Tosefta Kifshutah on Ketubot
תוספתא כפשוטה על כתובות
merged
https://www.sefaria.org/Tosefta_Kifshutah_on_Ketubot
This file contains merged sections from the following text versions:
-Tosefta Kifshuta. Third Augmented Edition, JTS 2001
-https://www.nli.org.il/he/books/NNL_ALEPH001234513/NLI

תוספתא כפשוטה על כתובות



Chapter 1



Halakhah 1

<small>1-2.</small> <b>מפני מה אמרו בתולה ניסית ליום הרביעי, שאם היה לו טענת בתולים היה משכים לבית דין. </b>וכ"ה בבבלי ג' ב'. ובמשנתנו פ"א מ"א: בתולה נשאת ליום הרביעי ואלמנה ליום החמישי, שפעמים בשבת בתי דינין יושבין בעירות ביום השני וביום החמישי, שאם היה לו טענת בתולים היה משכים לבית דין. וכבר העיר ביפה מראה בירושלמי רפ"א שמסוגיית הירושלמי מוכח שבמשנתם לא שנו שום טעם, למה בתולה נישאת ליום רביעי ואלמנה ליום החמישי, ובמשנתנו הוסיפו את הטעם ע"פ התוספתא כאן. וכן הסיק מדעתו ר' זכרי' פרנקל במבוא הירושלמי, כ' ע"א. ואנו רואים מתוך התלמודים שיש לפנינו מנהג עתיק שפירשוהו באופנים שונים.<br>ובירושלמי רפ"א, כ"ד ע"ד: בר קפרא אמר מפני שכתיב בם ברכה וכו'. וכן בב"ר ספ"ח, עמ' 66: תמן תנינן בתולה נישאת ביום הרביעי ואלמנה ביום החמישי, למה, לפי שכתוב בהן ברכה וכו'. ועיין גם בבבלי ה' א'. ולפי דברי בר קפרא המנהג נעוץ בדעות אסטרולוגיות, שיום רביעי ויום חמישי הם ימים מוצלחים, ואין כאן משום דרכי האמורי,<sup class="footnote-marker">1</sup><i class="footnote">עיין מ"ש לעיל ח"ג (שבת), סוף עמ' 97 ואילך.</i> משום שמקורו הוא במקרא (בראשית פ"א, כ"ב, כ"ח), ובשני הימים, יום חמישי ויום ששי, כתוב ברכה, והם ימים מוצלחים, לפיכך בתולה נישאת ביום רביעי ונבעלת בליל חמישי, ואלמנה נישאת ביום חמישי ונבעלת בליל ששי. ועיין בחילוקים שבין אנשי מזרח ובני א"י סי' ל"ח, הוצ' ר"מ מרגליות, עמ' 158. ולפי הברייתא שלנו, וכן היא דעתו של ר' אלעזר בירושלמי פ"א ה"א, כ"ד ע"ד, הטעם העיקרי שהחכמים קיימו את המנהג של נישואין ברביעי הוא מפני שלמחרתו בתי דינין יושבין בעיירות, ואם לא ימצאו בתולים לאשתו ילך מיד לבית דין לפני שיתקרר כעסו ויתפייס עם אשתו, ויתבררו הדברים שמא זנתה תחתיו. ואמרו בירושלמי שטעמו של בר קפרא קיים אפילו לטעם שנתנו בברייתא (ועל פיה במשנתנו). וכבר ראו בתוספות ב' א', ד"ה ותנשא, שיש הבדל בין טעמו של בר קפרא ובין הטעמים האחרים (עיין להלן בסמוך), משום שלבר קפרא אין כאן אלא עצה טובה משום סימן טוב, ואם אינו נותן דעתו למנהג זה אינו עבריין, אבל לפי הטעם שלנו כאן, וכן להלן בסמוך, אין לו רשות לעבור על המנהג. ועיין מ"ש ר"י הלוי בדורות הראשונים ח"ב ס"ב פל"א, ובדברי בעל חתם סופר בירושלמי הוצ' ראם בסוגיין.
<small>2-3.</small> <b>אם כן תנשא לאחר שבת, אלא מפני שמתקין צרכיו כל ימות השבת התקינו וכו'. </b>וכ"ה בכי"ע. ובד: אם כן תנש' <b>באחד</b> בשב', אלא מפני וכו'. ובבבלי ג' ב': ותנשא באחד בשבת (כלומר, שהרי גם ביום שני בית דין יושבין) ואם היה לו טענת בתולים היה משכים לב"ד, שקדו חכמים על תקנת בנות ישראל שיהא אדם טורח בסעודה שלשה ימים, אחד בשבת, ושני בשבת, ושלישי בשבת, וברביעי כונסה. ועיין לעיל שם ב' א'.<br>ובירושלמי פ"א ה"א, כ"ד ע"ד: שוין שאינה נישאת לא בערב שבת ולא במוצאי שבת, לא בערב שבת מפני כבוד שבת, ולא במוצאי שבת, חברייא אומרין מפני הטורח, ר' יוסי אומר מפני כבוד שבת. מתניתא מסייעא לחברייא מפני מה אמרו בתולה נישאת ביום הרביעי, כדי שיהא אדם מתקין צרכיו ג' ימים זה אחר זה. והפירוש "מפני כבוד שבת" ברור, והכוונה שאם ישא אשה בערב שבת יכין את הסעודה בעיקר לסעודת הנישואין ולא לשבת, ואין כאן כבוד שבת, ולר' יוסי מטעם זה אינו נושא אשה גם במוצאי שבת, שהרי יצטרך להכין את הסעודה מערב שבת, ונמצא נראה כאילו אינו מכין לשבת עצמה (ואינו עניין לבבלי ה' א'), או שמא ימעט בסעודת שבת כדי שישאר לו יותר לסעודת נישואין.<br>ועניין "מפני הטורח" כוונתו שלא תהא דעתו טרופה בשבת בעניין צרכי הנישואין,<sup class="footnote-marker">2</sup><i class="footnote">כפי שיוצא ברור מירושלמי מו"ק פ"א ה"ז, פ' ע"ד, ובבלי שם ח' סע"ב.</i> וטעם זה קיים רק לנישואין במוצאי שבת, אבל בערב שבת כבר עבר הטורח.<sup class="footnote-marker">3</sup><i class="footnote">"עלת כלתא נפקת טרחותא", בירושלמי שם, או "עיקר טירחא חד יומא הוא", כבבלי שם.</i> והביאו ראייה מן הברייתא שלנו שאין לישא לפני יום רביעי, כדי שיוכל להתקין צרכיו לסעודת נישואין בריוח, ולא יהא טרוד כלל בשבת. ואף בתוספתא הפירוש הוא, שדרכו של אדם להתקין צרכי עצמו כל ימות השבוע, ואם ישא אשה באחד בשבת יעסוק בצרכיו כל ימות השבוע ובשלשת ימים האחרונים (לרבות שבת) תהיה דעתו טרודה בסעודה, ולפיכך נתנו לו שלשה ימים לאחר השבת להתקין את סעודת הנישואין, ותהיה דעתו מיושבת עליו בשבת. ופירשו בבבלי "שמתקין צרכיו כל ימות השבת" היינו צרכי עצמו שהוא טרוד בהם, ולפיכך התקינו לו ג' ימים לצרכי הסעודה, אבל לפני הירושלמי היתה מסורת אחרת בברייתא זו, והיינו: <b>אלא כדי שיתקן</b> צרכיו<sup class="footnote-marker">4</sup><i class="footnote">ופירשו "צרכיו" צרכי הסעודה, סעודת הנישואין.</i> ג' ימות השבת התקינו שיהא נושא אותה ברביעי.
<small>3-4.</small> <b>מן הסכנה ואילך התקינו שיהא נושא אותה בשלישי, ולא מיחו בידן חכמים. </b>בכי"ו בטעות "בחמשי", אבל בד ובמקבילות "בשלישי", וכע"ז גם בכי"ע כאן, וכן יוצא מן ההמשך, ובכי"ו נשתבש בסירכת הסופר מלהלן, שו' 7. ונראה שאף בד יש כאן סירכא מלהלן, שאם "התקינו" שיהא נושא אותה בשלישי, איך אפשר לסיים "ולא מיחו". והנכון, איפוא, הוא בכי"ע: <b>נהגו לעשות</b> ליום השלישי וכו'. ובירושלמי פ"א ה"א, כ"ד ע"ד: מן הסכנה והילך נהגו <b>לשאת</b> בשלישי ולא מיחו וכו'. ובבבלי ג' ב' מפורש בברייתא זו: נהגו <b>העם</b> לכנוס בשלישי וכו'.<br>ולעצם העניין לא נתברר בברייתא מהו "מן הסכנה", וסתם סכנה במשנה ובברייתות הוא שמד של אדריינוס.<sup class="footnote-marker">5</sup><i class="footnote">ובררתי את מהות הדיבור הטכני "סכנה" במאמרי ב- Annuaire de l'Inst. de Phil. et d`Hist. Orient. et Slaves ח"ז (1944–1939), עמ' 427. ועיין גם מ"ש לעיל יבמות פי"ב, הע' 114.</i> וכן הבינו בבבלי ג' ב' שאמרו שם: מאי סכנה, אילימא דאמרי בתולה הנישאת ליום רביעי תיהרג, נהגו ? לגמרי ניעקריה ! אמר רבה דאמרי בתולה הנישאת ליום רביעי תיבעל להגמון תחילה וכו', ותקנתא דרבנן מיקמי גזירה לא עקרינן. אי הכי בשלישי נמי אתי ובעיל. מספיקא לא עקר נפשיה. ועיי"ש בתוספות, ד"ה בתולה. ברם ברא"ה כתב: "ומסתברא דמתניתין משמע להו הכי דקתני ומן הסכנה ואילך נהגו העם ליכנוס בשלישי, כלומר, אף בשלישי, ולא מיחו בידם חכמים אפילו שלא בשעת הגזירה לאחר שנתבטל[ה], דאפילו אח"כ נהגו לכנוס בין בשלישי בין ברביעי, ואהא קאמר ובשני לא יכנוס לעולם". ולפי פירוש זה כוונת התלמוד בקושייתו "אי הכי בשלישי נמי אתי ובעיל" היא, הואיל ונהגו לכנוס בימים קבועים (ברביעי, או בשלישי) אף כאן יש מנהג ישראל, ובשעת השמד ירצו להעבירם על דתם בזה שיבעלו מתחילה את האשה, ותירצו, הואיל וכבר שינו את מנהגם הראשון, ויש כאן ספיקות, מספיקא לא עקר נפשיה. והכל הוא משום הרצון להעביר על הדת, ולא משום שמתכוין להנאתו, כפירושם של התוספות הנ"ל. אבל ברור שהבבלי פירש "נהגו העם" גם על שעת השמד עצמה (אלא "שלא מיחו וכו'" כוונתו על "מאילך", לפי פירוש הרא"ה), שאם לא כן אין להקשות "נהגו לגמרי ניעקריה".<br>ברם בירושלמי לא פירשו כלל מה היא הסכנה, משום שמהותה היתה ברורה ופשוטה להם, ועניין "תיבעל להגמון תחילה" לא נזכר כאן כלל, אלא להלן על מ"ה (האוכל אצל חמיו ביהודה שלא בעדים אינו יכול לטעון טענת בתולים, מפני שהוא מתייחד עמה) אמרו: <b>בראשונה</b> גזרו שמד <b>ביהודה</b>, שכן מסורת להם מאבותם <b>שיהודה</b> הרג את עשו וכו', וגזרו שיהא איסטרטיוס בועל תחילה וכו', אף על פי שבטל השמד המנהג לא בטל. ואין כאן עניין כלל לנישואין ביום הרביעי,<sup class="footnote-marker">6</sup><i class="footnote">ומתוך הירושלמי ברור שגייסות המלכות הרשעה התעללו בבנות ישראל (השוה גם לשון הירושלמי בגיטין פ"ה ה"ו, מ"ז ע"ב), ובבני ישראל שלא ישאו בתולות אלא בעולות, והתעללו בהם בלי קשר עם יום קבוע של נישואין (וכן אמרו שם: מכל מקום אין סופה להבעל מאיסטרטיוס), ולפיכך אמרו שם שהבעל מקדים את הרשע, כדי שתהא נגדרת עיי"ש. ועיין מ"ש בבאורי לה' הירושלמי להרמב"ם, עמ' מ"ד, אות מ'. אבל נישואין ביום רביעי הוא מנהג יהודי, והיו עונשים עליו, כשם שענשו בשעת השמד על קיום שאר המצות. ועיין בתשה"ג הרכבי סי' שס"א, עמ' 183, שהעתיקו בשם הירושלמי: שיהא <b>הגמון</b> בועל תחלה (ומהם שאבו כמה מן הראשונים, עיין מ"ש בבאורי הנ"ל, עמ' מ"ג, אות י'), והוא תיקון ע"פ הבבלי, והנכון כלפנינו: איסטרטיוס, וכן יוצא מהמשך הירושלמי, וכן העתיק רב נסים גאון (עיי"ש בבאורי הנ"ל), והכוונה לחיל פשוט, ומכל שכן שהקצינים התעללו בהן.</i> ועיי"ש שאמרו שאת הכהנות היו מטמינים, ולא ידעו כלל על נישואיהם. ועיין במגילת תענית לשבעה עשר באלול. ועיין בשאילתות הוצ' רש"ק מירסקי סי' כ"ז, עמ' קפ"ז, במדרשות לחנוכה (עיין בהערות שם) ומ"ש בה' הירושלמי להר"מ, מ"ד ע"ב. ועיין בספרות שציין ליכטנשטין בהוצאתו של מגילת תענית,<sup class="footnote-marker">7</sup><i class="footnote">בשנתון של ביה"מ של צינצינטי, כרך ח'-ט', 32–1931, עמ' 305.</i> עמ' 49. ומ"ש בב"ר פכ"ו, ה', תיאודור, עמ' 248 (ועיין מ"ש מרמורשטין<sup class="footnote-marker">8</sup><i class="footnote">ומה שמביא שם בהע' 101 בשם החזקוני הוא גם בילקוט בראשית רמז ק"ט בשם מדרש.</i> במדרש חסירות ויתירות, עמ' 24, הערה 101) אינו עניין לכאן אלא למנהג מכוער שייחסו אותו למלכי המזרח, עיין, לדוגמא, מ"ש הירודוטוס בס"ד סי' קס"ח על בני לוב.<br>סוף דבר בירושלמי לא נזכר כלל (בעניין נישואין ליום הרביעי) אונס ההגמון, ושעת הסכנה היא כפשוטה, שבשעת השמד גזרו שלא תינשא ביום רביעי, ויש כאן סכנת הריגה, ומה שאמרו "נהגו לשאת" הכוונה ל"סכנה ואילך", כלומר, לתקופה שלאחר השמד, שלא היתה כבר סכנה כלל לכנוס ביום רביעי, וכעין מה שכתב ברא"ה הנ"ל, וכמו שהקשה בשטמ"ק על הבבלי, עיי"ש. ועיין מ"ש רצ"מ פיניליש בדרכה של תורה, עמ' 46 ואילך, ודבריו מעורבבים, ודברי הירושלמי אינם עניין כלל לבבלי שלנו.
<small>4.</small> <b>רצה לישא בשיני אין שומעין לו. </b>כלומר, אעפ"י שכבר עקרו זמנו של רביעי, מ"מ אסור לו להרחיק יותר מיום אחד מזמן התקנה הראשונה, וכמו שמפורש בירושלמי הנ"ל: מה בין שני לשלישי. לא דומה משתהא יום אחד למשתהא שני ימים שלא<sup class="footnote-marker">9</sup><i class="footnote">בס' המתיבות והעיטור (עיין להלן בפנים): שמא. אבל באו"ז (עיין להלן, הע' 10) כלפנינו.</i> יערב עליו המקח.<sup class="footnote-marker">10</sup><i class="footnote">כ"ה בכי"ל, ומה שבאמצע הסר שם, והושלם בגליון בכ"י אחר, ואינו גם בס' המתיבות, הוצ' רב"מ לוין, עמ' 12, ובאו"ז ח"א סי' תרט"ו, פ"ד ע"א. וכגירסת הגליון והירושלמי בד"ו, כ"ה גם בעיטור שהבאנו להלן בפנים.</i> ומן הירושלמי ברור שאפילו בשעת הסכנה ולאחריה לא ישא בשני (כפירש"י ג', ב', ד"ה ובשני, הרא"ה ועוד), שלא כפירוש הר"י בתוספות ג' ב', ד"ה ובשני, וכמו שהעיר בשי"ק במקומו, ד"ה מה. וכבר הקדימו בראיה זו בעיטור ברכת חתנים, הוצ' רמא"י, ס"ג ע"ב, ודברי העיטור לקוחים, כנראה, מס' המתיבות, עיין שם, עמ' 12. 
<small>5.</small> <b>אם מחמת אונס מותר. </b>בבבלי ג' ב' פירשו (בלשון שני) שאונס הוא אבל (עיין במשנת מו"ק רפ"ב, טהרות פ"ט מ"ב, להלן נדרים פ"ד ה"ח), עיי"ש. ובירושלמי הנ"ל: מהו מפני האונס. מפני הכשפים. ומן הפפירוסים המגיים אנו יודעים שהכשפים הללו, כשפי אהבה, היו מצויים מאד באותו זמן, והאמינו שיש בכחם לאסור את החתן ואת הכלה. ועיין בתרגום יונתן וירושלמי לדברים כ"ד, ו', ובפי' בעל חתם סופר בירושלמי הוצ' ראם ומ"ש בספרי יוונית ויוונות בא"י, עמ' 83. 
<small>5-6.</small> <b>מפני מה מפרישין את החתן מן הכלה לילי שבת תחלה, מפני שהוא עושה חבורה. </b>בירושלמי פ"א ה"א, כ"ד ע"ד: לא כן תני לא יבעול אדם בעילה בתחילה בשבת, מפני שהוא עושה חבורה, אלא כאחרים, מפני שאחרים מתירים. וכן בירושלמי ברכות פ"ב ה"ו, ה' ע"ב: תני לא יבעול אדם בעילה לכתחילה בשבת, מפני שהוא עושה חבורה, ואחרים מתירין. ועיי"ש בירושלמי שנחלקו אמוראים בכך הלכה למעשה. ובבבלי ו' ב': דתניא הכונס את הבתולה לא יבעול בתחלה בשבת וחכמים מתירין. עיי"ש ה' ב'-ז' א'. 
<small>6-8.</small> <b>שאם נושא אותה באחד מכל ימות השבת מניחה והולך למלאכתו, התקינו שיהא נושא אותה בחמשי, שיהא בטיל שלשה ימים, חמישי בשבת, וערב שבת וכו'. </b>ובירושלמי פ"א ה"א, כ"ה ע"א: אף הוא משכים ויוצא למלאכתו. מתוך שאת אומר לו בחמישי בשבת, אף הוא שמח עמה חמישי שישי ושביעי וכו'. ובבבלי ה' א': שאם אתה אומר תיבעל בחמישי, למחר משכים לאומנותו והולך לו, שקדו חכמים על תקנת בנות ישראל שיהא שמח עמה שלשה ימים, חמישי בשבת וערב שבת ושבת וכו'. ובירושלמי ובבבלי אפשר לפרש שמן הדין הוא מותר במלאכה, אלא שחכמים שקדו על תקנת האלמנה, ותיקנו זמן בחמישי, כדי שממילא יבטל ממלאכתו.<br>אבל בחי' הרמב"ן ה' א' כתב: ומיהו צ"ע, שאין הדבר נראה שמותר במלאכה, ותקנו לו נשואים בימים שלא יעשה מלאכה, וראיתי תוספ' כתבו ז"ל התקינו שיהא בטל ג' ימים ה' וע"ש ושבת ג"י בטלם (צ"ל: בטלה)<sup class="footnote-marker">11</sup><i class="footnote">וכן מעתיק בשטמ"ק משמו: שלשה ימי <b>בטלה</b>. וכ"ה ברא"ה, עיין להלן בפנים. ומלשון התוספתא בוודאי משמע שאנו מניחים שלא יתחיל במלאכה ביום ששי. וכן כתב במאירי, עמ' 6, גם על הבבלי: ולמחרתו ערב שבת אינו נותן לב למלאכתו. ברם מלשון הבבלי שאמר "שאם אתה אומר תיבעל בחמישי למחרת משכים לאומנותו והולך לו" משמע שלא היה נמנע מלהתחיל במלאכה בערב שבת, ודווקא אם נבעלת בליל ששי לא יצא למלאכתו למחר, משום חיבת ביאה, כפירש"י, ד"ה וששי בשבת. אבל מלשון התוספתא והירושלמי משמע יותר כפירוש המאירי, ודווקא אם נושא אותה באחד מכל ימות השבת מניחה והולך למלאכתו למחר, אבל אם נושא אותה בחמישי, לא יצא למלאכתו ביום ששי.</i> ממלאכה, נמצא שמה ג' ימים עכ"ל תוספ', וממנה אתה למד דז' של בתולה שהם אסורים במלאכה וכו'. ואעפ"י שאף כמה ראשונים אחרים (ונציין להם להלן) העתיקו בשם התוספתא כלשון הרמב"ן, נראה שכולם נגררו אחרי לשונו, ואין כאן אלא תורף לשון הברייתא כאן, ועיקר הראייה היא מן הלשון "התקינו שיהא נושא וכו' <b>שיהא</b> בטל" וכו', ומכאן שהתקנה היתה שיהא בטל, ולא שהתקנה היתה שישא בחמישי, וממילא יהא בטל.<br>וכן ברא"ח ז' א': ושמחה זו דאמרינן מסתברא, דהיינו שיהא בטל ממלאכתו, והא דאמרינן לעיל למחר משכים לאומנותו והולך, שקדו חכמים וכו', דמשמע דמן הדין הוא מותר במלאכה, איכא למימר דמשום דתקון רבנן שיהא בטל ממלאכתו, תקנו לו בימים שאינן בני מלאכה. ובתוספתא אמרו התקינו שיהא בטל שלשה ימים חמישי וערב שבת ושבת, שלשה ימי בטלה,<sup class="footnote-marker">12</sup><i class="footnote">עיין לעיל, הע' 11. ובשיטה להר"ן, עמ' כ"ו, מקוצר.</i> נמצא שמח עמה שלשה ימים. וכ"ה גם בריטב"א ה' א', בר"ן פ"א סי' קס"ו ובמ"מ פ"י מה' אישות הי"ב. וכן בפי' הכתובה להרשב"ץ (תשב"ץ ח"ג סי' ש"א, נ"ט ע"ג): וכן תקנו חז"ל לאלמנה שתנשא ביום חמישי שלא ישכים למלאכתו, שהוא אסור בעשיית מלאכה, כמו שנזכר בתוספתא, ויהיה שמח עמה שלשה ימים וכו'. והנה ברא"ה מפורש שבטול מלאכה היא משום שמחה, ועיין בלשון הר"מ בפ"י מה' אישות הי"ב הנ"ל. ובמאירי ד' א', עמ' 20, כתב שהוא מותר במלאכה (ועיי"ש גם עמ' 6),<sup class="footnote-marker">13</sup><i class="footnote">עיין לעיל, הע' 11.</i> והוסיף: שאע"פ שבתוספתא אמרו התקינו שיהא בטל שלשה, פירושו התקינו דבר שיהא גורם להיות בטל שלשה ימים. ולדבריו התקינו שבתוספתא כאן עונה רק על יום הנישואין, וממילא יהא בטל, והוא לתקנת האשה, ולא שהוא אסור מחמת עצמו. ועיין בשו"ע אה"ע סי' ס"ד ס"ק א'-ב' ובמפרשים שם.<br>וברמב"ן ה' א' הנ"ל: ואמרו שנמצא באגדה שהוא דומה למלך שאינו יוצא מפתח פלטרין שלו, וכן נהגו, אבל בפרקי ר' אלעזר ראיתי החתן דומה למלך מה המלך משתה ושמחה לפניו, כך החתן שמחה ומשתה לפניו כל ז' ימי המשתה, מה המלך אינו יוצא לשוק לבדו, כך החתן אינו יוצא לשוק לבדו, בפ' י"ו. ועיין בהוצ' הרד"ל ספט"ז, ל"ט ע"א, הע' נ"ז.<br>ובמאירי, עמ' 6: ואף בדרש אמרו שהחתן דומה למלך בהרבה דברים, ואחת מהן שאינו עסוק במלאכה, וכן היא בפרקי דר' אליעזר. וכן בר"ן פ"א סי' קס"ו הנ"ל: והכי איתא בפרקי ר"א בפט"ז החתן דומה למלך מה מלך אינו יוצא לשוק לבדו אף חתן אינו יוצא לשוק לבדו, מה מלך אינו עושה מלאכה<sup class="footnote-marker">14</sup><i class="footnote">ועיין ירושלמי סנהדרין פ"ב ה"ו, כ' ע"ג, בבלי קידושין ע' א', ב"מ ל' ב', שבת קכ"ז א', וברש"י שם, ד"ה רבי, ועוד.</i> אף חתן אינו עושה מלאכה, <b>ובאגדה</b> אמרו החתן דומה למלך מה מלך אינו עושה מלאכה אף חתן אינו עושה מלאכה.<sup class="footnote-marker">15</sup><i class="footnote">ועיין בבאור הרד"ל לפרקי דר"א ספט"ז הנ"ל, הע' י"א. ומדברי המאירי הנ"ל אנו רואים שאין לשבש את דברי הר"ן.</i> ועיין בשיטה להר"ן, עמ' כ"ו.<br>ומדברי הרמב"ן הנ"ל שכתב ו"אמרו" שנמצא באגדה שהוא דומה למלך שאינו יוצא מפתח פלטרין שלו, מוכח שהוא בעצמו לא ראה את האגדה ואפשר היה לשער שהכל הוא נוסח אחר מפרקי דר"א הנ"ל. וכן כתב בחי' הרא"ה ז' א' הנ"ל: ובאגדה איתא החתן דומה למלך, מה מלך אינו יוצא מפתח <b>ביתו</b> אף חתן אינו יוצא מפתח ביתו, מה המלך הכל מקלסין לפניו וכו', מה מלך לובש בגדי כבוד וכו', מה מלך שמחה ומשתה לפניו<sup class="footnote-marker">16</sup><i class="footnote">ואפשר שמכאן הסיקו שחתן אסור בעשיית מלאכה, שהרי לפי הרא"ה לעיל שם היינו שמחה, היינו בטול מלאכה, וכמו שהעתקנו לעיל, ד"ה וכן ברא"ה.</i> וכו'. וכן בעיטור, ברכת חתנים, הוצ' רמא"י, ס"ג רע"ג: הגדה. חתן דומה למלך, מה מלך אינו יוצא מביתו אף חתן אינו יוצא מביתו, מה המלך מקלסין וכו'. ובריטב"א ז' א': וכדאמרינן בהגדה ובפרקי דר' אליעזר (אומר) החתן<sup class="footnote-marker">17</sup><i class="footnote">אבל בשטמ"ק שם מעתיק משמו: וכדאמרינן <b>בהגדה בפרקי</b> ר' אליעזר חתן דומה למלך וכו'. ולפי גירסא זו האגדה היא בפרקי דר"א.</i> דומה למלך, מה המלך אינו יוצא מפתח ביתו וכו'. והכל הוא נוסח קצת שונה מפרקי דר"א ספט"ז הנ"ל, וסופר ת"ח תיקן את הנוסח "מפתח ביתו" ע"פ משנת סנהדרין פ"ב מ"ג: אינו יוצא מפתח פלטרין שלו,<sup class="footnote-marker">18</sup><i class="footnote">אבל הנכון הוא "מפתח ביתו", והכוונה שאין המלך יוצא מפתח ביתו לשמחה, ולא לאבל, ולא לעסק, אלא הכל באים אליו, אף חתן כן, אינו יוצא מפתח ביתו אלא יושב שם ומשמח את אשתו. וכן אמרו גם על אבל (בבלי מו"ק כ"ג א'): שבת ראשונה אינו יוצא מפתח ביתו, והרי בכמה דברים יש דמיון בין חתן לאבל, עיין מ"ש לעיל ח"א (ברכות), עמ' 50, עמ' 51, הע' 67, עמ' 52, הע' 76, והוא הדין לאיסור מלאכה.</i> ומ"מ מידי ספק לא יצאנו.<sup class="footnote-marker">19</sup><i class="footnote">שהרי העיטור להלן שם, סוף ברכת חתנים, ס"ה ע"ד, הסתייע מפרקי דר' אליעזר, וקראו בשמו, ולמה אמר כאן "הגדה", שמע מינה לכאורה שהיה לפניו כן בספר אגדה אחר. ועיין יש"ש במכילתין פ"ב סי' ד'. אבל מלשון הריטב"א שבשטמ"ק הנ"ל משמע כמו ששערנו.</i> ובמאירי, עמ' 6, הנ"ל הסיק מאגדה זו שבבתולה באמת אסור במלאכה כל שבעה, אבל לא באלמנה. ועיין שטמ"ק ז' א'. ובנימוקי יוסף ה' סע"א כתב על פרקי דר"א הנ"ל: ואע"פ שאתה יכול לפרש בנושא בתולה, ממנה אתה דן לכל שהוא חתן. ועיין בס' עצי ארזים סי' ס"ד, סוף אות ב', ובס' המקנה, קונטרס אחרון, ה' קידושין סי' ס"ד ס"ק א'.

Halakhah 2

<small>9-10.</small> <b>גדול הבא על הקטנה, וקטן הבא על הגדולה, ומוכת עץ, כתובתן מאחר מאתים. </b>פיסקא ממשנתנו פ"א מ"ג. ושם סיימו: דברי ר' מאיר. וחכמים אומרים מוכת עץ כתובתה מנה. והנה במשנתנו חסרה המלה "מאחר", ואינה גם בתוספתא ד, אבל היא ישנה כאן גם בכי"ע. ופירושה שלאו דווקא אם קיימו אותן אח"כ כתובתן מאתים, עיין להלן במשנתנו ספ"ט ובבכלי שם צ' א', שהרי אפילו אם הקטן היה יותר מט' שנים ויום א' כתובתה מאתים אם קיימה אח"כ, אלא כאן מדברים שבא עליה קטן (פחות מבן ט', וכמו שהוא מפרש להלן), וכתובתה מאתים, אם נישאת אח"כ לאחר. ועיין ירושלמי פ"א ה"ג, כ"ה ע"ב, ובבלי י"א ב'. ועיין מ"ש להלן בסמוך. 
<small>10-11.</small> <b>משום ר' יהודה בן אגרא אמרו אי זו היא קטנה, ואי זהו קטן, קטן פחות מבן תשע וכו'. </b>בירושלמי הנ"ל: משום ר' יהודה בן חגרא אמרו וכו', והוא הוא. וכן בירושלמי פיאה ספ"ד, י"ח ע"ג: ר' יהודה בן חגרא מחייב וכו', כך היה משיב ר' מאיר את ר' יהודה בן חגרא וכו'. ובבבלי חולין קל"ד א': דתניא ר' יהודה בן אגרא אומר משום ר' מאיר. ולעצם הדין עיין במשנת נדה פ"ה מ"ד ומ"ה ועוד בכ"מ. ור' יהודה בן אגרא מפרש את משנתנו שלא נטעה לחשוב שמדברים כאן בגדול שנשא קטנה, וקטן שנשא גדולה,<sup class="footnote-marker">20</sup><i class="footnote">ונקטו בלשון "הבא" משום שמדאורייתא אין תופסין בהן קידושין, אם לא קידשה אביה.</i> דומיא דמוכת עץ שהכוונה למי שנשא מוכת עץ, וכתובתן מאתים, אפילו היתה יתר משלש שנים ויום אחד, והקטן היה יותר מט' שנים ויום אחד, אלא בכתובתה <b>מאחר</b> עסיקינן, וכמו שמפורש לעיל, עיין מש"ש. ועיין מ"ש בפירושי לה' הירושלמי להר"מ, עמ' מ"ג, הערה ט' ד"ה ולהלן. 
<small>12-13.</small> <b>הנושא ונותן בכהונה, והנותן בה, תקנה שהתקינו בבית דין, בת ישראל לכהן, ובת כהן לישראל, נותן ארבע מאות זוז. </b>וכ"ה בד. וכע"ז גם בכי"ע. וקרוב לוודאי שהמלה "ונותן" היא באשגרת הסופר, וצ"ל: הנושא בכהונה, והנותן בה, כמו שהגיה בה"ד. ובמשנתנו פ"א מ"ה: בית דין של כהנים היו גובים לבתולה ארבע מאות זוז, ולא מחו בידם חכמים. ועיין בתוספות י"ב ב', ד"ה ב"ד. ובמשנתנו לא נתבאר אם הדין דווקא בבת כהן לישראל, או להפך, או בשתיהן. ובירושלמי פ"א ה"ה, כ"ה ע"ג: תני אחד אלמנת ישראל ואחד אלמנת כהנים כסדר הזה. א"ר יוסי מסתברא בת כהן לישראל תגבה ששבטה גובה וכו', לא מסתברא דלא חלופין, בת ישראל לכהן תגבה דסליקא לכהונתא וכו', אחת זו ואחת זו קנסו בהן וכו'. ובבבלי י"ב ב': מיתיבי הרוצה לעשות כדרך שהכהנים עושין, כגון בת ישראל לכהן ובת כהן לישראל עושין וכו'. 

Halakhah 3

<small>14.</small> <b>פקח שנשא חרשת, או שוטה, כתובתן מאתים וכו'. </b>כל הברייתא, עד סוף ההלכה, נעתקה בשם התוספתא בה"ג ס' ה' עריות, ד"ו נ"ח רע"ג, ד"ב, עמ' 280. ובבבלי יבמות קי"ג א' הובא חלק מברייתא זו בשינוי סדר ובשינויים בגירסא, וגרסו בבבא זו: ופקח שנשא חרשת, או שוטה, אפילו כתב לה מאה מנה כתובתה קיימת. ואף בתוספתא מדברים שכתב לה כתובה, והרבותא היא גם בזה שיש להן כתובה מאתים, ואעפ"י שאין להן טענת בתולים (עיין להלן, שו' 22), משום שהן חבוטות ומוכות עץ (כפירוש ר"י בתוספות ל"ו א', ד"ה החרשת), מ"מ כתובתן מאתים,<sup class="footnote-marker">21</sup><i class="footnote">שיטת התוספתא היא ששוטה וחרשת חזקתן מוכות עץ (עיין מ"ש להלן, שו' 21–22, ד"ה הבא), אבל הואיל וכתב להן כתובה מדעתו, וידע שהיא חרשת, או שוטה, סבר וקבל והזקיק להן את נכסיו (עיין מש"ש), ומכל שכן שאם לא היו מוכות עץ שכתובתן מאתים.</i> אפילו לרבנן במשנתנו (פ"א מ"ג). ובמאירי כאן, סוף עמ' 50: אבל חרשת אע"פ שתקנו בה נשואין מדבריהם, לא תקנו לה כתבה (כמפורש ביבמות קי"ג א' הנ"ל), אבל השוטה לא תקנו לה אפילו נשואין כלל, ומכל מקום כל שכתב לה כתבתן קיימת, ונראה שזהו שאמרו <b>בבריתא</b> פקח שנשא חרשת, או שוטה, <b>כתבתן מאתים</b> וכו'.<br>ובירושלמי פ"א ה"ב, כ"ה ע"ב: א"ר יוחנן ותני כן וכו', פיקח שנשא חרשת יש לה עליו מזונות וכתובה וכו', והעמידוה שם בשנתפקחה החרשת אח"כ, עיי"ש אלא שהגירסא בירושלמי משובשת, עיין בפירושי לה' הירושלמי להר"מ, עמ' מ"ג, אות ח'-ט', עיין מש"ש. ובירושלמי לא נזכרה שוטה, וכנראה שלשיטתו שם לא תהיה כתובה לשוטה, אפילו נשתפית, אם לא שבא עליה אח"כ לשם קידושין. וכן משמע מלשון הר"מ פי"א מה' אישות סה"ד,<sup class="footnote-marker">22</sup><i class="footnote">עיין שם במגיד משנה ומ"ש בהפלאה בקונטרס אחרון סי' ס"ז, אות ו'.</i> אבל בטור אה"ע סי' ס"ז ובשו"ע שם, ס"ק ח' לא חילקו.
<small>14-15.</small> <b>מפני שרוצה להחזיק להם את הנכסים. </b>וכ"ה בד ובמאירי הנ"ל. ובכי"ע: מפני שרצה <b>לזוק</b> לה נכסיו. וכן מעתיק בה"ג ד"ו הנ"ל. ובה"ג ד"ב: מפני שרוצה <b>לחלק</b> נכסיו, והיא כנראה ט"ס. ובירושלמי ובבבלי הנ"ל: <b>לזוק</b>, ועיין בהגהות הב"ח בבבלי שם. ושמא צ"ל לפנינו: <b>להזיק</b> (=להזקיק), כמו שהוא בר"מ פי"א מה' אישות ה"ה, והסופרים שחשבו שהוא מלשון "נזק" תקנו: להחזיק.<br>ועל עניין זכייה לשוטה, עיין רא"ש פ"ב סי' י"ד (בשם הרמ"ה), במאירי, עמ' 91, ומ"ש בעל מחנה אפרים בהערות להר"מ פ"ב מה' זכייה ומתנה ה"ז, ומ"ש הר"י אלגזי בקהלת יעקב, תוספת דרבנן, אות ז' סי' קי"ט.
<small>15.</small> <b>חרש ושוטה שנשאו פקחת, אע"פ שחזר חרש ונתפקח וכו'. </b>ירושלמי כאן פ"א ה"ב, כ"ה ע"ב, בבלי יבמות הנ"ל. 
<small>16.</small> <b>רצו לקיים, נותנין כתובה מנה. </b>וכע"ז בירושלמי ובבבלי הנ"ל.<sup class="footnote-marker">23</sup><i class="footnote">כגירסת הרי"ף והרא"ש. ובהוצ' שלפנינו ובכי"מ חסרה המלה "מנה".</i> ואמרו בירושלמי שם: והוא שבא עליה משנתפקח ומשנשתפה, אבל אם לא בא עליה משנתפקח ומשנשתפה, אפילו כתובת מנה אין לה. 
<small>16-17.</small> <b>גוי ועבד הבא על בת ישראל, אע"פ שחזר הגוי ונתגייר וכו'. </b>בה"ג ד"ו וד"ב הנ"ל, ולא הובאה ברייתא זו לא בבבלי ולא בירושלמי. ופשוטה היא ולא נשנית אלא אגב הסיפא. אבל עיין מ"ש להלן בשם תוספות רי"ד. 
<small>17-18.</small> <b>רצו לקיים נותנין כתובה מנה. </b>כבר הבאנו לעיל, שו' 16, את דברי הירושלמי ש"רצה לקיים" פירושו אחרי שכבר בא עליה, אבל בוודאי שלכתחילה אסור לכנוס אותה, כמפורש לעיל יבמות פ"ד, שו' 29, עיין מש"ש, ד"ה גוי. ובמשנתנו ספ"ט: גר שנתגיירה אשתו עמו כתובתה קיימת שעל מנת כן קיימה. ובתוספות שם, צ' א', ד"ה לא שנו, וכן בפי' תלמידי רבינו יונה שבשטמ"ק, כתבו שיש לה כתובה מאתים אם כתב לה בגיותו כשנשאה בתולה, אבל הר"מ בפי"א מה' אישות ה"ז פסק שאין לה אלא מנה, וכמו שמפורש בתוספתא כאן, כמו שהעיר בח"ד כאן. ואפשר שיש לחלק בין גר שנתגיירה אשתו עמו, ובין גוי ועבד הבא על בת ישראל, ובה כולם יודו שאין לה אלא מנה.<br>ברם בתוספות רי"ד<sup class="footnote-marker">24</sup><i class="footnote">במצפה שמואל העיר על שלטה"ג שהביא את דברי הרי"ד, ועכשיו הרי זכינו לפירושו. ועיין גם בשטמ"ק שנציין להלן.</i> פ"ט ב' פירש את משנתנו הנ"ל בגוי שנשא בת ישראל וכתב לה כתובה כגיותו, ואח"כ נתגייר וכנסה, כתובתה קיימת ויש לה מאתים אם נשאה כשהיא בתולה, והוא הנידון של התוספתא שלפנינו, אלא שכאן מפורש שלא כדברי רבינו ז"ל. ונכדו ר' ישעיה השני תפס עליו (עיין בשלטה"ג סוף פ"ט), וכתכ שאין כתובתה כלום, שהרי אין כאן נישואין, אלא שבגר וגיורת עסיקינן, עיי"ש. וכן השיג עליו הריב"ש (עיין בשטמ"ק שם), וכתב שבכל מקום בש"ס שמזכירים גר שנתגיירה אשתו עמו הכוונה שאף היא היתה גויה ונתגיירה, וגם כתב כמו שכתב ר' ישעיה השני, אלא שהוסיף שמדברים שנשאה בשעה שהיתה פחותה משלש שנים. ועיין מ"ש בס' הפלאה ק"א סוף סי' ס"ז, עיי"ש היטב. ועיין מ"ש לעיל יבמות פ"ב, שו' 17, ד"ה העריות. ולשיטת הר"מ שכתב שאין לה אלא מנה, כמו שהוא בתוספתא כאן, עיין מ"ש בריטב"א צ' א' ובס' הפלאה הנ"ל אות ז'.
<small>19-20.</small> <b>רצה לקיים, נותן כתובה מנה. </b>עיין מ"ש לעיל יבמות פ"ד, שו' 30, ד"ה ישראל, וד"ה אבל. 
<small>20.</small> <b>בוגרת, ואילונית, כתובתן מאתים. </b>בה"ג הנ"ל. וכן פסק הר"מ בפי"א מה' אישות ה"ד. ודין בוגרת מבואר גם בירושלמי פ"א ה"ג, ובבבלי ל"ו א' (הברייתא שלהלן). ודין אילונית אם הכיר בה מפורש במשנתנו כאן ספי"א, שיש לה כתובה, והיא כשאר נשים שמנו שם שיש להן כתובה (והיינו אם היא בתולה יש לה מאתים), ויש לה טענת בתולים, כמפורש להלן בסמוך ובבבלי הנ"ל. 
<small>20-21.</small> <b>נשאת בחזקת שהיא כשירה, ונמצאת אילונית אין להן כתובה. </b>משנתנו הנ"ל. והלשון כשירה הוא מפני שאינה ראויה למי שאין לו אשה ובנים, ולר' יהודה היא זונה האמורה בתורה לגבי כהן, עיין במשנת יבמות פ"ו מ"ה. ועל הלשון "כשירה" במשמעות "מוכשרת" עיין מ"ש בתוספת ראשונים ח"ב, עמ' 148. ועיין מ"ש ר"ש שפיגל בסה"י לכבוד ר"ל גינצבורג (אנגלית), עמ' 313. ועיין מ"ש לעיל, עמ' 58, שו' 62. 
<small>21.</small> <b>רצה לקיים נותן כתובה מנה. </b>ודינה כמו הנשים שנשנו לעיל (עיין מ"ש לעיל, שו' 16, ד"ה רצו לקיים), ואם הוא כונס אותה עכשיו מחדש אין לה אלא מנה, כנושא בעולה מתחילה. 
<small>21-22.</small> <b>הבא על החרשת, ועל השוטה, ועל הבוגרת, ועל מוכת עץ, אין להן טענת בתולים. </b>וכ"ה בד. אבל בכי"ע: החרשת והשוטה בוגרת ומוכת עץ אין להן וכו'. וכן מעתיקים בשם התוספתא בה"ג הנ"ל בשתי המהדורות, וכ"ה בבבלי ל"ו א'.<sup class="footnote-marker">25</sup><i class="footnote">ולעיל שם הביאו ברייתא: החרשת והשוטה והאיילונית יש להן קנס ויש להן טענת בתולים. אבל ברוב הספרים לא היה כתוב שם "ויש להם טענת בתולים", כעדותן של בעלי התוספות שם, ד"ה חרשת. וכן לא היתה גירסא זו לפני כמה מן הראשונים, ועיי"ש בתוספות.</i> והגירסא שלפנינו היא באשגרה מלהלן פ"ג, שו' 21–22. ובבבלי שם העמידוה כר"ג (בפ"א מ"ו), ופירש"י שאנו טוענים בשביל החרשת והשוטה "משארסתני נאנסתי".<sup class="footnote-marker">26</sup><i class="footnote">רש"י תפס את לשון משנתנו. ובחרשת ובשוטה כל בעילה אונס היא.</i> וכמה מן הראשונים חולקים על רש"י ומפרשים שלר"ג טוענים בשבילה שהיתה מוכת עץ (עיין בפי' ר"י בתוספות ל"ו א', ד"ה החרשת). ואף שמפורש בירושלמי פ"ב סה"א, כ"ו ע"א, שמוכת עץ הוא דבר שאינו מצוי, הרי אפשר לקבל את סברת הרא"ש בתוספותיו שם, שבחרשת ובשוטה הוא דבר מצוי (שאינן יודעות להזהר), ולפי סברא זו יש קנס לחרשת ושוטה, שהרי לא יאמינו לו שלא מצא להן בתולים.<sup class="footnote-marker">27</sup><i class="footnote">ועיין במלחמות להרמב"ן שהבאנו להלן בפנים ומ"ש להלן פ"ג, שו' 21–22, ד"ה ולפי זה. אבל במל"מ פי"א מה' אישות ה"ח, ד"ה ולעניין קנס, כתב בדרך אפשר שלסברת הרא"ש אף קנס אין להן.</i><br>ובמלחמות להרמב"ן ספ"ג ובחידושיו מפרש שאפילו אם קידש ובעל לאלתר, שאין שום חשש שנבעלו תחתיו, אין להן טענת בתולים, משום שהרי מן הדין אין להן כתובה כלל, וכאן מדברים שכתב לה מדעתו, ובכנסה בחזקת בתולה ונמצאת מוכת עץ אין כאן מקח טעות, וממילא נתחייב במאתים. ומן התוספתא להלן פ"ג רה"ה אנו רואים שחרשת ושוטה אין להן קנס, ובהכרח שהן בחזקת מוכת עץ, וממילא אין להן טענת בתולים, שהרי כל הכתובה היא מדעתו וסבר וקבל, כסברת הרמב"ן הנ"ל. ועיין בראשונים בכתובות שם שהביאו את גירסת ר' שמואל הנגיד: הא <b>ר' מאיר</b><sup class="footnote-marker">28</sup><i class="footnote">ור' מאיר לאו דווקא, אלא תנא שסובר כר"מ במוכת עץ, אבל חולק עליו בקטנה וסובר שיש לה קנס, והוא הדין באילונית שיוצאת מקטנותה לבגר, עיין מ"ש להלן, עמ' 226, ד"ה והר"מ.</i> אליבא דר"ג (כלומר, ר' מאיר שסובר בפ"א מ"ג שמוכת עץ כתובתה מאתים)<sup class="footnote-marker">29</sup><i class="footnote">ולפ"ז גם חרשת ושוטה, אפילו אין להן בתולים, הן בחזקת מוכות עץ, וכתובתן מאתים, ואין להן טענת בתולים. ועיין מה שהקשה רשב"א לפירוש ר"י בתוספות ל"ו א', ד"ה החרשת.</i> וכו'. ולגירסא זו בוודאי אין לפרש כמו שפירש"י. ועיין במשנה למלך פי"א מה' אישות ה"ח שהאריך בזה ובאר את כל השיטות.<br>ובברייתא שלנו אינו מבואר אם מדברים בנתקדשו כשהן קטנות ע"י אביהן, ויש להן כתובה מדאורייתא, והוא הדין אם נתקדשו כשהן פקחות ואח"כ נתחרשו, או נשתטו, לפני שנכנסו לחופה,<sup class="footnote-marker">30</sup><i class="footnote">וכן רצו לפרש כמה מן האחרונים, עיין ביש"ש פ"ג סי' ז', ובמשנה למלך הנ"ל בסוף דבריו ובפתחי תשובה אה"ע ריש סי' ס"ז.</i> או שאנו עוסקים בנתקדשו ע"י עצמן כשהן חרשות, או שוטות, ובעליהן כתבו להן כתובה מדעתן, כפירוש הרמב"ן במלחמות הנ"ל. ואף לא נתברר מתוך הברייתא עצמה, אם היא כרבנן (במשנתנו פ"א מ"ג), ואין להן טענת בתולים פירושו שאינו יכול לטעון שהיו בעולות ושמקחו מקח טעות, אלא חזקתן מוכות עץ ויש להן כתובה מנה, או שהיא כר"מ (במשנתנו הנ"ל), ואין להן טענת בתולים וכתובתן מאתים, כדין מוכת עץ לשיטתו. וכן מסתבר, ואין לחלק בין בוגרת ששנו כאן ובין שאר הנשים שנשנו בברייתא זו, וכולן כתובתן מאתים.<sup class="footnote-marker">31</sup><i class="footnote">ועיין מ"ש להלן בסמוך, שו' 23–24, סד"ה סומה, ולהלן פ"ג, שו' 22, ד"ה סומה.</i> ועל טענת בתולים בבוגרת, עיין בירושלמי פ"א ה"א, כ"ד סע"ד ואילך, בבלי ל"ו רע"ב, באוה"ג, עמ' 110–111, ובראשונים שם.
<small>23.</small> <b>סומא, ואילונית וכו'. </b>בה"ג ובבלי ל"ו א' הנ"ל, ירושלמי פ"א ה"ד, כ"ה ע"ג. ועיין בשטמ"ק ל"ו א', ד"ה הסומא, מ"ש בשם שיטה ישנה ובשם הרשב"א. 
<small>23-24.</small> <b>סומה אין לה טענת בתולים. </b>המקורות הנ"ל.<sup class="footnote-marker">32</sup><i class="footnote">בה"ג ד"ו בטעות: סומא <b>ואיילונית</b>. אבל בה"ג ד"ב תסדה המלה "ואיילונית", וכצ"ל בה"ג בד"ו.</i> ופירשו בירושלמי שם: ומה טעמא דר' מאיר, אני אומר מצא ואיבד. מה טעמא דרבנן יכולה היא לתופשו. מה עבד לה ר' מאיר יכול הוא לדחותן ברוק. אבל בבבלי ל"ו ב' פירשו את טעמו של ר"מ משום שסומא פעמים נחבטת בקרקע ונעשית מוכת עץ מבלי שתרגיש בכך,<sup class="footnote-marker">33</sup><i class="footnote">ועיין בתוספות ל"ו ב', ד"ה כולהו.</i> ולפ"ז דין סומא כדין כל הנשים שנשנו לעיל (חוץ מבוגרת) שאין להן טענת בתולים, מפני שהן בחזקת מוכת עץ, ואף הרישא היא בשיטת ר' מאיר, ואין להן טענת בתולים וכתובתן מאתים, עיין מ"ש לעיל, שו' 21–22, ד"ה ובברייתא. ועיין מ"ש להלן פ"ג, שו' 22, ד"ה סומה. 

Halakhah 4

<small>24-25.</small> <b>אמ' ר' יהודה ביהודה בראשונה היו מפשפשין את החופה, ואת החתן, ואת הכלה, שלשה ימים וכו'. </b>וכ"ה בד, אלא שחסר שם "החופה ואת". וככי"ע הסדר אחר: בראשונה היו מיחדין וכו' ביהודה היו מפשפשין את החתן ואת הכלה שעה אחת קודם שיכנס לחופה וכו'. ובירושלמי פ"א ה"א, כ"ה ע"א, ובבבלי י"ב א' הסדר בשתי הבבות האילו הוא כמו בכי"ע. ובבבא שלנו גורס בירושלמי: ביהודה בראשונה היו השושבינין מפשפשין <b>במקום</b> החתן ובמקום הכלה (ולא נזכר שם אימתי מפשפשין). ובבבלי: בראשונה היו מעמידין להם שני שושבינין, אחד לו ואחד לה, כדי למשמש את החתן ואת הכלה בשעת כניסתן לחופה. ובבבלי צורפו שתי בבות (העמדת שושבינין ופשפושן) לבבא אחת, עיין להלן.<br>ור' יהודה מוסר כאן מנהגות ממקומות שונים ביהודה, כמו שאמרו בבבלי הנ"ל, ופשיטא שבמקום שמפשפשין לא היו מייחדין, שהרי במקום שמייחדין לא יועיל חיפוש, ועיין להלן.
<small>25.</small> <b>ובגליל לא נהגו כן. </b>כלומר, אנשי גליל לא היו חשודין על תחבולות רמאות, ולא נהגו לפשפש. 
<small>26.</small> <b>היו מיחדי' את החתן ואת הכלה שעה אחת קודם לחופה וכו'. </b>כ"ה בד. וכע"ז בבבלי: שעה אחת קודם כניסתן לחופה. ובכי"ו נשמט ע"י הדומות. ובכי"ע ובירושלמי חסר "קודם לחופה", ולא הזכירו שם אימתי ייחדו אותם. ואף לגירסת הבבלי כתב המאירי, סוף עמ' 54: ולאו דוקא שעה אחת הסמוכה לכניסה, אלא שעל כל פנים היו מיחדים אותם באי זו שעה קודם שתכנס לחפה, הן בימים הסמוכין לאירוסין, הן בימים הסמוכים לחפה, הן בימים שבנתים. ועיין בפי' המשניות להר"מ למשנתנו. ועיין מ"ש רצ"מ פיניליש בספרו דרכה של תורה, עמ' 48, בפירוש ברייתא זו. 
<small>27-29.</small> <b>בראשונה היו מעמידין שושבינין שנים, אחד משל בית חתן, ואחד משל כלה, ואע"פ כן לא היו מעמידין אלא לנישואין. </b>כאן יש לפנינו מנהג של מקום שלישי, שלא היו מייחדין אותן ואף לא היו מפשפשין, אבל מכל מקום היו מעמידים שושבינין בשעת נישואין. וכע"ז גם בירושלמי. אבל בבבלי כלול מנהג זה עם מנהג הפשפוש, עיין מ"ש לעיל, שו' 24–25, ד"ה אמ'. ועיין מ"ש פיניליש הנ"ל. 
<small>29-30.</small> <b>ביהודה בראשונה היו שושבינין ישנין במקום שחתן וכלה ישינין וכו'. </b>וכ"ה בירושלמי ובבבלי (ושם: בבית שחתן וכלה וכו') הנ"ל. ויש לנו מנהג רביעי, שלא זו בלבד שהעמידו שושבינין אלא שהיו ישנים שם באותו בית. 
<small>30-31.</small> <b>כל שאינו נוהג כמנהג זה אינו יכול לטעון טענת בתולים. </b>בירושלמי הנ"ל לא נתקשו כלל בלשון הברייתא ופירשו, כל שאינו נוהג מנהג יהודה ביהודה (והיינו שלא העמיד שושבינין במקום שנהגו לעשות כן, או שלא פשפשו) אינו יכול לטעון טענת בתולים, וכן מי שלא נהג מנהג גליל בגליל, אלא נתייחד עם הכלה לפני החופה (כמנהג מקומות ידועים ביהודה) אינו יכול לטעון טענת בתולים. ועיין גם בבבלי י"ב א', אלא שנתקשו שם בלשון בבא זו (עיין ברש"י, בבעל המאור, וביתר הסבר ברא"ה במקומו), והסיקו שכל שלא נהג הוא כל שלא מישמש. ורבא שם תפס את החלק השני שבירושלמי, והיינו כל שלא נהג מנהג גליל בגליל, אלא מנהג יהודה בגליל. 
<small>31-32.</small> <b>כנסה בחזקת שהיא כשירה ונמצאת אילונית, אע"פ שנסתרה, ויש עדים שלא נתיחדה עמו כדי בעילה, אין השיני וכו'. </b>בכי"ע: כנסה הראשון לשום נישואין, אף על פי שלא נסתרה, אם יש עדים שנתייחדה עמו כדי בעילה אין השיני וכו'. ובד מביא גירסא זו בשם "ספר אחר": "כנסה הראשון וכו' כדי בעילה." וברור שהסופר (או המגיה) העיר שבמקום "כנסה בחזקת שהיא כשר' ונמצאת אילוני' וכו'" שלהלן שם, מצא נוסח שונה בספר אחר, והיינו גי' כי"ע. וברור שיש לפנינו שתי נוסחאות, גי' כי"ו וגי' כי"ע, ובד היה לפניו גי' כי"ו, אלא שהעירו גם על גי' כי"ע בשם "ספר אחר".<br>ולמעשה אין הבדל בין הנוסחאות, ולפנינו צ"ל: כנסה בחזקת שהיא כשירה (כלומר, בתולה) ונמצאת בעולה<sup class="footnote-marker">34</sup><i class="footnote">והמלים כשירה, איילונית הן באשגרה מלעיל, שו' 20–21.</i> אע"פ <b>שלא</b> נסתרה (כגי' ד וכי"ע) ויש עדים שלא נתייחדה (כלומר, או שיש עדים שלא נתייחדה) עמו כדי בעילה, אין השני וכו'. והברייתא דבוקה למשנתנו פ"א מ"ד: בתולה וכו' מן הנשואין כתובתן מנה. ומוסיפה הברייתא שאעפ"י שכנסה בחזקת שהיא בתולה, מפני שסמך על העדים שלא נתייחדה עם בעלה אחרי החופה, מ"מ כתובתה מנה. ובבבלי י"א סע"ב: ת"ר כנסה ראשון לשום נישואין, ויש לה עדים שלא נסתרה, אי נמי נסתרה ולא שהתה כדי ביאה, אין השני יכול לטעון טענת בתולים, שהרי כנסה ראשון. ובירושלמי פ"א רה"ד, כ"ה ע"ב: אי זו היא בתולה מן הנישואין. א"ר יוחנן כל שנכנסה לחופה ועידיה מעידין אותה שלא נבעלה. א"ר יוסי הדא אמרה נשא אשה בחזקת בתולה ונמצאת בעולה אין זה מקח טעות להפסידה מכתובת מנה. ולעיל שם בה"ג: בתולה מן הנישואין בטל חינה (כלומר, ולא תיקנו לה חכמים אלא מנה אפילו היא בתולה). ולעיל שם ה"א, כ"ה ע"א, אמרו שדווקא לעניין כתובה אינו יכול לטעון כלום. אבל לקיימה אינו רשאי מפני ספק סוטה. ועיין בבלי י"ב א', וברש"י למשנתנו י"א א', ד"ה מן הנישואין. ועיין בשטמ"ק שם. ועיין מ"ש להלן בסמוך.
<small>32-33.</small> <b>אין השיני יכול לטעון טענת בתולים, לפיכך אין כתובתה עליו אלא מנה. </b>כלומר, שני הדברים תלויים אחד בשני, ובכגון דא אם אינו יכול לטעון טענת בתולים כתובתה מנה, וכן להפך, וכניסוח הר"מ בפי"א מה' אישות ה"ח. ועיין בס' חקרי לב אה"ע סי' ל"ג, ס"ח ע"ד ואילך. 
<small>33-34.</small> <b>טענת בתולים שלשים יום דברי ר' מאיר, ר' יוסה אומ' אם נסתרה מיד, לא נסתרה אפי' לאחר שלשים. </b>בעיטור ח"א, אות מ' מרד, הוצ' רמא"י, ס"ט ע"ג, הביא ברייתא זו בשם התוספתא, ולעיל שם הביא את הירושלמי (פ"א ה"ד, כ"ה ע"ג, יבמות ספי"ג, י"ד ע"א): טענת בתולים עד שלשים יום דברי ר' מאיר וחכמים אומרים מיד. ופירשו שם בירושלמי שאם בעל כולי עלמא מודי שאין טענת בתולים אלא מיד, והמחלוקת היא בנסתרה גרידא, ור' מאיר סובר אדם מעמיד את עצמו שלשים יום, ואפילו בסוף שלשים יכול לטעון שהעמיד את עצמו ולא בעל אלא עכשיו, אבל החכמים (ר' יוסי שלפנינו) סוברים שאם נסתרה חזקה בעל, ואינו יכול לטעון טענת בתולים אלא לאלתר, ואם לא טען לאלתר בוודאי משקר. ובבבלי יבמות קי"א ב' הובאה הברייתא כעין לשון התוספתא כאן. ולא ידעתי למה הביא בעל העיטור את התוספתא ולא את הבבלי. ואף הר"מ בפי"א מה' אישות הט"ו העתיק כלשון התוספתא, וכר' יוסי. ובמס' שמחות פ"ז הט"ז, הוצ' היגר, עמ' 145, סתמו כר' מאיר.<br>ולעניין נסתרה אם צריך לברר שלא נסתרה, או אם יכול לטעון שלא נסתרה, עיין בתוספות יבמות שם, ד"ה לא, במאירי שם, הוצ' דיקמן, עמ' 422, ובקרן אורה במקומו.

Halakhah 5

<small>35.</small> <b>המוציא שם רע, ונמצאו עדיו זוממין, הוא לוקה ונותן ארבע מאות זוז. </b>בבבלי מ"ה ב': לוקה ונותן מאה סלע. ובפי' ר' יהונתן לב"ק צ' א' (שטמ"ק שם): דדרך התנאין לקרות דינרין זוזין, דתניא בתוספתא של כתובות המוציא שם רע ונמצאו עדיו זוממין לוקה ונותן ת' זוזי וכו', וזה הלשון במקום לוקה ונותן מאה סלע. ולפי פירוש זה קנס ר' עקיבא (ב"ק פ"ח מ"ו) את מבייש האשה (שפרע ראשה בשוק) במאה סלע, כקנס של מוציא שם רע. אבל שאר פוסקים חולקים על רבינו יהונתן ומפרשים שם ד' מאה זוז פשיטי (זוזי מדינה), כפירוש הראשן של רבינו יהונתן. 
<small>36.</small> <b>והזוממין מקדימין לבית הסקילה. </b>עיין רש"י מ"ה א', ד"ה מקדימין, ובתוספות מכות ב', א', ד"ה כל. ועיין במשנ' סוף סנהדרין (פרק הנחנקין)<sup class="footnote-marker">35</sup><i class="footnote">בבלי פ"ט א'.</i> ובמפרשים שם. והשתמשו במליצה זו בייחוד לגבי עדים זוממים, והטעם הוא משום שאם הרגו את הנאשם אינן נהרגין (להלן סנהדרין ספ"ו ומקבילות), ונמצא שהזוממין תמיד <b>מקדימין</b> לאותה מיתה שזממו להרוג את הנקי. אבל לשיטת הצדוקים אין מקדימין לאותה מיתה אלא מאחרין. 
<b>ואם היתה יתומה, הוא לוקה וכו'. </b>כלומר, אף אם היתה יתומה לוקה ונותן מאה סלע. ועיין בירושלמי פ"ד ה"ד, כ"ח ע"ג, ובבלי מ"ד ב'. ועיי"ש בתוספות, ד"ה המוציא. 
<small>36-37.</small> <b>וכתובתה קיימת, ונותן ארבע מאות זוז וכו'. </b>כלומר, אעפ"י שהיא יתומה וקנסה לעצמה, אין אנו אומרים שיצא כסף קנסה בכתובתה (עיין להלן פ"ג ה"ו), ואין לה כתובה, אלא נותן קנס (מאה סלע, ארבע מאות זוז), ואם מת נותן לה כתובה, שהרי כבר נתחייב בכתובתה לפני שהוציא עליה שם רע, מה שאין כן באונס שלא תקנו לה כתובה בשעת נישואין, משום שאינו יכול להוציא, עיין בבלי ל"ט ב'. ועיין צפנת פענח פט"ז מה' אישות סה"י. 
<small>37-38.</small> <b>לא אמ' לעידים שיעידו וכו'. </b>ירושלמי פ"ד ה"ד, כ"ח ע"ג, בבלי מ"ו א'. ודייקו מלשון זו שאם אמר להם שיעידו חייב אפילו אם לא שכרן, דלא כר' יהודה. 
<small>38.</small> <b>הוא אין לוקה וכו'. </b>וכ"ה בד, בירושלמי ובבבלי הנ"ל. ובכי"ע בטעות: הוא לוקה וכו'. 
<small>39-40.</small> <b>זינתה כשהיא נערה, ומשבגרה הוציא עליה שם רע וכו'. </b>בירושלמי פ"ד ה"ד, כ"ח סע"ג: והא תני ר' חייה זינת עודה בבית אביה, ומשבגרה וכו'. ובבבלי מ"ה א': נערה המאורסה שזינתה, ומשבגרה וכו'. 
<small>40.</small> <b>הוא אין לוקה וכו'. </b>שהרי הוא מתחייב על דבורו, וכשהוציא שם רע כבר היתה בוגרת, והכתוב לא חייבו אלא כשהוציא שם רע על נערה. 
<small>40-41.</small> <b>והיא וזוממיה מקדימין לבית הסקילה. </b>וכ"ה בבבלי הנ"ל, ואמרו: היא וזוממיה סלקא דעתך ? אלא או היא (כלומר, אם לא הוזמו עדי הבעל), או זוממיה. והכוונה שהוי"ו של "וזוממיה" הוא וי"ו המחלק.<sup class="footnote-marker">36</sup><i class="footnote">כמשנת יבמות פ"ה מ"ג, קידושין רפ"א (עיין בירושלמי שם, נ"ח ע"ב) ועוד בכ"מ. ועיין מ"ש מהרי"ן אפשטין במבוא לנוה"מ, עמ' 1062 ואילך.</i> ובבבלי מ"ו א' גרסו גם בברייתא שלעיל: היא וזוממיה, ופירשו: אלא או היא, או זוממיה. ובירושלמי הנ"ל מפורש בבבא זו וגם בבבא שלעיל: אלא או היא או זוממיה וכו'.<sup class="footnote-marker">37</sup><i class="footnote">ברם בבבלי נראה שהמלה "אלא" היא מן התירוץ, ובירושלמי היא מלשון הברייתא.</i> ועיין מ"ש במרכבת המשנה פ"ג מה' איסורי ביאה ה"ח, ופירושו בתוספתא כאן (לשיטת הר"מ) לא נתחוורתי בו. 

Halakhah 6

<small>41-42.</small> <b>היתה מעוברת, אמרו לה מה טיבו של עובר זה וכו'. </b>פיסקא ממשנתנו פ"א מ"ט. 
<small>42-43.</small> <b>שהיא עדות שהאשה כשירה לה. </b>ירושלמי פ"א ה"ח, כ"ה רע"ד, בבלי י"ג ב', כל הברייתא עד סוף הפרק. ועיין בשטמ"ק י"ג ב', ד"ה זו. ובר"ח שם (אוה"ג, עמ' 11): ומותבינן הא דתניא בתוספתא בהא עיניינא, זו עדות שהאשה כשרה לה וכו', והעתיק את לשון הבבלי, אלא שציין למקור הברייתא. ועיין בשטמ"ק ובס' הפלאה (י"ג א' במשנה) שנשאו ונתנו בדבר לעניין מה היא נאמנת, ואם היא נאמנת גם על האיש המיוחד, עיי"ש. ועיין מאירי, עמ' 63. ובתוס' רי"ד י"ד א' פסק שאפילו פלוני מכחיש נאמנת. 
<small>45-46.</small> <b>אמרו לו לא אם אמרתם בשבויה שיש לה עדים, תאמר בזו שאין לה עדים וכו'. </b>בבבלי י"ג ב' הנ"ל הסיקו מלשון זו שהכוונה כאן לא למשנתנו הנ"ל, אלא למ"ח "ראוה מדברת עם אחד" וכו' (וכפירוש זעירי שם י"ג א') ואין לה עדים כלל שנבעלה. ועל זה ענה להם ר' יהושע: אף לזו יש עדים, שהרי כריסה בין שיניה, כלומר, אף במחלוקת שלנו יש אחת שיש לה עדים (והיינו מעוברת), ואתם חולקים עלי, עיי"ש. ועיין מ"ש בריטב"א י"ג ב', ד"ה השבתנו, בפירוש הבבלי.<br>ברם לפי לשון התוספתא להלן: אמ' להם וכי מה עדות גדולה מזו וכו', ברור שזו היא תשובה ל"זו", למה שאמרו החכמים לעיל, לטענת המעוברת. ולא עוד אלא שבירושלמי לא נזכרה כלל השיטה ש"מדברת" שבמ"ח היא נסתרה, אלא שלכולי עלמא שם "מהו מדברת נבעלת", וממילא גם במ"ח יש כאן עדים, ואין להסב עליה את תשובת ר' יהושע.<sup class="footnote-marker">38</sup><i class="footnote">ואף שגם בירושלמי ישנה שיטה שלא הכשירו רבן גמליאל ור"א אלא אותה, ולא את בתה, ונמצא ששתי המשניות מדברות על האשה עצמה, מ"מ לא הקשו שם, מה לי ראוה שנבעלה, מה לי ראוה מעוברת, ואם חולקים בראשונה פשיטא שחולקים גם בשנייה, עיין בבלי י"ג א'. ובוודאי שבירושלמי סברו שיש רבותא במעוברת מה שאין בראוה שנבעלה, עיין בלשון הר"מ בפי"ח מה' איסורי ביאה הי"ג ובמה"פ כאן פ"א ה"ח, ד"ה מהו, ובהפלאה למשנתנו.</i> ובעל כרחנו אנו מפרשים שהכוונה היא שבשבויה יש עדים שהיא היתה בין הגוים, והגוים פרוצים הם, ובוודאי באו עליה ופסלוה, אבל במעוברת אין עדים שזנתה עם פרוצים.
<small>46.</small> <b>וכי מה עדות גדולה מזו, שהרי כריסה בין שיניה. </b>כלומר, הרי בשבויה עדיין אין עדים שנבעלה, וכאן הרי כריסה בין שיניה,<sup class="footnote-marker">39</sup><i class="footnote">הביטוי "כריסה בין שיניה" הוא גם במשנת ר"ה פ"ב מ"ח. וחכם אחד הציע להגיה: "כריסה בין שדיה", ואין צורך בכך, והנכון כלפנינו, והכוונה שהאשה לא תוכל לשקר ולהכחיש שלא נבעלה (או שכבר ילדה אתמול, כמשנת ר"ה), שהרי כריסה יכנס לבין שיניה ולא יתן לה לשקר. ואין לקלקל מליצה ציורית זו.</i> ובוודאי נבעלה, ואין אשה בודקת ומזנה, וזנות רצה אחר הפסולים. 
<small>47.</small> <b>מפני שגוים חשודין על עריות. </b>ופירש"י: והא ודאי נבעלה. 
<b>אמ' להן אין אפטרופוס לעריות. </b>ופירש"י: אין אתם יכולים להיות לה אפוטרופוס לומר לא נבעלה.<sup class="footnote-marker">40</sup><i class="footnote">עיין מ"ש להלן בשם הירושלמי. אבל בבבלי נדה ל' ב' מפורש: אין אפוטרופוס לעריות, אימא <b>שומר גופא</b> בא עליה. ועיין גם בבלי חולין י"א ב'. וכן מלגלג יובינליס (.Sat פ"ו, 347) על העצה לנעול דלת על האשה בבריח: ומי ישמור על השומרים גופא? (quis custodiet ipsos custodes)</i> ופירוש זה יתכן רק לפי שיטת הבבלי שהויכוח בעניין נסתרה. אבל לפי הירושלמי והתוספתא הויכוח הוא בעניין מעוברת שבוודאי נבעלה (והוא הדין במ"ח שראוה מדברת, כלומר שנבעלה), וכל השאלה היא אם לכשר נבעלה, או לפסול. וכוונת ר' יהושע, איפוא, שאין אפוטרופוס לעריות, ואין אשה בודקת ומזנה, ואם כבר זנתה יש לתלות שזנתה עם פסול.<br>ובר"ח (אוה"ג, עמ' 11): ואמר להם הוא אין אפוטרופוס על העריות. פי' אפי' חסיד שבחסידים אין ממנין אותו אפוטרופוס על העריות. ואפשר שצ"ל שם: <b>ביר'</b> (כלומר, בירושלמי, והוא בפ"א, סה"ח, כ"ה ע"ד) אפי' חסיד וכו'. ברם בירושלמי הכוונה לסייע לדברי רבן גמליאל ור' אליעזר, שאפילו כשרים מזנין (כפירוש בעל פ"מ. ופירוש בעל ק"ע דחוק), ובבבלי מבאר הר"ח בזה את דברי ר' יהושע, והבבלי הרי מפרש שהויכוח כאן הוא בנסתרה גרידא, ועל זה אומר ר' יהושע שאין אפוטרופוס לעריות, ובוודאי נבעלה, ומה שייך כאן חסיד שבחסידים. ונראה שהר"ח מפרש שכוונת ר' יהושע לומר, שנבעלה, ושנבעלה לפסול, ואין להניח שאשה בודקת ומזנה, שהרי חסיד שבחסידים בוודאי אינו חשוד על העריות, מ"מ כשהוא אפוטרופוס עליהן יש לחשוש שמא יתקפנו יצרו ויכשל בהן, קל וחומר לאשה שכבר נסתרה שלא תבדוק בזנותה. ובירושלמי השתמשו בסברא זו להפך שאין להניח שהזנות רצה אחר הפסולים דווקא, מפני שכשרים לא יתפתו לה, אלא אומרים שגם כשרים מזנים, ואין כאן חזקה שנבעלה לפסול.
<small>48.</small> <b>במי דברים אמורים בעדות שבגופה, אבל בולד הכל מודים שהוא שתוקי. </b>וכן בירושלמי פ"א רה"ט, כ"ה ע"ד: ותני כן במה דברים אמורי' בעידות גופה (כ"ה בכי"ל, ובגליון הושלם בכ"י אחר: אשה) אבל בוולד הכל מודין וכו'. ובבבלי בסיום הברייתא שלנו: בד"א בעדות אשה בגופה אבל עדות <b>אשה בבתה</b> דברי הכל הולד שתוקי. וכ"ה להלן שם בקושיית ר' אלעזר לר' יוחנן. ועיין בשטמ"ק שם בשם הרא"ש שבאר למה אמרו "פוסל בבתו" ולא "פוסל בזרעו", עיי"ש, ד"ה לדברי המכשיר, ולהלן שם, ד"ה מאי לאו שתוקי ופסול. ובירושלמי וכן בבבלי נחלקו אמוראים אם הכוונה היא שהוולד שתוקי וכשר, או שתוקי ופסול. ועיין ירושלמי פ"א סה"ט, ובנוע"י שם, כ"ז ע"א, ד"ה עוד שם. 

Chapter 2



Halakhah 1

<small>1.</small> <b>עדים שאמרו מעידין אנו בפלני שהוא בן גרושה, או בן חלוצה וכו'. </b>כל הברייתות עד "מה שאין כן בשטר" (להלן, שו' 13) נעתקו בה"ג ה' נחלות, ד"ו ק"ח ע"א. וכן הובאה תוספתא זו בתוספות רי"ד י"ח סע"ב (והביאן בשו"ת ר"א מזרחי סי' כ"ד) והביאה הר"י לפי המרדכי סנהדרין פ"ד סי' תשי"א (ועיי"ש בהגהות הב"ח, וכ"ה "במרדכי ישן כתיבת יד מוגה" כעדותו של ר"ב אשכנזי בשו"ת שלו סי' ה', ד"ו כ"ז סע"ב) והאגודה שם סי' מ"ב, נ"א ע"ד.<br>ובח"ד התקשה למה נקטה התוספתא דווקא בן גרושה וכו', אבל הדברים פשוטים, שהרי כאן אנו עוסקים בענייני יוחסין, ולפיכך תפסה דוגמא של יוחסין (וכלשון התוספתא במכות פ"א סה"ז, ועיין במשנה שם רפ"א). תדע לך שהוא כן, שהרי להלן בסנהדרין פ"ו סה"ד שאנו עוסקים בענייני עדות בכלל, שנו בלשון כללי: לעולם העדים וכו', עיי"ש. ועיין מ"ש להלן הערה 6.
<small>2-3.</small> <b>עד שלא נחקרה עדותן בבית דין אמרו בדאין אנו, הרי אילו נאמנין וכו'. </b>וכ"ה ("בדאין") גם בתוספות רי"ד הנ"ל ולהלן כמה פעמים. אבל בכי"ע: <b>מבודין</b> אנו וכו'. וכן בה"ג הנ"ל: מכירי' אנו וכו', וברור שצ"ל: מבודי' אנו, כגי' כי"ע. ובאגודה הנ"ל: <b>מבדין</b> אנחנו וכו'. ולהלן, שו' 4–6, נעמוד על ההבדל בין הגירסאות הנ"ל, ונברר את כל העניין. ותוכן ההלכה במשפטי שבועות לרב האיי ש"ב, י' רע"א.<br>ובענייני יוחסין (עיין מ"ש לעיל, ד"ה ובח"ד) בשעה שיש עוררין (עיין להלן ה"ג) בוודאי צריך דרישה וחקירה. וגדולה מזו אמרו בירושלמי סנהדרין פ"ד ה"ח, כ"ב ע"ב: אף בפסול משפח' מתחילין מן הצד, כלומר, כבדיני נפשות. ועיין מ"ש להלן, הערה 6.
<small>3-4.</small> <b>זהו כללו של דבר וכו'. </b>להלן סנהדרין פ"ו ה"ה. 
<small>4-6.</small> <b>עדים שהעידו לטמא, ולטהר, לרחק, ולקרב, לאסור, ולהתיר, לפטור, ולחייב, עד שלא נחקרה עדותן בבית דין אמרו בדאין אנו, הרי אילו נאמנין, משנחקרה עדותן בבית דין אמרו בדאין אנו, אין נאמנין. </b>וכ"ה בתוספות רי"ד י"ח ב' הנ"ל. ובכי"ע: <b>מבודין</b> אנו וכו'. וכ"ה בה"ג הנ"ל (ושם בטעות: מכירין). וכ"ה להלן סנהדרין פ"ו ה"ה הנ"ל בכל הנוסחאות. וכן מביא בתוספות הרא"ש סנהדרין ל"ב ב' (לפי חמרא וחיי, קל"ו ע"ד): כדתניא בתוספתא וכן העדים שהעידו לטמא ולטהר לאסור ולהתיר <b>בין לזכות בין לחובה</b> (לשון הירושלמי, עיין להלן), עד שלא נחקרה עדותן אמרו <b>מבודין</b> היינו נאמנין וכו', ומייתי לה בירושלמי פ' האשה שנתארמלה. ובשטמ"ק י"ח רע"ב: וז"ל הגאונים ז"ל וכו' תוספת'. וכן העדים שהעידו בין לטמא בין לטהר, בין לרחק בין לקרב בין לאסור בין להתיר <b>בין לזכות בין לחובה</b>, עד שלא נחקרה עדותן לב"ד אמרו <b>מבדין</b> היינו הרי אלו נאמנין וכו', ע"כ מלקוטי הגאונים, ובתשובת ר' מרדכי קמחי שפרסם הר"מ בלוי בסוף ס' המכתם על פסחים, סוכה וכו', עמ' רמ"ו (ואני מעתיק מצילום הכ"י שמסר לי בטובו ידידי הר"א סופר): "דגרסי' בירוש' פ' האשה שנתארמ', ובבריתות (כלומר, בתוספתות) בכתובות ובמסכת סנהדרין העדים שהעדים (צ"ל: שהעידו) בין לטמא בין לטהר בין לאסור בין להתיר בין לרחק בין לקרב <b>בין לזכות בין לחובה</b> עד שלא נחקרה עדותן בב"ד אמרו <b>מבדין</b> אנו נאמנין, משנחקרה עדותן בב"ד אמרו <b>מבדין</b> אנו [אינן] נאמנין ע"כ, עיי"ש. [ולהלן שם, עמ' רנ"ד, בתשובת ר' שמריה בר' מאיר: כמו העדים <b>קודם שנגמר דין על פיהם</b> (הלשון הוא שלא בדיקדוק, והלכה זו היא רק בעדי מגדף. ושמא יש כאן ט"ס) דיכולין לומר מבודין אנחנו]. ובריטב"א י"ח ב': הא דריש לקיש <b>בתוספת</b> היא, דתניא העדים שהעידו <b>בין לזכות בין לחובה</b>, בין לטהר ובין לטמא אם עד שלא נחקרה עדותן בב"ד אמרו <b>עבדים</b> היינו<sup class="footnote-marker">1</sup><i class="footnote">צ"ל: מבדים היינו, כמו שמעתיק בשטמ"ק בשמו. ושיבוש זה גם בעיטור אות קוף, קיום, הוצ' רמא"י, נ"ג ע"ד, בשם הירושלמי: עבדין היינו. ונשגר הסופר מלשון הגדה של פסח.</i> נאמנין וכו', אם משנחקרה עדותן בב"ד אמרו <b>אנוסי'</b><sup class="footnote-marker">2</sup><i class="footnote">בשטמ"ק שם בשמו: מבדין, אבל עיין מ"ש להלן.</i> אנו אינן נאמנין.<br>והנה בירושלמי בנוסחאות שלנו (וכן מביאים רוב הראשונים בשמו) <b>מבדין</b> היינו וכו'. ובתשובת ר' אביגדור כ"ץ שהעתיק בהגהות מרדכי סוף קידושין סי' תקס"ט<sup class="footnote-marker">3</sup><i class="footnote">ועיין בתשובות בעל או"ז לר' אביגדור כ"ץ בח"א סי' תשמ"ה, ק"ה ע"א ואילך. ולכאורה באותו מעשה עסיקינן. ועיין מ"ש ר' אביגדור בהגהות מרדכי שם (שהזכרנו בפנים), ומ"ש בשו"ת הרשב"ש סי' תקנ"ב, ד"ה ויש כאן מקום עיון. ובאו"ז שם הוכיח שלא כשיטת הר"א כ"ץ, ועיין גם ברשב"ש הנ"ל. ועיין בש"ך שהבאנו להלן הע' 4. ולעצם הפירוש בירושלמי שביעית פ"י, עיין מ"ש הראשונים שהביא באהצו"י שביעית, עמ' 105–106. ופירוש חדש בירושלמי שם בתומים סי' מ"ג ס"ק ח', סוף אות ז', עיין לעיל שם מ"ש רבינו בשם ר' אביגדור בפירוש הירושלמי שביעית.</i> הביא את הירושלמי, והוסיף: "וכברייתא זו שנוייה פרק שני דכתובות בתוספתא ובסנהדרין פ"ו". והמלה "מבדין" חסרה שם. ובאו"ז ח"א סי' תשמ"ה, ק"ה סע"ב, הביא את הירושלמי, וכתב: עד שלא נחקרה עדותן בב"ד אמרו <b>מבודין</b> היינו הרי אלו נאמנין. פי' מדלא קתני <b>מבדין</b> היינו, אלא <b>מבודין</b> היינו משמע שאומר מעושין היינו מתחיל' לשקר. וכל התשובה נעתקה בסתם בשו"ת מהרי"ק סי' ע"ד,<sup class="footnote-marker">4</sup><i class="footnote">והעירותי על כך בתוספת ראשונים ח"ב, עמ' 68. ונעלם ממני שעל עיקר הדבר כבר עמד הש"ך בחו"מ סי' מ"ו אות ט', שכתב: ומ"מ גם דברי הרב בד"מ תמוהים בעיני, לפי שהרב סביר דהך דתשוב' מהרי"ק שרש ע"ד מתשובת מהרי"ק היא וכו', ונראה לעין למי שמעיין שם בתשובה ההיא, שאותה תשובה חיבר איזה גדול אחד שהיה זמן רב קודם ההג"ה מרדכי וכו', עיי"ש. ועכשיו זכינו לדעת שהתשובה היא לר"י בעל או"ז.</i> ושם: פי' מדלא קתני <b>מעושים</b> היינו, אלא מבודין, משמע מעושים היינו, אי' נאמנים. וכנראה, שיש כאן טעות בלשון. ברם בס' יחוסי תנאים ואמוראים כת"י, ערך ר' יהודה נשיאה: דה"ג בתוספתא דכתובות פ"ב כללו של דבר העדים שהעידו לטמא ולטהר, לרחק ולקרב, לאסור ולחתיר, לפטור ולחיוב, עד שלא נחקרה עדותן אמרו <b>אנוסין</b> (עיין לעיל בלשון הריטב"א) הרי אלו נאמנין משנחקרה עידותן אינן נאמנין, ואיתא נמי בירושלמי. וכנראה שהמלה "אנוסין" אינה אלא באשגרה ממשנתנו פ"ב מ"ג.<br>וכמה מן הראשונים העתיקו רק את עיקר ההלכה בשם התוספתא, והוא בר"ח סנהדרין ל"א ב', ס"ה א' (ונעתיק אותו להלן), תוספות סנהדרין ל"ב ב', ד"ה היכי, סמ"ג עשין ק"ט, ק"צ ע"א (עיין ר"מ פ"ג מה' עדות ה"ה), מהר"מ בר' ברוך בתשובות מיימוניות דשייכי לה' אישות סי' י' ובהגהות מרדכי כתובות פי"ב סי' ש"ו, ובשו"ת ר"י בן הרא"ש סי' פ"ב, ל"ז סע"א.<br>וכמה מן הראשונים הביאו הלכה זו בשם הירושלמי כאן פ"ב רה"ג, כ"ו ע"ב. והוא בר"ח כאן (אוה"ג, עמ' 18), בעיטור, אות ק' קיום, הוצ' רמא"י, נ"ג ע"ד, או"ז ח"א סי' תשמ"ה, ק"ה ע"ב הנ"ל, הרמב"ן והרא"ה כאן י"ח ב', מאירי שם, עמ' 82, שו"ת הר"ן סי' ל"ד וסי' מ"ז (ושם: מאותה ששנינו העדים שהעידו וכו'), ובשם הרשב"א בשו"ת ר"א מזרחי סי' כ"ד, ספר חקת הדיינין סי' רכ"ט (חמשה קונטרסים של רנ"נ קורוניל, פ' ע"ב), שו"ת הריב"ש סי' רס"ו (בשם ירושלמי דראש השנה),<sup class="footnote-marker">5</sup><i class="footnote">וכן מביא בשמו בשו"ת מהר"מ אלאשקר סי' ס"א, והוא מוסיף: והכי נמי איתא בתוספתא פ"ב דכתובות. ולפנינו בירושלמי ר"ה ליתא.</i> בתשב"ץ ח"ב סי' ק"כ, שם סי' רכ"ד, שו"ת הרשב"ש סי' תקנ"ב, ובשו"ת יכין ובועז סי' מ"ו.<br>ולעצם העניין כבר שאלו הראשונים והאחרונים, מה עניין חקירה בב"ד לעניין טהרה וטומאה ואיסור והיתר. ועיין בה"ד כאן וסנהדרין פ"ו שפירש שבדיני ממונות מדברים בדין מרומה, ובטהרה ובטומאה, וכן באיסור והיתר, מדברים באיתחזק איסורא, וכן פירשו כמה מן האחרונים מדעתם.<sup class="footnote-marker">6</sup><i class="footnote">ולפלא שנעלמה מהם לפ"ש התוספתא בעדיות פ"ג סה"ב: "נאמנת עיסה לטמא ולטהר לאסר ולהתיר לרחק ולקרב", והכל לעניין יוחסין, עיין בתוספות י"ד א', ד"ה ת"ר, ובשטמ"ק שם, ובמלא"ש עדיות פ"ח סמ"ג. ועיין לעיל, עמ' 198, ד"ה ובענייני. אבל גם הראשונים לא פירשו כן. וצ"ע.</i> ובשו"ת הר"ן סי' ל"ד (ד' קושטא סי' מ') כתב: ואל תחשוב שנשתמשו בזה הלשון אם עד שלא נחקרה, ומשנחקרה, בדקדוק גמור, ותלמוד ממנו שאפ' בדיני ממונות דלא בעיא חקירה ודרישה אחר שנתקבל עדותן יכולין לחזור בהן, כיון שלא נחקרה עדותן, שזה בודאי אינו, שכיון שנגמר עדותו, <b>ואין אנו צריכין עוד לדבריו</b>, הרי הגיד ושוב אינו חוזר ומגיד, אלא מפני שכל העדיות מן הדין צריכים דרישה וחקירה תפסו הלשון שהוא שוה בכלם. ועוד דבדיני ממונות גופייהו איכא בהו שצריכי' דרישה וחקירה, בדין מרומה וכו'. וכן מביא בשו"ת ר"א מזרחי סי' כ"ד בשם תשובת הרשב"א. וכן במרדכי כת"י שהבאנו לעיל, שו' 1, סד"ה עדים. ועיין מ"ש להלן בשם תשובת הר"ן סי' מ"ז. ולפ"ז משמע שבדיני ממונות שאין בהם חשש של דין מרומה מכיון שהעידו אין חוזרין ומגידים. ועיין בשו"ע חו"מ ריש סי' כ"ט ובאור שמח פ"ג מה' עדות ה"ה.<br>ובשו"ת ר"א מזרחי סי' כ"ד הנ"ל כתב שיש כאן מחלוקת בין הראשונים, אם העד יכול לחזור בו בדברים שאינם צריכים דרישה וחקירה. ועיין גם בשו"ת מהר"ם אלאשקר סי' ס"א הנ"ל. ועיין בשו"ת ר"י אבן לב ח"א כלל ג' סי' י"ח, קרוב לסופו, והוא ציין שם לשו"ת הריב"ש סי' רס"ו, עיי"ש. והנה בריטב"א י"ח ב' כתב על התוספתא כאן: במידי דבעינן חקירה ודרישה, שאין גמר עדותן עד שיהא שם דרישה וחקיר', ולפיכך היו מסיעי' אותם ממקום למקום<sup class="footnote-marker">7</sup><i class="footnote">בגמרא שם: מסיעין את העדים ממקום למקום, כדי שתיטרף דעתן, <b>ויחזרו בהן</b>. ופירש רבינו שמסיעין אותן אחרי עדותן בב"ד ולפני הבדיקה, או בשעתה, כפירש"י בסוטה ח' א'. אבל רש"י במקומו פירש שהיו מסיעין אותן קודם קבלת העדות. ולפ"ז "ויחזרו בהן" פירושו ולא יעידו כלל. ואף רש"י מודה בהלכה שלנו, עיין בתוספות שם, סד"ה היכי.</i> כדאיתא התם (סנהדרין ל"ב ב', מ' ב'). ומדבריו מוכח שפירש "עד שלא נחקרה עדותן בבית דין" בדבר דבעינן דרישה וחקירה דווקא, והביא דוגמא מדיני נפשות,<sup class="footnote-marker">7א</sup><i class="footnote">ועיין ר"מ פ"א מה' עדות ה"ד ובמרגליות הים סנהדרין ל"ב ב', אות כ"ט.</i> אבל במידי דלא בעינן דרישה וחקירה אינו יכול לחזור בו משגמר עדותו. וכן ברא"ה שם כתב: ומיהו דהא דקתני במתני' נחקרה עדותן לאו דוקא, אלא במדי דבעי חקירות, [אי] נמי בשאר מילי, ובשעשו חקירות, אבל בעלמא כיון שהעידו שוב אין יכולין לחזור בהן, וכן דעת רבינו נ"ר. ותורף דבריו הוא שהכל תלוי בב"ד, והעיקר הוא, אם בדעתם עדיין לחקור את העדים, עדיין לא נגמרה עדותן, ואפילו בדברים שאין צורך מן הדין בדרישה וחקירה. וכן בס' חקת הדיינים סי' רכ"ט הנ"ל: עדים שהעידו בפני ב"ד, ולא נחקרה עדותם, <b>ויש דברים בתוך עדותן שאין יודעים מה יאמרו בהם העדים</b>, הרי אלו יכולין לחזור ולהגיד בפניהם ולהפך בעדותם<sup class="footnote-marker">8</sup><i class="footnote">השוה לשון הר"ן בשו"ת שלו סי' ל"ד הנ"ל: וכל שלא נגמרה, מפני שעדיין אינו נקרא שהגיד, הרי הוא יכול <b>להפך עדותו</b> כמו שירצה.</i> ממה שהעידו בפניהם וכו', אבל אם עדיין לא נחקרה עדותן בב"ד הרי הוא כאילו לא העידו כלל וכו'. הרי לך שכל זמן שב"ד עדיין זקוקים ועתידין לשאל שאלות מן העדים לא קרינן ביה "נחקרה עדותן". וכן בספרי שופטים פי' ק"צ, הוצ' ר"א פינקלשטין, עמ' 230: יכול אף משנחקרה עדותם בבית דין וכו', מעתה <b>כל זמן שבית דין צריכים להם</b>, ולא משנחקרה עדותם בבית דין. והוא כלשון הר"ן הנ"ל: שנגמר עדותו, <b>ואין אנו צריכין עוד לדבריו</b>. ועיין היטב בשאלת ר' יצחק בר' אברהם (רבו של הרשב"א) להרמב"ן סי' פ"ה ובתשובת הרמב"ן שם.<sup class="footnote-marker">9</sup><i class="footnote">ספרן של ראשונים הוצ' ר"ש אסף (ירושלים תרצ"ה), עמ' 116–117.</i> ועיין במאירי, סוף עמ' 83 ואילך.<br>נמצאנו למדים מכאן שני דברים שאפילו בדבר שאין צורך בדרישה וחקירה מן התורה, מכל מקום כל זמן שאין הפרטים מבוררים אצל הדיינים, ועדיין הם צריכים לעדים, לא קרינן ביה "נחקרה עדותן". ואין הבדל כאן בין דיני ממונות, איסור והיתר וטומאה וטהרה. ומאידך גיסא במקום שאנו זקוקים לדרישה וחקירה, וכבר נחקרו העדים בשבע החקירות, אבל ב"ד עדיין מפקפקים בעדותן וממשיכים בחקירה, אף בזה קרינן לא נחקרה עדותן. תדע לך שהוא כן, שהרי החקירה בדין מרומה אינה דומה לחקירה בדיני נפשות, עיין מ"ש בחי' הר"ן סנהדרין ל"ב בשם ר' דוד. וכן כתב שם: "וכן נמי אע"פ שקבל הדיין עדות העדים, אם הדיין חושש בדבר, (ו)אין בעל הדין יכול לטעון הרי העידו עדותן. ומעתה אין הדרישה וחקירה בדין מרומה אלא לפי ענין הרמאות". ועיין בשו"ת הריב"ש סי' רס"ו הנ"ל, ובשו"ת ר"ב אשכנזי סי' ה'. סוף דבר "נחקרה עדותן" בנידון שלפנינו אינן השבע חקירות במשמעותן הרגילה, אלא חקירת בית דין כדי לברר את הדבר, וכמו שפירשו בתוספות ישנים סוף יבמות דרישה והקירה בעדות אשה.<sup class="footnote-marker">10</sup><i class="footnote">ואע"פ שרוב הראשונים חלקו עליהן. המחלוקת היא מצד ההלכה, אבל לא מצד הלשון.</i> וכל זמן שלא נתבררו דברי העדים אצל הדיינים עדיין לא נגמרה עדותן.<sup class="footnote-marker">11</sup><i class="footnote">באו"ז ח"א סי' תשמ"ה, ק"ה סע"ב-דע"ג, כתב: פי' הא דקתני כמי שנחקרה עדותן, היינו שנחקרה עדותן ונמצאת מכוונת שאינם מכחישין זה את זה, דאי נחקרה דקתני שהעידו האמת פשיטא שאינם יכולים לומד מבודין היינו, וה"פ משנחקרה עדותן בב"ד שהיא מכוונת, ששניהם מכוונים ואינם סותרים זה את דברי זה, אבל קודם לכן נאמנים, מיגו דאי בעו הוו מכחשי אהדדי, ונמצאת עדותן בטילה מאליה. ומיגו שנקט דבינו הוא לאו בדווקא, והכוונה שאם העד מכחיש את עצמו, אינו גרוע ממכחיש את חבירו (ואפילו במקום שהכשירו עדות מיוחדת שאינו מכחיש את חבירו), ואין תועלת בדרישה וחקירה נוספת. והוא הדין בכל מקום שעדיין לא נתבררה עדותן, והם חוזרים בהן אין מקום לברור נוסף, וממילא עדותן בטלה.</i> ואין הבדל בזה בין דיני נפשות ובין איסור והיתר.<br>ובשו"ת הר"ן סי' מ"ז:<sup class="footnote-marker">12</sup><i class="footnote">בד' קושטא סי' נ"ב.</i> תחלה אני דן על מה שאמר העד הראשון בתחלה חוץ לב"ד שהיתה זקוקה ליבם, אם יש לסמוך עליו במה שהעיד בב"ד ששמע שמת זה זמן רב, מי אמרינן כיון דבעדות אשה אינו צריך שיעיד העד בב"ד, הרי עדותו חוץ לב"ד כאילו העיד בב"ד, וכי היכי דבעדות שנתקבל לפני ב"ד אמרינן דכיון שהגיד שוב אינו חוזר ומגיד, והכי נמי בעדות זו כיון שהגיד חוץ לב"ד שוב אינו מגיד אפילו לב"ד, או דילמא אפילו הכי כל שלא העיד בב"ד חוזר ומגיד בב"ד, אע"פ שמכחיש דבריו הראשוני', לפי שאין אדם מדקדק בדבריו במה שאומר חוץ לב"ד. ומסתברא דהכי קושטא דמילתא שאפילו בעדות אשה אע"פ שהגיד חוץ לב"ד חוזר ומגיד בב"ד אע"פ שמכחיש דבריו הראשונים, ויש ראיה לזה מאות' ששנינו העדים שהעידו בין לטמא בין לטהר וכו', הרי שכללו כאן כל מיני עדויות, אפי' אותן שאינן צריכי' שיהו נעשין בפני ב"ד, שהרי שנינו בין לאסור בין להתיר, ואפי' הכי אמרינן שאע"פ שהעידו בב"ד, כל שלא נחקר' עדותן עדין יכולין לומר מבדין אנו, לפי שאין העדים מעידים עד שעת גמר עדותן בב"ד, וזו ראיה שאין עליה תשובה. וכמה מן האחרונים ראו כאן סתירה לדבריו בתשובה ל"ד הנ"ל,<sup class="footnote-marker">13</sup><i class="footnote">בד' קושטא סי' מ'.</i> ועיין מ"ש בשב שמעתתא ש"ו פי"ג ופי"ד.<br>ולאמיתו של דבר אין דבריו בסי' מ"ז עניין לדבריו בסי' ל"ד, וכאן הוא רוצה להוכיח שאין הגדה שהיא מחוץ לב"ד הגדה כלל, לעניין מכיון שהגיד שוב אינו חוזר ומגיד, ואין הבדל בין שהוא משקר לבנו או לבתו ובין שהוא משקר לשבעים חברי הסנהדרין, וכל זמן שאין השקר בעדות בבית דין יכול לחזור בו, ומביא ראיה מן הירושלמי (=התוספתא כאן) שאפילו בדברים שאינם שייכים כלל לבית דין, כל זמן שלא קבלו בית דין את עדותו, יכול לחזור בו. ורבינו מדגיש: לפי שאין העדים מעידים עד שעת גמר עדותן בב"ד. ודברי רבינו מתורת ראשונים הם. וכן שנינו בסנהדרין ס"ה ב' (כריתות ד' א'): אלא אמר רבא שאני עדים זוממין הואיל וישנן <b>באם</b> (כגירסת הרי"ף והגאונים שם, ועיין להלן). וכתב ע"ז בפירוש הר"ח:<sup class="footnote-marker">14</sup><i class="footnote">פרסמו ר"ש אסף בספר "לאיש התורה והמעשה", ירושלים תש"ו, עמ' י"ד.</i> הואיל וישנן <b>באם</b>, פיר' כיון דעדות תליא בהגדה, דכת' אם לא יגיד ונשא עונו, ולא מיקימא בבית דין אלא אחרי דרישה וחקירה, שנא' משפט אחד וגו', מיכן אמ' רבות' (אם עד שלא בבית דין אמרו) בתוספתא מפורש במסכת[ין, אם עד שלא נחקרה עדותן בבית דין אמרו] מכרין<sup class="footnote-marker">15</sup><i class="footnote">צ"ל: מבדין. והשוה גירסת בה"ג שהבאנו בתחילת העניין כאן, ד"ה העדים.</i> היינו, הרי אלו נאמנין, וכיון שיש להם (כלומר, לב"ד) לחקור, עד שתיחקר עדותן נמצאת שלא היתה הגדתם הגדה, וכי לא (=וכלא) נגמרה עדותן עדיין, וכיון שהדבר כך נמצאו כי לא עשו מעשה באמירתם פל' חיב לפל' כך וכך, שאם לא תחקר ותתכוון העדות אין מחיבין זה לשלם. אבל מדברי התוספות סנהדרין ס"ה ב', סד"ה יצאו, מוכח שהעדות נגמרה בהגדתן, אלא שחזרתן מבטלתה. ועיין תשה"ג אסף (הוצ' מק"נ תש"ב), עמ' 123, הערה 10.<br>ובתוספות כריתות ד' א' כתבו בשם רבינו נסים: עדים זוממין וכו', דאין מתחייבין אלא בב"ד, ולהכי מעקימת שפתים לא מחייבי, דאם כן אפילו חוץ לב"ד נמי, והגדתן לחוד דהיינו פיהן לא גרמא להו וכו'. ודבריו נתבארו בארוכה בקטעים מספרו שנתפרסמו בתרביץ שי"ב, עמ' 33 ואילך, עיי"ש. ופירושו קשה, ומה בכך שאינו מתחייב אלא בב"ד, והרי התורה לא ענשה על שקר גרידא, אלא על עדות שקר, ואין עדות אלא בב"ד. וצ"ע. ומצאתי בס' חזון נחום לתמורה, קכ"ט ע"ב, בשם קונטרס [לר"א קשטרו]: כתב הרמב"ם בפי' המשנה ריש פ"ג דמכות וז"ל ועדים זוממין חשיב להם דבריהם מעשה, לפי שהם צריכין להגיד עדותם בב"ד. והדברים תמוהים, עיי"ש. ונ"ל שנוסחא משובשת נזדמנה לו, וצ"ל בפיה"מ: [לא] חשיב וכו'. והוא ממהדו"ק הראשונה, וסולק אח"כ (עיין בהוצ' ר"י קאפח, מכות פ"ג, הע' 27), ומתורת רבינו נסים היא, עיין מ"ש במבואי לה' הירושלמי להר"מ, עמ' י"ד, ובהע' 116 שם.<br>ובר"ח סנהדרין ל"א ב': תוספתא וכו' לעולם אין העדים יכולין לחזור בהן משתחקר עדותן בב"ד וכו', עד אם לא יגיד ונשא עונו, כיון שהגיד שוב אינו חוזר ומגיד. וכוונת רבינו שכל העניין של אינו חוזר ומגיד לא נאמר אלא בבית דין. וכן בשאילתות ויקרא סי' ס"ט (בכ"י הנצי"ב): דאמר רחמנא אם לא יגיד ונשא עונו, כיון <b>שלא הגיד שוב לא יגיד</b>,<sup class="footnote-marker">16</sup><i class="footnote">וכ"ה בה"ג שנביא להלן בפנים. ומכאן שאפילו אם אמר בב"ד איני יודע לך עדות אינו חוזר ומגיד יודע אני, כשיטת בעלי התוספות בב"ק נ"ו א', ד"ה פשיטא. ומכאן קשה על שיטת הר"ן בשבועות פ"ג הסובר שבאומר איני יודע יכול לחזור בו, עיין בב"י טחו"מ, סי' כ"ט ובאחרונים שציין הש"ך שם סוף סי' כ"ט. ויש להוסיף שו"ת ר"ב אשכנזי סי' ה', ד"ו ל"א ע"ג ואילך. ועיין בס' עצי ארזים סי' י"ז, אות ע"ט, ותירוצו קשה לשאילתות ולבה"ג, שהרי כאן אפילו בלא שבועה עסיקינן, דומיא דכיון שהגיד, דילפינן מיניה. וכן משמע קצת מן הבבלי ב"מ כ"ח ב', עיי"ש בדש"י, ד"ה מסתברא, ובריטב"א שם. ולכאורה דבריהם תמוהים, שהרי העדים אמרו שהם יודעים שהוא רמאי, ובוודאי בכגון דא צריכים לשאול אותם מניין הם יודעים שהוא רמאי, וממילא יכולים לחזור לפני השאלה. אלא שמסתבר לומר שבנידון של ב"מ שם על הבעלים להביא ראייה שאינו דמאי, ואם העדים אמרו שהוא דמאי מיד נתקיימה עדותן שאינם יודעים שהוא אינו רמאי, ואין שום מקום לחקירות מניין הם יודעים שהוא רמאי, שהרי אין לנו שום נפקא מינה מזה, וכאילו אמרו בפירוש אין אנו יודעים שהוא אינו רמאי, וכבר נגמרה עידותן בב"ד, וכיון שהגיד שוב אינו חוזר ומגיד, לולא דלא מייתי איניש חובתא לנפשיה.</i> וממילא כיון שהגיד שוב אינו חוזר ומגיד. וכ"ה בה"ג ה' שבועה, ד"ו קי"ט ע"א, ד"ב, עמ' 498: דאמר מר אם לא יגיד ונשא עונו, כיון שלא הגיד שוב אינו חוזר ומגיד, וממילא וכו'. ובתשובות ג"ק סי' נ"ח (אוה"ג כאן, עמ' 61): אם לא יגיד ונשא עונו, <b>ופירשו</b> חכמים כיון שהגיד שוב אינו חוזר ומגיד. ומדברי הרשב"ם ב"ב קס"ח רע"א משמע שהיה לפניו מפורש בגמרא כן. וכל הדרש הזה הוא בב"ד דווקא, אבל מחוץ לב"ד חוזר ומגיד, כמו שפירשו בתוספות ב"ק נ"ו א', ד"ה פשיטא הנ"ל, וזו היא גם כוונת הר"ח הנ"ל.<br>נמצאנו למדים שלכל הראשונים הקדמונים הנ"ל, כל עיקר של אינו חוזר ומגיד הוא בב"ד דווקא, אבל מחוץ לב"ד אין לחוש, ומגיד וחוזר ומגיד. ומרן ר"י קארו בשו"ת אה"ע סי' ד' פסק שבעדות אשה אפילו אם העיד חוץ לב"ד אינו יכול לחזור, מכיון שעדותו אינה צריכה ב"ד כלל, וכבר הרעישו עליו מתשובת הר"ן סי' מ"ז הנ"ל. ועיין בס' עצי ארזים סי' י"ז אות פ' ובעוד כמה מן האחרונים. ואעפ"י שנידון הר"ן הוא אחר לגמרי, אבל <b>מלשון</b> הר"ן משמע שלא כדברי מרן. ברם מדברי שאר הראשונים שהבאנו לעיל, וכן מדברי התוספתא כאן אין סתירה לדבריו, שהרי כל עדות עד אחד באשה שמת בעלה אינה אלא מדרבנן,<sup class="footnote-marker">17</sup><i class="footnote">כשיטת רוב הפוסקים. והדרשה בספרי שופטים פי' קפ"ח (עיין תשב"ץ ח"א סי' פ"ד) אינה אלא אסמכתא. ושיטת בעל נודע ביהודה אה"ע מהדו"ק סי' ל"ג (ועוד בכ"מ) נדחתה ע"י רוב האחרונים.</i> וכעדות בב"ד שויוה רבנן. ועיין ריטב"א שבועות ל"ב ב', ובשו"ת צמח צדק לאדמו"ר השלישי אה"ע סי' י"ט.
<small>6-7.</small> <b>יפה כח שטר מכח עדים וכו'. </b>בה"ג ה' נחלות, ק"ח ע"א הנ"ל, רמב"ן כאן כ' א', מלחמות להרמב"ן יבמות ספ"ג, חי' הרשב"א כ"י כאן כ' א', ר"ן כאן פ"ב ריש סי' קצ"ג. והברייתא שלנו הובאה (בשינויים) בירושלמי סוף יבמות, ט"ז ע"א. ובחי' הרמב"ן יבמות ל"א ב' הביא את הירושלמי ואת הברייתא שבירושלמי, והוסיף: ואיתא נמי בתוספתא כתובות, ומסיים בה וכו', עיין להלן.<br>ורוב הראשונים הביאו את העניין מן הירושלמי, מפני שנחלקו אמוראים בהלכה שלנו להלן, וכן הביאו הר"ח,<sup class="footnote-marker">18</sup><i class="footnote">כפי שנראה מתשובת הרי"ד כת"י שנביא להלן.</i> הרי"ף סוף יבמות, וממנו ברמב"ן, רשב"א, ריטב"א, מאירי, רא"ש ותוספות הרא"ש שם, ובתשובות שלו כלל נ"א סי' ב', תוספות חד מקמאי שם (ק"כ א'), ורשב"א ומאירי גיטין ע"א א'. וכן הביאוהו בעיטור את ק', קבלת עדות, הוצ' רמא"י ח"א, נ"ו ע"ד, הראבי"ה ח"ד סי' תתצ"ו, עמ' ע"א ואילך, או"ז ח"א סי' תרצ"ו, צ"ח ע"ד, סי' תשמ"ה, ק"ה ע"ג, הגהות מרדכי יבמות פ"ב סי' ק', שו"ת הרשב"ש סי' תקי"ב ועוד. ולהלן נביא כמה מן הראשונים ביחס לגירסת הרי"ף הנ"ל בירושלמי.
<small>8-9.</small> <b>יפה כח עדים, שהעדים שאמרו מת פל' תנשא אשתו, כתב בשטר מת פל' לא תנשא אשתו וכו'. </b>לפי הגירסא שלפנינו ("כתב בשטר") היה אפשר לפרש שהכוונה היא לאותו עד עצמו שאם העיד על פה עדותו קיימת, ואם כתב בשטר את עדותו אינה כלום, אבל אם מעיד בעל פה על מה שכתוב בשטר, אעפ"י שהשטר הזכיר לו מה ששכח עדותו קיימת, כפי שמסיימת התוספתא בסמוך. וכן ברא"ה כתובות כ' א': דהא בההוא מתנית' קתני נמי ובשטר <b>כתב</b> מת פלוני לא תנשא אשתו. אבל בד ובכי"ע: <b>כתוב</b> בשטר וכו', וכ"ה בה"ג הנ"ל, וכן הוא בתשובת ר' אביגדור כ"ץ שבהגהות מרדכי סוף קידושין ריש סי' תק"ע (בשם רבינו שמחה) בד' קושטא ובד"ו (בד"ח: כתב בשטר, כגי' כי"ו כאן) ובשו"ת ר"י בן הרא"ש סי' צ"ב, מ"ז סע"א.<br>ובחי' הרמב"ן כאן כ' א': <b>מצאו</b> כתוב (כ"ה בשטמ"ק. ולפנינו ברמב"ן: כתב) בשטר מת פלוני לא תנשא וכו'. אבל במלחמות להרמב"ן הנ"ל: <b>מצאו</b> כתוב בשטר מת פלוני <b>נהרג פלוני</b> וכו'. וברור שרבינו הרכיב כאן את נוסח הירושלמי בנוסח התוספתא, כמי שמוכיח "נהרג פלוני" (וכן הוא מזכיר גם אצל עדים "נהרג פלוני") שאינו נזכר בשום נוסח של התוספתא אלא בירושלמי הנ"ל בכל הנוסחאות. ובחי' הרשב"א כת"י כאן הנ"ל ובר"ן כאן פ"ב ריש סי' קצ"ג, וכן בריטב"א וחי' הר"ן גיטין ע"א מעתיקים בשם התוספתא: <b>מצאו</b> כתוב בשטר וכו'. וקרוב לוודאי בעיני שהרשב"א, הריטב"א והר"ן העתיקו ע"פ הרמב"ן הנ"ל אלא שהשמיטו "נהרג פלוני".<br>ובשו"ת הר"י דטרני סי' צ' כ"י קנטבריא, 166 ע"ב: ומאי דקשיא ליה למר על מאי דתניא בתוספתא דכתובות יפה כח העדים מכח השטר, העדים שאמרנו (צ"ל: שאמרו) מת פל' תינשא אשתו, נמצא <b>חתום</b> (עיין מ"ש להלן על גירסא זו) בשטר מת פל' לא תנשא אשתו, מיהא דאמרי' [ב]מי שאחזו (ע"א א') אמ' רב חרש שיכול לדבר מתוך הכתב כותבין ונותנין גט לאשתו וכו', אמר רב ששת בעדות אשה דאקילו בה רבנן וכו'.<sup class="footnote-marker">19</sup><i class="footnote">והוא כותב שם: תשובה דכל [ד]מצי להגיד על פה כשר בכתיבה וכו', וכל שאינו יכול להגיד בפה אינו כשר בכתיבה, ולהכי אלם פסול לעדות בכתיבה משום דליתיה בעל פה וכו', כלשונו בפסקיו ליבמות ל"א ב', ח' ע"א מן הספר. ולהלן שם מבאר כדברי הרי"ף ביבמות פ"ג סי' ל"ב, וכמו שבאר גם בפסקיו לעיל שם, ז' ע"ד מן הספר.</i> ולהלן שם (168 סע"א) הוא ממשיך: ומאי דכתב מר כי רבינו יצחק ורבינו חננאל ז"ל לא הביאו בריתא זו בספריהם לפסק הלכה,<sup class="footnote-marker">20</sup><i class="footnote">כלומר, העתיקוה, אבל לא לפסק הלכה. והרי"ף הביא ברייתא זו מן הירושלמי, וכנראה שאף הר"ח הביאה משם.</i> כמה נכון לחכם כמוך לדבר כן, הם מתכוונים לפסוק ולהורות, ונאמר כי לא כתבו אותה לפסק כי אם דברים בטלים כתבו ! וגם הירושלמי שהביאה בחלוקת האמוראים (העתיקו הרי"ד לעיל שם בשם הרי"ף) ר' ירמיה ור' בון, אם לא היתה עיק[ר] היה מביא אותה ?<br>ולמעשה אין הבדל גדול בין הגירסאות, ומתוך סיום התוספתא להלן מוכח שהעדים מעידים בעל פה מתוך השטר גרידא, ואין הפרש בין מצאו אותו כתוב, או שכתבוהו בעצמם, אלא ששכחו את המעשה, ולפיכך מסיימת התוספתא: אם אמרו מה שכתוב בשטר זה שמענו ושכחנו תנשא אשתו (עיין מ"ש להלן שם). וכן הבין הרמב"ן במלחמות הנ"ל ובחידושיו לכתובות וליבמות ל"א ב' והרשב"א כ"י והרא"ה והריטב"א והר"ן כאן הנ"ל את התוספתא שלנו, וכן הבינו כמה מן הראשונים, עיין להלן. ובחי' הריטב"א גיטין ע"א א' כתב: ולפי [זה]<sup class="footnote-marker">21</sup><i class="footnote">כלומר, הואיל ומן הבבלי משמע שעדות בכתב כשירה בעדות אשה.</i> מ"ש בתוס' מצאו כתוב בשטר איש פ' מת, לא תנשא אשתו משבשת' היא, א"נ י"ל דהתם כשלא בא להגיד, אלא שמצאו כן כתוב, אבל הכא כשבא להעיד, אעפ"י שמעיד בשטר [כשר], דעדות חשיבא טפי. וכע"ז בחי' הר"ן שם.<br>נמצאנו למדים שאין משיאין את אשתו ע"פ הכתוב בשטר, מפני שלא הכשירו מפי כתבם אלא בשטר שמעצם טבעו הוא נמסר לבעליו (למלוה או ללוקח), והוא נכתב ע"פ ציווי המתחייב (הלוה או המוכר), אבל שטר שעדים כותבים לעצמם אינו אלא שטר משמוש, וזכרון דברים גרידא, ואם העדים אינם מעידים בעל פה השטר הוא פיסת נייר בעלמא, ומפיהם ולא מפי כתבם אנו קורין עליו, כבאור הרי"ף ביבמות הנ"ל, ועיין שם בס' הזכות, בבעל המאור ובמלחמות. ולפ"ז היתה התוספתא יכולה לנקוט גם דיני ממונות, אלא שתפסה דוגמא מינה ובה: האשה ניתרת בגט ובמיתת הבעל, בגט היא ניתרת בכתב ולא בעדים, ובמיתת הבעל בעדים ולא בכתב.<br>ברם בירושלמי נחלקו בזה אמוראים, ואמרו שם: מצאו כתוב בשטר מת פלו', נהרג פלו', ר' ירמיה אמ' משיאין את אשתו, ר' בון בר כהנא אמר אין משיאין את אשתו וכו', מתניתא מסייע' לר' ירמיה על פי עדי', לא ע"פ כתבן, ולא ע"פ מתורגמן, ולא עד מפי עד,<sup class="footnote-marker">22</sup><i class="footnote">ספרי שופטים פי' קפ"ח, הוצ' הר"א פינקלשטין, עמ' 228. ולפנינו חסר שם "ולא עד מפי עד". ולפני "מעכשיו" היו עד מפי עד פסול אפילו לעדות אשה, ולא האמינו לו על מיתת האיש. ועיין בס' מושב זקנים על התורה סוף נח, הוצ' ששון, עמ' ט"ו.</i> ועכשיו אין משיאין עד מפי עד (כלומר, בתמיהה), ודכוותה על פי כתבן ועל פי מתורגמן מסיאין (וכ"ה בכי"ל). ומתניתא מסייעא לר' בון בר כהנא יפה כח העדים מכח השט' וכח השטר מכח העדים, שהעדים שאמרו מת פלוני נהרג פלוני משיאין את אשתו, מצאו כתוב בשטר מת פלוני נהרג פלוני אין משיאין את אשתו וכו'.<br>והואיל ובירושלמי נחלקו אמוראים בדין זה, הרי רוב הראשונים הביאו מן הירושלמי<sup class="footnote-marker">23</sup><i class="footnote">וצויין להם לעיל, שו' 6–7, ד"ה ורוב.</i> ונחלקו בפירושו. ובעיטור אות ק' קבלת העדות, הוצ' רמא"י, נ"ו, ע"ד, הביא את הירושלמי הנ"ל, והוסיף: ורבינו יעקב אמר<sup class="footnote-marker">24</sup><i class="footnote">עיין שיטת ר"ת בתוספות יבמות ל"א ב', ד"ה דחזו, ועוד, עיין בשער החדש על העיטור במקומו.</i> מנהג הוא לשלוח באיגרת, והא דירושלמי, כגון ההוא דאמרינן (כאן כ"ד ב') מהו להעלות משטרות ליוחסין, שכתב בו ביום שמת פלוני לוה פלוני מפלוני,<sup class="footnote-marker">25</sup><i class="footnote">ואף כאן פירושו שכתבו בשטר הלואה ביום שמת פלוני. ועיין לעיל שם בעיטור, מאמר ראשון, זמן, ט' ע"א.</i> והא דמי שאחזו (ע"א א') דוקא שאינו ראוי להגיד וכו'. ומדבריו למדנו שבעדות בעל פה בכי האי גוונא משיאין את אשתו. ועיין בס' עצי ארזים סי' י"ז, אות ל"ה.<br>ובאו"ז ח"א סי' תרצ"ו, צ"ח ע"ד, הביא את הירושלמי, וכתב: ונראה בעיני המחבר דה"פ מצאו כתוב בשטר אני ראובן עד שמת שמעון, ר' ירמיה אמר משיאין את אשתו, מתוך עיגונא, דמתוך חומר שהחמרת עליה בסופה וכו', ה"ה שיש לנו להשיא ע"פ זה השטר, אע"ג דלא ידע ממנו<sup class="footnote-marker">26</sup><i class="footnote">שמא צ"ל: דלא ידעינן מַנו.</i> ראובן החתום על השטר,<sup class="footnote-marker">27</sup><i class="footnote">ועיין מ"ש להלן, הע' 36, בשם תוספות חד מקמאי.</i> דמד"ת<sup class="footnote-marker">28</sup><i class="footnote">דמדבר תורה.</i> לא שרינן לה, אפ"ה משום עיגונא התירו. מתניתא מסייעא לי' לר' בון בר כהנא, דתניא יפה כח העדים מכח השטר וכו'. ונראה בעיני דהלכה כר' בון בר כהנא, דהואיל והברייתא מיתניא בפירוש כותיה, וברייתא דר' ירמיה לא מסייעא ליה אלא מדיוקא.<sup class="footnote-marker">29</sup><i class="footnote">וכלשון זו כתב גם במאירי סוף יבמות.</i> ורבינו משה בר מיימון זצ"ל כתב ס"פ י"ג בה' גיטין מצאו כתוב בשטר מת איש פלוני בן פ', או נהרג פלוני, ונודע שזה כתב ישראל ה"ז תנשא אשתו עכ"ל וכו', וגם א"י<sup class="footnote-marker">30</sup><i class="footnote">איני יודע.</i> מ"ש ונודע שהוא כתב ישראלי, אם הוא שלנו פשיטא שישראל כתבו, וכי מפני מה נאמר שהעכו"ם כתבו, אלא הואיל שהוא כתוב כתיבה שלנו פשיטא שישראל כתבו, או שמא אם הוא בא להתיר, אפי' הוא כתב בכתב עכו"ם, וכיון שנודע שישראל כתבו, וא"כ הוא הרי יש כאן עד אחד ישראל שמעיד עליו שמת, ופשיטא שאשתו מותרת (כלומר, לשיטת הר"מ), דכיון שאנו יודעים שישראל כתבו, וכי דמשום שכתב בלשון עכו"ם גרע<sup class="footnote-marker">31</sup><i class="footnote">ומדבריו ברור שלא עלה על דעתו לומר שכוונת הר"מ היא שצריך לקיים את כתיבת העד, כמו שפירשו הרשב"א, הריטב"א (בסוף יבמות) ועוד את דברי הר"מ. וברמב"ן שם: "ואיכא מאן דאמר דווקא היכא דמקויים", ומתוך דברי תלמידיו נראה שפירשו שכוונתו להרמב"ם הנ"ל. ועיין במגיד משנה שם הכ"ח שכתב בדרך אפשר: שכוונתו היא למעוטי אם היה כתב עכו"ם וכו', והוא כמו שכתב באו"ז שהבאנו בפנים.</i> וכו', הלכך נראה בעיני כדפרישית, והלכה כר' בון, כך נראה בעיני יצחק בר' משה. ובסי' תשמ"ה, ק"ה ע"ג, הביא את הירושלמי, וכתב: והלכה כר' בון בר כהנא דאין משיאין, ודוקא על השטר כה"ג שייך לומר מפיהם ולא מפי כתבם, אבל עדות הבא בשטר וחתום בו חנוך בן ראובן (כלומר, חתימה גמורה) והכיר לסהדותא ולא אתנשי לביה,<sup class="footnote-marker">32</sup><i class="footnote">במהרי"ק סי' ע"ד: ולא איתנשי <b>ליה</b>, והנכון כלפנינו, והיא מליצה ע"פ סנהדרין ל"ה א': ליבא דאינשי אינשי.</i> בהא לא <b>שייך</b><sup class="footnote-marker">33</sup><i class="footnote">כ"ה במהרי"ק הנ"ל (לעיל הע' 32).</i> מפיהם ולא מפי כתבם. ובאו"ז הקצר שבש"ס הוצ' ראם סוף יבמות: מצא בשטר כתוב אני ראובן מעיד שמת שמעון אין משיאין את אשתו. ואם נודע שישראל כתבו, או מי הוא הכותב, אפי' כתב בלשון עכו"ם משיאין את אשתו (והוא ע"פ סי' תרצ"ו הנ"ל). וכן בשו"ת תרומת הדשן סוף סי' ר"מ: דהא כתב בא"ז מצא כתוב בלשון גוים פלוני מת מתירין את אשתו.<br>ובחי' הרמב"ן יבמות ל"א ב' הביא את הירושלמי ואת סיום התוספתא כאן, והוסיף: איפשר לומר דההיא נמי דווקא בשמצאו שטר בשוק,<sup class="footnote-marker">34</sup><i class="footnote">ועל פיו הוא בש"ך חו"מ סי' מ"ו, סוף אות ט': וכן בשטר קידושין <b>שמצאו בשוק</b> נמי צריך קיום וכו', והיינו הך דירושלמי דשלהי יבמות במצאו כתוב מת פלוני, דאף מ"ד משיאין את אשתו לא מתיר אלא משום עיגונא וכו'.</i> או ברשות אחר, אבל כתבו עדים ונתנו לאשה משיאין אותה, ולא מיחוור, אלא איכא למימר כיון דאין זה עושה מעשה שטר וכו' כשטר משמוש דמי, ואין למדין ממנו אלא כשזוכרה לאחר מכן שמה שכתוב בשטר זה כתבו לעדות בלא שנוי וכו'.<br>ורבינו ירוחם בס' חוה נתיב כ"ג ח"ג כתב: ועוד בירו' שאם כתב בשטר כך <b>בלא חתום</b>, איש פלוני בן פלוני מת אין משיאין את אשתו, זולתי אם שלחו עד<sup class="footnote-marker">35</sup><i class="footnote">כ"ה הגירסא ("אם שלחו עד", כלומר, אם שְלָחו וכו', עיין להלן בפנים) בד' קושטא ובד"ו ואילך. וקרוב לוודאי שזו היא הגירסא הנכונה, וכוונתו שאם מצאו כתוב בשטר <b>אין</b> משיאין את אשתו (ופסק לחומרא כבעל או"ז, המאירי ועוד, עיין מ"ש לעיל בפנים. והואיל ורבינו ירוחם נמשך כרגיל אחרי הרא"ש, הרי מסתבר שנטה לפרש שאף הרא"ש מחמיר, כמו שהבין גם בנו בטואה"ע סי' י"ז, אעפ"י שמשו"ת שלו כלל נ"א סי' ב' לא משמע כן), אבל אם העד עצמו שלח את כתבו לב"ד בתורת עדות משיאין את אשתו. ובתוספות הרא"ש סוף יבמות הביא את המחלוקת שבירושלמי מבלי להכריע, וסיים: ולפר"ת שמתיר בכל דיני ממונות <b>לשלוח</b> כתב ידן לב"ד, אם כן לכ"ע נמי משיאין ע"פ הכתב. ועל פיו ניסח רבינו ירוחם. וכן הסיקו כמה מן הראשונים, עיין מ"ש לעיל בפנים. ברם בב"י טאה"ע סי' י"ז העתיק בשם רבינו ירוחם: אין משיאין את אשתו, זולתי אם מצאו עד בכתב. וכע"ז מעתיק בים של שלמה יבמות פ"ג סוף סי' י"ג, ומתפרש ע"פ או"ז הנ"ל. ובס' עצי ארזים סי' י"ז אות ל"ה כותב שהגירסא בהוצאות שלפנינו בס' רבינו ירוחם היא משובשת, והנכון הוא כמו שהעתיק בב"י, אבל פירושו שם דחוק מאד. ועיין בשו"ת הרב"ז להגרב"ז שאפראן סי' י"ב.</i> בכתב. וכבר עמדו האחרונים על דבריו "בלא חתום", וחתימה מאן דכר שמיה ? ולפיכך שערו שרבינו ירוחם סמך על הרי"ף שהעתיק (בסוף יבמות) מן הירושלמי: מצאו בשטר כתוב <b>וחתום</b> מת איש פלוני, או נהרג איש פלוני, ר' ירמיה אומר וכו', ובברייתא שלהלן גרס כלפנינו, עיין מ"ש בס' עצי ארזים סי' י"ז אות ל"ה. ובאמת המלה "וחתום" חסרה בראשונים שהעתיקו מן הרי"ף (עיין לעיל, שו' 6–7, ד"ה ורוב). וכן במגיד משנה פי"ג מה' גירושין הכ"ה, בד"ק ובד"ו (רפ"ד וש"י): בירושלמי, וכתב כאן בהלכות, מצאו שטר כתוב בו איש פלוני מת וכו', אלא שבד"ח של הרב המגיד: בירושלמי, ונכתב כאן בהלכות, מצאו בשטר כתוב <b>וחתום</b> וכו'. ואין לבטל לגמרי גירסא זו, שכן מצאתי גם ברי"ף כ"י על קלף (נכתב בערך ה' אלפים ק' ליצירה) בבית המדרש שלנו כאן (כ"י ענעלאו 413): כתוב <b>וחתום</b> וכו'. וכן מעתיק בשם הרי"ף בשו"ת הרי"ד כת"י קנטבריא (167 מ"ב): מצאו בשטר כתוב <b>וחתום</b> (ועיין מ"ש לעיל ד"ה ובשו"ת הר"י) מת פלו' וכו'. אבל ברי"ף כת"י עתיק על קלף שנכתב, כנראה, בסוף האלף החמישי (כ"י זולצברגר) חסרה המלה "וחתום".<sup class="footnote-marker">36</sup><i class="footnote">ובתוספות חד מקמאי ק"כ סע"א: גרסי' בפ' מי שאחזו (ע"א א') וכו', שמעינן מהא דמפי כתבם בערות אשה כשר, ומיהו לא דמי האי מפי כתבם דגיטין למפי כתבם דירושה (צ"ל: דירוש', דירושלמי) שכתב רב אלפס מצא כתוב בשטר איש פלוני מת, איש פלוני נהרג וכו', דבההיא דגיטין מיירי, כגון שכתב לפני[נ]ו בשטר איש פלוני מת, ובההיא מכשרי', אבל בנמצא כתוב בשטר איש פלוני מת לא, אפשר דלא מכשר וכו', ועיין בבדקי בתים להר"י לובעצקי, עמ' כ"ט-ל'.</i> ולפיכך ספק גדול הוא אם רבינו ירוחם גרס ברי"ף "וחתום", והוא כנראה ניסח ע"פ פסק בעל או"ז ח"א סי' תשמ"ה, ק"ה ע"ג שהעתקנו לעיל, שעדות הבאה בשטר וחתום בו חנוך בן ראובן וכו' בהא לא שייך מפיהם ולא מפי כתבם, עיין מ"ש לעיל, סד"ה ובאו"ז.
<small>9-10.</small> <b>אם אמרו מה שכתוב בשטר זה שמענו ושכחנו וכו'. </b>בה"ג ה' נחלות, ק"ח ע"א הנ"ל, רמב"ן יבמות ל"א ב', ד"ה ורחמנא, מלחמות שם פ"ג, רמב"ן, רשב"א כת"י, רא"ה, ריטב"א כ' א', הר"ן על הרי"ף כאן פ"ב ונ"י שם (אשי ה', פ"ד ע"א). ופירשו הראשונים הנ"ל<sup class="footnote-marker">37</sup><i class="footnote">בריטב"א שלפנינו חסר ההמשך, אבל הוא ישנו בשטמ"ק בשמו. וברא"ה שם: וה"נ תני <b>סיפ'</b> כות' אד' עדותו על השט', וכן נמצ' כתו' למקצ' הגאוני' ז"ל שכך היא הגירסא. וכנראה שכוונתו לגירסא בבבלי, ובניגוד לגירסת השאילתות שהבאנו להלן בפנים (שו' 10, סד"ה כותב) שגרס: כותב אדם עדותו על השטר <b>ומניחה</b> וכו'.</i> שבבא זו דבוקה לרישא, ומשלימה אותה, והסתייעו מכאן לפירוש הרי"ף ורש"י בבבלי שם,<sup class="footnote-marker">38</sup><i class="footnote">נגד פירושו של רב האיי גאון, עיין אוה"ג, עמ' 77–80.</i> שהכוונה ברישא לעד שרושם את עדותו לעצמו, לזכרון דברים, עיי"ש. ובחי' הרשב"א כאן כת"י מסיים: ודברי התוספת' כרב הונא וכו'. 
<small>10.</small> <b>כותב אדן עדותו בשטר וכו'. </b>הראשונים הנ"ל.<sup class="footnote-marker">39</sup><i class="footnote">ושם "אדם", כגי' ד וכי"ע. ועל כתיב "אדן", עיין מ"ש לעיל ח"א (ברכות), עמ' 1.</i> ובבבלי כ' א': ת"ר כותב אדם עדותו על השטר ומעיד עליה וכו'. ובס' והזהיר ח"ב, עמ' 72: ת"ש שנינו בתוספתא כותב אדם עדותו על השטר ומעיד עליה וכו'. ואין כוונת רבינו לתוספתא כאן, שכן דרכו להביא את הברייתות שבבבלי בשם תוספתא, עיין מ"ש בתשלום תוספתא, עמ' 6. ועיין בשאילתות יתרו סי' נ"ה ובהעמק שאלה שם אות ט', ובשאילתות הוצ' רש"ק מירסקי סי' ס"ב, עמ' ק"ס. ובירושלמי פ"ב ה"ד, כ"ו ע"ג: תני כותב אדם עדותו ומעידה וכו'. 
<small>10-11.</small> <b>לאחר מאה שנה. </b>וכ"ה ברמב"ן כאן כ' א' ובר"ן שם ובמלחמות יבמות פ"ג. אבל בה"ג הנ"ל: לאחר כמה שנים. וכ"ה בירושלמי<sup class="footnote-marker">40</sup><i class="footnote">בר"ח שבאוה"ג, עמ' 21, חסרה המלה "כמה", אבל גם הראשונים גרסו בירושלמי "כמה".</i> ובבבלי הנ"ל. ועיין להלן שם כ' ב'. 
<small>11.</small> <b>יפה כח שטר מכח כסף וכו'. </b>בה"ג ורמב"ן כאן הנ"ל. ובירושלמי סוף יבמות, ט"ז ע"א: יפה כח השט' מכח העדים שהמלוה את חבירו בעדי' גובה מנכסים בני חורין, בשטר גובה מנכסים משועבדין. ובבבלי קידושין כ"ז א': תניא כותיה דרבא יפה כח הכסף מכח השטר, וכח השטר מכח הכסף. יפה כח הכסף, שהכסף פודין בו הקדשות וכו', והחילוק שברישא כאן לא נזכר שם. 
<small>11-12.</small> <b>שהשטר גובה מנכסים משועבדין, מה שאין כן בכסף. </b>עיין בלשון הירושלמי שהעתקנו לעיל בסמוך, ואף לפנינו הפירוש כן, שאם הלוה כסף בפני עדים אינו גובה מנכסים משועבדים, ואם נתן לו הלוה שטר, אעפ"י שהעדים לא ראו את ההלואה, גובה מנכסים משועבדים, שהרי כותבין שטר ללוה אעפ"י שאין מלוה עמו, כמשנת ב"ב פ"י מ"ג. ועיין בש"ס הוצ' ראם במכילתין בחלופי גרסאות ע"פ נ"י ממסכת כתובות (אחרי נמוקי הגרי"ב על מהרש"א). 
<small>12-13.</small> <b>יפה כח הכסף, שהכסף פודה את הערכין, ואת החרמין, ואת ההקדשות, ואת מעשר שני וכו'. </b>בה"ג הנ"ל בטעות (באשגרה מלמעלה): שהכסף גובה את הערכין וכו'. ובברייתא שבבבלי קידושין כ"ז א' הנ"ל שהכסף פודין בו הקדשות ומעשר שני, מה שאין כן בשטר. ועיין לעיל שם ה' א'. ובתו"כ בחוקותי סוף פרש' ז', קי"ד ע"ג, למדים מן הכתוב שאין פודין ערכין והקדשות (והחרמים שהם בפדיון הרי הם בכלל הקדש לבדק הבית) בשטרות. ועיין במשנת בכורות פ"ח מ"ח, וכפירוש התלמוד שם. ומעשר שני אינו נפדה אלא בכסף (במטבע שיש עליו צורה) גרידא, כמע"ש פ"א מ"ב ועדיות פ"ג מ"ב, וכל שכן שאינו נפדה בשטר, ועיין לעיל שביעית פ"ז ה"ג, מע"ש פ"ב ה"ח ובמקבילות שציינו שם (עמ' 251). 
<small>13-14.</small> <b>יפה כח שטר וכסף מכח חזקה וכו'. </b>בבבלי הנ"ל: ויפה כח שניהם מכח חזקה וכו'. 
<small>14-15.</small> <b>ששטר וכסף קונין עבד עברי. </b>בבלי הנ"ל, וכמשנתנו שם פ"א מ"ב. 
<small>15.</small> <b>מה שאין כן בחזקה. </b>בבלי הנ"ל. ועיין בירושלמי שם פ"א ה"ב, נ"ט ע"א, בבלי שם ט"ז א'. 
<small>15-17.</small> <b>שאם מכר לו עשר שדות, כיון שהחזיק באחת מהן קנה את כולן, אבל לא נתן לו אלא דמי אחת מהן, או לא כתב לו אלא על אחת מהן, לא קנה אלא אותה שדה בלבד. </b>וכ"ה בד, ועיין מ"ש הרי"ץ גיאת בשם התוספתא (עיין להלן). וכן בירושלמי קידושין פ"א ה"ה, ס' ע"ג: מתניתא מסייעה וכו', מכר לו עשר שדות כאחת כיון שהחזיק באחת מהן החזיק בכולם, אבל אם לא נתן לו אלא דמי אחת מהן, או שלא כתב לו אונו אלא על אחת מהן, לא קנה אלא אותה שמכר לו בלבד. ולפי פשוטה של לשון ברור שהכוונה היא שאם נתן כסף בעד שדה אחת ואמר לו "קנה בכסף של זו האחר,<sup class="footnote-marker">41</sup><i class="footnote">ברשב"א (קידושין כ"ז סע"א): האחרת (כלומר, קנה בכסף של זו את השדה האחרת).</i> אינו קונה, וכן בשטר, אבל בחזקה אם אמר לו החזיק בזו וקני כולן, אי נמי אמר לו סתם החזק בזו וקני, קנה את כולן",<sup class="footnote-marker">42</sup><i class="footnote">לשון הרמב"ן בקידושין כ"ז סע"א.</i> ובכסף ובשטר בכגון דא לא קני, משום שאין קרקע נקנה אגב קרקע,<sup class="footnote-marker">43</sup><i class="footnote">כשיטת רוב הראשונים, עיין ב"ק י"ב א', תוד"ה בעינן, וד"ה למה לי, חידושי הרשב"א שם ובתשובותיו ח"א סי' תתקנ"ד, ועוד. ועיין ב"י טחו"מ סי' ר"ב, וכמו שהסביר במרכבת המשנה פ"ג מה' מכירה ה"ט. ועצם הדין שאין קרקע נקנה אגב קרקע אינו מוכרח מן הגמרא, ואפשר שעבדים שאני, ואפילו אם הם כקרקעות אינן נקנים באגב, ועיין במאירי ב"ק, עמ' 38. ובחידושים לא נדעו למי בקידושין כ"ז א', ד"ה איבעיא, הביא המחבר בשם מורו כדבר פשוט שקרקע נקנה באגב. ועיי"ש בחידושין שתמה על רבו, וכתב: וצ"ע אי אשכחן אגב במקרקעי בשום דוכתא, דנראה דלא מהני אלא במטלטלי וכו', כדברי התוספות בב"ק הנ"ל.</i> מה שאין כן בחזקה שאם החזיק באחת מהן קנה כולן. ואין כאן זכר שאף הקונה בחזקה צריך לתת דמי כולן. וכן מוכיח הירושלמי הנ"ל מכאן שקונה בשטר לחוד, ובכסף לחוד.<sup class="footnote-marker">44</sup><i class="footnote">והפירוש הנכון בירושלמי הוא בשער החדש לעיטור ריש מאמר שלישי, אגב, י"ג ע"א, אות ז'. ועיין מ"ש בהגהות יפה עינים קידושין כ"ז ב'. והגהת בעל שדה יהושע בירושלמי אין לה על מה לסמוך, וכתב על סמך דברי הראשונים שמפרשים את הבבלי.</i><br>ובבבלי קידושין כ"ז א' שנינו: אמר רבא לא שנו אלא שנתן דמי כולן, אבל לא נתן דמי כולן לא קנה אלא כנגד מעותיו. תניא כוותיה דרבא יפה כח הכסף מכח השטר וכו' (הברייתא שלפנינו), יפה כח חזקה, שחזקה מכר לו עשר שדות בעשר מדינות כיון שהחזיק באחת מהן קנאם כולם. במה דברים אמורים שנתן לו דמי כולן, אבל לא נתן לו דמי כולן לא קנה אלא כנגד מעותיו. מסייע ליה לשמואל דאמר שמואל מכר לו עשר שדות בעשר מדינות כיון שהחזיק באחת מהן קנה את כולן. ולפי גירסא זו מוכח שרבא שמצריך נתינת דמי כולן אין כוונתו למוכר עשר שדות בעשר מדינות (שהם דברי שמואל) אלא למוכר מטלטלין אגב קרקע (עיין לעיל שם בבבלי), וכמו שפירש"י וסייעתו. והראייה מן הברייתא שלנו פירש"י: ומטלטלין הנקנין עם קרקע נמי כשדה שאינה סמוכה לה דמי, והיינו דרבא. וכן בעיטור מאמר ג', אגב, הוצ' רמא"י ח"א, ט"ו ע"א: ועשר שדות שאין סמוכות זו לזו כמטלטלין הניקנין באגב דמי.<br>אבל הרי"ף בקידושין פ"א ריש סי' תר"ג גרס בבבלי את דברי שמואל (מכר לו עשר שדות וכו') לפני דברי רבא (ברי"ף כת"י: רבה), ורבא אינו אלא מפרש את דברי שמואל,<sup class="footnote-marker">45</sup><i class="footnote">ורבא השתמש בלשון "לא שנו" משום שדברי שמואל ברייתא היא, כמו שאמרו אח"כ, עיין במאירי שם, עמ' 164.</i> ולא גרס אח"כ: מסייע ליה לשמואל וכו'. ולפ"ז אין מדברים שם בקניין אגב כלל, ובמוכר מטלטלים אגב קרקע אין צורך שיתן דמי כולם, כמו שנראה גם מדברי הר"מ ספ"א מה' מכירה, ועיין מ"ש הרב המגיד בפ"ג שם ה"ח. וכבר העירו במאירי קידושין, עמ' 164, ובר"ן על הרי"ף הנ"ל שהר"מ גרס בבבלי כגירסת הרי"ף. ועיין גם בשאילתות סוף בהר, סוף סי' קט"ו ובס' המקח והממכר לרב האי שי"ג, ד"ו כ"ח ע"א, ד' ווין ל' ע"א.<br>ונחלקו הגאונים והראשונים, אם חזקה מועילה בלי כסף ובלי שטר (אפילו במקום שכסף אינו קונה בלי שטר, ושטר אינו קונה בלי כסף), ואם מדברים כאן דווקא במקום דעייל ונפיק אזוזי (עיין בבלי ב"מ ע"ז ב'), או אפילו במקום דלא עייל ונפיק אזוזי, ומה דינו אם נתן מקצת כסף אם קנה כנגד מעותיו, או לא קנה כלל, עיין בשאילתות פ' בהר סי' קט"ו, אוה"ג קידושין, עמ' 54 ואילך, שם עמ' 73, וברמב"ן, רשב"א, חידושין לא נודעו למי, מאירי, תוספות הרא"ש ועוד בקידושין שם,<sup class="footnote-marker">46</sup><i class="footnote">ברמב"ן וברשב"א שם חילקו שדווקא אם לא עשה קניין בגוף הדבר הנקנה צריך דמים, אבל אם עשה קניין בגוף הדבר אין צורך בדמים. ועיין גם במגיד משנה פ"א מה' מכירה ה"כ.</i> ובראשונים לעיל שם כ"ו א', ובתוספות כתובות צ"ג א', ד"ה עד, ובמקבילות ובשטמ"ק ב"ק ח' א' ועוד. וכל הדברים נוגעים רק לשיטת הבבלי,<sup class="footnote-marker">47</sup><i class="footnote">ומקצתם גם לשיטת הירושלמי (ההלכה של עייל ונפיק אזוזי לא נזכרה בירושלמי).</i> אבל התוספתא בוודאי מתפרשת כפשוטה כנ"ל, ואינה מדברת כלל על פרעון כסף (או שטר) נוסף לקניין אחר, ואין להתאים אותה למסורת הבבלי.<br>ברם הרי"ץ גיאת היה לו פירוש אחר וגירסא אחרת בבבלי קידושין, שכן מביא ר' זכריה אגמאתי בפירושו לב"מ ע"ז ב' (הוצ' יעקב לוין, עמ' 124): גרסינן בקידושין פרק ראשון מכר לו עשר שדות בעשר מדינות כיון שהחזיק באחת מהן קנה כולן וכול'. רבי יצחק בן יהודה ז"ל יפה כח חזקה מכח כסף ושטר, דבחזקה מכר לו עשר שדות בעשר מדינות משהחזיק באחת מהן קנה כולן, ובכסף ובשטר לא קנה עד שיתן דמי כולן, אבל לא נתן לו אלא דמי אחת ולא כתב לו שטר אונו אלא על אחת מהן, לא קנה אלא כנגד מעותיו,<sup class="footnote-marker">48</sup><i class="footnote">כנראה שכל זה הוא ניסוח הרי"ץ גיאת עצמו ע"פ התוספתא, הירושלמי והברייתא שבבבלי, עיין להלן.</i> ומתניתין דקתני נקנין בכסף ובשטר האמרבא (=האמ' רבא) לא שנו אלא בנותן לו דמי כולן, אבל לא נתן לו דמי כולן לא קנה אלא כנגד מעותיו,<sup class="footnote-marker">49</sup><i class="footnote">ויש כאן פירוש חדש, שרבא אינו מדבר בקניין מטלטלין אגב קרקע, ואינו מפרש את דברי שמואל, אלא מפרש את משנתנו שהזכירה קניין כסף, ועלה אמר רבא שאין קניין כסף אלא בנתן את כל הכסף, אבל אם נתן מקצת כסף אינו קונה אלא כנגד מעותיו. ולפירוש זה כיוון בעל ס' העיטור, מאמר ג', אגב, הוצ' רמא"י, ט"ו ע"א, שכתב: ואית דמפרשי ארישא דמתניתין, דקתני בכסף, וליתא. ותניא נמי הכי יפה כח הכסף וכו', וגרס כגירסא שלפנינו בבבלי, ולפיכך דחה פירוש הרי"ץ בשתי ידים, עיי"ש.</i> ובדעייל ונפיק אזוזי הוא, וכדאמרינן, אבל בדלא עייל ונאפיק אזוזי קנה כולה, ואפילו בשוה פרוטה הקרקע נקנית,<sup class="footnote-marker">50</sup><i class="footnote">קידושין י"ג א', ירושלמי שם פ"א ה"ג, נ"ט ע"ד, ה"ה, ס' ע"ג, ובמקבילות במע"ש ובעירובין.</i> ויש שסוברין דהא דרבא אכולהי מתניתין הוא דאיתה, בין כסף ושטר וחזקה,<sup class="footnote-marker">51</sup><i class="footnote">כלומר, שאף בחזקה לא קנה אם לא נתן דמי כולה. ואף לפירוש זה רבא מפרש את משנתנו.</i> וכיון דאקשו עליה אי הכי מאי אהניא לה חזקה, וקימא לן דכסף לחודיה קני בלא חזקה, ומתריץ דבאתרא דלא קנו בכסף לחודיה עד דכתבי שטרא מהניא לה חזקה, דאי יהיב דמי כמה שדות ומחזיק בחדא לקנותן כולן קונה את כולן בההיא חזקה, ואע"ג דלא כתיב ליה שטרא,<sup class="footnote-marker">52</sup><i class="footnote">עיין בתוספות קידושין כ"ז ב', ד"ה במה, ועוד.</i> ולא היא, דבהדיא תנינא בתוספה (ב"ב פ"ב הי"ב) לקח הימנו עשר שדות כיון שהחזיק באחת מהן <b>החזיק</b> בכולן (כלומר, עיקר החידוש שמעשה החזקה באחת מהן נחשב כאילו עשה מעשה בכולן), ותניא נמי יפה כח חזקה מכח שטר וכסף דחזקה קנה עשר שדות והחזיק באחת<sup class="footnote-marker">53</sup><i class="footnote">בין השורות תלוי: מהן.</i> החזיק בכולן, אבל לא נתן לו אלא דמי אחת מהן ולא כתב לו אלא על אחת מהן לא קנה אלא כנגד מעותיו,<sup class="footnote-marker">54</sup><i class="footnote">כן גרס הרי"ץ גיאת בברייתא שבבבלי, עיין להלן.</i> והכי פירוש, החזיק בכולן מה שאין כן בכסף ושטר, דאילו התם אם לא נתן לו אלא דמי אחת ולא כתב לו שטר אלא על אחת לא קנה אלא כנגד מעותיו (כלומר, אבל בחזקה קנה את כולן, אפילו לא נתן מעות). ויש שגורסין במה דברים אמורים שנתן לו דמי כולן, אבל לא נתן לו דמי כולן לא קנה אלא כנגד מעותיו, וטעות היא בידן, דעיקר הא בריתא בתוספת כתובות, ואיתה נמי בגמרא דארץ ישראל בקידושין בפרק ראשון (הנ"ל בתחילת דברינו), וסוגייה כדאמרינן, עד הנה מדברי רבי' יצחק בן יהודה ז"ל. ור' זכריה אגמאתי לא העיר כלל על גירסת ספרי הבבלי שהיו בידו, ולא מצאתי חבר לגירסת הרי"ץ גיאת בבבלי,<sup class="footnote-marker">55</sup><i class="footnote">ואף בשאילתות סוף בהר גרס כבהוצאות שלפנינו, וכן היתה הגירסא לפני כל הראשונים שבדקתי.</i> אלא שגירסתו בבבלי מתאימה לתוספתא ולירושלמי.

Halakhah 2

<small>18.</small> <b>מאתים לבתולה, ומנה לאלמנה וכו'. </b>בירושלמי פ"ד ה"ט, כ"ט ע"א, מפורש שאפילו ר' מאיר מודה בה, ואפילו לא כתב לה שטר כתובה, גובה מנכסים משועבדים. אבל בבבלי נ"א ב' אמרו שר' מאיר חולק, ואם לא כתב לה כתובה אינה גובה אלא מבני חורין. 
<small>18-19.</small> <b>נזק, וחצי נזק, תשלומי כפל, תשלומי ארבעה וחמשה, כולן אע"פ שאינן כתובין בשטר וכו'. </b>ירושלמי גיטין פ"ה ה"א, מ"ו ע"ג. ועיין בבלי ב"ק ח' א' ובתוספות שם, ד"ה כולן, חי' הרשב"א שם, ד"ה מדאמרינן, בבלי שם י"ד ב', בפי' הראב"ד והמאירי שם, בתוספות שם, ד"ה ש"מ, ערכין ו' ב' (לעניין נזיקין). ונחלקו הראשונים אם גובה ממשועבדים משום שמלוה הכתובה בתורה ככתובה בשטר דמיא, או משום דנזיקין קלא אית להו, ועיין בבאור הגר"א חו"מ, סי' ל"ט אות ג' (לדברי הש"ך שם אות ב'), בש"ך שם סי' קי"ט אות ז' ובשער המלך לדברי הר"מ בפי"ט מה' מלוה ולוה ה"ה. 
<small>20-21.</small> <b>האשה שאמרה אשת איש אני, וחזרה ואמרה איני אשת איש, נאמנת, שהפה שאסר הוא הפה שהתיר. </b>במשנתנו פ"ב מ"ה: האשה שאמרה אשת איש הייתי וגרושה אני נאמנת שהפה שאסר וכו'. ובבבלי כ"ב א': ת"ר האשה שאמרה אשת איש אני וחזרה ואמרה פנויה אני נאמנת, והא שוויה לנפשה חתיכה דאיסורא וכו', כגון שנתנה אמתלא לדבריה.<sup class="footnote-marker">56</sup><i class="footnote">בבבלי שם מביא מעשה רב: ומעשה נמי באשה אחת גדולה, שהיתה גדולה בנוי וכו'. והלשון מגומגמת, ונראית כאילו יש כאן פירוש למלה "גדולה". אבל אשה גדולה פירושה אשה חשובה, כפירש"י במלכים ב' ד', ח'. ואשה חשובה לאו דווקא אשה יפה (עיין מ"ש ר"י ענגיל בגליוני הש"ס פסחים ק"ח א'). וכן בירושלמי שבת פי"ד, י"ד ע"ד (ובמקבילה בע"ז פ"ב ה"ב, מ' ע"ד): <b>איתה רבה</b> הוות וכו', ושם בוודאי אין פירושה אלא "אשה חשובה היתה". ונראה שעיקר הגירסא היא: באשה אחת גדולה בנוי, והכוונה לעיר נוי, דאיתקריא גם נינוה. וכן ברי"ף כאן בשני כת"י על קלף: באשה אחת שהיתה גדולה בנוי, <b>ואמרי לה בנינוה</b> וכו'. וכע"ז בה"ג שהבאנו להלן בפנים. וכן מעתיק בשו"ת הריב"ש סי' תצ"ח. והיא נוי היא נינוה. וכן מעיד איזיביאוס באונומסטיקון שלו, הוצ' קלוסטרמן, ריש עמ' 136, ובתרגומו של רע"צ מלמד, עמ' 66: ויש גם עיר [אחרת] של יהודים, נקראת נינוה בפנת ערביא. ועיין בבלי תענית י"ד ב', ובהערות מלטר שם, עמ' 51, שו' 1, ובהערה 1 לירושלמי ברכות פ"ה ה"ב, הוצ' לונץ, נ"ג ע"א. ובחנם תיקנו שם, והיא נינוה היא נוי. אבל צ"ע אם בעיר זו שבעבר הירדן יורד גשם בתקופת תמוז (לפי הבבלי), או אחר הפסח (לפי הירושלמי).</i> ובה"ג ה' מיאון, ד"ו ס"ד ע"א, ד"ב, עמ' 304: תניא (בד"ב: תניא <b>בבריתא</b>) אמרה אשת איש אני וחזרה ואמרה אין אשת איש אני (כגי' התוספתא כאן) נאמנת. אמרי בשלמא היכא דאמרה אשת איש הייתי גרושה אני נאמנת, דקא תליא נפשה במילתא דשכיחא, דכולהי נשי מינסבן לגברי ומיגרשן, אלא אמרה אשת איש אני וחזרה ואמרה אין אשת איש אני אמאי נאמנת, כל כמינה ? אמר רבה בר רב הונא כגון שנתנה אמתלא לדבריה. ובאמת "שוויה לנפשה חתיכה דאיסורא" לאו דווקא, והקושיא היא, למה מאמינים לה כשסותרת את דבריה, וע"ז אנו מתרצים כשנתנה אמתלא נאמנת לסתור את דבריה, כמפורש להלן שם בגמרא, וכן בכ"מ. ובאמתלא נאמנת אפילו בזו, וכבר האריכו האחרונים בזה. ובעיטור סוף ח"ב, אות ק' קידושין, הוצ' רמא"י ע"ט סע"ג:<sup class="footnote-marker">57</sup><i class="footnote">והביאו אותו ר' שמריה בר' מאיר ור' יעקב מההר (בתשובות שפרסם הר"מ בלוי בסוף ס' המכתם לפסחים, סוכה וכו', עמ' רנ"ד-רנ"ה) וחלקו עליו. אבל דברי העיטור דברי גאונים הם, והיא תשובת רב האיי שפרסם הר"ש אסף בס' מדעי היהדות ח"ב, ירושלים תרפ"ז, עמ' 65. ועיין בתשה"ג הקצרות סי' ק"פ ואוה"ג קידושין, עמ' 153.</i> ואם אמר (כלומר, שהאב אמר) בב"ד<sup class="footnote-marker">58</sup><i class="footnote">וכן "בבית דין" בתשובות הנ"ל (לעיל, הע' 57), ואפילו אמר בב"ד מועילה אמתלא, עיין בשו"ת ר"י אבן לב ח"א כלל ו' סי' מ"א (בד"ר), והעיר שם על התשובות הנ"ל שחולקות על בעל העיטור. ועיין בשער החדש שציין לאחרונים בעניין זה (אם מועילה אמתלא אחרי שאמר בב"ד). ועיין בהעמק שאלה לשאילתות סי' צ"ו, ד' ירושלים, סוף עמ' קפ"ד ואילך. ועיין היטב בלשון רב האיי הנ"ל ועיין בשו"ת הרשב"א ח"ז סי' רנ"ח, ושם לא הוזכר ב"ד. ועיין מאירי, עמ' 108, ובהע' ז' שם.</i> קידשתיה (כלומר, את בתי קטנה), וחזר ואמר לא אמרתי בפניהן הרי זו בחזקת מקודשת, אבל לא כפר באמירתו, אבל<sup class="footnote-marker">59</sup><i class="footnote">צ"ל: אלא, כמו שמעתיק בשו"ת ר"י אבן לב הנ"ל, וכ"ה בתשובת רב האיי הנ"ל (לעיל, הע' 57).</i> אמר לא קידשתיה, אם נתן אמתלא לדבריו נאמן,<sup class="footnote-marker">60</sup><i class="footnote">ועיין בשער החדש הנ"ל, אות כ' שכתב שדברי בעל העיטור נעלמו מעיני האחרונים, עיי"ש. אבל כבר העיר עליו בשו"ת ר"י אבן לב הנ"ל והביאו בהעמק שאלה הנ"ל (ווילנא, תרכ"א), נ"ב ע"ד. ועכשיו אנו רואים שדברי בעל העיטור דברי רב האיי הם, כלעיל הע' 57. ועיין בס' שב שמעתתא ש"ו פ"ח, ומה שהשיג עליו בשו"ת חמדת שלמה אה"ע סי' נ"ו. ומדברי ר' שמרי' בר' מאיר שהבאנו לעיל בפנים, שו' 4–6, סד"ה עדים, משמע כדברי בעל שב שמעתתא.</i> ואם לאו, אינו נאמן, כדאמר באמירה<sup class="footnote-marker">61</sup><i class="footnote">צ"ל: באמרה. ובתשובת רב האיי הנ"ל: כי דומה הדבר כאילו היא אמרה אשת איש אני וחזרה ואמרה פנויה אני וכו' אינה נאמנת, ואם נתנה אמתלא לדבריה נאמנת. ובעל העיטור קיצר את התשובה.</i> אשת איש הייתי. ומכאן שבכל מקום שמכחיש את דבריו אינו נאמן בלי אמתלא, אבל באמתלא נאמן, משום הפה שאסר הפה שהתיר. ועיין מ"ש בס' בית מאיר סי' י"ז ס"ק מ"ו ובס' ישרש יעקב לתוספות יבמות קי"ח א', ד"ה סד"א.<sup class="footnote-marker">62</sup><i class="footnote">עיי"ש שהסבירו את דברי התוספות שאין אמתלא מועילה אלא במקום שהשתיקה אינה אוסרת, כלומר, דווקא במקום שאנו אומרים הפה שאסר הוא הפה שהתיר, וכדברי התוספתא כאן לפי פירוש התלמוד.</i><br>ובאמת בכל מקום שאמרו במשנה ובברייתא הפה שאסר הפה שהתיר,<sup class="footnote-marker">63</sup><i class="footnote">עיין במסורת התוספתא דמאי פ"א, עמ' 63, שו' 13 (וצ"ל שם: כתובות פ"ב [מ"ב], מ"ה).</i> אין האמירה האחרונה סותרת את הראשונה, אבל להלן ב"מ פ"א ה"י: הודאת בעל דין כמאה עדים. אימתי, בזמן שטענו והודה, אבל אם הודה מפי עצמו יכול לחזור בו, שהפה שאסר הוא הפה שהתיר. וכתב הש"ך בחו"מ סי' פ"ט: והא דקתני בתוספתא יכול לחזור בו, נראה דהתוספתא לא מיירי מהשטאה, דהא לא הזכיר בתוספתא כלל משטה, ועוד דא"כ לא שייך לשון יכול לחזור בו, וגם לא שייך הפה שאסר הפה שהתיר, דהא בהשטאה לא אסר כלל, אלא נראה דה"פ יכול לחזור מהודאתו ולומר כשהודיתי חשבתי כך ועכשיו אני חושב כך, ונזכרתי וטעיתי וכו', עיי"ש. ברם שאר הראשונים<sup class="footnote-marker">64</sup><i class="footnote">וציינתי להם בתס"ר ח"ב, עמ' 105 ואילך. ועיין גם בחמרא וחיי שהבאתי שם שנשא ונתן בעיקר דברי הש"ך.</i> פירשו את התוספתא גם בחזר ואמר משטה הייתי כך, כמפורש בדברי רב האיי (עיי"ש בתוספת ראשונים), ואף משטה הייתי בך הוא בכלל אמתלא, ואף על כך אפשר לומר הפה שאסר הוא הפה שהתיר, כמפורש כאן, ובנותנת אמתלא שמעולם לא היתה אשת איש, וכדברי הבבלי. ומטעם הפה שאסר הוא הפה שהתיר נאמנת באמתלא. ולפ"ז אפשר לומר שאם האב אמר שלא בפני ב"ד שקדש את בתו יכול לומר משטה הייתי. ועיין בהפלאה כ"ב א', ד"ה והא שוויא, בהעמק שאלה שהבאנו לעיל, הע' 58, ובתשובות שצוינו שם. ועיין בס' חקרי לב אה"ע סי' פ"ג, פ"ד.
<small>21-23.</small> <b>אמרה נשביתי וטהורה אני, ויש לי עדים שטהורה אני, אין אומרי' נמתין עד שיבאו עדים ויתירוה, אלא מתירין אותה מיד. אם משהותרה באו עדים ואמרו נשבית היא הרי זו לא תנשא וכו'. </b>ברייתא בבבלי כ"ג א', אלא ששם מסיים: התירוה לינשא, ואחר כך באו עדים <b>ואמרו לא ידענו הרי זו לא תצא</b>. ופירשו הראשונים (ועיין גם בתוספות שם, ד"ה באו) שלא תצא מהיתרה הראשון, ותנשא לכתחילה. אבל ברי"ף פ"ב סי' ר"ו וברא"ש שם סי' כ"ז: ואח"כ באו עדים <b>שנשבית</b> הרי זו לא תצא, והמלים "ואמרו לא ידענו" חסרות שם. וכן במאירי שם, עמ' 119: התירוה לינשא ואח"כ באו עדים לא תצא מהיתירה, כמו שביארנו. ולפי זה אפשר לפרש שאעפ"י שאח"כ באו עדים שנשבית (ואין הם העדים שאמרה שהם יודעים שהיא טהורה) לא תצא, הואיל והותרה הותרה, והוא דין משנתנו פ"ב סמ"ה, וכפירוש הירושלמי והבבלי, עיין להלן. וכן נראה מפסק הר"מ פי"ח מה' איסורי ביאה הכ"ג שגרס בברייתא שלנו כגירסת הראשונים הנ"ל,<sup class="footnote-marker">65</sup><i class="footnote">ועיין רש"י, ד"ה ואח"כ. ונראה שגרס כגי' המאירי. ולא כמ"ש הרש"ש. ועיין בשו"ת הרשב"ץ ח"ג סי' קע"ח (וציין לו הר"י ענגיל בגליוני הש"ס כ"ב א') שכתב: ואפילו יש עדים שנשבית נאמנת לומר יש לי עדים שלא נטמאתי, עיי"ש. והדברים תמוהים, כפי שנראה מן התוספתא כאן ומן הברייתא שבבבלי כ"ג א' שמוכח ממנה שאינה נאמנת אלא דווקא אם אמרה כן לפני שבאו העדים.</i> ועיקר הרבותא שאין ממתינים לעדים, ואם אח"כ באו עדים הוא דין משנתנו הנ"ל שפסקה לעיל שם הכ"ב. ובמשנתנו הנ"ל: אם משנישאת באו עדים לא תצא. ובבבלי כ"ג א': אמר אבוה דשמואל לא נישאת נישאת ממש, אלא כיון שהתירוה לינשא אע"פ שלא נשאת. והא לא תצא קתני, לא תצא מהתירה הראשון. ובירושלמי פ"ב ה"ו, כ"ו ע"ג: רב הונא אמר לא סוף דבר משנישאת, אלא אפי' התירוה ב"ד להינשא.<sup class="footnote-marker">66</sup><i class="footnote">הלכה זו נאמרה גם לעיל שם ה"ה לעניין אשת איש. ועיין בבלי כ"ג א', ועיין מ"ש הר"ח אלבק בסה"י לכבוד ר"א ווייס, עמ' ק"א, הע' 15.</i> ואעפ"י שבירושלמי לא נזכר "לא תצא מהיתירה הראשון" אין לפרש שהחידוש הוא שאפילו באו עדים לפני שנישאת ונישאת לא תצא (ובמשנתנו הרי אמרו דווקא אם באו עדים אחרי שנישאת), אבל אם לא נישאת לא תנשא לכתחילה, שהרי במעשה בבנותיו של שמואל מפורש גם בירושלמי שם שהותרו להנשא לכהן לכתחילה אפילו אחרי שבאו העדים, ואם כן הירושלמי והבבלי שוים הם בהלכה זו, והוא נגד התוספתא כאן שמפורש בה שלא תינשא לכתחילה. ועיין בתוספות כ"ג א', ד"ה לא.<br>ברם גירסת הבבלי בהוצאות שלנו: ואח"כ באו עדים <b>ואמרו לא ידענו</b> יש לה על מה לסמוך, שכ"ה גם בכי"מ, וכן בתוספות רי"ד שם כ"ג ב': התירוה לינשא ואח"כ באו עדים <b>ואמרו לא ידענו</b> ה"ז ל"ת (=לא תצא). פי' אע"פ שבאו אותם העדים שאמרה האשה ושאלנו אותן ואמרו לא ידענו, אין אומרים כיון שנמצאו דבריה שקר תצא, אלא ל"ת (=לא תצא) וכו'. ובה"ג ה' כתובות, ד"ו ע"א ע"א: התירוה לינשא ואחר כך באו עדים, עידי טהרה, הרי זו לא תצא. וגרס כגי' רש"י והמאירי הנ"ל,<sup class="footnote-marker">67</sup><i class="footnote">שלא גרסו בברייתא כבהוצאות שלפנינו ("ואמרו לא ידענו") ולא כגירסת הרי"ף והרא"ש ("שנשבית"), אלא סתם: ואח"כ באו עדים, עיין לעיל, הע' 65.</i> אלא שפירש עדים "עדי טהרה", כלומר אותם העדים שאמרה האשה יש לי עדים שטהורה אני, וכפירוש הרי"ד הנ"ל. וכן הפירוש גם בתוספתא כאן. ומתוך דברי הרי"ד משמע שפירש לא תצא בדיעבד, אבל לכתחילה לא תנשא, משום שנמצאו דבריה שקר. וכן בירושלמי פ"ב ה"ה, כ"ו ע"ג: ר' יודן בעא אשת איש הייתי ונתגרשתי במקום פלוני, ובאו שנים ואמרו לא נתגרשה אשה במקום פלוני, מכחישין הן אותה ? והשאלה היא משום שהאשה טענה מה שאינה צריכה ("במקום פלוני"), וכפירושו של הנוע"י, כ"ח סע"ג עיי"ש. ומכל מקום מסתבר שלכתחילה לא תינשא, אעפ"י שהוסיפה בדבריה מה שאינה צריכה, שהרי הוכחשה בדבריה,<sup class="footnote-marker">68</sup><i class="footnote">ועיין בבלי ב"ב ק"ע א'. ועיין בהפלאה כ"ג א', ד"ה "תוספת ד"ה לא תצא".</i> ודברי הברייתא בבבלי "לא תצא" מתאימים לתוספתא כאן שלכתחילה לא תנשא. ובזה מיושבת גם קושיית הרא"ה והמאירי למה לא הביא הבבלי ראייה מברייתא זו לדברי אבוה דשמואל שם, עיי"ש שנדחקו ביישובה. אבל לפי פירושנו בבבלי ובתוספתא אין כאן עניין לאבוה דשמואל, ואדרבה בנידון שלנו לא תינשא. ועיין להלן בסמוך.
<small>23-24.</small> <b>(נשביתי וטהורה אני וכו'). </b>כל המוקף אינו בד ובכי"ע, ומוכח שהיא טעות סופר, אבל השארתיה בפנים, משום שאפשר שיש כאן שריד מגירסא אחרת בתוספתא שגרסה "הרי זו לא תצא" (במקום "הרי זו לא תנשא"), וכגירסת הברייתא שבבבלי הנ"ל, כלומר, אין אומ' [נמתין עד שיבאו עדים ויתירוה, אלא מתירין אותה מיד. אם משהותרה באו עדים ואמ' נשבית היא] הרי זו לא תצא. 
<small>24.</small> <b>נשבית וטמאה היא וכו'. </b>בבלי כ"ג א'. 
<small>25-27.</small> <b>עד אומ' נשבית וטמאה היא, ועד אומ' נשבית וטהורה היא, אשה אומרת נשבית וטמאה היא, ואשה אומרת נשבית וטהורה היא, הרי זו לא תנשא, ואם נשאת לא תצא. </b>במשנתנו פ"ב מ"ו: שתי נשים שנשבו. זאת אומרת נשביתי וטהורה אני וכו'. ובתוספות שם, ד"ה שתי: אומר ר"י דלא גרסינן זאת אומרת נשביתי וטהורה אני, דהא בדאיכא עדים שנשבו איירי.<sup class="footnote-marker">69</sup><i class="footnote">שאם לא כן אין כאן אלא עד אחד על טומאה, ומותרת להנשא לכתחילה. ועיין ירושלמי פ"ב ה"ב: מתניתא פליגא על ר' יוחנן שנים אומרים נשבית והיא טהורה, ושנים אומרים נשבית והיא טמאה, לא תינשא, ואם נישאת לא תצא. א"ר יוסי מאחר שאילו אומרים טהורה ואילו אומרים טמאה, כמי שאילו אומרים נשבית ואילו אומרים לא נשבית ואנן חיים מפיה. וכתב בפ"מ שם: שנים וכו'. תוספתא פ"ב דמכילתין, ושם גריס עד אומר נשבית כו' לא תצא. ולא ידעתי מה עניין התוספתא לברייתא שבירושלמי, ובתוספתא בוודאי אין לומר כמו שאמר ר' יוסי, שהרי יש עדים שנשבית, כפי שהוכח לעיל, ולא עוד אלא שעד טהרה נאמן יותר. ועיין בבבלי קידושין ס"ו א' וברש"י שם, ד"ה סמוך אהני.</i> ומיהו יש לקיים הגירסא וכו'. ואף כאן בשיש עדים אחרים שנשבו עסיקינן, אלא שיש כאן עוד איש ואיש, או אשה ואשה, בהכחשה. ועיין בבלי כ"ג ב' וברש"י שם שכתב שבשבויה שהאמינו חכמים עד אחד להקל, אין דברי אחד שכנגדו לטמא עומד במקום שנים. ובתוספות רי"ד כ"ד א'<sup class="footnote-marker">70</sup><i class="footnote">בתס"ר במקומו ציינתי בטעות: כ"א א'.</i> תמה עליו ממשנת יבמות פט"ו מ"ה, וכתב: אבל היכי דקיימי תרווייהו ומכחשי להדדי אמרינן לא תנשא, והכא (כלומר בבבלי שם כ"ג ב') היכי אמרי' דהיא נאמנת אע"פ שהעד מכחישה. ובתוספתא דכתובות ברישא דהא מתני' (כלומר, דברייתא שבבבלי שם כ"ג ב') תני הכי עד אומר נשבית וטמאה היא, וע"א אומר נשבית וטהורה היא, אשה אומרת נשבית וטמאה היא ואשה אומרת נשבית וטהורה היא, אין משיאין אותה,<sup class="footnote-marker">71</sup><i class="footnote">וכן ("אין משיאין") גם בקג"נ. והסדר שם (באשה): וטהורה... וטמאה.</i> ואם נשאת ל"ת (=לא תצא). וא"כ בעל כרחינו מאי דתני הכא (כלומר, בבבלי שם) נאמנת, הכי בעי' לפרושי, כגון שהתירוה לינשא על פיה, ובתר הכי אתא ע"א (=עד אחד) ואמר נטמאת, אי נמי כגון שהלכה ונשאת, דאמרינן ל"ת. ומפרש רבינו את התוספתא שמכחישים זה את זה לפני שהתירוה להנשא, וכסתם התוספתא לעיל יבמות רפי"ד, שו' 2–4, ד"ה עד אומ', אי נמי אפילו בא לפני שהתירוה להנשא, כגון שהלכה ונישאת, וכשיטתו שאפילו באשת איש לא תצא, עיין מ"ש להלן ביבמות שם, שו' 4–6, ד"ה ר' מנחם, בשם הרי"ד, וסמך על הירושלמי, עיי"ש.<br>וכן כתבו הרמב"ן והריטב"א בחידושיהם כ"ג ב' שהברייתא בבבלי שם מדברת בשהתירו את האשה ואח"כ בא העד השני, אבל בבאו בבת אחת, (או לפני שהתירוה) אין עד אחד בהכחשה כלום.<sup class="footnote-marker">72</sup><i class="footnote">ולשיטתם אפילו אם נישאת תצא, ושלא כרישא בתוספתא כאן, עיין מ"ש לעיל יבמות פי"ב, שו' 4–6, ר"ה ובבבלי, וד"ה ובכי"ע.</i> וכן כתבו הרשב"א (בחי' כת"י כאן) והרא"ה כ"ג ב' אלא שהסיקו בדרך "אי נמי" שבשבויה הקילו, ואפילו בא עד טומאה בתחילה אנו מאמינים לעד טהרה הבא באחרונה, ומקולי שבויה שנו כאן, דאע"ג דבעלמא לא מהימן, בשבויה הקילו. ועיין גם בר"ן בסוגיין ובמגיד משנה פי"ח מה' איסורי ביאה הכ"א. ובשלטה"ג כאן פ"ב סי' ר"ז מביא בשם הריא"ז (ר' ישעיה השני) שהוא חולק על זקינו (שהבאנו לעיל בתחילת ההלכה), והוא סובר שאם בא העד המתיר תחלה, אעפ"י שעדיין לא התירוה ואח"כ בא השני האוסר, תנשא לכתחילה, דבשבויה הקילו, והיא דעה שלישית. והרב לשיטתו ביבמות פט"ו סי' קמ"ח<sup class="footnote-marker">73</sup><i class="footnote">שלטה"ג ברי"ף הוצ' ראם שם מ"ג ע"ב, אות ו'.</i> שאף באשת איש בכגון דא לא תצא, ובשבויה הקילו שתנשא לכתחילה. ומ"מ מוכח מדבריו שהוא מחלק בין בא המתיר בתחילה, ולא הספיקו להתירו עד שבא השני, שהיא מותרת כאן לכתחילה, ובאשת איש לא תצא, ובין באו שניהם בבת אחת, והוא שלא כדברי רוב הראשונים שלא חילקו בזה, עיין בשו"ת הרשב"א ח"א סי' תשמ"ח ובמיוחסות סי' קי"ט. וכן היא דעת הרמב"ן בחי' ליבמות קי"ז ב', כפי שהוכיח בשו"ת הריב"ש סי' שע"ט. וכן משמע מלשונו ומלשון הרשב"א כ"י כאן שדווקא אם כבר התירוה להנשא נאמן הראשון. ועיין בבית שמואל סי' י"ז ס"ק ל"ז, אות קי"א ומ"ש עליו בקרן אורה יבמות קי"ז סע"ב, ד"ה תוס'.
<small>27-29.</small> <b>שתי נשים שנשבו, זאת אומרת אני טמאה וחבירתי טהורה, נאמנת, אני טהורה וחבירתי טמאה, אין נאמנת, אני וחברתי טמאות נאמנת על עצמה ואינה נאמנת על חברתה, אני וחברתי טהורות וכו'. </b>כל הברייתא בבבלי כ"ג ב'. ואמר רב פפא שם: כולה דאיכא עדים, ואיכא עד אחד דקא אפיך וכו'. ונראה בפירושו שרב פפא סובר שכל הברייתא שלנו דבוקה לרישא,<sup class="footnote-marker">74</sup><i class="footnote">בספר קובץ מדעי לזכר מ' שור, עמ' 184 ואילך, הבאתי כמה דוגמאות של אוקימתות הבבלי שנראות לכאורה דחוקות מאד, אבל אם אנו יודעים את המקורות שמהם לוקחו ההלכות אנו רואים שאין שום דוחק באוקימתות הבבלי, עיי"ש.</i> כלומר, שיש כאן הכחשה בין עד לעד, או בין אשה לאשה, והברייתא מוסיפה שאם האשה עצמה מעידה על עצמה ועל חברתה ועד אחד מכחישה, כברישא, נאמנת על עצמה לחומרא, משום ששויה לנפשה חתיכה דאיסורא, ואינה נאמנת על חבירתה לחומרא, שהרי עד אחד מסייע לחברתה, ואם נישאת לא תצא, ואם כבר הותרה, תנשא לכתחילה. ולהפך, אם מעידה על חברתה לקולא היא נאמנת נגד היחיד, כברישא, ואם מעידה על עצמה לקולה אינה נאמנת, שהרי יש עדים שנשבית. 
<small>30-31.</small> <b>וכן שני אנשים, זה או' חברי כהן וזה אומ' חברי כהן, נותנין להן, אבל לחזקה אין נאמנין עד שיהו שלשה כדי שיהו שנים וכו'. </b>במשנתנו פ"ב מ"ז: וכן שני אנשים זה אומר כהן אני וזה אומר כהן אני אינן נאמנין, ובזמן שהן מעידין זה את זה הרי אלו נאמנין. ובד כאן: וכ' שני אנשים <b>שנשבו</b>, זה אומר וכו'. ואף במשנתנו (לפי הגירסא במאירי, עמ' 119): וכן שני אנשים <b>שנשבו</b> וכו'. וכן הוגה בין השורות במשנה עם פיה"מ להר"מ כ"י ברלין (לפי הוצ' ש. פראנקפורטער, עמ' 13, עיי"ש בשנו"ס), וכן היה לפני רש"י במשנתנו, אלא שהגיה. ועיין בפי' הר"ח (בתוספות כ"ד ב', ד"ה בשכלי), ופירושו קשה מאד, שאם חוששין לגומלין כל שכן שיש לחשוש שהערימו בכליהן. ושמא גרס "<b>שנשבו</b>", ופירש שנשבו בכליהן. וקרוב בעיני שהר"ח גרס בבבלי: בשאין כלי אומנותו בידו וכו' בשכלי אומנותו בידו (להפך ממה שהוא לפנינו).<br>ובהלכות דרב אבא (מדעי היהדות ח"ב, ירושלים תרפ"ז, עמ' 158): שנו חכמים <b>במשנה</b> שני אנשים <b>שבאו</b> זה אומר חברי כהן וזה אומר חבירי כהן הוא <b>נאמנין להן</b>, נותנין להם תרומה, אבל ליחס אסור עד שיהו לה שלשה, כדי שיהו שנים מעידים על אחד. ובבבלי כ"ד א': ת"ר אני כהן וחברי כהן נאמן להאכילו בתרומה ואינו נאמן להשיאו אשה עד שיהו ג', שנים מעידין על זה ושנים מעידין על זה וכו'. ומתוך לשונו של ר' אבא<sup class="footnote-marker">75</sup><i class="footnote">תלמידו של רב יהודאי גאון, עיין במדעי היהדות שם, עמ' 152.</i> מוכח שהעתיק ע"פ התוספתא (ולא מן הברייתא שבבבלי), וגרס: נאמנין להן, נותנין להן וכו'.<br>ובירושלמי רה"ז, כ"ו ע"ד: מתניתא לעניין קדשי הגבול, אבל לעניין משפחה ולקודשי המזבח צריך שני עדים. ועיין מה"פ שם, ד"ה מתניתא. ועיין מ"ש להלן על מהות החזקה.
<small>32-33.</small> <b>ר' יהודה או' אף אין נותנין להם עד שיהו שנים וכו'. </b>בבלי כ"ד א' הנ"ל, ופירשו שם (כ"ד ב') שר' יהודה סובר שמעלין מתרומה ליוחסין, ולפיכך מצריך גם לתרומה שני עדים. ועיין בתוספות שם, ד"ה ואיבעית אימא. ועיין להלן, שו' 34–35, ד"ה ר' יהודה. 

Halakhah 3

<small>33-34.</small> <b>מעלין לכהונה לוים וישראל על פי עד אחד. </b>ירושלמי פ"ב רה"ו, כ"ו רע"ד, ושאלו שם על ברייתא זו: ניחא לכהונה ללויה (כלומר, מעלין אותן לעניין נתינת תרומה ומעשר ראשון), לישראל? ולא לעניין משפחה (כלומר, והרי הסקנו לעיל שליוחסין אין מאמינין לעד אחד) ? ליתן לו מעשר עני. ולמדנו מכאן שלעניין יוחסין אין מעלין אפילו ישראל על פי עד אחד, אם אין מכירין את המשפחה, וחוששין שמא גוי הוא, עיין ב"ח אה"ע סי' ב' (מ"ש בשיטת הרמ"ה), ש"ך יו"ד סי' רס"ח ס"ק י', אות כ"א, ועוד. ושוב מוכח מכאן שאם אין לו עדים כלל, ואין מכירין אותו אין נותנין לו מעשר עני,<sup class="footnote-marker">76</sup><i class="footnote">כמפורש לעיל פיאה פ"ג ה"א: אין נותנין מעשר עני לעניי גוים, ועיין מש"ש בח"א, עמ' 158.</i> ובמקום שיש עניי ישראל וודאיים אין נותנין מעשר עני לאדם שאין מכירין אותו כלל (אם אין לו אפילו עד אחד), וחוששים שמא גוי הוא. ועיין בירושלמי כאן פ"ב ה"ד, כ"ו ע"ג.<sup class="footnote-marker">77</sup><i class="footnote">ועיין בשי"ק בירושלמי ר"ה פ"ב ה"א, ד"ה אלו.</i> ואפילו לרוב הפוסקים שאין חוששין לאדם שאין מכירין אותו, והוא מחזיק את עצמו כישראל, שמא גוי הוא, הרי מהם שחוששים שמא פסול הוא,<sup class="footnote-marker">78</sup><i class="footnote">ועיין רש"י כאן כ"ה סע"ב, ד"ה להשיאו, בתוספות כ"ד א', ד"ה אבל, ובשו"ע אה"ע סי' ב' ס"ק ב', בפתחי תשובה שם, ועוד.</i> וכשרים קודמים למעשר עני,<sup class="footnote-marker">79</sup><i class="footnote">עיין במשנתנו סוף הוריות, בתוספתא, ירושלמי ובבלי שם, ור"מ ספ"ח מה' מתנות עניים.</i> ובכל מקום ששנו "להחיות"<sup class="footnote-marker">80</sup><i class="footnote">עיין במשנה ובבבלי הנ"ל.</i> הכוונה גם למעשר עני. ובבבלי כאן ט"ו ב' (לעניין מצאו תינוק מושלך ורוב ישראל): לא שנו אלא להחיותו. ובהלכות דרב אבא,<sup class="footnote-marker">81</sup><i class="footnote">עיין לעיל, הע' 75.</i> עמ' 158: לחייתו, וליתן לו מתנות (כלומר, מתנות עניים). ופשיטא שבשעה שיש לו מתנות מספיקות לכולם שנותנין מעשר עני גם לפסולים. 
<small>34.</small> <b>אבל אין מורידין אלא על פי שנים. </b>בירושלמי פ"ב רה"ט, כ"ו ע"ד: ר' חייה בשם ר' יוחנן אין ערער פחות משנים. ועיין בבלי כ"ו א' ובתוספות שם, ד"ה והאמר, גיטין ט' א', ד"ה והאמר, ב"ב ל"ב א', ד"ה והאמר, וכבר העירו הראשונים<sup class="footnote-marker">82</sup><i class="footnote">הרמב"ן, הרשב"א כ"י, הרא"ה, הריטב"א, ועוד, עיין בשטמ"ק.</i> שמן הירושלמי מוכח שעיקר דברי ר' יוחנן נאמרו על משנתנו כאן. ועיין קידושין ע"ג ב' ומ"ש הריטב"א כאן וב"ב ל"ב א'. ועיין מ"ש על זה להלן, שו' 35–36, ד"ה וברשב"ם. 
<small>34-35.</small> <b>ר' יהודה או' כשם שאין מורידין אלא על פי שנים, כך אין מעלין אלא על פי שנים. </b>במשנתנו פ"ב מ"ח: ר' יהודה אומר אין מעלין לכהונה על פי עד אחד. ועיין בח"ד שהעיר שהתוספתא מוסיפה ללמד שטעם ר' יהודה במשנתנו אינו משום גומלין, אלא שמצריך שנים כדי להעלות ליוחסין, וגזר באכילת תרומה שמא יעלו אותו ליוחסין, כבבלי כ"ד ב'. ועיין בדברי ר' יהודה שבספרי דברים פי' קפ"ח, עמ' 228. 
<small>35-36.</small> <b>אמ' ר' לעזר אימתי, בזמן שיש עוררין, אבל בזמן שאין עוררין מעלין לכהונה על פי עד אחד. </b>בכי"ע ובקג"נ: במקום שיש וכו' אבל במקום וכו'. והיא פיסקא ממשנתנו פ"ב מ"ח, ושם כגי' כי"ע. אבל בבבלי ב"ב ל"א ב' בכי"ר, ובה"ג ב"ב, ד"ו ק"א רע"א, ועוד<sup class="footnote-marker">83</sup><i class="footnote">עיין דק"ס שם, עמ' 129, הע' פ'. ועיין ברי"ף במשנתנו כאן ובתוספ' רי"ד כאן כ"ד א'.</i> גרסו במשנתנו כגי' כי"ו וד.<br>וברשב"ם ב"ב ל"א ב' באר שר' אלעזר מפרש את דברי ר' יהודה, אבל מתוך דברי שאר הראשונים מוכח שפירשו שר' אלעזר חולק על ר' יהודה. ור' אלעזר סובר אימתי אין מעלין על פי עד אחד במקום שיש עוררין וכו'. ומהות הערעור מתבאר להלן בסמוך בתוספתא, ואמרו בסמוך: היאך קפץ פלוני לכהונה שלא נשא כפיו מעולם וכו' אין זה ערער, ומכאן שמערערים על אדם שקפץ זה לא כבר לכהונה שלא ראוהו מעולם נוהג ככהן, והשאלה היא באמת כיצד קפץ פלוני לכהונה. והואיל ור' יוחנן אמר על משנתנו שאין ערער פחות משנים שאלו עליו בירושלמי (פ"ב ה"ט, כ"ו ע"ד): מה אנן קיימין אם בשהעלו אותו באחד (כלומר, שפלוני קפץ לכהונה ע"י עד אחד) יורידו אותו באחד (ולמה אמר ר' יוחנן שאין ערער פחות משנים), ואם בשהעלו אותו בשנים אפילו כמה לא יורידו אותו.<sup class="footnote-marker">84</sup><i class="footnote">כלומר, שהרי המערערים אינם טוענים שיודעים בוודאי בעצמם שהוא בן גרושה, או בן חלוצה, אלא שטוענים שכן הוא הלעז, ודורשים שיבררו את הדבר, ואם העלו אותו בשנים, למה מורידים אותו, והרי אפילו יבואו כמה עדים לא יורידו אותו. ועיין בשי"ק, ד"ה אתיא.</i> ותירצו: אתייא כרבנין דתמן (כלומר, הקושיא היא רק לרבנן דתמן), ברם [כ]רבנין דהכא וכרב נחמן בר יעקב כשם שמעלין אותו בשנים כך מורידין אותו בשנים.<sup class="footnote-marker">85</sup><i class="footnote">כלומר, ולפיכך אם שנים ערערו מורידין אותו, שאם יתברר בעדים שהוא בן גרושה ובן חלוצה, יורידו אותו מכהונתו, אעפ"י שקפץ לכהונה ע"י שנים.</i> ולפי הירושלמי מתבארים דברי ר' אלעזר במשנתנו ובתוספתא כאן: אימתי אין מעלין לכהונה ע"פ עד אחד בזמן שיש עוררין על קפיצתו לכהונה, ואפילו קפץ לכהונה ע"י שנים, הואיל ויש שני עדים שמערערין ואומרים שיש לעז במדינה עליו, צריכים לברר את הלעז, ואין עד אחד נאמן לסלקו, אבל מתחילה שאין עוררים, מעלין לכהונה ע"פ עד אחד. ועיין בבלי כ"ו א'-ב' ומ"ש לעיל, שו' 34, ד"ה אבל, ולהלן, שו' 41–42, ד"ה רבן שמעון בן גמליאל.
<small>36-37.</small> <b>היאך ערער, אמרו היאך קפץ פל' לכהונה. </b>בד: איזהו ערער וכו'. וכע"ז בכי"ע ובקג"נ. וכ"ה בה"ג ב"ב, ד"ו ק"א ע"א, ד"ב, ריש עמ' 410, ספר המפתח לרבינו נסים בתשה"ג אסף הוצ' מק"נ ירושלים תש"ב, עמ' 198. 
<small>37-38.</small> <b>שלא נשא כפיו מעולם, שלא נטל חלקו מימיו. </b>וכ"ה בה"ג ד"ו הנ"ל בשינוי סדר (כסדר כי"ע וקג"נ). ובכי"ע ובה"ג ד"ב: שלא נטל חלקו מימיו ושלא נשא כפיו מימיו. ובקג"נ: שלא נטל חלק (סוף שורה, והשאר קטוע). ובד בטעות הדפוס: שלא נשא כפיו מימיו שלא נטל <b>כפיו</b> מימיו. וכמה מן המפרשים נדחקו בחנם. 
<small>38.</small> <b>שהוא בן גרושה וכו'. </b>בה"ג ד"ו וד"ב וס' המפתח הנ"ל. 
<small>39-40.</small> <b>ר' העלה לכהונה על פי עד אחד. [ר' יוסי העלה לכהונה על פי עד אחד]. </b>בכי"ו נשמט המוסגר ע"י הדומות, והשלמתי ע"פ ד. ובכי"ע: רבי העלה לכהונה וכו', ר' יוסי העלה <b>ללויה</b> על פי עד אחד. ונראה שבכי"ע מתוקן ע"פ הירושלמי פ"ב ה"ז, כ"ו ע"ד (ועיי"ש בשי"ק, ד"ה חד) ובבלי כ"ה ב'. ובירושלמי מסורת כעין זו על רבי ור' שמעון ברבי, ובבבלי על רבי ור' חייא. ועיין מ"ש בהגהות יפה עינים כ"ה ב', ד"ה תסתיים. ונראה שגירסת ד נכונה, ור' יוסי העלה לכהונה ע"פ עד אחד, משום שבמקומו לא היו מעלין מתרומה ליוחסין, עיין בבלי כ"ח ב' ויבמות צ"ט ב'. ועיין לעיל יבמות פי"ב, שו' 23–25, ד"ה שניהן, ומש"ש בהערה 16. 
<small>40-41.</small> <b>נפלה חלזון בעיר, אמ' ר' יוסה אין חלזון ראיה, אלא כל שיש לו ערער יבוא ויאמר. </b>בד: נפלה חלזה בעיר וכו' אין חלזה ראיה וכו'. ובכי"ע: ונפלה הלזה בעיר וכו', אין הלזה ראויה וכו'. והכל אחד, והיא חלזון, היא חלזה, היא הלזה, היא הלעזה. ובירושלמי יבמות פ"ג ה"ט, ה' ע"א (ובמקבילה בגיטין פ"ט) הכתיב הוא: ליזה (=לעיזה), ובגיטין פ"ד רה"ד, מ"ה, ע"ד: שלא להוציא <b>לוזה</b> (=לעוזה). ועיין מ"ש לעיל ח"ב, עמ' 661, שו' 47. וחלזון, הלזה כאן אינה אלא רינה, הברה,,<sup class="footnote-marker">86</sup><i class="footnote">בין שהוא אמת בין שהוא שקר, ואף בסורית לעזה פירושה הברה. ועיין בתוספות סנהדרין ח' א', ד"ה מוציא.</i> וכמו שאמרו:<sup class="footnote-marker">87</sup><i class="footnote">ירושלמי דמאי פ"א ה"ג, כ"ב ע"א; ר"ה פ"ד רה"ד, נ"ט ע"ב.</i> נפלה הברה בעיר, בלומר נפלה שמועה בעיר. ובבבלי גיטין פ"ט א': לא ששמעו קול הברה, אלא כדי שיאמרו פלוני מהיכן שמע, מפלוני ופלוני מפלוני וכו'. ובין הלזה ובין הברה היא שמועה בלתי מבוררת,<sup class="footnote-marker">88</sup><i class="footnote">בירושלמי קידושין פ"ג הי"ד, ס"ד סע"ג: אין למדין מעשה מהברה.</i> והוא קול בעלמא, "וקול לאו עוררין הוא",<sup class="footnote-marker">89</sup><i class="footnote">רש"י כ"ו ב', סד"ה ואנן, תוספות כ"ו א', סד"ה ואתא.</i> ואין עוררין אלא כשבאו עדים לב"ד והעידו על מהות השמועה. 
<small>41-42.</small> <b>רבן שמעון בן גמליאל או' משם ר' שמעון בן הסגן מעלין לכהונה על פי עד אחד. </b>פיסקא ממשנתנו פ"ב מ"ח. ובבבלי כ"ו א' תפסו שרשב"ג חולק על ר' אלעזר שם, ושאלו: מאי בינייהו, עיי"ש. אבל בירושלמי לא דנו כלל בכך, ואף מן התוספתא כאן מוכח שדברי רבן שמעון בן גמליאל אינם דבוקים לדברי ר' אלעזר, והוא מאמר בפני עצמו, ואף הוא סובר שמעלין לכהונה על פי עד אחד. והתוספתא הוסיפה מה שהוסיפה בסמוך. ועיין בשטמ"ק כ"ו א' מ"ש על גירסת הבבלי, ועיין רי"ף שם. 
<small>42-43.</small> <b>ולא על פי עד אחד, אלא על פי אשה. לא כשתבא אשה לבית דין, אלא כשתאמר יתנו לו. </b>כ"ה ("יתנו לו") בד ובכי"ע. ובקג"נ: ויתנו לו. ובכי"ו בטעות: יתנו לה. ובקג"נ חסר "ולא על פי עד אחד אלא". והתוספתא מוסיפה שאפילו אשה נאמנת להאכילו תרומה, ואינה צריכה לבוא ולהעיד בבית דין אלא סומכין עליה כמו שסומכין עליה בשאר איסורין. ועיין ירושלמי פ"ב ה"ח, כ"ו ע"ד, ובבלי כ"ה ב', אם קרוב נאמן. ומי שאומר שקרוב אינו נאמן, אפשר שגם אשה אינה נאמנת. ועיין ירושלמי פ"א סה"ט, כ"ה ע"ד, פ"ב רה"ז, כ"ו רע"ד. 

Chapter 3



Halakhah 1

<small>1.</small> <b>שתי חזקות לכהונה בארץ ישראל, נשיאות כפים, וחילוק גרנות וכו'. </b>לעיל פיאה פ"ד ה"ו, סוף עמ' 56, ירושלמי כאן פ"ב ה"ז, כ"ו ע"ד, בבלי כ"ה א'. ועיין מש"ש בח"א, עמ' 181. 
<small>2.</small> <b>ובסוריא עד מקום ששלוחי ראש חדש מגיעין וכו'. </b>בירושלמי מפורש: עד נמרין. ועיין מ"ש בח"א הנ"ל. וביוצר לשבת ראשונה של חנוכה (אודך כי אנפת): מעכו לנמרים רדף המחנה. ומקורו בשאילתא לחנוכה סי' כ"ז, הוצ' רש"ק מירסקי, עמ' קפ"ח: "ויצאו יהודה וחביריו ורדפו אחריהם מעכו ועד נמרים", כלומר מגבול א"י לסוריא עד מקום ששלוחי החודש מגיעין. 
<small>2-3.</small> <b>נשיאות כפים, אבל לא חילוק גרנות. </b>משום שהתרומה בסוריא מדרבנן, ואין מדקדקין בה כ"כ, אבל נשיאות כפים היא ראייה, משום שבכל מקום ששלוחי החודש מגיעין היה שם ב"ד ודקדקו שזר לא ישא את כפיו. ועיין בבלי כ"ה א' הנ"ל. ועיין בצפנת פענח פ"כ מה' איסורי ביאה ה"ג. 
<small>3.</small> <b>בבל כסוריא. </b>מפני שהיו שם בתי דינין קבועין. 
<b>ר' שמעון בן לעזר או' אף באלכסנדריא וכו'. </b>וכ"ה ("בן לעזר", "בן אלעזר") בכל הנוסחאות כאן ולעיל פיאה פ"ד הנ"ל ובירושלמי. אבל בבבלי הנ"ל נתחלפו הגירסאות וגרסו כאן: בן גמליאל ולהלן, שו' 4: בן אלעזר. 
<small>3-4.</small> <b>באלכסנדריא בראשונה, מפני שהיה בית דין שם. </b>אפשר שהכוונה עד זמנו של טריינוס הרשע, עיין מ"ש בה"א, עמ' 182. 
<small>4.</small> <b>רבן שמעון בן גמליאל או' כשם וכו'. </b>וכ"ה בכל הנוסחאות כאן ולעיל פיאה פ"ד ה"ה ובירושלמי כאן, אבל בבבלי כ"ו א' ר' שמעון בן אלעזר וכו', עיין מ"ש לעיל, שו' 3, ד"ה ר' שמעון בן לעזר. 
<small>5.</small> <b>כך מעשר ראשון חזקה ללויה. </b>וכ"ה ("ללויה", "ללוים") בד כאן ובד ובכי"ו לעיל פיאה הנ"ל, אבל בכי"ע כאן ושם ובירושלמי ובבבלי הנ"ל: חזקה לכהונה. ופירשו בבבלי שהתנא שלנו סובר כר"א בן עזריה, ובתר דקנסינהו עזרא ללוים אין נותנין להם מעשר, אלא לכהן גרידא. ולעיל ח"א, עמ' 181, הכרענו שהגירסא שלפנינו נכונה, עיין מש"ש. 
<small>5-6.</small> <b>והחולק בבית דין אין לו חזקה לכהונה. </b>בירושלמי מסיים: אני אומר תרומה נפלה לו מאבי אמו כהן, כלומר, הרואה שב"ד נתנו לו תרומה כיורש לא ראה כלום, ושמא נפלו לו בירושה מקרובו כהן מצד אמו. ועיין בשטמ"ק כ"ו א', ד"ה והחולק, במה שדייק מן הלשון והחולק ("מדקתני והחולק וכו', ולא קתני החולק"), אבל בפיאה הנ"ל הגירסא בד ובכי"ו: החולק. ובבבלי כ"ו א': אמר רב ששת הכי קאמר החולק תרומה בנכסי אביו עם <b>אחיו</b> וכו', והוא מעמיד לה שידעו שאביו ואחיו כהנים, אלא שעליו היה חשש חללות, עיין בבלי לעיל שם, ובר"מ פ"כ מה' איסורי ביאה הי"ב. ועיין בריטב"א ובהגהות יפה עינים כ"ו א'. 

Halakhah 2

<small>6-7.</small> <b>הכל נאמנין להעידה, אפי' בנה, אפי' בתה, חוץ ממנה, ומבעלה, שאין אדם מעיד על ידי עצמו. </b>במשנתנו פ"ב מ"ט: עיר שכבשוה כרכום, כל כהנות שנמצאו בתוכה פסולות, ואם יש להן עדים, אפילו עבד, אפילו שפחה, הרי אילו נאמנין. ואין נאמן אדם על ידי עצמו. ובבבלי כ"ז ב': לימא כתנאי זו עדות איש ואשה, תינוק ותינוקת, אביה ואמה, ואחיה ואחותה, אבל לא בנה ובתה, לא עבדה ושפחתה. ותניא אידך הכל נאמנין להעיד, חוץ מהימנה ובעלה וכו'. ובס' יחוסי תנאים ואמוראין ערך זכריה [בן הקצב], עמ' קע"ז, מעיר על ה"תניא אידך": וכך היא בתוספת' <b>פ"ב</b><sup class="footnote-marker">1</sup><i class="footnote">קרא את התוספתא ע"פ מניין הפרק במשנה, וכן מצוי אצל הראשונים. ועיין להלן פ"ד הע' 84, פ"ה הע' 27.</i> דכתובות על מעשה דר' זכריה בן הקצב. ועיין בירושלמי פ"ב ה"י, כ"ו ע"ד, ומ"ש בפירושי לה' הירושלמי להר"מ, עמ' מ"ו, אות ד'. 
<small>7-8.</small> <b>אמ' ר' זכריה בן הקצב, המעון הזה, לא זזה ידה מתוך ידי משעה שנכנסו גוים לירושלם עד שיצאו. </b>פיסקא ממשנתנו פ"ב מ"ט. ובשה"ש זוטא (אגדת שה"ש) בסופה: אותה שעה שלחו אנשי אורחמו<sup class="footnote-marker">2</sup><i class="footnote">-אורהמי, רומי, עיין מ"ש בספרי יוונית ויוונות בא"י, עמ' 138.</i> והושיבו קסתרא על ירושלם והיו מטמאין כל הנשים שהיו בתוכה, ועלה אלעזר והתלמידים עמו והכו (כ"ה בכ"י פרמה שם) את אנשי קסתרא. ומעשה זה קרה לפני חורבן הבית כנשכנסו גדודי פלורוס לעיר, כמו ששערו לנכון כמה חכמים.<sup class="footnote-marker">3</sup><i class="footnote">עיין מ"ש בספרי הנ"ל, עמ' 149, הע' 225.</i> ונראה שאנשי פלורוס חפשו בחורים ובסדקים, ולא אמרו בבבלי בסוגיין: אם יש שם מחבואה אחת מצלת על הכהנות כולן, אלא במקום שלא חפשו במחבואות. ובס' יחוסי תנאים ואמוראים, עמ' קע"ו הנ"ל, תמה למה אסרו אותה "והלא כמה מחבואות ומערות היו בירושלם וכו', וכן מחילות עזרה וכמה.<sup class="footnote-marker">4</sup><i class="footnote">במדרש תהלים שנביא להלן גרס: משעה שנכנסו גוים <b>להיכל</b> עד שיצאו. וספק גדול הוא אם גירסא זו מקורית היא.</i> ואין לומר מפני שהיא לא טענה נחביתי משום הכי אסרוה, דא"כ תפשוט דבעי רב אשי (שם כ"ז א') אמרה לא נחביתי ולא נטמיתי מהו וכו'".<sup class="footnote-marker">5</sup><i class="footnote">ובירושלמי פ"ב ה"י, כ"ו ע"ד, גיטין פ"ג ה"ד, מ"ה ע"א, נסתפקו אם מחבואות מצילות, ואף לפי הירושלמי יש להקשות למה לא פשטו את השאלה ממשנתנו, והרי יש לה מיגו לומר: נחביתי.</i> ובשטמ"ק הביא קושיא זו בשם קונטריסין, ותירצו בשהושיבו שומרין, ואין כאן מיגו. ובקונטריסין אחרים תירצו בשבאו הגוים לירושלים פתאום ולא יכלו להטמן. 
<small>9-10.</small> <b>ואע"פ כן ייחד לה בית בפני עצמה, היתה ניזונת מנכסיו, ולא נתיחדה עמו אלא על פי בניה. </b>וכן מעתיק בשם התוספתא ביחוסי תנאים ואמוראים הנ"ל, עמ' קע"ו, אלא שחסר שם "היתה ניזונת מנכסיו". ובירושלמי פ"ב ה"י, כ"ו ע"ד: אף הוא שכר לה את הבית והוא מעלה לה מזונות, ולא היה מתייחד עמה אלא בפני בניה, וקרא על עצמו הפסוק הזה <b>יגעתי באנחתי ומנוחה לא מצאתי</b> (ירמיה מ"ה, ג'). וכ"ה בסוטה פ"א ה"ג, ט"ז ע"ד. ובבבלי כ"ז ב': תנא ואעפ"כ ייחד לה בית בחצרו, וכשהיא יוצאה, יוצאה בראש בניה, וכשהיא נכנסת, נכנסת בסוף בניה. וכתב בס' יחוסי תו"א הנ"ל: ועשו ייחוד זה כיחוד שכיב מרע הכותב גט על תנאי, דגר' בפ' מי שאחזו (גיטין פ"ז מ"ד) דאפילו על פי עבד ושפחה יכולה להתייחד, ומפר' בירושלמי (שם ה"ד, מ"ח ע"ד) ועבד ושפחה נאמנין ? ומשני יודעין הן העדים שבשעה שנתייחדה עמו היה שם עבד, או שפחה. ובתוספתא דגיטין (פ"ה ה"ד) מסיק: ולא תתייחד עמו על פי בנה קטן שאינה בושה לשמש כנגדו וכו'.<br>ובס' יחוסי תו"א, עמ' קע"ו הנ"ל, העיר על מדרש תהלים פ"ו, ז' (הוצ' בובר, ל"א ע"א): <b>יגעתי באנחתי אשחה בכל לילה מטתי בדמעתי ערשי אמסה</b>, זה שאמר ר' זכריה בן הקצב לחכמים, המעון הזה לא זזה ידה מתוך ידי משעה שנכנסו גוים <b>להיכל</b> עד שיצאו. אמרו לו חכמים אין אדם מעיד על עצמו. התחיל בוכה וממסה מטתו בדמעות שהיתה אשתו ישנה אצלו,<sup class="footnote-marker">6</sup><i class="footnote">כ"ה ברוב כתה"י, וכן מעתיק בס' יחוסי תו"א, ואף במדרש תהלים ד"ו שבידי שהוגה ע"פ כמה כתבי יד הגירסא כן.</i> והיה יודע שהיא טהורה, ולא היה מכירה מפני גזירת חכמים, והיה קורא עליו הפסוק יגעתי באנחתי. והעיר בס' יחוסי תו"א הנ"ל: "בשוחר טוב חולק על הכל" (כלומר, גם על הבבלי וגם על הירושלמי והתוספתא), שהרי לפי המסורת שלו נתייחד עמה, אלא שלא הכירה. ונראה שלפי המסורת העתיקה קרא על עצמו את הפסוק "יגעתי באנחתי", ואח"כ נחלקו אם הכוונה לפסוק בירמיה מ"ה, ג', או לתהלים ו', ז'.

Halakhah 3

<small>10-11.</small> <b>נאמן אדם לומר שאמ' לי אבא משפחה זו טמאה, ומשפחה זו טהור'. </b>בבלי כ"ח ב'. ושאלו שם: טהורה וטמאה סלקא דעתך ? אלא משפחה זו כשרה ומשפחה זו פסולה. ולשון זו גם במשנת עדיות פ"ח מ"ג ומ"ז. ובבבלי קידושין ע"א א' לא שאלו עליה כלום, ועיין בתוספות כאן י"ד א' מה שתירצו. ופירשו שם שטומאה וטהרה היא לעניין ממזרות ונתינות, עיי"ש. ועיין בפי' הראב"ד סוף עדיות ובחי' הרמב"ן קידושין ע"א א' ובר"ן על הרי"ף שם. אבל בה"ג ד"ו, כתובות ע' רע"ב: אלא משפחה זו כשירה <b>לכהונה</b> וכו'. ועיין מ"ש לעיל, עמ' 200, הערה 6.<br>ובריטב"א כ"ח ב': פירשו בתוספות דאין [כאן] נאמנות גמורה, שהרי אין הקטן נאמן לא לאסור ולא להתיר, אלא לומר שחוששין לדבריו, כקול בעלמא, כדי להתרחק מאותה משפחה. וכע"ז הביא הר"ן בספ"ב בשם הראב"ד: ואי חד הוא <b>חיישינן לה, ולא מכרזינן עלה</b>.<sup class="footnote-marker">7</sup><i class="footnote">ועיין מ"ש להלן, שו' 11, ד"ה ואשר, בשם המאירי, עמ' 133. ובזה אין צורך שיהא גדול אתם (כלומר, שראה בגדלותו), עיין בתוספות כ"ח א', ד"ה והוא, בגליון רע"א שם ובמה"פ ספ"ב, ד"ה ובלבד שיצטרף. ופי' הראב"ד שהביא בשו"ת הריב"ש סי' קפ"ג (בשם הריטב"א) הוא למ"ש במשנתנו.</i> ושוב כתב בריטב"א שם: א"נ נאמן ממש, וכגון שתי משפחות שהיתה אחת מהן משפחה בפסול, אלא דלא ידעינן דהי מינייהו, ונאמן לומר זו היא פסולה. אבל בר"ן ספ"ב חלק עליו, ופירש שאינו נאמן בכגון דא אלא להכשיר גרידא, ולהאכיל בתרומה דרבנן ו"ברייתא זו על דרך משנתינו היא, משפחה זו פסולה דקתני בשביל הכשר האחרת נקטה, כדקתני במתניתין שהמקום הזה בית הפרס היה, כמו שפירשתי", כלומר שהוא נאמן לטהר ולומר "המקום הזה בית הפרס הוא" ולא יותר, ומטהרינן את שאר הבקעה שהיתה כולה בחזקת ספק בית הפרס, ואף כאן פירושו משפחה זו פסולה ולא יותר, ושאר בתי אבות שבה כשרים, אבל אינו נאמן לפסול וודאי את השאר. ועיין ר"מ פי"ד מה' עדות ה"ג ומ"ש להלן בסמוך. והכל לעניין תרומה גרידא, אבל לא לעניין יוחסין, כמו שמסיים בסמוך.
<small>11.</small> <b>שאכלנו בקציצה של פלנית. </b>בירושלמי פ"ב ה"י, כ"ו סע"ד: תני שאכלנו בקציצת פלוני ופלוני. מהו בקציצת (צ"ל: בקציצה) ? בשעה שהיה אדם מוכר את שדה אחוזתו וכו'. והשאלה "מהו בקציצה" אינה עונה על העניין שלנו (על נאמנות בראייה בקטנות), אלא עיקרה בירושלמי קידושין פ"א ה"ה, ס' ע"ג: בראשונה היו קונין בשליפת המנעל וכו' חזרו להיות קונים בקצצה. מהו בקצצה?<sup class="footnote-marker">8</sup><i class="footnote">כלומד, כיצד קונים בקצצה? ופירשו שהיו מפרסמין את המכירה והקנייה ע"י תינוקות, ובכגון דא אף קצצה בלי קניין אחר מועיל. ודרך אגב מוסיפים שהיו עושים כן גם בשעה שהיה חוזר וקונה את השדה. ומעולם לא אמרו בזה שגדול נאמן להעיד שכן ראה בקוטנו.</i> בשעה שהיה אדם מוכר שדה אחוזתו וכו'. וכ"ה ברות רבה פ"ז, ז'.<sup class="footnote-marker">9</sup><i class="footnote">וכ"ה שם: ומהו דין קצצה? א"ר יוסי בר אבין כל מי שהוא מוכר שדהו <b>לנכרי</b> (כ"ה בילקוט ובאשכול הכופר, ל"א ע"ב. ופידושו לאדם זר שאינו מן המשפחה) היו קרוביו מביאין חביות וכו'. ובירושלמי (עיין להלן) מפרש ר' יוסי בר' אבין את עניין הקצצה במשפחה (ולא בשדה אחוזה), ועניין הקצצה בשדה אחוזה הוא מסתם התלמוד.</i> וכל הסוגיא הובאה כאן (כדרך הירושלמי) משום הסיפא: א"ר יוסי בר' בון אף מי שהיה נושא אשה שאינה הוגנת לו קרוביו ממלין חביות קליות ואגוזים ושוברין לפני התינוקות, והתינוקות מלקטין ואומרים נקצץ פלוני ממשפחתו. וכע"ז בבבלי כ"ח ב': דת"ר כיצד קצצה, אחד מן האחין שנשא אשה שאינה הוגנת לו וכו', וזו היא קצצה שהתינוק נאמן עליה. ושדה אחוזה לא נזכרה שם כלל, מפני שאינה עניין לכאן.<br>ואשר לפירוש העניין הרי הדבר תלוי במחלוקת הראשונים שהבאנו לעיל, שו' 10–11, ד"ה ובריטב"א. ובמאירי, עמ' 133: וזו היא קצצה שתינוק נאמן עליה. ובזו פירשו גדולי המחברים<sup class="footnote-marker">10</sup><i class="footnote">צ"ל: המפרשים, כמו שהגיה הר"א סופר.</i> שבעדות אחד שיעיד בה על מה שראה בקטנו חוששין לו, ובשנים פוסלין אותו. והר"ן בספ"ב חולק, עיין מ"ש לעיל. ובשי"ק ספ"ב, ד"ה ואומרים, הביא ראיה לשיטת הראב"ד מן הירושלמי, וכבר פירשנו לעיל בסמוך שמעולם לא אמרו בירושלמי שהם נאמנים גם לעניין שדה אחוזה, ועיי"ש גם בהערה 8. ובירושלמי שם מסיק: ובשעה שהיה מגרשה היו עושין לו כן, ואומרים חזר פלוני למשפחתו. ועל זה לכ"ע נאמנים.
<small>11-12.</small> <b>ושאמ' לו רבו לפל' צא וטבול לתרומתך. </b>במשנתנו פ"ב מ"י: ושהיה איש פלוני יוצא מבית הספר לטבול לאכול בתרומה. ואף כאן רבו שלימדו תורה אמר לו כן, וכיוון שלימדו תורה סימן שלא היה עבד (עבד כהן), עיין בירושלמי פ"ב ה"י, כ"ו ע"ד, ובבלי כ"ח סע"א. ובכי"ע: ושאמר ר' לפלוני וכו'. ואצל צוקרמנדל בטעות: ושאמר ר' פלוני. 
<small>12.</small> <b>ושהיינו מוליכין תרומות ומעשרות לפלני. </b>בברייתא שבבבלי הנ"ל: ושהיינו מוליכים חלה ומתנות לפלוני כהן על ידי עצמו, אבל לא על ידי אחר. ועיין להלן בסמוך. 
<small>12-13.</small> <b>נאמנין ליתן לו, אבל לא להחזיקו לכהונה. </b>כלומר, כל אילו שמנינו לעיל נאמנים לעניין ליתן לו מתנות כהונה גרידא, אבל לא ליוחסין, אפילו למ"ד שעד אחד נאמן ליוחסין. ועיין ר"מ פי"ד מה' עדות סה"ג. 
<small>13.</small> <b>או שהיו אחרים מוליכין לו, אין נאמנין. </b>בד חסרה המלה "אין", ובכי"ע: את שאחרים מוליכין לו נאמן. ונראה שצ"ל: <b>את</b> (כגי' כי"ע) שהיו אחרים וכו', כלומר, דווקא כשאמרו <b>ושהיינו</b> מוליכין תרומות ומעשרות וכו', אבל אם העידו שראו בקטנותן את שהיו אחרים מוליכין וכו' אין נאמנין, כמפורש בברייתא שבבבלי הנ"ל, עיין לעיל, שו' 12, ד"ה ושהיינו. 
<small>13-14.</small> <b>אבל אם היה גוי ונתגייר, עבד ונשתחרר וכו'. </b>בבלי הנ"ל. ועיין להלן, שו' 16, ד"ה ר' יוחנן. 
<small>14-15.</small> <b>אין נאמנין לומר זכור הייתי בפלני שחייב לפלנית מנה. </b>וכ"ה ("לפלונית") בד. ובכי"ע: לפלוני, וכנראה שכן נכון. ונראה שהברייתא נסמכה למשנתנו, והכוונה שאעפ"י שקטן נאמן להעיד בגודלו זה כתב ידו של אבא (משנתנו פ"ב מ"י), ומצטרף עם גדול (שראה בגדלותו) לקיים את השטר, אבל אם אינו מכיר את החתימה, אלא מעיד על המנה שבשטר,<sup class="footnote-marker">11</sup><i class="footnote">עיין בבלי כ"א רע"א ובתוספות שם, ד"ה על, ואינו עניין לכאן, שהרי שם החתום עצמו מעיד.</i> אינו נאמן לומר זכור הייתי וכו'. אבל בלי שטר פשיטא שאין גדול נאמן להעיד בדיני ממונות על מה שראה בקטנותו, שהרי צריך תחלתו וסופו בכשרות, כלהלן סנהדרין פ"ד ה"ד ובבלי ב"ב קכ"ח א', ערכין י"ז ב'. 
<small>15.</small> <b>ודרך פל' עוברת בשדה פלני, מפני שהוא כממון. </b>במשנתנו ספ"ב: אבל אין נאמן לומר דרך היה לפלוני במקום הזה. מעמד ומספד היה לפלוני במקום הזה. ובבבלי כ"ח ב': מאי טעמא, אפוקי ממונא לא מפקינן. ומלשון התוספתא "מפני שהוא כממון" משמע שאינו ממון ממש. ונראה שאף כאן הכוונה שידוע שיש לפלוני דרך עליו,<sup class="footnote-marker">12</sup><i class="footnote">דומיא דבית הפרס, או משפחה זו טמאה, עיין מ"ש לעיל, שו' 10–11, ד"ה ובריטב"א. ועיין במשנתנו להלן פי"ג מ"ז ובירושלמי ובבבלי שם.</i> ובעל השדה יש לו רשות לתת לו דרך "בקצרה באי זו שדה שירצה",<sup class="footnote-marker">13</sup><i class="footnote">לשון הר"מ בפט"ו מה' טוען ונטען סהי"א. ועיין רשב"ם ב"ב ק' א', ד"ה כי אתו לקמיה דר' יצחק, מ"ש בשם הר"ח.</i> ויש כאן עדות של גדולים שראו בקטנותם שדרך פלוני עוברת בשדה פלונית, ואינם מוציאים ממון ממש, שהרי בעל השדה חייב ליתן לו דרך, מ"מ אינם נאמנים, מפני שאף ברור הדרך בשדה פלונית הוא כממון. ולפ"ז אף "מעמד ומספד היה לפלוני במקום הזה" פירושו שידעו שיש לו לפלוני מעמד ומספד אלא שהמקום לא היה מבורר,<sup class="footnote-marker">14</sup><i class="footnote">עיין לעיל, הע' 12.</i> והעידו שהמעמד והמספד היה "במקום זה" אינם נאמנים, משום שאף ברור המקום דינו כהוצאת ממון, והבעלים יכולים לדחותו למקום שהם רוצים. 
<small>16.</small> <b>ר' יוחנן בן ברוקה אומ' נאמנין. </b>בבבלי כ"ח ב' פירשו שר' יוחנן בן ברוקא חולק על הרישא, על גוי ונתגייר עבד ונשתחרר, והם נאמנין להעיד שראו בגיותן, או בעבדותן, בדברים שגדולים נאמנין להעיד על מה שראו בקטנותם. וטעמו משום הואיל ודעתו להתגייר (ובעבד הואיל ויודע שדעת בעל הבית לשחרר אותו) מידק הוה דייק. ולפני רש"י היו דברי ר' יוחנן במשנתנו, ומחקם רש"י, שהרי לפי גירסא זו ברור שר' יוחנן ב"ב חולק על דרך ומעמד, ובמשנה לא נזכר כלל גוי ונתגייר וכו'. ועיין מאירי סוף עמ' 133, וכנראה, כיוון לברייתא, ולא למשנתנו. ומלשון התוספתא שמסמיך דברי ר' יוחנן בן ברוקה בנאמנות אשה וקטן בנחיל של דבורים משמע קצת שהוא חולק על מה שסמוך לו, והיינו בדרך פלוני עוברת בשדה פלוני, וכמו שכתבתי לעיל שו' 15, ד"ה ודרך. ועיין מ"ש להלן, שו' 16–17, ד"ה אמ' ר' יוחנן.<br>ובירושלמי לא נזכרו כלל דברי ר' יוחנן בן ברוקה, אבל אפשר שגרסו כן במשנתנו (כגירסא שהיתה לפני רש"י), ולפיכך שאלו שם (ספ"ב, כ"ז רע"א): אין נאמנין אלא בגודלן מה שראו בקוטנן. הא בקוטנן לא. תמן תנינן (ב"ק פ"י מ"ב) נאמנת אשה או קטן לומר מיכן יצא נחיל וכו', וכה הוא אומר כן ? ואפשר שהקשו מר' יוחנן בן ברוקה על ר' יוחנן ב"ב, שבמשנתנו לא האמין אלא בגודלן, ובמשנת ב"ק האמינן אף בקוטנן, ותירצו שנחיל של דבורים אין גזילו מדבר תורה, עיין להלן בסמוך. ופשיטא שאין כאן אלא השערה בעלמא. ועיין להלן בסמוך.
<small>16-17.</small> <b>אמ' ר' יוחנן בן ברוקה נאמנת אשה, או קטן, לומ' מיכן יצא נחיל זה. </b>משנת ב"ק פ"י מ"ב, ועיין מ"ש לעיל בסמוך בשם הירושלמי. ובתשובה שבראבי"ה ח"ד סי' תת"ק, סוף עמ' קי"ח, תמה הכותב על קושיית הירושלמי שהעתקנו לעיל בסמוך, והרי בנחיל של דבורים לא האמינוהו אלא במסיח לפי תומו (כבבלי ב"ק שם קי"ד ב') ולפיכך אף בקטנותו נאמן, מה שאין כן בכתובות שבמתכוין להעיד עסיקינן, ולא האמינוהו אלא בגדלו, אף שהם דרבנן, עיי"ש, והוא מוסיף שם: <b>ובתוספת' דכתובות</b> מחבר אותה דר' יוחנן בן ברוקה דנחיל עם המעידים בגודלן מה שראו בקוטנן. וכע"ז גם באו"ז ח"א סי' תרצ"ה, צ"ח ע"ג.<sup class="footnote-marker">15</sup><i class="footnote">וצ"ל שם: [בתוספתא] דכתובות מדכר ר' יוחנן ב"ב דנחיל עם המעידים בקוטנן מה שראו בגודלן (צ"ל להפך: בגודלן מה שראו בקוטנן).</i> ולפי פירושנו לעיל בסמוך יש כאן חיבור ממש, שהרי לפי פירוש הבבלי בברייתא שם מדבר ר' יוחנן בן ברוקה לעיל בגרים ומשוחררים שמעידים מה שראו בגיותן ובעבדותן. ברם רחוק הוא לשער שגם רבותינו פירשו כן בתוספתא, וכוונתם לרישא של הברייתא. 
<small>17-18.</small> <b>במי דברים אמורים בזמן שהעידו על מעמדן, אבל אם יצאו וחזרו אין נאמנין, שלא אמרו אלא מתוך הפיתוי ומתוך היראה. </b>וכ"ה בירושלמי ספ"ב, כ"ז רע"א, אלא שנשתבש בדפוסים, ותיקנתיו (תלמודה של קיסרין, עמ' 41) ע"פ העיטור ח"א, הוצ' רמא"י, נ"ח ע"א. וכ"ה שם: תני ר' אושעיא ובלבד במפריח,<sup class="footnote-marker">16</sup><i class="footnote">עיין מ"ש להלן הע' 18. ועיין מ"ש בתלמודה של קיסרין, עמ' 41, הע' 48, על דברי הרשב"א ב"ק קי"ד ב'.</i> אבל <b>בשכן</b> (לפנינו בירושלמי: בשוכו) לא. ר' זעירא בעא קומי ר' מנא לא מסתברא אלא (לפנינו בירושלמי חסרה מלה זו) על אתר. הא לאחר זמן לא. אמר ליה אף אנא סבור כן, ותני <b>כן</b><sup class="footnote-marker">17</sup><i class="footnote">כ"ה בעיטור ד"ו, ל"ז ע"א. ובהוצ' רמא"י: ואני כן. ובהוצאות שלפנינו בירושלמי: ותנינן.</i> בד"א שהעידו במעמדן<sup class="footnote-marker">18</sup><i class="footnote">כלומר, שאמרו מכאן יצא נחיל זה בשעת מעשה, מיד כשראו אותו שכן בשדה אחר, והוא חולק על ר' הושעיא הסובר שאין נאמנין אלא בזמן שמעידים בשעה שהנחיל עדיין פורח, אבל אם כבר שכן, אינם נאמנים. ולדעת ר' זעירא נאמנים אם העידו מיד על אתר, אבל אם יצאו מן המקום ולא אמרו כלום, שוב אינם נאמנים. ובבבלי ב"ק קי"ד ב': כגון שהיו בעלים מרדפין אחריהן ואשה וקטן מסיחין לפי תומם. והוא כעין מה שאמרו בירושלמי הנ"ל, אבל לא כמותו, ואין שם זכר למסיח לפי תומו בעניינים שלנו כאן, עיין מ"ש בבאורי לה' הירושלמי להר"מ, עמ' מ"ו, אות ד'. ועיין בח"ד כאן שהאריך בעניין מסיח לפי תומו. ועיין מ"ש לעיל יבמות פי"ד, הע' 71.</i> (לפנינו בירושלמי: במאמרן), אבל יצאו וחזרו אני אומר מפני יראה ופיתוי אמרו כן. ועיין בירושלמי ב"ק פ"י ה"ב, ז' ע"ב, ומ"ש בתלמודה של קיסרין הנ"ל.<sup class="footnote-marker">19</sup><i class="footnote">תיקנתיו שם ע"פ או"ז ב"ק סי' תנ"א וס' ההשלמה שם פ"י סי' ז'.</i> 

Halakhah 4

<small>19-20.</small> <b>אחד אנשים, ואחד נשים, אחד עבדים, ואחד קטנים, נאמנין לומ' מקום זה טמא, ומקום זה טהור. </b>בכי"ע: אחד אנשים ואחד העבדים וכו' (ולא נזכרו שם נשים). ושמא צ"ל: אחד הנשים ואחד העבדים וכו'. וברייתא זו קשה מאד, שהרי במשנתנו לא נזכר אלא שגדול נאמן לומר שראה בקוטנו שמקום זה בית הפרס, אבל בקוטנו אינו נאמן. וכן אם נניח שמה שאמרו לעיל, שו' 14 "עבד ונשתחרר הרי אילו אין נאמנין" עונה גם על כל ההלכות של משנתנו, הרי מפורש שעבד שלא נשתחרר אינו נאמן לכולי עלמא. ואף לענייני תחומין הסיקו רוב רובן של הראשונים שקטן אינו נאמן.<sup class="footnote-marker">20</sup><i class="footnote">עיין בשטמ"ק כאן כ"ת א', בתוספות פסחים ד' ב', ד"ה הימנוהו, ובשאר הראשונים שם.</i> ומה שאמרו במשנתנו ספ"ב: ועד כאן היינו באין בשבת, אינו אלא כשהיה גדול, ומעיד על זמן קטנותו. וכן מוכח מפסק הר"מ בפי"ד מה' עדות ה"ג.<br>ברם בס' המכתם לפסחים ד' ב', הוצ' הר"א סופר, עמ' 359: בכתובות אמרינן אלו נאמנין בגדלן על מה שראו בקטנן, ומוקים לה במילי דרבנן, ואפילו הכי דוקא בגדלן הוא שנאמנין על שראו, בקטנן אין נאמנין. ותירץ הרב ר' משלם<sup class="footnote-marker">21</sup><i class="footnote">כנראה שהכוונה לר' משולם בר' נתן ממלון, שר"ת התווכח אתו, והפירוש המחודש מתאים לדרכו בפירושיו. ועיין בהערות הר"א סופר שם שכתב שנראה לו שר' משולם זה אינו בעל ההשלמה. ועכשיו שזכינו לספרו של בעל ההשלמה אנו רואים שיפה כיוון.</i> ז"ל דהתם איירי במה שראה בקטנו שעדיין לא הגיע לחנוך, ולפיכך צריך שיהא עכשיו גדול, אבל הכא איירי בקטן שהגיע לחנוך, או יש לומר דהתם קא משמע לן שנאמנין על אותן הדברים, אף על פי שעבר זמן רב משראה אותן, ולא ראה אלא בקטנן וכו'. ובמאירי פסחים שם הביא שיטה זו בשם "ויש מחלקין", וכתב עלה: ואין הדברים נראין.<br>ולשיטת ר' משולם קטן שהגיע לחינוך נאמן גם על עירובי תחומין,<sup class="footnote-marker">22</sup><i class="footnote">בתוספתא עירובין ספ"ד, עמ' 110, שו' 81 (בכי"ל): מעשה <b>בקטן</b> אחד רועה שבא לפני ר' ואמ' לו וכו'. ברם גירסא זו בוודאי משובשת היא, וצ"ל שם: <b>בזקן</b> אחד רועה וכו', כמו שהוא בכי"ו, בכי"ע, בד, בדאשונים ובירושלמי, שהרי מתוך העניין ברור שהרועה העיד על מנהג שהיה נוהג לפני הרבה זמן, ורק זקן היה יכול להעיד על כך, עיין מ"ש שם בח"ג, עמ' 385, ד"ה ולעצם.</i> כשם שאשה ועבד נאמנין (עירובין פ"ה מ"ה), וכן נאמנין גם על בית הפרס, וכלשון התוספתא כאן: מקום זה טמא ומקום זה טהור, וכמו שכתבנו לעיל, שו' 10–11, ד"ה והריטב"א. וכן מסתבר שאשה ועבד יהיו נאמנין על בית הפרס, שהרי הם בהלכות טומאה וטהרה, עיין מ"ש בשטמ"ק כאן כ"ח א' בשם שיטה ישנה. ברם קשה לשער שתוספתא זו נעלמה מעיני כל הראשונים, ור' משולם הרי דעה יחידית היא. ונראה שהם פירשו שאף היא מדברי ר' יוחנן בן ברוקה היא, והוא סובר שאף בדאורייתא נאמנים,<sup class="footnote-marker">23</sup><i class="footnote">כמו שנראה מפשוטה של לשון "מקום זה טמא" וכו'. אבל עיין בבלי ברכות י"ט ב', ע"ז י"ג א', בכורות כ"ט א', ועוד.</i> וחוששים בטומאה לחומרא, ובטהרה הקילו,<sup class="footnote-marker">24</sup><i class="footnote">עיין בבלי שבת ל"ד א'.</i> כדי לטהר ארץ ישראל. והוא חולק על משנתנו, ואין הלכה כמותו, ואין קטן נאמן לומר המקום הזה בית הפרס, כדי לטהר את השאר, ומכל שכן בטומאה דאורייתא.
<small>20-21.</small> <b>ר' יהודה אומ' קטנה בת ישראל שנשבית אפי' היא בת עשר שנים, הרי היא בקדושתה וכתובתה קיימת. </b>במשנתנו פ"ג מ"ב: ואילו שאין להן קנס וכו' ועל השבויה וכו'. ר' יהודה אומר שבויה שנפדית הרי היא בקדושתה אע"פ שגדולה. ובירושלמי פ"ג ה"ב, כ"ז ע"ג: א"ר יוחנן לא ריבה אותה ר' יהודה אלא לקנס, תני ר' חייא (כלומר, הברייתא שלפנינו) אף לכתובת מנה ומאתים. ר' שמעון בן לקיש אמר אף להאכילה בתרומה. על דעתיה דר' שמעון בן לקיש ר' יודה ור' דוסא שניהן אומרי' דבר אחד, דתנינן תמן (עדיות פ"ג מ"ו) השבויה אוכלת בתרומה דברי ר' דוסא. ובבבלי ל"ו ב' המסורת הפוכה, ואמרו שם: א"ר יוחנן ר' יהודה ור' דוסא אמרו דבר אחד וכו', אמר רבא (כצ"ל) דלמא לא היא, עד כאן לא קאמר ר' יהודה הכא (כלומר, במשנתנו, לעניין קנס), אלא שלא יהא חוטא נשכר וכו'. ושאלו שם מן הברייתא שלנו, ותירצו שאף לעניין כתובה חשש ר' יהודה שמא ימנעו מלישא אותה, אבל לעניין תרומה אף ר' יהודה מודה שאינה אוכלת. ולהלן שם (ל"ז א') שאלו מן הברייתא בתוספתא יבמות פ"ו ה"ו שמפורש בה שר' יהודה סובר ששבויה צריכה להמתין ג' חדשים, ומכאן שאף לדעתו היא בחזקת בעולה, עיי"ש שהעמידוה בנבעלה וודאי. ברם נראה ששיטת הירושלמי אינה כן, והחמירו בהבחנה מבתרומה, עיין מ"ש לעיל יבמות פ"ו, שו' 37–38, ובהערה 42 שם. 

Halakhah 5

<small>21-22.</small> <b>הבא על החרשת, ועל השוטה, ועל בוגרת, ועל מוכת עץ, אין להן קנס. </b>בבבלי ל"ו א': החרשת והשוטה והאיילונית יש להן קנס ויש להם טענת בתולים<sup class="footnote-marker">25</sup><i class="footnote">ארבע מלים אחרונות לא היו ברוב הספרים, כעדותן של בעלי התוספות שם, ד"ה החרשת, ועוד.</i> וכו', דאית ליה למירמי אחריתי עילויה, החרשת והשוטה והבוגרת ומוכת עץ אין להן טענת בתולים וכו', אמר רב ששת לא קשיא הא רבן גמליאל והא ר' יהושע וכו'. ורבו בה הפירושים, עיין רש"י, בפירוש בעל המאור ספ"ג,<sup class="footnote-marker">26</sup><i class="footnote">והביאו הריטב"א בסוגיין בשם "ויש שפירשו".</i> ברמב"ן במלחמות ובחידושיו (עיי"ש גירסת ר"ש הנגיד) ובשטמ"ק ועוד. ועיין מ"ש להלן בסוף דברינו בשם תוספות רי"ד, שגרס גם בברייתא השניה בבבלי: <b>אין להם קנס</b> וא"ל טענת בתולים.<br>והנה בבוגרת כולי עלמא מודים שאין לה קנס, כמפורש במשנתנו פ"ג מ"ח, אבל בשאר הנשים שנמנו כאן נחלקו הראשונים. והר"מ פסק בפ"א מה' נערה בתולה ה"ט ובפ"ב שם ה"ט שחרשת ושוטה אין להן קנס. וכ"ה בסמ"ג עשין נ"ד, קל"ח ע"א. וכ"ה דעת ר"י לפי טאה"ע סי' קע"ז, וכן היא דעת המאירי כאן, עמ' 49, 143, 149. ובמשנה למלך פי"א מה' אישות ה"ח נטה לכך שכ"ה גם דעת הרי"ף והרא"ש שהשמיטו את הברייתא שבבבלי שהחרשת והשוטה יש להן קנס. והוא כתוספתא כאן שאין להן קנס. והתוספתא השוותה את מדותיה, וכשם שאין להן טענת בתולים כך אין להן קנס.<br>אבל הראב"ד בהשגות לפ"א מה' נערה בתולה ה"ט, חלק על הר"מ, וכתב: אף זו טעות דלהדיא לרבנן יש לה קנס ופיתוי, וכמו שבאר כוונתו במאירי, עמ' 149. וכ"ה דעת הרמ"ה (הביאו בטאה"ע סי' קע"ז), בעל המאור, הרמב"ן במלחמות ובחידושיו בסוגיין ל"ו א', הריטב"א שם והרא"ה.<sup class="footnote-marker">27</sup><i class="footnote">ל"ו ב' שכתב למשנתנו שם: ואפשר לומר דכולה כר"ע דמתני', <b>ובשוטה</b> ובמפותה, עיי"ש. ודבריו לקוחים מן הרמב"ן בחידושיו, אבל הרמב"ן הרי כבר דעתו מפורשת שיש לה קנס.</i> ולפירוש הראב"ד הנ"ל, ועוד, שהברייתות שם תלויות במחלוקת התנאים הרי אין כאן קושי, והתוספתא כחד מינייהו, אבל הרמב"ן שפירש בחידושיו ובמלחמות: והא דקתני יש לה קנס ר' יהושע, כלומר אף ר' יהושע, דלא שייכא בפלוגתא וכו', לא היתה לו דרך אחרת אלא לסיים (במלחמות הנ"ל): וזו ששנויה בתוספתא הבא על החרשת ועל השוטה ועל הבוגרת ועל מוכת עץ אין להן קנס אינה משנה, שאלמלא כן לא שתקו בגמ' מלהקשות מקנס לקנס.<sup class="footnote-marker">28</sup><i class="footnote">ובפרט לגירסתו (שהיא גירסת רוב הספרים) שלא גרסו בברייתא ראשונה "ויש להם טענת בתולים", ולפי גירסא זו שאלו בגמרא מקנס של הברייתא הראשונה על טענת בתולים של הברייתא השנייה, ואם התוספתא שלנו בת סמכא היא, הרי תמוה למה לא שאלו מקנס על קנס.</i> ברם בתוספות רי"ד ל"ו א' גרס בברייתא השניה: <b>אין להם קנס</b> ואין להן טענת בתולים. ולפ"ז שאל התלמוד באמת גם מקנס על קנס.<br>ובבבלי ל"ב א': השתא דאתית להכי אפי' תימא אחותו נערה, ביתומה <b>שוטה</b> ומפותה.<sup class="footnote-marker">29</sup><i class="footnote">כ"ה הגירסא בכל הנוסחאות לפי עדות הרמב"ן בחידושיו שם. וכן בריטב"א שם בשם גירסת ר"ח וגירסת הספרים. וכן היה לפני רש"י והמאירי במקומו, אלא שמחקו את המלה "שוטה". אבל הרמב"ן כותב על גירסת רש"י: וכן אמרו בשם רב האי גאון ז"ל.</i> ור"ש הנגיד מקיים גירסא זו,<sup class="footnote-marker">30</sup><i class="footnote">עיין בחי' הרמב"ן והרא"ה שם, ובס' הלכות הנגיד, הוצ' ר"מ מרגליות, עמ' 166.</i> ומפרש שמדברים ביתומה בחיי האב שנתארסה ונתגרשה שאין לה קנס (אבל לוא היה לה קנס לא היתה יכולה למחול אפילו היתה יתומה ממש, עיין בחי' הרמב"ן שם), ושוטה שאין לה בושת ופגם, ובמפותה שאין לה צער.<sup class="footnote-marker">31</sup><i class="footnote">עיין במאירי, סוף עמ' 156 ואילך, ובהערות שם.</i> הרי לך ברור לפי גירסא זו ששוטה יש לה קנס, שאם לא כן אין צורך להכניס כאן יתומה. ואם גירסא זו שבבבלי וודאית (וכן מסתבר לפי העדיות), הרי מוכח מכאן ששוטה יש לה קנס. ברם הרמב"ן טוען שם: אבל גרסת הנוסחאות אפשר שהיא כן<sup class="footnote-marker">32</sup><i class="footnote">-כאן.</i> מן המקומות שנהגו בתלמוד לתפוס השטה שלא לצורך, מפני שהזכירה שם (כלומר, לעיל בסמוך שם, לעניין בוגרת), או אשגרת לשון ממקום אחר. וטענה זו בוודאי אין לה תשובה, ואין לפיה שום הוכחה שהבבלי סובר ששוטה יש לה קנס, אלא שלכל הפחות למדנו שגם ר' שמואל הנגיד סובר ששוטה יש לה קנס.<br>ובירושלמי פ"א ה"ב, כ"ה ע"ב: אילו מי שבא על החרשת שמא <b>אין</b> לה קנס (כ"ה בכי"ל ובד"ו). אבל קרוב לוודאי שצ"ל שם: שמא <b>אית</b> לה קנס,<sup class="footnote-marker">33</sup><i class="footnote">כעין הגהת פ"מ. ובירושלמי מצויים מאמרים מעורבים מעברית וארמית. ועיין במה"פ שם, ד"ה שמא.</i> כפי שמוכח מהמשך הסוגייא, אבל וודאי גמור אין כאן. סוף דבר לא נתברר בוודאות איך היא שיטת שני התלמודים בעניין קנס לחרשת ושוטה.<br>ואשר למוכת עץ, הרי צדק במשנה למלך פי"א מה' אישות ה"ח שהרמב"ן לא כיוון לומר על כל הברייתא שאינה משנה,<sup class="footnote-marker">34</sup><i class="footnote">וראייה לדבריו בוגרת שנשנית כאן, והרי בה כולי עלמא מודים שאין לה קנס.</i> והרמב"ן סובר שמוכת עץ וודאית אין לה קנס כדברי התוספתא, וחרשת ושוטה יש להן קנס לדעתו, משום שאינם מאמינים לו אם הוא אומר שלא היתה בתולה, עיי"ש בדבריו, ועיין במל"מ הנ"ל. אבל אם היתה בוודאי מוכת עץ אין לה קנס. וכן מפורש בספרי כי תצא פי' רמ"ד, הוצ' הר"א פינקלשטין, עמ' 274, ובמכילתא דרשב"י, הוצ' אפשטין־מלמד, עמ' 208: <b>בתולה</b> פרט למוכת עץ. וכן אמרו בירושלמי פ"ג ה"ד, כ"ז ע"ג: על דעתיה דר' יוסי הגלילי וכו', מוכת עץ נותן לעצמו, כלומר, בתמיה, והרי למוכת עץ אין קנס,<sup class="footnote-marker">35</sup><i class="footnote">ועיין בעמק הנצי"ב לספרי שם, רפ"ה ע"ב ואילך, שנדחק ליישב את דעת הרמב"ם.</i> עיי"ש. והוא כתוספתא כאן. ועיין גם בתוספות ל"ו א', ד"ה החרשת. אבל מתוך דברי הר"מ פ"ב מה' נערה בתולה ה"ט והסמ"ג עשין נ"ד, קל"ח ע"א, והחינוך מצוה תקנ"ז, מוכח שהם סוברים שמוכת עץ יש לה קנס. וכ"ה דעת הרמ"ה (לפי הטור אה"ע סי' קע"ז).<br>ולפי זה אין לומר שחרשת ושוטה אין להן קנס (לפי שיטת הר"מ והסמ"ג) משום שהן בחזקת מוכות עץ,<sup class="footnote-marker">36</sup><i class="footnote">עיין מ"ש לעיל פ"א, שו' 21–22, ד"ה הבא על החרשת.</i> שהרי מוכת עץ יש לה קנס לשיטתו, עיין במש"ל הנ"ל שתמה על שיטת הר"מ, אבל במאירי, עמ' 149, פירש שחרשת ושוטה הן בחזקת בעולות, וכן כתב לעיל שם, עמ' 49: אבל החרשת והשוטה אין להן טענת בתולים, שהרי בחזקת בעולות הן, מתוך שאינן בנות דעה מופקרות הן לכל.
<small>22.</small> <b>סומה ואילונית יש להן קנס. </b>וכן אמרו לעיל בפ"א ה"ג ובברייתא בבבלי כאן ל"ו א' הנ"ל שיש להן טענת בתולים. ואעפ"י שר"מ חלק שם בסומא, ואמר שאין לה טענת בתולים, הטעם הוא משום שאין מאמינים לו, ואומרים מצא ואיבד, כשיטת הירושלמי, או משום שמא היתה מוכת עץ, ולא ידעה בעצמה, עיין מ"ש לעיל פ"א, שו' 23–24, הנ"ל, ד"ה סומה אין לה. ובקג"נ בטעות: על <b>המפותה</b> ועל אילונית יש להן קנס. ובכי"ע: על הסומא ועל אילונית וכו'.<br>ואשר לאילונית שנו בברייתא בבבלי ל"ה ב' שאין לה קנס, והעמידוה בבבלי ל"ו א' כר' מאיר שסובר שקטנה אין לה קנס (להלן סוף פירקין ומקבילות), ואילונית יוצאת מקטנות לבגרות.<br>והר"מ בפ"א מה' נערה בתולה ה"ט פסק שאילונית אין לה קנס. וכ"ה בסמ"ג עשין נ"ד, קל"ח ע"א. וכבר השיג עליו הראב"ד בהשגות במקומו, ובמאירי, עמ' 149, ובטור אה"ע סי' קע"ז. ובמהרי"ק שורש קל"ח (וציין לו מרן שם במקומו): ועוד הקשו עליו על המיימון וכו', בא בעל אבי העזר ולא תרצה, הגהות ולא תרצוה, חדושי' ספרדים אשר מצאתיה בהם מאז ולא תרצוה וכו'. והוא מפרש לעיל שם, שמה שאמרו שם בבבלי: האי תנא סבר לה כר' מאיר בחדא ופליג עליה בחדא הכוונה שהוא סובר כר"מ באיילונית דאין לה קנס, ופליג עליה בחדא בקטנה דיש לה קנס, עיי"ש מה שתירץ לשון התלמוד. ודבריו מסתברים מאד, עיין בשטמ"ק ל"ו א', ד"ה מני, שתמה מעצמו מניין לנו שהחכמים סוברים שאילונית אין לה קנס, אעפ"י שהם סוברים שקטנה יש לה קנס, שהרי מן הכתיב "נער" אפשר רק ללמוד שאפילו אינה עדיין נערה, אלא שעתידה לבוא לכלל נערות יש לה קנס, פרט לאילונית שלעולם לא תבוא לכלל נערות, עיי"ש שהאריך לתרץ. ועיין בח"ד כאן ובים של שלמה כאן פ"ג סי' ז' ובאור שמח ובצפנת פענח במקומם.
<small>23-24.</small> <b>[ר' נחוניא בן הקנה אומר הבא על אחותו, ועל אחו' אביו, ועל אחו' אמו, ועל אחות אשתו, ועל אשת אחיו, ועל אשת אחי אביו, ועל הנדה, אין להן קנס]. </b>כל המוסגר חסר בכי"ו, אבל ישנו בד ובכי"ע. ובקג"נ נשרדו: ר' נח... (קרוע כחמש תיבות) ס. וכן היתה ברייתא זו לפני מהר"מ, הובא בגליון התוספות ל' א'.<sup class="footnote-marker">37</sup><i class="footnote">ושם: בתוספתא פרק אלו נערות ר' נחוניא אומר הבא על אחותו ועל אחות אביו כו' אין להן קנס. וקרוב לוודאי שרבינו קיצר בעצמו. ואעפ"י שכל השורה כאן הן עריות שנשנו במשנתנו פ"ג מ"א שיש להן קנס, רחוק מאד לשער שהסופרים השלימו מן המשנה, ואפשר שלא נשנו כאן אחות אשה ונדה (עיין מ"ש להלן בפנים בשם הירושלמי), שהרי ברור שלפני הירושלמי חסרה כאן כל בבא זו, שאלמלי לא חסרו בה אלא אחות אשתה ונדה גרידא היה מסתייע בה ואומר: ותני כן.</i> וקשה להניח שמי שהוא יוסיף בתוספתא ברייתא מן הלב, ובוודאי יש לפנינו בכי"ו השמטה ע"י הדומות, ועיין מ"ש להלן, שו' 25, ד"ה וכן. אבל וודאי גמור אין כאן, ואפשר שלפנינו ברייתא בבלית, ושנאוה בישיבות הבבליות מפני שלפי המסורת שלהם ר' נחוניא בן הקנה פוטר מקנס כל חייבי כריתות, אבל מתוך הירושלמי בסוגיין<sup class="footnote-marker">38</sup><i class="footnote">ובמקבילות בתרומות פ"ז ה"א, מ"ד ע"ד, מגילה פ"א ה"ח, ע"א ע"א.</i> מוכח שלא היתה לפניהם בבא זו שהרי אמרו שם מפורש שלא פטר ר' נחוניא בן הקנה מקנס בנדה ובאחות אשתו (בניגוד לבבלי ל' א'), משום שיש להן היתר לאחר איסורין, ואינן דומות ליוה"כ שאין לו היתר לאחר איסורו. וכבר העירונו בכמה מקומות (עיין מ"ש במבוא לח"א, ריש עמ' כ') שטיפוסי כתה"י השונים שמרו לנו הבדלים בין הבבלי והירושלמי, ואף כתה"י של התוספתא שבידינו מעורבים הם, ופעמים נשרדו בהן מסורות שונות שעיקרן בתלמודים ובבתי המדרש של הגאונים, ואינם תקוני סופרים. ועיין גם בתוספות ובתוספות הרא"ש ל' א', ד"ה הכל מודים, ובשטמ"ק שם, ולהלן ל"ה ב', ד"ה אי הכל. 
<small>25.</small> <b>וכן היה ר' נחוניא בן הקנה אומ' יום הכפורים הרי הוא כשבת לתשלומין. </b>וכ"ה ("וכן") גם בד, בקג"נ, ובכי"ע.<sup class="footnote-marker">39</sup><i class="footnote">ואצל צוקרמנדל בטעות: שכן.</i> ולפי מה שכתבנו לעיל בסמוך (על גירסת כי"ו) הברייתא סמוכה למ"ב: אין להן קנס וכו', וע"ז אמרו וכן היה וכו', כלומר, שלאו דווקא פטר בקנס בעריות, אלא פוטר בכל חייבי כריתות מן התשלומין, עיין להלן ב"ק פ"ז הי"ח, מגילה פ"א ה"ז, עמ' 345, ובמסורת התוספתא שם. ואצל מהר"מ:<sup class="footnote-marker">40</sup><i class="footnote">גליון התוספות ל' א' ושטמ"ק שם ול"ה ב'.</i> וכן היה עושה יוה"כ כשבת. והעתיק חלק ממנה ע"פ לשון הבבלי כאן ומקבילות, עיין במסורת התוספתא הנ"ל. אבל הנכון הוא כמו שהשלמנו בכי"ו, וכרוב הנוסחאות, ודבריו דבוקים לרישא. 

Halakhah 6

<small>26.</small> <b>אחד האונס ואחד המפתה. </b>כלומר, שווים בתשלומין. 
<b>מה בין אונס למפתה וכו'. </b>משנתנו פ"ג מ"ד. 
<small>27.</small> <b>ר' שמעון אומ' זה וזה אין נותנין וכו'. </b>בבבלי ל"ט א' וב"ק נ"ט א': והתניא ר' שמעון בן יהודה אומר משום ר' שמעון אונס אינו משלם וכו'. ובירושלמי פ"ג רה"ה, כ"ז סע"ג: ודלא כר' שמעון, דר' שמעון פטר את האונס מן הצער, למה זה דומה לחותך יבלת חבירו ועתיד לחתכה, למה זה דומה לקוצץ נטיעות חבירו ועתיד לחתכן. 
<small>28.</small> <b>אמרו לו אין דומה וכו'. </b>בבלי וירושלמי הנ"ל. 
<small>28-29.</small> <b>אע"פ שאמרו אונס נותן מיד, אבל לכשיוציא אין נותן כלום. </b>כלומר, אעפ"י שאמרו במשנתנו (פ"ג מ"ד. ועיין מכילתא משפטים פי"ז). והברייתא שלפנינו בבבלי ל"ט ב', ובארו שם שהכוונה לכשיוציא מדעתה. ואשר ל"אעפ"י" שלפנינו פירש"י שאעפ"י שכבר נתן את כסף קנסה לאביה לפני שכנסה, והיינו אומרים שבנישואיה נתחייב בכתובה כמו כל הנשים, קא משמע לן שבאונס אין לה כתובה, עיי"ש הטעם בבבלי. ובשו"ת הרי"ף ד' ליוורנו סי' ל"ו: ופירוש הדבר אע"פ שדין אונס חמור מן המפתה שהרי אונס נותן מיד וכו'. 
<small>29-30.</small> <b>ר' יוסה בי ר' יהודה אומ' נותן כתובה מנה. </b>ירושלמי פ"ג סה"ה, כ"ז ע"ד, בבבלי ל"ט ב', נ"ד א'. 
<small>30-31.</small> <b>אע"פ שאמרו מפתה לכשיוציא נותן, אבל בושתה ופגמה נותן מיד. </b>כלומר, אעפ"י שאמרו במשנתנו פ"ג מ"ד הנ"ל "והמפתה לכשיוציא", אין כוונתה אלא לקנס, ולא לבושת ופגם. ובבבלי ל"ט ב' דייקו במשנתנו הנ"ל: לכשיוציא ? אשתו היא?<sup class="footnote-marker">41</sup><i class="footnote">בשטמ"ק הביא הרשב"א פירוש מחודש בשם הראב"ד, והיינו ששאלו: לכשיוציא, אשתו היא! כלומר, אם כבר כנס אותה הרי היא אשתו, ואין לה אלא מנה (עיין להלן הע' 45), וכיצד אפשר לומר שהוא משלם קנס (שהוא חמשים שקל). ותירצו: לכשלא יכנוס.</i> אמר אביי אימא לכשלא יכנוס. תניא נמי הכי אע"פ שאמרו המפתה נותן לכשלא יכנוס, בושת ופגם נותן מיד. אבל לפנינו בתוספתא בכל הנוסחאות: לכשיוציא, כשיוציא. וכן במכילתא דרשב"י, הוצ' אפשטין־מלמד, עמ' 209: לפי שמצינו באונס שנותן קנסה מיד, יכול אף זה כן, ת"ל לתתה לו מגיד שאינו חייב עד שעה <b>שיוציא</b>. יכול אף בשתה ופגמה כן וכו'. ובוודאי שאף אביי לא כיוון לתקן את לשון משנתנו, אלא כיוון לפרשה<sup class="footnote-marker">42</sup><i class="footnote">וכן בריטב"א ל"ט ב' (והלשון בשטמ"ק שם יותר מתוקנת): ופרקינן אימא לכשלא יכנוס, כלומר, דלאו לכשיוציא בגט קאמר, אלא לכשיוציא עכשיו בב"ד, שיאמר שאינו רוצה בה. ולפירוש הראב"ד הנ"ל אף הבבלי לא ראה קושי בלשון, אלא שאל על עצם העניין, אם כבר כנס הרי אינו משלם חמשים שקל אלא מנה, ופירש אביי שהכוונה היא לכשלא כנס אותה, שיאמר שאינו רוצה בה. ואין צורך לפרש כפירוש מהרי"ן אפשטין ז"ל שהזכרנו בפנים שאביי מפרשה כשפיתה לשם אישות (כדבריו בקידושין מ"ו א'), אלא העיקר הוא כפירוש הריטב"א. תדע לך שהוא כן, שהרי במכילתא משפטים פי"ז, הוצ' הורוביץ, ריש עמ' 309, נקט גם באנוסה: שאם לא רצה האב <b>יוציא</b>, רצה האב יקיים, ובאונס הרי אינו שייך לומר שאנס לשם קידושין.</i> והסתייע מלשון הברייתא שנשנתה בישיבות הבבליות, עיין מ"ש מהרי"ן אפשטין במבוא לנוסח המשנה, עמ' 372 ואילך.<br>ובירושלמי פ"ג ה"ה, כ"ז ע"ד: אמר רב חסדא בשלא רצה לקיים, אבל אם רצה לקיים אינו נותן כלום. והמפרשים פירשוה ע"פ דברי אביי בבבלי, וכבר הראיתי בפירושי לה' הירושלמי להרמב"ם, עמ' מ"ח, אות נ', שמאריכות לשון רב חסדא ("אבל אם רצה לקיים אינו נותן כלום") משמע שאין לפרש כן, שהרי דבר זה מפורש במשנתנו, ודוחק לפרש שהוא חולק וסובר שאף בושת ופגם אינו נותן אם רוצה לקיים ולשתות בעציצו, שהרי מן הכתוב אנו למדים שהמהר (חמשים כסף של קנס גרידא) בלבד הוא כתובה. ומהרי"ן אפשטין שם, עמ' 372, הע' 4, הסתפק בזה, שכתב: אבל אין זו כוונת רב חסדא, ולא באר מה היתה כוונתו.<sup class="footnote-marker">43</sup><i class="footnote">ספרי הלכות הירושלמי להרמב"ם בא לפניו באמצע ההדפסה, עיי"ש סוף עמ' 1308.</i> ועיין מ"ש בפירושי לה' הירושלמי הנ"ל. ושמא כוונתו שאם אמרה "היא לא בעינא לך" (עיין בבלי ל"ט סע"ב) אינו נותן לה כלום. ובכל אשה אם היא אומרת כן והוא מגרשה סתם נותן לה כתובה (כמפורש בבבלי הנ"ל), והוא משום שכן כתב בכתובתה: <b>לכשתתפיסי</b> ותנשא לאחר טלי מה שכתוב בכתובתיך וצאי,<sup class="footnote-marker">44</sup><i class="footnote">להלן עדיות פ"א סה"ו, ועיין במשנה שם פ"א סמי"ב ויבמות פט"ו סמ"ג.</i> אבל הקנס, שהוא במקום כתובה, אינו נותן אלא אם הוא אינו רוצה לקיימה, ומסוגיית הירושלמי שם מוכח, שאף למפותה אין כתובה, אלא קנס במקום כתובה,<sup class="footnote-marker">45</sup><i class="footnote">ולשיטת הירושלמי בוודאי יש לה כתובה מאתים, ולא נחלקו הראשונים (עיין במשנה למלך פ"א מה' נערה בתולה ה"ג, ד"ה ואם רצה, ואילך. ועיין לעיל, הע' 41) אלא לפי שיטת הבבלי שהקנס בטל אם כנסה, וממילא אפשר לומר שחייב לתת לה כתובה ככל הנשים שכנסן בעולות. ועיין בס' חקרי לב אה"ע סי' ל"ב.</i> עיין מ"ש בבאורי לה' הירושלמי הנ"ל, עמ' מ"ח אות פ'.
<small>31-32.</small> <b>מה בין נותן מיד לנותן לאחר זמן, נותן מיד אם מתה אביה יורשה, נותן לאחר זמן אם מתה בעלה יורשה. </b>ופירשו המפרשים מה בין בושת ופגם שנותן מיד לכסף קנס שנותן לאחר זמן, והוא קשה שהרי זמן הנתינה בבושת ופגם הוא פרט קטן חיצוני, ובושת ופגם הוא ממון, וקנס אינו ממון, והמודה פטור, ועוד כמה הבדלים. ולא עוד שהחילוק עצמו אינו מובן בין לשיטת הר"מ פ"ב מפ' נערה בתולה הט"ו ובין לשיטת הראב"ד שם עיי"ש במשנה למלך שבאר את דבריו, ועיין בח"ד כאן.<br>ושמא הכוונה כאן מה בין קנס של אונס, שהוא נותנו מיד, ומה בין קנס של מפותה, שנותנו לאחר זמן, והוא חוזר לרישא, או למשנתנו, ושונה התנא שפעמים וקנס של מפותה אינו משתלם כלל; והוא מבאר שקנס של אונס משתלם, אפילו מתה האנוסה ואביה יורשה,<sup class="footnote-marker">46</sup><i class="footnote">"יורשה" לאו דווקא, שהרי בזכותו מקבל את הקנס ואינו יורש אותו ממנה, אלא שכל הלשון ברישא הוא בהקבלה ואגב הסיפא, ושם "יורשה" בדווקא.</i> מה שאין כן מפותה שאם נישאת למפתה ומתה אינו משתלם כלל, משום שבעלה יורשה.<sup class="footnote-marker">47</sup><i class="footnote">בכתובה ממש אינו שייך לומר לשון יורשה (והקדמונים לא נקטו לשון זו אלא בהשאלה ובהעברה בעלמא), שהרי אם מתה לא נתחייב לה כלל (עיין מ"ש תלמידי רבינו יונה בשטמ"ק מ"ז ב', ד"ה וקבורתה), אבל בנידון שלפנינו שהוא קנס בצורת כתובה (עיין מ"ש לעיל, שו' 30–31, סד"ה ובירושלמי), הרי בעלה יורש אותה ממש. וה"ה למ"ד שכתובה דאורייתא (שהיא במקום מוהר).</i>

Halakhah 7

<small>32-33.</small> <b>אחד האונס ואחד המוציא שם רע שגרשו כופין אותו להחזיר, אם היו כהנים לוקין ארבעים. </b>ירושלמי פ"ג ה"ו בשם תני ר' חייא. ובשינוי לשון גם בבבלי מכות ט"ו א', ט"ז א', תמורה ד' ב', ה' א', ושם לא נזכר מוציא שם רע. ועיין ר"מ פ"ג מה' נערה ה"ד ומ"ש בבאורי לה' הירושלמי להר"מ, עמ' מ"ח, אות ק', בשם האחרונים. ועיין ספרי כי תצא פיס' רל"ח, הוצ' הר"א פינקלשטין, עמ' 270, שם עמ' 275, שו' 9, בשנו"ס. 
<small>33-35.</small> <b>אחד האונס ואחד המפתה בין היא בין אביה יכולין לעכב, שנ' ואם מאן ימאן אביה ואומ' ולו תהיה לאשה, מדעתה. </b>בכי"ע חסר "ואם מאן ימאן אביה ואומ". והמלה "מדעתה" חסרה בין בכי"ע ובין בד. אבל הנכון כלפנינו, והכוונה שבמפתה אנו דורשים מאן ימאן, שבין היא ובין אביה יכולין לעכב, ובאנוסה כתוב מפורש "תהיה לאשה" מדעתה, ואנו למדים אונס ממפתה, עיין במכילתא משפטים פי"ז הוצ' הורוביץ, עמ' 308 ואילך. ובבבלי ל"ט ב' וקידושין מ"ו א' הובאה הברייתא (לעניין מפותה), ובעניין הלימוד באנוסה נחלקו אביי ורבא כאן ל"ט ב', וכדברי רבא מפורש במכילתא הנ"ל. ובמכילתא דרשב"י, הוצ' אפשטין־מלמד, עמ' 208: <b>ואם מאן ימאן אביה</b>, מלמד שהרשות ביד אביה למאן, אין לי אלא ביד אביה, בידה מנין, ת"ל אם מאן ימאן, אבל הוא אין יכול למאן, שנ' ולו תהיה לאשה וגומ'. וכנראה שיש שם חסרון, וצ"ל: ת"ל אם מאן ימאן [וק"ו בתפושה], אבל הוא אין יכול וכו'. ועיין מ"ש הרמ"מ כשר בתורה שלמה משפטים כי"ח, מילואים, עמ' 189 ואילך, על שיטת הקדמונים מפרשי התורה שכופין אף במפתה שישא אותה, אלא שאינו ב"לא יוכל לשלחה", ומותר לו לגרש אותה אח"כ. וצ"ע בדבר.<br>ולעצם העניין נחלקו הראשונים בפירוש הברייתא. ורוב הראשונים בכתובות וקידושין הנ"ל פירשו שהכוונה כאן שאם היא ממאנת, אעפ"י שאביה אינו ממאן ומקדש אותה בעל כרחה, מ"מ משלם קנס, עיין בראשונים בכתובות ובקידושין שם. וכן מסתבר, שהרי נעשה רצונו שנשא את הבתולה שחשק בה, ואלמלי פתה אותה ובא עליה, לא היה האב משיא אותה בעל כרחה. ואשר לאונס, שבין כך ובין כך משלם קנס, פירש הר"ן על הרי"ף בסוגיין, שהכוונה היא שאם היא ממאנת אין האב יכול לכופה שתנשא לו בעל כרחה, מגזירת הכתוב "ולו תהיה לאשה" מדעתה. וכן מסתבר, שאף האב אינו רוצה שתנשא לו אלא משום שהאונס יותר רופא פצעה מישאנה זולתו,<sup class="footnote-marker">48</sup><i class="footnote">עיין מורה נבוכים ח"ג פמ"ט.</i> אבל אם היא אינה רוצה בו הרי רופאה "דומה לה כארי אורב".<sup class="footnote-marker">49</sup><i class="footnote">בבלי ב"ק פ"ה א'.</i> ועוד פירש הר"ן שם שאם הוא אינו רוצה בה והיא אינה רוצה בו אין כופין אותו לישא אותה בעל כרחה, אעפ"י שאביה מוכן לקדש אותה בעל כרחה. ופירוש זה של רבינו בוודאי מסתבר. ואעפ"י שהברייתות מדברות בעניין מאון גרידא הרי ברור שתשלומי הקנס במפתה היא תוצאה ישרה מכאן, ואם אינו נושא אותה משלם קנס, כמפורש בכתוב.<br>אבל כמה מן הראשונים<sup class="footnote-marker">50</sup><i class="footnote">עיין בתוספות כאן ל"ט ב', סד"ה אין, ובמהרש"א שם, וקידושין מ"ו א', סד"ה קרא.</i> סוברים שממאן ימאן אנו למדים שאם אין לה אב, היא יכולה למאן. וכן בפירוש רבינו מיוחס על התורה:<sup class="footnote-marker">51</sup><i class="footnote">הצופה לחכמת ישראל חי"ג, בודאפעשט תרפ"ט, עמ' 79.</i> ואם מאן ימאן אביה וכו', אבל אם אין האב רוצה אינו נושאה, ואפי' אין לה אב והיא עצמה אינה רוצה אינו נושאה, והוא הדין באנוסה בין היא בין אביה יכולין לעכב וכו'. ובמכילתא משפטים פי"ז, עמ' 309: אם מאן ימאן אביה. אין לי אלא בזמן שיש לה אב, בזמן שאין לה אב מנין, תלמוד לומר אם מאן ימאן מכל מקום, דברי ר' יוסי הגלילי. ובבבלי מ"ד ב': ואם מאן ימאן אביה לרבות יתומה לקנס דברי ר' יוסי הגלילי. וברש"י שם: במפתה הכתוב מדבר, דמצי למכתב ואם ימאן, וכתב ואם מאן ימאן, בין אביה קיים וממאן, בין שאין אביה קיים והיא ממאנת וכו', הכא נמי לאו יתומה משמע מרבוי, אלא דבין היא ובין אביה יכולין לעכב, כדאמרינן באלו נערות וכו', ועיין בתוספות ל"ט ב', ד"ה אין, הנ"ל. ובחי' הרמב"ן והרא"ה מ"ד ב' הביאו את המכילתא, ורמזו לה גם בתוספות שם, ד"ה המוציא, ועיי"ש מה שפירשו בה.
<small>35.</small> <b>לו אתה כופה ואי אתה כופה ליבם. </b>בכי"ע: דבר אחר ולו תהיה לאשה, לו את כופה וכו', ובירושלמי פ"ג סה"ו, כ"ז ע"ד: מת אין כופין את היבם. והיא הברייתא שלפנינו, כמו שהעיר בפ"מ במקומו. ופשוט הוא שחיוב הבעל "לא יוכל לשלחה" אינו עובר ליבם, אעפ"י שהקנו לו אשה מן השמים.<br>ובספרי כי תצא פי' רמ"ה, הוצ' הר"א פינקלשטין, עמ' 275 (לעניין אונס): לא יוכל שלחה כל ימיו, משלחה הוא ליבם.<sup class="footnote-marker">52</sup><i class="footnote">וכע"ז לעיל שם פי' רל"ח, עמ' 270, לעניין מוציא שם רע.</i> ויש שהגיהו: משלח הוא היבם, והיא ההלכה שבתוספתא כאן, ועיין בהגהות ובאורים לספרי ווילנא תרכ"ו, קל"ג ע"א, ובעמק הנצי"ב במקומו. ואין ספק שהפירוש הנכון הוא במשך חכמה להגרמ"ש מדווינסק, עמ' 376, שהכוונה היא שמשלח הוא במקום יבם,<sup class="footnote-marker">53</sup><i class="footnote">ושמא "ליבם" הוא "ביבם", בחילוף הרגיל במקורות ביו למי"ד ובי"ת, ואין "ביבם" אלא: במקום יבם.</i> ואמרה תורה לא יוכל לשלחה כל ימיו, אבל אם הוא רוצה שלא תתייבם (אעפ"י שהיא רוצה ביבם) יכול הוא לשלחה בגט שכיב מרע, שהוא חל עם גמר מיתתו (עיין בבלי ב"ב קל"ז א'), ועדיין קיים לא יוכל שלחה כל ימיו, שהגירושין חלין עם כלות ימיו. ועיין גם במאיר עין לר"מ איש שלום בספרי שם פי' רל"ח, אות ו', שכבר עמד על עיקר הפירוש הנכון. ולפ"ז אינו עניין לתוספתא שלפנינו.

Halakhah 8

<small>36-37.</small> <b>קטנה מבת יום אחד ועד שתביא שתי שערות יש לה מכר ואין לה קנס דברי ר' מאיר. </b>וכ"ה בבבלי כ"ט א', מ' ב', חולין כ"ו ב', ועיין בבלי כאן ל"ו א'. ועיין בתוספות רי"ד כאן כ"ט, א', שהיתה לו גירסא אחרת. ובירושלמי פ"ג ה"ט, כ"ז ע"ד, הובאה ברייתא זו אלא שנשתבשה שם מאד, ותוקנה לנכון ע"י המפרשים ע"פ התוספתא והבבלי. ועיין גם בירושלמי רפ"ד, כ"ח רע"ב. 
<small>37.</small> <b>שהיה ר' מאיר אומ' כל מקום שיש מכר אין קנס, וכל שיש קנס וכו'. </b>משנתנו פ"ג מ"ח, חולין פ"א מ"ז. 
<small>38.</small> <b>וחכמים אומ' קטנה מבת שלש שנים ויום אחד ועד שתבגור יש לה קנס. </b>וכ"ה בבבלי הנ"ל. ושאלו שם בבבלי: קנס אין מכר לא, ותירצו: אימא אף קנס במקום מכר. ועיין בשטמ"ק שם. ועיין בירושלמי הנ"ל ובתיקוני המפרשים שם. 

Chapter 4



Halakhah 1

<small>1.</small> <b>יפה כח הבעל מכח האב וכח האב וכו'. </b>וכ"ה בד. ובכי"ע הסדר הפוך: ייפה כוה האב מכח הבעל וכוח הבעל מכח האב. וכן בס' מגילת סתרים לר"ן ובס' יחוסי תו"א שנביא להלן, שו' 23–24, קוראים לפרק שלנו: יפה כח האב. ועיין במשנת נדרים פ"י מ"ב. 
<small>1-2.</small> <b>יפה כח הבעל, שהבעל [אוכל פירות בחייה, מה שאי' כן באב]. </b>כ"ה בד, ובכי"ו יש כאן השמטה ע"י הדומות. ובקג"נ נשרדה מבבא זו רק המלה "בחיה", ומכאן שאף שם היתה הלכה זו. ובכי"ע: שבעל אוכל פירות <b>ירושתה</b> בחייה מה שאין כן באב, וכע"ז בריטב"א שנביא להלן. ובמשנתנו פ"ד מ"ד: האב זכאי בבתו וכו', נישאת יתר עליו הבעל שאוכל פירות בחייה. והוא כסיגנון התוספתא כאן לפי גירסת ד.<br>ובמשנתנו ריש פ"ו: וירושתה הוא אוכל פירות בחייה. ונחלקו הראשונים<sup class="footnote-marker">1</sup><i class="footnote">עיין ברש"י, בתוספות, ברא"ה במאירי, ועוד, בריש פירקין שם, ס"ה ב'.</i> בפירוש משנתנו, והיינו אם יש לנו שם שני דברים: וירושתה, הוא אוכל פירות וכו', כלומר, שירושתה היא של הבעל, וכמו כן הוא אוכל פירות מקניין האשה, כגון שקבלה מתנה, או ירושה; או שאין שם אלא דבר אחד, והיינו: וירושתה הוא<sup class="footnote-marker">2</sup><i class="footnote">המלה "הוא" חסרה בכמה נוסחאות.</i> אוכל פירות בחייה, כלומר, בירושתה הוא אוכל פירות, ועניין ירושת הבעל לא נזכרה במשנתנו שם כלל.<sup class="footnote-marker">3</sup><i class="footnote">עיין בתוספות ס"ה ב', ד"ה וירושתה.</i> וכן פירש רש"י בלשון ראשון, וכן הכריעו בתוספות ועוד. וכן מוכח בירושלמי פ"ו ה"א, ל' ע"ג: למי נצרכה לר' מאיר, אף על גב וכו', זכת האשה זכת בעלה, מודה שאין עליה אלא אוכל פירות בלבד.<sup class="footnote-marker">4</sup><i class="footnote">ועיין בשי"ק שם, ד"ה למי, ובהגהות יפה עינים ס"ה ב'.</i><br>ובריטב"א ס"ה ב' (והובא גם בשטמ"ק שם): ולא עוד אלא <b>שבתוס'</b> יש סיוע על פי רש"י ז"ל (כלומר, ללשון ראשון הנ"ל) דגרסי' יתר עליו הבעל (נקט לשון משנתנו) שהוא אוכל פירות <b>בירושתה</b> (כעין גי' כי"ע) בחיי', משא"כ באב. ופשיטא שרבינו דייק בלשונו וכתב "סיוע", אבל ראייה אין כאן כלל, שהרי הברייתא שלנו אינה מקבילה לריש מציאת האשה, אלא לפ"ד מ"ד, והיא הוסיפה את הפירוש "ירושתה" למשנתנו, כמו שפירשו המפרשים שם. ובמשנה שברי"ף בריש מציאת האשה (בד"ק ובד"ו): <b>ויורשה ואוכל</b> פירות בחייה, והיא בוודאי כפירוש שני שברש"י, ויש לפנינו שני דברים. ועיין בהפלאה ס"ה ב', תוספ' ד"ה וירושתה, בסוף הדבור. ובספרי זוטא מטות, עמ' 329: <b>בין אב לבתו</b>. יכול יהא זכאי בירושתה משל אבי אמה. ת"ל <b>אלה</b>, באלה הוא זכאי, ואינו זכאי בירושתה משל אבי אמה, מה הוא [עושה], מוכר פירות ולוקח קרקעות.<br>ובכי"ע מוסיף כאן: ר' יוסי בר' יהודה אומ' אף האב. וכן בבבלי מ"ז א': ת"ר האב אינו אוכל פירות בחיי בתו. ר' יוסי בר' יהודה אומר האב אוכל פירות בחיי בתו.

Halakhah 2

<small>2-3.</small> <b>שהבעל] חייב במזונותיה, בפרקונה, ובקבורתה. </b>במשנתנו פ"ד מ"ד הנ"ל: האב זכאי בבתו וכו', נישאת יתר עליו הבעל שאוכל פירות בחייה. וחייב במזונותיה בפרקונה ובקבורתה. ומסיגנון המשנה אין להוכיח כלל שהאב אינו חייב במזונות בתו (בחייו), בפרקונה ובקבורתה, שהרי המשנה מדברת בזכיות האב, והיא אומרת שאם נישאת יתר עליו הבעל בזכות אחת שהוא אוכל פירות בחייה. ואח"כ מונה המשנה את חיובי הבעל, ואינה משוה אותם כלל לחיובי האב. אבל בתוספתא כאן סיימו במפורש: מה שאין כן באב.<sup class="footnote-marker">5</sup><i class="footnote">וכן במס' שמחות פי"ד ה"ז, הוצ' היגר, עמ' 206: אביה אומר וכו', ובעלה אומר וכו', קוברין אותה אצל בעלה, מפני שבעלה חייב במזונותיה ובפירקונה ובקבורתה, כלומר מה שאין כן באב.</i> וההלכה שהאב אינו חייב במזונות בתו (בחייו) נשנית במשנתנו להלן שם מ"ו.<sup class="footnote-marker">6</sup><i class="footnote">ואינו זן אותה אלא מפני התקנה, אבל עיין מ"ש להלן, עמ' 245, שו' 29–30.</i> ודין פרקונה ע"י האב לא נזכר כלל במשנה. ובבבלי מ"ז א': ור' יוסי בר' יהודה סבר אב נמי מימנע ולא פריק, סבר כיסא נקיטא עילוה תיזיל ותפרוק נפשה. ולא נחלק ר' יוסי בר' יהודה על הת"ק שסובר: אב בלאו הכי (כלומר, בלי אכילת פירות) פריק לה, אלא שחושש למקרה שיש לה נכסים, ואם הפירות יהיו לעצמה, יאמר האב, והרי יש לה כיסים של דינרים תפרוק את עצמה, ואם לא יספיק, לא ירצה להוסיף מעצמו, אבל אף ר"י בר' יהודה מודה שאין האב חייב בפרקונה אם אינו רוצה. וכן בתשב"ץ ח"ב סי' רצ"ב, סוף תיקון ג', ס"ד ע"ד: שהרי בתוספתא שנו שאינו חייב (כלומר, בפרקונה)<sup class="footnote-marker">7</sup><i class="footnote">ואפילו אם רצה לפדות אפשר שאסור לו לפדותה יותר מכדי דמיה (ולוי בר דרגא שלא ברצון חכמים עבד, עיין בבלי גיטין מ"ה א'), מה שאין כן בבעל שפודה אפילו עשרה בדמיה לת"ק, עיין בבלי כאן נ"ב סע"א ובתוספות שם, ד"ה והיו.</i> וכו'.<br>ואשר לקבורתה מפורש כאן שאין האב חייב בקבורת בתו, ומדברים בשעה שאין האב יורש ממנה כלום (שלא היו לה נכסים משלה), אבל הבעל חייב לקוברה אעפ"י שלא ירש ממנה כלום (ואעפ"י שמחלה לו כתובתה), כמפורש בירושלמי פ"ח סה"ט, ל"ב ע"ב (יבמות פ"ד ה"ג, ה' ע"ד), שמחלק בזה בין חיוב הבעל בקבורה, ובין חיוב שאר יורשים. ועיין בטור יו"ד סי' שמ"ח, בר"מ פי"ח מה' אישות ה"ו ומ"ש בה' הירושלמי להר"מ, עמ' ס"ו (וצ"ל שם: בב"ש סוף סי' פ"ט).<sup class="footnote-marker">8</sup><i class="footnote">ועיין מ"ש להלן פ"ט, שו' 11–12, ד"ה ואשר לגירסא.</i> ולשיטת הסוברים שאפילו הבעל אינו חייב בקבורת אשתו אם לא ירש ממנה כלום,<sup class="footnote-marker">9</sup><i class="footnote">עיין תוספות צ"ה ב', ד"ה ואין, ושטמ"ק מ"ז ב', ד"ה וקבורתה.</i> הרי שאר יורשים (והאב בכלל) אינם חייבים אלא בקבורה פשוטה אפילו אם ירשו, והבעל חייב בקבורה לפי כבודו,<sup class="footnote-marker">10</sup><i class="footnote">ועיין בשו"ת מהר"מ ב"ב, הוצ' מק"נ (בדלין 1891), עמ' 158. ולא עוד אלא שנראה שהבעל חייב בקבורתה אעפ"י שאח"כ יצטרך להתפרנס מן הצדקה, ומוטב שהוא יתפרנס מן הצדקה, ואל תקבר היא מן הצדקה, שהרי קבורתה הוא חוב ממש עליו, אבל בשאר יורשים אין לחייב אותם לקבור את מתיהם אם הם עניים, ויצטרכו אח"כ להתפרנס מן הצדקה. ועיין ר"ש פיאה פ"א מ"א, ד"ה ירושלמי דתני רשב"י.</i> כמו שחילק בהפלאה מ"ז ב', ד"ה עוד נראה. ועיין בטיו"ד סי' שמ"ח ובשו"ע שם, אבל שם מדברים בירשו נכסיו,<sup class="footnote-marker">11</sup><i class="footnote">ומתשובת מהר"י מינץ סוף סי' נ"ד לא משמע כן, עיי"ש.</i> עיי"ש. ועיין הגה"מ פי"ז מה' אישות סוף אות ד'.<br>ובראב"ן סי' ל"ג, ט"ו ע"ג, פסק שהאב חייב בקבורת בניו מן התורה, וכותב שם: והא דהזכירו חכמים בתלמוד קבורת האשה ולא קבורת שאר ז' מתים וכו', משום דלא מיפרשא חיובא דאשה בהדיא, דמלשארו נפקא, דאמרו חכמים (תו"כ ריש אמור ה"ד, צ"ג סע"ג, בבלי יבמות כ"ב ב' ועוד) <b>שארו</b>, זו אשתו, הילכך הוצרך לתקן, דאיכא למאן דאמר שארו לאו אשתו,<sup class="footnote-marker">12</sup><i class="footnote">אבל אלמלא כן היה הבעל חייב בקבורתה אפילו במקום אב, או בנים, שהרי כתב רבינו לעיל שם: "והקרוב קרוב קודם" (לעניין קבורה), ושארו הקרוב אליו הוא הראשון בכתוב (ועיין תוספות כאן נ"ב א', ד"ה והיו), ובתוספתא כאן מפורש שהאב אינו חייב בקבורתה, אעפ"י שאין לה בעל ואין לה בנים (שהרי בנערה פנויה עסיקינן), וממילא הוא הקרוב ביותר. ויש לחלק בין טיב החיובים.</i> כדתניא (זבחים ק' א') מעשה ביוסף הכהן<sup class="footnote-marker">13</sup><i class="footnote">עיי"ש בסוגיית התלמוד, ובעיקר במס' שמחות פ"ד ה"ו, הוצ' היגר, עמ' 117, וברור משם שלא מטעם רבינו ז"ל לא רצה יוסף הכהן להיטמא. ועיי"ש בתשובה זו עוד דברים תמוהים, עיין בהוצ' ר"ש אלבק, עמ' 27, אות ה'.</i> שלא רצה ליטמא לאשתו וכו'. ומכאן שלא נחת לסברת בעל ההפלאה הנ"ל, וסובר שעיקר התקנה היא משום שבעל אינו כשאר קרובים מן התורה לעניין קבורה. ובתוספתא כאן מפורש שהאב אינו חייב בקבורתה, בניגוד לבעל. ועיין בשו"ת הרא"ש כלל ט"ו סי' ג' ובחי' הר"ן סנהדרין מ"ו ב', ד"ה אי נמי לאפוקי מיורשים. ועיין מ"ש להלן פ"ט, שו' 11–12, ד"ה מי שמת.
<small>3.</small> <b>מקום שנהגו להספיד מספיד. </b>וכן בירושלמי פ"ד סה"ו, כ"ח ע"ד: תני כל מקום שנהגו להספיד מספידין. ובמשנתנו פ"ד מ"ד: ובקבורתה. ר' יהודה אומר אפילו עני שבישראל לא יפחות משני חלילין ומקוננת. ופירש רש"י: משני חלילין. להספד. והספד החלילין והמקוננת הן חלק מן הקבורה, וכאן מדברים בהספד דברים. וכן במס' שמחות פי"ד ה"ז, הוצ' היגר, עמ' 206: ובקבורתה. ר' יהודה אומר בשני חלילין ומקוננות.<sup class="footnote-marker">14</sup><i class="footnote">צ"ל: ומקוננת. וכן נשתבש ברי"ף בהוצאות החדשות ובמאירי, עמ' 176.</i> מקום שמספידין הוא מספיד על אשתו. ועיין ר"מ פי"ד מה' אישות הכ"ג. 

Halakhah 3

<small>5.</small> <b>שהאשה אוכלת בתרומה כיון שנכנסה לחופה, אע"פ שלא נבעלה. </b>במשנתנו פ"ה מ"ג ובמקבילות: בית דין של אחריהם אמרו אין האשה (כלומר, בת ישראל ארוסה לכהן) אוכלת בתרומה עד שתכנס לחופה. ובמשנת עדיות פ"ח מ"ב ובספרי קרח פי' קי"ז (הוצ' הורוביץ, עמ' 137) מפורש: אע"פ שלא נבעלה. ומן התורה ארוסה אוכלת בתרומה. וכן היתה ההלכה לפי משנה ראשונה,<sup class="footnote-marker">15</sup><i class="footnote">ירושלמי פ"ה ה"ד, כ"ט ע"ד, תרומות רפ"ח, מ"ה רע"ב, קידושין פ"ב ה"א, ס"ב ע"ב. ועיין ספרי קרח הנ"ל (בפנים), עמ' 136, ומקבילות, ומה שהאריך הרי"ז יאסקאוויטץ בבאור הספרי בפירושו לספרי זוטא, קרח, סוף עמ' 404, ד"ה גם. ועיין מ"ש להלן, עמ' 258, ולעיל, עמ' 83.</i> וחכמים הם שגזרו שלא תאכל כשהיא ארוסה (עיין בבלי נ"ז ב'). ושאלו בבבלי (הנ"ל): אי הכי נכנסה לחופה ולא נבעלה נמי (כלומר, לא תאכל בתרומה). התם מיבדק בדיק לה והדר מעייל. ועיין בבלי יבמות נ"ח א'. 
<small>5-6.</small> <b>מה שאין כן ביבמה. </b>כמפורש להלן פ"ה, שו' 9: והיבמה עד שתיבעל, עיין מש"ש. ואעפ"י שנכנסה לחופה<sup class="footnote-marker">16</sup><i class="footnote">מדרבנן צריכה חופה, עיין מ"ש לעיל יבמות פ"י, הע' 4.</i> אינה ניקנת אלא בביאה כמפורש במשנת קידושין פ"א מ"א, ועיין בבלי סוטה כ"ד סע"א, וחופה אינה קונה בה.<sup class="footnote-marker">17</sup><i class="footnote">עיין מ"ש בהע' הנ"ל ובהע' 6 שם.</i> 
<small>6.</small> <b>שהבא על יבמתו בין בשוגג, בין במזיד וכו'. </b>כמפורש במשנת יבמות רפ"ו וספרי כי תצא פי' רפ"ח. ואפילו בביאה גרועה זו אוכלת בתרומה, לשיטת התוספתא והירושלמי, עיין מ"ש לעיל יבמות רפ"י, שו' 2, ד"ה מת. ובמזיד פירש"י (יבמות נ"ג ב'): לשם זנות ולא לשם מצוה. ועיין בתוספות שם, ד"ה הבא. 
<small>7.</small> <b>אפי' היא בבית אביה, קנה, מה שאין כן באשה. </b>לפי פשוטה פירושה, אעפ"י שאשה ויבמה שתיהן נקנות בביאה, יפה כח היבמה שהיא נקנית בין בשוגג בין באונס, בין שנתכוין לשם זנות, ואפילו היא בבית אביה, מה שאין כן באשה שאינה נקנית באונס ובשוגג ולשם זנות אפילו היא בבית בועלה. ובאשה פנויה עסיקינן. אבל הגר"א ז"ל פירש את הבבא שלנו שהיא דומיא דרישא, ובאשה ארוסה עסיקינן, ובביאה של נישואין אנן קיימין, עיין בבאורו לאה"ע סי' נ"ה ס"ק א', אות ו', וציין שם לבבלי יבמות נ"ח סע"א ולרש"י שם, ד"ה, ופרכינן, וד"ה קנה לכל (נ"ח רע"ב שם). וביבמה קונה אפילו בביאת אונס ושוגג וכו' ואפילו היא בבית אביה,<sup class="footnote-marker">18</sup><i class="footnote">כרב בבבלי שם. וכן בירושלמי יבמות פ"ו ה"א, ז' ע"ב: מה פליגין בבא עליה בבית אביה (ולר' יוחנן קנה את יבמתו בכל ביאה) וכו'.</i> אבל בארוסה אינו קונה אפילו בביאה שלמה אם היא בבית אביה ובא עליה סתם, ולא פירש לשם נישואין (ועיין בבלי מ"ח ב'). ואם בא עליה לשם נישואין קנה בכל מקום לכל הפחות לעניין ירושה, עיין מ"ש להלן, שו' 13–14, ד"ה במי דברים אמורים.<br>ובירושלמי פ"ד רהי"ד, כ"ט ע"ב: רבין בר חייה בעא קומי ר' זעירא בא עליה עודה בבית אביה, מעכשיו נתקיימו בה תנאי כתובה, או אינה אלא דרך נישואין.<sup class="footnote-marker">19</sup><i class="footnote">כלומר, בביתו, ועיין להלן. ובירושלמי פ"א ה"ה, כ"ה ע"ג: כלתו של ר' הושעיה נכנסה (כלומר, לחופה) מעוברת. ומכאן שארוסה שביהודה שהיו מייחדין אותה בבית אביה, כדי שיהא לבו גס בה, צריכה חופה. ועיין ירושלמי יבמות פי"ג ה"א, י"ג ע"ב, גיטין פ"ח סהי"א, מ"ט ע"ד (והטעם הוא משום שלבו גס בה, עיין בבלי כאן כ"ח א'. אבל אינה כנשואה ממש). ועיין מאירי קידושין, עמ' 75.</i> ועיי"ש בשי"ק<sup class="footnote-marker">20</sup><i class="footnote">עיין בריטב"א יבמות נ"ח א', ד"ה הדר, ודבריו תמוהים, כמו שהעיר בקרן אורה שם נ"ז ב', ד"ה ובדברי הריטב"א.</i> ובמה"פ, ד"ה בא. ובירושלמי פ"ג ה"ו, כ"ז ע"ד: כהדא דתני בעולת בעל. להביא את המקבלת בעלה בבית אביה והיא ארוסה, והבא אחריו בחנק וכו'. ומכאן שאינה כנשואה, שאם לא כן תיפוק ליה שהיא כבר נשואה, עיין במשנת סנהדרין סוף פרק הנחנקין. ולהלן בהלכה הבאה אנו רואים שכל זמן שאינה בבית בעלה, סתם ייחוד אינו לשם נישואין, ואפילו בא עליה וודאי, הדין כן. ועיין רשב"ם ב"ב קמ"ו ב'. ועיין מ"ש להלן, שו' 8–9, ד"ה וביד רמה.

Halakhah 4

<small>7-8.</small> <b>הלך האב עם שלוחיה, או עם שלוחי הבעל וכו'. </b>וכ"ה בד. אבל בכי"ע: הלך האב עם שלוחי הבעל וכו', וכ"ה בבבלי מ"ח ב', וכן, כנראה, נכון, ושלוחיה מאי עבידתייהו. ובמשנתנו פ"ד מ"ה: לעולם היא ברשות האב עד שתכנס לחופה.<sup class="footnote-marker">21</sup><i class="footnote">כ"ה במשנה ד' נפולי, כ"י מינכן, משנה הוצ' לו, קויפמן, פרמה, בהבאה שבבבלי מ"ח ב', במשניות כי"י עם פיה"מ להר"מ שבבית המדרש כאן, ובהוצ' ר"י קאפח. ועיין בפיה"מ הוצ' פראנקפורטער, עמ' 9, בשנו"ס. וכ"ה ברי"ף בדפוסים ובשני כתי"י על קלף. וכן היה לפני הירושלמי רה"ו, כ"ח ע"ד, שאמרו שם: לא סוף דבר לחופה וכו', עיין במלא"ש למשנתנו. וכן היה לפני כמה מן הראשונים, עיין בתוספות מ"ח א', ד"ה לעולם, ברמב"ן ברא"ש, במאירי ועוד. אבל במשנה שבבבלי ושבירושלמי: עד <b>שתכנס לרשות הבעל לנשואין</b>. וכ"ה בהוצאות שלנו במשניות, וכן היה לפני רש"י, וכן הביא בחי' הרמב"ן בשם "יש נוסחי".</i> מסר האב לשלוחי הבעל הרי היא ברשות הבעל. הלך האב עם שלוחי הבעל, או שהלכו שלוחי האב עם שלוחי הבעל, הרי היא ברשות האב. מסרו שלוחי האב לשלוחי הבעל. הרי היא ברשות הבעל. ולפי גירסא זו אפשר לומר שהמשנה מחלקת בין נכנסה לחופה ובין מסרו שלוחי האב לשלוחי הבעל, עיין מחלוקת האמוראים בירושלמי פ"ד ה"ז, כ"ח ע"ד, ובבלי מ"ח ב', ועיין מ"ש להלן. 
<small>8-9.</small> <b>או שהלכו שלוחי האב עם שלוחי הבעל, היתה לה חצר בדרך ונכנסה ולנה בתוכה. </b>וכ"ה בד. ובכי"ע: <b>או</b> שהיתה לח חצר וכו'. וכ"ה בבבלי מ"ה ב' הנ"ל. ולפי גירסא זו, אפילו אם לא הלכו שלוחי האב עם שלוחי הבעל, כל זמן שנכנסה עמו ללון, אין כאן נישואין. ומשמע שאפילו בא עליה דינו כמו שבא עליה בבית אביה, עיין מ"ש לעיל בסמוך. ובבבלי מ"ח ב' פירש רב אשי ברייתא זו שאם היתה החצר שלה סתמה נכנסה ללון, אבל אם היה החצר שלו סתמה לשם נישואין, כמו בסיפא. אבל הרי"ף והר"מ בפכ"ב מה' אישות ה"ב השמיטו חילוק זה, ועיקר ההבדל בשיטת הר"מ הוא בין אם נכנסו ללון, או לשם נישואין, ואם נכנסו לשם נישואין, אפילו היה האב עמה בעלה יורשה, אבל אם נכנסה ללון, אם האב או שלוחיו עמה, אין בעלה יורשה, ואם כבר מסר האב בעלה יורשה, ועיין מ"ש להלן בסמוך, ד"ה ובמאירי, וד"ה ביד רמה.<br>והר"ח (עיין ברמב"ן<sup class="footnote-marker">22</sup><i class="footnote">וכמו שהעתיק בשטמ"ק בשמו, ולפנינו בחי' הרמב"ן השמטה ע"י הדומות.</i> וברא"ה מ"ח ב') גרס גם בברייתא שבבבלי כגי' התוספתא בכי"ו ובד (היתה חצר), אלא שגם לגירסא זו צריכים לפרש ברישא שאו, או קתני, שהרי לשיטתו אינו יורשה אלא אם יש כאן מסירה לחופה וחצר שלו, עיין מ"ש להלן בסיפא.<br>וברא"ה הביא בשם "מקצת נוסחי" שגרסו ברישא של הברייתא שבבבלי: <b>לו</b> חצר בדרך וכו', ובסיפא: <b>לה</b> חצר בדרך וכו'. ולפי גירסא זו הכל תלוי במסירת האב, ואם לא מסרו שלוחי האב לשלוחי הבעל (כברישא כאן) אפילו אם היתה חצר שלו אינו יורשה (כשיטת הר"ח חנ"ל), ואם מסר, אפילו אם לנו בחצר שלה יורשה (כשיטת הר"מ הנ"ל). וגירסא זו קשה, כפי שהעיר ברא"ה הנ"ל.<br>ובמאירי, עמ' 181: כל שנכנסה לחפה, והוא שנתיחד עמה לשם נשואין, אפילו עדין האב, או שלוחיו עמו, אפילו היה חצר שלה, או של אביה, הרי היא נשואה, וכל שנתיחד שלא לשם נשואין אלא דרך לינה, כגון שנכנסו ללון בפונדק, הואיל והאב, או שלוחיו עמו, עדין אין זו כניסה לחפה, אפילו היה חצר שלו.<sup class="footnote-marker">23</sup><i class="footnote">כל זה הוא ניסוח המאירי של שיטת הר"מ בפכ"ב מה' אישות ה"ב.</i> ואם נכנסה סתם, ולא נודע אם ללון אם לנשואין, כל שבחצר שלה סתמה ללון וכו', והוא כשיטת רב אשי בבבלי מ"ח ב' שהרי"ף והר"מ השמיטוה, ורבינו תפס בשתי השיטות. ואם היתה חצר של אחרים דינה כחצר שלה לעניין זה, עיין בחי' הרמב"ן, הרא"ה והמאירי הנ"ל. ולפי שיטת הראשונים הנ"ל משמע שאין חופה אלא אם מוכח מתוך הכניסה שהוא ייחוד לשם נישואין, ואם אינו מוכח, אפילו בא עליה וודאי אין כאן נישואין, עיין מ"ש לעיל, שו' 7, ד"ה אפילו, וד"ה ובירושלמי, ולעיל בסמוך, ד"ה או שהלכו.<br>וביד רמה ב"ב קמ"ו ב': "נכנס אחריה לחורבה לבודקה וכו', כלומר, הואיל ולא נכנס אחריה לשם נישואין אלא לבודקה, אין זו חיבת חופה שקונה, ואם מתה אינה יורשה. וש"מ דאי הוה עייל בתרה סתמה ומתה הוה קני לה, דסתמא לשם נישואין הוא וכו', וש"מ דכניסה לחופה דקי"ל דקני לא תימא דוקא עד דעיילי לחופה, אי נמי לבית המיוחד לנישואין, אלא אפילו מאן דעייל בתר איתתיה סמוך לנישואין סתמא, אפילו לחורבה קני לה, ולא צריך לגלויי דעתיה, דאדעתא דאישות קא עייל". וכנראה שלא אמר רבינו אלא בכניסה לחורבה, שסתמה לאותו דבר, שאם לא כן מה עניינם שם.<sup class="footnote-marker">24</sup><i class="footnote">בירושלמי סוטה פ"א ה"ב, ט"ז ע"ג: לחורבה ביום. ועיין בבלי ברכות ג' סע"א ואילך, כאן י"ג רע"ב וברש"י שם, ועוד.</i> אבל אף הוא מודה שבפונדק אין לינה עושה נישואין.<sup class="footnote-marker">25</sup><i class="footnote">ועיין בס' עצי ארזים סי' נ"ו, אות ג', שכיוון מדעתו לדעת הרמ"ה, עיי"ש.</i> אבל בתוספות ב"ב שם, ד"ה נכנס, מעמידים אותה בחורבה שלו דווקא, ובחי' הרמב"ן שם משמע קצת שכן פירש גם רבינו חננאל, עיי"ש. ולפי דעתם אין חופה סתם אלא בכניסה לרשותו דווקא.
<small>9.</small> <b>או שנכנס לחופה שלא לשם נישואין. </b>בבא זו חסרה בבבלי הנ"ל. וביד רמה ב"ב הנ"ל (לעיל בסמוך): מיהא שמעינן דלא קני איניש איתתא בכניסתו לחופה אלא דעייל סתמא, דסתמיה לשם נישואין הוי, אבל היכא דמגליא מילתא דלא עייל אלא אדעתא דמידי אחרינא לא קני. ועיין מ"ש לעיל יבמות פ"י, הערה 5. 
<small>11-12.</small> <b>או היתה לה חצר בדרך ונכנסה ולנה בתוכה. </b>בד חסרה המלה "או". ובכי"ע: <b>או שהיתה לו</b> חצר בדרך נכנסה לחופה לשום נישואין וכו'. ופירושו, שנכנסה לחצר לחופה לשם נישואין, וכן בבבלי הנ"ל: או שהיתה לו חצר בדרך <b>ונכנסה</b> עמו לשום נישואין וכו'. ועיין מ"ש לעיל, שו' 8–9, ד"ה או שהלכו. והר"ח גרס בבבלי הנ"ל: והיתה לו חצר וכו', עיין מ"ש לעיל שם. וכנראה שהר"מ גרס כאן: היתה <b>לה</b> חצר בדרך (כגירסת ד)<sup class="footnote-marker">26</sup><i class="footnote">הגירסא "לו" שבכי"ע וההמשך שם הוא תיקון ע"פ הבבלי, כרגיל בכ"י זה.</i> ונכנסה ולנה בתוכה וכו'. ומכאן שאם מסרו שלוחי האב לשלוחי הבעל, אפילו אם נכנסו לחצר שלה ללון בעלה יורשה, כמו שפסק בפכ"ב מה' אישות ה"ב הנ"ל, וכסתם משנתנו פ"ד מ"ה, וכשמואל בבבלי מ"ח ב', עיי"ש בפירש"י. ולפי גירסת התוספתא בד אין סתירה בין המשנה והתוספתא, ודברי רב אשי בבבלי הנ"ל הוא שינוייא בעלמא, כמו שכתב במגדל עוז במקומו. ועיין בעצי ארזים סי' נ"ו אות ג', ולדבריו אין צורך לפרש שדברי רב אשי הם שינוייא בעלמא, עיי"ש. 
<small>12.</small> <b>או שנכנסה לחופה לשם נישואין. </b>עיין גירסת הבבלי וגירסת כי"ע שהעתקנו לעיל בסמוך, ד"ה או היתה. וכבר כתבנו לעיל שם שגירסת כי"ע הוא תיקון ע"פ הבבלי, ומפשוטה של לשון התוספתא "או שנכנסה לחופה וכו'" משמע שאפילו אם לא מסר האב לשלוחי הבעל, כל שנכנסה לחצר לחופה לשם נישואין, ואפילו לנה שם ומתה, בעלה יורשה, בין שהיתה החצר של אחרים, ובין שהיתה שלה, כפסק הר"מ בפכ"ב מה' אישות ה"ב הנ"ל, שלא הזכיר כלל בעלות החצר. ועיין מ"ש להלן בסמוך. 
<small>13-14.</small> <b>במי דברים אמורים [בכתובתה, אבל בתרומה אין אוכלת בתרומה עד שתכנס לחופה]. </b>בכי"ו יש כאן השמטה ע"י הדומות והשלמתיה ע"פ ד, וכע"ז גם בכי"ע. ובבבלי מ"ח ב': בד"א <b>לירושתה</b>, אבל לתרומה אין אשה אוכלת וכו'. ועיין בתוספות מ"ז א', ד"ה כתב, ובס' עצי ארזים סי' נ"ז אות ב'. ומדברי התוספתא כאן משמע ש"במה דברים אמורים" עונה על כל הבבות, ואפילו נכנסה לחצר לחופה לשם נישואין, אינה כאשתו אלא לעניין ירושת כתובתה, אבל לעניין תרומה, אינה אוכלת עד שתיכנס לחופה ממש, וכדברי הר"מ בריש פ"י מה' אישות: שיביא אותה לתוך ביתו ויתיחד עמה ויפרישנה לו. וייחוד זה הוא הנקרא כניסה לחופה, והוא הנקרא נישואין בכל מקום. 

Halakhah 5

<small>14.</small> <b>[נשבית אין חייב לפדותה]. </b>אף זה חסר בכי"ו, אבל כ"ה בד, ברמב"ן נ"א ב' (וכ"ה בשטמ"ק בשמו), ברא"ה ובריטב"א (לפי שטמ"ק שם) שם, בר"ן פ"ד סי' רמ"ו ובנ"י נ"א ב' (אשי ה', צ"א ע"ב). ובבבלי נ"א ב' לא נתבאר אלא ששבויות ידועות אסורות לבעליהן, עיין מ"ש להלן, וכאן מפורש שאינו חייב לפדותן. וכן הוכיחו מכאן הראשונים הנ"ל, שאע"פ שבשעת שביה היה חייב לפדותה, מ"מ כל שנאסרה עליו אח"כ פקע ממנו חיוב פדיון. וכן במגיד משנה פכ"ד מה' אישות ה"כ: וכתבו המפרשים ז"ל שכל שהיא אסורה לבעל מחמת מעשה, כגון זו שכתב רבינו אם הניחום והלכו לליסטים מעצמן (בבלי נ"א ב'), שאין הבעל חייב לפדותן, ודבר ברור הוא, והוכיחו כן מן התוספתא, ואע"פ שבתחלה באת ביד לסטים זה באונס. וכן בריא"ז (לפי שלטה"ג כאן פ"ד): ואם היא אסרה עצמה עליו, אפילו אם אסרה עצמה לאחר שנשבית, אינו חייב לפדותה, כמבואר בקונטרס הראיות. ומ"ש הרב המגיד לעיל שדבר ברור הוא, כוונתו שפשוט הוא שאינו חייב לפדותה, הואיל ונאסרה עליו משום שזינתה ברצון והפסידה כתובתה, וממילא הפסידה גם כל תנאי כתובה, ואינו חייב לפדותה. ועיין בהפלאה נ"ב א', ד"ה בגמרא א"ל רב הכי אמר חביבי.<sup class="footnote-marker">27</sup><i class="footnote">אלא שבפסק הר"מ הדברים פשוטים, שהרי ברור שזינתה ברצון, אבל בנידון דידן (כלומר, בשבויי מלכות) שאין כאן אלא ספק, והיא טוענת ברי שלא נתרציתי, מסתבר שהוא חייב בכתובתה, שהרי בבעל הוא ספק אינני יודע אם פרעתיך, אלא שאינו חייב בפדיונה, משום דלא קרינן בה "ואותבינך לאינתו". וכן הסיק בהפלאה בקונטרס אחרון סי' ע"ח ס"ק ה'. ועיי"ש בס"ק ו'. ועיין באו"ש פי"ד מה' אישות סהי"ח שתמה למה אינו חייב בפדיונה, עיי"ש.</i> ועיין בבאור הגר"א אה"ע סי' ע"ח אות ט'.<br>ובכי"ע בטעות: נשבית חייב לפדותה, והיא פיסקא מן המשנה פ"ד מ"ט, ומן ההמשך שבכי"ע מוכח שצ"ל: <b>אין</b> חייב<sup class="footnote-marker">28</sup><i class="footnote">ועיין באו"ש הנ"ל (לעיל סוף הע' 27) שמקיים גירסת כי"ע, אבל פירושו קשה מאד, ולא עוד אלא שאינו מסתבר להגיה גירסת הדפוסים שהיא מקויימת ע"י כמה מן הראשונים. ועיין מ"ש להלן, שו' 16, ד"ה ויותר נראה.</i> וכו'. ולעצם העניין עיין מ"ש להלן בסמוך, ועיין מ"ש בפירושה להלן, שו' 16, ד"ה ברם, ואילך עד סוף העניין.
<small>14-15.</small> <b>[במה ד"א] בשבוית מלכות, אבל בשבוית ליסטות פודה. </b>בבבלי נ"א ב': ת"ר שבויי מלכות הרי הן כשבויין, גנובי ליסטות אינן כשבויין. והתניא איפכא ?<sup class="footnote-marker">29</sup><i class="footnote">וכבר פירשו הראשונים הנ"ל (בפנים, ריש שו' 14) שהכוונה לתוספתא כאן.</i> מלכות אמלכות לא קשיא, הא במלכות אחשורוש, הא במלכות בן נצר וכו'. וברור שהתלמוד לא נקט אלא דוגמא בעלמא, ולא כיוון לומר שהברייתות מדברות בשבויות אחשורוש, או בשבויות של בן נצר (אדינת) כלומר, בראשית מחציתה השניה של המאה השלישית למספרם. ומסתבר שהברייתא מכוונת למאורע ידוע שקציני המלכות שבו נשים לזנות, ועל אותו זמן אמרו: נשבית אין חייב לפדותה, ואפשר שהטעם הוא שהיה בידן של הנשים להנצל לוא התעצמו. ועיין בחי' הרמב"ן וסייעתו שרמזו לאיכה רבה פ"ה, י"א, הוצ' בובר, עמ' 157. ולפ"ז הפסידו כתובתן מיד, ופשיטא שאינו חייב לפדותן, עיין מ"ש לעיל. והוסיפה התוספתא שאפילו באותו זמן חילקו בין שבויות מלכות ובין שבויות ליסטות (כלומר, של החיילים הפשוטים), ובשבויות ליסטות חייב לפדותן. ועיין מ"ש בפירוש כל הברייתא להלן, שו' 16, ד"ה ברם ואילך עד סוף העניין. 
<small>15-16.</small> <b>אם רצה לקיים יקיים, ואם לאו יוציא וכו'. </b>בר"מ פי"ד מה' אישות הי"ח: אם היה בעלה ישראל שהשבויה מותרת לו, מחזירה לו לאשה כמו שהיתה, ואם רצה אח"כ מגרשה ונותן לה כתובה. וכ"ה בשו"ע אה"ע סי' ע"ח ס"ק ו'. ובחלקת מחוקק אות ז': דלא תימא הואיל ורוצה לגרשה אינו צריך לטפל בה, רק שולח לה הגט וכתובה למקום שנשבית קא משמע לן דצריך להחזירה על כל פנים לביתו, דלא גרעת אשת ישראל מאשת כהן דצריך להחזירה למדינתה.<sup class="footnote-marker">30</sup><i class="footnote">עיין בירושלמי פ"ד ה"י, ובשי"ק שם, ד"ה מה, ובמה"פ שם, ד"ה ליישוב.</i> ואף כאן פירושו שפודה ומחזירה, ואם רצה לקיים וכו'. ועיין להלן, הערה 40, ושם נתבארו הדברים בפרוטרוט. 
<small>16.</small> <b>יוציא ויתן כתובה מנה. </b>וכ"ה ("כתובה מנה") בד, בכי"ע ובחי' הרמב"ן הנ"ל.<sup class="footnote-marker">31</sup><i class="footnote">בדברי הרמב"ן שבשטמ"ק לא נעתקה המלה "מנה", וברור שאין כאן אלא השמטה מקרית (או בכוונה), ועיקר הגירסא ברמב"ן היא כמו שהיא בכל נוסחאות התוספתא.</i> והדברים אינם מובנים, ולמה כתובתה מנה דווקא, ולא מאתים. ושמא צ"ל: [אל]מנה, ומלה זו שייכת להלכה שלהלן: אלמנה, נשבית לאחר מיתת בעלה וכו'. אבל קשה מאד להניח שמלה זו נשתבשה בכל הנוסחאות, לרבות נוסח הרמב"ן.<br>ברם כל הברייתא כאן קשה מאד, והסיגנון "נשבית אין חייב לפדותה, במה דברים אמורים בשבוית מלכות וכו'" מגומגם מאד, וכי דרך התנא לפרש את דברי עצמו בכגון דא, והרי סתם שבויות הן שבויות ליסטים, והיה צריך לשנות "נשבית חייב לפדותה" כסיגנון המשנה, ולפרש את משנתנו: במה דברים אמורים בשבויות ליסטים, אבל בשבויות מלכות אינו חייב לפדותה. ובבבלי נ"א ב': שבויי מלכות הרי הן כשבויין וכו', ולפי התני איפכא (הברייתא שלפנינו) שנו שם: שבויי מלכות אינן כשבויין, והוא סיגנון יפה ומובן.<br>ולולא דברי רבותינו ז"ל היה נראה לפרש שהבבא "נשבית אין חייב לפדותה" היא מן הברייתא שלעיל ודבוקה לה: אין אוכלת בתרומתה עד שתכנס לחופה. נשבית אין חייב לפדותה. והכוונה לזו שלא נכנסה לחופה גמורה, כמו ששנו שם. ואעפ"י שלכאורה פשוט הוא, שהרי בארוסה אין לבעל פירות (עיין בבלי פ"ג א' ועוד), ולא עוד אלא ששערנו להלן שהתוספתא סוברת שאין כתובה לארוסה אם לא כתב לה, ומכל שכן שאין לה תנאי כתובה, מ"מ הואיל ובעלה יורשה<sup class="footnote-marker">32</sup><i class="footnote">ונראה שלא דווקא הנדוניא, אלא גם נכסי מלוג.</i> אפי' כשהם בבית אביה (כלעיל שו' 12), וה"ה שאוכל פירות<sup class="footnote-marker">33</sup><i class="footnote">אם הגיעו הנכסים לידו. ועיין רש"י מ"ח ב', ד"ה שמואל אמר, ובאו"ש פי"א מה' אישות ה"ז (צ"ל: ה"ד, ונסתרסו שם ההלכות), ד"ה סוף דבר, וסוף ד"ה אבל.</i> מיד (אם לא מתה) אפשר לומר שחייב בפדיונה,<sup class="footnote-marker">34</sup><i class="footnote">ויש לה תנאי כתובה, אעפ"י שאין לה כתובה, כמו שכתבנו להלן בפנים.</i> ומי שאוכל פירות ויכול לומר ואותבינך לאינתו חייב בפדיונה, כמו שהוא מתחייב בשאר דברים שהם כנגד ירושתה (ועיין בתוספות מ"ח ב', ד"ה ושמואל), אעפ"י שעדין אין לה כתובה, ואם מת בעלה אינה גובה כלל.<sup class="footnote-marker">35</sup><i class="footnote">אם לא כתב לה, ועיין באוה"ג, עמ' 143, סי' שס"ב, ובמאירי, עמ' 176, ד"ה יתבאר.</i> וזו היא באמת שיטת מסדר התוספתא, והוא מפרש: במה דברים אמורים בשבוית מלכות וכו', והברייתא מדברת בשבויי מלכות, והיינו כשקציני מלכות הרשעה היו שובים נשים בתולות לפני כניסתן לחופה, כעין מה שעשו ביהודה בתקופת השמד, ועדיין לא היתה אימת בעלה עליה ולא נגדרה,<sup class="footnote-marker">36</sup><i class="footnote">עיין מ"ש לעיל פ"א, הע' 6.</i> ויש לחשוש שמא נתרצית. תדע לך שהוא כן שהרי השלטון לא שבה אותה על מנת לקבל דמי פדיונה, אלא לשם זנות, ואם אינו משחרר אותה בלי כסף, סימן שערב עליו המקח, ושמא נתרצית לו (ועיין בהגהות וחידושים להרד"ל לבבלי נ"א ב').<sup class="footnote-marker">37</sup><i class="footnote">ושמא אין הוא חייב לפדותה משום שבשבויי מלכות לא נשבית אלא לזמן קצר, ובין כך ובין כך יחזירוה לבעלה, ואין כאן חשש שמא תטמע בין הגויים, ואינו מחויב לפדותה כדי להצילה מביאת אונס. אבל בשבויי ליסטים שנשבית לשם ממון, ואם לא יפדוה תטמע בין הגויים, חייב לפדותה. ובבבלי פירשוה אחרת לפי מקומם וזמנם, ולמעשה שתיהם אמת. אבל עיין מ"ש להלן בפנים, ד"ה ולפי דברינו.</i> והברייתא דברה בהווה, והרומאים רדפו אחרי בתולות פנויות, ואף ארוסות היו אצלם בכלל פנויות (עיין מ"ש ר"ב כהן בספרו Jewish and Roman Law, עמ' 336–342. ועיין במדרש איכה שצויין לעיל, עמ' 236, והדרש לקוח מן המציאות). אבל בשבויי ליסטים, שאין לחשוש שתתרצה לו, חייב לפדותה.<br>והתוספתא סוברת שאין לארוסה כתובה אם לא כתב לה,<sup class="footnote-marker">38</sup><i class="footnote">עיין בבלי פ"ט ב' וב"מ י"ז ב'. והיא שיטת בה"ג וכל הגאונים, עיין אוה"ג, עמ' 142 ואילך, סי' שנ"ט-שס"ו, הנ"ל קידושין, עמ' 158, סי' שנ"ח-שנ"ט, תשה"ג אסף, הוצ' מק"נ ירושלים תש"ב, עמ' 26 ואילך. וכן פסק הר"מ בה' אישות פ"י הי"א. ועיין רמב"ן ורשב"א קידושין ס"ה א' ורמב"ן כאן מ"ז א', ועוד.</i> ולפיכך אם נאנסה אחר האירוסין אין לה אלא מנה, וכמו שהקשה בתוספות רי"ד י"ב ב' על משנתנו שם (היא אומרת משארסתני נאנסתי ונסתחפה שדהו) אם ארוסה אין לה כתובה, הרי נסתחפה השדה שלה (כלומר, ואין לה אלא מנה, אפילו לטענה שלה), ובעת הנישואין היתה בעולה. אלא שהרי"ד לשיטתו שם (ולהלן נ"ד א', פ"ט ב', קידושין ס"ה א') שארוסה יש לה כתובה, אבל לשיטת הגאונים וכמה מן הראשונים הנ"ל<sup class="footnote-marker">39</sup><i class="footnote">לעיל הע' 38.</i> עוסקת משנתנו בשכתב לה (כשאר המשניות), אבל אם לא כתב לה ונאנסה, וכנסה אין לה אלא מנה, ולפיכך גם בנידן דידן, ששבוה ליסטים לפני שנכנסה לחופה כהלכה אם רוצה לקיימה מקיים, ואם לאו, יוציא ויתן כתובתה מנה,<sup class="footnote-marker">40</sup><i class="footnote">הלשון הרגיל בתוספתא הוא: "רצה לקיים נותן כתובה מנה", עיין לעיל פ"א ה"ג (ד' פעמים וכ"ה בכ"מ), אבל אם לא רצה לקיים אין לה כלום. ולכאורה, הרי אף כאן כן, לפי מה שהסקנו שאין לארוסה כתובה, ולמה אמרו שיתן כתובתה מנה. ברם באו"ש דייק מלשון הר"מ פי"ד מה' אישות הי"ח שבשבויה חייב להחזירה לביתו, כדי להסיר ממנה לזות שפתים. ואעפ"י שאין בכוחו של דיוק זה לחדש לנו הלכה חדשה, אבל כן מצאתי בס' השטרות לר"י הברצלוני, עמ' 30, שמביא כתובת שבויה שכותב לה בעלה אחר שנשבית: ויהיבנא ליכי מוהריכי כסף זוזי <b>מאתן</b> וכו'. ולהלן שם, עמ' 31, אחרי שהביא דעה חולקת הסוברת שאין צורך לכתוב כתובה מחדש לאשתו השבויה (וכ"ז הוא מאמר המוסגר שם), ממשיך: גרושה דידיה, כגון שגרשה ומחזירה הא תנינן בכגון זה בכתובות וכו', שהמגרש את אשתו והחזירה על מנת כתובתה הראשונה החזירה (כלומר, ואף בכתובת שבויה כן). וכן ראיתי בעיטור אות כ' כתובות, הוצ' רמא"י, ל' סע"ד: וכתובת <b>שבויה</b> וכתובת אשה שגירשה בעלה שתיהן שוות, כדתנן המגרש את אשתו והחזירה על מנת כתובה החזירה, <b>וכן שבויה</b>. ובשער החדש שם הגיה פעמים: גיורת (במקום: שבויה). ומדברי ר"י הברצלוני שהבאנו לעיל ברור שאין להגיה בעיטור, ודבריהם הם בוודאי דברי גאונים. נמצאנו למדים שנשואה שנשבית חייב להחזירה לביתו ולקיים בה "ואותבינך לאינתו", ולא עוד אלא שכותב לה כתובה מחדש, כאילו גירשה והחזירה. ומסתבר שאף בארוסה נהגו כן כדי להסיר ממנה לזות שפתים, שלא יאמרו שזנתה במזיד ונאסרה לו. ולפיכך שינתה כאן התוספתא בלשונה ושנתה: אם רצה לקיימה מקיים, כלומר, מחזירה לביתו, ואם רצה לקיימה מקיים, ואם לאו, כלומר, אם רצה לגרשה, יוציא ויתן כתובתה מנה, שהרי כשהחזירה נתחייב לה עכשיו כתובה בפעם הראשונה, ואין לה אלא מנה כשאר שבויות שנישאו.</i> שהרי נשבית לפני שחל עליו חיוב כתובה, ושבויה כתובתה מנה.<sup class="footnote-marker">41</sup><i class="footnote">עיין לעיל פ"ג, שו' 20–21, ד"ה ר' יהודה, ומש"ש.</i><br>ויותר נראה שהתוספתא סוברת שארוסה יש לה כתובה (כתוס' רי"ד הנ"ל), ואעפ"י שאין לה תנאי כתובה חייב בפרקונה, שלא תטמע בין הגוים.<sup class="footnote-marker">42</sup><i class="footnote">טעם הבבלי שפרקונה תחת פירות אינו בירושלמי, עיין בפירושי לה' הירוש' להר"מ, עמ' נ"ב, אות ה' (וראיית בעל יפה עינים אינה מוכרחת) ואות ו' (וגירסת הראשונים "מתוקנת").</i> והואיל ומחזירה לביתו שלא ילעזו עליה<sup class="footnote-marker">43</sup><i class="footnote">עיין מ"ש לעיל הע' 40.</i> לא חייבו אותו בכתובה החדשה אלא מנה, אם רוצה לגרשה מיד אחרי הכניסה, משום שלא היתה בעולת עצמו, שמכניסה בראשונה כשהיא בעולה. ופשיטא שאיני כותב כל זה אלא מן קושיי ומתוך הסתייגות והיסוס רב.<sup class="footnote-marker">44</sup><i class="footnote">לעיל, הע' 28, צויין לבאור התוספתא באו"ש לפי גירסת כי"ע, עיי"ש שנדחק מאד. וכבר אמרנו שם שגירסת כי"ע אין לה על מה לסמוך. ואפשר לקיים את פירושו גם לפי רוב הגירסאות, אלא שנפרש את הרישא, כמו שפירשנו, עיי"ש.</i>
<b>נשבית לאחר מיתת בעלה, אין יבמין חייבין לפדותה. </b>כ"ה ("יבמין") בד ובכי"ע (ושם: היבמין), ובכי"ו נשמטה מלה זו. וכן בירושלמי פ"ד רהי"א, כ"ט ע"א: תני <b>יבמה</b> שנשבית אין היורשין חייבין לפדותה. ובבבלי נ"ב א', בהוצאות שלפנינו ובכ"י מינכן: אין היתומין<sup class="footnote-marker">45</sup><i class="footnote">וכ"ה בתשובת רב סעדי' באוה"ג, התשובות, עמ' 248, ד"ה ולעניין הוצאות.</i> חייבין לפדותה וכו'. אבל במלחמות להרמב"ן יבמות פ"ד (למשנה: שומרת יבם שנפלו לה נכסים וכו'): דגרסי נוסחי דוקאני במסכת כתובות אין <b>היבמין</b> חייבין לפדותה, וגירסא דתוספתא נמי הכי וכו'. ועיין גם בחידושיו שם ל"ט רע"א. וכ"ה בה"ג ה' כתובות, ד"ו ע"א ע"ד, וברי"ף פ"ד בדפוסים ובשני כת"י של קלף.<sup class="footnote-marker">46</sup><i class="footnote">אלא שבכת"י אחד שם מוסיף: נסחא אחרינא, אין היורשין (כגי' הירושלמי שהבאנו לעיל בפנים), וכגירסת הברייתא הראשונה בבבלי לעיל שם. ועיין מ"ש על נוסחא זו להלן.</i> וכ"ה בראב"ן, ק"ל ע"א, ברש"י מהדו"ק (לפי שטמ"ק במקומו), ברשב"א יבמות ל"ח ב', בפירוש הר"א מן ההר שם, עמ' פ"ה, ובפי' תלמידי רבינו יונה שהובא בשטמ"ק כאן. ולעיל, הע' 46, הבאנו גם את הגירסא: אין היורשין וכו'. וכ"ה בעיטור ח"א אות כ', כתובות, [התנאי] השלישי, הוצ' רמא"י, ל"ב ע"ג, וברא"ש כאן פ"ד סי' כ"ב, ובאגודה סי' נ"ד, קי"א ע"ב. וכן כותב בפי' הר"א מן ההר הנ"ל: ואפילו לנסחי דאית בהו ואין היורשין וכו'. נמצאנו למדים שיש לפנינו ג' נוסחאות: אין היבמין, אין היתומים, אין היורשין.<sup class="footnote-marker">47</sup><i class="footnote">ואעפ"י שאף היתומים פירושו היורשים (כמשנתנו רפי"א ועוד), אבל היורשים הם לאו דווקא יתומים, עיין מ"ש להלן בפנים.</i> ועיין מ"ש ע"ז להלן בסמוך.<br>ואמרו בבבלי נ"ב א' הנ"ל שאין חייבין לפדותה: שאין אני קורא בה ואותבינך לאינתו. וטעם זה מבואר לכל הגירסאות הנ"ל. ולפי גירסת ההוצאות שלנו וכי"מ ("היתומים"), הרי אין קידושין תופסין בה (משום אשת אב),<sup class="footnote-marker">48</sup><i class="footnote">עיין מ"ש לעיל הע' 47.</i> ולגירסת העיטור ועוד ("היורשין") היורשין יכולים להיות אחי האב, או בני אחי האב, והיא מותרת להם, מ"מ אף הם בכלל שאין אני קורא בה ואותבינך לאינתו, וכי משום שנשבית הם מתחייבים לישא אותה? ולגירסת רוב הנוסחאות ("היבמין") נחלקו הראשונים בפירושה. וכן כותב בפי' הר"א מן ההר ליבמות הנ"ל: "שאין אני קורא בה ואותבינך לי לאינתו, <b>ומקמיה שביה לאו איתתיה הואי</b>. ואפילו לנסחי דאית בהו ואין היורשין, והוא הדין ליבם, דחד טעמא הוא". ולפי פירוש רבינו הדיוק הוא משום שכותב בכתובתה: <b>ואשיב</b> אותך לי לאשה. ובכתובה הירושלמית (קובץ על יד ש"ט): ויחזירנה לו לאשה כבתחילה. וכן בכתובה אחרת בארמית:<sup class="footnote-marker">49</sup><i class="footnote">נתפרסמה ע"י ר"ש אסף, הצופה לחכמת ישראל ח"י, בודאפעשט תרפ"ו, עמ' 29.</i> ואתיבנך לי לאינתו <b>היך כמין שרויא</b>, ועיין תרביץ ש"ט (ירושלים תרצ"ח), עמ' 25. וטעם זה שייך בין ביבמין בין בשאר יורשין, שהרי לא היתה אשתו מתחילה. ובפירוש תלמידי רבינו יונה (לפי שטמ"ק נ"ב א'): ומאי דקתני אין היבמין חייבין לפדותה לאו דוקא וכו', יורשים נמי אינם חייבים לפדותה, אלא דנקט יבמים לרבותא, שאפילו היכא שהיא זקוקה לו אינו חייב לפדותה, וכ"ש שאר יורשים וכו'. וכוונתם שביבמים הייתי יכול לטעות שאפשר לקיים ואחזירנך לאשה, משום שהיא זקוקה לו.<sup class="footnote-marker">50</sup><i class="footnote">ומלמדת הברייתא שאין היבמה "אשה", וכמו שאמרו במכילתא משפטים ספ"א, הוצ' הרח"ש הורוביץ, עמ' 250: ת"ל <b>אשתו</b>, להוציא שומרת יבם שאינה אשתו.</i><br>ובתוספות רי"ד נ"ב א' גרס כבהוצאות שלנו ("היתומים"),<sup class="footnote-marker">51</sup><i class="footnote">אבל נראה יותר שהיא ט"ס, וצ"ל: היבמים.</i> אבל בפירושו: פי' שאע"פ שהיבם מייבמה, לא איקרי לי לאינתו, שיבמה נקראת ולא אשה, והא דכתיב ולקחה לו לאשה, לדרשה [אתא], שיגרשנה בגט ומחזירה ככל אשה דעלמא. אבל יבמתו נקראת (כלומר, אפילו אחר שייבמה), וכדכתיב ויבמה וכו', וכיון שאין חייבים לפדותה אין להם פירות לא ליבם ולא ליורשים. ולפירוש רבינו הדיוק מלשון הכתובה היא משום שכתב "לאינתו", ואין היבמה אינתו. וכן מפורש בירושלמי פ"ד הי"א, כ"ט ע"ב: ואתיבינך לי לאינתו, אין כאן אינתו.<sup class="footnote-marker">52</sup><i class="footnote">והעתקנו את כל לשון הירושלמי להלן, שו' 17–18, ד"ה ולא עוד. ולפי הגירסא שלפנינו בירושלמי מוכח שטעם זה ניתן לרישא, למה אין יבמין חייבין לפדותה, כשנשבית לאחר מיתת בעלה. אבל מסתברת הגהת בעל ק"ע שבירושלמי נסתרסה הגירסא, וצ"ל שם להפך: לא סוף דבר שנשבית לאחר מיתת בעלה (כפשוטה של לשון הברייתא: יבמה שנשבית), אלא אפילו נשבית בחיי בעלה וכו', כמו שאמרו להלן בתוספתא ובברייתא שבבבלי. והטעם "אין כאן אינתו" דבוק, איפוא, לסיפא, לנשבית בחיי בעלה, והיבם אינו חייב לפדותה, משום שאף מאחיו המת נפקע חיוב הפרקון, שהרי אין כאן "ואותבינך לאינתו", ועל הבעל המת אנו אומרים "אין כאן אינתו". ועיין בשו"ת חכם צבי סי' קט"ז ומ"ש הגר"י ענגיל בס' אתוון דאורייתא כלל ח' ובהוספות שם לכלל ח'. ולפ"ז אין כאן אינתו, ובוודאי אין כאן "ואותבינך". ואף בבבלי הפירוש כן. אבל נשבית לאחר מיתת בעלה פשיטא שאין חייבין לפדותה, משום שהיבמין והיורשין לא נתחייבו בתנאי כתובה של פרקון, ולא תקנו להם פירות.</i> ולפי פירוש זה אפשר היה לומר שאפילו אם כבר ייבם אותה ונשבית אינו חייב לפדותה,<sup class="footnote-marker">53</sup><i class="footnote">כשיטת הרשב"א שנביא להלן בפנים, ד"ה ברם.</i> משום שאין כאן "אינתו".<sup class="footnote-marker">54</sup><i class="footnote">ומה שאמרו להלן בסמוך: ולא עוד אלא אפילו נשבית בחיי בעלה וכו' היא רבותא יותר גדולה, משום שהייתי אומר שכבר נתחייבו הנכסים, כדעת הברייתא הראשונה שבבבלי לעיל שם.</i> סוף דבר הטעם שנתנו בבבלי מתפרש לכל הגירסאות, ואפילו אם אנו גורסים "יבמין" הדין דין גם בשאר יורשין, וכ"ה בר"מ פי"ח מה' אישות ה"ה, ובמאירי כאן, עמ' 194, וכמו שכתבו הראשונים הנ"ל.<br>ברם אם אנו גורסים בכל המקורות "יבמין" הרי משמע מכאן שאין היבם אוכל פירות, הואיל ואינו חייב בפרקונה, כשיטת רב סעדיה,<sup class="footnote-marker">55</sup><i class="footnote">אוה"ג, התשובות, עמ' 248: כי כן שנינו היבם אינו אוכל פירות וכו'.</i> והרי"ף כאן בפ"ד סי' רמ"ח בסוגיין, וכמו שהסתייע ברמב"ן במלחמות יבמות פ"ד ובחידושיו שם הנ"ל.<sup class="footnote-marker">56</sup><i class="footnote">לדעת הרמב"ן יש לו פירות מחלקו בנכסי צאן ברזל, אלא שלא תיקנו פרקון אלא כנגד פירות נכסי מלוג, ולא נגד פירות נכסי צאן ברזל, עיי"ש בהי' הרמב"ן. ועיין ר"מ פכ"ב מה' אישות ה"י ובהשגות שם, ובאוה"ג יבמות, התשובות, עמ' 64.</i> ורוב הפוסקים סוברים שאין היבם חייב לפדותה אלא בשעה שהיא זקוקה לו ועדיין לא ייבמה, אבל כשכבר ייבמה היא כאשתו לכל דבר. אבל ברשב"א יבמות ל"ח ב' כתב: "וכדתניא נשבית אין היבמין חייבין לפדותה, ואפילו כנסה משמע שאינו חייב לפדותה, שהרי אין לה כתובה עליו, וכל שאין לה כתובה אין לה תנאי כתובה,<sup class="footnote-marker">57</sup><i class="footnote">כלומר, ובתנאי כתובה של בעלה כתוב ואותבינך לי לאינתו, כמו שבאר בעצמו במכילתין פ"ה, לפי הר"ן שם, עיין מ"ש להלן בפנים. ועיין לעיל, הע' 52.</i> וא"כ היאך יאכל פירות.<sup class="footnote-marker">58</sup><i class="footnote">כלומר, והרי מפורש במשנתנו פ"ח מ"ז שהוא אוכל פירות, עיי"ש בפירש"י פ' ב', ד"ה ילקח.</i> וצריך לי עיון." ועיין גם בבעל המאור יבמות שם בסוגיין ובמאירי שם, הוצ' דיקמן, ריש עמ' 154, ומ"ש לעיל בשם תוספ' רי"ד. והרשב"א הנ"ל סיים שם: ובכתובות פרק האשה שנפלו לה נכסים הארכתי יותר. ודבריו נעתקו בר"ן שם (פ"ח סי' שכ"ה) עיי"ש, והר"ן דחה את דבריו, והסיק כרוב הפוסקים. אלא שלפי דבריו אין בכלל ראייה שאין אכילת פירות באנשים שאינם יכולים לקיים "ואותבינך לי לאינתו", אלא שמסתבר שלא יתקנו להם פירות בנכסים שגופן שייך לאשה, בשעח שאינם חייבים בפרקונה, ובשעה שאינה נשואה להם. ועיין מ"ש להלן פ"ה, שו' 21, ד"ה ירושתה.
<small>17-18.</small> <b>ולא עוד אפי' נשבית בחיי בעלה ולאחר מיכן מת בעלה, אין יבמין חייבין לפדותה. </b>וכ"ה בבבלי נ"ב א' הנ"ל (עיין מ"ש לעיל על הגירסה "יבמין" בברייתא שבבבלי). ובירושלמי פ"ד הי"א, כ"ט ע"א: ר' חייה בר אשי בשם רב לא סוף דבר שנשבית בחיי בעלה, אלא אפילו שנשבית לאח' מיתת הבעל אין היורשין חייבין לפדות'. ר' חייה בר אחא מתני' מסייעא לרב ואתיבינך לי לאינתו. אין כאן אינתו. ומסתבר שנסתרסה הגירסא בירושלמי, וצ"ל להפך, כמו שהוא בתוספתא ובברייתא שבבבלי, וכמו שהגיה בק"ע שם. ועיין מ"ש לעיל, הערה 52. 
<small>18-20.</small> <b>היתה ניזונת מנכסיו וצריכה רפואה, הרי היא כמזונות. רבן שמעון בן גמליאל אומר רפואה שיש לה קצבה מתרפא מכתובתה, ושאין לה קצבה הרי היא כמזונות. </b>בכי"ו נשמטו בטעות (ע"י הדומות) המלים "הרי היא כמזונות רבן שמעון בן גמליאל אומר", אבל כן הוא בד, בכי"ע, בקג"נ (אלא ששם נשמט "בן גמליאל") ובבבלי נ"ב ב'. וכן מוכח גם מן הירושלמי פ"ד הי"א, כ"ט ע"א, וב"ב פ"ט ה"ו, י"ז ע"א. ועיין גם להלן ב"ב פ"י ה"ו, והירושלמי בב"ב הנ"ל הסמיכה לדברי רשב"ג כאן, ויתבאר אי"ה במקומו. ועיין מ"ש בתס"ר ח"ב, עמ' 149.<br>ובברייתא שבבבלי נ"ב ב': תנו רבנן אלמנה ניזונת מכנסי יתומים וצריכה רפואה הרי היא כמזונות. רבן שמעון בן גמליאל אומר רפואה שיש לה קצבה וכו'. וכתב בתוספ' רי"ד שם: ונ"ל דוקא יורשים שאין חייבים בפרקונה אין חייבים ברפואה שיש לה קצבה, אבל בבעל שחייב בפרקונה חייב אפי' ברפואה שיש לה קצבה. וסברא זו כתב גם הרא"ש פ"ד סי' כ"ג. ולפיכך אפשר לפרש גם את הברייתא שלנו שהיא דבוקה לשלפניה "אפילו נשבית בחיי בעלה וכו' אין יבמין חייבין לפדותה". וממשיכה הברייתא: היתה ניזונית מנכסיו<sup class="footnote-marker">59</sup><i class="footnote">כלומר, מנכסי בעלה, שהרי אם לא הניח נכסים אין היורשין חייבין במזונותיה. והברייתא שבבבלי נקטה את לשון משנתנו רפי"א.</i> וצריכה רפואה וכו', ואין רפואה כפדיון, ורשב"ג סובר שרפואה שיש לה קיצבה דינה כפדיון, וכשם שאין היורשין חייבין לפדותה כך אין חייבין ברפואתה שיש לה קיצבה, כסברת בעל תוספ' רי"ד והרא"ש. ובמשנתנו פ"ד מ"ט: לקתה חייב לרפאותה, ולא הזכירה שום חילוק בין רפואה שיש לה לשאין לה קיצבה. ואם התוספתא מדברת בבעל עצמו, הרי היה מספיק לשנות: רפואה הרי היא כמזונות. רבן שמעון וכו'. ולפיכך מסתבר שאף התוספתא מדברת באלמנה גרידא, וכמו שכתבנו לעיל.<br>וכשיטה זו שהברייתא בבבלי אינה מדברת אלא באלמנה גרידא, אבל הבעל חייב ברפואתה בין שאין לה קיצבה בין שיש לה קיצבה הביא בריטב"א נ"ב ב' בשם "ועוד אומרים בשם רבינו חננאל",<sup class="footnote-marker">60</sup><i class="footnote">בשטמ"ק נ"א א' למשנתנו שם, ד"ה אמר הרי גיטה, העתיק בשם הריטב"א: ועוד אמרו ז"ל בשם <b>רבינו הגדול</b>, וא"כ הכוונה להרמב"ן, ולא להר"ח. ולא מצאתי במקום אחר שהר"ח פירש כן.</i> אלא שבאר אחרת שלא כתוספ' רי"ד והרא"ש הנ"ל.<sup class="footnote-marker">61</sup><i class="footnote">והיינו שדווקא לגבי יורשים חיוב הרפואה הוא משום מזונות (ואם יש לה קיצבה אינה דומה למזונות), "אבל בעלה חייב לרפאותה משום תקנתא דרבנן, ולא משום מזונות". ולפי דבריו חיוב רפואתה הוא מתנאי בית דין, ולא מתנאי כתובה.</i> וכן היא שיטת הרי"ף כאן במקומו, הר"מ פי"ח מה' אישות ה"ה<sup class="footnote-marker">62</sup><i class="footnote">ועיין מ"ש להלן, הע' 70.</i> (ובשו"ע אה"ע ריש סי' ע"ט), הרמב"ן (לפי הריטב"א), הרא"ה, המאירי (עמ' 194), הר"ן (על הרי"ף בסוגיין), תוספ' רי"ד (עיין גם בשלטה"ג בשם הריא"ז) והרא"ש שהבאנו לעיל, ד"ה ובברייתא.<br>ובעיטור אות כ', כתובות (קרוב לסופן), הוצ' רמא"י, ל"ז ע"ב: ורשב"ג אומר רפואה שיש לה קצבה וכו', והילכתא כותיה, ומסתברא הוא הדין בחיי בעלה, מדגרסי' בירושלמי בפרק מי שמת<sup class="footnote-marker">63</sup><i class="footnote">ב"ב פ"ט ה"ו, י"ז ע"א. ועיין בירושלמי כאן פ"ד הי"א, כ"ט ע"א.</i> קריבתיה דר' שמי (צ"ל: שמ'=שמעון) בר אבא חששה עיניה, אתת קומי ר' יוחנן, אמר אין קציץ, הן פורנך, אי לא, בעליך יהיב לך וכו'. והביאו אותו הרא"ה והר"ן הנ"ל (ועיין גם בריטב"א שנביא להלן). והם דחו את דברי העיטור, ופירשו את הירושלמי שהכוונה לנכסי בעלה, ובעל לאו דווקא. וכ"ה ברא"ש הנ"ל. ובריטב"א נ"ב ב' הביא שיטה זו בשם <b>הרא"ם</b><sup class="footnote-marker">64</sup><i class="footnote">ר' אליעזר ממיץ? ובשטמ"ק הנ"ל (ולעיל הע' 60) מעתיק משמו: אבל הרב בעל העיטור ז"ל כתב. וכאן נראה שהעיקר הוא כמו שהוא בריטב"א שלפנינו, ובשטמ"ק תוקן ע"פ הבאת שאר הראשונים.</i> שהסתייע מן הירושלמי הנ"ל. וברא"ה, בריטב"א וברא"ש שם מביאים גם את המשך הירושלמי בב"ב הנ"ל: בעלה בעי הן דקצץ,<sup class="footnote-marker">65</sup><i class="footnote">כלומר, בעלה רוצה בזה (היינו ברופא זה) שקוצץ את שכרו בעד כל הרפואה, כפירוש הרא"ף שם. ופשוט הוא להם שהרשות ביד הבעל לבחור באיזה רופא שהוא רוצה.</i> והיא בעייה הן דלא קצץ, למאן שמעין, לא לבעלה ? ומלשון זו מוכח שמדברים בבעלה ממש.<sup class="footnote-marker">66</sup><i class="footnote">בריטב"א שם: "ובעלה בעי היינו יורשים הבאים מכח בעלה, וזה דחוק". ועיין בשיטה להר"ן, עמ' קי"ב. ועיין במה"פ במקומו, ד"ה אין.</i> ועיין גם במאירי, עמ' 195. ולפיכך הסיק הריטב"א בשם רבינו הגדול (הרמב"ן) שהירושלמי חולק על הבבלי,<sup class="footnote-marker">67</sup><i class="footnote">שהרי בבבלי נ"ב ב' הובא המעשה בר' יוחנן בשינויים, ומוכח משם שבאלמנה עסיקינן.</i> ואתלמודא דידן קא סמכינן. ובירושלמי בסוגיין לא נזכרו דברי הת"ק, ולכאורה רשב"ג מפרש את משנתנו המדברת בבעל, אבל אפשר שדברי רשב"ג סמוכים לרישא של הברייתא שלנו, וכמו ששערנו בתחילת דברינו, ועיי"ש בירושלמי. אבל מתוך סמיכות המעשה בר' יוחנן ברור שהירושלמי אינו מחלק בין הבעל והיורשים.<br>ובמאירי, עמ' 195, כתב: וגדולי המפרשים (=הראב"ד) נסתפקו בה במסכת בבא בתרא, ואין הדברים נראין לי, הואיל ושמועה זו לא נאמרה אלא באלמנה. ופירוש הראב"ד הובא בשטמ"ק ב"ב קמ"ד סע"א<sup class="footnote-marker">68</sup><i class="footnote">יד רמה שלוניקי ח"ב, ספר שיור שטמ"ק, ט' ע"א.</i> בשם "השמטה שבסוף מציעא מחידושיו". והוא כותב שם: אבל אני מסופק בדברי רשב"ג עצמו, ואם נאמר כך לגבי בעל עצמו, או דילמא לא אמרינן הכי אלא גבי יורשין, משום דגמרא דילן גבי יורשים קתני לה בברייתא, אבל במתניתין דקתני לקתה חייב לרפאת' לא קמפליג ולא מידי, ועוד דלא אשכח ליה פתרא אלא דאמר לה הרי גיטה וכתובתה ותרפא עצמה (כלומר, משנתנו שם הביאה רק יוצא מן הכלל אחד), אבל בלא הכי בכל רפואתה מחייב, ועוד אי בבעל עצמו, היכי אמרינן מתרפאת מכתובתה, וכי גובה כתובתה מחיים (ראייה זו הביא גם הרא"ה),<sup class="footnote-marker">69</sup><i class="footnote">ודברי רבותינו נראים <b>לכאורה</b> תמוהים, שהרי ברייתא ערוכה היא בספרי נשא ריש פי' ח', הוצ' הרח"ש הורוביץ, עמ' 13: הרי זה מביא משלו ואין מקיץ (-מקיז, מנכה, עיין חי' הרמב"ן ב"מ ס"ז א', סד"ה וראיתי, ובמלונו של יסטרוב ערך קזז) מכתובתה וכו', מביא משלו <b>ומקיץ</b> מכתובתה, אבל עיין מ"ש להלן בסמוך, ד"ה ובעיטור. ועיין עיטור אות שי"ן שובר, והעתקנו אותו להלן, שו' 42–43, ד"ה וברמב"ן.</i> אלא שאין זו ראיה,<sup class="footnote-marker">70</sup><i class="footnote">בר"מ פי"ד מה' אישות הי"ז: האשה שחלתה חייב לרפאות אותה עד שתבריא. ראה שהחולי ארוך ויפסיד ממון הרבה לרפואה, ואמר לה הרי כתובתיך מונחת, או רפאי את עצמך מכתובתיך, או הריני מגרשך ונותן כתובה והולך, שומעין לו. והדברים מובנים שאם לא ירצה לרפא אותה יצטרך לשלם לה את כל הכתובה ותוספת כתובה מיד, אבל אם תתרפא מכתובתה, שמא לא תכלה את כל התוספת וישאר לו מקצת ולא יגרש את אשתו. וכן בנידון שלפנינו אם קיצבת הרפואה היתה אלף דינר, ותוספת כתובתה היתה אלפים דינר, הרי אם לא ירצה לרפא אותה יצטרך לגרשה ולשלם מיד אלפים ומאתים דינר, ונוח לו שישלם אלף דינר מכתובתה (ותכתוב לו: התקבלתי אלף דינר מן התוספת), ולא יגרשנה. ונמצא שאף לשיטת הר"מ אם היתה רפואה שיש לה קיצבה וכתובתה מרובה, ביד הבעל לסדר שתתרפא מכתובתה. וזהו דווקא אם אמר לה כן ונתרצתה בכך, אבל בסתם חייב ברפואתה אפילו אם יש לה קיצבה.</i> <b>אבל מסעד הוא</b>. ומכאן משמע שאף הראב"ד הכריע כשיטת רוב הראשונים, ואף לא השיג כלום על הר"מ פי"ח מה' אישות.<sup class="footnote-marker">71</sup><i class="footnote">אבל פשיטא שאין זו ראייה כלל, שהרי ידע הראב"ד ששיטת הרי"ף ועוד מסייעים לו להר"מ.</i>
<small>20-21.</small> <b>היו שני בצרות, אמ' לה טלי גיטיך וכתובתיך צאי ופרנסי את עצמיך, הרשות בו. </b>לפי מה שפירשנו לעיל שהברייתא הקודמת מדברת באלמנה, עלינו לפרש שבבא זו נסמכה למשנתנו פ"ד מ"ט: ואם אמר הרי גטה וכתובתה תפדה את עצמה אינו רשאי. לקתה חייב לרפאותה. אמר הרי גטה וכתובתה תרפא את עצמה רשאי. ומלמדת הברייתא שאפילו בשני בצרות שהאשה לא תמצא להרויח, והמזונות הם חיי נפש ממש, אין דינן כפדיון, אלא כמזונות בשאר שנים וכרפואה, ועיין בשטמ"ק נ"א א' (למשנתנו) מה שהביא בשם הרמ"ה. ועיין בתוספות נ"ב ב', ד"ה אמר. 

Halakhah 6

<small>21.</small> <b>לא כתב לה בנין דיכרין דיהויין וכו'. </b>משנתנו פ"ד מ"י. ועיין ירושלמי פ"ד הי"ב, כ"ט סע"א, ב"ב פ"ח ה"ו, ט"ז ע"ב, בבלי כאן נ"ב ב', נ"ה א', ב"ב קל"א א'. 
<small>23.</small> <b>כל הארצות היו כותבין כאנשי ירושלם. </b>במשנתנו ספ"ד נתבאר שאנשי ירושלים היו כותבים בכתובה שהאלמנה תשב בבית בעלה וניזונית מנכסיו כל ימי משך אלמנותה בביתו, ואפילו אם לא כתב, הדין כן משום תנאי ב"ד. וכן היו אנשי הגליל כותבין. אבל אנשי יהודה היו כותבים שהיא ניזונת מנכסיו עד שירצו היורשים לסלק לה את כתובתה, ולפיכך ביד היורשים לתת לה את כתובתה ולסלק אותה ממזונותיה. ובבבלי נ"ד א' נחלקו רב ושמואל, רב אמר שהלכה כאנשי יהודה (כלומר, במקום שאין מנהג), ושמואל אמר שהלכה כאנשי גליל. ואמרו שם שבבבל היו מקומות שנהגו כאנשי גליל, והיו שנהגו כאנשי יהודה.<br>והראשונים שנביא להלן הביאו את התוספתא כגי' שלפנינו (בשינויים בלתי חשובים), וכ"ה גם בכי"ע ובד (אלא ששם חסרה המלה "היו". וכן לא היתה לפני הראשונים). אבל בחי' הרמב"ן ספ"ד<sup class="footnote-marker">72</sup><i class="footnote">אבל במלחמות ספ"ד לא העתיק את המלה "שאר".</i> ובריב"ש סי' ת"פ העתיקו בשם התוספתא: <b>שאר</b> כל הארצות כותבין כירושלים. והוא כסיגנון המשנה בשביעית פ"ט מ"ג ותוספתא שם פ"ז ה"י, והכוונה איפוא לשאר כל הארצות שבא"י. וכן בירושלמי ספ"ד (והביאו אותו בראשונים הנ"ל): קיסרין כיהודה, <b>ושאר</b> כל הארצות כירושלם. ולפ"ז אין סתירה מן הבבלי שמפורש שם שבבבל היו מקומות שכתבו כאנשי יהודה. ועיין להלן ידים פ"ב הט"ו ומ"ש בתס"ר שם ח"ד, עמ' 157.<br>ובעיטור, כתובות, תנאי הששי, הוצ' רמא"י, ל"ד רע"ד, מאה שערים שלו כאן סי' י"ז,<sup class="footnote-marker">73</sup><i class="footnote">וכ"ה שם: וגרסי' בתוס' כל הארצות כותבין כאנשי ירוש'. ובירוש' (כלומר, ובירושלמי) קסדין (צ"ל: קסרין) כיהודה, שאר כל <b>המקומות</b> כירושל' (-כירושלים). וכ"ה גם בעיטור שהזכרנו בפנים. ובהוצאות הרי"ף שם הגיהו ושיבשו, ומחקו את המלה "קסדין" והגיהו במקומה "כותבין", כלומר, ובירושלים(!) כותבין (!) כיהודה.</i> מלחמות וחידושין להרמב"ן ספ"ד, מאירי, עמ' 205, רא"ש פ"ד סוף סי' ל"א (ועיין גם בשו"ת יכין ובועז ח"א סי' קמ"ה, נ"ט ע"א), שו"ת הריב"ש סי' ת"פ, תשב"ץ ח"ב סי' רצ"ב, תיקון ז', ס"ה ע"א, הביאו מכאן ראיה לשיטת הגאונים (עיין אוה"ג, עמ' 149 ואילך) והרי"ף ספ"ד שהלכה כשמואל, ובמקום שאין מנהג, אין היורשין יכולים לסלק אותה. ובחי' הרמב"ן הנ"ל: ואע"ג דלא אותבה מינה בגמרא דילן, מיהא שמעינן מינה דמנהגא הכי. וכוונתו, שאעפ"י שבתלמוד לא הקשו ממנה על רב, שהרי כאן אמרו ששאר ארצות כותבין במפורש כן, מ"מ שמעינן מכאן שכן הוא המנהג, וממילא במקום שאין מנהג הולכין אחר רוב הארצות. ובתשב"ץ הנ"ל דייק וכתב: וכן מצאו <b>סמך</b> בתוספתא וכו'. והוא שלא כשיטת בעל המאור בספ"ד.

Halakhah 7

<small>23-24.</small> <b>נושא אדם אשה על מנת שלא לזון וכו'. </b>כל הברייתא בשם התוספתא בס' יחוסי תנאים ואמוראים כת"י, ערך יהושע איש עוזא. ובירושלמי פ"ה ה"ב, כ"ט ע"ד: ר' יודה בשם רב זו דברי ר' מאיר ור' יהודה, אבל דברי חכמים נושא אדם אשה ומתנה עמה על מנת וכו', כל הברייתא שלפנינו. ופירשו המפרשים (עיין בשדה יהושע ופ"מ) שדברי רב יהודה בשם רב עונים על משנתנו (פ"ה מ"א), על מחלוקת ר' מאיר ור' יהודה באשה שכותבת התקבלתי חלק מעיקר כתובתה, עיי"ש. וכבר העירותי בפירושי לה' הירושלמי להר"מ, עמ' נ"ד, אות ש', שהגאונים לא פירשו כן, ולדעתם דברי רב עונים על המחלוקת של ר' מאיר ור' יהודה בפילגש שנזכרה בירושלמי לפני דברי רב יהודה בשם רב שם, עיין מש"ש. ודברי הירושלמי הובאו במגילת סתרים לרבינו נסים,<sup class="footnote-marker">74</sup><i class="footnote">סה"י לכבוד ברלינר, עמ' 46, תרביץ שי"א, עמ' 250, סי' קע"ח.</i> והוסיף שם: ועיקר ברייתא זו בתוספת כתובות [פרק] יפה כח האב מכה הבעל. והירושלמי הובא גם אצל רב האיי גאון, ואף הוא פירש כפירוש הנ"ל, עיין מה שהביא רב"מ לוין באוה"ג לראש השנה, עמ' 90, בהערה, מכ"י תוספות על התורה סוף פרש' וירא.<br>ולפי פירוש הגאונים הנ"ל כוונת התוספתא כאן ללמד, שאעפ"י שאמרנו שתנאי כתובה קיימין אע"פ שלא כתב לה בכתובתה, אבל אם וויתרה עליהם במפורש דבריה קיימים, ובדבר שבממון אפילו אם מתנה על מה שכתוב בתורה דבריו קיימים,<sup class="footnote-marker">75</sup><i class="footnote">חוץ משלשה דברים, עיין ר"מ פי"ב מה' אישות ה"ו.</i> כר' יהודה בברייתא שבבבלי נ"ו א' ומקבילות, ועיין ירושלמי קידושין פ"א ה"ב, נ"ט ע"ג. ועיין בירושלמי כאן פ"ה ה"ח, ל' סע"א ואילך, שם סה"י, ל' ע"ב ומקבילות. ועיין ירושלמי פי"א רה"ב, ל"ד ע"ב, נדרים פ"י ה"ה, מ"ב ע"א.<sup class="footnote-marker">76</sup><i class="footnote">וצ"ל שם: נשא אשה על מנת ללזון (-לא לזון).</i>
<small>25.</small> <b>מעשה ביהושע בנו של ר' עקיבא שנשא אשה וכו'. </b>ס' יחוסי תו"א הנ"ל. וביוחסין השלם, ערך ר' יהושע בן קרחה, הוצ' פיליפאווסקי, 40 ע"ב: ובפרק ארבע דכתובות בתוספתא מעשה ביהושע בנו של ר' עקיבא וכו' (כל הברייתא). ועיי"ש שהביא את השערת הראשונים שר' יהושע בן קרחה הוא ר' יהושע בנו של ר"ע, והכריע בדברי רבינו תם שאינו כן. ועיין במגילת סתרים לרבינו נסים בתרביץ שי"ב, עמ' 44, שציין לבראשית דרב הושעיא,<sup class="footnote-marker">77</sup><i class="footnote">ב"ר פס"ה, הוצ' תיאודור-אלבק, עמ' 718, שו' 8, בשנו"ס. ועיי"ש במנתת יהודה שהעיר על התוספות בבכורות נ"ח א', ד"ה חוץ.</i> שר' אלעזר בן עזריה נקרא קרח, ולא ר"ע. ובמדרש תהלים פנ"ט, ג', הוצ' בובר, עמ' 302: מעשה בבנו של ר' עקיבא שנשא אשה וכו' היה עומד כל הלילה וקורא בתורה ושונה בהגדות, אמר לה סבי לון בוצינא ומנהרין לי וכו'. ושמא אותה צדקת היתה, עיי"ש.<br>ובס' יחוסי תנאים ואמוראים ערך בר קפרא הוצ' רי"ל מימון, עמ' י': בר קפרא וכו', ומפורש <b>באגדה</b><sup class="footnote-marker">78</sup><i class="footnote">בתס"ר ח"ב, עמ' 33, העירותי שמעשה כע"ז (באופן אחר) נזכר בירושלמי יבמות פ"ד הי"ב, ו' ע"ב, ולא נזכר שם בר קפרא, ונאמר שם שיבמות היו.</i> שי"ב נשים היו וקבלו עליהן לפרנסו כדי שישא אותן מרוב חכמתו.
<small>26-27.</small> <b>היו שני בצרות, עמדו וחלקו, התחילה קובלת עליו לחכמים וכו'. </b>וכע"ז גם בס' יחוסי תו"א כת"י וס' יוחסין הנ"ל. ובירושלמי הנ"ל: וכיון שבאו שני רעבון וחלקו (במגילת סתרים: עמדו וחילקו) הנכסים ביניהן התחילה קובלת וכו'. וכנראה שהתנאי שביניהן היה שתפרנס אותו, והיא כיוונה להכנסה ממעשה ידיה ומהכנסת נכסיה שהיא היתה מפקחת עליהם, אבל בשני רעבון לא הספיקה ההכנסה, וחילקו את הנכסים כדי למכור חלק מהם לפרנסה, ולפיכך התחילה לקבול עליו לחכמים בטענה שלא כיוונה לחסל את נכסיה למזונות. 
<small>28-29.</small> <b>אמרו לה חכמים אין כלום אחר הקיצה. </b>וכ"ה בד ובקג"נ. וכן בכי"ע: הקיצא. וכ"ה בס' יחוסי תנאים ואמוראים הנ"ל ("הקצה"). וביוחסין השלם נשמטו המלים "אחר הקיצה" בטעות. ובירושלמי הנ"ל: אין אחר קניין כלום. אבל במגילת סתרים הנ"ל לנכון: <b>אמרו חכמים</b><sup class="footnote-marker">79</sup><i class="footnote">שתי מלים אילו נשמטו בטעות בירושלמי שלפנינו.</i> אין אחר קצה כלום. וכן להלן ב"מ פ"ג הכ"א: אבל אם קצץ עמו, אין כלום אחר הקצה. וקצצה, קצה, הוא דבור תכני, ופירושו חוזה, תנאים, pactum, עיין במלונו של ברוקלמן ללשון סורית, עמ' 686, ערך קצצא א'. ואף "קיצתן" שלהלן ב"מ פי"א הכ"ג ומקבילות פירושו התנאים שלהם. 

Halakhah 8

<small>29-30.</small> <b>מצוה לזון את הבנות ואין צריך לומר את הבנים. ר' יוחנן בן ברוקה אומ' חובה לזון את הבנות. </b>וכ"ה בירושלמי פ"ד רה"ח, כ"ח ע"ד. ולפי פשוטה חולק ר' יוחנן בן ברוקה על משנתנו פ"ד מ"ו: האב אינו חייב במזונות בתו. זה מדרש דרש ר' אלעזר בן עזריה וכו', הבנים יירשו והבנות יזונו, מה הבנים אינן יורשין אלא לאחר מיתת האב, אף הבנות אינן ניזונות אלא לאחר מיתת אביהן. ור' יוחנן ב"ב אינו דורש לשון הכתובה<sup class="footnote-marker">80</sup><i class="footnote">ובייחוד כאן שהדרש הוא לגרוע כחה של האשה, עיין בתוספות נ"ג ב', ד"ה שאין.</i> ומפרש את לשונה כפשוטה (פ"ד מי"א): בנן נקבן דיהוין ליכי מינאי יהוין יתבן בביתי ומתזנן מנכסי עד דיתנסבן לגברין. והכוונה בין בחיי האב בין במותו. ור' אלעזר בן עזריה הוא הוא שעשה כתובה מדרש, עיין בירושלמי במקומו.<br>אבל בבבלי מ"ט א': דתניא מצוה לזון את הבנות, קל וחומר לבנים (דעסקי בתורה)<sup class="footnote-marker">81</sup><i class="footnote">זהו פירוש התלמוד, כדברי הרשב"ם ב"ב קמ"א א'.</i> דברי ר' מאיר. ר' יהודה אומר מצוה לזון את הבנים וקל וחומר לבנות (משום זילותא). ר' יוחנן בן ברוקא אומר חובה לזון את הבנות לאחר מיתת אביהן, אבל בחיי אביהן אלו ואלו אינן ניזונין. וכבר ראה בהגהות יפה עינים מ"ט א' שהירושלמי חולק על הבבלי. ועיין במכילתא דרשב"י שהביא הרמב"ן בפירושו למשפטים כ"א, ג', וברלב"ג שם, פ"א ע"ד (ולדבריו הברייתא נשנית אחרי תקנת אושא). והעיקר כדברי הרמב"ן, שהרי גם במכילתא דר' ישמעאל מוציאים שומרת יבם וארוסה לעבד עברי (משפטים ספ"א) מן הכתוב, ואלמלי הדרשה הייתי אומר שהאדון חייב במזונותיהם, אע"פ שהעבד אינו חייב במזונותיהם, כמכילתא דרשב"י. ועיין ריטב"א קידושין כ"ב סע"א, ד"ה מכאן שרבו חייב במזונות אשתו ובניו.

Halakhah 9

<small>30.</small> <b>דרש הלל הזקן לשון הדיוט וכו'. </b>ברייתא זו נסמכה למשנתנו הנ"ל (פ"ד מ"ו): זה מדרש דרש וכו', הבנים יירשו והבנות יזונו, מה הבנים אינן יורשין אלא לאחר מיתת האב, אף הבנות אינן ניזונות אלא לאחר מיתת אביהן. וכן מפורש בירושלמי פ"ד ה"ח, כ"ח ע"ד (יבמות פט"ו ה"ג, י"ד ע"ד, בשינוי סדר): ר' לעזר בן עזריה עבד לה כתובה מדרש שדרשה וכו', דבית הלל עבדין לה כתובת מדרש (עיין במשנת יבמות פט"ו מ"ג ומקבילה בעדיות), דרש הלל הזקן<sup class="footnote-marker">82</sup><i class="footnote">עיין תוספות כאן נ"ג רע"ב ויבמות קי"ז א', ד"ה ב"ה.</i> לשון הדיוט וכו'. ועיין בבלי ב"מ ק"ד א'. וכתב הרמב"ן שם: וה"ר יהודה אל ברגלוני כתב, תשובה לרבי' האיי, עיקר הדבר כי הלל הזקן ור' יוסי וכו' היו מדקדקים בלשון ההדיוטות שכותבין בשטרותיהן, ודורשין אותן כמו שהם מדקדקים בדברי תורה, ודורשין אותם, ולא פשוטן אלא מדרשות אחרים, כאותה האמורה להלן, זה מדרש דרש ר' אלעזר בן עזריה הבנים ירשו והבנות יזונו וכו'.<sup class="footnote-marker">83</sup><i class="footnote">כלומר, דורשים היקש כמו בדברי תורה, ומוציאים את התנאי של "והבנות יזונו" מידי פשוטו, ומגבילים אותו לאחר מיתת האב גרידא.</i> והוסיף הרמב"ן להלן שם: ומצאתי סיוע לדבריו <b>בתוס'</b> במס' כתובות פרק נערה<sup class="footnote-marker">84</sup><i class="footnote">כ"ה דרכם של הראשונים לקרוא את פרק התוספתא ע"פ שם הפרק במשנה, כפי שהעירותי בכ"מ. ועיין לעיל פ"ג הע' 1, להלן פ"ה, הע' 27.</i> שנשנו שם מדרשות הללו על מדרש הבנים יירשו והבנות יזונו, וכן בירושלמי התם גרסי' ר' אלעזר בן עזריה עבד כתובה מדרש וכו', דב"ה עבדין כתובה מדרש וכו', וזה מוכח כדברי הגאון ז"ל. ותשובת רב האיי הובאה גם בפירוש ר' זכריה בר' יהודה אגמאתי לב"מ, עמ' 143, עיי"ש תוספת דברים על "לשון הדיוט". והברייתא הוסיפה כאן שלא זו בלבד שדרשו לשון הכתובה שהיא מתקנת חכמים, אלא גם לשונות שנהגו לכתוב בשטרי הדיוטות.<sup class="footnote-marker">85</sup><i class="footnote">עיין לעיל שבת רפי"ג ומקבילות בירושלמי ובבבלי. וציין למקור זה רב האיי הנ"ל (בפנים).</i> ושוב כתבו שם בשם רב האיי שדרשו לשון הדיוט כתנאי בית דין, ואע"פ שלא כתב כן בשטר, כמו שכתב דמי. וכן הסיק גם הר"ח, עיי"ש. ועיין בתוספות שם, ד"ה היה, וברא"ש שם סי' ג'. ועיין מ"ש להלן בסמוך. 
<small>31.</small> <b>כשהיו בני אלכסנדריא מקדשין נשים, אחר בא וחוטפה מן השוק וכו'. </b>ירושלמי כאן ויבמות הנ"ל, בבלי ב"מ ק"ד א'. ובבבלי שם: ובשעת כניסתן לחופה באין אחרים וחוטפין אותן מהן וכו'. 
<small>32-33.</small> <b>אמ' להם הלל הזקן הוציאו לי כתובת אמותיכם, הוציאו לו, וכתוב בה כשתכנסי לביתי וכו'. </b>וכ"ה ("לביתי") בירושלמי ובבבלי הנ"ל בכ"י פריס. אבל בהוצאות שלנו בבבלי ובשאר כתה"י שם: <b>לחופה</b>, והיא היא, עיין ר"מ רפ"י מה' אישות.<br>ואשר לדרשת לשון הדיוט כאן, פירש רב האיי (לפי הרמב"ן שם): לפי שלא תפסו בהן קידושין לפי הלשון הזה אלא כשתכנס לחופה. וכן בר"ח שם (לפי ר"ז אגמאתי, עמ' 143 הנ"ל): ודרש בה לשון הדיוט, ואמ' אע"פ שמקדשין, כיון שכותבין בכתובותיהן הדברים הללו, לא חיילא עלה הוויא (=הויה) דאישות עד שתיכנס עמו בחופה.<sup class="footnote-marker">86</sup><i class="footnote">וכתב בחי' הרמב"ן שם: וכן נמי במדרש הלל, אין פשטן של דברים כן, שהיה לו לומר דהכי קאמרי, לכשתכנס תהוי לי לאינתו נשואה גמורה, וקודם לכן ארוסה, אלא שדרש הלל ואמר, א"כ לא היו צריכין לכתוב כן, ועל כרחך לא באו לומר אלא שלא יחולו קידושין כלל עד שעת כניסה לחופה. וממנו בחי' הר"ן ובנ"י על הרי"ף שם.</i> ומדבריו מוכח שפירש שאעפ"י שהכתובה היו כותבין אחר הקידושין דרש אותה ולמד ממנה שהיו מקדשין על תנאי. ובתוספות רי"ד שם: הביאו לי כתובת אמן וכו', פי' זו היא כתובת נשואין, וכך היו כותבין בה. איך פלוני החתן אמר לפלונית וכשתכנסי עמי לחופה הוי לי לאינתו. ובפנינו כנסה. וכיון שראה הלל זה התנאי בכתובותיהן ידע שגם קידושיהן על זה התנאי היו, שלא יהיו נגמרים אלא אם כן נכנסה עמו לחופה, ואם נחטפה ממנו מקודם לכן, לא חלו עליה הקידושין. והמורה (=רש"י) שפירש שטר אירוסין אינו נראה לי.<br>ולעיל, שו' 30, סד"ה דרש, הבאנו בשם רב האיי והראשונים שדרשו לשון הדיוט ותפסוהו כתנאי ב"ד, ואעפ"י שלא כתבו כן ככתבו דמי. ופירש הרמב"ן בב"מ: ונראה מכאן דהא דאמרינן דורש לשון הדיוט, ה"ק שהיה עושה מנהג ההדיוטות עיקר, ודן על פיהם כאלו נהגו ע"פ חכמים, ואע"פ שמעצמן הורגלו לכתוב כן שלא על פי חכמים, היה עושה אותו מנהג כתנאי [ב"ד], שאע"פ שלא נכתב כנכתב דמי, הואיל והוא מנהג פשוט וכולם עושים כן (כלומר, באותו מקום), וכל המקבל, על דעת כן קבל, והלל הזקן אפילו למי שלא ראה כתובת אמו מכשיר וכו'. וביתר באור בחי' הרשב"א שם (לפי שטמ"ק). וכן כותב הרשב"א בתשובה ח"ג סי' י"ז: וכן כתבו בשם הגאון רבינו האיי ז"ל, דכל הנך מילי שדורשין בהן לשון הדיוט לית בהו מידי דכתב וכו'. והרשב"א מוסיף: והא דהלל, לא הוציאו כתובת אמותיהן של אלו שהיו עושין אותן ממזרין, אלא הוציאו לו כתובות של אנשים אחרים מאותו מקום קאמר, ומשם למד שהיו מורגלין לכתוב רובן כן, והכשיר על ידי אלו אף כל השאר שלא כתבו כן ממש, אלא סתם, שכל הכותב שם על דעת מה שהורגלו לכתוב השאר הוא כותב. ועיין מ"ש הרשב"א בשו"ת ח"ב סי' רס"ח.<br>ולעצם מנהג אלכסנדריא הנ"ל עיין מ"ש ר"א גולאק בתרביץ ש"ג, עמ' 362, 368, שם ש"ה, עמ' 127 ואילך. ועיין מ"ש הר"ח אלבק בס' קובץ מדעי לזכר משה שור (ניו־יורק תש"ה), עמ' 16 ואילך, ובעיקר מ"ש ר"ב כהן ב־ Proceedings of the American Academy for Jewish Research, חי"ח (49–1948), עמ' 92–93.

Halakhah 10

<small>34-35.</small> <b>דרש ר' מאיר המקבל שדה מחבירו ומשזכה בה הבירה, שמין אותה כמה היא ראויה לעשות ונותן לו. </b>עיין במשנת ב"מ פ"ט מ"ג ובירושלמי כאן ויבמות הנ"ל, בבלי ב"מ שם ק"ד א'. ולעניין הדרש כאן עיין בחי' הרמב"ן ובפי' ר"ז אגמאתי בשם הר"ח. ושוב כתב הרמב"ן שם: גם זה לא נתברר. דהא דר"מ מאי מדרש עיקר, והלא הדבר מפורש בשטרי הדיוטות. ואפשר לומר מפני שלא נתפרש בשטר מה ישלם והיה אפשר לומר שלא קבל עליו אלא שאם הוביר (כלומר, שלא חרש) וזרע והכסיף הקרקע שישלם דמי פחת הקרקע, ונימא יד בעל השטר על התחתונה, וכיון שהוא לשון שנהגו בו כל מקבלי אריסות, דרש ר"מ שהכל קבל עליו. ועוד שלענין פחת קרקע לא היה צריך תנאי, כיון שקבל עליו לעבוד, וכיון דאתני לטפויי מילתא קאתי. ועיין בחי' הר"ן שם. ובתוספ' רי"ד שם: פי' מן הדין הי' שלא יתן לו כלום, שזה שהוביר שדהו אינה אלא גרמא בעלמא, שלא הזיקו בידים, אלא מחמת זה הלשון שכתב לו נתחייב לשלם. ועיין בחי' הרמב"ן שם מה שהביא מן הירושלמי ב"מ פ"ט ה"ג, י"ב ע"א. ועיין מ"ש תלמידי הרשב"א שהביא בב"י טחו"מ סי' שכ"ח, ומ"ש בשו"ת הרשב"א ח"ב סי' רס"ח, ד"ה והא, וד"ה אבל. 
<small>35-36.</small> <b>אם אוביר ולא אעביד וכו'. </b>וכ"ה במשנתנו הנ"ל. ועיין מ"ש ר"ח ילון במבוא לניקוד המשנה ספ"ו, עמ' 87. 

Halakhah 11

<small>36-37.</small> <b>דרש ר' יהודה מביא אדם על אשתו כל קרבנות שהיא חייבת, אפי' אכלה את החלב, ואפי' חללה את השבת שכך וכו'. </b>וכ"ה בירושלמי כאן ויבמות הנ"ל, וסוטה פ"ב ה"א, י"ז ע"ד. אבל בבבלי הנ"ל לא נזכר קרבן של אכילת חלב וחילול שבת, וכן ליתא גם בבבלי נדרים ל"ה ב' ונזיר כ"ד א', אלא: כל קרבן שהיא חייבת. וכ"ה בשם ר' יהודה במשנתנו סוף נגעים (פי"ד סמי"ב). ובתוספות ב"מ ק"ד א': הכי גרסינן בתוספתא דכתובות אדם מביא קרבן עשיר על אשתו, וכן כל קרבנות שהיא חייבת, שכך וכו'. וכ"ה גם בתוספות הרא"ש שם בשם התוספתא, וחסר לפניהן "אפי' אכלה את החלב ואפי' חללה את השבת". ואין לומר שיש לפנינו בתוספות השמטה בט"ס, שהרי בתוספות (וכע"ז גם בתוספות הרא"ש) שם מוסיפים: ודווקא בקרבנות שהן חובה לכפרתה, כגון לידה וזיבה וצרעת, או להכשירה לאכול בתרומה,<sup class="footnote-marker">87</sup><i class="footnote">בתוספות הרא"ש ליתא, וברש"ש תמה היכן מצינו שקרבנה מעכבה מלוכל בתרומה. ושמא כיוונו התוספות לקרבן סוטה שהחליט לגרשה אחרי השקאתה (משום שנמאסה עליו) מ"מ מנחתה קרבה משלו, משום שהקרבן מכשירה לאכול בתרומה, שאם לא ירצה להשקות אותה ולהקריב קרבנה תאסר לאכול בתרומה (אם היא בת כהן, או שיש לה בן מכהן), עיי"ש במשנת סוטה פ"א מ"ג. ואם רוצה לקיימה הרי פשוט שמקריב עליה, שהרי הוא מכשירה לו, עיין ירושלמי סוטה פ"ב ה"א, י"ז ע"ד.</i> או לשתות ביין אם היא נזירה, והכי איתא בירושלמי בכתובות בפרק נערה, דקתני התם אפילו אכלה חלב, או חיללה שבת, משמע בהני שצריכה להביא, אבל קרבנות שנדרה קודם נישואין, או לוותה ואכלה לא ישלם וכו'. ומכאן שלא היתה לפניהם בתוספתא אכילת חלב וחילול שבת, שאם לא כן למה שבקו את התוספתא שהתחילו בה והביאו ראייה מן הירושלמי. וחכמים חולקים על ר' יהודה כמפורש בבבלי נזיר כ"ד א'. והם סוברים<sup class="footnote-marker">88</sup><i class="footnote">ספרי נשא פי' ח', הוצ' הרח"ש הורוביץ, עמ' 13.</i> שכל קרבן שאינו מכשירה לו (כגון חיללה את השבת) הרי זה מביא משלו ומקיץ מכתובתה, עיי"ש. ועיין בירושלמי סוטה פ"ב ה"א, י"ז ע"ד, ובספרי זוטא שהביא בר"ש נגעים פי"ד מי"ב. ועיין בר"ן נדרים ל"ה סע"ב, והבבלי שם כיוון לספרי. ועיין בקרן אורה נדרים ל"ה ב' ונזיר כ"ד א'. 
<small>37-38.</small> <b>שכך כותב לה ואחרי די איתאי ליך עליי מן קדמת דנא. </b>וכע"ז בד ובכי"ע. וכן מעתיקים בתוספות ובתוספות הרא"ש בב"מ ק"ד א' בשם התוספתא כאן. וכ"ה בבבלי ב"מ הנ"ל ובנדרים ל"ה ב' בהוצאות שלנו ובנזיר כ"ד א' גם בכי"מ.<sup class="footnote-marker">89</sup><i class="footnote">וכן גרס גם רב האיי (לפי הרמב"ן והרשב"א ב"מ שם ובתשובה ח"ג סי' י"ז): כגון ר' יהודה אדם מביא קרבן עשיר על אשתו שכך <b>כותב לה</b>. וכן בר"ח שם (לפי ר"ז אגמאתי שם, עמ' 143): הואיל וכתב <b>לה</b> ואחרן דאית <b>לך</b> מקדמת דנה <b>עלי</b>. וכן הביא בפירוש הראב"ד לתו"כ, ע"ב סע"ד, בשם הר"ח, עיי"ש הלשון.</i> אבל בכי"מ בנדרים הנ"ל: שכך כתב' <b>לו</b> ואחריו' דאית <b>לי עלך</b> מן קדמ' דנא. וכן גרסו בבבלי כמה מן הראשונים. וכע"ז גם להלן בסיפא בתוספתא. ובתוספות הרא"ש נזיר כ"ד א' (לפי שטמ"ק שם): והכי גריס רש"י שכך כותבת לו כל אחריות דאית לי עלך מן קדמת דנא הכל קבלתי, ובספרים יש גירסא אחרת, שכך <b>כותב לה</b> כל אחריות דאית <b>לך עלי</b> מן קדמת דנא, <b>ושני הגירסאות בתוספתא</b>. ועיין מ"ש להלן, שו' 38–39, ד"ה שברה.<br>ובתו"כ מצורע סוף פרש' ד', ע"ב ע"ד: אמר ר' יהודה לפיכך אם פטרה אינו חייב בה, שכן היא כותבת לו ואחרן די איתיין לי עלך מן קדמת דנא. וכ"ה בירושלמי כאן, יבמות פט"ו וסוטה פ"ב הנ"ל. וכע"ז בבבלי ב"מ ק"ד א' הנ"ל בכי"מ ועוד כתי"י, עיין דק"ס שם, עמ' 304, ובהערה ש' שם. וכן הגיה רש"י.<br>ואשר לפירוש הגירסאות הרי ראשית כל אין משמעותה של הנוסחא שלנו "שכך כותב לה" שכן הנהיגו חז"ל לכתוב בכתובה, שאם כן הדבר אין כאן "לשון הדיוט", אלא שכן נהגו פעם ההדיוטות, ואפשר שבזמן התנאים כבר לא כתבו כן, וכן כותב הרשב"א בחידושיו לב"מ שם (לפי שטמ"ק), ובתשובה ח"ג סי' י"ז: וכן כתבו משם הגאון רבינו האיי ז"ל דכל הנך מילי שדורשין בהן לשון הדיוט לית בהו מידי דכתב, כגון ר' יהודה אדם מביא קרבן עשיר על אשתו שכן כותב לה, וליכא מאן דכתב,<sup class="footnote-marker">90</sup><i class="footnote">בחי' הרמב"ן שם: וליכא מידי דכתב, וכ"ה בשטמ"ק שם, בשם חי' הרשב"א.</i> ושאר הנך מילי כיוצא בהן. והכוונה משום שהתנאי נעשה תנאי ב"ד, כמו שכתב הגאון בפירוש, עיין מ"ש לעיל, שו' 30, סד"ה דרש. וכן כתב במאירי (בשם רבותיהם של רבותיו) כאן, עמ' 270 (בעניין אחר), על תנאי <b>שחידשו הגאונים</b>: ומאחר שנתפשט המנהג, קבעוהו לעשותו אף בזמן שלא נכתב כאילו נכתב, כשאר תנאי כתובה. ומן הירושלמי אנו יודעים שבזמן האמוראים לא היה מנהג זה שהזכיר המאירי מנהג קבוע בא"י, אלא שכן נהגו במצרים כחמש מאות שנה לפני חורבן הבית השני, עיין מ"ש בבאורי לה' הירושלמי להרמב"ם, עמ' ס"א, אות ר', ובהערה 79 שם. וחז"ל דרשו לשון הדיוט, וכמו שכתב הרמב"ן: וכן בדר' יהודה אלמלא המדרש עיקר לא היה במשמע אחריות קרבן, שהוא כפרה,<sup class="footnote-marker">91</sup><i class="footnote">כלומר, והיינו אומרים שהכוונה היא לחובותיה שלוותה לפני הנישואים ("מקדמת דנא"), אבל לא לחובות כפרה (קרבנות). ולאחרי המדרש אין לדעת אם גם הלוואתה נכללת באחריות "מקדמת דנא", ונחלקו הדאשונים בזה, עיין בתוספות ב"מ ק"ד א', סד"ה ה"ג, ובגליון שם, ובתוספות הרא"ש שם, רנ"ה ע"ב, ובהע' כ"ז שם.</i> אלא שכיון שנהגו, יד בעל השטר על העליונה.<br>ופירשו רבותינו את הגירסא שלפנינו "ואחרי די איתאי ליך עלי מן קדמת דנא" שהכוונה לקרבנות שנתחייבה לפני שנישאת ("מן קדמת דנא").<sup class="footnote-marker">92</sup><i class="footnote">וחייב להביא קרבן עשיר, ואין דינו כעשיר שאמר קרבנות עני זה עלי (משנת ערכין פ"ד מ"ב), אלא מכיוון שנישאת דינה כעני והעשיר (עיין נגעים פי"ד מי"ב). ברם מן הברייתא עצמה אין ראייה, ור' יהודה שני דברים אמר, אחד, שהוא מביא על אשתו קרבן עשיר (כלומר, אם נתחייבה אחרי שנישאת), והשני, שהוא מביא קרבנותיה שנתחייבה בהן לפני נישואיה.</i> אבל רש"י וסייעתו סברו שאינו מסתבר שהבעל חייב להביא קרבנות אשתו שנתחייבה לפני הנישואין, ולפיכך קבלו את הגירסא: שכך היא <b>כותבת לו</b> וכו'. והיינו שהיא פוטרת אותו מאחריות הקרבנות שנתחייבה בהן בשעת הנישואין, ועל הגירסא שלנו כתב רש"י: ולשון הספרים איני יודע לפרשו כראוי. ועיין מ"ש על גירסא זו להלן בסמוך. ועיין מ"ש הרי"ן אפשטין בתרביץ ש"ד (תרצ"ג), עמ' 158.
<small>38-39.</small> <b>שברה לו מקצת כתובתה שברה לו על כולה, שכך היא כותבת לו אחרי די איתאי ליך עליי מן קדמת דנא. </b>מלשון הרישא משמע שאם שברה מקצת כתובתה בטלו כל תנאי הכתובה, וכבר נפטר ממזונותיה, שלא כירושלמי כאן פ"ו ה"א, ל' ע"ג, וב"מ פ"א ה"ה, ח' ע"א. וכן פסקו הרי"ף (רפי"ג, ב"מ פ"א), העיטור (אות כ' כתובות, הוצ' רמא"י, ל"ז ע"א), או"ז ב"מ סי' ל"ב ועוד, שלא כירושלמי. ולשיטת שמואל (גיטין י"ח א') אם שברה לו מקצת כתובה נהפך השאר לחוב, והשביעית משמטתה, כאילו שברה לו את כולה, אבל שיטת התוספתא אינה כן, עיין לעיל שביעית פ"ח, עמ' 201, ומ"ש בתוספתא כפשוטה שם ח"ב, סוף עמ' 586 ואילך. ועניינה לכאן הוא שאם שברה לו מקצת כתובתה נפטר מכל האחריות, ועיין הפירוש להלן. ואינו עניין לשיטת ר"ש (פי"א, שו' 4) באלמנה.<br>והנה בספרי הבבלי שגרסו שם כעין גירסת התוספתא בבבא שלנו הנוסח הוא: ואחריות דאית <b>לי עלך</b> מן קדמת דנא. והיינו האחריות שבזכות האשה על בעלה. וכע"ז הגירסא במקבילות שנביא להלן. ולפי הגירסא שלפנינו בתוספתא, שהיא גם גירסת ד, וכע"ז גם בכי"ע (אלא שיש שם כפילות מוטעית), פירושו, האחריות שיש לך (כלומר, לבעל) עלי (כלומר, בשבילי, עבורי), והיא היא. וכבר הבאנו לעיל, שו' 37–38, ד"ה ובתו"כ, את גירסת המקורות שגרסו: אמר ר' יהודה לפיכך אם פטרה אינו חייב בה, שכן היא כותבת לו ואחרן די איתיין לי עלך מן קדמת דנא (כלומר, בטלים מכאן ואילך). ולפי גירסא זו פירשו הראשונים שאינו חייב אלא בקרבנותיה שנתחייבה בהם בשעה שהיתה נשואה. והמדרש הוא שהקרבנות הן בכלל ה"אחרן". ובפירוש הראב"ד לתו"כ מצורע, ע"ב ע"ד: ומאי לפיכך, הכי קאמר, כיון דאמרת דבעל חייב להביא קרבנות אשתו, כשהיא כותבת לו שובר, על כל החוב שיש לה עליו היא כותבת לו, והכל נכנס בכלל ואחרן דאית לך עלי, שאילו לא היה בעל חייב עליהם אלא שהוא רוצה מהם כדי להאכילה בזבחים, כאדם שרוצה לפטור חבירו מקרבנותיו, זה מכיון שאמר הריני מביא עליה, אעפ"י שפטרה בגט וכתבה לו שובר אינו פטור מקרבנותיה, שאם אינם מכלל חוב כתובתה, אלא נדר בפני עצמו הוא (כלומר, למה יפטר). ועכשיו שאמרנו לה מחוב כתובתה חייב בתנאי בית דין כשאר תנאי כתובתה, ולפיכך הוא מביא עליה קרבן עשיר, כי הוא שחייב בקרבנות, והרי הוא עשיר, הילכך כי כתבה ליה שובר, על כל תנאי כתובתה כתבה ליה איתא <b>בב"מ</b> וכו', וכן הקרבנות שהיא חייבת, פי' קודם נישואיה, שכן <b>כתב לה</b> אחריות דאית עלך וכו'.<br>ועיין בחי' הראב"ד לב"מ ק"ד א' (לפי שטמ"ק שם) שהביא את התו"כ ופירשו, וכתב שם: א"נ מן התורה בקרבנות שנתחייבה משנשאה, ומלשון הדיוט אפי' אותם שהיו עליו (צ"ל: עלי', עליה) קודם נישואין, ולשון ת"כ דקתני לפיכך, נראה דל"ג פטרה במפיק ה"א אלא פטרה ה"א רפויח, כלומר אם פטרתו בשעת גירושין פטור מהם, ואם לאו חייב, שהתורה חייבתו. ובאמת בתו"כ כי"ר הוצ' הר"א פינקלשטין, סוף עמ' ש': לפיכך אם פטרה וכו', כתוב בגליון: פטרה אותו. והוא כפירוש הראב"ד הנ"ל. וע"פ זה מתפרשת התוספתא כאן, וברישא אנו למדים שהוא מתחייב בקרבנותיה שמלפני הנישואין ("מקדמת דנא"), ובסיפא אנו למדים שאם היא פוטרת אותו מן האחריות, אף הקרבנות שכבר נתחייבה בהם מכבר ("מקדמת דנא") בכלל הפטור, ואין דינן כנדרי הבעל שאינם שייכים לתנאי כתובה, וכפירוש הראב"ד הנ"ל. ועיין מ"ש לעיל, שו' 37–38, סד"ה שכך כותב. וכתבו אותו לשון בכתובה ובשובר, וכל אחד כעניינו.

Halakhah 12

<small>40-41.</small> <b>דרש ר' יהושע בן קרחא המלוה את חבירו לא ימשכננו יותר מחובו, שכך כותב לו תשלמתא מנכסיא דאית לי מנכסיא דקניתי מן קדמת דנא. </b>ובירושלמי כאן פ"ד ה"ח, כ"ט ע"א: לא ימישכננו אלא בבית דין, לא יכנס לביתו ליטול את משכונו וכו'. ובירושלמי יבמות פט"ו ה"ג, י"ד ע"ד, כלפנינו, ומסיים: שהוא כותב לו תשלמתה מן ניכסיי דיאתיין לידי דאקנה<sup class="footnote-marker">93</sup><i class="footnote">בגוף כי"ל: אקנה, והדלי"ת תלויה, וצ"ל: דיאתיין <b>לידי</b> (בשתי מלים) אקגה. וכע"ז בירוש' כאן.</i> לקבל דנה. ובבבלי ב"מ ק"ד א': שכך כותב לו תשלומתא דאית לך עלי כל קבל דיכי. וכנראה שאף בתוספתא צ"ל כגירסת הירושלמי, וכעין גירסת הבבלי, והמלים "מן קדמת דנא" הן באשגרה מלעיל.<br>והראשונים ז"ל נחלקו בפירוש הדברים, ומי כותב למי, עיין בחי' הראב"ד, הרשב"א ושאר ראשונים שהביא בשטמ"ק במקומו. והמחוור הוא כפירוש הר"ח<sup class="footnote-marker">94</sup><i class="footnote">שטמ"ק ור"ז אגמאתי, עמ' 143.</i> שדרש ר"י בן קרחה הוא מן המלים "כל קבל דיכי" שהן מיותרות, שהרי הלוה כותב למלוה בשטר ההלואה שכל נכסיו אחראין בעד החוב, ופשיטא שאינו גובה יותר מחובו, ולמה כתב "כל קבל דיכי" (כלומר כנגד החוב), אלא "ש"מ כי זה ששעבד לו והקנה למלוה למשכן כנגד חובו מנכסיו העמיד' לו <b>כמו</b> פרעון, לפיכך אין לו יותר מכדי חובו". פירוש לפירושו, שאעפ"י שאין כוונת המלוה לגבות מן המשכון יותר מחובו, מ"מ הואיל והוא קונה את המשכון "כמו פרעון" אסור לו <b>למשכנו</b> יותר מחובו. ושאלו בבבלי ב"מ שם, שאפילו לא כתב לו כן הוא קונה את המשכון, שהרי אם השיב המלוה את המשכון ללוה ומת שומטו מעל גבי בניו, ואין דינו כמטלטלי דיתמי אלא כרכוש המלוה, שכבר קנה אותו. ומתרץ התלמוד: מהני כתיבה לגירעון. ונראה שהכוונה היא שאלמלא כתב בשטר ששאר נכסיו אחראין, אם מת הלוה, והמשכון שוה פחות מן ההלואה לא היה גובה מנכסי היורשין, ועכשיו מהני כתיבה לגבות את הגרעון משאר נכסים. ומ"מ דרש ר"י בן קרחה קיים ולולא הכתיבה "כל קבל דיכי" היה מותר לו למשכנו יותר מחובו, משום שאינו מתכוין לפרעון אלא כנגד החוב, כדין התורה, והעודף אינו אלא משכון בעד המשכון שמא יפחות מדמיו עד הגבייה. ועכשיו אנו דורשים מייתור הלשון שאסור לו למשכנו יתר מחובו, אפילו אם מתכוין להחזיר ללוה את העודף אם המשכון יוחלט בידו.<br>וכ"ז הוא לפי סוגיית הבבלי בב"מ, אבל לפי פשוטה של לשון הכוונה היא שכן כותב לו הלוה וכו', כלומר, לשון זו נוהגת בכל שטרי הלואה, ומכאן שאם נטל ממנו משכון, אע"פ שלא כתב לו שטר לא ימשכננו יתר על חובו וכו', עיין בפירושו של ר"א גולאק בספרו תולדות המשפט וכו' ח"א, עמ' 66. ועיין מ"ש בתוספות רי"ד בפירוש הסוגיא בבבלי, ומה שפירש בתירוץ הבבלי וברש"י ק"ד רע"ב. ועיין בשטמ"ק שהביא כמה גירסאות שונות בסוגיית הבבלי שם.

Halakhah 13

<small>41-42.</small> <b>דרש ר' יוסה הגלילי. </b>וכ"ה ("הגלילי") גם בד ובכי"ע. אבל בירושלמי כאן פ"ד ויבמות פט"ו: ר' יוסי עבד כתובה מדרש, דרש ר' יוסי וכו'. וכן בבבלי ב"מ ק"ד ב': ר' יוסי היה דורש <b>לשון הדיוט</b>, דתניא ר' יוסי אומר מקום וכו'. 
<small>42-43.</small> <b>מקום שגובין כתובה מלוה, גובין אותה מלוה ואין גובין את הכתובה, מקום שכופלין את הכתובה, אין גובין אלא מחצה. </b>וכ"ה בד. אבל בכי"ע: מקום <b>שכותבין</b> כתובה מלוה <b>גובה</b> מלוה ואין <b>גובה</b> כתובה, מקום שכופלין כתובה <b>אינו</b> גובה אלא מחצה. ובירושלמי הנ"ל: מקום שנהגו לעשות כתובה מלוה גובה את הכל, לכפול <b>אינו</b> גובה אלא מחצה. ובבבלי הנ"ל: מקום שנהגו לעשות כתובה מלוה גובה מלוה, לכפול גובה מחצה. ומלשון התוספתא בכי"ו וד ("גובין"), וכן מלשון הבבלי ("גובה") אין לדעת אם הכוונה לאשה (גובה), או לבעל (גובה). אבל מלשון הירושלמי ותוספתא כי"ע (<b>אינו</b> גובה) מוכח שאנו מדברים בבעל שגובה את הנדונייא מן האב. והדרש הוא שאנו למדים גביית הנדונייא מן האב מגביית הכתובה ע"י האשה מן הבעל, כפירוש הרמב"ן ובעל נ"י. ועיין רש"י ק"ד ב'.<br>והנה בירושלמי ובבבלי לא נזכר "ואין גובין את הכתובה" (או: ואין גובה כתובה, כגי' כי"ע), ואין שם אלא הרישא גרידא, והיא מתפרשת כפירוש הרי"ף, רש"י ושאר ראשונים שנזכרו בשטמ"ק, שגובה כל מה שכתוב בכתובה, כאילו יש כאן הלואה. ולהלן פ"ו ה"ו: אמ' ר' <b>יוסה</b> וכו' מקום שנהגו שלא לפחות על השום ושלא להוסיף על הכספים אין משנין ממנהג המדינה. ודברי ר' יוסה שם נסמכו למשנתנו פ"ו מ"ג: פסקה להכניס לו אלף דינר, הוא פוסק (כלומר, החתן כותב בכתובה) כנגדן חמשה עשר מנה. ובירושלמי שם פ"ו ה"ג, ל' רע"ד: שמו דעתו של איש רוצה לישא וליתן בהן ולעשותן באחד ומחצה.<sup class="footnote-marker">95</sup><i class="footnote">ועיין בר"ן שם ובתיו"ט במקומו שבארו למה אין כאן משום רבית. והארכנו בזה להלן פ"ו, שו' 14–16, ד"ה הכניסה. ועיין מ"ש לעיל, עמ' 77, הע' 4.</i> ור' יוסי סובר שבמקום שנהגו שהחתן אינו מוסיף על הכספים אין משנין ממנהג המדינה. ולפנינו כאן מדברים במקום שנהגו להוסיף שליש, אלא שעשו את הכתובה מלוה, וכתבו מפורש שהבעל רשאי להשתמש בהם, מפני שעשו עליו מלוה (אלא שהוסיפו בכתובה וכתבו שליש יותר), אין האשה גובה אלא מלוה ופוחתת שליש, כמו שפסק הר"מ בפכ"ג מה' אישות הי"א. ולפיכך אף הבעל גובה מן האב מלוה (שליש פחות ממה שכתוב בכתובה), ואינו גובה מן האב את כל הכתוב בכתובה. עיין מ"ש בבאורי לה' הירושלמי להר"מ, עמ' נ"ח, אות ס' ואות ע'.<br>ולפי גירסת הירושלמי "גובה את הכל" מדברים כאן במקום שנהגו שלא להוסיף על הכספים (כדברי ר' יוסי בפ"ו) וכותבין בכתובה מלוה, והאשה גובה כבעלת חוב (לא יותר מאשר הכניסה), אף הבעל גובה מן האב הכל מה שכתוב בכתובה.<br>וברמב"ן ב"מ שם ועוד הביאו את פירוש רב האיי גאון: מן הדין שכתובה לא ניתנה ליגבות מחיים (בבלי כאן פ"א א'), ויש לה דתות אחרים, אבל מקום שנהגו שכותבים אותה בלשון מלוה דרש ר' יוסי לשון הדיוט ואמר כי נגבית כאשר תגבה מלוה. ואעפ"י שהרמב"ן והר"ן בחידושיו תמהו על פירוש זה, מ"מ דברי הגאונים דברי קבלה הם. ולמסורת זו צריך לפרש "ואין גובין את הכתובה" שבתוספתא שאינה גובה מחיים אלא את המלוה, את הנדונייא, את תוספת הכתובה, אבל אין גובין מחיים את עיקר הכתובה.<sup class="footnote-marker">96</sup><i class="footnote">ומה שאמרו להלן: מקום שכופלין וכו', הוא עניין אחר, כמו שמוכרחים לפרש גם את הבבלי בשיטת הגאון, עיי"ש בחי' הרמב"ן וחי' הר"ן.</i> והדרש הוא מן הלשון "מלוה" שהכתובה נגבית כאן מחיים, ופשוט שהכוונה היא לתוספת כתובה גרידא.<sup class="footnote-marker">97</sup><i class="footnote">שהרי אסור לשהות עם אשתו בלי כתובה.</i> ולפ"ז אולי נבין את השיטה המחודשת שהביא בעל העיטור (ח"א, אות ש', שובר, הוצ' רמא"י מ' סע"ד-מ"א רע"א) בשם רב שרירא: כי אמרינן לא ניתנה כתובה ליגבות מחיים, הני מילי בעיקר כתובה, וקא בעיא למישקל ומיפק, אבל בי טענה הב לי מאי דכתיב בכתובתי דאיעביד <b>תכשיטין</b><sup class="footnote-marker">98</sup><i class="footnote">מלה זו נשמטה בדפוסים של העיטור, וישנה בעיטור כת"י, עיין אוה"ג כאן, התשובות, עמ' 249. ועיין מ"ש לעיל, הע' 69, ד"ה ובעיטור.</i> ואותיב תחותיך ואישמעך, דינא הוא דיהיב לה כל מה דכתב לה. ושמא היתה כוונתו למקום שכתבו כתובה מלוה, וכפירוש בנו בבבלי ב"מ הנ"ל. וצ"ע בדבר. ועיין מ"ש ר"א גולאק בספרו Das Urkundenwesen in Talmud, עמ' 67, עמ' 73. ועל כפילות הכתובה, עיין מ"ש בה' הירושלמי להר"מ, עמ' נ"ח סוף אות ע'. ועיין שה"ש רבה פ"ד י"ג: כדרך חתן להיות כופל כתובה של כלה.<sup class="footnote-marker">99</sup><i class="footnote">ועיין מ"ש ר"א גולאק בתרביץ ש"ה (ניסן-תמוז תרצ"ד), סוף עמ' 384 ואילך, ובספרו תולדות המשפט בישראל, החיוב ושעבודיו (ירושלים תרצ"ט), עמ' 87 ואילך.</i>

Halakhah 14

<small>43-45.</small> <b>אבי הבן שנעשה ערב לכתובת כלתו, אם יש שם נכסים לבן גובין משל בן, ואם לאו גובין משל אב. </b>וכן היא שיטת הבבלי בגיטין מ"ט ב', ב"ב קע"ד ב', ערכין כ"ג ב', שאבי הבן שערב לכתובת כלתו חייב לשלם אם אין נכסים לבן, אבל אדם אחר אינו חייב לשלם, משום דמצוה קעביד ולא החסיר לו (או לה) כלום. ועיין ר"מ פכ"ה מה' מלוה ולוה ה"ו ובהשגות שם, בפי"ז מה' אישות ה"ט ובהגה"מ שם, ובשו"ע אה"ע סי' ק"ב ס"ק ו', בבאור הגר"א ובשאר מפרשים שם. ועיין ירושלמי ב"ב פ"י הט"ו, י"ז ע"ד. 
<small>45-46.</small> <b>עשה האב בית, או שדה, הפותיקי לכתובת כלתו, בין כך ובין כך גובין מהן. </b>לא מצאתי דין זה מבואר בפוסקים, ועיין מ"ש להלן פי"ב, שו' 24–25, ד"ה רבן שמעון בן גמליאל, וד"ה ברם ואילך. 
<small>46-47.</small> <b>מי שיצא למדינת הים, אמרו לו מת בנך, עמד וכתב כל נכסיו במתנה, ואחר כך נודע שבנו קיים וכו'. </b>וכ"ה בד. ובכי"ע: מי שהלך בנו למדינת הים, ובאו ואמרו לו מת בנו וכו', ואחר כך בא בנו וכו'. וכע"ז גם בירושלמי פ"ה ה"א, כ"ט ע"ד, ובבבלי ב"ב קל"ב א', וקמ"ו ב'. ולשון גי' כי"ע (שהיא גם נוסחת הירושלמי והבבלי) יותר נוחה ואמרו לו שמת בנו, משום שהבן היה במדינת הים, וכסיגנון משנתנו ביבמות רפ"י, שם מ"ג, מ"ד ועוד בכ"מ. אבל גירסת ד וכי"ו משמעותה נתינת טעם למה הוא כותב את נכסיו לאחר, והיינו מי שיצא למדינת הים ואין דעתו לחזור (מחמת אימת מלכות), ואמרו לו שבנו מת, והוא אינו יכול ליטול את הנכסים אתו, ולפיכך נתנם במתנה. וכתב ביד רמה ב"ב קמ"ו ב: הרי שהלך בנו למדינת הים וכו', והוא הדין בבריא שכתב כל נכסיו במתנה לאחרים מחמת שהיה צריך לברוח לארץ אחרת, מפני בעלי חובותיו, או מפני אויביו וכו'. ועיין מ"ש להלן שם, והם דברי הרי"ף גיטין פ"ו סי' תקכ"ג. וברמב"ן ב"ב ק"נ ב': ונראין הדברים דהא ליתא אלא בשכיב מרע, דאלו בריא כיון דשביק נפשיה ויהיב לאחריני בניה נמי שביק. ועיין בב"י טחו"מ ריש סי' רמ"ו שכתב שאין הרמב"ן חולק על הרמ"ה. אבל בב"ח ובפרישה שם הסיקו שהרמב"ן חולק על הרמ"ה, עיי"ש. וכן נחלקו כמה מן הראשונים על רי"ף גיטין הנ"ל, עיין ברשב"א, בריטב"א, בשטמ"ק לב"ב קמ"ו ב' ועוד. ומנוסח התוספתא כאן בד ובכי"ו משמע כשיטת הרמ"ה. ועיין ר"מ רפ"ו מה' זכיה ומתנה.<br>ומדברי הירושלמי כאן הנ"ל אנו למדים שהברייתא נסמכה למשנתנו רפ"ה, לדברי ר"א בן עזריה שם: שלא כתב לה אלא על מנת לכונסה.
<small>47-48.</small> <b>ר' שמעון בן מנסיא או' אין מתנתו קיימת וכו'. </b>ופסק רב נחמן בב"ב קל"ב א' כמותו. ועיין בירושלמי כאן פ"ה ה"א, כ"ט ע"ד הנ"ל, ובשי"ק שם, ד"ה סימן. וכן פסקו הגאונים רב שרירא ורב האיי (לפי תשב"ץ ח"א סי' פ', מ' ע"א, וסי' פ"ד מ"ה ע"ג, והובא בשו"ת מהר"מ אלאשקר סי' קי"ו) ושאר פוסקים. 

Halakhah 15

<small>48-49.</small> <b>היה חולה ומוטל במטה, אמרו לו נכסיך למי וכו'. </b>והיינו כד קציר ורמי בערסיה (בבלי ב"ב קנ"ד א'). וכל הברייתא בבבלי ב"ב קמ"ו סע"ב ואילך. ומתחילה רצו לומר שברייתא זו אף היא מדברי ר' שמעון בן מנסיא, והת"ק חולק עליו, ודחו: דומה שאני, ופירש ביד רמה: דומה שאני דגלי אדעתיה. ועיין בפירוש רבינו גרשם שם. ועיין ר"מ פ"ח מה' זכיה ומתנה ה"ז וטחו"מ סי' רנ"ג שסיימו: אע"פ שהפילה, או מת הבן אח"כ, אין מתנתו מתנה. ואין ללמוד הלכה זו מן הסיפא שלהלן (גר שמת וכו'), עיין בב"ח שם. ועיין מ"ש ד"ר ראובן ירון בספרו Gifts in Contemplation of Death, עמ' 222 ואילך. 

Halakhah 16

<small>52-53.</small> <b>גר שמת ובזבזו ישראל את נכסיו וכו'. </b>ירושלמי יבמות פ"ד ה"א, ה' ע"ג, ב"ב פ"ט ה"א, ט"ז ע"ד, בבלי שם קמ"ב א'. 
<small>54.</small> <b>החזירו הכל, ומתו בניו, והפילה אשתו וכו'. </b>וכן בירושלמי הנ"ל: החזירו הכל, <b>אחר כך</b> מת הבן, או שהפילה וכו'. וכן בבבלי ב"ב הנ"ל בכ"י פריס (עיין דק"ס שם, עמ' 385, הע' א'): החזירו הכל, ואח"כ מת וכו'. ומכאן ברור שהכוונה היא שמתו בניו אחרי שהחזירו וכו'. אבל בבבלי הנ"ל בהוצאות שלנו, בשאר כי"י ובראשונים: החזירו הכל, ואח"כ <b>שמעו</b> שמת בנו, או שהפילה אשתו וכו'. ובר"מ ספ"ב מה' זכיה ומתנה: גר שמת ובזבזו ישראל את נכסיו ושמעו שעדיין לא מת, או שיש לו בן וכו', החזירו כולן, ואח"כ שמעו שמת, <b>ששמועה ראשונה אמת היתה</b>, ובראשונה מת, או מת בנו <b>מקודם</b> וכו'. וכן מעיד במגיד משנה שם: גר שמת וכו', זה נמצא בספרי <b>המחבר</b><sup class="footnote-marker">100</sup><i class="footnote">כ"ה בד"ק ובד"ו. ובד"ח נשתבש: בספרי <b>במדבר !</b></i> וכו', ובפ' מי שמת וכו', ואח"כ שמעו שמת בנו, פי' שכבר היה מת וכו'.<br>אמנם דברי הרב המגיד קשים מאד, ואין ספק שהר"מ כיוון להמשך התלמוד בבבלי שם: איכא בינייהו ששמעו בו שמת ולא מת, ואח"כ <b>שמעו בו</b> שמת, כמו שמעתיק הריטב"א שם, אלא שהריטב"א פירש שהכוונה לעובר, ופירש בדרך אחרת לגמרי. אבל הר"מ פירש שהכוונה לגר, וכמו שפירש הגר"א בחו"מ סי' ער"ה ס"ק ל', אות כ"ט, ושער מדעתו שהר"מ גרס בבבלי: איכא בינייהו ששמעו בו שמת ולא מת, ומת (לפנינו: ולא מת <b>ואח"כ</b> מת), כלומר, שאח"כ שמעו שבאמת מת הגר מכבר, והשמועה הראשונה היתה אמת (והיא כעין גירסת הריטב"א), ותפסו את הפשוט ביותר, והוא הדין להפילה ומת הבן, עיי"ש. ובתוספ' רי"ד שם קמ"ב ב', ד"ה האומר, פירש גם את הגירסא שלפנינו: האי "ולא מת ואח"כ מת" אשמעו קיימי ששמעו בו שמת והלכו והחזיקו בנכסיו, ושמעו שלא מת ושקר היתה השמועה הראשונה ונרפית החזקה בידם, ואח"כ שמעו ונתברר להם כי מת בעת החזקה, והשמועה הראשונה היתה אמת וכו'. ולפ"ז אפשר לפרש גם את הברייתא שבבבלי בשיטה זו כמו שפירש בתורת חיים, עיין באו"ש פ"ב מה' זכיה ומתנה הי"ח. ועיי"ש שהעיר גם על הירושלמי יבמות הנ"ל שמפורש בו "החזירו הכל, ואח"כ מת הבן".<sup class="footnote-marker">101</sup><i class="footnote">והירושלמי שם הובא בחי' הרמב"ן ב"ב קמ"ב א'. ועיין מ"ש בתלמודה של קיסרין, עמ' 77.</i>
<small>54-55.</small> <b>המחזיק בשניה זכה, בראשונה לא זכה. </b>ובירושלמי יבמות הנ"ל: כל הקודם באחרונה זכה בראשונה לא זכה. וכע"ז בב"ב שם. ובבבלי הנ"ל: החזיק בשניה קנה, ובראשונה לא קנה. ושאל שם התלמוד: ואי סלקא דעתך עובר לא קני, למה להו אחזוקי בשניה, הא אחזיקו להו חדא זימנא. וברור מתוך הקושיא שהם פירשו את הברייתא שאם החזיק המחזיק שנית קנה, ואם לא החזיק אלא בראשונה לא קנה, ובאדם אחד עסיקינן. ברם בכי"מ, כי"ר א' וב' וכ"י קהיר חסרה לגמרי שאלת התלמוד: ואי סלקא דעתך וכו'. וכן מוכח גם מן הראשונים. והשאלה מובנת מאליה, שלמ"ד עובר לא קנה למה לא קנה המחזיק בראשונה, ובאנשים שונים עסיקינן, ועיי"ש גם ברבינו גרשום ובפי' הרא"ם (בשטמ"ק) ועוד. ולמ"ד שבירושה הבאה מאליה זכה העובר ממילא הרי דברי הברייתא פשוטים. ולמי שסובר שאף בירושה לא קנה, כל זמן שלא נולד, תירצו בירושלמי יבמות הנ"ל שמשום ייאוש אתינן עלה, שהרי רוב נשים אינן מפילות, ולכשתלד כו"ע מודים שהוולד יזכה בהם, ולפיכך כשהחזירו הראשונים כבר נתייאשו. ולפי הבבלי שם בשעה שזכו הראשונים "רפוי מרפיאן בידייהו", ורבו בה הפירושים, עיין בר"ג, ברשב"ם, ביד רמה, במאירי, עמ' 593, ובשאר ראשונים במקומו. ועיין מ"ש באו"ש ספ"ב מה' זכיה ומתנה הנ"ל. 

Halakhah 17

<small>55-56.</small> <b>הבנות, בין שניסו עד שלא בגרו, ובין בגרו עד שלא ניסו, אבדו מזונותיהן ולא אבדו פרנסתן. </b>וכ"ה בירושלמי פ"ד הי"ג, כ"ט ע"ב, בשם "תני ר' חייה" (פעמים שם). ובבבלי ס"ח ב' הובאה כל הברייתא שלנו, וסיימו ברישא כאן: דברי רבי. ובמשנתנו פ"ד מי"א: בנן נוקבן וכו' ומיתזנן מנכסיי עד דתנסבן לגוברין. ובבבלי שם נ"ג ב': רב תני עד דתלקחן לגוברין, ולוי תני עד דתבגרן וכו', כי פליגי בארוסה ולא בגר. וכן תני לוי במתניתיה עד דתבגרן, וימטי (כלומר, או ימטי, כמפורש בבבלי שם) זמניהון לאיתנסבא. כתנאי. עד מתי הבת ניזונת עד שתתארס, משום ר' אלעזר אמרו עד שתבגר. תני רב יוסף עד דיהוויין. איבעיא להו הויה דאירוסין או הויה דנישואין. תיקו. וכל זה הוא במזונות, אבל בפרנסה (עישור נכסים) אם ניסת כשהיא נערה ולא גבתה רשאית היא לגבות אח"כ, אם מחתה, וכן אם בגרה ולא נישאת, עיי"ש בבבלי ס"ח ב'. ובקטנה כולי עלמא לא פליגי שגובה גם את הפרנסה. ועיין ירושלמי ב"ב רפ"ט, ט"ז ע"ד, ובבלי שם קל"ט ב'. 
<small>56-57.</small> <b>ר' שמעון בן לעזר אומ' אף אבדו וכו'. </b>וכ"ה בבבלי ס"ח ב'. ובירושלמי הנ"ל: רב חסדא אמר בגרו איבדו מזונות, נישאו איבדו פרנסתן. 

Halakhah 18

<small>58.</small> <b>אחד נכסים שיש להן אחריות וכו'. </b>ירושלמי פ"ד ה"ח, כ"ט א', יבמות פט"ו ה"ג, י"ד סע"ד, בבלי כאן נ"א א', כל הברייתא. והרישא גם להלן שם ס"ח ב'. 
<small>59.</small> <b>דברי ר'. </b>וכ"ה בכי"ע ובירושלמי ובבבלי הנ"ל. ובד בטעות: דברי ר' יוסי. 
<b>ר' לעזר בי ר' שמעון אומ' נכסים וכו'. </b>וכ"ה בד. אבל בכי"ע: <b>ר' שמעון בן אלעזר</b> אומ' וכו'. וכן בקג"נ... אלעזר אומר נכסין וכו'. וכ"ה בירושלמי בשני המקומות הנ"ל ובבבלי נ"א א' הנ"ל. 
<small>60.</small> <b>בנים מוציאין מידי בנים, ובנות מידי בנות. </b>וכ"ה בירושלמי הנ"ל ובבבלי (בשינוי סדר). ופירושו שאם הגדולים החזיקו בנכסים מוציאין הקטנים מהם, וה"ה במקום שאין בנים אלא בנות, והחזיקו הגדולות. 
<small>60-61.</small> <b>ובנות מידי בנים, אבל לא בנים מידי בנות. </b>וכ"ה בד. וכע"ז בכי"ע. ובירושלמי הנ"ל. והבנים מן הבנות והבנות מן הבנים. ופירושו שהבנים מוציאים את הנכסים מן הבנות אם תפסו אותן למזונות בשעה שהנכסים מרובים, והבנות מוציאות מן הבנים בנכסים מועטין. ובבבלי הנ"ל: מוציאין לבנות מן הבנים וכו' ולבנים מן הבנות בנכסים מרובין, אבל לא לבנים מן הבנות בנכסים מועטין. ופירש"י: מוציאין לבנות מן הבנים למזונות ולפרנסה.<br>ולפי גירסת התוספתא נראה שהכוונה שהבנות מוציאות מידי בנים בנכסים מועטין ונותנין להן מיד את כל הראוי להן, כשיטת הרשב"ם בב"ב ק"מ א'. וכן משמע בפי' ר"ג שם שכתב: אלא אמר רבא מוציאין <b>מיד</b> שיעור מזונות וכו'. אבל אם הבנות תפסו והבנים מכרו, אין הבנים מוציאין מידן, וכשיטת הר"ח בתשובה שהביא בעיטור, אות כ', כתובות, הוצ' רמא"י, ל"ג סע"ג, שאם מכרו הבנים אחרי שהגבו ב"ד לבנות לא עשו ולא כלום, וכ"ה שיטת הרשב"ם ק"מ א' הנ"ל, ועוד. ומדברי הרמב"ן שם קל"ט ב' מוכח שאין הבדל בין אם הגבו ב"ד את הבנות ובין אם תפסו בעצמן, עיי"ש. ועיין גם במאירי שם, עמ' 586.
<small>62.</small> <b>ובנים מידי בנות וכו'. </b>כלומר, אפילו אם תפסו מטלטלין למזונות. 
<small>62-64.</small> <b>בין ששעבד האב בחייו, בין ששעבדו יורשין לאחר מיתת אביהן, אין נפרעין מהן לענין כתובה, אבל לפרנסה גובין מהן. </b>והלשון "לענין" כתובה פירושו תנאי כתובה, כלומר, מזונות וכסות,<sup class="footnote-marker">102</sup><i class="footnote">עיין מ"ש בבאורי לה' הירושלמי להר"מ, עמ' נ"ג, אות מ'.</i> אבל לפרנסה (עישור נכסים) גובין ממשועבדים. ובירושלמי גיטין פ"ה ה"ג, מ"ו ע"ד: תנא לוי אחד שיעבוד האב ואחד שיעבוד הבן גובין מן הפרנסה ואין גובין מן המזונות.<sup class="footnote-marker">103</sup><i class="footnote">תו היא התוספתא שלפנינו, ובחנם נדחקו המפרשים.</i> אמר ר' אבא לית כאן בשיעבוד האב, אלא בשיעבוד הבן, אם בשיעבוד האב, אם בחיי האב אינו גובה, לא כל שכן לאחר מיתת האב. ועיין לעיל שם בירושלמי ובבבלי ס"ט א', ושם ס"ח ב' ובפירש"י, ד"ה ממשעבדי, ובמה"פ בירושלמי שם, ד"ה רב. ועיין באוה"ג שם, התשובות, עמ' 207, ובליקוטים מפי' הר"ח שם. עמ' 53, ומ"ש בחידושי הרמב"ן שם ובר"ן על הרי"ף.<br>ובירושלמי כאן פ"ו ה"ו, ל' ע"ד, ובירושלמי גיטין הנ"ל נחלקו אמוראים אם גובין לפרנסה ממשועבדים. ורמזו למחלוקת זו גם בירושלמי כאן פ"י ה"א, ל"ג ע"ד, פי"ג ה"ג, ל"ו ע"א. וכן חלק עליה ר' יוחנן בבבלי כאן ס"ט א', עיי"ש.

Chapter 5



Halakhah 1

<small>1.</small> <b>הבגר בתביעה, נותנין לה שנים עשר חדש. </b>וכן בס' יחוסי תנאים ואמוראים ערך ר' טרפון, הוצ' רי"ל מימון, עמ' תפ"ב: דה"ג בתוספת' דכתובות פ' הבגר בתביעה. ובכי"ע: הבגר כתביעה, וכצ"ל לפנינו. ובד: הבגרת בתביעה וכו', וצ"ל שם: הבגרת <b>כתבועה</b>, וכ"ה בשו"ת הרשב"א ח"א סי' אלף רל"ב: בתוספתא כתובות פרק חמישי שמתחיל הבוגרת כתבועה. ולגירסת כי"ו וד משמע שצריך בגרות ותביעה, ועיין להלן.<br>ובמשנתנו פ"ה מ"ב: נותנין לבתולה שנים עשר חדש משתבעה הבעל לפרנס את עצמה וכו', ולאלמנה שלשים יום. ובירושלמי שם ה"ג, כ"ט ע"ד: תני הבגר בשעה (צ"ל: כתביעה, כמו שהגיהו המפרשים) שנים עשר חדש. ובבבלי נ"ז ב': בגרה הרי היא כתבועה. מאי לאו כתבועה דבתולה. לא כתבועה דאלמנה. תא שמע וכו', ובגרה היא כתבועה, כיצד בגרה יום אחד ונתקדשה נותנין לה שנים עשר חדש. כלומר, אם תבעה להנשא נותנין לה י"ב חודש מיום שבגרה. ועיין ברש"י בסוגיין ומ"ש בהפלאה שם. ועיין נדרים פ"י מ"ה, בבלי שם ע' ב', ע"ג ב', כאן נ"ז ב', ובתוספתא נדרים פ"ו סה"ד. ועיין מ"ש ר"ח אלבק בקובץ לזכר ר"מ שור, עמ' 21 ואילך.
<small>1-2.</small> <b>אם היתה קטנה, בין היא בין אביה יכולין לעכב. </b>בבלי נ"ז ב'. ובירושלמי פ"ה ה"ג, כ"ט ע"ד: היא קטנה ורוצה להגדיל שומעין לה. ואעפ"י שאמרו בבבלי מ"ז א': דזכי ליה רחמנא לאב למימסרה לחופה, כבר כתב הר"י מיגאש (שטמ"ק כאן): ואע"פ שאביה רוצה למסור אותה לבעלה כשהיא קטנה מציא מעכבא עליה, וטעמא מאי משום דכי זכי ליה רחמנא לאב לממסרה לחופה הני מילי כשהיא נערה דבת מסירה לחופה היא, אבל כשהיא קטנה דלאו בת מסירה היא לאו כל כמיניה הוא. ועיי"ש בתוספות מ"ז א', ד"ה דזכי, ובשטמ"ק שם. ועיין במאירי, עמ' 233, שכתב כן, והוסיף: אי נמי מדינא קאמר (כלומר, שיכול למסור אותה בעל כרחה), והכא מחמת איסור אתינן עלה. 
<small>2.</small> <b>ר' טרפון או' נותנין לה הכל תרומה. </b>כל הברייתא בס' יחוסי תנאים ואמוראים, ערך ר' טרפון, הוצ' רי"ל מימון, עמ' תפ"ב, בשם התוספתא. ובמשנתנו פ"ה מ"ב הנ"ל: הגיע זמן ולא נישאו, אוכלות משלו ואוכלות בתרומה. ר' טרפון אומר נותנין לה הכל תרומה. ופירש"י: "הכל תרומה. אם ירצה, וכשיגיעו ימי טומאה תמכרנה ותקח חולין".<sup class="footnote-marker">1</sup><i class="footnote">ובמהדו"ק (לפי שטמ"ק) וכן בתוספות רי"ד פירשו שאם תיטמא יחליף לה אביה חולין בתרומה, שהרי בארוסה בת כהן לכהן עסיקינן (עיין להלן בסמוך). ובירושלמי פ"ה ה"ג, כ"ט ע"ד: תני ר' טרפון אומר נותנין לה הכל תרומה, שהתרומה מצויה בכל מקו'. ושמא הכוונה שהתרומה מצויה אצל כהנים בכל מקום, או שצ"ל: מצויה [למכור] בכל מקום.</i> וסובר ר' טרפון שצריכה לצמצם במזונותיה,<sup class="footnote-marker">2</sup><i class="footnote">זו היא שיטת רש"י ועוד. ויש מפרשים אחרת, עיין בשטמ"ק.</i> שהרי כשיגיעו ימי טומאתה תצטרך למכור את התרומה שהיא בזול, ולא תקבל בדמיה אלא חולין מועטין. ועיין להלן. ויש לפנינו כאן פיסקא ממשנתנו, והתוספתא מוסיפה להלן את פירושיה. והובאה בבבלי נ"ח א' ושם הפיסקא מן המשנה גדולה יותר (כדרך הבבלי), ונוסף: ר"ע אומר מחצה חולין ומחצה תרומה. ועיין מ"ש להלן. 
<small>2-3.</small> <b>במי דברים אמורי' וכו'. </b>עיין מ"ש על צורה זו לעיל ח"א, דמאי, עמ' 227, הערה 14. 
<small>3-4.</small> <b>מן האירוסין, אבל מן הנשואין מודה ר' טרפון שנותנין לה מחצה חולין ומחצה תרומה. </b>וכ"ה גם בס' יחוסי תו"א הנ"ל. וכ"ה בבבלי הנ"ל (אלא שהבבות שם בשינוי סדר). ופירש"י: אבל בנשואה שנותן לה בעלה מזונות בביתה, כגון משרה אשתו ע"י שליש וכו', לפי <b>שכל כבודה של בת מלך פנימה</b> (תהלים מ"ה, י"ד), ואביה ואחיה אינן אצלה שיתעסקו בצרכיה. וכן משמע מדברי הר"מ בפי"ב מה' אישות הי"ב והי"ג. ובנשואה אין הבדל בין בת ישראל לבת כהן, ואין האשה מחוייבת להזהר בכל מזונותיה, שהרי טומאה מצויה באשה, ואם תטמא את התרומה תפסיד אותה לגמרי, ואף באשה זקנה שאין לה וסת הדין כן. ועיין בירושלמי פ"ה ה"ג, כ"ט ע"ד הנ"ל.<br>ולפ"ז מפורש בין בתוספתא ובין בבבלי שמחלוקת ר"ט ור"ע היא רק בארוסה, ולפי פשוטו המחלוקת היא למשנה האמצעית, וכשהגיע זמן ולא נשא משום שהיה העיכוב מחמתו, או כשהתנה במפורש לזון מן האירוסין (עיין להלן), אבל בנשואה אין מחלוקת. ועיין בפיה"מ להר"מ למשנתנו ומה שכתב הרב המגיד בפי"ב מה' אישות הי"ג. וצ"ע רב.
<small>4-5.</small> <b>במי דברים אמורים בבת כהן לכהן, אבל בת ישראל לכהן הכל מודים שמעלין לה כל מזונותיה מן החולין. </b>וכ"ה בד, בכי"ע וביחוסי תו"א, עמ' תפ"ב הנ"ל, וקשה להגיה. אבל בבבלי הנ"ל: דברי הכל <b>מחצה חולין ומחצה תרומה</b>. ונוסח התוספתא מובן יפה. והכוונה שדווקא בארוסה בת כהן לכהן שהיא רגילה להזהר בתרומה, ויש לה אב, או אחין, נותנין לה הכל תרומה לר' טרפון ומחצה חולין ומחצה תרומה לר"ע, אבל בבת ישראל שנתארסה לכהן אין להטיל עליה את הטרחה שתזהר בתרומה שלא הורגלה בה כלל. ובבת ישראל נשואה לכהן אפשר שבין ר"ע ובין ר"ט יודו שנותנין לה מחצה חולין ומחצה תרומה, שהרי צריכה עכשיו להרגל להזהר בתרומה. ואפשר שאפילו בבת כהן נשואה לכהן יודה ר' טרפון שנותנין לה מחצה חולין, אעפ"י שכשהיתה ארוסה היו נותנין לה הכל תרומה, והטעם הוא שמשום חייובי הבעל לאשתו אתינן עלה, והואיל והשרה אותה ע"י שליש ואינו זן אותה בביתו, אין להטיל עליה טרחה למכור את התרומה בימי נדתה, ונותנין לה מחצה חולין. נמצאנו למדים שבנשואה אין מחלוקת בין התוספתא והבבלי, ובין בת כהן לכהן ובין בת ישראל לכהן נותנין לה מחצה חולין ומחצה תרומה לכולי עלמא. 
<small>5-6.</small> <b>ר' יהודה בן בתירה או' שתי ידות תרומה ואחת חולין. </b>שהרי ימי נדותה של אשה היא בערך שליש מימי טהרתה. וכתב הרא"ה (נ"ח א'): מסתברא דר"י ב"ב אפי' אנשואה פליג, ואפשר דלא שני לן בין ארוסה לנשואה, והכי נמי לר' יהודה ורשב"ג דלא אתמר ההוא הפרישא אלא לר' עקיב' ור' טרפון. ועיין בבבלי הנ"ל. 
<small>6-7.</small> <b>ר' יהוד' אומ' מוכרת את התרומה ולוקחת בדמיה חולין. </b>ופירש"י: לר' יהודה נותנין לה תרומה כשיעור שאם באת ליקח מחצה חולין לא תפחות מן דמי מחצית חולין, אבל טורח מכירה מוטל עליה למכור לתתה תחת חולין. ולפ"ז סובר ר' יהודה שאפילו בנשואה נותנין לה הכל תרומה כשיעור דמי חולין ומטילין עליה את הטרחה למכור את התרומה, אם היא אינה רוצה להזהר בה שלא תטמא אותה. 
<small>7-8.</small> <b>רבן שמעון בן גמליאל או' כל מקום שהוזכרו שם תרומה נותן כפול חולין. </b>וכ"ה בד. ובכי"ע: כל מקום שנזכרו שם תרומה וכו'. ובירושלמי פ"ה סה"ג, כ"ט ע"ד: תני רבן שמעון בן גמליאל אומר כל מקום שהזכיר תרומה וכו'. ובבבלי הנ"ל: כל מקום שהוזכרה תרומה וכו'. ולדברי רשב"ג נותנין לה תרומה בריוח שיקפצו עליה קונים לקנות אותה בזול ולא תהא לה טירחה במכירתה. 
<small>8-9.</small> <b>זו משנה ראשונה. רבותינו אמרו אין האשה בת ישראל אוכלת בתרומה עד שתכנס לחופה. </b>וכ"ה בד, בכי"ע ובס' יחוסי תו"א, עמ' תפ"ב הנ"ל. וכן ("רבותינו אמרו") מעתיקים בשם התוספתא בס' הישר לר"ת כתובות סי' מ"ט, ט' ע"ב (הוצ' הרש"ש שלזינגר, עמ' 18), בתוספות נ"ח א', ד"ה ואפילו, יבמות ס"ז ב', ד"ה קנין, ושטמ"ק נדרים ע"ג ב' (בשם שיטה). ובר"ן כאן פ"ה סוף סי' רס"ח: בתוספתא זו משנה ראשונה <b>בית דין של</b> רבותינו <b>חזרו</b> ואמרו וכו'. אבל ברמב"ן נ"ז א', ד"ה והא דתנן: מדתניא בתוספת' משנ' ראשונ' ב"ד <b>של אחריה'</b> אמרו אין האש' אוכלת וכו'. וכ"ה גם ברא"ה (ומובא גם בשטמ"ק) נ"ה א'. וכן כותבים תלמידי רבינו יונה (שטמ"ק שם): ומה שמקשים מהתוספות ז"ל דקתני <b>וב"ד של אחריהם</b> אמרו וכו'. וכנראה שכולם נמשכו אחר לשון המשנה, עיין מ"ש להלן. ובריטב"א נ"ח א', ד"ה מתני' היבם: ותו בתוספת אמרי <b>משנה אחרונה</b> אמרו אין האשה וכו' <b>ובתוס'</b> כך אמרו <b>משנה אחרונה</b> שאין האשה אוכלת וכו'. ודברי הריטב"א הובאו גם בשטמ"ק שם, עיי"ש שהסמיך את שיטת הרשב"א לדבריו.<br>ובמשנתנו פ"ה מ"ב-ג': הגיע זמן ולא נשאו אוכלות משלו ואוכלות בתרומה וכו', זו משנה ראשונה,<sup class="footnote-marker">3</sup><i class="footnote">ראשונה לאו דווקא, שהרי למשנה ראשונה ארוסה אוכלת בתרומה, אלא משנה אמצעית, כמו שהסיקו בירושלמי במקומו, אלא שלגבי "ב"ד של אחריהך קראו לה "משנה ראשונה".</i> ב"ד של אחריהן אמרו אין האשה אוכלת בתרומה עד שתכנס לחופה. ומהרי"ן אפשטיין במבוא לנוה"מ, עמ' 972 ואילך, הסיק שאף בתוספתא אין "רבותינו" ב"ד של רבי וחבריו, שהרי ר"י בן בתירא נוקט הלכה זו (עיין להלן, שו' 17–18, ומקבילות) בשם "אמרו חכמים", ועיין ירוש' תרומות רפ"ח מ"ה סע"א ואילך, נדרים פ"י ה"ה, מ"ב ע"א, ובבלי שם ע"ג ב'. ברם להלן, עמ' 259, ד"ה ולפ"ז, הסקנו שריב"ב מכוין למשנה האמצעית, ולא למשנה האחרונה.
<small>9.</small> <b>והיבמה עד שתיבעל. </b>כל הראשונים הנ"ל, תוספ' רי"ד נ"ח א', תוספ' הרא"ש שם, סד"ה היבם, תשובת הר"ש משאנץ שהובאה בהגהות מרדכי קידושין סי' תקמ"ה.<sup class="footnote-marker">4</sup><i class="footnote">עיין מ"ש לעיל יבמות פ"י, שו' 7–8, ד"ה אין אוכלת.</i> ורוב הראשונים הנ"ל הסתייעו מברייתא זו שלמשנה ראשונה יבמה אוכלת בתרומה, אם כבר אכלה בחיי בעלה, שהרי דווקא רבותינו אמרו שאין יבמה אוכלת בתרומה עד שתיבעל, בניגוד למשנה ראשונה. וזו היא שיטת ר"ת ורבינו אפרים וסייעתם. והביאו ראייה גם מלשון המשנה: ואפילו כולן בפני הבעל חסר יום אחד בפני היבם וכו', ומכאן שאם עשתה כולן בפני הבעל ומת ונפלה לפני יבם אוכלת לפי משנה ראשונה. והראשונים הסתייעו גם מן הירושלמי כאן למשנתנו. ועיין בבלי יבמות נ"ו א' ובראשונים כאן ושם. ועיין להלן, שו' 18–20, ומש"ש.<br>והר"י חלק על רבינו תם, ודחה את ראייותיו, ופירש את התוספתא: שאין האשה אוכלת בתרומה עד שתכנס לחופה, <b>כשם</b> שאין היבמה אוכלת עד שתבעל,<sup class="footnote-marker">5</sup><i class="footnote">כלומר, אפילו למשנה ראשונה.</i> כמו שהביא הריטב"א כאן בשמו. ותלמידי רבינו יונה פירשו: "עד שתבעל, לאו למימרא דקודם לכן (כלומר, לפי משנה ראשונה) היתה אוכלת, אלא איידי דאיצטריך למימר דלמשנה אחרונה אין האשה אוכלת בתרומה עד שתכנס לחופה שנה כל הדין ואמר ולא היבמה עד שתבעל, אבל ה"ה דקודם משנה אחרונה לא היתה היבמה אוכלת עד שתבעל, דאין חילוק בין משנה ראשונה למשנה אחרונה ביבמות אלא בארוסה". וכן פירש את התוספתא גם בתוספות הרא"ש הנ"ל, והוא בשיטת רש"י, שאפילו עשתה כולם בפני הבעל ונפלה לפני יבם אינה אוכלת בתרומה אפילו למשנה ראשונה.<br>ובמאירי בסוגיין ונדרים ע"ג ב' ויבמות ס"ז ב' דבר בעניין זה, ולא הזכיר כלל את התוספתא. ושמא היתה לו גירסא אחרת כאן, שהרי כן הוא כותב בקידושין י' א', עמ' 75: וכן אמרו בתוספתא אין ארוסה אוכלת בתרומה עד שתכנס לחפה, או שתבעל לשם נשואין. ועיין לעיל פ"ד ה"ד. וצ"ע.
<b>אם מתה בעלה יורשה. </b>וכ"ה בד. אבל בכי"ע ובס' יחוסי תו"א, עמ' תפ"ב הנ"ל, חסר. וכנראה שבבא זו חסרה גם לפני תלמידי רבינו יונה ותוספ' הרא"ש הנ"ל, שהרי יכלו להסתייע ממנה לשיטתם שההלכה "והיבמה עד שתיבעל" היא גם לפי משנה ראשונה דומיא ד"אם מתה בעלה יורשה", שאף למשנה ראשונה אין בעלה יורשה לפני שנכנסה לחופה. ואף שבעלה יורשה אם מסרו שלוחי האב לשלוחי הבעל (עיין לעיל פ"ד ה"ד, שו' 10 ואילך) לפני שנכנסה לחופה, הרי דין זה הוא גם לפי משנה אחרונה, ואין הבדל בין המשנה הראשונה והאחרונה בהלכה זו. ועיין להלן, שו' 18, ומשנת גיטין פ"ה מ"ה ועדיות ספ"ז. 
<small>9-10.</small> <b>אמ' ר' מנחם בן נפח וכו'. </b>כ"ה בד, בכי"ע ובס' יוחסין השלם, 56 סע"א. ובכי"ו בטעות: בן בן נפח, ובס' יחוסי תו"א הנ"ל חסר "בן נפח". ולא מצאתי זכרו במקום אחר. 
<small>10-11.</small> <b>מעשה בר' טרפון שקידש שלש מאות נשים להאכילן בתרומה וכו'. </b>ס' יחוסי תו"א ויוחסין השלם הנ"ל, ולעיל שם, 24 ע"ב, רש"י קידושין ע"א סע"א, רשב"ץ אבות פ"ב מט"ו, ל"ז ע"ב. והמעשה עצמו גם בירושלמי יבמות פ"ד הי"ב, ו' ע"ב, ובמדרש שה"ש הוצ' גרינהוט, ו' ע"ב.<sup class="footnote-marker">6</sup><i class="footnote">ומשם בלקח טוב שם, הוצ' גראינוף, עמ' 15.</i><br>ופירש בס' יחוסי תו"א הנ"ל שלר' טרפון היו הרבה תרומות משלו שהיה עשיר גדול ובעל נכסים מרובים, ולא עוד אלא שהיה מקבל תרומה מכל אדם כל השנה, כמפורש לעיל חגיגה פ"ג הל"ג, עמ' 393.<br>והנשים הללו היו בנות ישראל, והלכה זו היא לפי המשנה האמצעית שארוסה בת ישראל אוכלת בתרומה כשהגיע זמן ולא נישאו, ולפנינו הרי התנה מתחילה שיזון אותן מיד, ודינן כהגיעו זמן ולא נישאו, ועיין ירושלמי נדרים פ"י ה"ה, מ"ב ע"א: קידש אשה על מנת לזון<sup class="footnote-marker">7</sup><i class="footnote">ועיין גם בירושלמי כאן פי"א רה"ב, ל"ד ע"ב.</i> הבעל מיפר לה וכו'. ואין כאן חשש של סימפון, שהרי לא היה בדעתו לישא אותן, ומכיון שחייב במזונותיהן ייחד להן מקום לאכילתן. ואף שאמרנו לעיל, שו' 4–5, שבת ישראל שנתארסה לכהן נותנין לה הכל חולין, הלכה זו היא לטובתה, והיא יכולה לתבוע ממנו שיתן לה הכל חולין, אבל אם היא מתרצית בתרומה, פשיטא שאין מוחין בידה, ובנידון שלפנינו שהיו שני בצרות, וכל עצם הקידושין היה כדי להאכילן בתרומה, הרי בוודאי שנותנין להן הכל תרומה, ויאכלו ממנה בשעת טהרתן. ועיין מ"ש הר"ח אלבק הנ"ל (לעיל, עמ' 255, סד"ה ובמשנתנו).
<small>11-12.</small> <b>וכבר שלח יוחנן בן בגבג אצל ר' יהודה בן בתירה לנציבין וכו'. </b>ספרי קרח פי' קי"ז, עמ' 137, ירושלמי פ"ה ה"ד, כ"ט ע"ד, בבלי קידושין י' ב'. 
<small>17-18.</small> <b>שהרי אמרו חכמים אין ארוסה בת ישראל אוכלת בתרומ' עד שתכנס לחופה. אם מתה בעלה יורשה. </b>וכ"ה בספרי הנ"ל, אלא שנוסף שם באמצע "נכנסה לחופה, אע"פ שלא נבעלה אוכלת בתרומה", כמפורש לעיל פ"ד, שו' 5. ובירושלמי ובבבלי הנ"ל חסר "אם מתה בעלה יורשה", אלא שבירושלמי מוסיף: וסמכו להם מקרא כמה שנאמר <b>כל טהור בביתך יאכלנו</b>. והפסוק אינו אלא אסמכתא בעלמא, עיין לעיל שם בספרי, עמ' 136, ובס' הישר לר"ת סי' מ"ט, הוצ' הרש"ש שלזינגר, עמ' 17, ובתוספות יבמות ס"ח א', ד"ה קנין, ובתוספות הרא"ש קידושין י' ב'. אבל עיין רש"י שם. וכן אמרו בירושלמי יבמות פ"ט ה"ו, י' ע"ב: מאורסת לכהן. <b>כל טהור בביתך יאכלנו</b>, ולית היא גו בייתה וכו', לשומרת יבם לכהן, <b>כל טהור בביתך יאכלנו</b>, ולי' היא גו בייתה. וכ"ז אינו אלא אסמכתא בעלמא. אבל עיין תשב"ץ ה"ב סוף סי' רכ"א. ובספרי זוטא קרח, הוצ' הרח"ש הורוביץ, עמ' 295: <b>בביתך</b>. פרט לבת ישראל עד שלא זכו במעשה ידיה. ומניין אתה מרבה משזכו במעשה ידיה, אמרת, <b>כל טהור בביתך יאכל אותו</b>. ונראה שברייתא זו היא לפי המשנה האמצעית. ומשזכו במעשה ידיה, פירושו משנתחייבו במזונותיה, עיין להלן, שו' 18–20, ד"ה יבמה ומש"ש. ועיין מ"ש לעיל עמ' 233, הע' 15.<br>ולפ"ז נראה שגם "אמרו חכמים" מתייחס למשנה האמצעית, כמו שפירשו כמה ראשונים.<sup class="footnote-marker">8</sup><i class="footnote">עיין בתוספות ותוספות הרא"ש קידושין י"א א', ריטב"א שם, ועוד.</i> וכן משמע מלשון התוספתא כאן שצרפו לה "אם מתה בעלה יורשה", ודין הירושה הוא לאו דווקא בחופה אלא גם במסירת האב, עיין לעיל פ"ד שו' 10–13. ומה שאמרו כאן "עד שתכנס לחופה" הכוונה היא, פרט לארוסה.<sup class="footnote-marker">9</sup><i class="footnote">ולא נכנסו כאן לפרטים יוצאים מן הכלל, דומיא דירושתה, שאפילו במסירת האב לשלוחי הבעל, הבעל יורשה.</i> וכן כתבו בראשונים הנ"ל: ולפי שבהגעת זמן רגילים לעשות חופה נקט חופה. ועיין מ"ש לעיל, שו' 10–11, ד"ה והנשים.

Halakhah 2

<small>18-20.</small> <b>יבמה מה היא למזונות? כל זמן שנתחייב הבעל, יבמין חייבין, לא נתחייב הבעל, אין יבמין חייבין. </b>בחי' הרמב"ן נ"ג סע"א, פירש שברייתא זו סמוכה למשנתנו פ"ה מ"ב הנ"ל, כלומר למשנה האמצעית שאנו עוסקים בה גם בתוספתא לעיל בסמוך, והכוונה ליבמה ארוסה אם יש לה מזונות מנכסי בעלה, ופירשה התוספתא שכל זמן שנתחייב הבעל, והיינו אחרי שהגיע זמן ולא נשא, ונתחייב במזונות, אף היבמים חייבים לזון אותה (מנכסי בעלה, כל שלשה חדשים ראשונים, עיין מ"ש להלן), ואם עדין לא הגיע זמן בחיי בעלה, ואף הוא לא נתחייב במזונותיה, אין היבמין חייבין. והביאו בס' חקת הדיינין סי' ש"ב, פ"ט ע"ב. וכן פירש הרשב"א נ"ג ב' (לפי שטמ"ק שם), נ"ח א' (לפי הנ"ל) והר"ן פ"ד סי' רנ"ג. ובריטב"א נ"ח א': ותו דבהדיא אמרינן ביבמות (בבלי שם נ"ו א') כל שהבעל מאכיל היבם מאכיל, והיינו כמשנה ראשונה וכו', וסתמא קתני לה ואפילו בארוסה.<br>ובבבלי נ"ג ב' שאלו: ארוסה יש לה מזונות, או אין לה מזונות וכו'. ופירשו הר"ח והרי"ף שהכוונה לארוסה שהגיע זמנה להנשא ולא נישאת, ומת בעלה וכו'. ובתוספתא כאן מפורש שאם הגיע זמנה בחיי בעלה ניזונית משל יורשין, ופירש הרמב"ן שם: ומיהו לפר"ח ברייתא לא שמיע להו. והרשב"א (בשטמ"ק) שם חילק בין יבמה שאגידה בו ואינה יכולה להנשא מחמת היבם אפילו לאחר שלשה חדשים נזונית מן הנכסים, מה שאין כן שאר ארוסות, ולפיכך לא הסתייעו בבבלי שם מן התוספתא כאן שמדברת ביבמה.<br>וכל הפירושים הנ"ל הם בתנאי שאנו מניחים שעיקר מקום התוספתא היא כאן, וביבמות פ"ו, שו' 11, הובאה מכאן דרך אגב. אבל אפשר שעיקר מקום התוספתא היא ביבמות שם (וכאן הובאה דרך אגב), ואף הר"ח הביא תוספתא זו ביבמות מ"א ב' (עיין רשב"א נ"ג ב' הנ"ל), ושם אפשר לפרש שהכוונה "כל זמן שנתחייב הבעל" פירושו יבמה שנפלה מן הנישואין, ו"לא נתחייב הבעל" כוונתו יבמה מן האירוסין, ואין מדברין כאן כלל בהגיע זמן ולא נישאו. ולפ"ז אין לפשוט מתוספתא זו את שאלת הבבלי הנ"ל. והנידון כאן הוא ביחס לג' החדשים הראשונים בלבד, עיין מש"ש ביבמות פ"ו שו' 11, ד"ה מה היא, ושו' 46, ד"ה יבמה.
<small>20.</small> <b>מעשה ידיה של מי? אם היתה נזונת משלהן, הרי הן שלהן וכו'. </b>בתוספות יבמות מ"א ב', ד"ה עמד, כתבו שאם ברח היבם והיא ניזונת משלו לאחר ג' חדשים, אין מעשה ידיה שלו. ובשו"ת הרא"ש כלל נ' סי' ד' כתב: ובאותם ג' חדשים שהיא ניזונית, מעשה ידיה ליבם בכל מה שתרויח וכו'. ועיין במשנתנו כאן רפי"א, ובשו"ע אה"ע ריש סי' ק"ס. ובטור שם פסק: מעשה ידיה שלה לעולם אפילו היא ניזונית, ועיי"ש בב"י, ב"ח פרישה ודרישה.<br>ולפי פירוש הראשונים ברישא הכוונה כאן שאם הגיע זמן ולא נשאה בעלה, והיבמין חייבין במזונותיה (מנכסי בעלה) ג' חדשים הראשונים, מעשה ידיה שלהן, ואם נפלה מן האירוסין לפני שהגיע זמנה להנשא, ואין היבמין חייבין במזונותיה כלל (עיין מ"ש לעיל), מעשה ידיה של עצמה.
<small>21.</small> <b>[ירושתה ומציאתה בין כך ובין כך הרי הן של עצמה]. </b>כ"ה בכי"ע, וכן היה בג', ולפנינו נשמט. ובד נשמטו המלים "ירושתה ומציאתה" גרידא. ודין ירושתה נתבאר בין בירושלמי<sup class="footnote-marker">10</sup><i class="footnote">פ"ח ה"ט, ל"ב ע"א; יבמות פ"ד ה"ג, ה' ע"ד, אלא שהגירסא נסתרסה שם, עיין מ"ש בבאורי לה' הירושלמי להר"מ, עמ' ס"ה, אות א'.</i> ובין בבבלי (יבמות ל"ט א'). ועיין ר"מ פכ"ב מה' אישות ה"י ובשו"ע אה"ע סי' ק"ס ס"ק ה' ובנו"כ שם. ועיין מ"ש לעיל, עמ' 240, ד"ה ברם.<br>ואשר למציאתה דינה כשאר אלמנות, עיין ירושלמי רפי"א, ל"ד ע"א, בבלי צ"ו א', עיי"ש.

Halakhah 3

<small>22.</small> <b>המקדיש מעשה ידי אשתו, הרי זה מעלה לה פרנסה מתוכן, והשאר הקדש. </b>וכ"ה להלן ערכין פ"ג ה"ח. ובמשנתנו פ"ה מ"ד: המקדיש מעשה ידי אשתו הרי זו עושה ואוכלת. המותר, ר' מאיר אומר הקדש, ר' יוחנן הסנדלר אומר חולין. ופירש"י (נ"ה ב', ד"ה המותר): הקדיש את מותר מעשה ידי אשתו, מה שהיא עושה לו יותר על הראוי שפסקו חכמים (משנתנו ספ"ה), ולא הקדיש מעשה ידיה עצמן, והמותר קנוי לו וכו'. ברם מלשון התוספתא כאן וערכין הנ"ל משמע שהבעל הקדיש את כל מעשה ידיה, אלא שההקדש אינו חל על אותו חלק ממעשה ידיה שממנו היא צריכה להתפרנס, והמותר הוא הקדש.<sup class="footnote-marker">11</sup><i class="footnote">ואפשר לפרש "המותר" היינו כל מה שנשאר ממעשה ידיה לאחר מיתתה הוא הקדש, עיין במחלוקת האמוראים בירושלמי ובבבלי בסוגיין. ועיין במאירי, עמ' 235, הע' ה'. אבל בעבד (עיין בתוספתא ערכין פ"ג ה"ח הנ"ל ומ"ש להלן) אין לפרש כן, וכל אחד כדינו.</i> וכן כתבו בתוספות רי"ד נ"ח ב':<sup class="footnote-marker">12</sup><i class="footnote">והגירסא הנכונה היא בשטמ"ק, ולפנינו בש"ס הוצ' ראם לקוי בחסרון.</i> המקדיש מעשה ידי אשתו וכו', פי' אפילו למ"ד שאין האשה יכולה לומר לבעלה איני ניזונת ואיני עושה אתיא מתני', וטעמא דמילתא מפני שיכול להערים ולומר איני רוצה לזונך, והיא זקוקה להתפרנס ממעשה ידיה, הלכך הרי זו עושה ואוכלת, ואין ההקדש חל על מעשה ידיה, מפני שמעשה ידיה הרי שלה, שאם לא יפרנסנה בעלה תתפרנס היא ממנו, והמותר מה שעשתה יתר על מזונותיה, שאותו המותר הוא של בעל, והכי תניא בתוספתא המקדיש מעשה ידי אשתו הרי זה מעלה לה מתוכן פרנסה, והשאר הקדש. ר"מ אומר הקדש, דקסבר אדם מקדיש דבר שלא בא לעולם, ר' יוחנן הסנדלר אומר חולין, דקסבר אין אדם מקדיש דבר שלא בא לעולם.<br>וכן פירשו את משנתנו (שהסיפא דבוקה לרישא) בתוספות (עיין שטמ"ק), בתוספות הרא"ש, רבינו יהונתן בפירוש המשנה (עיין להלן) ובמאירי, עמ' 235. אבל בפירושו לגמרא כתב ר' יהונתן הנ"ל שמסוגיית הגמרא משמע כפירוש רש"י.<sup class="footnote-marker">13</sup><i class="footnote">מן הירושלמי אין הוכחה לפירושו, ופירוש בעל פ"מ אינו מוכרח, וטעמו של ר' יוחנן הסנדלר אינו משום שסובר שמעשה ידיה תחת מזונות.</i> ברם בתוספות רי"ד נ"ח ב', ובתוספות (לפי שטמ"ק) יישבו את סוגיית התלמוד נ"ח ב', נ"ט א', גם לפירושם הם. ולא עוד אלא שלפירש"י קשה קצת יישוב התלמוד נ"ח ב' "סיפא איצטריך ליה", ואם הסיפא היא הלכה לעצמה ("הקדיש המותר"), הרי יכול היה התנא לשנותה לבד, עיין בשטמ"ק שם, ד"ה סיפא. ועיין בפי' תלמידי רבינו יונה ובהפלאה במקומו.<br>ואעפ"י שסוגיית התלמוד מתיישבת בדוחק לפי פירוש התוספות ועוד, הרי קשה להוציא את לשון המשנה מפשוטה, אפילו אם נניח שהתוספתא שלנו לא היתה ידועה לתלמודים. וראיתי לחכם אחד שהוכיח מהמשך התוספתא בערכין פ"ג ה"ח הנ"ל<sup class="footnote-marker">14</sup><i class="footnote">עיין מ"ש בתס"ר ח"ב, עמ' 33, סד"ה המקדיש.</i> ששנתה מיד אחר הבבא שלנו: המקדיש מעשה ידי עבדו, הרי זה מעלה לו פרנסה מתוכן, והשאר הקדש<sup class="footnote-marker">15</sup><i class="footnote">וברייתא זו הובאה גם בירושלמי כאן פ"ה ה"ה, ל' ע"א, וב"ק פ"ח ה"ה, ו' ע"ב.</i> שכל הברייתא לא היתה ידועה לתלמוד, שהרי העבד אינו יכול לומר איני ניזון ואיני עושה, עיי"ש בבבלי נ"ח ב'.<br>ברם ברור שכל הראייה ממשנתנו היא משום שתפסו שהיא מדברת בניזונת מבעלה שאם לא כן "מאי למימרא" וכו', עיי"ש בבבלי הנ"ל. אבל בעבד בוודאי שמדברים באינו ניזון, ויש כאן חידוש שאין הרב יכול לומר לעבד עשה עמי ואיני זנך. וכל הסוגיא הרי היא אליבא דרב, והוא סובר (בבלי גיטין י"ב ב') שאין הרב יכול לומר לעבד עשה עמי ואיני זנך (ועיין בירושלמי שהבאנו לעיל), ולפי דחיית התלמוד שאפשר לפרש את משנתנו בשאינה ניזונית, הרי בוודאי שאין להכניס כאן את ההלכה של עבד, ושתי הבבות מדברות בשאין הבעלים מעלין מזונות.

Halakhah 4

<small>23-24.</small> <b>מלאכות שהאשה עושה לבעלה, שבעה גופי מלאכות מנו, ושאר לא הוצרכו לימנות. </b>במשנתנו פ"ה מ"ה נשנו שבע מלאכות: טוחנת, אופה, מכבסת, מבשלת, מניקה את בנה, מצעת לו את המטה, ועושה בצמר. והן הן גופי מלאכות, וכנגדן פוחתין לה שבעה דינרין בשבת אם מרדה (פ"ה מ"ז), כמו שאמרו בירושלמי שם. אבל בוודאי שהאשה עושה עוד כמה מלאכות, כגון מכבדת את הבית וכדומה. והברייתא שלנו גם בירושלמי פ"ה רה"ו, ל' ע"א. 
<small>24.</small> <b>[הכניסה לו בין משלו ובין משלה, לא טוחנת, ולא אופה, ולא מכבסת]. </b>כ"ה בכי"ע. וכן בקג"נ ובריטב"א, עיין להלן. ובד ובכי"ו נשמטה בטעות. ובבא זו מבארת את ההלכה הראשונה שבמשנה הנ"ל: הכניסה לו שפחה אחת לא טוחנת, ולא אופה ולא מכבסת. ובבבלי ס"א א': תנא אחד שהכניסה לו ואחד <b>שצמצמה</b> לו משלה. אבל הגאונים (אוה"ג ח"א, עמ' 171) והרי"ף (פ"ה סי' רע"ח) גרסו בבבלי: ואחד <b>שמצאה</b> לו משלו, ועיי"ש בתוספות, ד"ה ואחת. ובכי"מ: ואחת שמצאתה לו משלו. ועיין באוה"ג ח"ב, עמ' 35. ובריטב"א שם, סד"ה לא: ובתוס' תניא אחת שהכניסה לו משלה ואחת שהכניסה לו משלו. וניסוחו הושפע ע"פ הברייתא שבבבלי. ואמרו בירושלמי (פ"ה ה"ו, ל' ע"א) ובבבלי ס"א א', שאפילו לא הכניסה שפחה ממש, אלא ראויה להכניס דינה כן. ופירש"י: שראויה להכניס. שהכניסה נדוניא רבה. ומלשון התוספתא (הכניסה לו משלו) משמע כפירש"י, והיינו אפילו לא הכניסה לו שפחה ממש משלה, אלא הכניסה לו נדוניא שהיא שלו, אף היא כמו שהכניסה לו משלה. אבל ברמב"ן ס"א רע"א, בריטב"א נ"ט סע"ב ובר"ן פ"ה סי' רע"ח, השיגו על פירושו מן הירושלמי הנ"ל שהמשיך: כהדא דתני אשתו עולה עמו וכו', שהכוונה שהוא עשיר ומצאת לו משלו וכו', עיי"ש. ומרן ר"י קארו בתשובה דחה את הראייה מן הירושלמי, עיין מ"ש בבאורי לה' הירושלמי להר"מ, עמ' נ"ה, אות ע'.<br>ובכי"ע ובקג"נ נוסף אח"כ "מקום שנהגו שלא לעשות וכו'", והיא נשנית להלן בסמוך בד ובכי"ו, ושם נתפרשה.
<small>25.</small> <b>כופה לעשות לבנו, ולבתה, לאחיו, ולאחיה, ולהטיל לפני בהמתו. </b>וכ"ה ("כופה") גם בד. והנכון הוא<sup class="footnote-marker">16</sup><i class="footnote">וודאי גמור אין כאן, ואפשר שמדברים בסמוכים על שולחנו, עיין ריטב"א ס' ב' (ס"א א') בשם "ודייקינן רבני' ז"ל" ובמאירי, עמ' 256. ואשר "להטיל לפני בהמתו" הרי לפי כמה נוסחאות בבבלי כופין אותה להטיל תבן לפני בהמתו, עיין מ"ש להלן בפנים.</i> בכי"ע ובקג"נ: <b>אין</b> (ואין) כופה וכו'. ובשטמ"ק נדרים פ"א ב', סד"ה לפי אבא: ועיינתי בתוספתא דכתובו', ול"ג אבל כופה לתת לפני בקרו, אלא ה"ג <b>ואינו</b> כופה להטיל לפני בהמתו. ובבבלי ס"א ב': דתניא אינו כופה לא לעמוד לפני אביו ולא לעמוד לפני בנו ולא ליתן תבן לפני בהמתו, אבל כופה ליתן תבן לפני בקרו. ובתוספות שם, ד"ה לא, גרסו בבבלי שם: לא ליתן תבן לפני בהמתו <b>ולא</b> ליתן תבן לפני בקרו. והביאו ראייה מבבלי נדרים פ"א ב'. אבל בספרי ספרד וברי"ף היתה הגירסא בבבלי: ולא ליתן תבן לפני בקרו, אבל כופין אותה ליתן תבן לפני בהמתו, עיין באוה"ג ח"ב, עמ' 35. וכן היתה הגירסא לפני הר"מ, עיין פכ"א מה' אישות ה"ה, ה"ו וה"ז. ועיין מ"ש להלן נדרים פ"ז, שו' 3–4, ד"ה שני מטילה. 
<small>25-26.</small> <b>מקום שנהגו שלא לעשות אחת מכל אילו, אינו יכול לכופה. </b>בבא זו דבוקה למשנתנו, והיינו בכל מקום שנהגו שלא לעשות מן המלאכות שנמנו במשנתנו (חוץ מעשייה בצמר, עיי"ש במשנתנו) אינו יכול לכופה. וכן מביאים תוספתא זו הר"ש משאנץ (בתשובת מהר"מ ב"ב, ד' פראג, סי' שי"ח), הרשב"א בשו"ת ח"ד סי' קס"ט, רבינו ירוחם בס' משרים נכ"ג ח"ה והרב המגיד פכ"א מה' אישות ה"א, והוא מציין שמכאן הוא מקור הר"מ שם. ועיין באוה"ג כאן ח"א, עמ' 171. ועיין בבלי נ"ט ב' ובתוספות שם, ד"ה תני ר' חייא.<br>ובבא זו נשנית בכי"ע ובקג"נ לעיל לפני הבבא "[אין] כופה לעשות לבנו וכו' ", עיין מ"ש לעיל, שו' 24, ד"ה ובכי"ע.
<small>26-27.</small> <b>ר' יהודה או' אף אין כופה לעשות פשתן, מפני שמסריח את הפה, ומשרביט את השפתים. </b>וכע"ז בבבלי ס"א ב'. ובירושלמי פ"ה סה"ו: ותני כן, כופה לעשות בצמר אבל לא בפשתן, מפני שהיא מסרחת את הפה <b>ומשלבקת</b> את השפיות. ור' יהודה ששונה משנת ר' אליעזר (להלן זבחים ספ"ב ומקבילה בבבלי מנחות י"ח א') סובר שבמקום שנהגו שהאשה אינה עושה אחת ממלאכות האילו, מכל מקום כופה לעשות בצמר, ודינה כאילו הכניסה מאה שפחות, וכר' אליעזר בפ"ה מ"ו. ועיין מאירי, עמ' 249. ור' יהודה מבאר שלא נשתעבדה לו אלא לעשות בצמר, אבל אינו כופה לעשות בפשתן. ומדברי הר"מ בריש פכ"א מה' אישות מוכח שהלכה זו אינה אלא בשלא נהגו הנשים לעשות את המלאכות האילו (או שהכניסה לו ארבע שפחות), אבל בסתם כופה לעשות בפשתן. ובירושלמי ב"מ פ"א ה"ה, ח' ע"א: דתנינן תמן כופה לעשות בצמר, ואינו כופה לעשות בדבר אחר. והכוונה לדברי ר' אליעזר במשנתנו פ"ה מ"ה, והמלים "ואינו כופה לעשות בדבר אחר" הן הוספות באור של הירושלמי. ובהגהות יפה עינים ס"א ב' כתב: ובירושלמי ב"מ פ"א ה"ה מבואר דשולל גם כל המלאכות זולת בצמר. ולא נתחוורתי בדבריו, והירושלמי תפס לדוגמא את דברי ר' אליעזר במשנתנו, והיינו בשהכניסה לו כמה שפחות,<sup class="footnote-marker">17</sup><i class="footnote">והוא הדין דברי ר' יהודה כאן, ובשלא נהגו הנשים לעשות המלאכות האילו.</i> שאינו כופה אלא לעשות בצמר, אבל לא במלאכה שאינה רגילה בה. והוא הדין בשאר נשים שלא הכניסו כלום אינו יכול לשנותה למלאכה שאינה שלה,<sup class="footnote-marker">18</sup><i class="footnote">ואינה גרועה מעבד עברי, עיין במכילתא ריש משפטים, הוצ' הרח"ש הורביץ, עמ' 248, ובירושלמי כאן פ"ו ה"א, ל' ע"ג, וב"מ פ"א הנ"ל. ועיין בבלי ב"מ י"ב ב'.</i> אבל יכול לכופה לכל המלאכות שהיא רגילה בהם, כגון אריגה ורקימה וכיוצא בהן. ולפי הר"מ הנ"ל כופה אף לעשות בפשתן, במקום שנהגו הנשים לעשות את כל המלאכות. ועיין במשנת ב"ק פ"י מ"ט וברש"י שם קי"ח ב', ד"ה צמר.<br>ואשר לטעמו של ר' יהודה פירושו שהפשתן פוצע ומסרט את הפה, "שהיא צריכה לשרות החוט תמיד ברוק"<sup class="footnote-marker">19</sup><i class="footnote">ועיין בבלי זבחים ע"ט ב', ומ"ש בתס"ר ח"ד, סוף עמ' 61 ואילך. ועיין בספר Studies in Ancient Technology של A. J. Forbes ח"ד, עמ' 163, ציור 16, ומ"ש שם, עמ' 165, בשם Catullus.</i> (לשון רש"י ס"א ב'), והחוט החד פוצע את החיך ואת הלשון, אם אינה נזהרת יפה, כמו שפירש מהרי"ן אפשטין בתרביץ ש"ח (תרצ"ז), עמ' 120, עיי"ש שהעיר על כמה דוגמאות וביניהן תוספתא כלים ב"ב פ"ז ה"י: הכוסות (הקיצין) הסידניים טהורין מפני <b>שסורחין</b> את הפה. וכן משמש "סרח" גם בסורית המזרחית ושל א"י. ועיין גם בערוך ערך סרח ובעה"ש שם. ו"סרח" כאן הוא דומיא ד"משרביט" (מנפח), או משלבק (שבירושלמי), שאף הוא פירושו מנפח ("שולבגא, נופחא זעירא", עיין אפשטין הנ"ל), כלומר מזיק בפועל.<br>אמנם ר"ח ילון<sup class="footnote-marker">20</sup><i class="footnote">קונטרסים ש"א, ירושלים תרצ"ז, עמ' 37 ואילך.</i> ערער על פירוש זה, וטען שכבן כפר הוא יודע שסתם פשתן ריחו רע,<sup class="footnote-marker">21</sup><i class="footnote">ומסריח, איפוא, פירושו כפשוטו. ובוודאי שצדק בעיקר דבריו (שהפשתן מסריח), וכן מוכח גם מן המקורות, עיין משנת ברכות פ"ג מ"ה ובפירש"י שם כ"ה כ', ד"ה מי המשרה, וכן בכמה וכמה מקומות. אבל בבבלי ס"א ב' העמידוהו "בכיתנא רומאה", ולעניין ריח רע הרי אין הבדל בין פשתן רומאי ובין פשתן של א"י. ועלינו להניח שחוטי הפשתן הרומאי היו יותר חדים וקשים מפשתן אחר, ולאו משום ריח רע אתינן עלה. ברם הגבלת הבבלי קשה, עיין בתוספות שם, ד"ה וה"מ, ובשטמ"ק שם בשם תלמידי רבינו יונה. ושמא היה נפוץ בא"י מין פשתן שקראו לו (ע"פ דמיונו): כיתנא רומאה. ועיין בבלי ב"מ כ"ט סע"ב, חולין פ"ד ב'. וצ"ע. ועיין מ"ש הגרב"ז שאפראן בשו"ת הרב"ז סי' מ"ב.</i> וצריך להוכיח תחילה הוכחה ברורה, שפשתן בשעת טוייתו כבר כלה ריחו הרע וכו', מ"מ מסתבר פירושו של מהרי"ן אפשטין הנ"ל.<sup class="footnote-marker">22</sup><i class="footnote">וריחו הרע של הפשתן בשעת שרייתו במים בא בעיקר מחמת פעולת ההפרדה ותחילת רקבון, מה שאין כן בחוט גמור ויבש שנותנין אותו לתוך הפה. ולאו מחמת ריח רע אתינן עלה.</i> ואשר לפליאתו של ילון שם על אשר נעלם מאפשטין ירושלמי מפורש:<sup class="footnote-marker">23</sup><i class="footnote">פיאה פ"ח ה"ה, כ' סע"ד, עירובין פ"ג ה"א, כ' ע"ד.</i> "אפונין חיים מערבין בהן מזון שתי סעודות. למי נצרכה לר' מאיר, שלא תאמר הואיל <b>ומסריחין את הפה</b> אין מערבין בהן", אין מכאן סתירה לפירושו של מהרי"ן אפשטין. ואף שהמפרש בפיאה הוצ' לונץ, מ"ה ע"ב, כתב: "לר"מ שאומר בתוספתא שם שאסור לערב בבצלים מפני שמסריחין את הפה", אין הדבר כן, וטעמו של ר"מ לא נזכר בתוספתא (עירובין פ"ו ה"ו, עמ' 119 ומקבילות) כלל. ובבבלי עירובין כ"ט סע"א אמרו: לא שנו אלא בעלים, אבל באימהות לית לן בה, ובעלין נמי לא אמרן וכו'. הרי לך שאין טעמו של ר' מאיר משום סרחון, אלא משום הארס שבבצלים שאינן ראויין לאכילה כמו שהם (עיין בירושלמי שם רפ"ג, כ' ע"ג). ולפי הבבלי מערבין באימהות של בצלים, אעפ"י שמסריחין את הפה, ואף לפי הירושלמי אין הטעם משום סרחון הפח. ולא עוד אלא שאין אפונין חיים מסריחים את הפה יותר מאפונין מבושלים. ולפיכך ברור שמירושלמי זה ראייה לפירושו של אפשטין, והכוונה שאפונים חיים מתוך שהם קשים מסרטין את הפה, והייתי יכול לטעות שאין מערבין בהן, כשם שאין מערבין בבצלים לר"מ משום הארס שבהן, קא משמע לן שאין אנו חוששין לכך. ואף כאן מסריחין = מסרחין.

Halakhah 5

<small>28-29.</small> <b>נדרה שלא להניק את בנה, בית שמיי או' שומטת את דדיה מפיו, ובית הלל אומ' כופה אותה להניק וכו'. </b>כל הברייתא בירושלמי פ"ה ה"ו, ל' ע"א, ובבלי נ"ט ב'. ושומטת את דדיה מפיו היא מליצה, כלומר מונעת את היניקה מן הולד. ובמשנת ר' אליעזר פט"ו, עמ' 291: יונקי שדים. מכאן ששומטין דד מפי התינוקות (כלומר, בתענית ציבור). והאגדה שם היא בשיטת ב"ש, עיין מ"ש לעיל ה"ג (יומא), עמ' 813. ועיין להלן סוטה פ"ו סה"ד ומקבילות. 
<small>29-30.</small> <b>אם היה בנה מכירה וכו'. </b>ירושלמי ובבלי הנ"ל. ובתוספתא נדה פ"ב ה"ה: תינוק המכיר את אמו אין נותנין אותו למיניקת אחרת, מפני סכנות נפשות. ובשיעור ההכרה, עיין ירושלמי הנ"ל ובבלי ס' א'. 
<small>30.</small> <b>אין האיש כופה את אשתו וכו'. </b>בכ"י תימני קדום:<sup class="footnote-marker">24</sup><i class="footnote">הוצ' ר"י קאפח בתלפיות ח"ח, ניורק גיסן תשכ"א, עמ' 132, והם קטעים ממגילת סתרים לר"נ, עיין מ"ש הר"ש אברמסון בספרו "רב נסים גאון וכו', עמ' 200, ועיי"ש עמ' 273, הע' 189.</i> ודבר זה נאמר בתוספתא מפורש, אין האיש כופה את אשתו שתניק את בן חבירו, ואין האשה כופה את בעלה שתניק את בן חברתה. ותמצא זה בתלמוד ארץ ישראל בפרק אע"פ (ה"ו, ל' ע"א). ותוספתא שלנו כלשונה נעתקה גם בה"ג ה' כתובות, ד"ו ע"א ע"ב. וממנו, כנראה, בס' השרשים לר"י בן ג'נח שרש כפה, הוצ' בכר, עמ' 228: ועוד מאמרם אין האיש כופה את אשתו להניק את בן חברו, ואין האשה וכו'.<br>ובסמ"ג לאוין פ"א, ל"ג סע"ג: תניא בתוספת' הרי שרצתה האשה להניק בן חבירת' עם בנה הבעל מעכב, ואינו מניחה אלא להניק בנו בלבד. ורבינו העתיק את לשון הר"מ פכ"א מה' אישות הי"ב (כדרכו תמיד), ופתח בשם המקור. ובאמת לא נזכר לא בירושלמי ולא בתוספתא "עם בנה" ולפי פשוטה פירושו שהבעל יכול לעכב את אשתו אם היא רוצה להניק את בן חברתה לבדו (כגון שמת בנה). ובבבלי ס"א א': היא אומרת להניק, והוא אומר שלא להניק, שומעין לה. צערא דידה הוא. ופירש"י: החלב רב בדדיה ומצערה. ולפי זה אין הבדל בין רוצה להניק את בנה או בן חברתה, אבל בר"מ פכ"א מה' אישות סהי"ג: שצער הוא לה לפרוש מבנה. ולפ"ז אין הבעל יכול לעכב אותה מבנה דווקא, אבל יכול לעכבה מלהניק בנה של אחר. ונמצא שרבינו פסק את שתי ההלכות שיכול לעכבה מלהניק בנה של אחר גרידא, ומעכבה גם מלהניק את של אחר יחד עם בנה, עיין בבלי ס' ב', ותוספתא נדה פ"ב ה"ד.<br>ובמאירי, עמ' 250: נשאלה שאלה בימי הגאונים במי שהיו לו שתי נשים וילדו שתיהן, ומתה האחת, ונשאר הבן, ומת הבן של אשה אחרת, אם כופה להניק את בנו שיש לו מאותה שמתה, והיה מי שהורה שחייבת בכך, והביאה ממה שאמרו בתלמוד המערב וכו' שתניק את בנה של חבירתה, אלמא דוקא בבנו של חברו הוא דאינו כופה, הא בבנו שלו כופה. ומכל מקום רבם (=רובם) הסכימו שאינו כופה אותה בכך, שנוח לנו לדקדק בלשון הבבלי וכו', ולא עוד שהם מפרשים בו שלא תניק בנה של חברתה אפילו היה בנו של בעלה. ועיין בהערה ט' שם. ועיין מ"ש בבאורי לה' הירושלמי להר"מ, עמ' נ"ה, אות ל'.

Halakhah 6

<small>32-33.</small> <b>המדיר את אשתו מתשמיש המטה, בית שמיי או' שתי שבתות, כלדת נקבה, בית הלל אומ' שבת אחת, כלדת זכר, וכימי נדתה. </b>וכ"ה להלן עדיות פ"ב ה"ד ובירושלמי פ"ה ה"ח, ל' ע"א. ובמשנתנו פ"ה מ"ו ועדיות פ"ד מ"י נשנית מחלוקת זו של ב"ש וב"ה בלי נתינת טעם לדבריהם. ובבבלי ס"א ב': מ"ט דב"ש גמרי מיולדת נקבה, ובית הלל גמרי מיולדת זכר. ובית הלל נמי נגמרו מיולדת נקבה (כלומר, שהוא אסור באשתו שבועיים) ? אי מיולדת גמרי לה הכי נמי, אלא ב"ה מנדה גמרי לה.<br>ואשר ללשון המדיר, שהדיר את אשתו בדבר שהוא משועבד לה כתב הגאון (לפי שטמ"ק ע' א') שאסר על עצמו הנאה ממנה, וכמו שתירצו בנדרים ט"ו ב'. וכ"ה בר"מ פי"ד מה' אישות ה"ו. והרשב"א בנדרים שם כתב שאפילו אם אמר קונם שאני משמשך נאסר, משום דנעשה כאומר הנאת תשמישך עלי, עיי"ש, וכן כתב במאירי שם בשם "יש מפרשים". ועיין בשטמ"ק בסוגיין. ומ"מ התקשו הראשונים למה לא אמרו כן בתלמוד בסוגיין בפירוש, כמו שאמרוה בנדרים. ור' דן אשכנזי יצא לידון בדבר חדש, וגרס בתוספתא כאן בסוף ההלכה דברי ר' יהודה, ופירש שר' יהודה סובר שעונה היא מדרבנן, אם פירש ונתן קצבה לנדרו<sup class="footnote-marker">25</sup><i class="footnote">כלומר, עד שבועיים לב"ש ועד שבוע לב"ה. ומדברי הרשב"א (בסוף התשובה שהבאנו בפנים) אנו רואים שר' דן טען שכיוון שחל הנדר עד שתי שבתות לב"ש ועד שבת אחת לב"ה תו לא פקע לעולם. ופירש הרשב"א שם את כוונתו, משום דהוי ליה כאיסור כולל, שכלל דברים מותרים עם דברים אסורים, עיי"ש שהשיג עליו.</i> ולפיכך מפקיע הקונם מידי שעבוד, ומשום כך לא הקשו כאן כלום, אבל משנת נדרים היא כר' מאיר, והוא סובר עונה דאורייתא אפילו במפרש, ולפיכך שאלו שם כיצד חל הנדר והרי הוא משועבד לה. והרשב"א חולק עליו וכותב בתשובתו אליו (ח"א סי' אלף רל"ב): גם מה שכתב מר דמפרש פלוגתא דר' מאיר ור' יהודה, דלר' יהודה דרבנן, ומתני' דפרק אף על פי ר' יהודה, ומתני' דנדרים ר' מאיר, וסבירא ליה דאף במפרש דאוריתא, ואליבא דידיה פרכינן התם בפרק ואלו נדרים (ט"ו ב'). גם זה לא ידעתי היכן מחלוקת זו שנויה.<sup class="footnote-marker">26</sup><i class="footnote">ועיין מ"ש בהפלאה בקונטרס אחרון סי' ס"ט, ס"ק ו'.</i> עוד אמרת שמצאת בתוספתא בפרק אף על פי<sup class="footnote-marker">27</sup><i class="footnote">קרא את פרק התוספתא בשם פרק המשנה, כרגיל אצל הראשונים, עיין מ"ש לעיל פ"ד, הע' 84.</i> המדיר את אשתו מתשמיש המטה וכו', <b>דברי ר' יהודה</b>, ואיהו סבירא ליה דעונה במפרש דרבנן. גם זה לא ידעתי היכן היא שנויה, דאלו בתוספתא כתובות פרק חמישי שמתחיל הבוגרת כתבועה שנו שם מחלוקת ב"ש וב"ה ששנויה במשנתינו, אלא שהוסיפו שם טעם דבריהם כטעם שאמרו בגמרא שם, ב"ש אומרים שתי שבתות כיולדת נקבה, וב"ה אומרי' שבת אחת כיולדת זכר. ולא נזכר שם ר' יהודה כלל, אלא בסוף, במורדת על בעלה, כדרך ששנויה גם כן במשנתינו.<br>ודברי ר' דן אשכנזי קשים גם מצד אחר, שהרי משנת עדיות פ"ד מ"י שהיא משנת אעפ"י כאן היא כר' מאיר, כמפורש בתוספתא עדיות פ"ב ה"ב (עיין מ"ש בתס"ר ח"ב, עמ' 183), ושוב נשארת הקושיא למה לא פירשו בגמרא כאן כמו שפירשו בנדרים.
<small>33-34.</small> <b>יתר על כן, יוציא ויתן כתובה. </b>במשנתנו ליתא. ולפי פשוטה של לשון משמע, שאם הדירה יותר משבוע לב"ה, ושבועיים לב"ש, יוציא ויתן כתובה, וכפירש"י למשנתנו (ס"א ב'): אם הדירה ב' שבתות תמתין, ואם יותר יוציא ויתן כתובה, וכן משמע מלשון הר"מ פי"ד מה' אישות ה"ו. ואף ששמואל סובר (ס"א ב') שאף בהדירה סתם ימתין שבועיים לב"ש ושבוע לב"ה, אינו חולק על רב אלא על הדין, אבל לא על פירוש המשנה,<sup class="footnote-marker">28</sup><i class="footnote">וכן בשטמ"ק שם, סד"ה ב"ש: מחלוקת במפרש כו' פי' פלוגתייהו לכ"ע הויא במפרש וכו', ושמואל אמר אף על גב דפלוגתייהו הויא במפרש וכדכתי', ומיהו ה"ה נמי בסתם וכו'.</i> ואם הדירה בפירוש יותר מן השיעור שקבעו במשנתנו, יוציא ויתן כתובה מיד. ועיין במאירי, עמ' 257, ובהערה ה' שם, ואינו מוכרח. ובמשנתנו כאן רפ"ז: המדיר את אשתו מלהנות לו, עד שלשים יום יעמיד פרנס, יתר מכן יוציא ויתן כתובה. ושם אפשר לפרש שיתר משלשים יום<sup class="footnote-marker">29</sup><i class="footnote">כלומר, יתר מכאן, מכאן ואילך, עיין מ"ש להלן בפנים. ועיין מ"ש להלן פ"ז, הע' 1.</i> לא יעמיד פרנס אלא יוציא ויתן כתובה.<br>ובריטב"א בסוגיין כתב: פרש"י ז"ל שהדירה שבת אחת, או שתי שבתות, אבל אם הדירה יותר לא תמתין וכו', לכך הנכון דמתניתין קתני סתם המדיר את אשתו, דב"ש אומר שתמתין שתי שבתות וכו', וזה שנחלקו בה רב ושמואל וכו'. ולפירוש הריטב"א לכאורה היה צריך לומר בתוספתא כאן: <b>מכאן ואילך</b> יוציא ויתן כתובה, כמו שכתב רש"י במהדו"ק, עיין בשטמ"ק שם. ובאמת אין לדייק כלל מן הלשון, שהרי גם להלן, שו' 38, אמרו: יתר על כן אפי' כתובתה מאה מנה וכו', והכוונה שם "מכאן ואילך".<br>ובירושלמי בסוגיין לא נזכרה מחלוקת רב ושמואל כלל, אלא להלן פ"ז ה"א, ל"א ע"ב (והשיטות שם הפוכות), במדיר את אשתו מליהנות לו.<sup class="footnote-marker">30</sup><i class="footnote">ועיין מ"ש להלן רפ"ז.</i> והואיל ואין זה מצוי כלל בירושלמי שלא יביאו את המחלוקת במקומה ויסמכו על מקום אחר מבלי לציין לכך, הרי אפשר שבנידון שלנו לא נחלקו כלל, וכצריכותא שבבבלי ס"א ב', ע"א א', וכאן, הואיל ואי אפשר בפרנס, אף שמואל יודה לרב שבין בסתם ובין במפרש יותר מן השעור (יותר מכאן) יוציא ויתן כתובה מיד.
<small>34.</small> <b>הפועלין שתים בשבת. </b>פיסקא ממשנתנו פ"ה מ"ו, והתנא מבאר כאן את שיעורי העונה. 
<b>אם היו עושין מלאכה בעיר אחרת וכו'. </b>בבלי ס"ב סע"א. ובירושלמי פ"ה ה"ח, ל' רע"ב, הקשו מן הרישא של משנתנו שאמרו שם: הפועלים שבת אחת, על הסיפא שם שאמרו: הפועלין שתים בשבת. ותירצו: תני בר קפרא הפועלין יוצאין <b>למלאכתן</b> שלא ברשות בתיהן שבת אחת, כלומר, הרישא דבוקה לשלפניה: התלמידים יוצאין שלא ברשות וכו' הפועלין יוצאין וכו', והוא כבתוספתא כאן. ועיין בתוספות ובראשונים שהביא בשטמ"ק ס"ב א', ד"ה והתניא הפועלים. 
<small>35.</small> <b>החמרים אחת לשתי שבתות. </b>במשנתנו פ"ה מ"ו הנ"ל: החמרים אחת בשבת. ובשטמ"ק ס"א ב', ד"ה התלמידים, כתב: ושל פועלים שתים בשבת אפ"ה רשאין לשנות וכו', וכן הפועלין ז' ימים, אבל החמרים והגמלין והספנין אינן רשאין להוסיף יותר על שיעור עונתן, דדוקא פועלין דעונתן שתים בשבת רשאין לשנות עד שבוע וכו'. ובח"ד ציין לב"ש באה"ע (סי' ע"ו ס"ק ב' אות ג') שכתב: החמרים פעם אחת בשבת, היינו ודאי כשהם בעירם בכל לילה (ועיין בתוספות ובשטמ"ק ס"ב א' הנ"ל).<br>וכנראה שבזמנו ומקומו של התנא של משנתנו לא היו משתמשים בחמרים להעביר סחורות למרחק יותר מג' ימים (אלא היו משתמשים בגמלים), וברוב רובן של הובלות משא היו החמרים יוצאים למקומות קרובים (עיין ירושלמי ב"מ פ"ה ה"ה, י' ע"ב). ובמקומו ובזמנו של התנא שלנו כאן היו משתמשים בחמרים למהלך שבוע (שבועיים ללכת ולחזור). ועיין בבלי ס"ב סע"א ומ"ש בבאורי לה' הירושלמי להר"מ, עמ' נ"ו, אות ד'.
<small>35-36.</small> <b>הגמלים אחת לשלשים יום, הספנין אחת לששה חדשים. </b>וכ"ה בד. ובכי"ע ליתא, והיא פיסקא ממשנתנו, ולפיכך השמיטוה הסופרים בכי"ע. אבל באמת הכוונה היא שאעפ"י שבפועלים ובחמרים פעמים שעונתן משונה מעונה שקבעו חכמים במשנתנו, אבל הגמלים והספנין עונתן קבועה. 

Halakhah 7

<small>36.</small> <b>המורדת על בעלה וכו', זו משנה ראשונה. </b>בכי"ע חסרה המלה "וכו'", ואין הוא רגיל כלל בתוספתא לקצר את הפיסקאות במלה "וכו'", אלא שסופר כי"ו ראה שאין משמעות לשלשת מלים אילו בלי המשך הדברים, ולפיכך הוסיף את המלה וכו'. וכע"ז להלן, שו' 39–40, עיין מש"ש, ד"ה המשרא. אבל גירסת כי"ע נכונה, וכן דרך התוספתא, עיין מ"ש לעיל ח"ב (כלאים), עמ' 553, ובהערה 26 שם. ואשר למהות המרידה, עיין בירושלמי ובבבלי למשנתנו. וכל העניין מוכיח, שבמורדת מתשמיש עסיקינן.<br>ובד: המורדת על בעלה פוחתין לה מכתובתה שבעה דינרי' בשבת. ר' יהודה אומר שבעה טרפעקי. זו משנה ראשונה וכו'. והשלים הסופר את כל הפיסקא ממשנתנו פ"ה מ"ז. ועיין גם בבבלי ס"ג ב'. ובתוספ' רי"ד שם גרס: ת"ר (במקום "גופא" שלפנינו). וכן היה בתוספתא לפני הרשב"א, שכ"ה כותב בתשובה (ח"א סי' אלף רל"ב): ולא נזכר שם (כלומר, בתוספתא לעיל) ר' יהודה כלל, אלא בסוף, במורדת על בעלה, כדרך ששנויה כן במשנתנו. וסופר התוספתא גרס במשנתנו פוחתין לה <b>מכתובתה</b> וכו', כגירסת רוב הנוסחאות (עיין מ"ש בתס"ר ח"ב, עמ' 34), אבל בשטמ"ק ס"ג א', ד"ה מתני': ובקצת ספרים <b>דוקני</b> איתה פוחתין לה ז' דינרין.<sup class="footnote-marker">31</sup><i class="footnote">כלומר, בלי המלה "מכתובתה", עיי"ש הטעם לשבת בגירסא זו.</i> וכ"ה גם בתשה"ג חמדה גנוזה סי' פ"ט (אוה"ג, עמ' 189), ובב"ר כת"י אוקספורד (לפי מהדורת תיאודור־אלבק, עמ' 552, בשנו"ס).
<small>36-38.</small> <b>רבותינו התקינו שיהו בית דין מתרין בה ארבע וחמש שבתות זו אחר זו פעמים בשבת. יתר על כן, אפי' כתובתה מאה מנה אבדה את הכל. </b>וכ"ה בד אלא ששם חסרות המלים "בית דין" וכן אינן בשום נוסח, ואף בכי"ו נקוד עליהן מלמעלה (כנראה, לסימן מחיקה). ובכי"ע: רבותינו התקינו שמתרין בה ארבע שבתות זו אחר זו וזו אחר זו <b>פעם אחת</b> בשבת וכו'. ובקג"נ הדף קטוע כאן, אלא שנשאר שם, <b>ארבע שבתות</b> (כגי' כי"ע). ותלמידי רבינו יונה (בשטמ"ק ס"ג ב' ד"ה שתי) כתבו: אבל מורי הרב נר' אומר דשתי פעמים על כל הכרזה והכרזה קאמר (כלומר, רמי בא אבא בבבלי שם), דהוו להו שמונה הכרזות, וסיועא למילתיה מן התוספות, דתנינן התם ורבותינו חזרו ונמנו שיהיו <b>מכריזין</b> עליה ארבע שבתות (כגי' כי"ע וקג"נ), ושולחין לה <b>פעמים</b> (כגי' ד וכי"ו) בכל שבת.<sup class="footnote-marker">32</sup><i class="footnote">בנתיבות משפט שנביא להלן, מעתיק: פעמים בשבת ורמי בר <b>חמא</b> בא לפרש, והנכון הוא בשטמ"ק, וכגירסת כי"מ ועוד.</i> ורמי בר אבא בא לפרש התוספות ולומר, לא תחשוב שאלו השתי פעמים שתיהן קודם הכרזה, או שתיהן אחר הכרזה, אלא אחת קודם הכרזה, ואחת אחר הכרזה. ודברי תלמידי רבינו יונה נעתקו מכ"י (בשינויים קלים) בנתיבות משפט לס' משרים, רי"ג ע"א, עיין מש"ש בפירוש דבריהם.<br>ובמאירי בסוגיין, עמ' 264: אלא שבבריתא ראיתי <b>מתרין</b> בה <b>ארבע וחמש</b> שבתות. ובתוספות ס"ג ב', ד"ה דיקא: דליכא למימר שמכריזין ד' שבתות בכל יום, דבהדיא תני בתוספתא דפעם <b>אחת</b> בשבת מכריזין. וכן בסמ"ג לאוין פ"א ל"ב ע"ג, והובא גם בהגה"מ פי"ד מה' אישות סה"ט, השיג על הר"מ שם שפסק שמכריזין עליה ארבע שבתות בכל יום: ולא בכל יום, דהא בהדיא קתני בתוספתא פעם אחת בשבת. וכ"ה בר"ן פ"ה סי' רפ"א.<br>ובירושלמי פ"ה ה"י, ל' ע"ב: בית דין שאחריהן מתירין בה ארבע שבתות, והיא שובר' כתובתה ויוצאה. וכן מעתיק במאירי, ריש עמ' 265: בתלמוד המערב בית דין שאחריהם <b>אמרו מתרין</b> בה וכו'. ובבבלי ס"ג ב': רבותינו חזרו ונמנו שיהו <b>מכריזין</b> עליה ארבע שבתות זו אחר זו, ושולחין לה ב"ד הוי יודעת שאפילו כתובתיך מאה מנה הפסדת. ולהלן שם: אמר רמי בר חמא אין מכריזין עליה אלא בבתי כנסיות ובבתי מדרשות. אמר רבא דיקא נמי דקתני ארבע שבתות<sup class="footnote-marker">33</sup><i class="footnote">ופירש"י: שבתות, ימים שאינם של מלאכה, והכל מצויין בבתי כנסיות ובבתי מדרשות. והר"מ בפי"ד מה' אישות הנ"ל פירש אחרת, עיין במגיד משנה במקומו ובר"ן הנ"ל (בפנים, סד"ה ובמאירי).</i> זו אחר זו. שמע מינה. אמר רבי בר חמא (או: בר אבא) פעמים שולחין לה מבית דין, אחת קודם הכרזה ואחת לאחר הכרזה.<br>עכשיו נברר את הגירסאות השונות שבתוספתא. הגירסא "מתרין" היא בכל נוסחאות התוספתא, וכן מעתיק משם במאירי הנ"ל, וכ"ה בירושלמי הנ"ל. וגירסת תלמידי רבינו יונה בתוספתא "מכריזין" גירסא בודדת היא,<sup class="footnote-marker">34</sup><i class="footnote">מדברי התוספות ס"ג ב', ד"ה דיקא, אין ראייה כלל, משום שעיקר כוונתן שם מרוכז במלים "פעם אחת", כלומר, משם ראייה שמשמעות הבבלי היא שפעם אחת בשבת מכריזין, ולא בכל יום, עיי"ש.</i> והוא, כנראה, תיקון ע"פ הבבלי הנ"ל. ובמאירי, עמ' 264 הנ"ל, העיר על התוספתא: ושמא ההכרזה קרויה התראה. ולא כתב רבינו אלא בדרך "שמא", ולפי פשוטו בוודאי שבא"י לא הכריזו על העובדא בבתי כנסיות ובבתי מדרשות, אלא היו מתרין באשה בחשאי ובצינעא. ואפשר מאד שרמי בר חמא בבבלי הנ"ל סמך על התוספתא כאן, ולפיכך אמר שפעמים שולחין לה מבית דין וכו', כלומר ב"ד מתרין בה פעמים בכל שבוע, עיין בפי' תלמידי רבינו יונה הנ"ל. ואפשר שגירסת כי"ו "שיהו <b>בית דין</b> מתרין בה" אינה ט"ס, אבל אפשר שיש כאן תיקון ע"פ הבבלי הנ"ל.<br>ואשר לגירסא "ארבע וחמש שבתות", הרי גירסת כי"ע ("ארבע שבתות") מקויימת ע"י קג"נ, תלמידי רבינו יונה והירושלמי והבבלי. אבל דווקא מטעם זה גירסת ד וכי"ו ("ארבע וחמש שבתות") שהיא מקויימת ע"י המאירי אין לדחותה בהחלט (ואפשר שבכי"ע מתוקן ע"פ שני התלמודים). ואשר לפירושה נראה שרבותינו נתנו לה ארבעה שבועות שלמים, ואם מרדה בליל שבת הרי אם מתרין בה ארבע שבתות אין כאן אלא שלשה שבועות בנתים, ומתרין בה חמש שבתות, אבל אם מרדה בתחלת השבת הרי מספיק להתרות בה ארבע שבתות.<br>והראשונים נחלקו אם לפי רבותינו מפסידה חלק מכתובתה עד ההתראה האחרונה, אלא שאח"כ מפסידה את הכל בבת אחת, או שאינה מפסידה כלום עד ההתראה האחרונה, ואם חזרה בה מקבלת את כל הכתובה (אלא שאם תמרוד שוב אפילו פעם אחת תפסיד את הכל), עיין בר"ן מ"ש בשם גאון, בחי' הרמב"ן, הרא"ה ועוד.<br>ואשר לגירסא "פעמים בשבת" שבד ובכי"ו הרי היא מקויימת ע"י תלמידי רבינו יונה הנ"ל, וכן משמע מן הבבלי (אם אין כאן תיקון על פיו), עיין מ"ש לעיל. וגירסת כי"ע ("פעם אחת") מקויימת ע"י התוספות.<sup class="footnote-marker">35</sup><i class="footnote">הסמ"ג יונק מתוספות שנץ בכל מקום, עיין מ"ש רא"א אורבך בספרו "בעלי התוספות", עמ' 391. ומהן, כנראה, שאב גם הר"ן.</i> ואין להכריע.
<small>38-39.</small> <b>אחת ארוסה, ואחת שומרת יבם וכו'. </b>ירושלמי פ"ה ה"י, ל' ע"ב (פעמיים), קידושין פ"א ה"ב, נ"ט ע"א, בבלי כאן ס"ג א', ס"ד א'. ומן הבבלי (ס"ד א') משמע שאין בבא זו מדברי רבותינו, והיא מבארת את משנתנו פ"ה מ"ז ("המורדת על בעלה"), והיא כמשנה ראשונה, שמצות ייבום קודמת, ולפיכך כותבין אגרת מרד על יבמה שאינה רוצה להתייבם. אבל בירושלמי משמע שסברו שבבא זו היא מדברי רבותינו (וכפירוש בעל ק"ע במקומו), והוכיחו מכאן שאפילו למשנה אחרונה כותבין אגרת מרד על יבמה. עיין במה"פ, ד"ה אפילו, ברם בירושלמי אין זכר למאמר ר' יצחק (בבלי יבמות ל"ט ב') שחזרו לומר מצות ייבום קודמת למצות חליצה. 
<small>39.</small> <b>אפי' נדה, ואפי' חולה. </b>ואמרו בירושלמי כאן וקידושין הנ"ל: שמרדה עד שלא באת נידה. 

Halakhah 8

<small>39-40.</small> <b>המשרא את אשתו על ידי שליש, כולם במדה האיטלקי. </b>וכ"ה (בשינויי כתיב) גם בכי"ע. ובתוספ' רי"ד ס"ד סע"ב: תניא בתוספתא בפרק הבוגרות המשרה את אשתו ע"י שליש וכו', וכולן במדת איטלקי. וממש כעין זה לעיל, שו' 36, ד"ה המורדת, עיין מש"ש. ואף כאן בד: המשרה את אשתו על ידי שליש לא יפחו' לה מקביים חטין, או מארבע קבין שעורם, וכולם במדה האיטלקי. והשלים הסופר את כל הפיסקא של משנתנו פ"ה מ"ח. ובתוספות רי"ד הנ"ל אין לדעת אם היתה לפניו הגירסא בתוספתא כמו שהעתקנו לעיל מדבריו שבגליון הש"ס (והוא ממש כלעיל, שו' 36, בכי"ו), או שהיתה לפניו בתוספתא כגירסת ד, ורבינו בעצמו קיצר. ובשטמ"ק ס"ה א' העתיק בשם תוספות רי"ד: תוספתא המשרה את אשתו על ידי שליש <b>לא יפחות לה משני קבין</b> וכו' כולם במדת האיטלקי וכו'.<br>ובמשנתנו הנ"ל נזכרו מדות חיבש (קב, חצי קב) ומדות הלח (חצי לוג שמן) ומשקל (מנה דבלה), ופירשה התוספתא שכולן במדה האיטלקית. ואמרו במשנת כלים פי"ז מי"א: ויש שאמרו במדה דקה. מדות הלח והיבש שיעורן באיטלקי, זו מדברית. ולפי התוספתא שעורי המשנה הם במדות הקטנות ביותר. ואשר ל"מנה דבלה" אמרו במשנת שביעית פ"א מ"ב: ככר דבלה של ששים מנה באיטלקי, ועיין בר"ש שם. ועיין בבלי עירובין פ"ג א', פ"ג ב' ("האוכל במדה זו"), וכאן ס"ד ב', ובאוה"ג שם, עמ' 197, ובברכי יוסף או"ח סי' קס"ח (בשיורי ברכה).
<small>40.</small> <b>אפי' נדה, ואפי' חולה, ואפי' שומרת יבם. </b>וכ"ה בד ובכי"ע ובתוספ' רי"ד הנ"ל (אלא ששם נשמט "ואפי' חולה"). וכנראה שהמלים "אפי' נדה" הן באשגרה מלעיל, שו' 39, והתוספתא מלמדת שאפילו חולה שאוכלת מעט, ואפילו שומרת יבם (עיין לעיל רה"ב, שו' 18 ואילך) שמן הדין אינה אוכלת עמו, ולא פשע כלום בזה שהשרה אותה ע"י שליש, נותן לכולן כשיעור ששנו במשנתנו. 
<small>40-41.</small> <b>נתן לה כוס, חבית, וקדירה, פך, נר, ופתילה. </b>תוספ' רי"ד הנ"ל, ס' יחוסי תו"א כת"י ערך יהודה איש כפר נבורייא, ריטב"א ס"ד ב', ד"ה נכנסה (ובשטמ"ק שם בשמו), ר"ן פ"ה סי' רפ"ו, נ"י ס"ד סע"ב (אשי ה' צ"ז ע"ג), מ"מ פי"ג מה' אישות ה"ג. ובמאירי, עמ' 274: ונשוב לביאור משנתנו, והוא שנותן לה גם כן <b>כלי</b> אכילה ושתיה. ולא היה כן במשנה לפני רבינו, אלא הוא באר את המשנה והוסיף עליה, והעתיק את לשון הר"מ בפי"ג מה' אישות ה"ג הנ"ל. ועיין ירושלמי פ"ה הי"ב, ל' ע"ב, ומ"ש בבאורי לה' הירושלמי להר"מ, עמ' נ"ו אות ח'. 
<small>41-42.</small> <b>יין אין לה, שאין נשותיהן של עניים שותות יין. </b>כל השיעורים שנשנו במשנתנו, ולעיל כאן, הם רק בעניים, וכמו שפירשה המשנה בסוף פירקין: במה דברים אמורים בעני שבישראל, אבל במכובד הכל לפי כבודו. ובוודאי שלפי פשוטה של משנתנו הכוונה לבעל שהוא עני,<sup class="footnote-marker">36</sup><i class="footnote">ולא לאב, עיין בתוספות הרא"ש ס"ה א' ובריטב"א שם.</i> וכמו שאמרו כאן: שאין נשותיהן של עניים וכו'. והביאו תוספתא שלנו בס' יחוסי תו"א הנ"ל, תוספות רי"ד הנ"ל (לפי שטמ"ק),<sup class="footnote-marker">37</sup><i class="footnote">בתוספ' רי"ד שבגליון הש"ס ס"ד סע"ב נשמטו כמה מלים.</i> רשב"א (בשטמ"ק) ס"ה א', ד"ה הא, ריטב"א שם, סד"ה ת"ר. והברייתא שלנו גם בירושלמי פ"ה הי"ב, ל' ע"ב, ועיין מ"ש להלן בשם הירושלמי רפי"א.<br>אבל בבבלי ס"ד סע"ב: אלו יין לא קתני (כלומר, במשנתנו), מסייעא ליה לר' אלעזר, דאמר ר' אלעזר אין פוסקין יינות לאשה (כלומר, לשום אשה, אפילו עשירה) וכו', רגילה נותנין לה לציקי קדירה. ולפ"ז אין הבדל בין אשת עני לאשת עשיר, אלא ברגילה ואינה רגילה, ואם אינה רגילה אפילו לאשת עשיר אין פוסקין. ואע"פ שאין סתירה מכאן לדברי הבבלי, שהרי סתם נשותיהן של עניים אינן רגילות ביינות לציקי קדירה, מ"מ מוכח שהבבלי לא ידע מברייתא זו. ואף בירושלמי הנ"ל, הסיקו שהכוונה ליין לתבשילה, עיי"ש. ובירושלמי פי"א ה"א, ל"ד סע"א: אשת איש אין לה יין, אלמנה יש לה יין.
<small>42.</small> <b>כר אין לה, שאין נשותיהן של עניים ישנות על כר. </b>במשנתנו פ"ה מ"ח: ונותן לה מיטה מפץ ומחצלת. ובבבלי ס"ה א': ת"ר אין נותנין לה כר וכסת. משום ר' נתן אמרו נותנין לה כר וכסת וכו', כגון דאורחיה דידיה ולאו אורחא דידה, ת"ק סבר אמר לה כי אזילנא שקילנא להו, וכי איתינא מייתינא להו בהדאי, ור' נתן סבר אמרה ליה זימנין דמיתרמי בין השמשות ולא מצית מייתי להו ושקלת להו לדידי ומגנית לי על ארעא. וכבר נתקשו הראשונים למה לא יתן לה, והרי עולה עמו ואינה יורדת עמו, עיין בשטמ"ק בשם הרשב"א, בתוספות הרא"ש ובריטב"א שם. ופירשו הר"י מיגאש (לפי מאירי, עמ' 274, בשם גאוני ספרד) והראב"ד (לפי הרשב"א והריטב"א הנ"ל) שהמחלוקת הוא בכר יתירא (מחוץ לכר אחד שמגיע לה). אבל הרשב"א והריטב"א הנ"ל השיגו על פירוש זה מן התוספתא כאן, עיי"ש.<br>ובירושלמי פ"ה הי"ב, ל' ע"ב: <b>ר' יוסי אמר</b> כר אין לה, שאין נשי העניים ישינות על הכר. והמלים "ר' יוסי אמר" אינן בגוף כי"ל והוסיפן המגיה בגליון, ואף הרשב"א (בשטמ"ק) לא העתיקן,<sup class="footnote-marker">38</sup><i class="footnote">אבל אפשר שקיצר את לשון הירושלמי, והשמיט את השם.</i> ואינן בשום נוסח של התוספתא. בכל אופן ברור שהברייתא שהביאו בבבלי היא ברייתא בבלית ("משום ר' נתן אמרו") ולא היתה ידועה בא"י.

Halakhah 9

<small>42-43.</small> <b>מותר מזונות שלו, ומותר בלאיות שלה. </b>וכ"ה בד וברשב"א הנ"ל. ובכי"ע הסדר הפוך, והיא היא. ובירושלמי פ"ה סהי"ב, ל' ע"ב (בכי"ל): ר' חייה בשם ר' יוחנן הותירה מזונות שלה, הותירה בליות שלו, הותירה בליות שלה. והמגיה מחק את המלים "בליות שלו הותירה". ולא תיקן כהוגן, וצ"ל שם: הותירה מזונות <b>שלו</b>, הותירה בליות שלה, כפי שמוכח מירושלמי שם רפי"א, ל"ד סע"א. וכן בבבלי ס"ה ב': ת"ר מותר מזונות לבעל, מותר בלאות לאשה וכו', אמר רחבה שמתכסה בהן בימי נידתה, כדי שלא תתגנה על בעלה. ועיין רש"י, ד"ה מותר מזונות, ומ"ש בח"ד. ובתוספ' רי"ד פירש: פי' אם נתן לה מזונות מרובים, כדתנן וכו' אבל במכובד הכל לפי כבודו. ועיין מ"ש לעיל, שו' 39–40, סד"ה ובמשנתנו הנ"ל. 
<small>43.</small> <b>העשיר עולה עמו, העני אין יורדת עמו. </b>רשב"א בשטמ"ק הנ"ל. ובבא זו מבארת את משנתנו ספ"ה: במה דברים אמורים בעני שבישראל, אבל במכובד הכל לפי כבודו. ופשיטא שאפילו היה עני והעשיר, כופין אותו לפרנס לפי עושרו (עיין בלשון הר"מ פי"ב מה' אישות הי"א), ואם היה עשיר וכבר הורגלה במזונות מרובים והעני, אינה יורדת עמו,<sup class="footnote-marker">39</sup><i class="footnote">ועיין בס' הפלאה ס"ה סע"א מ"ש על שיטת הרמב"ן. ושוב כתב שם: ותו קשה לי, דא"כ בר"פ המדיר דפריך אי דלא ספקה היכא מצי מדיר לה, ה"ל לשנויי <b>בעני והעשיר</b>, דכיון שהיה עני בשעת הנדר לא היה מחוייב ליתן לפי כבודו, והיתה מספקת במעשה ידיה, חל הנדר. מיהו בזה י"ל דא"כ באמת אין הנדר חל אח"כ, כיון דנתחייב לפי כבודו, ואינה מספקת וכו'. וכדבריו מפורש בתוספתא כאן.</i> ויטרח ויעלה לפי הרגלה, או שתהא מגלגלת אתו בביתו אם אינו יכול להמציא לה לפי הרגלה. ועיין ירושלמי פ"ה ה"ו, ל' ע"א, בבלי מ"ח א', ס"א א'. 
<small>44.</small> <b>מעשה בבתו של נקדמון בן גוריון וכו'. </b>וכ"ה בבבלי ס"ו ב'. ובירושלמי ספ"ה, ל' ע"ג: מעשה <b>במרים</b> בתו של <b>שמעון</b><sup class="footnote-marker">40</sup><i class="footnote">בבבלי תענית כ' א': תנא לא נקדימון שמו, אלא <b>בוני</b> שמו. ובפירוש על התורה של מנצור אלדמארי סוף ויקרא (לפי הנספח לקטעים מפירושו, הוצ' קאהוט, ניריורק 1898, עמ' V) לכך נקרא שמו נקדימון, <b>ויוסף</b> היה שמו (כלומר, יוסף בן גוריון!).</i> בן גוריון וכו'. ובאיכה רבה פ"א מ"ח (לפסוק על אלה אני בוכיה): מעשה במרים בתו של נקדימון וכו'. וכ"ה בפסי"ר פכ"ט-ל', הוצ' רמא"ש, ק"מ ע"א. 
<small>44-45.</small> <b>שפסקו לה חכמים חמש מאות דינרי זהב בכל יום לקופת בשמים. </b>וכ"ה בירושלמי ובאיכה רבה הנ"ל. ובכי"ע: לקופת<sup class="footnote-marker">41</sup><i class="footnote">אצל צוקרמנדל בטעות: <b>וקופת</b> בשמים. וטעות זו הכשילה את מהרי"ן אפשטין במבוא לנוה"מ, סוף עמ' 494.</i> בשמים של יום. ובפסיקתא רבתי הנ"ל: ובאתה אצל ר' צדוק ופסק לה מכ"ה ליטרות של כסף לקופות בשמים למזונותיה וסאתים יין לתבשילה בכל שבת ושבת (עיין להלן). ובבבלי הנ"ל: שפסקו לה חכמים ארבע מאות זהובים לקופה של בשמים <b>לבו ביום</b>. ועיין מ"ש להלן, שו' 45, בשם ילקוט אבות כ"י. 
<small>45.</small> <b>ולא היתה אלא שומרת יבם. </b>וכ"ה בירושלמי הנ"ל. וכן בפסיקתא הנ"ל: שהיתה שומרת יבם. אבל בבבלי ובאיכ"ר הנ"ל לא נזכר שהיתה שומרת יבם. ובבבלי ס"ה א' אמרו על <b>כלתו</b> של נקדימון בן גוריון שפסקו לה חכמים סאתים יין לציקי קדירה מערב שבת לערב שבת. ועליה אמרו: תנא שומרת יבם היתה. ובירושלמי פ"ה הי"ג, ל' ע"ב, ספרו כע"ז על מרתא בת בייתוס, ולא הזכירו שהיתה שומרת יבם. ועיין גם איכ"ר הנ"ל סי' מ"ז. ובאבות דר"ן נו"א פ"ו, ט"ז ע"א: אמרו על בתו של נקדימון בן גוריון שהיתה מטתה מוצעת בשנים עשר אלפים דינרי זהב, ודינר צורי של זהב היה יוצא בה מערב שבת לערב שבת לציקי קדירה, <b>ושומרת יבם היתה</b>. ובילקוט אבות כ"י (הוספ' א' לאבות דר"ן בהוצ' שכטר, עמ' 138): אמרו על בתו של נקדימון בן גוריון שהיתה מטתה מוצעת בשנים עשר אלפים דינרי זהב, ושנים עשר אלפים דינרי זהב היתה מוציאה מערב שבת לערב שבת <b>בבשמים</b> לפסיפוך<sup class="footnote-marker">42</sup><i class="footnote">צ"ל: לסיפוק, עיי"ש ט"ז סע"א, הע' נ"ז. ועיין להלן בפנים.</i> קדירה, ושומרת יבם היתה, <b>וחמיה נקרא בן כלבא</b> (הכוונה כנראה לכלבא בן שבוע) וכו'. ובפירוש אלדמארי הנ"ל (לעיל, הערה 40): אמרו על בתו של נקדימון בן גריון <b>אשת בן ציצית הכסף</b><sup class="footnote-marker">43</sup><i class="footnote">עיין בהערת שכטר לאבות דר"ן פ"ו, ט"ז ע"א הנ"ל, סוף הע' נ"ו.</i> שהיתה מטתו מוצעת שנים עשר' אלפים דינרי זהב טהור, ומאה דינרי זהב היו לה מערב שבת לערב שבת <b>לסיפוק</b><sup class="footnote-marker">44</sup><i class="footnote">עיין לעיל, הע' 42.</i> הקדירה וכו'. ולא נזכרו שם לא בשמים ולא שומרת יבם. 

Halakhah 10

<small>46-47.</small> <b>אמ' ר' לעזר בר' צדוק אראה בנחמה אם לא ראיתיה וכו'. </b>וכ"ה בירושלמי ספ"ה הנ"ל ובבבלי ס"ז א'. וכ"ה באיכ"ר פ"א סי' מ"ז וסי' מ"ח ובפסיקתא רבתי הנ"ל. ומסורת אחרת בר' יוחנן בן זכאי במכילתא יתרו בחודש פ"א, הוצ' הרח"ש הורוביץ, עמ' 203, ספרי נצבים פי' ש"ה, הוצ' הר"א פינקלשטין, עמ' 325, אבות דר"ן נו"א פי"ז, ל"ג ע"א, בבלי כאן ס"ו ב'.<br>ובסיום טוב בפירוש אלדמארי הנ"ל ובס' המעשיות הוצ' גסטר, סוף עמ' 93.

Chapter 6



Halakhah 1

<small>1-2.</small> <b>מי שמת והניח בנים ובנות, בזמן שהנכסים מרובין הבנים יירשו, והבנות ניזונות ומתפרנסות. </b>פיסקא ממשנתנו פי"ג מ"ג וב"ב רפ"ט,<sup class="footnote-marker">1</sup><i class="footnote">ולהלן, שו' 4–5, ד"ה סוף דבר, נעמור על סמיכות הברייתות למשנתנו כאן, עיי"ש.</i> ובשתיהן חסרה המלה "ומתפרנסות". וברשב"ם ב"ב קל"ט ב': והבנות יזונו מזונות <b>ופרנסת נישואין</b> וכו'. ובאו"ז ב"ב רפ"ט סי' ק"נ: "ורישא דקתני בנכסים מרובים הבנים ירשו והבנות יזונו כתב רבינו יצחק בר מרדכי זצ"ל, כלום (צ"ל: כלומ', כלומר), כל הנכסים בחזקת ירושת בנים,<sup class="footnote-marker">2</sup><i class="footnote">עיין יד רמה, רמב"ן, רשב"א וריטב"א, ועוד, ב"ב קל"ט ב'. ועיין תוספות רי"ד כאן ק"ח ב'.</i> ואין לבנות עליהם כי אם מזונות, והא דפי' בקונטרס מזונות ופרנסת נישואין אין נראה, דמה ענין פרנסת נישואין אצל מזונות, בכל מקום שמזכיר מזונות בתלמוד היינו אכילה ושתיה ובנות,<sup class="footnote-marker">3</sup><i class="footnote">ברור שצ"ל: וכסות, כהגהת המו"ל, ולא כמו שהגהתי בבאורי להלכות הירושלמי להר"מ, נ"ג סע"א, אות מ'.</i> אבל פרנסת נישואין היינו בכלל עישור נכסים, כדאמרי' בפ' מציאת האשה (ס"ח א') וכו', הא ניזונות ומתפרנסות קתני, מאי לאו אחד פרנסת הבעל ואחד פרנסת עצמה. לא אידי ואידי בפרנסת עצמה, ולא קשיא הא באכילה ושתיה, הא בלבושא <b>וכיסויא</b>, אלמא מזונות לחוד ופרנסת הבעל לחוד, ועוד, הלא הבנות אינן ניזונות אלא עד שיבגרו ואפי' לא נישאו, נמצא שאין פרנסת נישואין בכלל מזונות עכ"ל. מיהו כדברי רבינו שמואל זצ"ל קיימא לן, דתניא להדיא בתוספתא דכתובות, כדפרי' לקמן". והביא בעל או"ז (להלן שם סי' קנ"ד, כ"ג ע"ב) את כל התוספתא שלנו עד סוף ה"ג, והסתייע ממנה שפרנסת הבעל בכלל מזונות הבנות, עיין מ"ש ע"ז להלן.<br>ודברי הריב"ם ברורים שבכל מקום שמזכיר בתלמוד מזונות (והיינו מזונות האשה והבנות) אף כסות בכלל. והוא משיג על הרשב"ם שכלל גם פרנסת נישואין בתוך מזונות, והרי בוודאי שמזונות לחוד ופרנסת נישואין לחוד, ומביא ראיה ממסיכתין (ס"ח א') שניזונות לחוד ומתפרנסות לחוד, ואעפ"י שאח"כ דחו שמתפרנסות פירושו "בלבושא וכיסויא" הכוונה היא ללבושא וכיסויא לשם נישואין, וכמו שאמרו (בבלי נ"ב ב'): דנלבשה וניכסה וניתיב לה מידי כי היכי דקפצי עלה ואתו נסבי לה, וזו היא פרנסת עצמה, בלשון המשנה (פ"ה מ"ב: לפרנס את עצמה). ולא אמר שמואל שם שלפרנסה שמין באב אלא בנדונייא, שפעמים עשיר קמצן עינו צרה בהתנו ואינו רוצה ליתן לו נדוניא גדולה, אבל ביחס למלבושי הבת כשהגיעה לפרקה, חזקה שאין אדם עשיר מקמץ בבגדי בתו שהגיעה זמנה להנשא, ולפיכך אף לשמואל שמין את הנכסים.<br>וכן בתוספות ב"ב רפ"ט, קל"ט ב': מה שהזכיר רשב"ם בהדי מזונות פרנסה אין נראה <b>לריב"ן</b>,<sup class="footnote-marker">4</sup><i class="footnote">צ"ל: לריב"ם, כמפורש באו"ז הנ"ל וברשב"א שנביא להלן.</i> דהא מזונות היינו אכילה ושתיה, ופרנסה היינו מלבושין וצרכי הנשואין, ותרי מילי נינהו, כדאמר וכו', וקתני נמי הבנות נזנות ומתפרנסות וכו'. ואף כאן הכוונה למלבושין של הנישואין ושאר צרכי הנישואין, שהרי הרשב"ם לא הזכיר מלבושים כלל אלא פרנסה. כללו של דבר, לא מצאנו רמז בדברי הריב"ם שהיתומים אינם חייבים בכסות הבנות מחמת תנאי כתובה, ואדרבא לפי תיקון המו"ל שהוא קרוב לוודאי,<sup class="footnote-marker">5</sup><i class="footnote">עיין לעיל הע' 3.</i> הרי מפורש שם שכסות הבת היא בכלל מזונות, והיתומים חייבים גם בכסות הבנות כשם שחייבים במזונות, וכל ההשגה נגד הרשב"ם היא שהזכיר פרנסת נישואין בכלל המזונות. אבל הרמב"ן (הובא בריטב"א כאן נ"ב ב') הבין בדברי הריב"ם<sup class="footnote-marker">6</sup><i class="footnote">ושם בשם התוספות שהביאו בשם ר"י, ואין ספק שהכוונה לריב"ם.</i> שאין כסות הבנות בכלל מזונות, עיי"ש שתמה עליו מכמה מקומות. וכן בשו"ת הרשב"א ח"ב סי' קט"ז: דעו כי יש מחלוקת ישנה, ואמרו משמו של רבינו שמואל ז"ל שהמלבושים וצרכי הנישואים בכלל מזונות. ור' יצחק בר מרדכי ז"ל כתב שאין בכלל מזונות אלא מאכל ומשתה, אבל המלבושים והנדוניא פרנסה מיקרו, ובכלל פרנסה הן. ועיין גם בשו"ת המיוחסות להרמב"ן סי' ק"ח. ואף רבינו העתיק מדברי התוספות בב"ב הנ"ל (שהרי הרשב"ם לא הזכיר מלבושים כלל), והבין את שיטת הריב"ם כדעת הרמב"ן הנ"ל, והדברים קשים.<br>והרשב"א והריטב"א (וממנו בנ"י) בב"ב ריש פ"ט תפסו בדברי הרשב"ם שאינו מדבר אלא בנכסים מרובים, ואין כאן אלא שאלה של לשון, שהרי למעשה כולי עלמא מודים שיש להן לבנות פרנסת נישואין אם יש להם בעלים. אבל הרמב"ן שם הבין שיש כאן מחלוקת הלכה למעשה, ולדברי הרשב"ם שפרנסת נישואין בכלל יזונו, הרי בנכסים מרובים צריך שיהא מזון י"ב חודש לבנים ולבנות מחוץ לפרנסת נישואין, ופרנסת נישואין ממעטת ממזון י"ב חודש. וכן מפורש בפי' הרשב"ם בגמרא: כדי שיזונו. פרנסה ומזונות. וכן בפירוש המיוחס לר"ג שם: והבנות יזונו מן הנכסים עד שינשאו ונוטלות עישור נכסים. כדי שיזונו אלו ואלו כל סיפוקן בין בפרנסה בין במזונות וכו'. הרי לך מפורש שאם אין בנכסים כדי מזונות הבנות י"ב חודש וכדי פרנסת נישואין, נכסים מועטין הן. ועיי"ש ברמב"ן שחולק על הרשב"ם. ובחי' הרשב"א ברפ"ט, אחרי שפירש את לשון הרשב"ם כמו שהבאנו בתחילת הדבור כאן, הוסיף: ומיהו בירושלמי (כתובות פי"ג ה"ג, ל"ו ע"א. ועיין ב"ב פ"ט ה"א, ט"ז ע"ד) אמרו שהפרנסה ממעטת בנכסים (כלומר, כדברי הרשב"ם לפי הבנת הרמב"ן), אלא שאין לוקחין משם ראיה, שכן אמרו שבעל חוב בין מלוה על פה בין מלוה בשטר ממעטין, ואילו בגמרין (ב"ב ק"מ א') בעיא ולא איפשיטא, ואין ממעטין. ועיין גם ברא"ש שם פ"ט סי' ג'.<br>ומלשון התוספתא כאן ניזונות <b>ומתפרנסות</b> הרי ברור שמדברים בפרנסת נישואין, כמפורש להלן בסמוך: כיצד הבנות ניזונות ומתפרנסות וכו'. ומכאן הוכיח באו"ז ב"ב סי' ק"נ וסי' קנ"ד שאף במשנת כתובות וב"ב פרנסה היא בכלל מזונות, וממילא משמע מלשון הגמרא "כדי שיזונו אלו ואלו" שאף כאן הכוונה שיזונו ויתפרנסו וכו'. ופשיטא שמלשון המשנה עצמה אין שום הוכחה.
<small>2-3.</small> <b>כיצד הבנים יירשו, אין אומ' אילו היה אביהן קיים נותן להם כך וכך, אלא רואין את אחד כאילו הוא אביהן קיים ונותנין להן. </b>המלה "קיים" (השנייה) חסרה בד ובכי"ע (באו"ז הנ"ל יש כאן השמטה קטנה ע"י הדומות), ואפשר שנכנסה לכי"ו בט"ס מלעיל, אבל הכרח אין כאן.<sup class="footnote-marker">7</sup><i class="footnote">שהרי בדמיון אפשר לראות גם את האח כאילו הוא "אביהן קיים".</i> וכוונת הברייתא היא שאם היורשין לא חלקו, והם האחין השותפין שניזונין מתפוסת הבית, אין אומרין אילו היה אביהן קיים היה נותן הרבה מזונות לקטנים והרבה מלבושים לגדולים משום שהיה עשיר (שהרי כל הנכסים היו שלו) ופזרן, אלא רואים את אחד מן האחים (שהוא המפקח על הנכסים) כאילו הוא אביהן ונותנין להן כדרך שהוא נוהג בבניו ובבנותיו. וברייתא זו אינה עניין למשנת ב"ב פ"ח מ"ז ולתוספתא שם פ"ח הי"ח (ושם מדברים ברוצין לחלוק, ובהוצאות הנישואין). 

Halakhah 2

<small>4-5.</small> <b>כיצד הבנות ניזונות ומתפרנסות, אין אומ' אילו היה אביהן קיים היה נותן להם כך וכך, אלא רואין שכנגדן היאך מתפרנסות ונותנין להן. </b>כל הברייתא באו"ז הנ"ל, ברמב"ן, רא"ה וריטב"א ס"ח א', בר"ן פ"ו סי' ש"א (במשנה), ובקיצור במאירי ס"ח א', עמ' 290, ובחי' הריב"ש בשטמ"ק שם. וברא"ה שם: האיך <b>ניזונת</b> (צ"ל: ניזונות) ומתפרנסות. וכ"ה בריטב"א ובר"ן הנ"ל. אבל המלה "ניזונות" (אחרי "היאך") חסרה בכל הנוסחאות ובאו"ז וברמב"ן הנ"ל. והרא"ה ז"ל, כנראה, הוסיפה מדעתו (וממנו בריטב"א ובר"ן) ע"פ העניין.<sup class="footnote-marker">8</sup><i class="footnote">אבל באמת אפשר לומר שהפתיחה בבבא זו "כיצד הבנות <b>ניזונות</b> ומתפרנסות" היא באשגרא מן הרישא, ובבנות עוסקים בפרנסה גרידא, אבל במזונותיהן אין מתחשבין בנכסים, כשיטת הר"מ בפי"ג מה' אישות ה"ו ובפי"ט שם הי"א. ואעפ"י שבבבלי ס"ח א' אמרו: שמין את הנכסים וכו', <b>באכילה ובשתייה</b> וכו', כבר תירצה ר"ב אשכנזי בשטמ"ק שם, והר"מ יפרש "שמין את הנכסים", כדי לברר אם יש כאן נכסים מרובים (כדי מזונות י"ב חודש), או נכסים מועטים, עיי"ש. וכן כיוון מדעתו הר"פ גירון בספרו תיקון סופרים על העיטור, קס"ב ע"ב ואילך, עיי"ש שהסביר את הדברים באריכות.</i> ולפי פשוטה סמך התנא על הרישא והוא הדין במזונות הבנות שמין את הנכסים ורואין היאך שכנגדן ניזונות. ובכל אופן "מתפרנסות" כאן משמעותה פרנסת נישואין כפי שמוכח מן המחלוקת להלן, ולפיכך אף ברישא הכוונה כן, ומכאן ראיית בעל או"ז הנ"ל.<br>ובבבלי ס"ח א': אמר שמואל לפרנסה שמין באב.<sup class="footnote-marker">9</sup><i class="footnote">ופירש"י: נותנין לה נדוניא כפי אומד שאנו בקיאין באביה, וותרן או קמצן.</i> מתיבי הבנות ניזונות ומתפרנסות מנכסי אביהן כיצד, אין אומרים אילו אביה קיים כך וכך היה נותן לה, אלא שמין את הנכסים ונותנין לה. מאי לאו פרנסת הבעל וכו'. ומדברי התוספות (ד"ה מאי לאו) מוכח שפירשו שמין את הנכסים כדי ליתן לה עישור נכסים, וכן משמע מדברי רש"י ותוספ' רי"ד שבנידון דידן אין לפנינו אלא שתי מחלוקות, והיינו אם שמין את דעתו של אב (ר' יהודה במשנתנו ולהלן בסמוך), או שנותנין לה עישור נכסים (חכמים שבמשנתנו ורבי להלן) אבל אין משגיחין בריבוי הנכסים. ברם שאר הראשונים<sup class="footnote-marker">10</sup><i class="footnote">הרמב"ן, הרא"ה, המאירי, הריטב"א, הר"ן וחי' הריב"ש הנ"ל (בפנים ריש ד"ה כיצד).</i> פירשו שיש ג' מחלוקות בדבר. והם הביאו את התוספתא כאן לראייה<sup class="footnote-marker">11</sup><i class="footnote">ובמשנתנו פ"ו מ"ו: יתומה שהשיאתה אמה, או אתיה וכו', יכולה היא משתגדיל להוציא מידן מה שראוי להנתן לה. ר' יהודה אומר וכו', וחכמים אומרים וכו'. ופירש"י והרי"ד "מה שראוי להנתן לה" היינו עישור נכסים. וכן הביא בשטמ"ק שם בשם ליקוטי הגאונים. ופירוש רש"י והרי"ד הוא לפי שיטתם שאין בפרנסת הבת אלא שתי מחלוקות, וממילא אם ר' יהודה חולק על הת"ק הרי בהכרח שהת"ק סובר כרבי וחכמים של משנתנו. אבל לפי שיטת שאר הראשונים יכול לסבור הת"ק כתנא של התוספתא כאן (-חכמים של משנתנו), או שהת"ק סתם את דבריו, ור' יהודה וחכמים פירשו אותן, עיין בשטמ"ק בשם ליקוטי הגאונים, בד"ן למשנתנו, ד"ה מה שראוי, ובחי' הריב"ש בשטמ"ק שם. ועיין ר"מ פ"כ מה' אישות הי"ב וה"ג שם. וכל זה הוא רק ביחס לפירוש במשנתנו, אבל מן התוספתא הרי בדוד ששלש מחלוקות בדבר.</i> ש"שמין את הנכסים" בברייתא שבבבלי (והוא הדין במשנתנו פ"ו סמ"ו) פירושו כדי לתת לה לפי ריבוי הנכסים, והיא "שמין את הנכסים" (שבמשנתנו הנ"ל ושבברייתא שבבבלי) היא "רואין שכנגדן היאך מתפרנסות" (שבתוספתא כאן),<sup class="footnote-marker">12</sup><i class="footnote">ובבבלי שם שרצו להעמיד את הברייתא במזונות ובכסות גרידא, היו יכולים לשאול מן הסיפא כאן שמוכח מתוכה שמדברים כאן בפרנסת נישואין, אלא שהעדיפו לשאול מן המשנה. ולפי תירוץ הבבלי שם, אף הברייתא מתפרשת כפשוטה, בפרנסת נישואין.</i> עיין בראשונים הנ"ל. ובמאירי, עמ' 291 מסיים: שמין את הנכסים ונותנים לה כפי מה <b>שכנגדן מתפרנסות</b> ועיי"ש עמ' 290. ור' יהודה סובר שאומדין דעתו של אב אם הוא וותרן או קמצן, ורבי סובר שנותנין לה עישור נכסים.<br>סוף דבר מתוך בבא זו מוכח שזנים את הבנות לפי רוב הנכסים,<sup class="footnote-marker">13</sup><i class="footnote">לשיטת רוב הראשונים, עיין לעיל, הע' 10.</i> וכן מפרנסים אותן לפי גודל הנכסים (לכל הדעות). והלכה שלנו אין לה עניין לתוספתא ב"ב ספ"ח (משנה שם ספ"ח), ושם מדברים בבנות יורשות, במקום שאין בן, ואם נישאו בנות בחיי אביהן ומת, אין הפנויות מקבלות פרנסת נישואין, אלא כולן יורשות בשוה. אבל בנידון דידן יש כאן בנים (או בן) יורשים, והבנות ניזונות ומתפרנסות אצל הבנים, ולפי התוספתא כאן הכל לפי גודל הנכסים. ומכאן נעמוד על סמיכות הברייתות שלנו למשנתנו, והיא נסמכה למשנתנו ספ"ה: אבל במכובד הכל לפי כבודו, ועיין רש"י ס"ח א', ד"ה הא באכילה, רבינו ברוך במרדכי פ"ו סוף סי' ק"צ. ומהלכה ה' ואילך להלן נסמכו הברייתות למשנתנו פ"ו מ"ג ואילך.

Halakhah 3

<small>5-6.</small> <b>רבי אומר כל אחת ואחת וכו'. </b>כ"ה בד, בכי"ע, באו"ז, ברמב"ן, ברא"ה, בריטב"א ובר"ן הנ"ל, ובכי"ו בטעות: כל אחת ואחד והמלים "רבי אומר כל" נשמטו. ודברי רבי גם בירושלמי פ"ו ה"ו, ל' ע"ד, ובבלי ס"ח א' (ועיי"ש נ"ב ב') ונדרים ל"ט ב', ופירשו בירושלמי ובבבלי, שכל אחת נוטלת עישור נכסים ממה שהשאירה הבת שנישאת לפניה. והסיקו בירושלמי שאם היו עשר בנות ובן אחד, הבנות נוטלות פחות קצת משני שלישים של הנכסים והבן נוטל קצת יותר משליש. ועיין במיוחס לרש"י נדרים ל"ט, ב', ד"ה כעישורייתא. 
<small>6-7.</small> <b>ר' יהודה אומ' אם השיא את הבת הראשונה ינתן לשנייה וכו'. </b>וכ"ה ("ינתן") בד, בכי"ע, בקג"נ (יינתן), באו"ז, ברא"ה (ברמב"ן מקוצר), בריטב"א ובר"ן הנ"ל. ועיין הגירסא במשנתנו פ"ו מ"ו, בירושלמי שם רה"ו, ל' ע"ד, ומ"ש מהרי"ן אפשטין במבוא לנוה"מ, עמ' 472 ואילך. ועיין באוה"ג, עמ' 204, ובר"מ פ"כ מה' אישות ה"ג. 
<small>7-8.</small> <b>אמרו לו יש שמשיא את בתו ונוטל מעות וכו'. </b>בד: ונוטל מעותיו וכו', ובכי"ע: ונוטל <b>אחריה</b> מעות וכו'. וכ"ה בירושלמי הנ"ל (בשינוי סדר): ונוטל <b>עליה</b> מעות, עיי"ש. ועיין מ"ש מהרי"ן אפשטין הנ"ל. 

Halakhah 4

<small>8-10.</small> <b>וכן היה ר' יהודה אומ' המשיא את בתו סתם לא יפחות לה מחמש סלעים, שבראשונה היה לוקח לה בהן כל צרכה. </b>וכ"ה בכי"ע (אלא ששם: בראשונה). ובד: שבראשונה היה לוקח בה כל צרכ'. והפירוש הוא שר' יהודה נותן טעם למה קבעו חכמים "חמש סלעים" משום שבראשונה, שהיה הכסף ביוקר, היו חמש סלעים מספיקים לכל צורכיה, והשאירו את השיעור לפי התקנה העתיקה. ובמשנתנו פ"ו מ"ה: המשיא את בתו סתם לא יפחות לה מחמשים זוז, ופירש אביי (בבלי ס"ז א'): חמשים זוז פשיטי. אבל בירושלמי לא נזכרו בשום מקום "פשיטי",<sup class="footnote-marker">14</sup><i class="footnote">בירושלמי חגיגה פ"א ה"ב, ע"ו ע"ב: רב חונה אכל <b>פשוט</b> כל שבעה, אבל שם הרי הכוונה לרב הונא בבבל.</i> ובירושלמי סתם זוזים שבדברי חכמים הם במטבע היוצא (עיין ירושלמי כאן פ"א רה"ב, כ"ה רע"ב), בדינר רומאי. ועיין תוספות ס"ז א', ד"ה אמר.<br>וכבר הסקנו לעיל, שו' 4–5, ד"ה סוף דבר, שהברייתות שלנו נסמכו למשנתנו ספ"ה ולא לפ"ו, ועיין להלן ה"ז ואילך, ושם אמרו (במשרה את אשתו ע"י שליש): נותן לה כלים של חמשים זוז (ואף שם אמר אביי חמשים זוזי פשיטי, עיי"ש ס"ה ב'). ומכאן שבגדים של חמשים זוז מספיקים לה לשנה. והר"מ ברפ"כ מה' אישות פסק: המשיא את בתו סתם לא יפחות לה מכסות שפוסקין לעני שבישראל כמו שביארנו,<sup class="footnote-marker">15</sup><i class="footnote">ברפי"ג: כמה הכסות שהוא חייב ליתן לה בגדים של חמשים זוז משנה לשנה וכו'.</i> הרי לך שפירש "לא יפחות לה מחמשים זוז" שבמשנתנו פ"ו מ"ה, לצורך בגדיה. ולפ"ז מתפרשים גם דברי ר' יהודה כאן, והוא היה אומר: וכן<sup class="footnote-marker">16</sup><i class="footnote">כלומר, כשם שאמרו במשרה את אשתו ע"י שליש שנותנים לה בגדים לכל השנה.</i> אמרו שמחייבים את האב ליתן לה כסף לצרכי הבגדים לשנה, אלא שבזה לא שינו את התקנה העתיקה של נתינת חמש סלעים שהיו מספיקים באותו זמן לבגדים לשנה שלמה. ועיין בס' הפלאה ס"ז א', ד"ה מתני', שנתן טעם לשבח לפירוש הר"מ הנ"ל ברפ"כ.

Halakhah 5

<small>10.</small> <b>פסקה להכניס לו שתי סלעים, נעשית ששה דינרין. </b>בד: <b>נעשות</b> ששה דינרין. ובכי"ע: <b>שני</b> סלעים <b>נעשית</b> מששה דינרים. ובמשנתנו פ"ו מ"ג: פסקה להכניס לו אלף דינר הוא פוסק כנגדן חמשה עשר מנה. ולפי הלכה זו עלינו להניח שאף בתוספתא הכוונה היא שכל סלע נעשית ששה דינרין (או "מששה" דינרים, כגי' כי"ע), כלומר, החתן כותב בכתובה ששה דינרין לכל סלע שהכניסה לו. והקושי הוא שהלכה זו נשנית להלן, שו' 16–17: פסקה להכניס לו כספים, סלעים <b>נעשות</b> (כגי' ד) ששה דינר. ואע"פ שאף במשנתנו פ"ו מ"ד נכפלה הלכה זו<sup class="footnote-marker">17</sup><i class="footnote">ותירוץ הבבלי ס"ו ב' אינו מיישב את הכפילות שבתוספתא.</i> מ"מ קשה השינוי בלשון (אפילו אם נניח שיש לנו שני מקורות) כאן שסתמה את דבריה ולא בררה אם הכוונה היא לשום, או לכספים.<br>ושמא חולקת הברייתא על משנתנו וסוברת שאם הכניסה "שום" שמין אותו לכבודה רביע יותר,<sup class="footnote-marker">18</sup><i class="footnote">ועיין בנוסח הגט (מראשית המאה השנייה למספרם) שנתפרסם בספר Les Grottes de Murabba'at (אוקספורד 1961), עמ' 105. "ומשלם לרבעין" שם בוודאי פירושו שמוסיף רובע (כמו "בחמש", עמ' 191 שם), ושלא כמסקנת המו"ל שם, עמ' 109. אבל עצם התנאי שם סתום, וכנראה שאינו עניין לנידון שלנו כאן.</i> ולפיכך אם הכניסה שתי סלעים נעשות ששה דינרין, כלומר כל סלע נעשה שלשה דינר, וכותב לה החתן בכתובה פחות רבע. והרי הדבר היה תלוי במנהגות המקום, עיין מ"ש בבאורי לה' הירושלמי, עמ' נ"ד, אות ס'. ועיין מ"ש להלן בסמוך ולהלן, שו' 19–21, ד"ה פסקה.<sup class="footnote-marker">19</sup><i class="footnote">ושם יתברר החילוק בין שיטת הירושלמי לבין השיטה המשוערת של הבבלי בפחיתת השום.</i> ובירושלמי פ"ו ה"ג, ל' סע"ג: שמין דעתה של אשה שהיא רוצה לכלות את כליה ולפחות אותן חומש. והיו מקומות ששמו דעתה שהיא תסכים לפחות אותן רבע.
<small>11.</small> <b>מה שחתן פוסק פוסק פחות מחומש, חוץ ממאתים לבתולה ומנה לאלמנה. </b>צ"ל: פחות חומש, כמו שהוא בד ובכי"ע, והיא פיסקא ממשנתנו פ"ו מ"ג, אלא שהתוספתא מוסיפה שפיסוק זה אינו כולל את עיקר הכתובה שתיקנו חכמים. ולפי פירש"י במשנתנו שם הרי הלכה זו סותרת את הרישא כאן (לפי השערתנו הנ"ל, שמוסיפין על השום רביע). ברם רב האיי,<sup class="footnote-marker">20</sup><i class="footnote">עיין אוה"ג, התשובות, עמ' 200, סי' תצ"ט.</i> הר"ח<sup class="footnote-marker">21</sup><i class="footnote">עיין תוספות ס"ו ב', ד"ה וכשחתן, אוה"ג, לקוטי פירוש ר"ח, עמ' 51.</i> ועוד (עיין שטמ"ק) פירשו שאין מדברים כאן בפיסוק החתן כנגד שום הכלה, אלא במה שהחתן פוסק מעצמו, שאף הוא הכניס לה שום משלו וכו', ולפי זה בשום הכלה מוסיפין רביע (לכבודה) ובשום החתן כשהוא כותב את השום בכתובה פוחת חומש "לפי ששמין אותם יותר מכדי שויים לכבוד החתן" (לשון הר"ח). 
<small>12.</small> <b>פסקה להכניס לו זהב, הרי זהב ככלים. דינרי זהב, הרי זהב ככספים. </b>בבלי ס"ז א', עיי"ש הפירוש. ובירושלמי פ"ו ה"ג, ל' ע"ד: שמעון בר אבא בשם ר' יוחנן הכניסה לו זהב בשוייו. ותני כן תקשיטין לעשותן דינר באחד ומחצה. דינר לעשותן תקשיטין בשוייהן. 
<small>13.</small> <b>וכן הוא דבר. </b>וכ"ה בד.<sup class="footnote-marker">22</sup><i class="footnote">כסיגנון המשנה בנדרים פ"ו מ"ו. ועיין מ"ש להלן בפנים, שו' 13–14, ולהלן, הע' 31.</i> ובכי"ע: כן הדבר. ובקג"נ ובבבלי ס"ז א' חסר כ"ז. ועיין מ"ש ע"ז להלן בסמוך. 
<small>13-14.</small> <b>מקום שנהגו שלא לפרוט דינרי זהב, מניחן כמות שהן, והזהב הרי הוא ככלים. </b>כ"ה ("שלא לפרוט") בד, בכי"ע ובבבלי הנ"ל, ובכי"ו בטעות: שלא לפרוס. ומלשון התוספתא "מניחן כמות שהן" משמע שחייב להניחן כמות שהן, משום שהמנהג הוא שלא לפרוט דינרי זהב שהאשה מכניסה לבעלה, אבל במקום שאין מנהג, מסכים רשב"ג לת"ק, ואומר "וכן הוא דבר" שדינרי זהב ככסף, אבל במקום שנהגו שלא לפורטן הרי מניחן כמות שהן, ודינן כאילו הכניסה לו גרוטאות של זהב, והרי אמרו שזהב הרי הוא ככלים. ובבבלי ס"ז א' פירשו אחרת לפי הגירסא שלהם בברייתא כאן. 
<small>14-16.</small> <b>הכניסה לו בין שום בין כספים, ונתן עיניו לגרשה, היא לא תאמר לו תן לי שומי, והוא לא יאמר לה טלי כספך, אלא נוטלת כל מה שכתב לה בכתובתה. </b>מן הלשון "ונתן עיניו לגרשה" מוכח שנתן עיניו לגרשה מיד אחרי הנישואין, והיא עדיין לא השתמשה בכליה, והוא לא השתמש בכספים שנתן לה. ובשו"ת מהרי"ק סי' פ"א (ד' קרימונא, נ"ח ע"ד, ד"ו, פ"א ע"ב) הביא תוספתא זו לראייה לפירוש ר' שמואל בר' ברוך שהקשה כיצד מותר לבעל להוסיף על הכספים שהכניסה לו אשתו, ולמה אינו חושש משום רבית, ותירץ שאין כאן רבית שהרי צריך להוסיף לה אפילו מגרשה מיד, ועדיין לא השתמש כלל בכספים, ואין כאן אגר נטר (מרדכי פ"ו סי' ק"צ), ועיין מ"ש לעיל פ"ד, הערה 95. ועיין בשו"ת דברי חיים להגר"ח מצאנז ח"א יו"ד סי' כ"ט. והנה בעניין הוספת הבעל על הכספים שהכניסה לו כולי עלמא מודי שהטעם הוא כמו שמפורש בירושלמי (פ"ו ה"ג, ל' ע"ד): שמין דעתו של איש, רוצה לישא וליתן בהן ולעשותן באחד ומחצה. וממילא בנידון דידן שעדיין לא השתמש בהם הוא טוען שאינו מן הדין שיוסיף שליש, ופוסקת התוספתא שנוטלת כל מה שכתב לה. ועיין גם בשו"ת בנימין זאב סי' קי"ד, קצ"ב ע"א. ובקג"נ יש כאן כפילות מוטעית.<br>וכן לפי פירוש הירושלמי (הנ"ל): "שמין דעתה של אשה שהיא רוצה לכלות את כליה ולפחות אותן חומש", הרי מובן שהיא טוענת עדיין לא השתמשתי כלל בכלי ותן לי אותן בשומן האמיתי, בשוויין. ברם לפי פירש"י במשנתנו ששמין את הכלים ביתר משוויין (ולעיל הנחנו שכ"ה שיטת התוספתא) כיצד תאמר תן לי שומי (כלומר, שווין האמיתי), והרי היא מפסידה על ידי כך, ולמה יתנגד בעלה לכך ? ואפשר שהכוונה שהיא טוענת שישומו את הכלים כמו שהם שוים עכשיו (והם נתייקרו), אין שומעין לה אלא נוטלת כמו שכתוב בכתובה. ואעפ"י שהדין עמה, והיא נוטלת את כליה, מ"מ חייבת לשלם לבעלה את העודף על הכתוב בכתובה, עיין מ"ש לעיל יבמות פ"ט, שו' 4, ד"ה ולעיל. ולא עוד אלא שיתכן והכל הוא מדברי רשב"ג הנ"ל, והוא הרי סובר (במשנתנו פ"ו מ"ד) שהכל כמנהג המדינה,<sup class="footnote-marker">23</sup><i class="footnote">עיין מ"ש בבאורי לה' הירושלמי להר"מ, עמ' נ"ח, אות ס'.</i> והיו מקומות שנהגו לפחות משוויין האמיתי, והיא רוצה לקחתן בשוויין.

Halakhah 6

<small>16-17.</small> <b>פסקה להכניס לו כספים, סלעים לעשות ששה דינר. </b>צ"ל: נעשות (כגי' ד) ששה וכו'. ועיין מ"ש לעיל, שו' 10, ד"ה פסקה. ולפנינו פיסקא ממשנתנו פ"ו מ"ד. 
<small>17.</small> <b>חתן מקבל עליו עשרה דינרין למנה לקופת בשמים. </b>בכי"ע חסרה המלה "למנה". ובמשנתנו הנ"ל: החתן מקבל עליו עשרה דינרין לקופה לכל מנה ומנה. אבל במשנה שבירושלמי, הוצ' לו, קויפמן, פרמה, ר' יהוסף אשכנזי (במלא"ש) בשם ס"א: מקבל עליו עשרה דינר, <b>וקופה</b> לכל מנה ומנה. ובירושלמי פ"ו ה"ד, ל' ע"ד: כיני מתניתא <b>וקופת</b> בשמים הכל מנה. ונראה שהירושלמי לא בא כאן להעמיד את נוסח המשנה, אלא בא לפרשה<sup class="footnote-marker">24</sup><i class="footnote">בירושלמי רגיל "כיני מתניתא" גם כפירוש, ולא כהגהה, עיין מ"ש מהרי"ן אפשטין במבוא לנוה"מ, עמ' 441, ובכמה דוגמאות שהביא להלן שם.</i> שאין נותנים לה יותר ממנה<sup class="footnote-marker">25</sup><i class="footnote">ו"הכל מנה" פירושו: טפי לא, ועיין במשנת יומא פ"ג מ"ז ("הכל שלשים מנה") ובבבלי שם ל"ה א'. ולעצם העניין עיין בתוספות כאן ס"ו ב', ד"ה ליום.</i> לקופת בשמים, אעפ"י שהכניסה לו אלפי אלפים.<sup class="footnote-marker">26</sup><i class="footnote">ובדרך שמא ואולי נ"ל לשער שצ"ל בירושלמי: הכל [כ]מנה' (-כמנהג), והיא פיסקא קטועה ממשנתנו: הכל כמנהג המדינה. ועל פיסקא זו אמר ר' יוחנן שם: עשו הניית בשמים כהניית כספים. ואח"כ אמרו בירושלמי (וכ"ז אינו בגוף כי"ל, ונוסף בגליון ע"י המגיה): א"ר אבין (כלומר, והוא מפרש את דברי ר' יוחנן) עשו הניית פריה ורביה כהניית כספים. ונראה שהדברים משובשים, וצ"ל: עשו הניית[ן ב]סוריה ו[ע]רביה כהניית כספים, כלומר, עשו הנייתן של בשמים בסוריה ובערביה וכו', עיין בבלי ס"ז א' וירושלמי פ"י סה"ג, ל"ג ע"ד. וממשיך הירושלמי: כהדא תלמידוי דר' יוסי סלקון לקדשין (כנראה, שם מקום) אשכחינן ערירין (ביחס לבשמים אם דינן ככספים), אמרון אתניתון ביניכון? אם התניתם ביניכם הרי יפה, ואם לאו הכל כמנהג המדינה.</i> ואף שבבבלי ס"ו ב' הביא רב יהודה בשם רב את המעשה בבתו של נקדימון בן גוריון, הרי לא משום דין משנתנו הנ"ל אתינן עלה, אלא משום שגם בעלה היה עשיר מופלג, ופסקו לה בשמים משום "עולה עמו ואינה יורדת עמו". תדע לך שהוא כן, שבתוספתא לעיל ספ"ה ובירושלמי ספ"ה הביאו מעשה כעין זה על שומרת יבם ופסקו לה כן לאחר מיתת בעלה, והוא מטעם הנ"ל. ואשר ל"וקופת בשמים" אין כאן אלא פירוש למלה "וקופה" שבמשנתנו שקופה היא קופת בשמים, כבתוספתא כאן, ובבלי ס"ו ב'.<sup class="footnote-marker">27</sup><i class="footnote">מאי קופה. אמר רב אשי קופה <b>של</b> בשמים. ועיין בבלי גיטין ס"ז א'.</i> והירושלמי גרס במשנתנו: עשרה דינרים וקופה וכו', ואין "וקופה" אלא "קופה",<sup class="footnote-marker">28</sup><i class="footnote">והוי"ו הוא וי"ו הפירוש, כרגיל במשניות מטיפוס א"י, עיין מ"ש מהרי"ן אפשטין במבוא לנוה"מ, עמ' 1086 ואילך, והוא דוגמת מדות פ"ד מ"א: חצי אמה <b>ומזוזה</b> מכאן וחצי אמה <b>ומזוזה</b> מכאן, כגירסת הוצ' לו, והכוונה: חצי אמה מזוזה וכו', וכדומה.</i> והיינו עשרה דינרים קופה (= לקופה). וכן בירושלמי ספ"ה ל', ע"ג: שפסקו לה חכמים בחמש מאות דינר <b>קופה</b> בשמים. ועיין מה שהאריך מהרי"ן אפשטין במבוא לנוה"מ, עמ' 494 ואילך, והוא הגיה בירושלמי "לכל מנה" במקום "הכל מנה", וסמך על "גירסת כי"ע" בתוספתא כאן ספ"ה, ובאמת אין שם אלא טעות הדפוס בהוצ' צוקרמנדל.<sup class="footnote-marker">29</sup><i class="footnote">עיין מ"ש לעיל ספ"ה, הע' 41.</i> ולפירושו "לכל מנה ומנה" שבמשנתנו נמשך על "עשרה דינרין" (שכוונתם לצרכים מיוחדים), ואינו עניין לקופה של בשמים, עיי"ש, והכל דוחקי דוחקין, ובאמת אין שום הבדל למעשה בין "לקופה" ובין "וקופה", ואף "וקופה" היא "קופה" ופירושו "לקופה" כמו שכתבנו לעיל. 
<small>17-18.</small> <b>אמ' ר' יוסה וכן השום, הלכה מקום שנהגו שלא לפחות וכו'. </b>ופירושו, אמנם כן הוא השום, אבל הלכה, מקום וכו'. ובכי"ע: כן הלכה מקום וכו'. ובד: <b>וכן כל</b> מקום שנהגו וכו'. ובמשנתנו פ"ו מ"ד: החתן מקבל עליו עשרה דינרין לקופה לכל מנה ומנה. רבן שמעון בן גמליאל אומר הכל כמנהג המדינה. ורבותינו הראשונים<sup class="footnote-marker">30</sup><i class="footnote">הרמב"ן למשנתנו ס"ו א', הרשב"א (בשטמ"ק) והרא"ה שם, הרא"ש פ"ו סי' ד', המאירי, עמ' 284–285, הר"ן פ"ו סי' רצ"ו, נ"י ס"ו ב', שיטה להר"ן, עמ' ק"נ, שו"ת מהדי"ק סי' פ"א, ד' קרימונא, נ"ט רע"ב, ותשב"ץ ח"ג סי' רס"ב.</i> הביאו את התוספתא כאן לראייה שרבן שמעון בן גמליאל אינו חולק על הסיפא גרידא אלא על כל משנתנו שם (והראשונים אינם מעתיקים את המלים "כן הלכה"),<sup class="footnote-marker">31</sup><i class="footnote">בשו"ת בנימין זאב סי' קי"ד, קצ"ב ע"א, העתיק כגירסת הדפוסים, ונראה שהעתיק מן התוספתא הנדפסת. ואף לפי הגירסא שבכי"ע "כן הלכה" פירושו: אמנם כן הלכה כדברי משנתנו שפוחתים מן השום ומוסיפים על הכספים (כסיגנון משנת ב"ק פ"ג מ"ט. ועיין גם לעיל הע' 22), אבל במקום שנהגו שלא לעשות כן הכל כמנהג המדינה. ורשב"ג מפרש ואינו חולק, עיין בדברי הרמב"ן והמאירי שהבאנו להלן בפנים.</i> כלומר, גם על הפחיתה מן השום ועל ההוספה בכספים עיי"ש. ועיין בפיה"מ להר"מ למשנתנו ומ"ש בבאורי לה' הירושלמי להר"מ, עמ' נ"ח, אות ס', שם סוף אות ע'. וכתב הרמב"ן (וממנו גם ברשב"א ועוד) שהכוונה בתוספתא שלא נהגו לפחות,<sup class="footnote-marker">32</sup><i class="footnote">כלומר "מקום שנהגו שלא לפחות" כוונתו "מקום שלא נהגו לפחות".</i> שאם היה מנהג מפורש שלא לפחות אין מי שיחלוק על רשב"ג. ובמאירי, עמ' 285: איפשר שת"ק סובר שכל שלא התנו אנשי העיר במנהגם שלא לפחות ושלא להוסיף (כלומר, שאם בני העיר התנו במפורש שלא לפחות ולא להוסיף, כולם מודים שהמנהג קובע) אלא שאין נוהגין לפחות ולהוסיף, כל שבאין לדין על כך מוסיפין ופוחתין, שהרי צד דין יש בדבר, שהנישום ראוי לפחות, והמעות ראויים להוסיף. ומכל מקום הלכה כרבן שמעון בן גמליאל, או שמא אף רבן שמעון בן גמליאל לא בא אלא לפרש<sup class="footnote-marker">33</sup><i class="footnote">עיין מ"ש לעיל הע' 31.</i> וכו'. 
<small>19-21.</small> <b>פסקה להכניס לו חמש מאות דינר שום, וכתב לה אלף דינר בכתובתה, אם עשת קיצתה נוטלת מה שכתב לה, ואם לאו גורע כנגדן שלשה דינרין לכל סלע וסלע. </b>וכ"ה (בשינויים קלים) בד. וכ"ה גם בכי"ע, אלא ששם מסיים: אם לאו, גורע כנגדן <b>ששה</b> דינרין לכל סלע וסלע. ובתחילת הבבא ובסופה תלויים עיגולים לסימן מחיקה. והסופר מחקה בטעות, שהרי לשיטתו חסרה לגמרי שם ההלכה של "שום". וכנראה שהמלה "ששה" הטעתו, וקרוב לוודאי שצ"ל שם: "ש[ל]שה דינרין", כמו שהוא בד ובכי"ו. וכבר אמרנו לעיל, שו' 10, ד"ה ושמא, שלשיטת התוספתא פוחתין רבע מן השום (ולא חומש), כמפורש שם ששתי סלעים נעשות ששה דינרים, כלומר, כל סלע נעשית שלשה דינרין.<br>ולפ"ז מתפרשת גם התוספתא כאן, והיינו אם עשת קיצתה וקיימה מה שקצו ביניהן נוטלת מה שכתב לה, אבל אם לא עשתה קיצתה אינו נוטלת אלא מה שהוסיף לה. ומן הדין היה צריך לכתוב לה שלש מאות ושבעים וחמשה דינרין בכתובתה (והיינו שלשה דינרין לכל סלע, שהרי פסקה להכניס מאה ועשרים וחמשה סלעים שום), והוא כתב לה אלף דינר, נמצא שהוסיף לה מרצונו שש מאות ועשרים וחמשה דינרין על כתובתה, והוספה זו קיימת אפילו אם לא הכניסה לו כלום. ומבארת התוספתא שאם לא עשתה קיצתה, והכניסה לו פחות, אינו גורע אלא שלשה דינרין מכל מה שהחסירה מקיצתה הראשונה. כן, לדוגמא, אם לא הכניסה לו אלא מאה דינר, והחסירה מקיצתה, מאה סלע, מנכה לה מכתובתה שלש מאות דינר, וכותב לה שבע מאות דינר בכתובתה, והן שבעים וחמשה דינרין כנגד מאה דינר שהכניסה לו, ושש מאות ועשרים וחמשה דינרין תוספת משלו. וכן אם החסירה פחות, או יותר. הכל לפי חשבון זה.<br>ובירושלמי פ"ו ה"ד, ל' ע"ד: פסקה להכניס לו בחמש מאות דינר שום, עשה אותו ארבע מאות, לא עשה כן אלא עשה אותו אלף, אם עשה קיצותא גובה את הכל, ואם לאו מיגרע <b>חמשה</b> דינר לכל סלע ואינו נוגע בתוספת, והירושלמי מפרש את משנתנו, ובה מפורש שהחתן פוחת חומש מן השום. ובארו בירושלמי (ה"ג, ל' רע"ד): שמין דעתה של אשה שהיא רוצה לכלות את כליה ולפחות אותן חומש וכו', שאין אדם רשאי למכור כלי אשתו. נמצא שלמעשה השום שוה פחות חומש בשביל הבעל (שאין רשאי למכור את כליה, והם מיוחדים לשימושה), ומן הדין כותב לה ארבע מאות במקום חמש מאות שהכניסה. אבל הבעל לא עשה כן, ובמקום ארבע מאות כתב לה אלף, ויש לחקור אם התוספת שלו שכתב מדעתו היא שש מאות (כשיטת התוספתא לעיל), או רק חמש מאות, ומה שהוסיף לה שש מאות (במקום חמש מאות) הוא משום שאף לדידיה ניחא ליה שיהו לו כלים בביתו ואשתו תשתמש בכליה, ולפיכך לא השתמש בזכותו ולא פחת לה את החומש. מעתה אפשר לומר ששמין את דעתו שכדאי לו להוסיף חומש, ובלבד שאשתו תכניס לו כלים לביתו, ומשום זה כתב לה אלף דינר,<sup class="footnote-marker">34</sup><i class="footnote">כלומר, מכיון שהוסיף לה במקום לפחות לה, אנו אומדים את דעתו שמקבל את הכלים בשוויים, ואף מוסיף חומש משום שאף הוא ניחא ליה שתשתמש בכליה (ולא יצטרך לקנות כלים) ומוסיף לה חומש כנגד הכלים. וסברת הירושלמי היא בהפך משיטת התוספתא הסוברת שתוספת הבעל קבועה, ומנכים לה לכל סלע שלא הכניסה שלשה דינרין.</i> אבל אם לא תכניס כלום לא היה כותב לה אלא שלש מאות ושבעים וחמשה דינרים. ולפיכך אם עשתה קיצותה והכניסה לו שום בחמש מאות דינר גובה את כל מה שכתב לה, והיינו חמש מאות בעד הכלים שהכניסה, שמתקבלים בשוויים, וחומש שהסכים להוסיף כנגד הכלים (כלומר מאה ועשרים וחמשה דינרין), ותוספת משלו, שלש מאות ושבעים וחמשה דינרין. אבל אם לא עשתה קיצותה, והכניסה פחות ממה שקצתה, גורע מכל סלע שלא הכניסה חמשה דינרין, שיכול לטעון לא הוספתי לה אלא משום שאף היא קצתה להכניס שום, ואינו יכול לטעון אלא עד חומש, ואם הכניסה לו מאה דינר (במקום חמש מאות שקצתה) גורע לה חמש מאות (במקום ארבע מאות שהחסירה), ואינו נוגע בשאר התוספת. ואח"כ שואל הירושלמי: הכא את מר מיגרע. והכא את מר אינו מיגרע ? כלומר, למה אם עשתה קיצתה גובה את הכל, ואינם גורעים לה כלום, והכא כשלא עשתה קיצותא גורע לה הבעל יותר ממה שהחסירה ? ומתרץ הירושלמי: כאן בנטלה (נ"ל שצ"ל: בבטלה)<sup class="footnote-marker">35</sup><i class="footnote">החילוף בין בי"ת ונו"ן רגיל מאד בכתי"י.</i> מקצת. כאן בשלא נטלה (נ"ל שצ"ל: בטלה) מקצת. כלומר, אם לא עשתה קיצותה הרי בטלה מקצת מהתחייבותיה ולפיכך גורעים לה, אבל אם עשתה קיצותה הרי לא בטלה כלום מהתחייבותיה ולפיכך אינו גורע לה כלום ונוטלת מה שכתב לה.
<small>21-22.</small> <b>פסקה להכניס לו חמש מאות דינר כספים, כת' לה אלף דינר בכתובת', אם עשת קיצתה וכו'. </b>כ"ה בד ובכי"ע. ובכי"ו בטעות ובאשגרה מלמטה: הכניסה לו אלף דינר בכתובתה וכתב לה שדה משנים עשר מנה אם עשת וכו'. 
<small>23.</small> <b>ואם לאו, גורעת כנגדן חמשה דינרין לכל סלע וסלע. </b>וכ"ה בד ובכי"ע (אלא שבכי"ע: גורע). ונראה שיש כאן ט"ס, וצ"ל: <b>ששה</b> דינרין לכל סלע, כמו שהוא בירושלמי, שהרי אף התוספתא סוברת (לעיל, שו' 16) שאם פסקה להכניס לו כספים, סלעים נעשות ששה דינר, כשיטת משנתנו. ושמא יש כאן מקור אחר, ולפי מנהגן הוסיפו על הכספים חומש, כשם שגרעו מן השום חומש.<br>ובירושלמי פ"ו ה"ד הנ"ל: פסקה להכניס לו חמש מאות דינר כספים עושה אותן שבע מאות ומחצה, לא עשה כן אלא עשה אותן אלף, אם עשת קיצותא גובה את הכל, ואם לאו מיגרע ששה דינר לכל סלע, ואינו נוגע בתוספת.<sup class="footnote-marker">36</sup><i class="footnote">כלומר אינו יכול לטעון לא הוספתי לך עד אלף אלא משום שהבטחת להכניס לי כספים, ועכשיו שלא הכנסת לא תקבל שום תוספת, אלא אם לא הכניסה כלום עדיין יש לה תוספת, ואינו מנכה לה מן האלף אלא שבע מאות וחמשים זוז, וכן אם הכניסה לו פחות מחמש מאות מנכה לה לפי החשבון: ששה דינרין בעד כל סלע שההסירה מקיצותה.</i>
<small>23-25.</small> <b>הכניסה לו אלף דינר בכתובתה, וכתב לה שדה משנים עשר מנה, אם עשת קיצתה נוטלת מה שכתב לה, ואם לאו, לא יפחות לבתולה ממאתים ומנה לאלמנה. </b>ובירושלמי הנ"ל: פסקה להכניס לו אלף זוז צריך לעשותן ט"ו מנה, לא עשה כן אלא כתב לה שדה שוה בשנים עשר מנה תחת אלף זוז, אם עשתה קיצותא וכו'. ושואל הירושלמי: הכא את מר נוגע בתוספת (כלומר, בנידון דידן אם לא עשתה קיצותה אין לה כלל תוספת) והכא את מר אינו נוגע בתוספת (כלומר, בשתי הבבות הראשונות אינו נוגע בתוספת אפילו אם לא עשתה קיצותא). ומתרץ הירושלמי: תמן (כלומר, בשתי הבבות הראשונות) הוסיף ולא פיחת (כלומר, שהרי כתב לה יותר ממה שהיה חייב, ורצה להוסיף מדעתו), ברם הכא פיחת ולא הוסיף (כלומר, שהרי היה חייב לכתוב לה ט"ו מנה, והיא קבלה עליה שיפחות ולא יוסיף, וממילא אם לא עשתה קיצותא אין לה תוספת). 

Halakhah 7

<small>25-27.</small> <b>המשיא את בתו ופסק עם חתנו שיעמוד ערום וילבישנה, אין אומ' יעמוד ערום וילבישנה, אלא מכסה את הראוי לה. </b>וכ"ה בד, אלא שבכי"ו בטעות: המשיא את <b>אשתו</b> וכו'. ובכי"ע: המשיא את בתו <b>סתם</b> וכו'. והמלה "סתם" היא באשגרה ממשנתנו פ"ו מ"ה. ובמשנתנו שם: פסק להכניסה ערומה, לא יאמר הבעל כשאכניסה לביתי אכסנה בכסותי, אלא מכסה ועודה בבית אביה. ובירושלמי (ה"ה, ל' ע"ד) שואל עלה: לא כן תני מניין אפילו אמר הריני עומד ערום ומכסה, אין אומרי' לו שיעמוד ערום ויכסה, אלא מכסה בראוי לה (כלומר, ובמשנתנו אמרו שחייב לקיים כמו שהתנה). ומתרץ הירושלמי: תמן (כלומר, בתוספתא כאן) אורחה דבר נשא מימר הני לי מיקום ערטיליי ומכסייא איתתי (כלומר, כן דרכם של בני אדם להגזים, ו"ערום" לאו דווקא, ואין כאן אלא מליצה), ברם הכא (כלומר, במשנתנו) לכן התנה עמה מתחילה. ובמאירי, עמ' 268, הביא את הירושלמי ופירש בשם "קצת רבנים" שהירושלמי הבין את "אכסנה בכסותי" (של משנתנו) שהבעל מכוין לומר שילבוש קרועים ויכסה את אשתו <b>בלבוש שלו</b>, אפילו אם יצטרך לעמוד ערום, ותירצו שבמשנתנו "לכך התנה מתחילה", אבל בברייתא היא "דרך גוזמא ופטוטי<sup class="footnote-marker">37</sup><i class="footnote">יותר נראה שצ"ל: ופטומי.</i> מילי". והכוונה שעצם לשון התנאי אינה אלא מליצה, אבל אין הבדל בכך אם האב התנה בתחילה, או שהבעל אמר כן מעצמו (כפי שאפשר לפרש בלשון הברייתא שבירושלמי), עיין תוספות ב"מ ס"ו א', ד"ה פטומי. 
<small>27.</small> <b>וכן המשיאין את היתומה וכו'. </b>פיסקא ממשנתנו פ"ו מ"ה, ושם המלה "וכן" מקשרת בבא זו עם הרישא. ובירושלמי (ה"ה, ל' ע"ד): כיני מתניתא וכן המפרנסין את היתומה, כלומר, בגבאי צדקה עסיקינן שהם הם המפרנסים (שנותנין לה נדוניא), ואעפ"י שיש לה אם ואחים עניים שהם משיאין אותה, עיין להלן בסמוך. ועיין במבוא לנוה"מ למהרי"ן אפשטין, עמ' 495. 

Halakhah 8

<small>28-30.</small> <b>יתומה שהשיאתה אמה או אחיה, וכתבו לה מאה או חמשים זוז, אע"פ שכתב להן הבעל דין ודברים אין לי עמה, יכולה היא כשתגדיל להוציא מידן מה שראוי להנתן לה. </b>במשנתנו פ"ו מ"ו: יתומה שהשיאתה אמה או אחיה מדעתה וכתבו לה במאה, או בחמשים זוז, יכולה היא משתגדיל להוציא מידן מה שראוי להנתן לה. ובקטנה הרי כולי עלמא מודים ששתיקתה אינה כלום,<sup class="footnote-marker">38</sup><i class="footnote">עיין בבלי ס"ח ב'.</i> ואפילו הגיעה לעונת הפעוטות (עיין מ"ש להלן פ"י, שו' 10–11). ומוסיפה התוספתא שאפילו אם הבעל הוא גדול ומחל בפירוש אין מחילתו כלום, ואשתו מוציאה מה שראוי להנתן לה, שהרי היא לא מחלה. וברשב"א ס"ח א' (לפי שטמ"ק שם): וגרסינן בתוספות אע"פ שכתב <b>לה</b> הבעל דין ודברים אין לי <b>עמה</b> (בכי"ע כאן: עמכם) יכולה היא משתגדיל להוציא מידן מה שראוי לינתן לה. ובמאירי, עמ' 290: וכן אפילו מחל הבעל, שאין מחילת הבעל מפקעת זכותה. 
<small>31.</small> <b>האיש פוסק על ידי בתו, ואין האשה פוסקת על ידי בתה. </b>וכ"ה בירושלמי פ"ה ה"א, כ"ט ע"ג, ושם מוסיף: ולא אח על ידי אחותו. ופירושו, אעפ"י שאמרו שאם האב פסק נדונייא לבתו מתחייב באמירה, ואינו צריך קניין (עיין ירושלמי לעיל שם ובבלי ק"ב א' ובמקבילות) הדין דין באב שפסק לבתו דווקא, אבל האם והאח אינם מתחייבים בפסיקה בדברים בעלמא. וכן פסקו רוב הקדמונים, והבאתי אותם בבאורי לה' הירושלמי, עמ' נ"ד, אות ר'. ועיין עכשיו בס' "רב נסים גאון" הוצ' הר"ש אברמסון, עמ' 273, ובהערה 187 שם. אבל הראב"ן בסי' ל"ח ועוד (עיין בבאורי הנ"ל) פסקו שאב לאו דווקא, אלא אפילו אחרים מתחייבים בדברים. ואשר לירושלמי ותוספתא כבר יישב בשו"ת הקצרות למהר"ם ב"ב (ד' קרימונא סי' קנ"א): "וההיא דירושלמי אינו קשיא דמיירי דפסק האח <b>ממון אביו</b>, דאותו פיסוק אינו כלום" וכו', "ועתה לא קשיא הירושלמי ודברי הגאונים אהדדי", עיין מש"ש בבאורי הנ"ל. 
<small>31-32.</small> <b>יתום ויתומה שמבקשין להתפרנס מפרנסין את היתומה תחלה ואחר כך מפרנסין את היתום. </b>וכ"ה בבבלי ס"ז א'. ופירש"י: להתפרנס מזונות של צדקה. וכבר הקשו הראשונים והאחרונים ממשנת הוריות פ"ג מ"ז: האיש קודם לאשה להחיות. אבל הרשב"א (בשטמ"ק) כתב: להתפרנס, פי' פרנסת כסות, מפרנסין את היתומה, ואח"כ מפרנסין את היתום, וכדתנן בהוריות (במשנה הנ"ל) האשה קודמת לכסותה ולפדותה, אבל במזונות מפרנסים את היתום ואחר כך מפרנסין את היתומה, וכדתנן התם האיש קודם להחיותו וכו'. ברם אף הר"מ בפ"ח מה' מתנות עניים הט"ו פסק: האשה קודמת לאיש <b>להאכיל</b> ולכסות וכו'. ומכאן שפירש כפירש"י כאן, ואשר למשנת הוריות כבר פירשה בב"י טיו"ד סי' רנ"א: והא דתנן בסוף הוריות האיש קודם לאשה להחיות ולהשיב אבדה והאשה קודמת לאיש לכסותה ולהוציאה מבית השבי, צ"ל דלהחיות היינו להצילם אם הם טובעים בנהר וכיוצא, אבל אכילה לאו בכלל להחיות הוא, אלא דינה כדין הכסות, ותנא כסות והוא הדין לאכילה, דחד טעמא הוא, כדאמרן. ועיין גם בבאר שבע בהוריות שם ובתוספות נזיר מ"ז ב', ד"ה והתניא. ברם מתוך הירושלמי בהוריות שם שהביאו מרן בעצמו בסמוך לפירושו הנ"ל משמע שפירשו "להחיות" לעניין מזונות, כמו שהעיר בשער יוסף להרחיד"א במקומו שם, קי"ג ע"א, עיי"ש שהאריך.<br>ובמאירי כאן, עמ' 287, והוריות, עמ' 168, פירש שמשנתנו מדברת במקום שאין האיש יכול לחזר (כלומר, על הפתחים), ולפיכך הוא קודם. ועיין בליקוטי הגאונים שהבאנו להלן בסמוך.
<small>33.</small> <b>מפני שהיתום יכול לחזר מכל מקום, ואין היתומה יכולה לחזר מכל מקום. בד: מפני שהיתום יכול לחזור בכל מקום ואין יתומה יכולה לחזור בבל מקום. </b>ובכי"ע: מפני שהיתום יכול <b>לחזר בכל מקום ואין האשה</b> יכולה <b>לחזר בכל</b> מקום. ובבבלי ס"ז סע"א הנ"ל: מפני שהאיש דרכו לחזור <b>על הפתחים</b> ואין אשה דרכה לחזור. והמלים "על הפתחים" פירוש הוא שהוסיפו בדפוסים החדשים, ובבבלי ד"ו רפ"ג חסרות המלים "על הפתחים". ובכי"מ: מפני שהאיש דרכו <b>להחזיר</b>, האשה אין דרכה <b>להחזיר</b>. וכמעט כל הראשונים<sup class="footnote-marker">39</sup><i class="footnote">בה"ג ה' כתובות, ד"ו ע"א ע"ג, הרי"ף כאן פ"ו סי' ש', תוספ' רי"ד ועוד.</i> מעתיקים מן הבבלי: דרכו <b>לחזר</b> וכו' אין דרכה <b>לחזר</b> (ופתחים לא נזכרו שם כלל). ובשטמ"ק ס"ז א' מביא בשם ליקוטי הגאונים: להתפרנס מזונות וכסות, ואח"כ מפרנסי' את היתום, פי' ואחר כך גובין ומפרנסין, והאשה אין דרכה לחזר, כלומ' האשה אין דרכה לחזר על הבעל שישא אותה, הלכך כשיבוא אדם לתובע' לישא אותה אין אנו מאחרין את הדבר שמא יחזור בו, אבל האיש אין אנו חוששין לו שאפילו אם תחזור בו האשה ימצא לו אחרת ע"כ. ולפי פירוש הגאונים מדברים כאן במזונות וכסות לפרנסת נישואין. ופירוש זה קשה קצת, שהרי הלכה זו נשנית להלן בסיפא, ואף הלשון של התוספתא "לחזר מכל מקום" אינו הולם יפה פירוש זה. ועיין גם בבבלי קידושין כ"ב סע"א. וצ"ע. ועיין בשנו"ס כאן. ובמאירי, עמ' 287: שהרי דרכו לחזר האמור כאן פירושו לחזר על הפתחים, אלא שהם<sup class="footnote-marker">40</sup><i class="footnote">כלומר, "יש מפרשין" שהביא לעיל שם, והיינו הרשב"א שהבאנו לעיל, שו' 31–32, ד"ה יתום.</i> מפרשים בו לחזר על <b>צדדיו</b> ולהרויח לצורך מלבושיו יותר מן האשה. ולשון התוספתא כאן "לחזר מכל מקום" מסייעת קצת לפירוש זה. ובר"מ פ"ח מה' מתנות עניים הט"ו הנ"ל: האשה קודמת לאיש להאכיל ולכסות ולהוציא מבית השבי, מפני שהאיש דרכו לחזר, לא האשה ובושתה מרובה.<sup class="footnote-marker">41</sup><i class="footnote">הטעמים הללו, כנראה, עונים על אכילה וכסות גרידא, אבל בשביה הרי הטעם פשוט שאשה עומדת לקלקלה אם תשאר בשבי, אבל לא האיש.</i> ובטיו"ד סי' רנ"א: ומקדימין האשה לאיש בין להאכילה בין לכסותה <b>מפני שמתביישת לשאול</b>. וכנראה שפירש כן את דברי הר"מ הנ"ל, שכוונתו שהאיש דרכו לחזר על הפתחים (או על הגבאים) ולא האשה, שבושתה מרובה ומתביישת לשאול.<sup class="footnote-marker">42</sup><i class="footnote">אבל "בושתה של אשה מרובה משל איש" שבבבלי ס"ז ב' ולהלן בתוספתא בסמוך נאמר לעניין נישואין, ובושתה של אשה בלי בעל מרובה משל איש בלי אשה, עיין מ"ש להלן שו' 35.</i> ועיין בלשון הר"מ פכ"א מה' סנהדרין סה"ו. 
<small>33-34.</small> <b>יתום ויתומה שמבקשין לישא משיאין את היתומה וכו'. </b>בבלי ס"ז רע"ב. ובקג"נ:... אחר כך משיאין את היתומה שדרכה של... לימות. 
<small>35.</small> <b>מפני שבושתה של אשה יותר מן האיש. </b>בבלי הנ"ל. ועיין להלן פי"ב, שו' 14, ומשם מוכח שהכוונה שבושתה של אשה בלי בעל יותר מאשר של איש בלי אשה. 
<small>35-36.</small> <b>יתום שמבקש לישא שוברין לו בית ומציעין לו מטה, ואחר כך משיאין לו אשה. </b>בבבלי ס"ז ב': ומציעין לו מטה <b>וכל כלי תשמישו</b> ואחר כך משיאין וכו'. ועיין בבלי ברכות נ"ה א'. ולהלן סוטה פ"ז ה"כ (ומקבילות): יקח לו בית וכו', יקח לו שדה וכו', יקח לו אשה. ובכתובת יהודית בלשון יון (ספר הישוב כ"א ח"א, עמ' 175): κὴ ὁ βοθέσας εἰς τὴν οἰκοδομὴν βοηθήση κε ἐς τους γάμους "ומי שעזר לבנות (לבנייה) יעזור אף לנישואין". וכנראה שיש כאן פתגם עממי. 
<small>36-37.</small> <b>שנ' די מחסורו אשר יחסר לו, אפי' עבד, אפי' סוס. </b>וכ"ה בד ובקג"נ ולעיל פיאה פ"ד ה"י, ועיי"ש בתוספתא כפשוטה ח"א, עמ' 185. ובכי"ע חסר "אפי' עבד אפי' סוס". ובבבלי ס"ז ב': די מחסורו זה הבית. אשר יחסר זה מטה ושולחן. אבל להלן בסמוך הובא הספרי ראה (פי' קט"ז, הוצ' הר"א פינקלשטין, עמ' 175): <b>אשר יחסר לו</b>. אפילו סוס לרכוב עליו ועבד לרוץ לפניו. 
<small>37.</small> <b>לו, זו אשה שנ' להלן אעשה לו עזר וכו'. </b>תוספתא פיאה וספרי ראה הנ"ל, בבלי הנ"ל בברייתא שלנו. 

Halakhah 9

<small>38-40.</small> <b>המשליש מעות לחתנו ליקח בהן שדה לבתו והיא אומרת ינתנו לו, מן האירוסין יעשה שליש מה שהושלש בידו, מן הנשואין הרשות בידה דברי ר' מאי'. </b>וכע"ז בבבלי ס"ט ב'. ובמשנתנו פ"ו מ"ז: המשליש מעות לבתו (פירש"י: מסר מעות ביד שליש לצורך בתו לקנות שדה, או נדוניא, לכשתנשא), והיא אומרת נאמן בעלי עלי, יעשה השליש מה שהושלש בידו. ולא נזכר במשנתנו אם ר"מ מדבר באירוסין, או בנישואין, בגדולה, או בקטנה (עיין ע"ז להלן). ובירושלמי למשנתנו (ה"ז, ל' סע"ד): מתניתא בפסק מן האירוסין, אבל אם פסק מן הנישואין אף ר' מאיר מודה. השליש מן הנישואין היא המחלוקת. ונ"ל שהירושלמי מפרש את משנתנו בשפסק האב לחתן נדוניא מן האירוסין, ומסר מעות לשליש שיקנה שדה וימסרנה לארוס, וארוסתו אומרת יינתנו לבעלי, והוא יעשה בהן מה שרוצה, בזה סובר ר' מאיר שיעשה שליש מה שהושלש בידו, אבל אם האב פסק לחתן נדוניא לכשיכניס את בתו לחופה, ומסר מעות לשליש שיקנה שדה וימסרנה לחתנו אחרי הנישואין (פסק מן הנישואין), ולא נזדמנה לו שדה, ונישאת בתו, והיא דורשת שימסרו את המעות לבעלה בזה אף ר"מ מודה שימסור לו את המעות, מפני שכוונת האב היתה שהשליש יקנה את השדה לפני הנישואין ויכניסנה לחתנו אחרי נישואי בתו, אבל אם לא הספיק לקנות שדה, ועדיין מעותיו בידו, הרשות ביד הבת לדרוש שימסרו לבעלה את המעות. ברם אם האב השליש את המעות ביד השליש אחרי הנישואין וצוה לו לקנות שדה, היא המחלוקת, ולר"מ יעשה שליש את שלישותו, שהרי האב ידע שבתו כבר נשואה, ומ"מ אמר לו לשליש לקנות שדה, ור' יוסי סובר הואיל ובתו גדולה, מי ימחה בידה וביד בעלה למכור את השדה אחרי שקיים השליש את שלישותו, ולמה להפסיד ממונן של ישראל במקח וממכר, ולפיכך הרשות בידה. ואין צורך להגיה בירושלמי (כמו שעשה בשערי תורה א"י) ואין כאן "מלה משובשת" (כמו שהסיק מהרי"ן אפשטין ז"ל במבוא לנוה"מ, עמ' 637).<br>ובתוספתא כאן אפשר לפרש שר"מ מדבר בין בגדולה ובין בקטנה (כמו שרצו לפרש בבבלי ס"ט ב'), ואינו מחלק אלא בין אירוסין ובין נישואין. ועיין מ"ש להלן.
<small>40-42.</small> <b>ר' יוסה אומ' אם היתה קטנה (מן הנשואין הרשות בידה גדולה) בין מן האירוסין בין מן הנשואין יעשה שליש מה שהושלש בידו. </b>ובד: אם היתה קטנה בין מן הארוסי' בין הנישואי' יעשה שליש שלישיתו, אם היתה גדולה מן הארוסין יעשה שליש שלישיתו, מן הנשואי' הרשות בידה. וכע"ז גם בכי"ע. אבל בקג"נ חסרה הסיפא. ואפשר שכן היה גם בכי"ו (ומי שהוא רצה לתקן את הגירסא והכניס מה שהכניס שלא במקומו ושיבש), ולפי גירסא זו לא נזכרה כאן דעת ר' יוסי בגדולה, ואפשר לפרש שר' יוסי סובר שבגדולה בין מן האירוסין בין מן הנשואין הרשות בידה, כמסורת הבבלי בברייתא זו.<br>ובמשנתנו ספ"ו הנ"ל: אמר ר' יוסי<sup class="footnote-marker">43</sup><i class="footnote">כ"ה במשנה שבירושלמי ובמשניות מטיפוס א"י ועוד, עיין במבוא לנוה"מ למהרי"ן אפשטין ז"ל, עמ' 636.</i> וכי אינה אלא שדה והיא רוצה למכרה, הרי היא מכורה מעכשיו. במה דברים אמורים בגדולה, אבל בקטנה, אין מעשה קטנה כלום. ולפי פשוטה של משנתנו (ואף הירושלמי לא פירש בה כלום) הכל הוא מדברי ר' יוסי, ור' יוסי חולק על ר' מאיר בין בגדולה מן האירוסין (ולדעתו הרשות בידה) ובין בקטנה מן הנישואין, כמו שרצו לומר בבבלי ס"ט ב'. אבל לפי גירסת ד וכי"ע צריך לומר שהתוספתא חולקת על משנתנו.<br>ובבבלי ס"ט ב' גרס בבברייתא זו: ר' יוסי אומר הגדולה בין מן הנשואין ובין מן האירוסין הרשות בידה, קטנה בין מן הנשואין בין מן הארוסין יעשה השליש מה שהושלש בידו. אלא שבבבלי ייחסו את הסיפא של משנתנו ("בד"א בגדולה אבל בקטנה" וכו') לר' מאיר, ולפיכך פירשו את משנתנו בדרך חסורי מחסרא, ואף ר"מ מודה שבקטנה מן הנישואין אין מעשיה כלום, ולא נחלקו אלא בגדולה מן האירוסין, עיי"ש. ולפי גירסת ד וכי"ע של התוספתא הברייתא שלנו אינה לא כמסורת הבבלי ולא כפשוטה של משנתנו.

Halakhah 10

<small>42-43.</small> <b>האומ' תנו שקל מנכסי לבני בשבת והן ראויין ליטול סלע וכו'. </b>ירושלמי פ"ו ה"ז, ל' סע"ד, בבלי ס"ט ב', תענית כ"א א', ב"ב קכ"ט א'. 
<small>44.</small> <b>אמ' אם מתו וכו'. </b>פירש"י: אם מתו. בלא בנים. אין נותנין להן אלא שקל. שאין לנו להפסיד את הבאים אחריהם, והואיל ועשה את האחרים יורשים אחריהם, ודאי דווקא שקל קאמר, כדי שתפול ירושה לאותן אחרים. 
<small>45-46.</small> <b>למזון האשה והבנות, בין שאמ' תנו בין שאמ' אל תתנו נותנין להן סלע. </b>וכ"ה בד ובכי"ע. ובקג"נ חסרה בבא זו, וליתא גם בבבלי. ובירושלמי הנ"ל: נותנין להן <b>שקל</b>. ובבבלי ס"ח ב': לכדתניא האומר אל יזונו בנותיו מנכסיו אין שומעין לו, אל יתפרנסו בנותיו מנכסיו שומעין לו, שהפרנסה אינה כתנאי כתובה. ואף בתוספתא כאן הואיל וחייב במזון האשה והבנות בתנאי כתובה לאו כל כמיניה למעט במזונותיהן אם הן ראויות ליטול סלע.<br>ברם הגירסא שלפנינו בבבלי הנ"ל היא הגהת המפרשים, אבל לפני הגאונים והר"ח היתה הגירסא: האומר אל יזונו בנותיו מנכסיו, <b>שומעין</b> לו, אל יתפרנסו בנותיו מנכסיו, <b>אין</b> שומעין לו. וכן מעיד עליה רב האיי (לפי שטמ"ק שם): "אלא כך היא הגירסא שמקובל' מפי רבותי' אנשי מסמך". וכן גרס רבינו חננאל (עיין שטמ"ק, רמב"ן ועוד), וכן מעיד בעיטור אות פ', פסיקתא, הוצ' רמא"י ח"א, ס"ז ע"ג: והכי גרסינן בחדשים וישנים, וכן כתב ר"ח וכו'. וכן היתה הגירסא גם לפני רש"י, אלא שהגיה. ואף שגירסא זו קשה, כבר העיר על כך רב האיי (בשטמ"ק שם): "ואין לנו לתקן את המשניות ואת התלמוד בעבור קושיא שקשה לנו". וגירסא זו של הגאונים מתאימה לנוסח הירושלמי כאן: נותנין להן <b>שקל</b>. אבל פירוש רב האיי שם, וכן פירוש ר' חננאל שם, אינם מסלקים את הקושי בתוספתא (אם נגרוס בה כגירסת הגאונים בבבלי), שהרי בברייתא זו שנו גם מזון אשה (ולא רק מזונות הבנות) ואשה חייב במזונותיה גם בחייו, והיא עולה עמו ואינו יורדת עמו. וכבר עמד ע"ז הרי"ט אלגאזי בשו"ת שמחת יו"ט סי' ט"ו, ס' ע"א ואילך.
<small>46-47.</small> <b>רבן שמעון בן גמליאל אומ' מאיר היה אומ' האומ' תנו שקל מנכסי לבני וכו'. </b>כל הברייתא עד סוף הפרק בירושלמי הנ"ל. ובירושלמי להלן שם אמר אילפא שהלכה זו של ר' מאיר כבר רמוזה בדעתו במשנתנו שבסוף פירקין: יעשה שליש מה שהושלש בידו. אבל בבבלי ע' רע"א (ובמקבילות) משמע שלא היתה להם כל הסיפא שלנו. ולפי התוספתא והירושלמי חולק רבן שמעון בן גמליאל על הת"ק שלעיל. 

Chapter 7



Halakhah 1

<small>1.</small> <b>עד שלשים יום יעמד פרנס, ובכהנת שלשה חדשים דברי ר' מאיר. </b>כ"ה בכל הנוסחאות, וכן העתיק הרשב"א (לפי שטמ"ק) ע"א א' בשם התוספתא, ובכי"ו בטעות: ובכהנת שלשים יום יעמד פרנס, ובכהנת שלשה חדשים וכו'. ובמשנתנו פ"ז מ"א: "המדיר את אשתו מלהנות לו עד שלשים יום יעמיד פרנס. יתר מכאן יוציא ויתן כתובה", וכהנת לא נזכרה כלל בדברי הת"ק, ועיין מ"ש ע"ז להלן, שו' 1–3, ד"ה ר' יהודה. ופירשו בבבלי (ע' ב') שנוהג כמשנת נדרים פ"ד מ"ז, ואומר: כל הזן אינו מפסיד, וכן משמע בירושלמי פ"ז ה"א, ל"א ע"ב. ועיין בירושלמי ובבבלי שם שבארו כיצד חל הנדר, והרי משועבד לה למזונות, עיי"ש.<br>ולשון משנתנו "המדיר את אשתו מלהנות לו עד שלשים יעמיד פרנס" משמעותה שהדיר את אשתו ליום, יומים, ג' ימים וכו', עד שלשים יום (ועד בכלל), יעמיד פרנס, ו"עד שלשים" עונה על "המדיר", ואם הדירה יתר מכאן, כלומר יתר משלשים יום יוציא מיד. וכן מוכח מדברי ר' יהודה להלן במשנה שם, ובתוספתא כאן: ר' יהודה אומר בישראל חדש אחד יקיים, ו"חדש אחד" הרי בוודאי על זמן הנדר קאי, ומכאן שאף "עד שלשים יום" על זמן הנדר קאי. וכן דייק הרשב"א (לפי שטמ"ק ע"א א') מדברי ר' יהודה, וכן כתב לעיל שם בסמוך: מדקתני עד שלשים, דמשמע שהנדר היה מפורש עד שלשים יום, דאי לא, הוה ליה למתני יעמיד פרנס שלשים יום, מכאן ואילך יוציא.<sup class="footnote-marker">1</sup><i class="footnote">מדברי רבינו משמע קצת שדייק גם ממה שאמרו "יתר מכאן" (שפירושו אם נדר יותר משלשים יום), ולא אמרו "מכאן ואילך" (שפירושו אחרי ל' יום לא יעמיד פרנס, אלא יוציא). אבל עיין מ"ש לעיל פ"ה, הע' 29.</i> ומלשון התוספתא כאן שפתחה "עד שלשים יעמד פרנס"<sup class="footnote-marker">2</sup><i class="footnote">וכן היתה הגירסא לפני הרשב"א ע"א א' הנ"ל, ולפני התוספות ב"מ פ' א', ד"ה היו, שכתבו: דהכי תניא [בפרק] עד שלשים יום יעמיד פרנס.</i> אין שום הוכחה ששלשים יום עונים על העמדת פרנס, משום שאין כאן אלא פיסקא מן המשנה.<sup class="footnote-marker">3</sup><i class="footnote">כלומר, פיסקא קטועה ממשנתנו, כרגיל בתוספתא, עיין מ"ש לעיל ח"א (ברכות), ריש עמ' 6, ח"ב (שביעית), עמ' 552, ובהערה 26 שם, ועוד בכ"מ.</i><br>ובבבלי (ע"א א') שנו: אמר רב לא שנו אלא במפרש, אבל בסתם יוציא לאלתר ויתן כתובה, ושמואל אמר אפילו בסתם לא יוציא, שמא ימצא פתח לנדרו. ופירש הרשב"א שלא נחלקו רב ושמואל בפירוש משנתנו, שהרי לא אמרו "מתניתין במפרש", וכולי עלמא מודו שמשנתנו מדברת במפרש, כלומר, ו"עד שלשים יום" אנדר קאי, כפי שמוכח מלשונה (עיין מ"ש לעיל), אלא שרב סובר שדין המשנה הוא בדווקא, ושמואל סובר שהוא הדין אפילו בנדר סתם, ולא הזכיר זמן קבוע, יעמיד פרנס שלשים יום.<br>ובירושלמי (פ"ז ה"א, ל"א ע"ב) שנו: שמואל אמר במדירה שלשים יום, אבל במדירה לעולם, מיד יוציא ויתן כתובה. ר' זעירא ר' אבינה בשם רב ואפילו במדירה לעולם מגלגלת עמו שלשים יום, שמא ימצא פתח לנדרו. אית תניי תני שלשים יום, אית תניי תני עד שלשים, מאן דמר שלשים מסייע לרב. ומאן דמר עד שלשים מסייע לשמואל. והוכיח הרשב"א מדברי הירושלמי שלפי הגירסא שלנו "עד שלשים יום" מוכח שמשנתנו מדברת במדירה שלשים יום,<sup class="footnote-marker">4</sup><i class="footnote">וממילא "יתר מכאן יוציא ויתן כתובה" פירושו אם הדירה יתר משלשים יום יוציא מיד, אעפ"י שקבע זמן לנדרו, עיין להלן שם ברשב"א. אבל הרא"ה והריטב"א סוברים שאם נתן זמן לנדרו, אעפ"י שהזמן הוא יותר מל' יום, יעמיד פרנס ל' יום, שמא ימצא פתח, ואינו מוציא מיד לשיטת רב אלא אם לא נתן זמן והדירה לעולם, עיי"ש ע"א א'. ועיין מה שכתבו לעיל בבבלי ס"א ב'.</i> וכמו שהוכיח הרשב"א מאליו מלשון משנתנו. אבל בברייתא אחרת<sup class="footnote-marker">5</sup><i class="footnote">על "אית תניי תני" כברייתא חולקת על משנתנו, עיין מ"ש מהרי"ן אפשטין במבוא לנוה"מ, עמ' 75.</i> שנו כנראה, במפורש: יעמיד פרנס שלשים יום, ומכאן מוכח כדברי רב<sup class="footnote-marker">6</sup><i class="footnote">כלומר, כדברי רב בירושלמי שהם דברי שמואל בבבלי.</i> שאפילו במדירה סתם יעמיד פרנס שלשים יום, אעפ"י שאף הוא יודה שמשנתנו מדברת במפרש, כפי שמוכח מלשונה.<sup class="footnote-marker">7</sup><i class="footnote">וגירסא זו "עד שלשים יום" היא בטוחה בהחלט, שהרי כ"ה בכל הנוסחאות, ובהבאות בירושלמי ובבבלי ובמס' שמחות פ"ז הי"ט, עמ' 145, עיין במבוא לנוה"מ למהרי"ן אפשטין, עמ' 114. ולעיל שם במס' שמחות ה"ח אמרו: המדיר את אשתו שלשים יום, סתם נזירות שלשים יום. ואעפ"י שההלכה השניה היא פיסקא ממשנתנו (נזיר פ"א מ"ג, פ"ו מ"ג), ההלכה שלנו הוא קיצור המסדר, דוגמת ההלכות שנשנו לעיל שם בסמוך, וכפי שיוצא מפירוש בבא זו בהי"ט שם.</i><br>אבל ברא"ה ע"א א' ובריטב"א ס"א ב' (ולפי שטמ"ק ע"א א' פירש כן גם בסוגיין) פירשו שהמחלוקת של רב ושמואל היא בפירוש משנתנו, והביאו את הירושלמי שלנו, אלא שברור שהם "גרסו" בירושלמי מחלוקת רב ושמואל כמו שהיא בבבלי (או שהגיהו כן מעצמם, עיין להלן), ורב סובר שמשנתנו במפרש שלשים יום, וממילא "מאן דמר שלשים מסייע לרב" פירושו, שהדיר את אשתו שלשים יום. ואשר לגירסא "עד שלשים יום" כתב ברא"ה הנ"ל: "ומאן דתני עד שלשים מסייע ליה לשמואל, למימרא דלא מפקא מיניה דאידך, והוא הדין נמי דלא מפקא מיניה דרב". וכע"ז הביא בשטמ"ק שם בשם הריטב"א. ולשיטת הרא"ה והריטב"א לשון משנתנו ("עד שלשים יום") מתפרשת בין לרב ובין לשמואל.<br>ברם הגירסא בירושלמי בהוצאות שלנו (במחלוקת רב ושמואל) היא להפך מגירסת הבבלי, וממילא אי אפשר לפרש את המשך הירושלמי כפירוש רבותינו הנ"ל. וקרוב לוודאי בעיני שאף הם גרסו בירושלמי כבהוצאות שלפנינו, אלא שהגיהו, ומשום כך לא העתיקו כלל את דברי הירושלמי במחלוקת רב ושמואל. תדע לך שהוא כן, שהרי גם הרשב"א (לפי שטמ"ק שם) מתחילה הסתייע מן הירושלמי, כשם שהסתייעו ממנו הרא"ה והריטב"א, אלא שכנראה חזר בו אח"כ (אם אין טעות בשטמ"ק בשם "הרשב"א"), והעתיק מן הירושלמי כגירסא שלפנינו במחלוקת רב ושמואל, ומוכרח היה לפרש גם המשך הירושלמי בהפך ממה שהוא פירש בעצמו לעיל שם.
<small>1-3.</small> <b>ר' יהודה אומ' בישראל חדש אחד יקיים, שנים יוציא ויתן כתובה, ובכהנת שנים יקיים, שלשה יוציא ויתן כתובה. </b>וכן מעתיק הרשב"א ע"א א' בשם התוספתא, והיא פיסקא ממשנתנו פ"ז מ"א. וכבר העירונו לעיל, שו' 1, סד"ה עד, שבמשנתנו לא הזכיר הת"ק (שהוא ר"מ של הרישא כאן) כהנת כלל. ושאלו בבבלי ע"א א': ר' יהודה וכו', היינו ת"ק (ופירש"י: דאיהו נמי שלשים יום קאמר)? אמר אביי כהנת אתא לאשמעינן. רבא אמר חדש מלא וחדש חסר איכא בינייהו. ודייק הרשב"א (לפי שטמ"ק) מדלא נקט אביי כלשונו של רבא ("איכא בינייהו") "משמע לכאורה דת"ק לא פליג בה כלל, ומשתק הוא דשתיק מינה, ואתא ר' יהודה ולימד, וכן מצאתי בתוספות דקתני עד ל' יום יעמיד פרנס" וכו'.<sup class="footnote-marker">8</sup><i class="footnote">והעתיק את כל הברייתא כאן.</i> ואעפ"י שלהלן אמרו בבבלי (ע"א ב'): אמר אביי סיפא אתאן לכהנת ור' יהודה היא, ומשמע שאביי סבר שסתמא דמתניתין דלא כר' מאיר בתוספתא, תירצה הרשב"א שם שאפשר לומר שתלה בר' יהודה, משום שאמר כן בפירוש במשנתנו, עיי"ש. ועיין בהפלאה ע"א א' ונעלמו ממנו לפ"ש דברי הרשב"א הנ"ל.<br>ובירושלמי פ"ז ה"א, ל"א ע"ב: ר' יוסי אומר בכוהנות פליגין וכו', ותני פליג בסוף שלשה דברי ר' מאיר. אמר ליה ר' מנא הן דלא תניתה פליגא את עבד ליה פליגא, אלא בישראל פליגין וכו', ותני כן בסוף שלשה דברי הכל.

Halakhah 2

<small>3-5.</small> <b>הדירה שלא תטעום אחד מכל המינין, בין מאכל רע ובין מאכל יפה, אפי' לא טעמה אותו המין כל ימיה, יוציא ויתן כתובה. </b>וכ"ה בד. וכ"ה ("מכל המינין") בשטמ"ק ע"א א', ד"ה תנן, בשם תוספות (ועיין בתוספות ע"א א' ד"ה שלא), ברא"ש פ"ז סי' ב', בתוספות הרא"ש רפ"ז,<sup class="footnote-marker">9</sup><i class="footnote">ושם: כדמוכח בתוספת' דתניא שלא <b>תטעון</b> (וכן בפי' ר"א מזרחי על התורה מטות ל, י"ד, בשם תוספתא נדרים: אפי' לא <b>טענה</b> אותו המין מימיה. ובירושלמי מצינו "טען" במקום "טעם", עיין מ"ש במבוא לירושלמי כפשוטו, עמ' כ"ב. ועיין לעיל ח"א, עמ' 1) אחד המינין. ובשטמ"ק ע' א' (בשמו) כבר מתוקן: תטעום.</i> בר"ן פ"ז סי' שי"ג,<sup class="footnote-marker">10</sup><i class="footnote">עיי"ש שהוכיח מכאן שאם נדרה כשהיא תחתיו, אין חילוק בין נדרה שלא לאכול בשר וכו' (עיין להלן שו' 34, ד"ה באלו, ומש"ש) לבין שאר נדרים של עינוי נפש, ועל כולם הבעל מקפיד. ועיין מה שתמה עליו באור גדול למשניות פ"ז מ"ז.</i> ד"ה באלו נדרים אמרו, ובנ"י רפ"ז. ועיין מאירי, עמ' 303, ר"מ פי"ב מה' אישות הכ"ד ובמגיד משנה שם. ובכי"ע: הדירה שלא תטעום באחד מכל הפירות וכו'. ובמשנתנו פ"ז מ"ב: המדיר את אשתו שלא תטעום אחד מכל הפירות יוציא ויתן כתובה. והראשונים הנ"ל הסתייעו מן התוספתא כאן ש"שלא תטעום אחד מכל הפירות" במשנתנו פירושו אפילו ממין אחד של הפירות, כמו שמסיים כאן: אפילו לא טעמה אותה המין כל ימיה.<sup class="footnote-marker">11</sup><i class="footnote">וכ"ה בד ובמאירי שהזכרנו בפנים. אבל בכי"ע: מימיה, וכ"ה בשאר הראשונים שהבאנו בפנים, וכ"ה בתוספתא נדרים שהבאנו להלן בפנים, עיין מש"ש.</i> וכן הסתייעו מכאן שאפילו אם הדירה ממאכל רע<sup class="footnote-marker">12</sup><i class="footnote">בט"ז יו"ד סי' רל"ד ס"ק ס"א, אות נ"א פירש "מאכל רע" שבתוספתא נדרים (שהבאנו להלן בפנים) מאכל שהוא מזיק לה, אלא שהוא ערב עליה. ולפי לשון הטור והשו"ע שם "ממין שהוא רע לה" בוודאי מסתבר לפרש כן, ומכל מקום יכול להפר לה, כדי שתהא לה פת בסלה ולא תתענה אם תתאפק. אבל בכל נוסחאות התוספתא שם ובראשונים (לרבות הרא"ש עצמו שבעל הטורים שם מביא את ההלכה בשמו) הגירסא היא "מאכל רע" (בלי המלה "לה". ועיין גם ר"מ פי"ב מה' נדרים ה"ה). ומאכל רע פירושו מאכל שאינו טעים לרוב בני אדם, אלא שהוא ערב עליה, ועינוי נפש הוא לה אם לא תוכל לטעום ממנו. תדע לך שהוא כן, שהרי בנידון שלנו, אם נדרה ממאכל רע שהוא מזיק לה ולא הפר לה הבעל, או שהבעל הדיר אותה ותלה את נדרו בדבר אחר, למה יוציא מיד, וכיצד אפשר להסיק מכאן שהוא שונא אותה? ועיין מ"ש להלן נדרים פ"ז, הע' 6.</i> יוציא ויתן כתובה (עיין ר"מ הנ"ל), ואף חרובין הם בכלל פירות שיש בהם עינוי נפש (עיין ר"ן הנ"ל). ועיין בשיטה להר"ן, עמ' קנ"ח, שהביא תוספתא זו.<br>והעמידוה בירושלמי (פ"ז ה"ב, ל"א ע"ב) ובבבלי ע"א א' (אליבא דשמואל) בנדרה היא וקיים הוא,<sup class="footnote-marker">13</sup><i class="footnote">ופירשו בבבלי ע"א ב' שבהדירה הוא סבורה היא שמתוך כעסו נדר, אבל נדרה היא ולא הפר לה משמע לה שהוא שונא אותה, ואינה סובלת להמתין שלשים יום, ויוציא מיד.</i> שאם לא כן כיצד יכול להדירה. ועיין בה' הירושלמי להר"מ, עמ' נ"ח ומש"ש. ולהלן נדרים פ"ז ה"ב: נדרה שלא לטעום אחד מכל הפירות בין מאכל רע<sup class="footnote-marker">14</sup><i class="footnote">ברי"ף פ"ז סי' שי"ג: אבל נדרים שאין בהן עינוי נפש, כגון קליות ואגוזים וכיוצא בהן שאין בהן עינוי נפש, ולא קפדי בהו אינשי וכו'. וכבר כתב הר"ן שם במקומו שהלשון "אינו מדוקדק, דודאי נדרה תחתיו מצי מפר משום נדרי עינוי נפש וכו', אלא רצה לומר דכיון שאין בהם עינוי נפש כל כך, לא קפדי בהו אינשי".</i> בין מאכל יפה,<sup class="footnote-marker">15</sup><i class="footnote">עיין מ"ש להלן נדרים פ"ז, שו' 7–8, סד"ה נדרה.</i> אפי' לא טעמה אותו המין מימיה יפר. ועיין בבלי שם פ"ב ב' ומ"ש להלן בתוספתא נדרים שם. ובאור שמח פי"ג מה' אישות ה"ח שער שהר"מ פירש במדירה ממש, אלא שהכוונה שלא תטעום אחד מן המינין מנכסיו, ובכגון דא הרי חל הנדר. ועיין גם ריטב"א ע' א', ד"ה המדיר את אשתו שלא תטעום.<br>והתוספתא מתפרשת ג"כ בהדירה הוא ותלה את נדרו בנכסיו, או בתשמיש, כלומר יאסרו נכסי עליך, או הנאתך עלי, אם תטעמי וכו', וכרב בבבלי (או שמואל בירושלמי) שאם הדירה סתם יוציא מיד.
<small>5-6.</small> <b>אמ' ר' יהודה רוצות בנות ישראל שלא לטעום תבשיל ופירות ואל יצאו יום אחד מתחת בעליהן. </b>וכ"ה בד. ובכי"ע: שלא תטעום טעם תבשיל ופירות, ואל יצאו מתחת בעליהן יום אחד. ומלשון התוספתא ברור שר' יהודה חולק על כל הדין, ואפילו הדירה שלא תטעם אחד מן המינין <b>כל ימיה</b> אינו מוציא, ומוטב להן לבנות ישראל שלא לטעום טעם תבשיל ופירות כל ימיהן, ואל יצאו מתחת בעליהן יום אחד, ורוצה אשה בקב ותיפלות מעשרה קבין ופרישות (בבלי ס"ב ב'), כמו שהבין לנכון בח"ד כאן. ובתוספתא הוצ' שלמה ליב פריעדלענדער, עמ' 80: רוצות בנות ישראל שלא לטעום תבשיל ופירות יום אחד ואל יצאו מתחת בעליהן. והיא הגהת מנב"כ (בפירוש, אבל לא בפנים הנוסח) ע"פ משנתנו פ"ז מ"ב: ר' יהודה אומר בישראל יום אחד יקיים, שנים יוציא ויתן כתובה. ובשיטה להר"ן, עמ' קנ"ח (בשם התוספתא): שלא לטעום תבשיל יום אחד ופירות, ואל יהו יוצאות מתחת בעליהן.<br>אבל עדיין הגירסא במשנתנו עצמה אינה בטוחה; ובמשנה ד' נפולי, במשנה שבירושלמי ובכ"י פרמה הגירסא היא: בישראל <b>חדש</b> אחד יקיים<sup class="footnote-marker">16</sup><i class="footnote">כשם שהוא סובר ברפ"ז במדיר את אשתו מליהנות לו.</i> וכו'. ובבבלי ע"א א': וסבר ר' יהודה היא נתנה, והתנן ר' יהודה אומר בישראל <b>יום</b> אחד יקיים וכו'. וכ"ה בכי"מ, והוא, כנראה ע"פ הגהת רש"י. אבל ברא"ה שם מעיד: "ה"ג בנוסחי וסבר ר' יהודה היא נתנה, והתנן, ר' יהודה אומר בישראל <b>חדש</b> אחד יקיים" וכו', עיי"ש שנדחק מאד ליישב גירסא זו ע"פ ההנחה שהכוונה לר' יהודה ברפ"ז. ובריטב"א שם (והגירסא בשטמ"ק מיושבת יותר, ומשם אני מעתיק): "ויש ספרים שגורסי' והתנן ר' יהודה אומר בישראל <b>חדש</b> אחד וכו', וטעותא היא, דההיא סיפא דהמדיר את אשתו מליהנות לו מיירי אפילו לשמואל בשהדירה הוא". ובוודאי שקשה מאד להניח שהתלמוד כיוון לריש פירקין, שהרי בין בירושלמי ובין בבבלי העמידו את המשנה בריש פירקין בשהדירה הוא, ולא בשנדרה היא ונתן אצבע בין שניה. ומכאן מוכח שגרסו במשנה שלנו (במשנה ב'), בהדירה שלא תטעום באחד מכל הפירות: ר' יהודה אומר <b>חדש</b><sup class="footnote-marker">17</sup><i class="footnote">כגירסת רוב הספרים, שהרי הקושיא היא ממשנה ב', ולא מריש פירקין.</i> אחד יקיים וכו', ומשנה זו הרי העמידוה בנדרה היא וכו', ולפיכך שאל התלמוד מה ששאל מן המשנה שלנו, ולא מריש פירקין.<br>נמצאנו למדים שיש שלש מסורות בדברי ר' יהודה; א. שאינו מוציא כלל בהדירה שלא תטעום אחד מן המינין, ואפילו הדירה שלא תטעום ממנו כל ימיה, ולפיכך אין הבדל בין ישראלית לכהנת. ב. הדירה חודש אחד יקיים, ובכהנת שני חדשים. ג. הדירה יום אחד יקיים, ובכהנת שני ימים.

Halakhah 3

<small>6-7.</small> <b>הדירה שלא תתקשט באחד מכל המינין, אפי' היא ילדה והדירה שלא תלבש בגדי זקנה וכו'. </b>במשנתנו פ"ז מ"ג: המדיר את אשתו שלא תתקשט באחד מכל המינין יוציא ויתן כתובה. והבבא שלנו נשנית כדוגמת הרישא שלאו דווקא אם הדירה שלא תתקשט בדברים הנאים לה, אלא אפילו הדירה שלא תלבש בגדים שאינם נופלים לבשרה, יוציא ויתן כתובה. ואף כאן לפי פירוש התלמוד בנדרה היא וקיים הוא עסיקינן, דוגמת הרישא. ובשיטה להר"ן, עמ' קס"ג, הביא בבא זו, אבל לא מצאתיה במ"א. ועיין ח"ד.<br>ונראה שתוספתא זו אינה הלכה, והיא אינה דומה כלל לרישא שפסקה הר"מ, וברישא הרי מפורש בתוספתא נדרים פ"ז ה"ב שאפילו נדרה לאכול מאכל רע מפר לה, הואיל והיא אוהבת את המאכל הרע (כלומר, שאינו טעים),<sup class="footnote-marker">18</sup><i class="footnote">עיין מ"ש לעיל הע' 12.</i> הוא מה איכפת ליה, ויכול להפר. אבל בנדרה שלא ללבוש בגדים שאינם נאים לה אפשר שאינו יכול להפר, שהרי אין כאן לא נדרי עינוי נפש<sup class="footnote-marker">19</sup><i class="footnote">דוגמת בגדי צבעונין, עיין בבלי ע"א סע"א, ולהלן שו' 34–35, עיין מש"ש.</i> ולא דברים שבינו לבינה, ואדרבה הרשות בידו למחות בילדה שרוצה להתקשט בבגדי זקנה, ומישך שייך בהו, שלא תתגנה עליו, ובנידון שלנו למה יוציא ויתן כתובה.<br>ואשר לתוספתא עצמה אפשר לפרש שהכוונה שהיא נדרה שלא ללבוש בגדי זקנה,<sup class="footnote-marker">20</sup><i class="footnote">שהם צרים, עיין רש"י כאן מ"ח א'.</i> אעפ"י שהם נאים לגופה,<sup class="footnote-marker">21</sup><i class="footnote">אלא שאין כן דרך רוב העולם.</i> ועכשיו היא מתחרטת, והבעל היה יכול להפר, ואם לא הפר לה יוציא ויתן כתובה. ו"בגדי זקנה" הם דומיא ד"מאכל רע" שברישא שהוא אינו ערב לרוב בני אדם, אבל ערב עליה. תדע לך שהוא כן שהרי התוספתא נקטה בלשונה שלא "תתקשט" בבגדי זקנה, ואם אינם נאים לה תכשיט קרית להו "לכלוך הוא"! ולפי פשוטה של התוספתא<sup class="footnote-marker">22</sup><i class="footnote">עיין מ"ש לעיל, שו' 3–5, ד"ה והתוספתא.</i> אף כאן פירושו שהדירה בעלה שלא תתקשט בבגדי זקנה שהן נאין לה יוציא ויתן כתובה.
<small>8-9.</small> <b>ר' יוסה אומ' בעניות שלא נתן קצבה, ובעשירות שלשים יום. </b>פיסקא ממשנתנו פ"ז מ"ג הנ"ל. ואמרו בירושלמי פ"ז ה"ג, ל"א ע"ב: עולא בר ישמעאל אמר וכו' אם נתן קצבה אפי' עד עשר שנים מותר, שאין שועל עפר פרין מת.<sup class="footnote-marker">23</sup><i class="footnote">בכי"ל: עפרפרין (במלה אחת), וחילק הסופר את המלה "עפרפרין" בנקודות לשתי מלים.</i> ובבבלי ע"א ב', נדרים פ"א ב': שלא מצינו שועל מת בעפר פיר. ופירש"י: בעפר פיר. בעפר חור שהוא גדל שם, בדבר שהוא רגיל, בקי הוא להשמר שאינו מזיקו. ובערוך כ"י לוין (לפי אוה"ג, הפירושים, עמ' 42): שלא מצינו שועל בעפר אפר דמת. ובס' הקנה הגדול, ד' קארעץ, ע' סע"ב, הביא: "וגדולה מזה אמרו שאינו זקוק להפר לה שאין השועל מתעפר אלא בעפר פר, ר"ל שאין לו עינוי וצער מהשערות". וגירסת הירושלמי נראית מקורית, ואין לתקן אותה.<sup class="footnote-marker">24</sup><i class="footnote">ופירשתי את הירושלמי בלשוננו חכ"ט (ניסן תשכ"ה), עמ' 132 ואילך.</i> ומתוך העניין נראה שאין מדברים בקישוט פנים של מטה, ובריטב"א ע"א א' פירש: אין השועל מת בעפר חפירה שלו, כיון שהורגל בה אינו חושש לה, הכי נמי אין הבעל מקפיד בקישוט ורחיצה שלה, כיון שיכול להרגיל עצמו בכך. 

Halakhah 4

<small>9-10.</small> <b>הדירה שלא להשאיל נפה וכברה רחים ותנור יוציא ויתן כתובה, מפני שמשיאה שם רע בשכינותיה. </b>כ"ה ("יוציא ויתן כתובה מפני שמשיאה שם רע בשכינותיה") בד. וכע"ז בכי"ע, בירושלמי פ"ז ה"ה, ל"א ע"ב, ובבלי ע"ב א'. ובכי"ו יש כאן חסרון ברור ע"י הדומות. ואף כאן לפי פשוטה הכוונה שהדירה הוא.<sup class="footnote-marker">25</sup><i class="footnote">עיין לעיל, הע' 22.</i> וכבר פירשוה בתוספות ע"ב א', ד"ה המדיר, והריטב"א שהכוונה שאסר את כליו על אחרים, שלא תוכל להשאילם. ועיין מ"ש להלן, שו' 12–13, ד"ה הדירה שלא תלך לבית האבל, בשם הר"י מיגש. 
<small>10-12.</small> <b>וכן היא שנדרה שלא להשאיל נפה וכבר' רחיים ותנור תצא שלא בכתובה, מפני שמשיאתו שם רע בשכונתו. </b>כ"ה ("וכן היא שנדרה שלא להשאיל נפה וכבר' רחיים ותנור תצא שלא בכתובה") בד. וכע"ז בכי"ע, בירושלמי ובבבלי הנ"ל.<sup class="footnote-marker">26</sup><i class="footnote">בירושלמי: על שכניו, ובבבלי: בשכיניו. אבל בה"ג ה' כתובות, ד"ו ע"ב ע"א: בשכונתו (כבתוספתא).</i> ובכי"ו יש כאן חסרון ברור ע"י הדומות. ואף כאן פירש הריטב"א הנ"ל שהכלים הם מנכסי נדונייתה, או מנכסי מלוג שלה, ובידה לאסרם על אחרים. ועיין בתוספות הנ"ל ובהגהות אשרי פ"ז ס' ח' בשם מהרי"ח. 

Halakhah 5

<small>12-13.</small> <b>הדירה שלא תלך לבית האבל, או לבית המשתה, יוציא ויתן כתובה. </b>פיסקא ממשנתנו פ"ז מ"ה. ואף כאן במדירה הוא אנן קיימין. ופירש הר"י מיגאש (בשטמ"ק ע' ב'): ואפ"ה חייל נדריה, ואע"ג דלאו מידי דאיתי בידיה היא וכו', אלא דהאי דקתני יוציא ויתן כתובה, לאו משום דקא חייל נדריה הוא, אלא משום דלא שביק לה למיזל לבית אביה הוא, ובכל זימנא וזימנא דבעיא למיזל לא שביק לה, ואפילו אמרינן ליה נמי האי נדרא דידך לאו כלום הוא, לא שביק לה איהו, לפיכך יוציא ויתן כתובה, אבל אילו אתא לבי דינא לשיולי אי חייל נדריה, או לא, הוה אמרינן ליה האי נדרא ולא כלום הוא. ומדברי הר"מ פי"ג מה' אישות הי"א משמע שפירש שאסר עליה את הכלים שהיא הולכת בהן לבית המשתה, או לבית האבל, כמו שהוכיח לנכון באו"ש פי"ג מה' אישות ה"ח, עיי"ש.<br>ובירושלמי פ"ז ה"ה, ל"א ע"ב, מסיים: וכן היא שנדרה שלא תלך לבית האבל, או לבית המשתה, תצא שלא בכתובה, שלמחר מתו מוטל לפניו ואין ברייה משגחת עליו. אבל בתוספתא ובבלי חסרה בבא זו, ואף הר"מ בחיבורו השמיטה. ועיין מ"ש ע"ז בה' הירושלמי להר"מ, עמ' נ"ט, אות א', ומ"ש להלן נזיר פ"ו, הערה 43.
<small>13.</small> <b>שלמחר תהא מוטלת ואין כל בריא סופנה. </b>במשנתנו הנ"ל: מפני שנועל בפניה, ומפרשת התוספתא את מהותה של נעילת הדלת. ובירושלמי הנ"ל: שלמחר מתה מוטל לפניה ואין ברייה משגחת עליה. ובבבלי ע"ב א': למחר היא מתה ואין כל בריה סופדה, ואיכא דאמרי אין כל בריה סופנה. ופירש"י: סופנה. קוברה. ובפי' רבינו הלל לספרי ואתחנן פי' ל"ג, י' סע"ב: בפ' המדיר בג' דהמדיר את אשתו שלא תלך לבית האבל, ואין כל בריה <b>צופנה</b>, דהיינו שאין בריה <b>מביטה</b> להתעסק בקבורתה. וכן גרס רבינו גם בנוסח הספרי שם: שאין [אדם] צופנה, עיי"ש, ולפנינו שם ברוב הנוסחאות: סופנה. והנכון כפירוש הערוך ערך ספן ב', וסופנה פירושה מחשיבה,<sup class="footnote-marker">27</sup><i class="footnote">"אין ברייה משגחת עליה" כבירושלמי הנ"ל.</i> ועיין בתוספת מו"ק כ"ח א', ד"ה ספין. ואף הנוסח של רבינו הלל "צופנה" פירושו מחשיבה, וכן באבות דר"ן נו"ב פ"כ, כ"ב ע"א: על מנת שיתבעו את הדין ויקבלו את הדין <b>ויינפו</b> את הדין. אבל בכי"ה לנכון: <b>ויצפנו</b> את הדין (ולפנינו נתפרדה הצד"י ליו"ד ונו"ן, כרגיל בכי"י). ועיין בהערות שכטר שם, הערה י"א, שפירש בשם מהריט"ץ: שיצפנו את הפתקא, שלא יראוהו לשום דיין אחר שיהא חולק עליו. אבל ברור שהפירוש הוא כמו לפנינו כאן: שיחשיבו, שיכבדו את הדין. 

Halakhah 6

<small>13-14.</small> <b>היה ר' מאיר או' מה ת"ל והחי יתן אל לבו, עביד דיעבדון לך וכו'. </b>לעיל מגילה פ"ג הט"ז, עמ' 357: ר' מאיר אמ' <b>משם ר' עקיבא</b> מה ת"ל וכו'. וכ"ה ("משום ר' עקיבה") בירושלמי כאן פ"ז ה"ה, ל"א ע"ב. אבל בתוספתא כאן ובבבלי ע"ב א', מו"ק כ"ח ב', נדרים פ"ג ב' לא נזכר ר' עקיבא. ובלי שם האומר בקה"ר פ"ז, ב'. ועיין מ"ש לעיל ח"ה (מגילה), עמ' 1190. 
<small>16.</small> <b>הדירה שתהא מטעמת תבשילה לכל אדם וכו'. </b>פירש בח"ד שיש כאן מליצה לדבר של פריצות. ואין הכרח להוציא את הדברים מידי פשוטם, והכונה שהבעל מדיר אותה מהנאתו אם לא תטעים את תבשילה להרבה בני אדם, ועושה כן כדי לקנטרה בשעה שמקדיחה את תבשילה, ולמנעה מלהקדיחו להבא. וכן מצינו מפורש בבבלי נדרים ס"ו ב': ההוא דאמר לה לדביתהו קונם שאי את נהנית לי עד שתטעימי תבשילך לר' יהודה ולר' שמעון. ר' יהודה טעים וכו', ר"ש לא טעים. 
<small>16-17.</small> <b>או שתהא ממלא ומערה לאשפות. </b>פיסקא ממשנתנו פ"ז מ"ה. ובמשנה שבבבלי ושבירושלמי: ממלאה וכו'. אבל הנכון כלפנינו, וכ"ה בכל נוסחאות התוספתא, וברוב נוסחאות המשנה ובפיסקא שבירושלמי, עיין מ"ש מהרי"ן אפשטין בתרביץ ש"ו ס"א (תשרי תרצ"ה), עמ' 64, הערה 1, ועיין במבוא לנוה"מ שלו, עמ' 1248.<br>ופירשוה בירושלמי פ"ז סה"ה, ל"א ע"ב: תמן אמרין כגון מעשה ער, ורבנין דהכא אמרין דברים של בטלה. וכן בבבלי ע"ב א': א"ר יהודה אמר שמואל שתמלא ונופצת<sup class="footnote-marker">28</sup><i class="footnote">עיין בבלי נדה ס"ו א' (גליוני הש"ס לר"י ענגיל).</i> (=תמן אמרין שבירושלמי). במתניתא תנא שתמלא עשרה כדי מים ותערה לאשפה וכו', אמר רבה בר בר חנה אמר ר' יוחנן מפני שנראית כשוטה. ובאמת "דברים של בטלה" הללו שמשו עונש לרשעים בגיהנם, עיין מ"ש בסה"י לכבוד גינצבורג, עמ' רנ"ו.
<small>17-18.</small> <b>ושתאמר לכל אדם דברים שבינו לבינה, יוציא ויתן כתובה, מפני שלא נהג עמה כדת משה וישראל. </b>במשנתנו הנ"ל: על מנת שתאמרי לפלוני מה שאמרת לי, או מה שאמרתי לך וכו' יוציא ויתן כתובה. ובירושלמי הנ"ל מפרש: מה שאמרת לי ביחיד, או מה שאמרתי לך ביחיד. ובבבלי ע"ב א': אמר רב יהודה אמר שמואל דברים של קלון. 
<small>18-19.</small> <b>וכן היא שיוצא' וראשה פרוע, יוצא ובגדיה פרומים וכו'. </b>בד כאן וכן להלן בסמוך: יוצאה (בה"י) וכע"ז בכי"ע. וכן במשנתנו (ברוב הנוסחאות): ואיזוהי דת יהודית, יוצאה וראשה פרוע וטווה בשוק וכו'. והנכון כלפנינו: יוצא, וכן הוא להלן בסמוך, ואף סימן הקיצור על האל"ף במלה "שיוצא" הוא מיותר, וצ"ל: שיוצא, עיין מ"ש לעיל, שו' 16–17, ד"ה או.<br>ולהלן סוטה פ"ה ה"ט: זו מדת אדם רשע שראה את אשתו יוצאת וראשה פרוע, יצאת וצדדיה פרומים וכו'. ובבבלי גיטין צ' א': שרואה את אשתו יוצאה וראשה פרוע וטווה בשוק ופרומה משני צדדיה וכו'. ובה"ג סוף ה' גיטין, ד"ו פ"א ע"א: ובגדיה פרומין משני צדדיה וכו'. ובמדרש במ"ר פ"ט, י"ב: יוצאה לשוק וראשה פרוע ופרומה משני צדדיה. ובירושלמי סוף גיטין: וראשה פרוע צדדיה פרומין (במקבילה בסוטה פ"א ה"א, ט"ז ע"ב: מפורמין) וזרועותיה חלוצות. ובבית הרביעי של גיהנם:<sup class="footnote-marker">29</sup><i class="footnote">לפי ביה"מ של יעללינעק ח"ה, עמ' 51; גנזי שכטר ת"א, עמ' 198. ועיי"ש, עמ' 204.</i> אלו נשים שפורעות את ראש[יה]ן ופורמות את <b>סטריהן</b>. וצדדיה פרומין אין פירושו שצדי הבגדים היו קרועין, אלא שהיו פתוחין,<sup class="footnote-marker">30</sup><i class="footnote">בקו"נ כאן: ובגדיה <b>פרועים</b>. ובירושלמי סוטה פ"א ה"א, ט"ז ע"ב, <b>בכי"ר</b>: צדדיה מופרעין. ונראה שבשניהם ט"ס.</i> ובשעת תנועות האשה היה בשרה מתגלה, ויש כאן כינוי לגנאי על דרך הכתוב (ויקרא י' ו', ועיי"ש י"ג, מ"ה): ראשיכם אל תפרעו ובגדיכם לא תפרמו. וכותונות כאלה שהצדדים שלהם היו מחוברים ע"י לולאות, או ע"י כפתורים, היו לובשים אף הגברים. ובבבלי מו"ק כ"ו ב': והקורע מלמטה ומן הצדדין לא יצא. ועיין גם מס' שמחות פ"ט הי"ח, הוצ' היגר, עמ' 174 ואילך, ובגירסת הרמב"ן בתורת האדם, עניין הקריעה, ד"ו י"ט ע"א.<sup class="footnote-marker">31</sup><i class="footnote">והצדדין הם דומיא ד"חיפת", עיי"ש ברמב"ן.</i>
<small>19.</small> <b>ולבה גס בעבדיה ובשפחותיה, בשכנותיה. </b>בד: ובשכינותיה. ונראה שהמלה "בשכנותיה" שבכ"י הוא תיקון למלה "ובשפחותיה", וצ"ל: ובשכיניה (במקום: ובשפחותיה). וכ"ה בכי"ע: ליבה גס בעבדיה וליבה גס בשכיניה. וכ"ה גם בכי"ע בתוספתא סוטה פ"ה הנ"ל. אבל בד ובכי"ו שם: לבה גס בעבדיה לבה גס בשפחותיה. וכ"ה בירושלמי שם פ"א ה"ז, י"ז ע"א. ובמדרש במ"ר פ"ט, י"ב, הנ"ל: לבה גס בעבדיה. וכנראה שהנכון הוא בכי"ע כאן ושם,<sup class="footnote-marker">32</sup><i class="footnote">ובד ובכי"ו, וכן בירושלמי, הוא באשגרה ממשנת סוטה פ"א מ"ו שהבאנו להלן בפנים. ושם הכוונה שלבה גס בהן ותקבל עידוד מחמתן.</i> שהרי אף אשה כשרה לבה גס בשפחתה, עיין במשנת גיטין פ"ז מ"ד. ושפחתה כעצמה, עיין בבלי כאן כ"ז ב'. ואעפ"י שאמרו במשנת סוטה פ"א מ"ו: חוץ <b>מעבדיה</b> ושפחותיה מפני שלבה גס בהן, שאני פרוצה שבאה לשתות שבוודאי לבה גס גם בעבדיה. ולא אמרו לעיל שם (בתוספתא ובירושלמי) באשה כשירה אלא <b>שמדברת</b> עם שכיניה, אבל אם לבה גס בהן פרוצה היא. ועיין להלן, סד"ה יוצא וטווה. 
<small>20.</small> <b>יוצא וטווה בשוק, רוחצת ומרחצת במרחץ עם כל אדם תצא שלא בכתובה וכו'. </b>וכ"ה בד, אבל בכי"ע כאן ובסוטה פ"ה הנ"ל חסרה המלה "ומרחצת". ובבבלי גיטין צ' סע"א הנ"ל: וטווה בשוק וכו' ורוחצת עם בני אדם. אבל בד ובכי"ו בסוטה הנ"ל: רוחצת <b>ומשחקת</b> עם כל אדם. ובירושלמי כאן פ"ז סה"ז, ל"א ע"ג: שניהם טופחות על יריכה במרחץ, כאור הדבר תצא. אבל עיין מ"ש בה' הירושלמי להר"מ, עמ' ס', אות ט'. ובבבלי גיטין הנ"ל: עם בני אדם סלקא דעתך ? אלא במקום שבני אדם רוחצין. ופירש"י: והיא נכנסת לעיניהם לאחר יציאתן כשהן לובשין בגדיהן. וע"פ פירוש הבבלי הוא גם במדרש במ"ר פ"ט, י"ג הנ"ל. ועיין בהגהות אשרי פ"ה סי' כ"ד, ואינו עניין לכאן. ובמשנתנו פ"ז מ"ו: ואיזוהי דת יהודית יוצאה וראשה פרוע וטווה בשוק ומדברת עם כל אדם. ועיין בבלי ע"ב ב'. 
<small>21-22.</small> <b>[ר' מאיר אומ' אם יודע בה שמדירה ואינה מקיימת אל ישנה להדירה]. </b>כ"ה בכי"ע ובקג"נ. ובבבלי ע"ב א': תניא היה ר"מ אומר כל היודע באשתו שנודרת ואינה מקיימת יחזור וידירנה. ידירנה, במאי מתקן לה ? אלא יחזור ויקניטנה כדי שתדור בפניו ויפר לה. ואעפ"י שאין זו ממש הברייתא שלנו,<sup class="footnote-marker">33</sup><i class="footnote">ושמא לא גרסו בבבל בברייתא זו את המלה "לא", אלא: ישנה וידירנה, כלומר, יחזור וידירנה.</i> ולפנינו פירושו שאם מדירה ואינה מקיימת, אין דינה כנודרת ואינה מקיימת שיוצאת שלא בכתובה (משנתנו פ"ז מ"ו), אלא הבעל מצווה שלא להדירה יותר, מ"מ ראינו שר"מ הוא ששנה עניין דומה. אבל בד: ר' <b>יהודה</b> אומר אם היה יודע בה וכו'. וקרוב לוודאי שאף בכי"ו היתה הגירסא כן, ולפיכך נשמט שם מ"ר' יהודה" עד "ר' יהודה", וכי"ו הרי ע"פ רוב מתאים לנוסח הדפוסים. ברם לא רציתי לשנות מן המנהג, והשלמתי ע"פ רוב הנוסחאות (כי"ע וקג"נ) המקויים קצת גם ע"י הבבלי. ברם בריטב"א ע"ב א' הביא: וי"א (=ויש אומרים) דלא גרסי' הכא ר"מ, אלא ר' <b>יהודה</b> וכו'. וכוונתו לר"ת שהביאו בתוספות ע"א א', ד"ה אימא, ומשם אנו רואים שלא היתה לר"ת גירסא אחרת בגמרא, אלא הגיה כן מחמת קושיא, עיי"ש. ושמא הגיה ע"פ התוספתא, והייתה לפניו כגירסת ד. ולגירסת התוספתא שבמדירה הוא אנן קיימין כאן, משנתנו היא כר"מ,<sup class="footnote-marker">34</sup><i class="footnote">עיין בריטב"א הנ"ל שהזכרנו בפנים.</i> ולא ידיר אותה שוב. אבל הגירסא בברייתא שבבבלי בטוחה, שהרי השיבו לו החכמים: אין אדם דר עם נחש בכפיפה, ובהכרח שבנודרת היא הדברים אמורים. 
<small>22-23.</small> <b>ר' יהודה או' אם היה יודע בה שאינה קוצה לה חלה וכו'. </b>בבלי ע"ב א'. ואף שם השיבו לו חכמים: אין אדם דר עם נחש בכפיפה. 

Halakhah 7

<small>23-24.</small> <b>אי זו היא קולנית, כל שמדברת בביתה ושכיניה שומעין את קולה. </b>במשנתנו פ"ז מ"ו: ואיזוהי דת יהודית וכו', ר' טרפון אומר אף הקולנית. ואיזו היא קולנית לכשהיא מדברת בתוך ביתה ושכניה שומעין את קולה. אבל פירוש זה ל"קולנית" היא הוספה במשנתנו ע"פ התוספתא, ובמשנה הוצ' לו, ובערוך ערך קל ה' מפורש: תוספה, ועיין במלא"ש, וכן מוכח מן הסוגייא בירושלמי ובבבלי, ועיין מ"ש מהרי"ן אפשטין במבוא לנוה"מ, עמ' 950. וממקום ההלכה במשנתנו משמע שמחמת צניעות אתינן עלה, והיא מדברת בביתה בדברים שבינו לבינה ושכניה שומעים את קולה, או כדברי שמואל בבבלי ורב בירושלמי שם. ועיין בפירוש הרי"ף שם, והיא קולנית מדעתה, ויכולה לדבר גם בקול נמוך, אבל לפי הברייתא שבבבלי שם אינה יכולה לדבר אלא בקול רם, ומחמת מום גרידא אתינן עלה, עיי"ש.<br>ובמדרש במדבר רבה פ"ט, י"ג: <b>וחוטא ילכד בה</b> (קהלת ז', כ"ו) זה שהוא רואה את אשתו שהיא קולנית <b>ורגלה רמה</b><sup class="footnote-marker">35</sup><i class="footnote">כנראה שהוא ההפך הקיצוני משפל ברך (ירושלמי תענית פ"ב רה"ב, ס"ה סע"ב, בבלי שם ט"ז א', סנהדרין פ"ח ב'). ואמרו בבבלי (סנהדרין הנ"ל): ושפל ברך. שייף עייל, שייף ונפיק וכו'. ובתנחומא הוצ' בובר, וישלח סוף סי' י"ב: אבל אם הרבתה רגל, והיתה יוצאה לשוק, סוף באה לידי קלקל. ועיין ב"ר סוף פ"ח, עמ' 66.</i> ופרוצה בשחוק ואינו מקנא בה, לפי שדרכן של בנות ישראל לא קולניות ולא רגל רמה ולא פרוצות בשחוק. ועיין גם תנחומא נשא סוף סי' ב.<sup class="footnote-marker">36</sup><i class="footnote">הוצ' בובר סוף סי' ד'.</i> ומשמע שכולן מחמת דת יהודית אתינן עלה. ועיין מלא"ש פ"ז, מ"ו, סד"ה אף המקללת, ובבלי גיטין פ"ט א'. ועיין היטב בבבלי כאן ע"ב ב', ומ"ש מהרי"ן אפשטין בתרביץ ש"ב (תמוז תרצ"א), עמ' 412 ואילך, ולפ"ז "אף" של ר' טרפון פירושו אף זו יוצאת שלא בכתובה, ולא בדת יהודית עסיקינן, וכן הרי צריך לפרש גם את ה"אף" של אבא שאול שם: אף המקללת יולדיו בפניו, שלאו משום דת יהודית אתינן עלה. ועיין תשב"ץ ח"ב סי' ק"ג. ועיי"ש סי' קע"ה, ולעניין התראה שוו אהדדי.
<small>24-25.</small> <b>כל אילו נשים שעברו על הדת צריכות התראה, ויוצאות שלא בכתובה. לא התרה בהן, יוציא ויתן כתובה. </b>כל הברייתא שלנו היא בירושלמי פ"ז ה"ז, ל"א ע"ג, אלא שיש שם השמטה גדולה ע"י הדומות, וע"י כך נשתבשה שם כל הסוגיא, ואני משלים במרובעים את ההשמטה ע"פ הרי"ף פ"ז סוף סי' ש"י, עטור ח"א, מרד, הוצ' רמא"י, ס"ט ע"ב (ועיין להלן שם, ע"א רע"ב), תוספות רי"ד ע"ב ב', ק"א א', או"ז ח"א סי' תרט"ו, פ"ג סע"ד, רמב"ן בס' הזכות ספי"א (אלא שיש שם חסרון בדפוס), וריטב"א ע"ב א'. ועיין גם סמ"ג עשין מ"ח, קכ"ח ע"א. וכצ"ל שם: תני ר' חנין בשם (ר') שמואל אחד נשים שאמרו <b>אין</b><sup class="footnote-marker">37</sup><i class="footnote">כ"ה בריטב"א ספי"א ובר"ן שם. ולפנינו בטעות: יש.</i> להן כתובה ואחד נשים שאמרו יוצאות שלא בכתובה, כגון היתומה והשנייה והאילונית לא שנו אלא כתובת מנה מאתים [אבל כתובה של אלף דינר נוטלת.<sup class="footnote-marker">38</sup><i class="footnote">כ"ה בריטב"א ובר"ן ספי"א. ומכאן ואילך ההשלמה היא ע"פ הרי"ף ושאר הראשונים שהזכרנו לעיל, ואף הריטב"א ע"ב א' בכלל.</i> תמן תנינן נשים שאמרו יוצאות בלא כתובה צריכות התראה, ואם לא התרה בהן יוציא ויתן כתובה, ולא מנה ומאתים] אלא אפי' היתה כתובה של אלף דינר מאבדת ונוטלת בליות ממה שיש לפניה.<sup class="footnote-marker">39</sup><i class="footnote">וכל מה שכתבתי בבאורי לה' הירושלמי להר"מ, עמ' נ"ט אות ה', וכן מ"ש בהע' 70 שם, הוא בטל ומבוטל. ומש"ש: "אבל מן המאירי, עמ' 313, נראה שהיתה לפניו הגירסא כמו שהיא לפנינו" אינו נכון, והמאירי כיוון שם לחלק שנשמט לפנינו בהוצאות, ולפניו היתה הגירסא שלמה, כשם שהיתה לפני שאר הראשונים, והרי מבואר שם שעוברת על דת וכיוצא בה מאבדת את הכל.</i> הרי לך שם כל הברייתא שלפנינו.<br>ובבבלי סוטה כ"ה א': איבעיא להו עוברת על דת צריכה התראה להפסידה כתובתה או אינה צריכה וכו'. וכבר תמהו בתוספות שנץ שם (=תוספות הרא"ש במקומן) על שאלת התלמוד, והרי תוספתא ערוכה היא בכתובות, ותירצו: ושמא דלא הוה ידע לה. ובסמ"ק ריש סי' קפ"ד:<sup class="footnote-marker">40</sup><i class="footnote">בד' קושטא סי' קפ"ב.</i> ואמרו <b>בתוספות</b> שצריך התראה להפסידה כתובתה, ואם לא התרו בה יוציא ויתן כתובה, ומתקנת רבינו גרשם ואילך וכו'. וכ"ה בה' גיטין של בעל הסמ"ק בכל בו ריש סי' ע"ו וארחות חיים ח"ב, עמ' 155 (בשם הר"ף ?).<br>ויש שחילקו בין עוברת על דת יהודית לבין עוברת על דת משה, וכבר האריכו בזה האחרונים, ועיין מ"ש הגרב"ז שאפראן בשו"ת הרב"ז סי' ל"ג, אות ט' ואילך.<br>ובה' ראו, עמ' 87: וכולי צריכות התראה ועדים בבית דין. והלשון מגומגמת קצת (וכל הפיסקא חסרה בה' פסוקות, הוצ' ששון, עמ' קי"ג), ופשיטא שהעדים צריכים להעיד בבית דין, ואם כוונתו שגם ההתראה צריכה להיות בב"ד, דומיא דמורדת, ואחרת אינה מפסידה כתובתה, הרי מדברי הפוסקים מוכח שאינו צריך להתרות בב"ד. ועיין ר"מ פכ"ד מה' אישות הי"ד, שו"ע אה"ע סי' קט"ו ס"ק ד'. ונחלקו הראשונים אם צריך להתרות בה שהיא מאבדת כתובתה, או להתרות בה שלא תתנהג יותר כך, עיין מ"ש בשלטה"ג בסוגיין בשם הריא"ז ובשו"ת מהר"מ שבשו"ת הרשב"א ח"א סי' תתס"ו (ועיין בשו"ת מהר"מ ב"ב הוצ' רנ"נ רבינוביץ סי' רמ"ה) ובשו"ת הרא"ש כלל ל"ב סוף סי' ה' ומה שהאריך במשל"מ רפ"ב מה' סוטה. ובתנחומא נשא סוף סי' ב' (הוצ' בובר סי' ד'): דרך בנות ישראל לא קולניות וכו', ולא פרוצות בשחוק. ואם היתה פרוצה באחת מהן<sup class="footnote-marker">41</sup><i class="footnote">מן הלשון משמע קצת שאינה מפסידה כתובתה אלא דווקא אם היתה פרוצה בהן, אבל אם לא נהגה כן אלא באקראי (עיין בריטב"א בסוגיין ע"ב א', בשו"ת הרשב"א ח"א סי' תקע"א ובבאור הגר"א אה"ע סי' קט"ו ס"ק ד', אות י"ב), אינה מפסידה כתובתה. ואין מביאין ראייה מן האגדות.</i> מתרה בה על פי שנים עדים, ואומר לה מה לך לשחוק עם פלוני, מה לך לדבר עמו. אם דברה עד עכשיו מותרת לביתה ואוכלת בתרומה. נכנסה עמו בסתר וכו'. והמדרש התחיל בדברים מכוערים וסיים במשנת סוטה פ"א מ"ב! מ"מ משמע קצת מדבריו שאין צורך להתרות בה בשעת מעשה, שלא כדברי השואל בשו"ת הרשב"א ח"א סי' תתס"ד שנסתפק בכך, ועיי"ש בסי' תתס"ו הנ"ל.
<small>25-26.</small> <b>(כל אילו שאמרו יוציא ויתן כתובה) אין צריך לומ' מאתים לבתולה וכו'. </b>המוקף ליתא בכי"ע ובקג"נ (אבל ישנו בד), והכל הוא המשך מן הברייתא שלעיל, וכ"ה בירושלמי שהעתקנו לעיל, שהביאו את כל הברייתא, עיי"ש. ועיין בבלי ק"א א', נ"ד סע"ב. 

Halakhah 8

<small>28.</small> <b>המקדש את האשה על מנת שאין לה נדרים וכו'. </b>פי' ממשנתנו פ"ז מ"ז, קידושין פ"ב מ"ה. ועיין מ"ש להלן בסמוך בשם הירושלמי. 
<small>29.</small> <b>הלכה אצל חכם והתיר לה את נדרה וכו'. </b>ירושלמי פ"ז ה"ט, ל"א ע"ג, קידושין פ"ב ה"ה, ס"ב ע"ג, בבלי כאן ע"ד ב'. ופירשו שם שהיא מקודשת, משום שהחכם עוקר את הנדר מעיקרו, ונמצא כאילו לא היה עליה נדר בשעת קידושין. ובירושלמי שם הביאו שיש מי שאומר שאסורה להנשא בלי גט אפילו לא הלכה אצל חכם, שמא תלך אח"כ. ועיין בבלי ע"ד ב', ע"ה א', רמב"ן, רשב"א,<sup class="footnote-marker">42</sup><i class="footnote">הביאו הרב המגיר בפ"ז מה' אישות ה"ח.</i> רא"ה וריב"ש (בשטמ"ק שם).<sup class="footnote-marker">43</sup><i class="footnote">ועיין תוספות ע"ד ב', ד"ה חכם, ובשו"ע אה"ע סי' ל"ט סוף ס"ק א' וס"ק ב', ובנו"כ שם.</i> 
<small>29-30.</small> <b>כנסה סתם ונמצאו עליה נדרים תצא שלא בכתובה. </b>פיסקא ממשניות הנ"ל. ופירשוה בבבלי ע"ג א' (אליבא דרב) שבבא זו דבוקה לרישא שאפילו קדשה על תנאי וכנסה סתם אינה אלא מפסידה כתובתה, אבל צריכה גט. ועיין בתוספות שם, ד"ה לא. ועיין בירושלמי הנ"ל ובשי"ק שם, סד"ה אבל, ובמה"פ, ד"ה וצריכה. 
<small>30-31.</small> <b>הלכה אצל חכם והתיר הרי זה יקיים. </b>לפי פשוטה משמע שהבבא דבוקה לרישא, שאם הלכה אצל חכם אחרי שנמצאו עליה הנדרים, כלומר שנודעו לבעל, הרי זה יקיים, הואיל והותרו לפני שהספיק לגרש אותה.<sup class="footnote-marker">44</sup><i class="footnote">שאם לא כן בבא זו מיותרת, שהרי כבר אמרו כן ברישא, ומה לי הותרו אחרי הקידושין מה לי הותרו אחרי הנישואין.</i> ואין הבדל בין הותרו לפני שידע עליהם הבעל ובין שהותרו אח"כ, וכן מוכח מן הירושלמי שהבאנו לעיל, שו' 29, ד"ה הלכה, כמו שהבינו הרמב"ן ע"ד ב', והר"ן בפ"ז סוף סי' שי"ג<sup class="footnote-marker">45</sup><i class="footnote">סד"ה גרסי' בגמרא הלכה אצל חכם.</i> ועוד. וכמה מן הפוסקים תפסו שלא כשיטת הירושלמי, עיין תוספות ע"ד ב', ד"ה חכם, במאירי, עמ' 322, בשם חכמי ההר (רבינו אברהם ?), הרא"ש פ"ז סי' י"ג ובראשונים שהביא בשטמ"ק שם. ועיין מאירי שם שהכריע שלא כשיטת רבותינו הנ"ל, ועיין בהערה י' שם. ועיין בשו"ע אה"ע סי' ל"ט ס"ק א' ובחלקת מחוקק שם אות ב'. ובחי' הרמב"ן ע"ד ב' כותב שלפי משמעות התלמוד שלנו לא נתקיימו הקידושין אלא אם התיר לה החכם "ביום שתבעוה לינשא, או לפטור, אבל מכיון שבא לב"ד ואמר אי אפשי באשה נדרנית ופסקו ב"ד שקידושין בטלין, ולא הלכה לב"ד להתיר הרי הקידושין בטילין מעתה ואינם חלים לעולם". וכע"ז כותב גם הריטב"א שם ע"ד סע"א. ולפ"ז בנידון דידן שכבר נישאת, וצריכה גט, הרי כל זמן שהתירה את נדריה לפני שנתגרשה, יקיימה, כמפורש בתוספתא. 
<small>31.</small> <b>על מנת שאין בה מומין ונמצאו בה מומין אינה מקודשת. </b>כ"ה בכי"ע, בד ובמשנתנו פ"ז מ"ז וקידושין פ"ב מ"ה הנ"ל. ובכי"ו בטעות ובאשגרה מלמטה: תצא שלא בכתובה. 
<small>31-32.</small> <b>(אע"פ ש)הלכה אצל רופא וריפאה הרי זו מקודשת. </b>המלים המוקפות ליתא בד ובכי"ע. ובכי"ו יש כאן אשגרה מלמטה, עיין מ"ש לעיל בסמוך. ובכי"ע: וריפא אותה <b>אינה</b> מקודשת. וכ"ה בירושלמי כאן ה"ט, ל"א ע"ג, קידושין פ"ב ה"ה, ס"ב ע"ג, ובבלי ע"ד ב'. אבל הואיל וגם בד הגירסא היא: "הרי זו מקודשת" לא שלחתי יד בפנים. ולא עוד שבבבלי אין הגירסא בטוחה, ולפני רש"י היתה הגירסא להלן שם: "והתניא אצל חכם והתירה אינה מקודשת, אצל רופא ורפא אותה <b>מקודשת</b>",<sup class="footnote-marker">46</sup><i class="footnote">ועיין היטב בבבלי ע"ה א' וברא"ה שם, ד"ה אי הכי. ולפי הגירסא מקודשת (אצל רופא) אין קושי. אבל עיין בתוספות שם, ד"ה אי הכי.</i> אלא שרבינו הגיה, עיין בשטמ"ק שם, ד"ה והתניא. ולפ"ז אפשר שהתנא שלנו סובר שבשניהם מקודשת,<sup class="footnote-marker">47</sup><i class="footnote">אבל בוודאי שאין זו הברייתא שבבבלי, כפי שמוכח מן הרישא כאן, ולא עוד אלא ששנו בה בסיפא (בבלי ע"ה א'): אבל הוא שהלך אצל חכם והתירו וכו', ולפנינו אין זכר מהלכה זו.</i> ובהתיר לה חכם מקודשת, משום שהחכם עוקר את הנדר מעיקרו, ובמומים מקודשת, משום שהאשה הרי לא פשעה כלל במומיה, אלא שמאוס הוא בעיניו לישא אשה בעלת מום, אבל כל זמן שנתרפאה לפני שכנס אותה, אין הבעל מקפיד בכגון דא,<sup class="footnote-marker">48</sup><i class="footnote">וכסברת השואל (בקדשה סתם) בשו"ת הרשב"א ח"א סי' אלף רי"ח. והרשב"א השיב שם לפי ההלכה, אבל הברייתא שלנו (בגירסא: מקודשת) הרי בוודאי שאינה הלכה.</i> ודינה כאילו אמר על מנת שלא יהיו בך מומין, עיין שו"ע אה"ע סוף סי' ל"ט. 
<small>32-33.</small> <b>כנסה סתם ונמצאו בה מומין תצא שלא בכתובה. </b>פיסקא ממשניות הנ"ל. ואף כאן (לשיטת רב) הבבא דבוקה לרישא, שאפילו קדשה על תנאי שאין בה מומין וכנסה סתם אין לה כתובה, אבל צריכה גט. וכן מוכח מן ההלכה להלן, שו' 41, ד"ה כנסה סתם, כמו שראה בעיטור בכורים, ד"ה כנסה. וכל המשא והמתן שבבבלי (בקדשה על תנאי וכנסה סתם) עונה גם על מומין, ולא על נדרים בלבד, עיין במלא"ש למשנתנו כאן, סד"ה ע"מ שאין בה מומין, וכן מוכח מסוגיית הירושלמי. 
<small>33.</small> <b>אע"פ שהלכה אצל רופא וריפאה תצא שלא בכתובה. </b>וכ"ה בכי"ע, אבל בד חסרה בבא זו. ולפי גירסת ד וכי"ו לעיל שבהלכה לפני הנישואין מקודשת, ובוודאי יש לה גם כתובה, צריך לפרש שדווקא שנתרפאה לפני שכנסה אינו מקפיד על כך (עיין מ"ש לעיל), אבל אם כבר כנסה במומין בוודאי מקפיד (והרופא אינו מרפא אלא מיכאן ולהבא), ונהי שצריכה גט לחומרא (עיין בבלי ע"ג ב'), אבל כתובה אין לה. 
<small>34-35.</small> <b>באילו נדרים אמרו, כגון נדרה שלא לוכל בשר, ושלא לשתות יין, ושלא ללבוש בגדי צבעונין. </b>וכ"ה בירושלמי כאן פ"ז ה"ט, ל"א ע"ג, קידושין פ"ב ה"ה, ס"ב ע"ג, ובבבלי ע"ב ב', בשם ר' יוחנן משום ר' שמעון בן יהוצדק, אלא שבבבלי הוסיפו: תניא נמי הכי באלו נדרים אמרו <b>דברים שיש בהן עינוי נפש</b>,<sup class="footnote-marker">49</sup><i class="footnote">חמש מילים אילו חסרות ברי"ף. ובכי"מ חסר לגמרי תניא נמי הכי באלו נדרים אמרו וכו'. וקרוב שנשמט ע"י הדומות. אבל אינו מן הנמנע שבהוצאות שלנו הוסיפו ע"פ התוספתא.</i> שלא תאכל בשר וכו'. ונחלקו בבבלי שם אם בבא זו מפרשת את הרישא, ואפילו התנה בפירוש ע"מ שאין עליך נדרים, אין כוונתו אלא לנדרים הללו, או שבבא זו מפרשת את הסיפא "כנסה סתם ונמצאו עליה נדרים", וסיפא זו אינה דבוקה לרישא (כדעת שמואל שם),<sup class="footnote-marker">50</sup><i class="footnote">עיין בתוספות ע"ב סע"ב, ד"ה אלא. אבל עיין בשטמ"ק שם.</i> ובקדשה סתם וכנסה סתם עסיקינן, ודווקא בכגון דא אנו אומרים שמדברים בנדרי עינוי נפש גרידא, אבל במתנה במפורש, כל הנדרים שווים. ובירושלמי הנ"ל מפורש: מתניתא כשאמר לה על מנת שאין עליך נדרים, אבל אם אמר על מנת שאין עליך כל נדר, אפילו נדרה שלא לוכל חרובין נדר הוא. והביאו הרמב"ן בחידושיו ע"א ב', וכתב: והאי ירושלמי ארישא קאי. ועיין רשב"א (בשטמ"ק), רא"ה וריטב"א שם. ושיטת הרי"ף כאן (פ"ז סי' שי"ג, קידושין פ"ב סי' תרל"ה) שדווקא באחד משלשה נדרים הללו קידושיו בטלים, אבל בשאר נדרים לא קפדי אינשי. וכן פסק הר"מ בפ"ז מה' אישות ה"ו. ופשיטא שהמניין הוא לאו דווקא,<sup class="footnote-marker">51</sup><i class="footnote">ועיין בבלי ע"א סע"א.</i> ובוודאי הוא הדין שלא תאכל לחם, או שלא תשתה מים (ותתקיים על שאר משקין), כמו שמסיק במאירי,<sup class="footnote-marker">52</sup><i class="footnote">ואין שם שיטה חדשה, ועיין גם במאירי קידושין, עמ' 245.</i> עמ' 315. אבל הרא"ה, הריטב"א והריב"ש (בשטמ"ק) שם חולקין וסוברים שבכל נדרי עינוי נפש הקידושין בטלין. ועיין ברשב"א שהביא בשטמ"ק שם ובר"ן פ"ז סי' שי"ג.<sup class="footnote-marker">53</sup><i class="footnote">ועיין לעיל, הע' 10.</i> 

Halakhah 9

<small>35.</small> <b>כל המומין הפוסלין בכהנים פוסלין בנשים. </b>פיסקא ממשנתנו פ"ז מ"ז, קידושין פ"ב מ"ה. ואפילו התנה בפירוש על מנת שאין בה מומין אין מום אלא זה שפוסל בכהנים. ומשום כך כתב המאירי, עמ' 316, שמום שאינו פוסל בכהנים אינו פוסל בנשים, אפילו אמר על מנת שאין עליך שום מום, שמאחר שהזכיר לשון מום אין מום אלא באלו. וכוונת רבינו שאינו דומה לנדר, ובנדר אם התנה על מנת שאין עליך שום נדר, הרי כל נדר פוסל,<sup class="footnote-marker">54</sup><i class="footnote">כמפורש בירושלמי שהבאנו לעיל בפנים, ופסקו המאירי, עמ' 315.</i> שהרי אפילו נדר שאין הבעל מקפיד עליו נדר הוא, מה שאין כן מום, כל שאינו פוסל בכהנים אינו מום.<sup class="footnote-marker">55</sup><i class="footnote">נראה שהכוונה למומין של נוי גרידא, אבל מומין המעכבין את המלאכה, או נוגעים לענייני אישות, אינם עניין לכאן, ובזה אשה דינה כשפחה. תדע לך שהוא כן, שהרי חולה אינו מום בכהנים (כמפורש בתוספתא מנחות פי"ג הי"ז, ירושלמי יבמות פי"א ה"ו, י"ב ע"א, בבלי ב"ק ק"י רע"א), ולהלן, שו' 37, מפורש שאם היתה חולה הרי זה מקח טעות. יתר על כן, טריפה בוודאי מום באשה, אעפ"י שאינו מום בכהנים, כמפורש במשנת בכורות ספ"ז. ועיין מ"ש להלן, הע' 56, בשם רב האיי. ובב"י טואה"ע סי' ל"ט הביא בשם הרשב"ש (בהגהת הרמ"א בשו"ע אה"ע סי' קי"ז ס"ק ה' בטעות: ב"י בשם הרשב"א) שאשה מצורעת אינה בעלת מום, והוא חולק עליו, וכתב: דאין מום גדול מזה, אי משום דמאיסה, ואי מפני שהוא חולי המדבק. ובכנה"ג הסכים לדעת הרשב"ש. ובבאור הגר"א אה"ע סי' קי"ז ס"ק ה', אות ט', תמה ממשנה מפורשת בבכורות פ"ז מ"ו: ובעלי נגעים טהורים, הרי לך מפורש שאפילו צרעת טהורה הוא מום בכהנים, וממילא הוא מום באשה. ותמיהה זו היא רק לדעת הר"מ בפ"ח מה' ביאת מקדש הט"ו שפירש: שנשתנה העור מחמת עצמו, כמו הבוהק, שנשתנה העור מחמת דבר אחר, כמו צרבת המכוה. וממילא אין לך צרעת שלא נשתנה העור, וכולן מום בכהנים. אבל שמא פירושו של נגעים טהורים נגעים שנזכרו בתורה, והתורה טהרה אותם, משום שהם למטה ממראות נגעים, אבל נגעים הללו שלא נזכרו בתורה כלל, אלא שבני אדם קוראים להם צרעת, אינו מום אפילו בכהנים. וגדולה מזו כתב בתוספ' רי"ד שבת קל"ב ב' שבוהק אינו נגע כלל, ונגעים טהורים הם נגעים העומרים שני שבועות ולא פשו ולא הביאו סימן טומאה, עיי"ש. והוא הדין בנגעים טמאים שעלו בהם סימני טהרה, או פרה בכולו מתוך הסגר, או החלט, שהוא טהור ומותר לו להכנס למקדש, אבל הוא פסול לעבודה כבעל נגעים טהורים. אבל מין צרעת שלא נזכר בתורה, שאין כהן צריך להזקק לו כלל, אינו בכלל נגעים, וכשר אפילו בכהנים. וכן מומין שבאשה שהם נוי בגברים (ואף קולה עבה בכלל, עיין בבלי ע"ב ב', ע"ה א') אף הם אינם בכלל המשנה שלנו, כמפורש בירושלמי כאן וקידושין פ"ב, עיין מ"ש בה' הירושלמי להרמב"ם, עמ' ס"ג. ובנודע ביהודה מהדו"ק אה"ע סי' נ"ג נסתפק אם חרש שאינו שומע ומדבר הוא מום בכהן, וממילא הוא גם מום באשה, עיי"ש. ברם עיין מ"ש להלן הע' 56, בשם ס' המקח והממכר לרב האיי. ועיין בשו"ת משיב דבר ח"ד סי' פ"ב (בעניין משתנת במטה).</i> והוא שלא כדעת ב"ש בסי' ל"ט ס"ק ג' אות ח', כמו שהעיר לנכון הרב סופר במקומו. ועיין בבלי ב"ב קמ"ו א', ובפי' הרשב"ם שם. ועיין בב"ש סי' צ' ס"ק ה', אות כ"ב.<sup class="footnote-marker">56</sup><i class="footnote">ומ"ש שם: לא מצינו דתותרנית היא מום, הרי מפורש בס' המקח והממכר לרב האיי סוף שער מ"ה: ומה שמתבטל מן האדם, כגון <b>הריח והגשוש והשמיעה</b> וכו', אין צריך לפרש דאין לו מום גדול מזה. ולפ"ז מפורש שתתרנות הוא מום. וכן חרש שאינו שומע ומדבר (שבטל ממנו חוש השמיעה). ובס' חצי מנשה, עמ' 48: ולא זכר החרש והאלם, ובלא פוגה הם מומים.</i><br>ובתוספתא הגירסא בכל הנוסחאות: כל המומין וכו', אבל במשנתנו כאן הגירסא בד' נפולי, משנה שבירושלמי, בפיסקא שם, בהוצ' לו, קויפמן, פרמה, רי"ף ועוד: <b>שכל</b> המומין וכו'. וכ"ה הגירסא במשנתנו בקידושין פ"ב בנוסחאות הנ"ל וגם במשנה שבבבלי שם נ' א'. ואין הבדל והיא "שכל" היא "כל", כידוע, ועיין מ"ש מהרי"ן אפשטין במבוא לנוה"מ, עמ' 652 ואילך. ואני מעיר על כך משום שכן גרס גם הרמ"ה ע"ב ב' (לפי שטמ"ק) ופירשה שהיא דבוקה לסיפא, ונותן טעם למה תצא שלא בכתובה אפילו כנסה סתם (וכל שכן אם קדשה על תנאי, עיי"ש), משום שכל המומין וכו'. ועיין מאירי, עמ' 316, ודבריו הם דברי הרמ"ה הנ"ל. ועיין גירסתו במשנה לעיל שם, עמ' 315.
<small>35-36.</small> <b>יתר עליהן הנשים ריח הפה, וריח זיעה, ושומה שאין לה שער. </b>ירושלמי פ"ז ה"ט, ל"א ע"ג, קידושין פ"ב ה"ה, ס"ב ע"ד. ובבבלי ע"ה א': הוסיפו עליהן <b>זיעה</b> ושומא וריח הפה וכו', עיי"ש. וברי"ף פ"ז סי' שי"ד גרס בבבלי: הוסיפו עליהם <b>ריח רע וזיעה</b> ושומא וריח הפה. וכן פסק הר"מ בפ"ז מה' אישות ה"ז, ונתבארו דבריו בפיה"מ במקומו. ועיין גם במאירי, עמ' 316. ועיין בפסקי הלכות להגר"ד מקרלין ח"ב, קמ"ז ע"א, ומ"ש בבאורי לה' הירושלמי להר"מ, עמ' ס"ב אות ו'. ואשר לשומא שאין לה שער, עיין מה שהארכתי בזה בבאורי הנ"ל לה' הירושלמי להר"מ, עמ' ס"ב, אות ז', בברור שיטת הירושלמי, הבבלי והר"מ. 

Halakhah 10

<small>36-37.</small> <b>האומר לחבירו קדש לי בתך זו על מנת שאין בה מומין. </b>וכ"ה בד וכע"ז בכי"ע. וברייתא כעין זו נשנית להלן ב"ב פ"ד ה"ה (לעניין שפחה): המוכר שפחה לחברו על מנת <b>שיש בה</b> מומין. ובפי' ר' זכריה אגמאתי לב"מ פ' א' (הוצ' לוין, 126 ע"ב): "תניא נמי הכי בתוספת בבא בתרא דנזיקים המוכר שפחה לחבירו על מנת <b>שאין בה</b> מומים. ס"א על מנת <b>שיש בה</b>. ס"א סתם". ובבבלי ב"מ שם הובאה התוספתא של ב"ב "סתם" (כגירסת ס"א השני). ולמעשה אין הבדל, עיין מ"ש ע"ז להלן בסמוך. ולפנינו כאן מדברים באב שמקדש את בתו קטנה, או נערה. 
<small>37-39.</small> <b>אמ' לו בתי זאת חולה היא, שוטה היא, נכפית היא, משוממת היא, היה בה מום אחר וסנפו בין המומין הרי זו מקח טעות. המומין הללו ומום אחר עמהן, אין זה מקח טעות. </b>וכ"ה בד, אלא ששם גורס ברישא: היה בה מום <b>אחד מהן</b>. ולפי גירסא זו הרי מפורש שהיה בה אחד מן המומין שפרט והזכיר בפירוש. אבל גירסא זו אין לה על מה לסמוך והיא מבוטלת ע"י המקבילה בב"ב הנ"ל (גם לגירסת ד) והבבלי בב"מ פ' א' הנ"ל, עיין מ"ש להלן בסמוך. ובכי"ע גירסא אחרת ונביא אותה להלן בסוף הדיבור.<br>ובבבלי ב"מ הנ"ל: תניא נמי הכי המוכר שפחה לחבירו ואמר לו שפחה זו שוטה היא ניכפית היא משועממת היא והיה בה מום אחד,<sup class="footnote-marker">57</sup><i class="footnote">בנוסחאות הטובות ובראשונים: <b>אחר</b>. ולמעשה אין הבדל, שהרי בבבלי לא נאמר אחד מהן, ואף מום אחד אפשר לפרש: מום אחד שלא מאותן המומין שמנה.</i> וסנפו בין המומין הרי זה מקח טעות. מום זה ומום אחר אין זה מקח טעות. א"ל רב אחא וכו' היו בה כל המומין הללו מהו וכו', היו בה כל המומין הללו אין זה מקח טעות. ורבו הפירושים בברייתא זו ובדברי ר' יוחנן שלעיל שם. ונביא את שלשת הפירושים העיקריים, והם תלויים בגירסת התוספתא כאן.<br>הפירוש הראשון הוא של בעל הלכות גדולות, אלא שדבריו קצרים, ולפיכך נעתיק מתחילה את דברי רב האיי שהם מפורשים יותר, והם בשיטת בה"ג. ונעמוד מתחילה על פירוש המלה "וסנפו". ובגליון פי' ר' זכריה אגמאתי הנ"ל: "רבי האיי ז"ל. סניפין, פי' לשון זה ברור בלשון ארמית שחכמים רגילין בה, ואומרין אותו על כל דבר שמטמעין בין כמה דברים, כדי להחביאו ביניהן, ומן הלשון הזה שנו, היה בה מום אחר וסנפו בין המומין <b>שאין</b> בה". ולפי באור זה פירש רב האיי ש"עינף" וההביא בין הענפים מום שלא הזכיר אותו כלל. וכ"ה כותב בס' המקח והממכר שער מ"ה (על דברי ר' יוחנן בבבלי ב"מ שהם אותם הדברים שבברייתא שלנו, עיי"ש): אם הזכיר המוכר בשעת המכר שיש בה מומים, ופירש מקצתם, ולא חשש לפרש האחרים, וכגון שהיא פרה, ואמר פרה זו נגחנית היא, נשכנית היא וכו', <b>ולא</b> הזכיר אם יש בה מום אחר, ואף לא הזכירו בכלל (כלומר, שלא כינה את שם המום, ואף לא אמר בסתם שיש בה עוד מום אחר), אלא ששתק לאחר שהזכיר אותן שהזכיר, יש על הלוקח להחזיר אותה וכו', כדגרסינן אר"י המוכר פרה לחברו ואמר לו פרה זו נגחנית וכו' היה בו מום אחר וסנפו בין המומין הללו הרי זה מקח טעות. הענין השני. היכא שהזכיר המוכר בשעת מכירת החפץ קצת מן המומין, ופי' אותם בפירוש, ושאר המומין הזכיר סתם ולא פירש בפירוש, כגון שאמר יש בה מום פלוני, ויש בה נמי מום אחר ולא הזכיר איזה הוא, כי האי גונא ודאי לא הטעהו המוכר והוי המכר קיים, כדגרסינן מום זה ומום אחר אין זה מקח טעות. העניין השלישי. לא פירש בפירוש שום מום, אבל אם אמר לו בסתם חפץ זה יש בו מומים, אפילו שימצא בו כל מומים שבעולם אין יכול להחזיר, והוי המכר קיים, כדגרסינן א"ל רבא לרב אשי היו בו כל המומים הללו מהו. א"ל רב מרדכי וכו' <b>אפילו</b><sup class="footnote-marker">58</sup><i class="footnote">כגירסת כמה נוסחאות, עיין דק"ס. וכן היה לפני רש"י, אלא שמחקו.</i> היו בה כל המומים הללו אין זה מקח טעות. ובפי' ר' זכריה אגמאתי הנ"ל הביא פירוש זה בערבית בשם רב האיי וגם הפירוש על "סנפו" שנמצא שם על הגליון.<br>ובה"ג ה' רבית ד"ו, צ"ז ע"א:<sup class="footnote-marker">59</sup><i class="footnote">בד"ב, עמ' 390, ושם משובש.</i> תניא נמי הכי המוכר שפחה לחבירו ואמר לו שפחה זו שוטה היא וכו', היה בה מום אחר וסנפו בין המומין הרי זה מקח טעות, מום זה ומום אחר אין זה מקח טעות, <b>אי מפיק תרי מומי הרי זה מקח טעות</b>.<sup class="footnote-marker">60</sup><i class="footnote">כלומר, דווקא אם מצא בה מום <b>אחד</b> שלא הזכירו המוכר, אבל אם מצא שני מומין הרי זה מקח טעות, שהרי לא אמר לו אלא "ומום אחר" בלשון יחיד.</i> א"ל רב אחא וכו' היו בה כל המומין הללו מהו ? א"ל רב מרדכי וכו' היו בה כל המומין האילו אין זה מקח טעות.<sup class="footnote-marker">61</sup><i class="footnote">בד"ב הנ"ל (לעיל הע' 59): <b>הרי זה</b> מקח טעות. וכן בהלכות קצובות הוצ' ר"מ מרגליות, עמ' 128: אם אמר לו הרי בהמתי בכל מומין שבעולם ואח"כ יראה בו מום אחד חוזר. ובמיוחס להריטב"א ב"מ שם: א"נ גרסי' <b>אפילו</b> היו כל המומין, שנראה דלא קפיד, אפילו הכי <b>הרי זה מקח טעות</b>, דכולי האי לא הוה מקבל. אבל הנכון הוא בה"ג ד"ו (וכגירסת רש"י בבבלי), כפי שנראה מן הפירוש שם. ואף בהלכות קצובות הנ"ל בכ"י אדלר (עיי"ש בהערות לעמ' 85): <b>אינו</b> חוזר, עיין בשנו"ס שם, עמ' 129.</i> פירוש כי פרשינהו למומי כולהו אין זה מקח טעות, אי פרשינהו לכולהו ולא אמר מום אחר, ואישתכח מום אחר דלא פרשיה, הרי זה מקח טעות. ולפ"ז ברור שאף בה"ג פירש "וסנפו בין המומין" שלא הזכיר את המום שהיה בה, כפירוש רב האיי.<sup class="footnote-marker">62</sup><i class="footnote">אעפ"י שכנראה לא פירש כמותו את דברי רב מרדכי (עיין בפירושים שבשטמ"ק), אבל אין מכך סתירה לפירוש בעצם הברייתא.</i> וכן פירש הראב"ד (בשטמ"ק): וסנפו בין המומין הללו. פי' <b>שלא</b> הזכיר, הרי זה מקח טעות, שלא תאמר הואיל וקבל עליו מומין גדולים וכו'. וכן בס' ההשלמה שם פ"ו סי' ג': ויש מפרשים בין המומין, שלא הזכירו. וכן במאירי ב"מ, עמ' 309: ויש מפרשים סנפו בין המומין, שלא הזכירו, וכן פירשו מום זה ומום אחר בדרכים אחרים.<br>ולפי פירוש הגאונים הנ"ל מתפרשת התוספתא ברישא שהיה בה מום אחר שהחביאו בין המומין ולא הזכיר אותו, הרי זה מקח טעות, אבל בסיפא לא החביא את המום, אלא שסתם ולא הזכיר את מהותו, אין זה מקח טעות, אעפ"י שלא פירש את המום.<br>אבל רש"י פירש את הרישא: היה בה מום אחד, אחד מן המומין הללו היה בה (כגי' ד' בתוספתא). ואף הוא כנראה מן הגאונים.<sup class="footnote-marker">63</sup><i class="footnote">וכן כותב הגאון (גיאוניקה של גינזבורג, עמ' 106): ודכתבת אי שמואל (כלומר, אם הלכה כשמואל הסובר שהמוכר שור לחבירו ונמצא נגחן אינו מקח טעות, שיכול לומר לו לשחיטה מכרתיו לך, עיין ב"ק מ"ו א') קשיא הא, מום <b>אחד</b> וסנפו בין המומין, מאי קשיא וכו', גברא אגברא קא רמית. ובהכרח שפירש כרש"י שנמצא בה מום אחד מן המומין שמנה שם (ואף נגחנית בכלל, והמקח בטל), אבל לפי שאר מפרשים שמצא מום אחר, הרי אפשר שמצא מום שעושה אותה מאוסה גם לשחיטה, כגון צרעת וכדומה (עיין בבלי כאן ס"א ב'), ואינו עניין כלל לדברי שמואל. ועיין בס' המקח והממכר שער מ"ה הנ"ל שיישב דרך אגב גם את הקושיא הנ"ל שהקשו לגאון.</i> והרי"ף (בב"מ שם) פירש ברישא שמנה בה כל המומין הללו והיה בה מום אחד שאינו ניכר, אעפ"י שהזכירו בפירוש,<sup class="footnote-marker">64</sup><i class="footnote">אלא שהבליעו וסנפו (חיברו) בתוך המומין האחרים שלא היו בה.</i> הרי זה מקח טעות, שיכול הלוקח לטעון כשראיתי שרוב המומין שמנית אינן בה כסבור הייתי שאף המום האחר אין בה, ולא אמרת לי כן אלא כדי להשביח את דעתי (כלומר, ראה אני מוכר לך בזול מפני שיש בה הרבה מומין). וכן פירש את הרישא גם רבינו ברוך הספרדי (הביאו ר' זכריה אגמאתי הנ"ל). ובסיפא פירש הרי"ף שהראה לו את המום, "מום זה", (אלא שהלוקח קבל אותו) ואמר לו שיש בה מום <b>פלוני</b><sup class="footnote-marker">65</sup><i class="footnote">כלומר, אמר לו בפירוש גם את טיב המום. ובין ברישא ובין בסיפא הזכיר בפירוש את המום שהלוקח מקפיד עליו.</i> אחר, שאינו ניכר (ועליו היה מקפיד), אין זה מקח טעות. ועיין בבאור הגר"א חו"מ סי' רל"ב ס"ק ח', אות ט"ז. ולפירוש זה ההבדל בין הרישא ובין הסיפא הוא, שברישא לא היו בה כל המומין שהזכיר, ובסיפא היו בה, שאמר לו: "המומין הללו", כלומר, שאתה רואה אותם.<br>ובכי"ע: נכפית היא, אם א' לו <b>אותו המום</b> ומום אחר עמו אין זה מקח טעות. היה בה מום אחר וסנפו בין המומין הרי זה מקח טעות.<sup class="footnote-marker">66</sup><i class="footnote">אבל במקבילה בב"ב, לעניין שפחה, הסדר הוא שם כלפנינו, אלא נראה שיש שם ט"ס בסיפא.</i> ובתוספות ב"מ פ' א': בתוספתא דכתובות משמע דאם הזכיר שני מומין, אחת יש בה ואחת אין בה, דלא הוי מקח טעות, אלא דווקא כי סנפו בין מומין הרבה שאין בה, דהכי תניא [בפרק] עד שלשים יום יעמיד פרנס, א"ל קדש לי בתך על מנת שאין בה מומין, א"ל שוטה היא שעמומית היא נכפית היא, אם א"ל אותו המום ומום אחר עמו אין זה מקח טעות, היה בה מום <b>אחד</b> וסנפו בין הרבה מומין הרי זה מקח טעות.<sup class="footnote-marker">67</sup><i class="footnote">והיתה לפניהם בתוספתא גירסת כי"ע כדרך הצרפתים, עיין מ"ש לעיל במבוא לח"א, סוף עמ' י"ט.</i> ופירשו רבותינו את התוספתא שבין ברישא ובין בסיפא פירש לו את המום שמקפיד עליו, אלא שברישא לא הזכיר אלא עוד מום פלוני אחד (והשני לא היה בה), אינו יכול לטעון הואיל והשני לא היה בה כסבור הייתי שאף הראשון לא היה בה, שאין זה נקרא "סינוף", והיית צריך לבדוק, אבל בסיפא סינפו במומין הרבה שלא היו בה, יכול לטעון כסבור הייתי שאף האחד שאני מקפיד עליו אין בה. ועיין במהרש"א לתוספות שם.<br>ונראה שאף לרש"י היתה גירסא זו (גירסת כי"ע) בתוספתא כאן, אלא שפירש "אותו המום" מום זה שאתה מקפיד עליו, ועוד מום אחר, אין זה מקח טעות, אעפ"י שלא נמצא בה עוד מום, ואינו יכול לטעון כסבור הייתי שאף המום שאני מקפיד עליו אינו בו. שכן הוא כותב בב"מ שם: מום זה ומום אחר. שפירש לו שם אותו מום <b>לבדו</b>, ואמר לו מום זה בה <b>ועוד מומין אחרים</b>. אין זה מקח טעות, דכיון דאותו המום הזכיר לו לבדו, <b>בו</b><sup class="footnote-marker">68</sup><i class="footnote">וכן מעתיק בשם רש"י במיוחס להריטב"א במקומו. וכן פירש באו"ז ב"מ סוף סי' רנ"ו, ל"ו ע"ד, וכנראה שהעתיק מרש"י.</i> היה לו לבדוק.<sup class="footnote-marker">69</sup><i class="footnote">וצ"ל לפי גירסא זו שהמום לא היה ניכר, ודווקא במום זה היה מקפיד, אלא שהמום השני שסתם אותו לא היה בה. וכן פירש במאירי שם, סוף עמ' 308: הזכיר לו זה המום לבד בפרט, ובכלל ספר לו <b>שהיא בעלת מומין הרבה</b>, וראה שאין שם שאר מומין, הואיל ומכל מקום מום זה הזכיר לו בפרט אין זה מקח טעות. הרי לך שפירש שאותו מום שפרט לו היה בה (והשאר לא היו בה), ובו (כלומר, במום שהזכיר לו ושהיה בה) היה לו לבדוק. וניסה ע"פ רש"י בהוצאות שלפנינו.</i> ובסנפו בין המומין פירש<sup class="footnote-marker">70</sup><i class="footnote">לעיל שם. ובברייתא שבבבלי הסדר הוא כמו שהוא במקורה, בתוספתא ב"ב, וכסדר שבכי"ו וד גם כאן.</i> שאם היה בה אחד מן המומין הללו שמנה (כגירסת ד בתוספתא כאן) הרי זה מקח טעות, לפי שהכיר הלוקח בשאר מומין שאינן, וכסבור בכולן הוא משקר.<br>ברם ברש"י שברי"ף חסרה המלה "בו" ברש"י שהעתקנו לעיל, וגרס שם: דכיון דאותו המום הזכיר לו לבדו, היה לו לבדוק. ולפי גירסא זו אפשר לפרש שאף כאן לא היה בה המום שפירש לו, אלא "דכיון דאותו המום הזכיר לו לבדו, היה לו לבדוק" כלומר, היה לו לבדוק אם אין בה עוד מומים שהזכיר לו המוכר בסתם (ואין הבדל בין אמר לו מום אחר, או מומים אחרים), שהרי לא סנפן בין הרבה מומין, והוא כעין פירוש התוספות<sup class="footnote-marker">71</sup><i class="footnote">מלשון התוספות משמע שהזכיר לו בפירוש את שני המומין, אבל בוודאי שלמעשה אין הבדל, ואף שלא הזכיר לו את המום השני בפירוש צריך היה לבדוק, ואין זה מקח טעות. ומכל שכן לפירש"י אם הזכיר את השני בפירוש עליו היה לבדוק, ואין זה מקח טעות.</i> בתוספתא כאן, וכגי' כי"ע.
<small>39-41.</small> <b>מודי' חכמים לר' מאיר במומין שדרכן לולד עמה שאע"פ שהיא אצל בעלה אביה צריך להביא ראיה. </b>וכ"ה בד. וכן בחי' הרמב"ן ע"ו א': דתניא מודים חכמים לר"מ במומין הראוים לבא עמה מבית אביה שעל האב להביא ראיה. וה"ג<sup class="footnote-marker">72</sup><i class="footnote">כ"ה בשטמ"ק בשמו.</i> בנסחי כלהו <b>ובנוסחי דילן בתוספתא</b>, אלא דהתם קתני בהדיא אע"פ שנכנסה לרשות הבעל. ופי' מודים שאע"פ שחכמים מגרעין כחו<sup class="footnote-marker">73</sup><i class="footnote">כ"ה בשטמ"ק שם.</i> של בעל לומר שהוא בודק יותר מלר' מאיר, וכ"ש משנכנסה לרשות הבעל הם מטילים עליו הראיה, אפ"ה מודים במומים הראוים לבא עמה, שעל האב להביא ראיה, הואיל ומומים שבסתר הם, ואמאי כל מנה לי בידך לר"ג נאמנת ברישא, ואוקמא ביתרת ברגליה, שהן מומים שבסתר, אבל שבגלוי (כלומר, בידיה) בכלן על הבעל הראיה. וכ"ה גם גירסת הרא"ה בתוספתא, ופירש כפירוש הרמב"ן. ותמה בשטמ"ק שם: ועדיין אינו מיושב דלא שייך לומר מודים חכמים, כיון דלא פליגי בכה"ג. ועיי"ש שציין לחידושי הרשב"א ב"מ כ"ד א', ד"ה ומודה, והדברים דחוקים מאד, שהרי הרשב"א בעצמו הכריע שלא כפירושו שם, עיי"ש ועיין בשטמ"ק. וכעין גירסת התוספתא כאן היתה בבבלי לפני הגאונים (אוה"ג, התשובות, עמ' 227), הר"ח (תוספות ע"ו א', ד"ה ומודה), וכן מעיד הריטב"א בשם גירסת הראשונים, והרמב"ן הנ"ל בשם כל הנוסהאות, וכן היה לפני הריטב"א והרב המגיד פב"ה מה' אישות ה"ד.<br>אבל בכי"ע: ומודה <b>ר' מאיר</b> במומין שדירכה ליולד עמה, שאפילו היא בבית בעלה, שאביה צריך להביא ראיה. וכן כותב רש"י (ע"ו א'): מודה <b>ר"מ</b> גרסי' בתוספתא. ובתוספות שם, ד"ה ומודה, מביאים גירסת רש"י וגירסת הר"ח, ואינם מעירים על גירסת התוספתא ברישא כאן. ולהלן שם, סד"ה אמאי, כתבו: דגרסינן בתוספתא במומין הראויין להוולד עמה בבית אביה, אבל את הרישא לא הביאו כסיוע לגירסת רש"י. ובוודאי סמכו על רש"י עצמו שהביאה, ואף לפניהם היתה בתוספתא כגי' רש"י, שאם לא כן היו מסתייעים ממנה לפירוש הר"ח. ואף כאן גירסת הספרים הספרדיים (הרמב"ן, הרא"ה ועוד) מתאימה לתוספתא כי"ו וד, וגירסת הצרפתיים מתאימה לכי"ע, עיין מ"ש לעיל, הערה 67.<br>והנה מדברי רש"י שהגיה וכתב: "מודה ר"מ גרסינן בתוספתא" אין לדעת אם בא להוציא מגירסת הספרדיים בתלמוד (ובתוספתא) "ומודים חכמים לר' מאיר", או שהיתה לפניו הגירסא בתלמוד: ומודה ר' מאיר לחכמים,<sup class="footnote-marker">74</sup><i class="footnote">כגירסת בעלי התוספות וכי"ר, עיין מ"ש מהרי"ן אפשטין במבוא לנוה"מ, עמ' 296, הע' 2. שאר ציוניו לראשונים שם כבר נמצאים בתס"ר ח"ב, עמ' 36, שו' 24, עד סוף העמוד.</i> ומחק את המלה "לחכמים". וכן מביא בשטמ"ק בשם רש"י מהדו"ק: מודה ר"מ <b>גרידתא</b> גרסינן, ועיין בתוספות שם, סד"ה ומודה. ברם בריטב"א שם, ד"ה איתיביה:<sup class="footnote-marker">75</sup><i class="footnote">והעירותי עליו בתס"ר הנ"ל.</i> גרסת רש"י ז"ל מודה ר"מ לחכמים, ואומר דה"ג בתוס'. ולפי גירסא זו מוכח שאף לפני רש"י היתה הגירסא בבבלי כגירסת ספרד הנ"ל, שהרי בוודאי לא הוסיף את המלה "לחכמים" שאינה מוסיפה כלל להבנת העניין, אלא מקשה עליו, ותיקנה ע"פ ספרי צרפת והתוספתא.<br>וכבר ראינו לעיל שכל הגירסאות קשות. ומהרי"ן אפשטין במבוא לנוה"מ הנ"ל (לעיל הערה 74) מניח שהברייתא שלנו מתיישבת ע"פ שיטת ר' אלעזר במשנתנו (בבלי ע"ה ב') ששני תנאים שנו אותה, ותנא אחד אליבא דר"מ סובר שאף אם היא בבית בעלה על האב להביא ראיה (דומיא דרישא), אבל חכמים חולקים עליו וסוברים שעל הבעל להביא ראיה, ולפיכך אמרו שבמומים שדרכן לולד עמה, אף הם מודים לר"מ שעל האב להביא ראיה אפילו היא בבית בעלה. וכן אפשר לפרש (אלא בכיוון הפוך) גם את הנוסח בתוספתא כי"ע "ומודה ר' מאיר", שהתנא שלנו אליבא דר"מ סובר שבכל מקום על הבעל להביא ראייה (כשיטת ר"ג ור"א), וחכמים חולקים עליו וסוברים שבכל מקום אפילו אם נכנסה לרשות הבעל על האב להביא ראייה, ולפיכך אמרו "ומודה ר' מאיר" (ומודה ר' מאיר לחכמים), כלומר במומין שדרכן לולד עמה מודה הוא לחכמים שעל האב להביא ראייה, ואעפ"י שהיא כבר אצל בעלה. ברם ברור שהבבלי לא פירש כן, עיי"ש. ובהכרח שעלינו לקבל את יישוב הרמב"ן.<br>ולא עוד אלא שמהרי"ן אפשטין ז"ל (שם, עמ' 296) הסתייע מן הירושלמי פ"א ה"ו, כ"ה ע"ג, ומניח שר' אלעזר שם לא קיבל את תירוצו של ר' יוחנן, והוא סובר כשיטתו בבבלי, שמשנתנו תרי תנאים שנו אותה, ומי ששנה את הרישא לא שנה את הסיפא. וכן כתב שם: וודאי שפשוטה של משנתנו היא כר' אלעזר; שכן מ"ז כנסה וכו' תצא שלא בכתובה, פירושה כפשוטה: קידשה סתם וכנסה סתם (כר' יוחנן בירוש' פ"ז, ל"א ע"ג, ובבלי ע"ג ב') וכו'. ולהלן שם (עמ' 297, הערה 4) כתב שהמקבילה בירושלמי לתוספתא שלנו (ונביא אותה להלן) מוכיחה שהירושלמי שנה בה "מודה ר"מ" כגי' כי"ע בתוספתא.<br>וכל דבריו ז"ל צריכים תיקון, דברי ר' יוחנן ור' אלעזר בירושלמי אינם עניין כלל לסוגיית הבבלי כאן, והמשותף שביניהם היא הקושיא על משנתנו גרידא. ור' יוחנן אמר מפורש שמשנתנו "דברי הכל היא, שנייא היא מומין שדרכן להיוולד". ולפי הירושלמי בין רבן גמליאל ור' אליעזר ובין ר' יהושע מודים בה, ושאני מומין מבתולים, שבטוענת משארסתני נאנסתי הרי אונס לא שכיח (עיין ירושלמי פ"א ה"א, כ"ד ע"ד), והוא הדין מוכת עץ, אבל מומין שכיחין הן<sup class="footnote-marker">76</sup><i class="footnote">כמו שפירש לנכון בס' דרכה של תורה, עמ' 62 ואילך.</i> ודרכן להוולד, ולפיכך אם נכנסה לרשות הבעל עליו להביא ראייה, מה שאין כן טענת בתולין, שאין דרכן להאבד מאליהן, על האב להביא ראיה לר' יהושע. ובמומין אנו הולכים אחרי הרשות שנמצאו בה, והמוציא מחברו עליו הראייה. וכן יוצא ברור גם מסוגיית הירושלמי בקידושין פ"א ה"ו, ס' ע"ד (והפי' הנכון שם בק"ע. ובמקבילה בב"מ פ"ד מקוצר ומשובש), שהיא שונה מן הסוגייא שלנו בבבלי כאן ע"ו א'-ב', עיי"ש. וכן מה שכתב "וודאי שפשוטה של משנתנו היא כר' אלעזר" אינו מוכרח כלל, שאם נפרש שהסיפא דבוקה לרישא, כלומר: המקדש את האשה על מנת וכו', כנסה סתם וכו' הרי פשוטה של משנתנו הוא: כנסה סתם, אעפ"י שקדשה על מנת.<sup class="footnote-marker">77</sup><i class="footnote">וכן מוכח מן התוספתא, עיין מ"ש לעיל, שו' 32–33, ד"ה כנסה.</i> ומה שכתב שם שכן פירש ר' יוחנן בירושלמי פ"ז וכו', אין הדברים מדוייקים, שכן שנינו שם: ר' שמעון בן לקיש אמר מתניתא (אמרה)<sup class="footnote-marker">78</sup><i class="footnote">מלה זו חסרה במקבילה בקידושין פ"ב ה"ה, ס"ב ע"ד. וכן נכון.</i> בשקידשה על תנאי וכנסה סתם אבל אם קידשה סתם וכנסה סתם יש לה כתובה. ר' יוחנן אמר אפילו קידשה סתם וכנסה סתם אין לה כתובה. א"ר חייה בשם ר' יוחנן וצריכה ממנו גט אפילו קידשה על תניי וכנסה סתם.<sup class="footnote-marker">79</sup><i class="footnote">בקידושין הנ"ל: אפילו קידשה על תנאי וכנסה על תנאי.</i> ומפשוטה של לשון הירושלמי משמע שר' יוחנן לא חלק על רשב"ל בפירוש המשנה, שהרי לא אמר: מתניתא אפילו קדשה סתם וכנסה סתם, אלא חולק על ההלכה של ריש לקיש, וסובר שאפילו קדשה סתם וכנסה סתם אין לה כתובה. אבל אף הוא מודה שמשנתנו מדברת בקדשה על תנאי וכנסה סתם, ולפיכך דייק ממנה שאף בכגון דא צריכה גט, שהרי משנתנו לא שנתה אלא "תצא שלא בכתובה" ולא אמרה אינה מקודשת. ובסוגיין בירושלמי לא נחלקו כלל אם צריכה הימנו גט בקדשה על תנאי וכנסה סתם, אלא בכתובה גרידא. ור' חייא שבירושלמי חולק במפורש על רב אחא בר יעקב שבבבלי ע"ד א'. ועיין גם בירושלמי קידושין פ"ב ה"ו, ס"ב ע"ד. ועיין בבלי ע"ג ב' וברשב"א (בשטמ"ק שם) ומ"ש להלן קידושין פ"ג ה"ז, פ"ד ה"ד.<br>ובירושלמי כאן פ"ז סה"ט, ל"א ע"ד: מתניתא במומין שאין דרכן להיוולד [עמה],<sup class="footnote-marker">80</sup><i class="footnote">כן הגיה לנכון בס' דרכה של תורה, עמ' 63. והמלה "עמה" שלמטה נכנסה מגליון שלא במקומה, והיא שייכת לכאן. וכבר עמד על עיקר הדברים בעיטור בכורים במקומו, ד"ה ומודה.</i> אבל במומין שדרכן להיוולד אפילו משכנסה לרשות הבעל (הבעל),<sup class="footnote-marker">81</sup><i class="footnote">מילה זו נשמטה בירושלמי ד"ח. ומלות כפולות בסוף הדף, ואפילו בסוף השורה, מצויות מאד בכי"י, וכמעט שאין כאן הגהה.</i> צריך להביא<sup class="footnote-marker">82</sup><i class="footnote">כלומר, האב.</i> ראייה ולומר התניתי (עמה).<sup class="footnote-marker">83</sup><i class="footnote">עיין לעיל הע' 80.</i> ומהרי"ן אפשטין הנ"ל (מבוא לנוה"מ, עמ' 297, הע' 4) הביא ראייה מכאן שהירושלמי שנה בתוספתא שלפנינו "מודה ר' מאיר" (כגי' כי"ע).<sup class="footnote-marker">84</sup><i class="footnote">וכיוון בזה לדעת בעל עיטור בכורים, ד"ה ומודה, הנ"ל.</i> אבל כבר הראינו לעיל שלשיטת הירושלמי כל משנתנו אין מחלוקת בה (במומין שבסתר), ולא שייך בה "הוצאה" כלל, והירושלמי אינו אלא מפרש את משנתנו שבמומין שאין דרכן להיוולד עמה אנן קיימין, ולפיכך על הבעל להביא ראייה כשנכנסה לרשותו. ואין להביא ראייה מן הירושלמי לגירסת התוספתא שלפנינו לא לכאן ולא לכאן.
<small>41.</small> <b>כנסה סתם ונמצאו בה מומין ונדרים הרי זה יקיים. </b>וכ"ה ("בה") גם בד ובכי"ע, אלא שבכי"ע מחק מגיה את ההי"א ותלה וי"ו בין השורות (קרי: בו). ולפי ההגהה בכי"ע הדברים פשוטים והכוונה להלכה שבמשנתנו פ"ז מ"ט: האיש שנולדו בו מומין אין כופין אותו להוציא. ברם קשה להגיה שלש נוסחאות ושמא פירושה כמו שפירשו בח"ד ובמנחת בכורים שמדברין בכנסה סתם ואף הקידושין היו סתם, הרי זה יקיים, ומשמע שאם רוצה להוציא יש לה כתובה, וכדעת ר' שמעון בן לקיש בירושלמי כאן פ"ז ה"ט, ל"א ע"ג (קידושין פ"ב ה"ה, ס"ב ע"ד). ועיין בשי"ק שם, ד"ה אבל אם. ולעיל, שו' 29–30, נשנית בבא זו אחרי "המקדש את האשה על מנת שאין עליה נדרים" (אלא שהפסיקו שם באמצע במאמר המוסגר של התרת חכם) והיא דבוקה לה, כלומר אם כנסה סתם אחרי שקידש אותה על תנאי,<sup class="footnote-marker">85</sup><i class="footnote">עיין מ"ש לעיל, שו' 32–33, ד"ה כנסה. ולעיל שו' 39–41, ד"ה וכל דבריו.</i> וה"ה בהלכה שלעיל, שו' 32–33 (והפסיקה ברפואת הרופא), אבל כאן היא הלכה כשהיא לעצמה, וכנסה סתם פירושה קידשה סתם וכנסה סתם כפירושו של שמואל (בבלי ע"ג רע"ב). 
<small>41-42.</small> <b>רבן שמעון בן גמליאל אומ' אם היה חיגר מאחת מרגליו, וסומא באחת מעיניו וכו'. </b>ירושלמי פ"ז ה"י, ל"א ע"ד, בבלי ע"ז א'. ובמשנתנו פ"ז מ"ט: האיש שנולדו בו מומין אין כופין אותו להוציא. אמר רבן שמעון בן גמליאל במה דברים אמורים במומין הקטנים, אבל במומין הגדולים כופין אותו להוציא. ובבבלי הנ"ל גרס בברייתא זו: ואלו הן מומים גדולים, פירש רשב"ג ניסמית עינו וכו'. 

Halakhah 11

<small>43-44.</small> <b>אי זהו מקמיץ, זה בורסי, ויש או' זה המקמץ צואה. מצרף נחושת, זה המתיך. </b>וכ"ה בד ובכי"ע,<sup class="footnote-marker">86</sup><i class="footnote">אצל צוקרמנדל בטעות: המקמץ את <b>הצועה</b>.</i> ובשניהם בסיום: זה המתיך נחושת.<sup class="footnote-marker">87</sup><i class="footnote">בכי"ע: מתיך נחשת.</i> והיא היא. וברש"י ע"ז א': דתניא מקמץ זה בורסקי, ויש אומרים זה מקמץ צואת כלבים. והכי גרסי' לה בתוספתא,<sup class="footnote-marker">88</sup><i class="footnote">מלשונו של רש"י אין ראייה שהיתה לפגיו הגירסא בתוספתא: צואת <b>כלבים</b>, משום שעיקר דבריו הוא להוציא מגירסת כי"מ ועוד שגרסו בבבלי "ר' יוסי בר' יהודה" (במקום "ויש אומרים"), עיין מ"ש להלן שו' 44–45, ד"ה ר' יוסי בי ר' יהודה. אבל עיין מ"ש להלן בסמוך בפנים בשם שטמ"ק. ובס' מישרים לרבינו ירוחם נתיב כ"ג ח"ח, בד"ה: ובתוספ' קתני גבי מצרף נחשת <b>ומקבץ צוא' כלבים</b> ובורסי יוציא ויתן כתובה (עיין מ"ש להלן, שו' 45, סד"ה אימתי). והנכון הוא בד' קושטא שם: ובתוספתא קתני גבי מצרף נחשת <b>ומקמץ</b> ובורסי וכו'. וכ"ה ברא"ש, שממנו שאב את דבריו.</i> והא דר' יוסי בר' יהודה מלתא אחריתי קאמר, ושם היא שנויה (ועיין ע"ז להלן). ובשטמ"ק ע"ז א': וז"ל התוס' מדוייקת איזהו מקמץ זה בורסי, וי"א מקמץ צואת כלבי'. מצרף נחוש' זה מתוך (צ"ל: מתיך) נחוש'. ובתוספ' רי"ד ע"ז ב' (וכ"ה בשטמ"ק הנ"ל): תניא בתוספת' מצרף נחושת זה המתיך נחושת.<br>ובמשנתנו פ"ז מ"י: ואלו שכופין אותן להוציא וכו', והמקמץ והמצרף נחשת והבורסי. וכן בבבלי חגיגה ד' א', ז' ב': דתניא אחרים אומרים המקמץ והמצרף נחשת והבורסי פטורין מן הראייה משום שנאמר <b>כל זכורך</b>, מי שיכול לעלות עם כל זכורך, יצאו אלו שאינן ראויין לעלות עם כל זכורך. ופירש"י: וכל אלו ריחן רע, ואין יכולין לעלות עם חביריהם. ובירושלמי בסוף פירקין, ל"א ע"ד: המקמץ, זה המקמץ צואה, ויש אומרים זה הבורסי. אמר ר' זעירא מתניתא אמרה כן זה המקמץ צואה, דתנינן והמקמץ [ו]הבורסי (כלומר, שהרי שנו מקמץ לחוד ובורסי לחוד).<sup class="footnote-marker">89</sup><i class="footnote">והירושלמי קיצר את משנתנו ולא הזכיר אלא מה שצריך לו לעניינו, כרגיל בירושלמי (ולא היה לו סדר אחר במשנתנו, עיין במלא"ש למשנתנו, ד"ה והמקמץ). ומה שכתוב שם אח"כ "וצורף נחושת" אינו מדברי ר' זעירא, אלא היא פיסקא ממשנתנו ששמואל מפרש אותה.</i> וצורף נחושת, שמואל אמר מתיך נחושת מעיקרו.<br>ומתוך התוספתא והירושלמי ברור שנחלקו בפירוש מהותו של מקמץ. ואין ספק שפועל זה היה מיוחד למי שמוציא את הלכלוך ע"י ריצוץ,<sup class="footnote-marker">90</sup><i class="footnote">השווה ירושלמי נזיר פ"ט רה"ג, נ"ז ע"ד: אם מצאו <b>קמצוץ</b>, אני אומר גל נפל עליו והרגו.</i> ניפוץ וחביטה. ואשר למוצא המלה שנתייחדה לשימוש זה שמא יש לשער שנגזרה משם האומן שנקרא קָמֵץ צאה, ואח"כ בקיצור "קמצאה", ומכאן הפועל קמץ ושם התואר מקמץ. ובאלפא ביתא דבן סירא, הוצ' שטיינשניידר, עמ' ג': דהבא צריך <b>לקמצאה</b> ועולימא להלקאה. ובהוצ' פרידמן ולאווינגר:<sup class="footnote-marker">91</sup><i class="footnote">הצופה לחכמת ישראל ח"י, בודאפעשט תרפ"ו, עמ' 274.</i> דהבא צריך לקומצא ואולימא (= ועולימא) להלקאה.<sup class="footnote-marker">92</sup><i class="footnote">והעיר עליו ר"ח ילון בלשוננו ח"א, עמ' 123, בקשר עם העניין שלנו.</i> ופירושו: זהב צריך למרצץ שיוציא את הפסולת<sup class="footnote-marker">93</sup><i class="footnote">כלומר, את הסיגין, עיין מ"ש פליניאוס בתולדות הטבע סל"ג פ"ד, סי' 69.</i> מתוכו, ועלם צריך להלקאה שתוציא את המגונה מתוכו. ואף בורסי הוא מקמץ שמוציא את הצאה מן השלחין (העורות). וכן שנינו במשנת מכשירין פ"ה מ"ו: <b>החובט</b> על השלח וכו', מפני שהוא מתכוין שיצאו עם הצואה. וכן בתוספתא כלים ב"ב פ"א הי"א: דפין שחובטין עליו את <b>השלחין</b>.<sup class="footnote-marker">94</sup><i class="footnote">כ"ה בכי"ו. ובד: את השלחי'. ואצל צוקדמנדל בטעות: את השלחן. עיין מ"ש בתס"ר ח"ג, עמ' 74.</i> והבורסי קלט את הריח הרע בשעה שחבט על השלח. ויש אומרים שהמקמץ הוא המחבט את הצואה (=הצואה), והוא המנקה את חררת הנחושת המלוכלכת בתערובת גפרית ועוד (עיין להלן). ומצרף נחושת הוא המתיך את החררה, וכמו שפירש שמואל הנ"ל: <b>מתיך</b> נחושת מעיקרו. ובין החובט את החררה לנקות אותה ובין המתיך אותה קולט ריח רע.<sup class="footnote-marker">95</sup><i class="footnote">באנציקלופידיא בריטניקא, ערך Copper: [חררת] הנחושת מוציאה ריח רע מאד בשעה שמחממין אותה, או בשעה ששפין אותה.</i><br>ובבבלי ע"ז א': מאי מקמץ אמר רב יהודה זה <b>המקמץ</b><sup class="footnote-marker">96</sup><i class="footnote">כ"ה בכי"מ, ברי"ף, בדש"י ועוד. ובדפוסים: מקבץ.</i> צואת <b>כלבים</b>. מתיבי מקמץ זה בורסי. ולטעמך תיקשי לך מתניתין, המקמץ והמצרף נחושת והבורסי. בשלמא מתניתין לא קשיא, כאן בבורסי גדול כאן בבורסי קטן, אלא לרב יהודה קשיא, תנאי היא, דתניא מקמץ זה בורסי, ויש אומרים זה המקמץ צואת כלבים. ולפ"ז אפשר שאף רב יהודה כיוון לומר שמקמץ הוא החובט ומוציא את צואת הכלבים, שהרי את העורות עבדו בצואת כלבים.<sup class="footnote-marker">97</sup><i class="footnote">עיין מ"ש לעיל ח"א (ברכות), סוף עמ' 23.</i> והקשו עליו מן הברייתא ששנתה שמקמץ זה בורסי, ואעפ"י שיש לו פועלים והוא אינו מקמץ את הצואה. ואמרו שמן המשנה אין קשיא על הברייתא שמשנתנו מדברת בין בבורסי קטן שיש לו מעט עורות, והוא קולט ריח רע מן החיבוט בלבד, והוא נקרא מקמץ, ובין בבורסי גדול שאינו מקמץ בעצמו את העור, אבל קולט ריח רע מריבוי העורות השרויין,<sup class="footnote-marker">98</sup><i class="footnote">עיי' ב"ב פ"ב מ"ט.</i> אבל הברייתא הרי אומרת מפורש מקמץ זה בורסי, ולפ"ז כל בורסי הוא מקמץ. והמחוור שבבבל פירשו אחרת, וכפירוש הראשונים בסוגיית הבבלי.<br>ואשר למצרף נחושת אמרו בבבלי שם: מאי מצרף נחושת, רב אשי אמר חשלי דודי. רבה בר בר חנה אמר זה <b>המחתך</b> נחושת מעיקרו. תניא כוותיה דרבה בר בר חנה איזהו מצרף זה המחתך נחושת מעיקרו. ופירש"י: חשלי דודי. מחשלין ומרדדין (בתוספ' רי"ד: שעושים היורות ע"י הקשת הקורנוס) נחשת, ועושין ממנו יורות ומסריח הוא. מעיקרו. ממקום מוצאו, מן הארץ. וכבר ראינו שבתוספתא ובירושלמי שנו "המתיך" במקום "החותך" שבבבלי, ובין המתיך ובין החותך קולטים ריח רע, עיין מ"ש לעיל, הערה 95.
<small>44-45.</small> <b>ר' יוסה בי ר' יהודה בעל פלפס זה ריח הפה. </b>וכע"ז בד. אבל בבי"ע: בעל פוליפוס זה ריח הפה. ר' יוסי בר' יהודה אומ' מקמץ וצורף נחשת ובורסי. וכנראה שהמלים "בעל פוליפוס זה ריח הפה" בכי"ע היא נוסחא אחרת שנשתרבבה שלא במקומה. וכן מביא בשטמ"ק ע"ז א' בשם תוספתא מדוייקת: מצרף נחוש' זה מתוך (צ"ל: מתיך) נחוש'. ר' יוסי בר יהודה אומר מקמץ מצרף נחושת והבורסי. אימתי אמרו יוציא ויתן כתובה וכו'. ובבבלי ע"ז א' בכי"מ: תנאי היא, דתניא המקמץ זה בורסי, ר' יוסי בר' יהוד' אומ' זה המקמץ צואת כלבים. וגירסא זו היתה לפני רש"י שכתב: "ויש אומרים זה המקמץ צואת כלבים, והכי גרסי' לה בתוספתא, והא דר' יוסי בר' יהודה מלתא אחריתי קאמר, ושם היא שנויה". והיתה לפני רש"י הגירסא בתוספתא כגי' כי"ו וד, ולפיכך אמר שר' יוסי בר' יהודה אמר דבר אחר, ולא פירש את המקמץ של משנתנו.<br>ובשטמ"ק שם: "תנאי היא דתניא מקמץ זה בורסי, ר' יוסי בר יהודה אומר המקמץ צואת כלבים והמצרף נחושת והבורסי, ה"ג במקצת ספרים". ודבריו תמוהים, וברור שהמלים "והמצרף נחושת והבורסי" אינן מדברי ר' יוסי בר' יהודה אלא היא פיסקא ממשנתנו, כמו שהוא בהוצאות שלפנינו. ולא עוד אלא שלפי גירסת התוספתא המדוייקת שהביא שם כוונת ר' יוסי בר' יהודה היא שהמקמץ פירושו מצרף נחושת ובורסי. וכן בכי"ע הוי"ו של "וצורף נחשת" הוא וי"ו הפירוש,<sup class="footnote-marker">99</sup><i class="footnote">עיין מ"ש מהרי"ן אפשטין במבוא לנוה"מ, עמ' 1086 ואילך, ועיי"ש, עמ' 1101.</i> והיינו המקמץ הוא צורף נחושת ובורסי, ולדבריו נקטה משנתנו את הכלל, ואח"כ פירשה בפרט. והמחוור הוא שגירסת כי"ע משובשת, והנכון כלפנינו.<br>ובמשנתנו שנו "מוכי שחין ובעל פוליפוס" לפני "המקמץ וכו'". ובבבלי ע"ז א': מאי בעל פוליפוס אמר רב יהודה אמר שמואל ריח החוטם.<sup class="footnote-marker">100</sup><i class="footnote">במררש תהלים פ"ז, הוצ' בובר, ל"ד ע"ב: לאשה כעורה וחוטמה מעלה פוליפוס, כלומר שאפשר להרגיש בסרחונה אפילו אם אין רואין אותה, עיי"ש.</i> במתניתא תנא ריח הפה. והם דברי ר' יוסי בר' יהודה בתוספתא כאן. ובמס' כלה פ"ב, הוצ' היגר, עמ' 197: מאי פוליפוס, אביי אמר ריח הפה ורב אסי אמר ריח החוטם. ורבותינו ידעו שהפוליפס (πῶλυψ) הוא גידול, אלא שייחסו ריח החוטם לגידול זה.<sup class="footnote-marker">101</sup><i class="footnote">וקראו לכל ריח רע שיוצא מחלל הראש: פוליפוס, עיין מ"ש להלן הע' 103. ועיין מ"ש ר"ב מוספיא בערך פליפוס. ובסוף דבריו: כי אם על הפושה, וכוונתו שפושה ומתפשט עד שמגיע לפה.</i> וכן באבות דר"ן נו"א פ"ט, הוצ' שכטר, כ"א ע"א: ג' מוכי שחין נבראו בעולם לח, יבש, בעל פוליפוס. ואף במשנתנו הנ"ל באו יחד: מוכי שחין ובעל פוליפוס. וכן בירושלמי חגיגה פ"א ה"א, ע"ו ע"א: מוכי שחין ופולפסין פטורין מן הראייה<sup class="footnote-marker">102</sup><i class="footnote">ועיין להלן שם בירושלמי.</i> (והשוה בבלי שם ד' א', ז' ב' שהזכרנו לעיל). ואף מה שאמרו בבבלי שבת ק"ח ב' ואילך: "יד לחוטם תיקצץ, יד לפה תיקצץ וכו' יד מעלה פוליפוס" הכוונה שגירוי ע"י הידים שתוחבים לשם תכופות ומוציאים את השערות ואת החטטים מביא לידי הגידול פוליפוס. וגלינוס (Med. 19, XIV, 785) כותב שאפשר להקל על ריח החוטם בסילוק הפוליפים מתוכו.<sup class="footnote-marker">103</sup><i class="footnote">ודברי יוליאוס פרויס בספרו המצויין Biblisch-talmud. Medizin, עמ' 340, צריכים תיקון, ונעלמו ממנו כל המקורות הנ"ל. וכן ב־.Corpus Gloss. Latin הוצ' Goetz ח"ג, עמ' 604, שו' 22: Polypum ozenas ואפשר שכיוון לדברי פליניאוס (תולדות הטבע ס"ט פ"ל, סי' 89) המתאר מין פוליפוס (בעל חי) שנקרא Ozena על שם הריח החריף שנודף מראשו. ועיין גם בתולדות בעלי חיים של אריסטו ס"ד פ"א 525a. ולפ"ז אין פלא שקראו לריח רע (בין מן הפה ובין מן החוטם): פוליפוס.</i> ועיין גם במלונות של Liddell and Scott וסופוקליס ערך όζαινα.
<small>45.</small> <b>אימתי אמרו יוציא ויתן כתובה, בזמן שהוא רוצה והיא אינה רוצה וכו'. </b>וכ"ה בשטמ"ק ע"ז א' בשם תוספתא מדוייקת. ורבינו גרשם כתב בתשובה<sup class="footnote-marker">104</sup><i class="footnote">שו"ת מהר"מ בר ברוך ד' בודאפעסט סי' רס"א. ובהערה שם כתב הרמ"א בלאך שבשני כתי"י מיוחסת תשובה זו לרבינו גרשם, וציין לכמה ראשונים. ברם בראשונים שציין להם אין זכר לתשובה זו, אבל בתוספות יבמות ס"ד א', ד"ה יוציא, ובריטב"א כאן ע"ז א' הובאה בפירוש שיטת רבינו גרשום. ולהלן שם בתשובה הנ"ל מביא מהר"מ שיטת ר"י שבתוספות וריטב"א (עיין להלן) הנ"ל, ומפורש שם: דאם לא כן לא נמצא בורסקי נושא אשה, כמו שפי' מאור הגולה. ועיין בשו"ת רבינו גרשם, הוצ' ר"ש אידלברג סי' מ'.</i> שמוכה שחין וחבריו, מקמץ ובורסקי שכופין אותן להוציא אינו אלא לעניין גט, אבל אינו נותן כתובה. והר"י (לפי שו"ת מהר"מ בר ברוך הנ"ל)<sup class="footnote-marker">105</sup><i class="footnote">בריטב"א ע"ז א': ופי' ז"ל אלו כופין אותן להוציא וליתן כתובה והביא ראיה לדבריו וכו'. וכ"ה גם בריטב"א כ"י אדלר שבביה"מ כאן. ובשטמ"ק (בשם הריטב"א): <b>ופירש"י</b> אלו שכופין וכו', וצ"ל: ופי' <b>ר"י</b> ז"ל, עיין בתוספות יבמות הנ"ל (לעיל הע' 104).</i> הביא תוספתא זו, וכתב: ועוד תניא בהדיא בתוספתא דכתו' בבורסקי וכיו"ב (=וכיוצא בו) דכופין להוציא וליתן כתובה אם רוצה לקיימה והיא אינה רוצה. וכן הביאו תוספתא זו בתוספות יבמות ס"ד א', סד"ה יוציא, תוספות הרא"ש שם, פסקיו שם פ"ו סי' י"א,<sup class="footnote-marker">106</sup><i class="footnote">ושם: ומיהו בתוספתא תני מקמץ ומצרף נחושת ובורסי יוציא ויתן כתובה, וצ"ל: בתוספתא תני [גבי] מקמץ וכו', כמו שהוא בתוספותיו הנ"ל (בפנים) וברבינו ירוחם.</i> סמ"ג עשין מ"ח, קכ"ה ע"ד, מרדכי כאן פ"ז סי' ר"ב, אגודה סי' ק"ז, קט"ו ע"ג, וס' משרים לרבינו ירוחם נתיב כ"ג ח"ח,<sup class="footnote-marker">107</sup><i class="footnote">והעתקנו את לשונו לעיל הע' 88.</i> כראיה נגד שיטת רבינו גרשום הנ"ל. 
<small>46.</small> <b>אם היו שניהן רוצין יקיימו. </b>הבבא הראשונה כוונתה שאם נולדו בו מומין לאחר שנישאת, והיא רוצה, והוא אינו רוצה נותן כתובה,<sup class="footnote-marker">108</sup><i class="footnote">כדין כל בעל המגרש שלא בפשיעתה.</i> ונקטוה אגב הסיפא שבכל המומין אם שניהם רוצין יקיימו, כמפורש בבבלי ע"ז ב'. 
<small>46-47.</small> <b>מוכי שחין אע"פ ששניהם רוצין לא יקיימו. </b>ובמשנתנו ספ"ז: וחכמים אומרים מקבלת היא על כרחה (כלומר, אם סברה וקבלה), חוץ ממוכה שחין מפני שממקתו. ואף כאן אם רוצה לדור אתו בעדים (שלא תתייחד עמו) יקיים, עיין בבלי ע"ז ב' הנ"ל. ועיין מ"ש להלן בסמוך. 
<small>47-49.</small> <b>אמ' רבן שמעון בן גמליאל מצאנו זקן אחד ממוכי שחין סמוך לציפורי ואמ' לי, עשרים [וארבעה] מיני מוכי שחין הן, ואין לך בכולן שהאשה רעה לו אלא בעלי ראתן בלבד. </b>וכע"ז בב"ר פ"מ, י"ז, הוצ' תיאודור, עמ' 388, ומסיים שם: ואין לך מכולם שהאשה רעה לו אלא רותן בלבד. ומוסיף במדרש שם: ובו לקה פרעה הרשע. וכ"ה בירושלמי כאן ספ"ז, ל"א ע"ד<sup class="footnote-marker">109</sup><i class="footnote">בירושלמי הוא בשם ר' שמואל בר נחמן בשם ר' יונתן ובוי"ר שהבאנו להלן בפנים בשם ר' פדת.</i> (אלא ששם: ואין לך קשה מכולם ושהאשה רעה לו אלא ראתן בלבד). ובוי"ר פט"ז, א', הוצ' ר"מ מרגליות, עמ' שמ"ח: אמר רבן שמעון בן גמליאל פעם אחת הייתי מהלך מטיבריא לציפורי מצאני זקן אחד (בנוסחאות אחרות נוסף: מוכה שחין) ואמר לי וכו', ואין לך לתשמיש המיטה רע אלא רתן בלבד. ולפי הגירסאות האילו מגביל רבן שמעון בן גמליאל את דין המשנה למוכה שחין של ראתן<sup class="footnote-marker">110</sup><i class="footnote">מוצא המלה לא נתברר לי. ועיין בהערות תיאודור לב"ר הנ"ל. ומתוך המקורות (וי"ר ובבלי כאן) רואים שהיא צרעת מדבקת מאד.</i> בלבד, אבל שאר מוכי שחין אין האשה רעה להם, ולפיכך לקה פרעה בראתן כדי שימנע מליגע בבשרה. וסתם משנתנו שסתמה את דבריה, ושנתה "מוכה שחין" סתם, חולקת על רשב"ג.<br>אבל בבבלי ע"ז ב': תניא אמר ר' יוסי שח לי זקן אחד מאנשי ירושלים עשרים וארבעה מוכי שחין הן. <b>וכולן אמרו חכמים תשמיש קשה להם</b>, ובעלי ראתן קשה מכולן. ולפ"ז סתם משנתנו כר' יוסי. ובתס"ר במקומו העירותי למדרש ל"ב מדות הוצ' ענעלאו, עמ' 351, שהוציאו את כ"ד המינין מן הכתובים, עיי"ש.<br>ועל גירסת קג"נ, עיין מ"ש להלן, עמ' 371, ד"ה ובצילום.

Chapter 8



Halakhah 1

<small>1-2.</small> <b>אמ' ר' יהודה אמרו לפני רבן גמליאל הואיל וארוסה אשתו ונשואה אשתו, מה זו מוכרה בטל אף זו מוכרה בטל. אמ' להם בחדשים אנו בושין וכו'. </b>במשנתנו רפ"ח: האשה שנפלו לה נכסים עד שלא תתארס,<sup class="footnote-marker">1</sup><i class="footnote">בירושלמי, לפי הלכות הירושלמי להר"מ, עמ' ס"ג: כיני מתניתא עד שלא נתארסה <b>ונתארסה</b>. ועיין מ"ש בבאורי שם, אות ל'. ורברי מהרי"ן אפשטין במבוא לנוה"מ, עמ' 474, צריכים תיקון.</i> מודים בית שמאי ובית הלל שמוכרת ונותנת וקיים. נפלו לה משנתארסה, בית שמאי אומרים תמכר, ובית הלל אומרים לא תמכר. אלו ואלו מודים שאם מכרה ונתנה קיים. אמר ר' יהודה אמרו לפני רבן גמליאל הואיל וזכה באשה לא יזכה בנכסים. אמר להם על החדשים אנו בושין וכו'. וכלשון התוספתא גם בירושלמי פ"ח סה"א, ל"ב ע"א, ופאה פ"ו סה"ב, י"ט ע"ג, ומסיים שם: אילו הן חדשים משנישאת, ואילו הן ישנים עד שלא נישאת ונישאת.<sup class="footnote-marker">2</sup><i class="footnote">ועיין מ"ש להלן בשם הבבלי ובפירושים שם. וברש"י מהדו"ק בפי' המשנה (לפי שטמ"ק ע"ח א', ע"ט סע"ב-ע"ג מן הספר בד"ר; מוסף התרביץ ג', ירושלים תרצ"ג, עמ' 61): "את הנכסים הישנים שנפלו לה עד שלא נשאת, בארוסין, <b>דלא תמכור לאחר שנשאת</b>, שאם אתם אומרים דמכרה בטל בעודה ארוסה, דאכתי חדשים הם, כ"ש דמכרה בטל לאחר שנשאת, קרי להם ישנים לאחר שנשאת". וכן פירש הראב"ן סי' פ"ב והר"ן בריש פירקין. ופירוש הירושלמי לכאורה תמוה, ומה בין ר' יהודה לר' חנינא בן עקביא להלן במשנה. ואפשר לומר שהתוספתא להלן מפרשת את דבריהם, ואין בין ר' יהודה לר"ח בן עקביה אלא מחלוקת בלשון, אבל לא בהלכה, וכמו שכתב הרשב"א (לפי שטמ"ק ע"ת ב', סד"ה והאנן תנן): וליכא בין ר' יהודה ור' חנינא אלא שזה אומר בדרך זה השיבן, ור' חנינא אומ' לא בדרך זה השיבן, אלא בטעם השיבן וכו'. אבל בתוספות ע"ח א', ד"ה איבעיא, כתבו בשם ר"ת: את הישנים. פי' לא שהם ישנים בשעת מכירה, דהא בנפלו לה משנתארסה ומכרה באירוסין איירי, דחדשים הם, אלא שהם ישנים כשניסת.</i><br>ובבבלי ע"ח סע"א: איבעיא להו ר' יהודה אלכתחילה או אדיעבד.<sup class="footnote-marker">3</sup><i class="footnote">ופירש"י: הנך רבנן דאמרו לו, אלכתחילה פליגי, ואמרי אמאי מוכרח לכתחילה לב"ש וכו', או דילמא אדיעבד נמי פליגי, ובעי למימר מכרה בטל.</i> ת"ש דתניא א"ר יהודה אמרו לפני ר"ג הואיל וזו אשתו וזו אשתו זו מכרה בטל, אף זו מכרה בטל. אמר להן על החדשים וכו', שמע מינה דיעבד קאמר שמע מינה. ברם נוסח הגאונים והראשונים<sup class="footnote-marker">4</sup><i class="footnote">עיין ברי"ף בריש פירקין בהוצאות החדשות ובמלא"ש למשנתנו, ומ"ש בבאורי לה' הירושלמי להר"מ, עמ' ס"ד, הערות 97–98, בבעל המאור בריש פירקין, בראב"ן סי' פ"ב, בתוספות ובריטב"א ע"ה א', ד"ה איבעיא, במאירי, עמ' 336 (והוא גרס ופירש כפי' הרי"ף, נגד רב נסים גאון), תלמידי רבינו יונה (בשטמ"ק) בשם "רוב הספרים", בחידושי הריב"ש (בשטמ"ק שם), ועוד.</i> בבבלי היה: דתניא אמר ר' יהודה וכו' אף זו מכרה בטל. אמר להן אף זו לא תמכור, ואם מכרה ונתנה קיים, אמרו לו הואיל וזכה באשה לא יזכה בנכסים. אמר להם על החדשים וכו'. וכ"ה גם לפני רש"י שלפנינו, אלא שהגיה וכתב: ולא גרסינן אמר להם אף זו לא תמכור. וכן מצאתי בתוספתא.<sup class="footnote-marker">5</sup><i class="footnote">ועיין בריטב"א ובשטמ"ק הנ"ל.</i> ולפי גירסא זו פירשו הראשונים את השאלה בתלמוד אחרת, והיינו אם ר' יהודה עונה על הרישא של משנתנו (כלומר, על שנפלו לה נכסים עד שלא תתארס) ששנתה שמוכרת לכתחילה, או על הסיפא (כלומר, על שנפלו לה נכסים משנתארסה), ששנתה שאינה מוכרת לכתחילה לב"ה.<sup class="footnote-marker">6</sup><i class="footnote">עיין בפירוש רב נסים שהביא הרי"ף הנ"ל (לעיל ריש הע' 4), בתוספות הנ"ל ועוד.</i> אבל ברי"ף בפירקין ובמאירי, עמ' 336, ובתוספות ע"ח א', סד"ה איבעיא, פירשו שהשאלה היא על הבבא השניה, אעפ"י שגרסו כגירסת הספרים הישנים.<sup class="footnote-marker">7</sup><i class="footnote">עיין לעיל הע' 4.</i><br>ובס' הישר לר"ת כתובות סוף סי' נ"ט, י' ע"ב, הוצ' הרש"ש שלזינגר, סוף סי' ל"א, עמ' 33: "וגם מה שאומרים שבתוספת' לא גרסינן אף זו לא תמכור וכו' עד על החדשים אנו בושים וכו' <b>אינו ראי', דהא הוגהו מספרינו</b>".<sup class="footnote-marker">8</sup><i class="footnote">כלומר, נוסחאות התוספתא הוגהו ע"פ ספרי הבבלי.</i> אבל הנוסחא בתוספתא בטוחה, והיא מקויימת ע"י הירושלמי בפאה וכאן הנ"ל, וכן במאה שערים לבעל העיטור סי' כ"א: כנוסחא דגרסי' <b>בתוספתא</b> ובירושלמי ובמשניות, וה"ג התם, א"ר יהודה הואיל וזו אשתו וזו אשתו, מה זו מכרה בטל אף זו מכרה בטל, אמר להן על החדשים אנו בושין אלא שאת מגלגל עלינו את הישנים, ולא גרסינן אף זו [לא תמכור וכו'] בירוש', לא בפאה, ולא בכתובות. וכן בחי' הרמב"ן בריש פ"ח: מצאתי בירו' כגרסתו של רש"י ז"ל (כלומר, בפירושו מהדו"ב לבבלי) דא"ל דר' יהודה וכו', וירושלמי לא עבר עליו קולמוס של מגיה ספרים.<sup class="footnote-marker">9</sup><i class="footnote">וכן דרכו של רבינו לסמוך על נוסחאות הירושלמי מטעם הנ"ל, עיין בחידושיו לגיטין מ"ז א' ובמלחמות ביצה פ"ב ברי"ף הוצ' ראם, י"א ע"א.</i>
<small>3-4.</small> <b>אמ' ר' חנינא בן עקביא לא כך השיבן רבן גמלי' אלא כך אמ' להם, לא אם אמרתם בנשואה שהוא זכיי במציאתה וכו'. </b>ירושלמי פ"ח ה"ב, ל"ב ע"א, בבלי ע"ח ב'. ופירש"י: בשעה שדנו לפניו במוכרת בעודה ארוסה לא כן הוצרך להשיבם על החדשים אנו בושים, שחרי תשובת נצחת יש כאן וכו'. ועיין בפירוש הרי"ף והמאירי. 
<small>6-7.</small> <b>אמרו לו הרי שנפלו לה נכסים עד שלא נשאת, ונשאת. אמ' להם אף זו לא תמכור, אם מכרה ונתנה קיים וכו'. </b>וכן בירושלמי הנ"ל: אמרו לו הרי עד שלא נשאת ונשאת תוכיח שהוא זכאי במציאתה וכו' ואת מודה לנו שלא תמכור ולא תתן, אמר להן כך אני מודה לכם שלא תמכור ולא תתן ואם מכרה ונתנה מכרה קיים. והנכון כגי' התוספתא. ובמשנתנו פ"ח מ"א: עד שלא נשאת ונשאת רבן גמליאל אומר אם מכרה ונתנה קיים (כ"ה ברוב הנוסחאות, ועיין ע"ז להלן). אמר ר' חנינא בן עקביא אמרו לפני רבן גמליאל הואיל וזכה באשה לא יזכה בנכסים. אמר להם על החדשים וכו'.<br>ובבבלי ע"ח ב' נחלקו הנוסחאות במשנה ובברייתא זו ובדברי רב זביד שם ונתפרשה הסוגיא בפנים שונים. ונציע אותן אחת אחת.<br>א. הגירסא שלפנינו בבבלי ובכי"מ, לפי רש"י במהדורא שלנו: אמרו לו, רבי, מכרה עד שלא נשאת, נשאת ואח"כ מכרה מהו? אמר להן אף זו מוכרת ונותנת וקיים.<sup class="footnote-marker">10</sup><i class="footnote">ואף לפני הראב"ן (סי' פ"ב) היתה הגירסא (בברייתא של ר"ח בן עקביא, בהבאה מן המשנה, ובתירוץ) כגירסת רש"י שלפנינו, אלא שתירוץ רב זביד שלפנינו (ושל רוב הנוסחאות) היה לפניו מסתם התלמוד, ודברי רב פפא שלפנינו (ושל רוב הנוסחאות) הם דברי רב זביד שלפניו, עיין בראב"ן הוצ' הר"ש אלבק, ל"ב ע"ב, הע' ג'.</i> אמרו לו הואיל וזכה באשה וכו'. והאנן תנן עד שלא נשאת ונשאת ר"ג אומר אם מכרה ונתנה קיים. אמר רב זביד תני מוכרת ונותנת וקיים. ומפירוש רש"י מוכרח שכוונת רב זביד היא: תני במתניתין, ורב זביד מגיה את המשנה לפי הברייתא, עיין תוספות ע"ח ב', ד"ה תני. ולפי נוסחא זו שנה הבבלי בברייתא שלפנינו: מוכרת ונותנת וקיים, ובמשנתנו שנה כרוב נוסחאות המשנה, וכמו שהוא לפנינו, אלא שרב זביד הגיה את המשנה ע"פ הברייתא, ושנה גם במשנתנו, מוכרת ונותנת וקיים.<br>ב. גירסת רוב הספרים בבבלי, וכ"ה גירסת ר"ן גאון,<sup class="footnote-marker">11</sup><i class="footnote">עיין בקטעים מרי"ף כ"י, שצוינו לעיל, ריש הע' 4.</i> הרי"ף,<sup class="footnote-marker">12</sup><i class="footnote">עיין ברי"ף הוצ' ראם שהעתיקו משו"ת הרמ"ע מפאנו סי' קכ"ז ומשו"ת תמים דעים סי' רי"ט, ובצופה האנגלי שציינתי בהערות לה' הירושלמי להר"מ הנ"ל (לעיל הע' 4).</i> הר"ח,<sup class="footnote-marker">13</sup><i class="footnote">עיין תוספות ע"ח ב', ד"ה תני, וס' הישר לר"ת הוצ' הרש"ש שלזינגר סי' ל"א, עמ' 32, ועוד.</i> המאירי, עמ' 336 (כנראה ששאב כאן מן הרי"ף וגרס ופירש כמותו) ועוד. וכן גרס רש"י (בספרים ישנים) והעיד שכן מצא בספרים מדוייקים.<sup class="footnote-marker">14</sup><i class="footnote">ריטב"א ע"ח א' בשמו. ועיין שטמ"ק שם ופירוש הריב"ש בשם רש"י בפירושים הישנים. ועיין גם בתוספות הרא"ש ע"ח ב' בשם רש"י ובס' הישר לר"ת הנ"ל. וברש"י שלפנינו הגיה את הסוגיא, וכתב ה"ג. ובשטמ"ק ע"ח ב', ד"ה והאנן, הביא פירוש רש"י שלפנינו, וסיים: והא כתיבנא לעיל לשון רש"י הכתוב בספרי ישנים וכו', וכך היה לו לריב"ש בפירש"י, וכן הריטב"א, וכדכתיבנא לעיל.</i> ומסורת זו שנתה בבבלי בברייתא שלפנינו: אף זו לא תמכור ואם מכרה ונתנה קיים. ושאלו עלה: והא אנן תנן עד שלא נישאת ונישאת רבן גמליאל אומר מוכרת ונותנת וקיים.<sup class="footnote-marker">15</sup><i class="footnote">וכן הגירסא במשנתנו במשנה שבמאירי, עמ' 333, במשנה שברא"ש, וברא"ה רפ"ח. וכן במשנה ד' נפולי: <b>במוכרת</b> ונותנת קיים. ועיין מ"ש להלן בשם הירושלמי. וברי"ף ד' קושטא, וכן בשני כת"י על קלף שבביה"מ כאן חסרה בבא זו של המשנה. ור"ן גאון אמנם גרס במשנתנו אם מכרה ונתנה קיים (עיין בצופה האנגלי מהדורא חדשה כי"ט, 1929, עמ' 372, וכע"ז במלא"ש למשנתנו), אלא שהוא פירש שבכל מקום שאינו מפורש ל א תמכור, ואם מכרה וכו', הכוונה שמותר למכור לכתחילה, עיי"ש.</i> ותירצו: אמר רב זביד תני אם מכרה. ופירש הר"ח (עיין בתוספות ע"ח ב', ד"ה תני) שרב זביד מגיה את משנתנו לפי הברייתא.<sup class="footnote-marker">16</sup><i class="footnote">ולפי גירסא זו סובר ר' הנינא ב"ע שדווקא בדיעבד מכירתה קיימת, אבל לכתחילה לא תמכור. ונוסחא זו קשה, שהרי אמרו להלן בבבלי: ור' חנינא בן עקביא כבית שמאי, ולפי הגירסא הנ"ל, הרי ר' יהודה כב"ש. ובאמת ברש"י בספרים ישנים (לפי הריטב"א ע"ח א') מביא בשם "עיקר נסחי": ור' <b>יהודה</b> כב"ש. ועיין גם בשטמ"ק שם ובתוספות ע"ח ב', ד"ה תני. וברי"ף גרס כלפנינו (<b>ור' חנינא ב"ע</b> כב"ש), ולשיטתו שם הרי ר' יהודה סובר (לפי שיטת רב פפא) שאפילו נכסים שנפלו לה משנישאת אם מכרה ונתנה קיים, והוא אינו בא בחשבון כלל במחלוקת ב"ש וב"ה, ולפיכך לא אמרו ר' יהודה כב"ש (כ"ה תוכן דבריו שם). וכ"ה במאירי, סוף עמ' 336, והכל לקוח מן הרי"ף. ועיין במאה שערים לבעל העיטור סי' כ"א מה שהקשה על הרי"ף, ונראה שלא היו לפניו דברי הרי"ף בשלמות.</i> ולפי מסורת זו גרס הבבלי בברייתא שלפנינו כגירסת התוספתא, וכן מסתייע רש"י (לפי הריטב"א ושטמ"ק) מן התוספתא כאן.<br>ג. הרא"ה ע"ח א' גרס בבבלי בהבאה ממשנתנו ומן התוספתא כאן כנ"ל (כגירסא ב'), אלא שבדברי רב זביד גרס: תני מוכרת ונותנת וקיים (כגי' שלפנינו בבבלי). ופירש שרב זביד מגיה את הברייתא כאן ע"פ משנתנו (בגירסא שלו). וגירסא זו בוודאי חשודה, משום שהיא בודדת ונוחה יותר מדאי.<br>ד. בעל העיטור במאה שערים סי' כ"א גרס בבבלי: והא אנן [תנן] עד שלא נשאת ונשאת ר"ג אומר אם מכרה ונתנה קיים.<sup class="footnote-marker">17</sup><i class="footnote">ולעיל שם מעיד: ואנן ככולהו נוסחאי דוקא [י] במשניות ובירושלמי בפאה (והיתה לפניו שם הגירסא יותר שלמה מאשר היא לפנינו) ובכתובות גרסינן במשנה ר"ג אומר אם מכרה ונתנה קיים. ולפי הנוסח שלו גרסו בבבלי בין במשנה ובין בברייתא: אם מכרה ונתנה קיים. וכנראה, שלנוסחא זו כיוון ר"ת בס' הישר הוצ' הרש"ש שלזינגר סי' ל"א, עמ' 32, שכתב: ויש פיר' משובש, ועושין בשני הלשונות לשון אחד, ומקלקלין הספרים.</i> א"ר זביד תני אם מכרה ונתנה קיים. ופירש: ופרכינן מדקתני בברייתא אף זו, ש"מ ארוסה שלא נשאת ונשאת לא תמכר, ואם מכרה ונתנה קיים, והרי במשנה שנינו "עד שלא נישאת ונישאת ר"ג אומר אם מכרה ונתנה קיים", שמע מינה הא ארוסה שלא נישאת מוכרת, ותירץ רב זביד תני אם מכרה ונתנה קיים, כלומר לא תיתני בברייתא "אף זו", אלא הכי תנינן עד שלא נישאת ונישאת מהו, אמר להן לא תמכור ואם מכרה ונתנה קיים, אבל ארוסה מוכרת וכו' עיי"ש. ולבסוף הוסיף: "והתלמידים שלא ירדו לעומק הסוגיא שהקשו והא אנן תנן עד שלא נשאת ונשאת ר"ג אומר אם מכרה ונתנה קיים והתירוץ שאמר תני אם מכרה ונתנה קיים (כלומר, שלא הבינו מה שינה רב זביד במשנתנו) שבשו הספרים,<sup class="footnote-marker">18</sup><i class="footnote">עיין מ"ש לעיל סוף הע' 17, בשם ר"ת.</i> זה מחק המשנה וזה מחק הגמרא, ונשתבש כולה. ולשון אחר קבלתי מרבותי ולא דייק לן. ופי' ר"ש (כלומר, רש"י בהוצאות שלנו) גריס בברייתא דר' חנינא אף זו מוכרת ונותנת, לית האי גירסא לא בספרים, ולא בתוספתא ולא בירושלמי, ולא מצינו מי שיאמר בעד שלא נשאת ונשאת מוכרת, ואיכא מ"ד התם מכרה בטל".<br>ובירושלמי פ"ח רה"ב, ל"ב ע"א: אנן תנינן מוכרת ונותנת וקיים. תני ר' חייה לא תמכור ולא תתן, ואם מכרה ונתנה קיים. אמר ר' חנינה בן עקיבה לא כן השיבן רבן גמליאל וכו', אני מודה לכם שלא תמכור ולא תתן, ואם מכרה ונתנה מכרה קיים. ונראה שברייתא זו היא היא "תני ר' חייה", והירושלמי מעתיק את התוספתא ומוכיח ממנה שר' חייה חולק על משנתנו.<br>נמצאנו למדים שהגירסא "מוכרת ונותנת וקיים" במשנתנו (עיין לעיל הערה 15) מקויימת במפורש ע"י הירושלמי, וע"י הבבלי בנוסח ב' וג' שהבאנו לעיל, והגירסא "אם מכרה ונתנה קיים" בתוספתא מקויימת ע"י הירושלמי וע"י הבבלי בכל הנוסחאות (חוץ מנוסח א'). ועיין בשי"ק ובמה"פ לירושלמי הנ"ל. וכבר עמד על כך הרמב"ן בחידושיו בריש פירקין (שהביא את הירושלמי כעדות לנוסח הבבלי). ועיין גם בחי' הרא"ה שם. ואף הרשב"א (לפי שטמ"ק ע"ח ב', סד"ה והאנן תנן) הביא את הירושלמי כסיוע לגירסת הר"ח בבבלי, וכפירושו (כלומר של הרשב"א) בגירסא זו, וסיים: ואתיא הא דירושלמי כאוקמתא דרב זביד.
<small>9-10.</small> <b>ורבותינו חזרו ונמנו בנכסים שנפלו עד שלא נשאת, ונשאת שאם מכרה ונתנה בטל. </b>וכ"ה בד, וכע"ז בירושלמי פ"ח ה"ב, ל"ב ע"א. אבל בכי"ע ובקג"נ: שאם מכרה (בכי"ע: שמכרה) ונתנה <b>קיים</b>. וכנראה שיש כאן ט"ס ואשגרה מלעיל. ובבבלי ע"ח ב': רב ושמואל דאמרי תרוייהו בין שנפלו לה נכסים עד שלא נתארסה, בין שנפלו נכסים משנתארסה, וניסת, הבעל מוציא מיד הלקוחות. כמאן דלא כר' יהודה ודלא כר חנינא בן עקביה ? אינהו דאמרי כרבותינו, דתניא רבותינו חזרו ונמנו בין שנפלו לה עד שלא <b>תתארס</b>, ובין שנפלו לה משנתארסה, וניסת, הבעל מוציא מיד הלקוחות. ועיין בריטב"א ע"ח ב' ובשטמ"ק שם, ד"ה אינהו. ולפי הגירסא בתוספתא ובירושלמי, חידשו רב ושמואל שאפילו בנכסים שנפלו לה עד שלא נתארסה ונישאת מכרה בטל. ועיין בתוספות ע"ח ב', ד"ה לא, ע"ח א', ד"ה האשה.<br>ובירושלמי הנ"ל סה"ב הסיקו: רבותינו (הורו) חזרו ונמנו, שעד שלא נמנו לא היו חולקין עלוי (כלומר, על רבן גמליאל).<sup class="footnote-marker">19</sup><i class="footnote">עיי"ש בירושלמי בדברי ר' אמי. ועיין בירושלמי פ"ט ה"א, ל"ב ע"ד, מה שאמר שם ר' אימי בשם ר' יוחנן, ובפ"מ שם, ד"ה בדין היה.</i> ומכאן מוכח שהירושלמי פירש שהחכמים שאמרו לר"ג, לא אמרו כן אלא דרך שאלה בלבד, אבל למעשה לא חלקו עליו, כמו שכתב הריב"ש בסוגיין (לפי שטמ"ק כאן). וכן ברא"ה רפ"ט: דאע"ג דאמרי' אמרו לו הואיל וזכה באשה וכו', בעיא הוא דקא בעו לה ולא חש לה רבן גמליאל וכו'. וכן פירשו כמה מן הראשונים, עיין רמב"ן, רשב"א (והביאו בשטמ"ק בסוגיין ע"ח ב'), ר"ן ונ"י בריש פ"ט, והוא דלא כפירוש התוספות ע"ח ב', ד"ה לא, והרא"ש ברפ"ט שבנכסים שנפלו עד שלא נשאת (כלומר, משנתארסה) ונישאת מכרה בטל לשיטת החכמים שאמרו לו לר"ג. ובמשנתנו רפ"ט אמרו: אם כן למה כתב לה דין ודברים אין לי בנכסיך, שאם מכרה ונתנה קיים, והעמידוה בבבלי פ"ג א' בכותב לה ועודה ארוסה (וכן מוכח גם בירושלמי רפ"ח שם), וקשה הרי משנתנו נשנתה לפני מניין רבותינו, ואפילו בלא כתב לה מכרה קיים ? ולפי הירושלמי הרי אין שום חולק על ר"ג לפני המניין הנ"ל ? כבר תירצה הרשב"א הנ"ל: דנ"מ למכור לכתחילה, דאילו לא התנה לא תמכור לכתחילה וכו', והשתא אפילו לכתחילה יועצין אותה שתמכור. וכן כתב בתיו"ט רפ"ט מדעתו, עיי"ש. ועיין בתוספות פ"ג ב', ד"ה רב אשי, ובתוספות הרא"ש, ד"ה למה. ועיין בתוספות ר' עקיבא איגר מה שתמה על בעל תיו"ט הנ"ל, וכן כתב גם הריטב"א ברפ"ט. ועיין בחי' הרמב"ן, הרא"ה ועוד שתירצו תירוץ אחר, עיי"ש.
<small>10-13.</small> <b>ר' שמעון חולק בין נכסין לנכסין. נכסין הידועין לבעל לא תמכור, אם מכרה ונתנה בטל, שעל מנת כן נשא', ושאין ידועין לבעל לא תמכור, ואם מכרה ונתנה קיים, שעל מנת כן קיימה. </b>המלים "שעל מנת כן קיימה" חסרות בד, בכי"ע ובקג"נ. וכל הלכה זו של ר' שמעון אינה אלא משנתנו פ"ח מ"ב, ושם חסר גם הטעם של "שעל מנת כן נשאה". ובירושלמי (פ"ח ה"ג, ל"ב ע"א) ובבבלי (ע"ח ב') נחלקו אמוראים בטיבן של נכסים שאינן ידועין, ולמ"ד אחד ידועין הן קרקעות ואינן ידועין הן מטלטלין, ולמ"ד אחר אינן ידועין הן נכסים שנפלו במדינת הים והיא יושבת כאן. וברש"י ע"ח ב': ידועין מקרקעי. <b>ועל מנת אותן נכסים נשאה</b>,<sup class="footnote-marker">20</sup><i class="footnote">הניסוח שבנימוקי יוסף ע"ח ב' עוד יותר קרוב ללשון התוספתא: שיכול לומר שעל מנת כן נשאה, שהיה מצפה שתפול לה אותה ירושה.</i> לפיכך מכרה בטל, שהיה מצפה שתפול לה אותה ירושה. ולהלן (לעניין שטר מברחת) ע"ט א' כתב: כנכסים שאינן ידועין. שהרי על מנת שאינן שלה נשאה, דסבר שהמתנה גמורה.<br>ומלשון התוספתא בכל הנוסחאות משמע כלשון רש"י הנ"ל שנכסים ידועים הם נכסים שהיו בידה בשעה שנשאה, או לכל הפחות שידע וציפה שיפלו לידה אח"כ. אבל אם לא היו בידה בשעה שנשאה, ואף לא ציפה מעולם שיפלו לידה, הם נכסים שאינן ידועין, ואם נפלו לה נכסים לאחר שנישאת וידע הבעל על נפילה זו, והאשה מכרה אותם אח"כ, נכסים שאינן ידועין הן, שהרי לא ידע הבעל עליהן בשעה שנשאה, ואף לא ציפה שיפלו לה.<br>והר"י מיגאש<sup class="footnote-marker">21</sup><i class="footnote">לפי תשובת הרשב"א ח"ב סי' ק"ח, והמאירי, עמ' 334. ובר"ן רפ"ח בד' קושטא: הרב 'ן מיגש, ובד"ו: הרמבץ מיגש.</i> מפרש שאין הבדל בין המקומות שנפלו לה הנכסים, ולא דברו אלא בהווה, והעיקר הוא שהבעל לא ידע עליהם בשעת הנפילה ובשעת המכירה, אבל אם ידע עליהם בשעת הנפילה, כבר ברשותו הם, ומכרה בטל אם מכרה אותם אחר ידיעתו.<sup class="footnote-marker">22</sup><i class="footnote">ובזה מתרצים הראשונים את הקושיא ממשנתנו כאן רפ"ו, שמוכח ממנה שאף אם נפל לה ריוח לאחר נישואין ממקום שלא ציפה לו הבעל, אף הוא אוכל פירות. והוא הדין בשנתן לה אחר מתנה סתם. ועיין גם במשנתנו פ"ח מ"ג, והרי אף ר' שמעון מודה בה, והמטלטלים הם של הבעל, אפילו למ"ד שמטלטלים הם נכסים שאינן ידועין.</i> ועיין ברא"ה ובריטב"א ע"ח ב', ברא"ש פ"ח סי' א', בר"ן ובנ"י בריש פ"ח. ובתוספות הרא"ש ע"ח ב' הבין בשיטה זו שכל זמן שהבעל לא ידע על נפילת הנכסין ועל מכירתן, אע"פ שציפה להם מתחילה, נכסים שאינן ידועין הן. וכן כתב בבית שמואל אה"ע סי' צ' ס"ק י"א, אות מ"ב: וכתב הר"ן בשם הרשב"א לאו דוקא במדינת הים, אלא כל שלא ידע משעת הנפילה <b>אף שהיה מצפה עליהם</b>. והמלים "אף שהיה מצפה עליהם", אינן בלשון הר"ן, ואין הכרח לדייק כן מלשונו, ועיקר החידוש הוא שאם ידע עליהם הבעל בין נפילה למכירה מכרה בטל, אע"פ שלא ידע עליהן בשעת נפילה ולא ציפה להן.<sup class="footnote-marker">23</sup><i class="footnote">אבל אם ציפה להן, הם נכסים ידועים, אעפ"י שלא ידע לא על הנפילה ולא על המכירה, כפירש"י. וכן מוכח מלשונו של בעל נ"י שמשתמש ברגיל בדברי הר"ן. אבל כבר כתבנו לעיל שהרא"ש בתוספותיו הבין שיטה זו כדעת בעל בית שמואל. וצ"ע.</i><br>ולשיטה זו<sup class="footnote-marker">24</sup><i class="footnote">וביחוד לפי הבנת הרא"ש בתוספותיו בדעת שיטה זו, עיין מ"ש לעיל הע' 23.</i> קשה קצת לשון התוספתא "שעל מנת כן נשאה", שהרי אפילו לא ידע בשעת הנישואין על הנכסים ולא ציפה להם כלל מכרה בטל, אם נודע לו לפני מכירתה, ומה שייך לומר כאן "שעל מנת כן נשאה". וצריך לפרש ש"נשאה" לאו דווקא, אלא הכוונה היא שעל מנת כן קיימה, וטוען שדעתו לא היתה נוחה בה, וגלגל עמה וקיימה משום שדעתו היתה על הנכסים, ולא היתה איבה בבית (ועיין בהסברו של הרמ"ה ברא"ש פ"ח הנ"ל). ושמא גירסת כי"ו בסיפא "שעל מנת כן קיימה" הוא נוסח אחר לרישא כאן, והכניסוהו הסופרים שלא במקומו.<sup class="footnote-marker">25</sup><i class="footnote">ובדוחק אפשר לפרש גי' כי"ו כמו שהיא לפנינו, וכשיטת הר"י מיגש (וכמו שפירשנו לעיל שאינו חולק על רש"י בהיה מצפה), והיינו אם לא ידע הבעל על הנכסים לא בשעת נפילתן (ואף לא ציפה להן) ולא בשעת מכירתן אין לו שום טענה, שהרי על מנת כן קיימה כל הזמן עד אחרי המכירה. והסיפא מגלה על הרישא.</i><br>ובחי' הרא"ה פירש שדברי ר"ש "אסיפא קאי דאמרי עד שלא נשאת ונשאת, אבל בשנפלו לה משנשאת בהא דכולי עלמא מודי שאם מכרה ונתנה הבעל מוציא מיד הלקוחות, ולא שני לן בהו כלל אלו הן ידועין ואלו הן שאינן ידועין".<sup class="footnote-marker">26</sup><i class="footnote">פשיטא שלפי שיטה זו מתורצת הקושיא שהקשו רבותינו מן המשניות לעיל ולהלן, עיין מ"ש לעיל הע' 22. ואף לשיטת רש"י אין הקושי גדול, עיין רמב"ן ע"ט א', ד"ה והא, ובקרבן נתנאל על הרא"ש רפ"ח, אות א'. אבל עיין מ"ש בהפלאה ע"ה ב', ד"ה ור' יוחנן אמר.</i> ודברי רבינו קשים, עיין מ"ש לעיל, שו' 9–10, ד"ה ובירושלמי, ומ"ש רבינו בעצמו ברפ"ט.<sup class="footnote-marker">27</sup><i class="footnote">ועיין מ"ש במלא"ש למשנתנו, והסתייע בסדר שבתוספתא כאן. ודבריו תמוהים שמניח ששיטת ר' שמעון דבוקה לדברי רבותינו, עיי"ש.</i> אבל רבינו יהונתן (בשטמ"ק) ושאר מפרשים חולקים עליו, ור"ש מדבר אפילו בנכסים שנפלו לה אחרי שנישאת.

Halakhah 2

<small>13-14.</small> <b>היורד לנכסי אשתו ונתן עיניו לגרשה, אם קדם ותלש מן הקרקע כל שהוא הרי זה זריז ונשכר. </b>וכ"ה ("כל שהוא") גם בד ובכי"ע. ובקג"נ: כל שהן, וכ"ה בהשגות הראב"ד שנביא להלן. ואין הבדל בין הגירסאות<sup class="footnote-marker">28</sup><i class="footnote">עיין מ"ש להלן הע' 30.</i> והכוונה שכל מה שתלש תלש, אפילו תלש הרבה.<sup class="footnote-marker">29</sup><i class="footnote">עיין להלן בסיפא לעניין נכסי שבויין.</i> וברייתא זו נסמכה למשנתנו פ"ח מ"ה: המוציא הוצאות על נכסי אשתו וכו' קמעא <b>ואכל הרבה</b> וכו' ומה שאכל אכל.<sup class="footnote-marker">30</sup><i class="footnote">ברשב"א ב"מ ל"ט רע"א: והא המוציא הוצאות על נכסי אשתו שהוא זריז ונשכר. ועיין גם בחי' הרמב"ן שם. וכן מדוייקת לשון התוספתא כאן "היורד לנכסי אשתו", והכוונה שירד להשביחן ("המוציא הוצאות על נכסי אשתו") <b>ותלש</b> מן המחובר כל שהוא (או "כל שהן"), כלומר, בין <b>אכל</b> קימעא ובין אכל הרבה (כלשון המשנה). ועיין על לשונות "כל שהוא", "כל שהן" במשנת תרומות פ"ה מ"ה, עירובין פ"ב מ"ב, מ"ג, כלים פי"ט מ"ג, פכ"ט מ"ג ועוד. ואשר ל"אכל" שבמשנתנו כתבו תלמידי ר' יונה (לפי נתיבות משפט לס' משרים, קצ"ז ע"ג, ושטמ"ק ע"ט ב', סד"ה מחוברין) שאכל דווקא. ועיין מה שתמה עליהם בנתיבות משפט (הנ"ל), ועיי"ש שהעיר על הראב"ד בתמים דעים (עיין להלן הע' 31) שאכילה לאו דווקא, עיי"ש בנתיבות משפט. ועיין להלן הע' 40.</i> והברייתא שלנו גם בירושלמי כאן פ"ד ה"ח, כ"ט ע"א, ויבמות פט"ו ה"ג, י"ד סע"ד-ט"ו רע"א, ושם חסר "כל שהוא". ועיין מ"ש להלן בסמוך ובבבלי גיטין י"ח א', ב"מ י"ט א' (בשיטת ר' שמעון), ומ"ש להלן הערה 38.<br>ובמשנתנו פ"ח מ"ג-מ"ד: וחכמים אומרים המחוברין לקרקע שלו, והתלושין מן הקרקע שלה, וילקח בהן קרקע והוא אוכל פירות. ר' שמעון אומר וכו' פירות המחוברין לקרקע בכניסתה שלו וביציאתה שלה, והתלושין מן הקרקע בכניסתה שלה וביציאתה שלו. ובבבלי ע"ט ב': ר"ש היינו ת"ק? אמר רבא מחוברין בשעת יציאה <b>איכא בינייהו</b>.<sup class="footnote-marker">31</sup><i class="footnote">בה"ג ה' כתובות ד"ו ס"ט רע"ב: המחוברין בקרקע בשעת יציאה <b>איצטריכא ליה</b>. ובעל המאור והראב"ד בהשגות על הרי"ף (תמים דעים סי' רל"ח, נ"ג ע"ב) הביאו בשמו: מחוברין בשעת יציאה <b>אתא לאשמעינן</b>. ובבבלי כי"מ הובאו שתי הנוסחאות (אתא לאשמועי' וכו' איכא בינייהו). ועיין אוה"ג, התשובות, עמ' 243, ובהערות שם.</i> ופירש"י: דקסברי מה שגדל ברשותו שלו. ובחי' הריטב"א כתב שם: "ותלושין דאמרינן, לה (צ"ל: לא) סוף דבר תלושין לגמרי, אלא ה"ק כל היכא דלא צריכא לארעא כלל, שכל העומד לתלוש כתלוש דמי". וכן משמע מדברי הרא"ה שם, עיי"ש. ולפ"ז אף ר"ש מודה באינן צריכין לארעא שהן שלו, משום שהן כתלושין, עיין ב"ק נ"ט ב' ובתוספ' שם, ד"ה ופסק. אבל שאר המפרשים חולקין עליו, עיין להלן.<br>והנה מלשון הגמרא בהוצאות שלנו ("איכא בינייהו") מוכח שהחכמים חולקים על ר' שמעון, ונחלקו הראשונים אם הלכה כר"ש,<sup class="footnote-marker">32</sup><i class="footnote">הר"ח (לפי הרא"ש פ"ח סי' ז' ותוספותיו ע"ט ב'), הרי"ף, הר"מ בפיה"מ ובפכ"ב מה' אישות הכ"ר, ועוד. ועיין מאירי, עמ' 335.</i> או כחכמים.<sup class="footnote-marker">33</sup><i class="footnote">ר"ש הנגיד, הר"י מיגאש (לפי הראב"ד הנ"ל, לעיל הע' 31), בעל המאור הנ"ל, תוספות רי"ד ע"ט ב'.</i> ובה"ג ה' כתובות, ד"ו ס"ט סע"א: כל פירי דתלישין בההיא שעתא דקא יהיב לה גיטא, כגון חיטי וחצידן, תמרי וגזירן, כל דתליש דבעל הוא, וכל מידי דמיחבר בארעא, דאכתי לא תליש, אף על גב דלבתר הכין סופיה לאיתלושי, כיון דבההיא שעתא דקא יהיב לה גיטא לאו תלוש הוא, דידה הוא וכו'. וכע"ז בהלכות פסוקות, הוצ' ר"ס ששון, עמ' קי"ד, ובהלכות ראו, עמ' 88, ועיין אוה"ג, התשובות, עמ' 244. וכן היא שיטת רבינו יונה (שטמ"ק במקומו), והביא ראייה<sup class="footnote-marker">34</sup><i class="footnote">לפי הרא"ש פ"ח סי' ז'. ועיין בס' משרים לרבינו ירוחם נכ"ג ח"ז.</i> מן הירושלמי כאן פ"ח ה"ד, ל"ב ע"א (אבל עיין בשי"ק שם, ד"ה והתלושין). והטעם הוא משום שגוף הקרקע שלה אף בחיי הבעל, ואינו אוכל פירות אלא מתקנת חכמים, וכל זמן שלא תלש ממש ברשותה הן, כבאור הראב"ד בתמים דעים שנביא להלן. ועיין מאירי, עמ' 335.<br>והראב"ד בהשגות על הרי"ף במקומו (תמים דעים סי' רל"ח, נ"ג ע"ג) הביא ראיות שהלכה כר"ש,<sup class="footnote-marker">35</sup><i class="footnote">ובתוכן ראייה נפלאה מן המשנה עצמה כאן (מ"ה) שהברייתא שלנו נסמכה לה, עיי"ש. וכעין זה הביא רבינו יונה (לפי שטמ"ק ע"ט ב', סד"ה מחוברין) בשם רבו (הר"ש מן ההר?). ועיין בס' נתיבות משפט לס' משרים, קצ"ז ע"ג, שהביא כן בשם תלמידי ר"י.</i> וכתב שוב: ועוד דקתני לה בתוספת' דכתובות פ' האשה שנפלו לה נכסים גבי הלכת' פסיקת',<sup class="footnote-marker">36</sup><i class="footnote">כלומר, שאר הבבות שלהלן הן הלכות פסוקות, והובאו גם בבבלי, עיין להלן.</i> וסתמא נמי קתני לה, דתניא בתוספת' היורד בנכסי אשתו ונתן זה (צ"ל: בה) עיניו לגרשה אם קדם ותלש מן הקרקעות <b>אפילו כל שהן</b><sup class="footnote-marker">37</sup><i class="footnote">לעיל, ר"ה היורד, העירונו שהגירסא "כל שהן" היא גם בקג"נ, אבל המלה "אפילו" חסרה בכל הנוסחאות. ולגירסא זו ("אפילו") אפשר היה לפרש שהכוונה אפילו הפירות הן כל שהן, שלא הגיע זמנן ליקצר, וכלשון הטור באה"ע סי' פ"ח: תלשן הבעל קודם הגירושין זכה בהן אפי' <b>לא הגיע זמנן ליקצר</b>. אבל המחוור הוא כמו שפירשנו לעיל שם, וכן בוודאי פירש הראב"ד שהרי פירשה בפירות העומדים להתלש (ואין לפרש "אפילו כל שהן", אפילו גמורים, שאם כן מאי אפילו, כל שכן הוא שהם של הבעל). ולהלן שם (בהבאה מן התוספתא) השמיט את המלים "אפילו כל שהך משום שאינן מעלין ואינן מורידין.</i> הרי זה זריז ונשכר, היורד לנכסי שבויים וכו', דקתני בתוספתא אם קדם ותלש הרי זה זריז ונשכר, תלש אין לא תלש לא, ובדלא צריכי לארעא נמי קאמר שאם תלש הרי זה זריז ונשכר, לא תלש הוו להו כקרקע, וכאש' (צ"ל: ודאשה) הוו, וכדאמרינן במילתי' דר' שמעון. והובאו דבריו ברא"ש פ"ח סי' ז', ובתוספותיו ע"ט ב' ובר"ן פ"ח סי' ש"כ. ובנ"י שם הביא ראייה מן התוספתא כדברי הראב"ד, אבל לא הזכיר את שמו.<sup class="footnote-marker">38</sup><i class="footnote">ועיין באו"ש פכ"ב מה' אישות הכ"ד, ואף שהדברים ראויים למי שאמרם, מ"מ קשה לפרש כפירושו המחודד, ולא עוד אלא שבירושלמי לא נזכר כלל מאמרו של רבא שר' שמעון סובר שאין לבעל פירות משעה שנתן בה עיניו לגרשה.</i>

Halakhah 3

<small>14-15.</small> <b>היורד לנכסי שבויין ושמע בהן ממשמשין ובאין, אם קדם ותלש מן הקרק' כל שהוא הרי זה זריז ונשכר. </b>וכע"ז בד ובכי"ע. ובראב"ד הנ"ל: היורד לנכסי שבויים ושמע שהם באים, אם קדם ותלש מן הקרקעות הרי הוא זריז ונשכר. וכנראה שרבינו קיצר. ובירושלמי הנ"ל חסר "כל שהוא" כשם שהוא חסר שם גם ברישא. וכאן הרי הכוונה ברורה שכל מה שקדם ותלש<sup class="footnote-marker">39</sup><i class="footnote">עיין לעיל הע' 30 והע' 37.</i> נשכר, ומה שנשאר חוזר לבעלים. ובבבלי ב"מ ל"ח ב': דתניא היורד לנכסי שבוי אין מוציאין אותו מידו, ולא עוד אלא אפי' שמע שממשמשין ובאין וקדם ותלש <b>ואכל</b><sup class="footnote-marker">40</sup><i class="footnote">וכ"ה ("ואכל") בכל הנוסחאות שראיתי וכ"ה בר"ח, ברי"ף ועוד. ובבבלי ב"מ ס"ו סע"ב (לעניין מוכר דבר שלא בא לעולם): דאי שמיט <b>ואכיל</b> לא מפקינן מיניה. ובריטב"א שם, הוצ' ד"א האלפערן: <b>פר"י</b> דלאו דוקא שמיט ואכיל, אלא כיון שהגביהן, או שנתנם בכליו וכו', וכ"ה בשטמ"ק בשמו. ועיין גם בספר התרומות שער ס"ד סה"ב, בטור חו"מ סי' ר"ט ובדרישה שם סוף אות ה'. אבל במיוחס להריטב"א ב"מ שם: ופירש <b>הרב בעל התוספות</b> דווקא אכיל, דאינן בעין, הוא דלא מפקינן מיניה, אבל ישנן ברשותיה אע"ג דתליש מפקינן מיניה. וכן הביא במאירי שם, עמ' 245 (אלא שהוסיף: ויש חולקין בזו). וכ"ה דעת הרא"ה בכתובות ע"ט א', ד"ה והנכון (קרוב לסופו). ולא העירותי אלא לעניין הלשון. ברם בתוספתא ובירושלמי חסרה כאן המלה "ואכל" בכל הנוסחאות. ועיין לעיל, הע' 30.</i> הרי זה זריז ונשכר. עיי"ש בתוספות, ד"ה היורד, וברשב"א שם.<sup class="footnote-marker">41</sup><i class="footnote">ודברי הרשב"א לקוחים, כנראה, מבעל המאור ב"מ פ"ג, סוף סי' של"ח.</i> ועיין גם בסמ"ע חו"מ ריש סי' רפ"ה. ופשיטא שכל זה אינו עניין לא לתוספתא ולא לירושלמי, שהרי כאן לא נזכרה כלל הרישא שבבבלי, והלשון ("היורד") היא דוגמת הרישא (היורד לנכסי אשתו). ועיין מ"ש להלן. 
<small>15-17.</small> <b>אילו הן נכסי שבוין, כל שהלך אביו, או אחיו, או אחד מן היורשין, למדינת הים ושמע בהן שמתו וכו'. </b>ובראב"ד הנ"ל: "כל שהלך אביו או אחד <b>ממורישיו</b> למדינת הים וכו'". וכע"ז ("ממורישיו") גם בירושלמי ובבבלי הנ"ל. ואף לפנינו צ"ל: אחד מן המורישין. ובכי"ע: ושמע בהם <b>שממשמשין ובאין</b>. וכן בקג"נ: או [אחיו למדינת הים ו]שמע שהן באין. וכנראה שהיא אשגרה מן הרישא.<br>ובבבלי (בהוצאות שלפנינו, וכע"ז גם בכי"י): ואלו הן נכסי שבויין הרי שהיה אביו, או אחיו, או אחד מן המורישין <b>כאן<sup class="footnote-marker">42</sup><i class="footnote">כ"ה בכי"ר א' וב' בבבא זו ובבבא שלהלן (עיין דק"ס). וכ"ה באו"ז ב"מ סי' קכ"א, י"ז ע"ד. וכן, כנראה, היה גם לפני הראב"ד שהובא ברשב"א. ואין שם הבדל בין שבויין ונטושין, אלא שבשבויין שמע בהן שמתו ובנטושין לא שמע, כמו שכתבנו להלן בפנים.</i> והלכו</b> (כ"ה ברוב הנוסחאות) להם למדינת הים, ושמעו בהן שמת.<sup class="footnote-marker">43</sup><i class="footnote">על טיב השמיעה, עיין בתוספות שם, ד"ה בששמעו, ובתוספות יבמות קט"ז ב', ד"ה שאין, ובשאר הראשונים בב"מ שם.</i> ובתשובות גאוני מזרח ומערב סי' ט"ז: ואלו הן נכסי שבויים הרי <b>שנשבה</b> אביו, או אחיו, או אחד מן המורישין, ושמע בהם שמתו. וכן מעתיק גם הרב המגיד בפ"ז מה' נחלות ה"ד. וכן ברי"ף ב"מ פ"ג סי' של"ג, אלא שהוא מוסיף באמצע: והלכו להן למדינת הים, והעיר ע"ז הרב המו"ל של תשה"ג הנ"ל. ונראה שברי"ף הורכבו שתי הנוסחאות.<sup class="footnote-marker">44</sup><i class="footnote">והראב"ד (לפי הרשב"א במקומו) פירש: והלכו להם למרינת הים, כלומר בשביה. והרשב"א פירש שהלכו לסחורה ע"מ לשוב, וכשהיו שם נשבו. וכ"ז לכאורה שכמותי דחוק מאד.</i> ולפ"ז אין הבדל בין נכסי שבויין לנכסי נטושין, אלא שבנכסי שבויין שמע בהן שמתו ובנכסי נטושין לא שמע בהן שמתו,<sup class="footnote-marker">45</sup><i class="footnote">עיין לעיל, הע' 42, ובאו"ז שהבאנו שם.</i> כמפורש להלן בתוספתא. וכן כותב הגאון הנ"ל: "אעפ"י שמי שיצא למדה"י לא דמי לשבוי,<sup class="footnote-marker">46</sup><i class="footnote">ובגירסתו הרי לא היתה בבבא זו "והלכו להן למדינת הים".</i> בששמעו בו שמת כשבוי ששמעו בו שמת דמי, דכ"ע מודו דמורידין קרוב לנכסיו". אבל בנכסי רטושין מוציאין אפילו כששמעו בו שמת.<sup class="footnote-marker">47</sup><i class="footnote">כשיטת הרמב"ן והרשב"א ב"מ ל"ח סע"ב, והרנב"ר שהובא בנ"י שם.</i><br>ואף הברייתא שלפנינו פירושה: אילו הן נכסי שבויין וכו', כלומר, כל שהלך אביו וכו', נכסי שבויין הן, ופשיטא שאם נשבה ממש בוודאי שנכסי שבויין הן. ובתוספתא כאן, וכן ברוב הנוסחאות של הברייתא שבבבלי, לא נזכר במפורש מה דינו של שבוי ממש שלא שמעו בו שמת, ונחלקו בה רב ושמואל בבבלי ב"מ ל"ח ב'. והביאו שם ברייתא, והוכיחו ממנה שאין מורידין קרוב לנכסי שבוי (שלא שמעו בו שמת),<sup class="footnote-marker">48</sup><i class="footnote">ושם בשבוי ממש עסיקינן, רוגמת ביתר שהקיפוה לגיונות, עיין באבות דר"ן פל"ח, נ"ח ע"א. ועיין מכילתא משפטים פי"ה, הוצ' הורוביץ, עמ' 314, מכילתא דרשב"י, הוצ' אפשטין-מלמד, עמ' 211. ובבבלי שם: לירד לנכסי אביהן ואין מניחין אותן. אמר רבא לירד ולמכור תנן. ועיי"ש שדחו פירוש זה. ובמכילתא הנ"ל: שאין בית דין מניחין אותם <b>למכור בנכסי אביהן</b>, בחזקת שהן קיימין. ובאבות דר"ן הנ"ל: שיהיו נכסיהן עומדים בחזקת אבותם, ולא יהיו מניחין אותן לירש (בנו"א שם: לירד) ולישא וליתן בהן. ועיי"ש בשנו"ס. ובמכילתא דרשב"י הנ"ל (לפי מה"ג שם): בניהן יושבין ומשמרין כשבויין אינן יכולין <b>לירד לנחלה</b>. ועיין במדרשים מן הגניזה, הוצ' מאן-זנה (בס' The Bible As Read וכו') ח"ב (1966), סוף עמ' קי"א.</i> ותירצו: ומורידין קרוב לנכסי שבוי תנאי היא, והביאו את הברייתא שלנו. ופירש"י ל"ח סע"ב: והיינו תנאי, דרבן שמעון [בן גמליאל] סבר מורידין, ורבנן סברין אין מורידין. וכן מוכח מתוך התוספות שם, סד"ה היורד, שהכוונה למחלוקת הת"ק ורשב"ג בברייתא שלנו. אבל מתוך דברי האו"ז<sup class="footnote-marker">49</sup><i class="footnote">ב"מ פ"ג סי' קכ"א, ל"ח ע"א, ד"ה ונראה בעיני.</i> מוכח שפירש שבברייתא זו כ"ע מודי שמורידין קרוב לנכסי שבוי ממש שלא שמעו בו שמת, והכוונה ב"תנאי היא" שברייתא זו חולקת על המכילתא ואבות דר"ן שהביאו לעיל שם. ועיין מ"ש להלן, עמ' 316, ד"ה ברם.
<small>17.</small> <b>וירד לנחלה. </b>וכ"ה בד, בכי"ע, בקג"נ ובירושלמי הנ"ל. אבל בבבלי חסר כ"ז. ועיין מ"ש להלן, שו' 17–18, ד"ה אילו הן. ולפי פשוטה מגדירה הברייתא מה הן נכסי שבויין שאנו עוסקין בהן, והיינו כל שהלך אביו וכו' ושמע בהן שמתו וירד לנחלה, כלומר לנחלה ממש,<sup class="footnote-marker">50</sup><i class="footnote">השוה לשון המכילתא דרשב"י שהבאנו לעיל סוף הע' 48. ובלשון המשנה "נכנס לנחלה". ועיין בס' המקח והממכר לרב האיי שער ב'.</i> ושלא ברשות ב"ד.<sup class="footnote-marker">51</sup><i class="footnote">שהרי אין כאן שני עדים, ואין יורדין לנחלה ברשות ב"ד אלא ע"פ שני עדים, כמשנת יבמות פט"ו מ"ג ועדיות פ"א מי"ב, ועיין מ"ש לעיל הע' 43.</i> ובכגון דא אם שמע שהשמועה הראשונה כוזבת וירד ותלש הרי זה זריז ונשכר. אבל אם לא באו הבעלים מחזיק בנחלתו. ואף בברייתא שבבבלי הפירוש כן, וההגדרה "ואילו הן נכסי שבויין" חוזרת לפתיחת הברייתא: היורד לנכסי שבויין אין מוציאין מידו (כפירוש רש"י במקומו. ועיין גם בפי' ר"ח) כלומר, אם ירד לנחלה שלא ברשות אין מוציאין מידו, ועיין מ"ש להלן בסמוך, ד"ה אילו הן. ועיין בשי"ק יבמות פט"ו ה"ג, ד"ה היורד לנכסי שבויין, מ"ש על הר"מ פ"ז מה' נחלות ה"ד. ועיין מ"ש הסמ"ע חו"מ ריש סי' רפ"ה. 
<small>17-18.</small> <b>אילו הן נכסי נטושין, כל שלא שמע בהן שמתו, וירד לנחלה. </b>בירושלמי הנ"ל: אבל ניכסי נטושין מוציאין מידו. ואילו הן נכסי נטושין כל שהלך אביו, או אחיו,<sup class="footnote-marker">52</sup><i class="footnote">"או אחיו" נשמט בירושלמי כתובות בטעות.</i> או אחד מכל המורישין אותו למדינת הים, ולא שמע עליהן שמתו, וירד לו לנחלה. וכע"ז גם בבבלי ב"מ הנ"ל,<sup class="footnote-marker">53</sup><i class="footnote">וכ"ה גם בתשובת הגאון הנ"ל (תשובות גאוני מזרח ומערב סי' ט"ז, ו' ע"ב).</i> אלא שלא נזכר שם "וירד לו לנחלה". אבל בכמה כי"י הבבלי וברי"ף שם: ולא שמעו בהם שמתו <b>וקפץ וירד לתוך הנחלה</b>.<sup class="footnote-marker">54</sup><i class="footnote">עיין דק"ס שם.</i> ואף שם פירושו שירד לתוך הנחלה לירש.<sup class="footnote-marker">55</sup><i class="footnote">כפי שמשמע מן המקבילה בתוספתא כאן ובירושלמי.</i> וברישא לא הזכיר הבבלי "נחלה", שהרי פשוט הוא שאם שמע שמת אביו וירד לנכסיו, לירושה ירד, אבל כאן שלא שמעו בו שמת אמרו במפורש "שקפץ וירד לתוך הנחלה". ובין בירושלמי ובין בבבלי (לפי רוב הנוסחאות) אין הבדל בין נכסי שבויים לנכסי נטושים, אלא שבשבויים שמע בהם שמתו, ובנטושים לא שמע בהם שמתו. ולשון התוספתא עוד יותר ברור, והכוונה שנכסי נטושין הם כמו ששנינו לעיל, אלא שלא שמע בהן שמתו,<sup class="footnote-marker">56</sup><i class="footnote">עיין מ"ש לעיל, שו' 15–17, ד"ה ובבבלי.</i> ופשוט שמוציאין מידם, כשם שמוציאין מכל יורש שירד לנכסי מורישיו בשעה שהם חיים.<sup class="footnote-marker">57</sup><i class="footnote">ואין מניחין להם לרדת, אפילו לרדת ולתקן, עיין בפי' הר"ח שם ל"ח ב'.</i> 
<small>18.</small> <b>רבן שמעון בן גמליאל אומ' שמעתי שהנטושין כשבוין. </b>וכע"ז גם בירושלמי ובבבלי הנ"ל, והכוונה שאף בזה אין מוציאין מידן, אלא מניחין אותן ושמין להם כאריס,<sup class="footnote-marker">58</sup><i class="footnote">ושאר פירות יהו מונחין, כפירש"י שם ל"ט א', סד"ה דאילו התם. ועיין בתוספות שם, ד"ה וכולן. וכן כתב הראב"ן, ד' פראג צ"ה ע"ב (בנשבה למדינת הים, וירד קרוב לנכסיו): וכיוון דקי"ל כשמואל, דאכל שפיר אכל, וגם אין ראובן יכול לסלקו בולא כלום, דשמין לו בעדי' (צ"ל: כערי', כעריס).</i> עיין מ"ש להלן. 
<small>18-20.</small> <b>היורד לנכסי רטושין מוציאין מידן. וכולן שמין להן כעריס. אילו הן רטושין, כל שלא יודע היכן הן. </b>וכ"ה בד<sup class="footnote-marker">59</sup><i class="footnote">אלא ששם בטעות: בעדית, וכ"ה שם גם להלן שו' 33. והשוה לשון הירושלמי שהעתקנו להלן בסוף הפירוש לברייתא זו, ד"ה ואשר.</i> ובכי"ע (ושם: כאריס, והיא היא). ובירושלמי הנ"ל: מוציאין מידו, ואילו הן נכסי רטושין כל שהלך אביו, או אחיו, או אחד מכל המורישין אותו, למדינת הים ואין ידוע היכן הם (ביבמות: הוא). ובבבלי: מוציאין אותו מידו. ואלו הן נכסי רטושים הרי שהיה אביו, או אחיו, או אחד מן המורישין כאן, ואינו יודע להיכן הלכו. ועיין דק"ס שם ור"ח ל"ח סע"ב. והברייתא "וכולן שמין להן כעריס" לא היתה לפניהם בבבא זו אלא להלן (עיין מ"ש להלן). ולכאורה מסתבר שאף בתוספתא צ"ל כן: אילו הן רטושין כל שלא יודע היכן הן, וכולן שמין להן כעריס, כמו שהגיה הגר"א. אבל עיין מ"ש להלן, ד"ה עכשיו.<br>ואף כאן התוספתא בסיגנונה הקבוע שאין בין שבויין ונטושין ורטושין אלא שבשבויין שמעו בהן שמתו, בנטושין לא שמעו בהן שמתו, וברטושין אינו יודע היכן הן, כמפורש בירושלמי. והירושלמי אינו מפרש מהו "רטושין", ושם הכירו מהו רטושין, ועדיין השתמשו בדבור זה לשדה שעזבוה בעליה מדעת,<sup class="footnote-marker">60</sup><i class="footnote">ובאמת אין בין נטוש ורטוש ולא כלום, עיין במלונות ערך רטש, אלא שבא"י נתנו לפעל "רטש" משמעות יותר מופלגת מאשר ל"נטש".</i> כמשנת ערכין פ"ז מ"ד, ועיין בבלי ב"מ ל"ט רע"א. והכוונה כל שלא ידעו איכן הן, ואף היורד אינו טוען שהבעלים מתו. ובירושלמי שם ממשיך: שמואל אמר שבוי זה שיצא שלא לדעת, שאילו לדעת יצא היה מצויהו, נטוש<sup class="footnote-marker">61</sup><i class="footnote">בק"ע מגיה: רטוש. ובפ"מ מקיים גירסא זו, ומפרש ששמואל מבאר את דברי הת"ק.</i> זה שיצא לדעת, תדע לך שעילה (כ"ה ביבמות, אבל בכתובות בטעות: שעליה) היה רוצה להבריחו מנכסיו שהרי לדעת יצא ולא ציוהו. ובבבלי ל"ט א': דאמר רב נחמן אמר שמואל שבוי שנשבה (כלומר, אעפ"י שלא שמעו בו שמת) מורידין קרוב לנכסיו, יצא לדעת אין מורידין קרוב לנכסיו. ועיין מ"ש ע"ז להלן בסמוך.<br>ואשר לבבא "וכולן שמין להן כאריס" אמרו בבבלי (ל"ט א') שהיא עונה על נטושין לדברי רשב"ג שהוא סובר שאין מוציאין מידו, ושמין לו כאריס, ואם קפץ ותלש לעצמו מוציאין מידו. ושוב אמרו שם: וכולן לאיתויי מאי, לאיתויי הא דאמר רב נחמן אמר שמואל שבוי שנשבה מורידין קרוב לנכסיו, יצא לדעת אין מורידין קרוב לנכסיו. ורב נחמן דידיה אמר בורח הרי הוא כשבוי. ופירש רש"י: לאיתויי הא דרב נחמן. בורח מחמת מרדין. ופירוש זה מסתבר מאד לפירושו (ל"ח סע"ב) ולפירוש בעלי התוספות (שם), ולכאורה אין לומר שהכוונה לאיתויי הא דשמואל עצמו, שהרי לחכמים מוציאין ממנו, ולרשב"ג כבר פירשו בבבלי לעיל שהכוונה לנטוש שלא שמעו בו שמת ושמין לו כאריס, ולדבריו הרי נטושים כשבויים. ושבוי ממש לא נזכר בברייתא כלל, וק"ו הוא מנטוש, ואין צורך בריבוי.<sup class="footnote-marker">62</sup><i class="footnote">אבל עיין ביד מלאכי סי' של"ו.</i> ומוכרחים לפרש שהכוונה לבורח מחמת מרדין.<br>ברם בפי' הר"ח שם: ודייקינן וכולן לאתויי שבוי שנשבה שמורידין קרוב לנכסיו. וקרוב שרבינו פירש ש"תנאי היא" הכוונה למחלוקת הברייתא שלנו והברייתא במכילתא ובאבות דר"ן,<sup class="footnote-marker">63</sup><i class="footnote">כפירושו של בעל או"ז, עיין מ"ש לעיל, שו' 15–17, סד"ה ואף הברייתא.</i> ובברייתא שלנו אף רבנן מודים בשבוי ממש שנשבה אין מוציאין מידו, אעפ"י שלא שמעו בו שמת, אלא שלא הזכירוהו בפירוש, ולפיכך אמרו: לאתויי שבוי שנשבה.<sup class="footnote-marker">64</sup><i class="footnote">ולזה כיוונו לעיל שם ל"ח ב': כיון דאמר מר שמין (כגי' כי"מ) להן כאריס, עיי"ש בפירש"י.</i> וכן באו"ז (ב"מ פ"ג, סי' קכ"א, י"ח ע"א, סד"ה ונראה בעיני): הילכך קיימא לן כרבנן דאין מורידין קרובין לנכסיהן (כלומר, לנכסי נטושין), והשתא שייך שפיר למימר לאתויי הא דאמר רב נחמן אמר שמואל דשמין להם כאריס, עיי"ש הפירוש בברייתא שבבבלי.<br>עכשיו נשוב לבאור התוספתא ולסדרה התמוה. וכבר כתבנו לעיל שהגיהו אותה ע"פ סדר הבבלי והירושלמי (עיין על הירושלמי להלן). אבל קשה להגיה שלש נוסחאות של התוספתא. ולפיכך נראה שבא"י פירשו שכל הבבא היא מדברי רשב"ג, וחכמים שנו: אילו הן נכסי שבויין וכו', אבל נכסי נטושין מוציאין ממנו. ורשב"ג חלק ומסר שמועה אחרת ("שמעתי"), והוא שנה: הנטושין כשבויין, היורד לנכסי רטושין מוציאין ממנו, וכולן שמין להן כאריס, ואילו הן נכסי רטושין וכו'. ודברו שם בשבויין ממש, ולא שמעו בהן שמתו,<sup class="footnote-marker">65</sup><i class="footnote">"והן שבויין הן נטושין", כלשון הירושלמי כאן, והיינו שאף בשבויין לא שמעו בהן שמתו.</i> ואין מוציאין מהם, והיורד לנכסי רטושין מוציאין מהם<sup class="footnote-marker">66</sup><i class="footnote">כלומר, במקום שאתם שניתם "נטושין" שמעתי אני "רטושין", עיין בעה"ש ערך רטש.</i> וכולן<sup class="footnote-marker">67</sup><i class="footnote">כלומר, שאין מוציאין מהן, עיין ע"ז להלן.</i> שמין להן כאריס. והירושלמי דלג כאן על בבא זו, כדי שלא להפסיק באמצע העניין. ובבבלי ב"מ ל"ט א' לא פירשו כן.<br>ואשר ללשון "וכולן" פירשו בא"י שהכוונה לכל מה ששנו בברייתא זו, ולכל אלה שמחזירין קרקע ופירותיה, ליורד לנכסי אשתו שלא נזדרז להקדים ולתלוש, ועדיין לא נהנה מן הנכסים, לשבויין ממש ולנטושין שלא שמעו בהם שמתו. וכן בירושלמי כאן פ"ח ה"ח, ל"ב ע"ב: מתניתא פליגא על אסי וכולהן שמין לה בעדים (צ"ל: כעריס,<sup class="footnote-marker">68</sup><i class="footnote">עיין לעיל, הע' 59.</i> וכמו שהגיהו המפרשים), ועיין שם הפירוש בק"ע. ועיין בבלי ל"ט א' ומ"ש בהגהות יפה עינים שם.

Halakhah 4

<small>20-21.</small> <b>הגנב והגזלן שנטל מזה ונתן לזה, מה שנטל נטל ומה שנתן נתן. הגזלן שנטל וכו'. </b>המלה "והגזלן" חסרה בכי"ע, וכן היא חסרה במקבילה להלן ב"ק פ"י הכ"ג בכי"ע. ובד ובכי"ו שם חסרה כל הבבא של "גזלן". ונראה שיש לפנינו תערובת של שתי נוסחאות וצ"ל: הגנב והגזלן שנטל וכו' (והבבא השניה הושלמה, כנראה, ע"פ הגליון). וכ"ה הגירסא בבבלי ב"מ כ"א סע"ב בכי"ר ב' (עיין דק"ס שם, כ"ח ע"א, הערה נ'). ולפנינו שם: הגנב שנטל מזה ונתן לזה וכן גזלן שנטל וכו'. ובשו"ת הרשב"א ח"א סי' תתקס"ח: והיינו דתניא בתוספתא, ומייתי בריש פרק אלו מציאות, הגנב שנטל מזה ונתן לזה מה שנטל נטל ומה שנתן נתן. ולפי פשוטה הברייתא היא כרבי הסובר שסתם גנב וגזלן הוי יאוש בעלים, ויש כאן ייאוש ושינוי רשות.<sup class="footnote-marker">69</sup><i class="footnote">ולפי ההלכה (ייאוש שלא מדעת לא הוי ייאוש) העמידוה בבבלי שם בליסטים מזויין, ותרי גווגי גזלן.</i> עיין בתוספות ב"מ כ"ב א', ד"ה מה, ובגליון שם. ועיין מ"ש לעיל ח"א (תרומות), עמ' 297. 
<small>21-22.</small> <b>הירדן שנטל מזה ונתן לזה, מה שנטל נטל ומה שנתן נת'. </b>כ"ה בד. וכע"ז גם בכי"ע. וכן להלן ב"ק פ"י הכ"ג בכי"ו ובכי"ע. וכ"ה בבבלי ב"מ כ"ב רע"א הנ"ל ובירושלמי חלה פ"ד ה"ח, ס' ע"א.<sup class="footnote-marker">70</sup><i class="footnote">והעירו עליו הראשונים בב"מ שם, והיינו ראב"ד (בשטמ"ק), רמב"ן, רשב"א, ריטב"א (בשטמ"ק) והוצ' ר"א האלפערן, תוספות הרא"ש, חי' הר"ן והרשב"ץ בשו"ת ח"ג סי' קצ"ח.</i> ובכי"ו כאן וכן בד בב"ק חסרה בבא זו. ורש"י פירש: ירדן, ותנא זה על יד הירדן היה יושב. וכבר העירו (עיין הערה 70) שהירושלמי פירש בבא זו לעניין קדושת הארץ, והיינו שהירדן שינה את מהלכו, ונטל מן הארץ ונתן לסוריא וכן להפך, מה שנטל נטל ומה שנתן נתן. ומה שאמרו להלן בבבלי בסמוך שם: בשלמא גזלן <b>וירדן</b> דקא חזי להו, כתב הרמב"ן ועוד דלא גרסינן "וירדן". ועיין מ"ש בשטמ"ק שם בשם הריטב"א ובריטב"א הוצ' ר"א האלפערן. ובמיוחס להריטב"א שלפנינו: "ואית דגרסי (כלומר, בברייתא זו) ירדן (צ"ל: רדן, או: הרדן), כלומר אנס שהוא רודה". ולפי גירסא זו נשנו באן: גנב, גזלן, אנס, כמו לעיל תרומות פ"א ה"ו, וכסדר שבד שם ובבלי ב"ק ס"ז א', קי"ד א', ב', ופשיטא שגירסא זו "מתוקנת" היא. 
<small>22-23.</small> <b>שטף נהר עצים, ואבנים, וקורות, מזה ונתן לזה, אם נתיאשו הבעלים הרי אילו שלו. </b>וכ"ה להלן ב"ק פ"י הכ"ד הנ"ל בכל הנוסחאות. והראשונים<sup class="footnote-marker">71</sup><i class="footnote">רמב"ן ב"מ כ"ב א', ד"ה וראיתי, רשב"א וחי' הר"ן שם, ד"ה הגרש"י, ריטב"א בשטמ"ק שם.</i> גורסים בתוספתא שם: אם <b>הרגישו</b> הבעלים וכו'. ולפי הגירסא שלפנינו פירושה, אם נתיאשו הבעלים בפירוש, שהרגישו בשטיפה, ונתרפו<sup class="footnote-marker">72</sup><i class="footnote">במלת "נתייאשו" רמוזה אף משמעות נתרפו ונתעצלו (עיין מ"ש לעיל ח"א, ברכות, עמ' 3, ח"ב, כלאים, עמ' 623, לשו' 10–11), כלומר התייאשו ממש, ואינו כדאי לטרוח בחנם.</i> ולא רדפו אחרי הקורות הרי אילו שלו, אבל אם לא הרגישו ולא ידעו לא זכה בהן, וייאוש שלא מדעת לא הוי ייאוש, כמפורש בסיפא.<br>ובבבלי ב"מ כ"ב א': ת"ש שטף נהר קוריו עציו ואבניו ונתנו בתוך שדה חבירו הרי אלו שלו מפני שנתייאשו הבעלים ובו'. ויש כאן הגהה של רש"י, אבל ברוב הנוסחאות:<sup class="footnote-marker">73</sup><i class="footnote">עיין דק"ס במקומו, בתוספות שם, ד"ה שטף, בר"ח ובשאר הראשונים שם.</i> אם נתייאשו הבעלים הרי אלו שלו, והמלים "ונתנו בתוך שדה חבירו" אינן שם,<sup class="footnote-marker">74</sup><i class="footnote">וכן מוכח מתוך פירושם, עיי"ש בחידושי הרמב"ן, ועוד.</i> ולא היו לפני רש"י גם אחרי שהגיה. ופירש הר"א אב"ד<sup class="footnote-marker">75</sup><i class="footnote">לפי חידושי הרמב"ן שם, ועוד.</i> אם נתייאשו, כלומר ששמעו ששטפו ונתייאשו, מפני שהוא דבר שאין בו סימן, ומכאן שאם לא שמעו, אעפ"י שאם היו שומעים היו מתייאשים, חייב להחזיר, משום שייאוש שלא מדעת לא הוי ייאוש, וקשיא לרבא. ואוקמא רבא בשיכולין להציל, ואם נתייאשו ממש הרי אילו של מוצאם, אבל בסתם אין כאן ייאוש, ואקשינן אי הכי, אימא סיפא וכו', והדר אוקימנא ביכולין להציל על ידי הדחק, ומאי אם נתייאשו הבעלים דקתני ששמעו ששטפם נהר ולא רדפו אחריהם, ואם לא שמעו אינם שלו, דדילמא אי שמע מרדפי וכו', ודוקיא דרישא היינו סיפא. עיין בחי' הרמב"ן שם, בבעל המאור ובמלחמות ב"מ רפ"ב, בס' ההשלמה שם סי' ג' ובהערות שם, ועוד. וכ"ז הוא לרבא שאין הלכה כמותו, אבל לאביי הכל מתפרש בפשיטות, ומן התוספתא להלן מוכח שהיא סוברת שייאוש שלא מדעת לא הוי ייאוש.
<small>23-24.</small> <b>ואם היו בעלים מרדפין אחריהן, או שהיו במקום אחר, הרי אילו של בעלים. </b>וכ"ה ("או שהיו במקום אחר") גם להלן בב"ק פ"י הכ"ד בכל הנוסחאות, וכן מעתיקים משם הראשונים הנ"ל (לעיל, הערה 71). אבל בבבלי הנ"ל חסר "או שהיו בעלים במקום אחר". ולפי פשוטו פירושו כאן שהבעלים היו במקום אחר, ולא ידעו על השטיפה, והוי ליה ייאוש שלא מדעת, ואפילו אם ידעו היו בוודאי מתיאשים, ואפילו אם היה אפשר להציל, הרי הם במקום אחר ואינם יכולים להציל, כפירוש התוספות שם כ"ב א' ד"ה שטף.<sup class="footnote-marker">76</sup><i class="footnote">וז"ל שם: אם נתייאשו הבעלים, דהיינו <b>שהיו שם</b> בשעת שטיפה ולא רדפו, ואפילו אומרים שאין מתייאשים אין בכך כלום, דודאי הן מתייאשין בלבן (עיין ירושלמי ב"ק פ"י ה"ה, ז' ע"ג, ובבלי ב"מ כ"ד ב'), הא סתמא, שלא היו בעלים בשעת שטיפה, ולא נתייאשו עד שידעו הבעלים ששטפה נהר, ואז כבר אין יכול להציל, לפי שאין בו סימן לא וכו', אלמא ייאוש שלא מדעת לא הוי ייאוש.</i> אבל אם היו באותו מקום ולא שמעו אין כאן ייאוש כלל, שהרי עכשיו לא שמעו, ואם היו שומעים היו טורחים ומצילים ע"י הדחק, ואפילו רבא מודה שאין כאן ייאוש, עיין בבבלי שם ובפירוש הר"א אב"ד שהבאנו לעיל.<br>ובתוספתא תרומות פ"א ה"ו: הגנב וכו', אם היו בעלים מרדפין אחריהם אין תרומתן תרומה. ובירושלמי בכורים פ"א ה"ב, ס"ג ע"ד, מוסיף: אם אין הבעלים מרדפים אחריהם תרומתן תרומה וכו'. ועיין מ"ש לעיל שם, ח"א, עמ' 297.

Halakhah 5

<small>24-25.</small> <b>הכותב נכסיו לבנו, צריך שיכתוב לו וכו'. </b>וכ"ה ("לבנו") בד וברשב"ם ב"ב קל"ט רע"א, ובאו"ז שם סי' קמ"ז, כ"ב ע"ד, בשם התוספתא. אבל בכי"ע ובקג"נ: לבניו וכו', וכ"ה ברוב נוסחאות המשנה בב"ב פ"ח מ"ז, וכן הובאה בירושלמי גיטין פ"ז ה"ג, מ"ח ע"ד. ובכמה נוסחאות (וכן בראשונים) אף שם: לבנו, והיא נוסחא משובחת, והכוונה לבן בין הבנים, שאם לא כתב היה יורשו בין שאר הבנים. ועיין ברשב"ם קל"ו א' שפירש את הנוסח "לבניו". ועיין בפי' ר"ג שם. ומשנת ב"ב הנ"ל הובאה לכאן, אגב המחוברין והשומא שנפרטו להלן. 
<small>25.</small> <b>מהיום ולאחר מיתה וכו'. </b>אבל אם לא כתב "מהיום", הויא לה מתנה לאחר מיתה, וכבר אין הנכסים ברשותו, ויורש יחד עם שאר הבנים. 
<small>25-26.</small> <b>מפני שזמנו של שטר מוכיח עליו. </b>טעם זה לא נזכר במשנת ב"ב הנ"ל. ובירושלמי הנ"ל: מה טעמא של ר' יוסי זמנו של שטר מוכיח עליו. וכן בבבלי ב"ב קל"ו א': א"ל היינו טעמיה דר' יוסי וכו', אלא שהבבלי מוסיף: תניא נמי הכי ר' יוסי אומר אינו צריך, מפני שזמנו של שטר מוכיח עליו. ועיין בבלי גיטין ע"ב א', ע"ב ב', ע"ו ב', ע"ז א', פ"ה ב', ע"ז ל"ז א'. ופירש"י שהזמן מוכיח שנתן לו את גוף הנכסים מעכשיו ושייר לעצמו פירות עד שעת מיתתו, שאם כיוון לתת לו את הכל לאחר מיתתו למה כתב זמן בשטר. 
<small>26-27.</small> <b>אמ' לו ר' יהודה והלא אין זמנו של שטר מוכיח עליו אלא משעה שנכתב. </b>וכ"ה בד ובכי"ע. ולפי גירסא זו ("משעה") הכוונה שאין הזמן מוכיח אלא על הנכסים שבידו בשעת כתיבת השטר, אבל אינו נותן לו את הנכסים שיקנה משעה שנכתב השטר ואילך, והמשך התוספתא בסמוך: אף הכותב וכו', הכל הוא מדברי ר' יהודה. כן פירש באו"ש סוף ה' זכיה ומתנה. ותשובת ר' יהודה היא שלכל הפחות בשעה שלא פרט את שם הנכסים שנותן, אין זמנו של שטר מוכיח. אבל בוודאי בזמן שפרט את שם הנכסים, וכן בגט אשה (שלא כתב בו מהיום), אין מקום לתשובת ר' יהודה לפי הגירסא שלנו בתוספתא. 
<small>27-28.</small> <b>אף הכותב נכסיו לבנו וחזר וקנה נכסים אחרים, כל שלא היה בכלל מתנה ראשונה, הרי אילו של יורשין. </b>וכ"ה בד. ובכי"ע חסרה המלה "אף".<sup class="footnote-marker">77</sup><i class="footnote">אצל צוקרמנדל: הכותב נכסיו לבנו וקנה וחזר וקנה וכו'. אבל בכ"י נמחק "וקנה" (הראשון) ע"י נקודות, ואינה גם בס' התרומות שהבאנו בפנים.</i> ועיין מ"ש בפירושה לעיל בסמוך. ובס' התרומות שער מ"ג ח"ד סי' ו': והיכא דיהיב מתנה לחבריה ממה שקנה ומה שיקנה הרי זה פשוט שלא זכה במה שיקנה שאין אדם יכול לתת מה שאינו ברשותו וכדאיתא בתוספתא הכותב נכסיו לבנו וחזר וקנה נכסים אחר כך, <b>אף שכתב לו דאקנה</b>, כל שלא היה לו בשעת מתנה ראשונה הרי היא של יורשין. והמלים "אף שכתב לו דאקנה" ליתא בשום נוסח. וכנראה שרבינו הוסיף מעצמו כן,<sup class="footnote-marker">78</sup><i class="footnote">ועיי"ש שהמשיך: אך יש לברר אם מקבל אחריות להעמיד מתנת מה שאקנה בידו אם מהני ליה. ומסתברא דלא מהני ליה וכו'. ועיי"ש שהביא את תשובת הרמב"ן אליו, ולא הסכים עמו. ותשובת הרמב"ן היא בספרן של ראשונים, הוצ' ר"ש אסף (ירושלים תרצ"ה) סי' ל"ח, עמ' 83, עיי"ש.</i> שהרי פשוט הוא שאפילו אם כתב כן אין אדם מקנה דבר שלא בא לעולם, ואפילו ר"מ מודה בכגון דא, עיין בבלי ב"ב קכ"ח ב' וברשב"ם שם, ד"ה ובנכסים של עכשיו.<sup class="footnote-marker">79</sup><i class="footnote">ועיין בגידולי תרומה במקומו שהעיר על תשובת הרא"ש סוף כלל פ"ד שכתב: וכן בקרקע שקנה אחר שנכתבה המתנה זכתה בו, כי כתוב בשטר ושאני עתיד לקנות. והוא תמוה מאד, עיי"ש בגידולי תרומה.</i> וכן בה"ג סוף ה' נדוי, ד"ו ק"ה ע"ד (ד"ב, עמ' 432): מאן דכתב בשטר מתנה יהבית לפלוני ברי, או לברתי, או לאינתתי, כל דאית לי ודהוי לי, לא קני אלא מאי דהוה ליה בההיא שעתא וכו'. ודברים אלו הובאו בשם רב פלטוי בעיטור ח"א,<sup class="footnote-marker">80</sup><i class="footnote">בתס"ר ח"ב, ריש עמ' 38, כתבתי: ועל דברי העיטור העירני ידידי הרמ"מ כשר נ"י.</i> קניין, הוצ' רמא"י י' ע"א, והובא בהגהות מרדכי ב"ב פ"ט סוף סי' תרע"א. ועיין בשו"ת הרי"ף סי' ג'. ועיין בשער החדש על העיטור הנ"ל אות ל"ב. 
<small>28-29.</small> <b>מכר הבן, או שמת האב, אם יש שם נכסין מחוברין בקרקע שמין לו. </b>וכ"ה בד. אבל בכי"ע: מכר חבן <b>ומת</b> חאב, אם יש נכסים מחוברין שמין לו. ובגליון נוסף: לקרקע. ובפירוש רבינו חננאל<sup class="footnote-marker">81</sup><i class="footnote">הביאו ר' זכריה אגמאתי, הוצ' יעקב לוין (לונדון 1961), 302, ע"א.</i> ב"ב קל"ט רע"א: והתניא בתוספתא במסכת כתובות מכר הבן <b>ומת</b> האב אם יש מחוברין<sup class="footnote-marker">82</sup><i class="footnote">וחסרה שם המלה "נכסים". וכן היא חסרה באו"ז שהבאנו להלן בפנים. ועיין מ"ש ע"ז להלן בפנים, ד"ה ברם.</i> בקרקעות שמין לה. וברשב"ם שם: ובתוספתא דכתובות היא שנויה מכר הבן <b>ומת</b> האב אם יש <b>בנכסים</b> מחוברים לקרקעות שמין לו. ובאו"ז ב"ב סי' קמ"ז, כ"ב ע"ד: והתניא בתוספתא דכתובות מכר הבן <b>ומת</b> האב אם יש מחוברין לקרקעות שמין לו. ובבעל המאור שם פ"ח סי' תתנ"ז,<sup class="footnote-marker">83</sup><i class="footnote">בתס"ר ח"ב (ירושלים תפרח"י), עמ' 38, כתבתי בטעות: תתס"ט.</i> ד"ה תנן התם הכותב (והובא במ"מ פי"ב מה' זכיה ומתנה הי"ג): ה"ג לה בתוספתא דכתובות מכר הבן בחיי האב ומת האב אם היו שם <b>פירות</b> מחוברים שמין לו. ועיין בתוספות שם קל"ט רע"א שציינו לתוספתא ולא העתיקוה. ולפ"ז ברור שאף לפנינו צ"ל: <b>ומת</b> האב.<sup class="footnote-marker">84</sup><i class="footnote">ושמא צ"ל: או שמכ' (-שמכר) האב, [ומת האב] אם יש שם פירות מחוברים וכו', וכל אחד כדינו, עיין מ"ש להלן, ד"ה אבל הר"י מיגאש.</i><br>ובמשנתנו ב"ב פ"ח מ"ז: הכותב נכסיו לבניו וכו', מכר הבן אין ללוקח בהן כלום עד שימות האב. האב תולש ומאכיל לכל מי שירצה, ומה שהניח תלוש הרי הוא של יורשין. ואמרו עלה בבבלי שם קל"ח סע"ב: תלוש אין מחובר לא, והא תניא שמין את המחוברין ללוקח. כלומר, במשנתנו מוכח שדווקא התלושין הן של האב, וכל היורשין יורשין ממנו, אבל כל מה שהניח במחובר הוא לבן שניתנה לו הקרקע במתנה, ובברייתא שנינו שחמחוברין שמין ללוקח. ופירשו הראשונים הנ"ל שהכוונה לתוספתא שלנו, ששנו בה שאם מכר הבן שמין לו ללוקח, ומשלם את דמי התבואה המחוברת ליורשין, וקשה והרי כל התבואה המחוברת של הבן (שניתנה לו הקרקע במתנה) היא, והיא כבר מכורה כולה ללוקח, ולמה ישלם דמיה ליורשין? ומתרץ התלמוד: כאן בבנו כאן באחר, הואיל ודעתו של אדם קרובה אצל בנו. ופירשו הנ"ל, שאלמלא מכר הבן היו המחוברין שלו לגמרי שדעתו של אדם קרוב אצל בנו, אבל אם מכר הבן הרי המחוברין לקרקע של כל היורשין, משום שלגבי הלוקח לא וויתר האב.<br>אבל הר"י מיגאש,<sup class="footnote-marker">85</sup><i class="footnote">במקומו. וכן מוכח מפירושו כאן ע"ט ב' (לפי תמים דעים סי' רל"ח, נ"ג ע"ב, הרא"ש פ"ח סוף סי' ז', רבינו ירוחם, משרים, נכ"ג ח"ז). ובס' נתיבות משפט, קצ"ז סע"א, השמיט את המלים "מן האב" מנוסח רבינו ירוחם, ועיי"ש קצ"ז סע"ד ואילך. ונעלם לרגע קטן מהגאון הנפלא פירוש הרי"ף והר"מ (חי' הר"י מיגאש ויד רמה עדיין לא נדפסו בימיו).</i> הרי"ף והרמב"ם (פי"ב מה' זכיה ומתנה הי"ג) פירשו את הברייתא בבבלי במכר האב את הנכסים והיא סמוכה לרישא של משנת ב"ב הנ"ל, והיינו: "מכר האב מכורים עד שימות", וכשמת האב, הבן מסלק את הלוקח מן הנכסים, עיי"ש הפירוש. וביד רמה הביא את שני הפירושים הנ"ל והקשה עליהם, ופירש שברייתא זו אינה מדברת כלל בכותב נכסיו לבנו, אלא בכותב נכסיו לאחר, שאם מכרן הנותן מכורין עד שימות וכו', עיי"ש הפירוש. ובפירוש המיוחס לר"ג מפרש ברייתא זו באדם שמכר שדה לחבירו לעשר שנים, וכשהשלימו עשר שנים היתה תבואה של מוכר מחוברת לקרקע, ועדיין לא נגמר בישולה וכו', ואין מדברים כלל בכותב נכסיו למי שהוא, לא לבן ולא לאחר, עיי"ש הפירוש. וכן מביא הרב המגיד (פי"ב מה' זכיה ומתנה הי"ג) בשם רש"י.<br>ועכשיו נשאלת השאלה למה מיאנו ארבעת הראשונים הנ"ל בפירוש הר"ח שבוודאי ראוהו, והוא הרי כבר הביא את התוספתא שלנו, שהיא סמוכה למשנת ב"ב (עיין מ"ש לעיל, שו' 24–25, ד"ה הכותב), ולמה דחו את פירושו. וביד רמה הנ"ל (רד"ה הרי אמרו) גילה את טעמו, וכתב: שמין אותן כמה הן שוין בשעת מיתת האב ולוקח נותן דמיהם ליורשין. והא לישנא בעלמא לאו הכי הוא, דכל היכא דאמרינן שמין לו, לההוא דשיימינן הוא דיהבינן דמי ומסלקינן ליה וכו', וכי תימא לעולם בלוקח מן הבן, ומאי שמין דשיימינן להו למחוברין ניהליה ומסלקינן ליה מינייהו בדמים (כלומר, שהפירות עצמן הם ליורשים, ושיימינן ללוקח ומסלקין אותו מן הפירות), לא סלקא דעתך, דהא לוקח מן הבן במקום בן קאי, דקנה ליה גופא מחיי האב וכו', עיי"ש.<br>ברם בתוספתא כאן מפורש "שמין לו", ולהלן בסמוך אמרינן "וכולן שמין להם כעריס" ובוודאי הכוונה ששמין ללוקח, או למקבל. ולא עוד אלא שהלשון בתוספתא בכל הנוס' "נכסין מחוברין" הוא משונה. וברשב"ם הלשון "מתוקן": <b>בנכסים</b> מחוברים. ובר"ח ובאו"ז הנ"ל חסרה המלה "נכסין". ובמאור הנ"ל: <b>פירות</b> מחוברים, וקרוב לוודאי שיש כאן "תיקון". תדע לך שהוא כן, שבסיפא להלן (בכל הבבות) חסרה המלה "נכסים", מפני שבפירות גרידא עסיקינן שם. ולפיכך נראה שמדברים כאן בכל נכסים, בין בבניינים ובין בפירות, והיינו שהלוקח בנה בניינים בנכסים שמכר לו הבן, והבניינים הללו הרי לא ניתנו לבן, כמפורש ברישא ("כל שלא היה בכלל מתנה ראשונה הרי אילו של יורשין"), וכן בפירות שצמחו בחיי האב, ולפיכך הנכסים והפירות שייכים לכל היורשין, אלא הואיל והלוקח טרח בטיפולן שמין לו בפירות כעריס, ודינו כיורד ברשות,<sup class="footnote-marker">86</sup><i class="footnote">שהרי גוף הקרקע שלו היא, ולא עוד אלא שגם בנכסים ובפירות יש לבן שותפות, עיין רשב"ם קל"ח סע"ב, ד"ה הרי הוא של יורשין.</i> ובפירות נותנין לו כעריס, ובבניין לפי שכר הקבלנים, עיין להלן ב"מ פ"ט סה"א ובר"מ פ"י מה' גזילה ואבידה ה"ו, ומ"ש בבאורי להלכות הירושלמי להר"מ, עמ' ס"ד, אות ק'. ואשר לקושיית הרמ"ה הנ"ל: "דכל היכא דאמרינן שמין לו, לההוא דשיימינן הוא דיהבינן דמי ומסלקין ליה", הרי בוודאי שכן הוא ברוב המקומות, אבל להלן בסמוך נראה שאין כאן כלל גמור. וממילא פירוש הר"ח והרשב"ם וסייעתו (וכן פירש גם הריטב"א במקומו) המקויים ע"י התוספתא כאן אינו סתור.

Halakhah 6

<small>29-30.</small> <b>המקבל שדה מחבירו, והיא בית השלחין, או בית האילן, אם יש שם מחוברין בקרקע שמין לו. </b>כבר ציינתי בתס"ר במקומו לתוספתא ב"מ רפ"ט ששנו שם: השוכר שדה מחבירו והיה בה תבואה לקצור, ענבים לבצור, זתים למסוק, הרי אילו שמין אותה, ושמין<sup class="footnote-marker">87</sup><i class="footnote">שתי המלים האחרונות חסרות בכי"ע שם.</i> לו. תבואה קצורה, וענבים בצורות, זתים מסוקין, אין שמין לו. ונתבאר לעיל (דמאי פ"ו ה"א): שוכר במעות.<sup class="footnote-marker">88</sup><i class="footnote">עיין מ"ש לעיל שם ח"א, עמ' 265.</i> והכוונה בתוספתא ב"מ שאדם שכר שדה מחבירו בסכום ידוע והיתה בה תבואה לקצור, ועדיין היא צריכה לקרקע,<sup class="footnote-marker">89</sup><i class="footnote">ומה שאמרו בסיפא: תבואה קצורה הוא לאו דווקא, שא"כ פשיטא הוא, כמו שכתב בח"ד שם.</i> אין השוכר רשאי לומר, טלו את התבואה וכו', אלא נוטל אח"כ את התבואה ומשלם דמיה ומקבל לפי שכירותו (עיי"ש בסיפא), כמו שפירש לנכון בח"ד שם. ואף לפנינו הפירוש כן, שאם קבל שדה בית השלחין שהיא צריכה השקאה וטיפול מרובה, וכן בית האילן שצריך טיפול מרובה<sup class="footnote-marker">90</sup><i class="footnote">עיין במשנת מו"ק פ"א מ"ד ועוד בכ"מ. ועיין גם להלן ב"מ פ"ט הי"א, ופשיטא שפירות שהן נותין להתלש ולהגנב צריכין שמירה. ועיין בבלי ב"מ ק"ג ב' ובח"ד במקומו.</i> וכבר היו בו מחוברין לקרקע (תבואה, או פירות), שמין לו בעודף כאריס, והוא משלם את דמי המחוברין לבעליהם, ודינו, כמו ברישא לעיל, ויותר נראה לפרש כאן כמו שנתבאר בבה"ק. 

Halakhah 7

<small>30-33.</small> <b>המקבל שדה מחבירו, והגיע שנת השמטה, אם יש שם מחוברין בקרקע שמין לו. [המקבל שדה מחבירו, והגיע זמנו לצאת, אם יש שם מחוברין לקרקע שמין לו]. </b>הוספתי את המוסגר ע"פ כי"ע. ומסתבר שנשמטה ברייתא זו לפנינו ע"י הדומות. ובבבלי ב"מ ק"ט א': המקבל שדה מחבירו והגיע זמנו לצאת שמין לו. מאי לאו שמין לו בשבח שקמה וכו', המקבל שדה מחבירו והגיע שביעית שמין לו. שביעית מי קא מפקעא ארעא, אלא אימא המקבל שדה מחבירו והגיע יובל שמין לו. ואכתי יובל מי מפקעא קבלנות וכו', אלא אימא <b>הלוקח</b> שדה מחבירו והגיע <b>יובל</b> וכו'. וכ"ז הוא לפירושי הבבלי שם. אבל בתוספתא הפירוש כפשוטו, שאם הגיעה שנת השמיטה ויש שם פירות שכבר הגיעו לעונת המעשרות והם מותרים בשביעית,<sup class="footnote-marker">91</sup><i class="footnote">לעיל שביעית פ"ב הי"ג.</i> וכן פירות האילן, שהן מותרין בשביעית אעפ"י שלא הגיעו לעונת המעשרות בששית, אלא שאסור לעשות כמה עבודות שהאריס רגיל לעשותן בשאר שנים, כמו שאמרו במשנת שביעית פ"י מ"א: ר' יוסי אומר כל מלאכה שפוסקת בשביעית וכו'. ובירושלמי שם פירש ר' יוחנן כגון חרישה. ובפיה"מ להר"מ שם: כגון החריש והקציר<sup class="footnote-marker">92</sup><i class="footnote">כלומר, בתבואה שלא הביאה שליש לפני ר"ה שאסור לקוצרה בשביעית, והיא אסורה גם משום ספיחין. עיין ירושלמי מעשרות פ"ה ה"ד, נ"א ע"ד, ובפאת השלחן סי' כ"ב, אות ט"ו.</i> וזמירת האילנות והנטיעות. וממילא אינו כדאי להחזיק אריסים בשביעית,<sup class="footnote-marker">93</sup><i class="footnote">והרי אף שמירה אסורה בשביעית.</i> שמין לו למקבל (לאריס, עיין ירושלמי דמאי רפ"ו) כל מה שטיפל עד עכשיו.<br>והוא הדין באם הגיע זמנו לצאת (לפי התנאים שביניהם) בשאר שנים, שמין לו מה שעשה עד עכשיו (כגירסת כי"ע והברייתא שבבבלי). וכן להלן ב"מ רפ"ט: הניחה ויצא, והיה בה תבואה לקצור, ענבים לבצור, זתים למסוק, הרי אילו שמין לו. אם היה שוכר נותנין לו לפי שכירותו, קבלן לפי קבלנותו (כלומר, כאריס).
<small>33.</small> <b>וכולן שמין להם בעריס. </b>בד בטעות: <b>בעדית</b>. וצ"ל: כעריס. ובכי"ע: כאריס. ועיין לעיל, שו' 18–20, ד"ה היורד ומש"ש. וכבר נתפרשה ברייתא זו לעיל. 

Halakhah 8

<small>33-34.</small> <b>היורד לחורבתו של חבירו ובנאה שלא ברשות וכו'. </b>כל הברייתא להלן ב"ק פ"י ה"ו. ועיין מ"ש להלן בסמוך. ועיין מ"ש להלן, עמ' 363, סד"ה היא. 
<small>34.</small> <b>כשהוא יוצא אומ' תן לי עציי ואבני, אין שומעין לו. </b>ירושלמי גיטין פ"ה ה"ה, מ"ז ע"א, ב"ק פ"ט ה"א, ו' ע"ד, עיין מ"ש בתלמודה של קיסרין, עמ' 38, ובהערות שם. ובבבלי ב"מ ק"א א' נחלקו בה אמוראים ותנאים, עיין להלן. ובכי"ע מוסיף כאן: רבן שמעון בן גמל' אומ' בית שמאי אומ' הרשות בידו ובית הלל אומ' אין שומעין לו. וכן הגירסא גם בקג"נ כאן, ולהלן ב"ק פ"י ה"ו הנ"ל.<sup class="footnote-marker">94</sup><i class="footnote">ועיין בתוספתא לעיל שם ה"ה, ירושלמי גיטין וב"ק שהזכרנו בפנים ובבלי גיטין נ"ה א'.</i> ובבבלי ב"מ הנ"ל: מיתיבי אין שומעין לו.<sup class="footnote-marker">95</sup><i class="footnote">כ"ה בכי"י שם ובה"ג ה' רבית, ד"ו צ"ו ע"ד, בתשה"ג חמדה גנוזה סי' מ', ס' המקח והממכר לרב האיי ש"ז, ד"ו כ"א ע"א. והכוונה לתוספתא כאן, עיין דק"ס.</i> רשב"ג אומר בית שמאי אומרים שומעין לו, וב"ה אומרים אין שומעין לו וכו'. הוא דאמר כי האי תנא, דתניא שומעין לו דברי ר' שמעון בן אלעזר, ר' שמעון בן גמליאל אומר בית שמאי אומרים שומעין לו, וב"ה אומרים אין שומעין לו. מאי הוי עלה. א"ר יעקב אמר ר' יוחנן בבית שומעין לו, בשדה אין שומעין לו, בשדה מאי טעמא משום ישוב א"י. איכא דאמרי משום כחשא דארעא. מאי בינייהו. איכא בינייהו חוצה לארץ. ועיין מ"ש בתלמודה של קיסרין הנ"ל. 

Halakhah 9

<small>34-36.</small> <b>היורד לחרבתו של חבירו ובנאה שלא ברשות שמין לו וידו על התחתונה. ברשות, שמין לו וידו על העליונה. </b>להלן ב"ק פ"י ה"ז, ירושלמי שם פ"ט ה"א, ו' ע"ד. והרישא גם בירושלמי גיטין פ"ה ה"ה, מ"ז ע"א. ועיין בבלי כאן פ' א' וב"מ ק"א א'. ובמלחמות להרמב"ן ב"מ ספ"ח: ומצאתי מפור' בתוספתא במסכת כתובו' היורד לחורבתו של חבירו וכו', כלפנינו כאן. ועיין מ"ש על כ"ז להלן בסמוך. 
<small>36-37.</small> <b>כיצד ידו על התחתונה, אם השבח יתר על ההוצאה נותן לו את ההוצאה, ואם הוצאה יתירה על השבח נותן לו את השבח. </b>וכ"ה בד ובמלחמות הנ"ל. וכ"ה בעיטור, חלוקת קרקעות, הוצ' רמא"י, כ"ו ע"ג, בחי' הרמב"ן, בריטב"א (לפי שטמ"ק), בחי' הר"ן ב"מ ק"א א', ובנ"י שם פ"ח סי' תקכ"ו. אבל בכי"ע: כיצד ידו על העליונה, אם השבח יותר על ההוצאה, נותן לו את השבח, אם הוצאה יתירה על השבח נותן לו את החוצאה. וכן היתה הגירסא בקג"נ. וכ"ה להלן ב"ק פ"י ה"ז הנ"ל בד, בכי"ו ובכי"ע. ונמצא שבכתובות כאן (לפי רוב הנוסחאות) מפרשת התוספתא את "ידו על התחתונה", ובב"ק מפרשת את "ידו על העליונה" ומסתבר שלפנינו נשמטה הסיפא (ע"י הדומות) ובכי"ע ובקג"נ כאן, וכן בכל הנוסחאות בב"ק, נשמטה הרישא. ועיין מ"ש להלן.<br>והנה רש"י (ב"מ ק"א א') פירש "ידו על התחתונה" (לעניין יורד לתוך שדה חבירו שלא ברשות): השבח יתר על הוצאה יש לו הוצאה, ואם הוצאה יתירה על השבח אין לו אלא שבח. ובעל המאור (ספ"ח שם) חולק ומפרש ידו על התחתונה שמשלם לו כפחות שבשכירים, ועיי"ש שהביא גם את פירוש רב האיי בס' המקח והממכר ש"ז. ובמלחמות שם, וכן כל הראשונים הנ"ל, מביאים תוספתא שלנו כאן שמפורש בה כפירש"י בידו על התחתונה.<br>ואשר לידו על העליונה, הרי בד ובכי"ו לא נזכר כאן כלום, וכן במלחמות הנ"ל: "<b>ומכלל</b> אתה למד פירוש ידו על העליונה כמנהג אריסי העיר". ולא הזכירו הראשונים הנ"ל את התוספתא ב"ק פ"י הנ"ל שמפורש גם כיצד ידו על העליונה, והוא כדברי הרמב"ן הנ"ל שאם השבח יותר על ההוצאה נוטל את השבח, והיינו כמנהג האריסים. ועיין בבאור הגר"א חו"מ סי' שע"ה ס"ק ד', אות ז' ואות י'. והלשון "שלא ברשות" ברור, אבל "ברשות" כאן הכוונה שלא שכרו לעשות, אלא היורד עשה לעצמו ונטל רשות מבעל החורבה, או השדה, ואח"כ רצו הבעלים לסלק אותו. ואם אמרו לו הבעלים לבנות, או ליטע, הרי בוודאי עליהם לשלם משלם.<sup class="footnote-marker">96</sup><i class="footnote">במאירי עבודה זרה ג' א', עמ' 5: ודרך צחות אמרו בתלמוד המערב שהמצוה ועושה הוא כיורד לתוך שדה חברו ברשות שנפרע משלם, ואת שאינו מצוה ועושה הוא כיורד שלא ברשות ששמין לו שבח והוצאה (ואף שכר פעולה בכלל הוצאה) וידו על התחתונה. ואף שהדברים אינם בירושלמי, אבל בוודאי היו לפניו הדברים הללו במקור חז"ל. והמשל שם הוא לענין הגויים שאם היו מקיימים כל הזמן את שבע מצות בני נת היו מקבלים שכרם משלם, כפי הבטחת הקב"ה, אבל הואיל ולא קיימו אותן, הרי שינו ולא קיימו את החוזה, ובטלה ההתחייבות נגדם (אע"פ שלא בטלה ההתחייבות שלהם ונענשים עליהם), ואפילו אם יקיימו את החוזה מכאן ולהבא וישמרו את שבע המצוות שנצטוו עליהן, הרי הצד השני אינו מחוייב לשמור על התנאים שהבטיח (וכל המשנה ידו על התחתונה, כמשנת ב"מ פ"ו מ"ב), ודינם כיורדים לשדה שלא ברשות ומשביחים אותה, ששמין להם שבח והוצאה בלבד. והסבר זה ל"עמד וויתר להם" אינו עושה רושם של מקור אמוראים.</i> ובמאירי ב"ב מ"ב ב', עמ' 246, כתב: ואם נטל רשות בפרט ליטע נעשה כעריס ליטול חלק בפירות. ואף "ידו על העליונה" במקום שגילו הבעלים שניחא להו בעבודתו של היורד שלא ברשות אינו דומה ל"ידו על העליונה" שיורד ברשות, עיין בבלי ב"מ ק"א א',<sup class="footnote-marker">97</sup><i class="footnote">אבל עיין בירושלמי גיטין פ"ה וב"ק פ"ט ומ"ש בתלמודה של קיסרין, עמ' 39.</i> בשטמ"ק שם ובבאור הגר"א הנ"ל אות ט'. ועיין להלן בתוספתא ב"מ פי"א ה"ד ובירושלמי שם פ"י ה"ג, י"ב ע"ג.

Chapter 9



Halakhah 1

<small>1-2.</small> <b>מי שמת והניח אשתו שומרת יבם, אפי' הניח נכסים של מאה מנה ואין כתובתה אלא מנה, אין היורשין יכולין למכור וכו'. </b>כל הברייתא בבבלי פ"א ב'. ואמר רב יוסף שם שאפילו בדיעבד אין מכירתן מכירה, והביא ראייה מן הסיפא להלן, וכפירש"י במהדו"ק (לפי שטמ"ק שם). ואפילו ייבמה אינו יכול למכור, כמפורש להלן בסמוך ובבבלי פ"א א', ועיין ההסבר בתוספות שם, ד"ה הרוצה. והברייתא נסמכה למשנתנו פ"ח מ"ז. 
<small>2-3.</small> <b>מפני שכל נכסים אחראין לכתובתה. </b>משנתנו פ"ח מ"ח. ועיין בתוספות הנ"ל. 
<small>3.</small> <b>כיצד יעשה, כונסה ומגרשה, ושוברת לו על כתובתה. </b>וכ"ה בד. ובכי"ע: ומגרשה <b>והיא</b> שוברת לו על כתובתה. ובקג"נ: <b>והיא</b> שוברת לו כתובתה. ובפי' תלמידי רבינו יונה (שטמ"ק פ"א א'): וכן שנינו בתוספתא כונס ומגרש <b>והיא</b> שוכרת (צ"ל: שוברת) לו כתובתה. וברא"ש פ"ח סי' י"ג: וכן שנינו בתוספתא כונס ומגרש ושוברת לו כתובתה. ולפי הלשון "והיא שוברת וכו'" משמע שאנו זקוקים לשניהם, כלומר, שמתחילה מגרש ואח"כ שוברת לו על כתובתה, ואח"כ יוכל להחזיר ויכתוב לה כתובה משלו.<sup class="footnote-marker">1</sup><i class="footnote">ואפשר לומר ששבירה מועילה אפילו בלא גירושין, ולא הזכירו כאן את שניהן (גירושין ושבירה) אלא משום שאם לא יגרשנה לא תתרצה לשבור את כתובתה, ובגירושין מכריח אותה לשבור, אם היא רוצה לחזור אליו, עיין ברא"ש שם. ברם לשיטת הרמב"ן נ"ז א' אין שבירה מועילה בלי גירושין, ואם הוא כהן אין לו תקנה אלא פיוס והרשאה למכור בנכסים. ועיין ב"ש אה"ע סי' ס"ו ס"ק ג', אות ט'. ועיין בס' נתיבות משפט לס' משרים, קי"ו ע"א ואילך, ועיי"ש מה שכתב על דברי הריטב"א נ"ז א'.</i> ולפי הגירסא שלנו "ושוברת" אפשר לפרש שיש לפנינו וי"ו המחלק,<sup class="footnote-marker">2</sup><i class="footnote">אבל לפי הגירסא "והיא", וי"ו המהלק פוגם את הסיגנון, שהרי פשיטא הוא שהיא שוברת ולא הוא, אבל אם אנו מניחים את שתי הפעולות יחד הרי הסיגנון יפה: הוא כונסה ומגרשה והיא שוברת לו את הכתובה. ועיין מ"ש להלן בפנים בשם הירושלמי.</i> והכוונה: או מגרשה ופורע לה כתובתה, או שהיא כותבת לו שובר על כתובת היבמין כשהיא תחתיו, והוא כותב לה כתובה משלו,<sup class="footnote-marker">3</sup><i class="footnote">ועיין מ"ש להלן, שו' 39–40, ד"ה שברה.</i> עיין על כ"ז להלן.<br>ובירושלמי פ"ח רהי"א, ל"ב ע"ב, יבמות פ"ד רה"ד, ה' ע"ד: כיצד הוא עושה כונס ומגרש <b>ומחזיר, והיא</b> שוברת לה כתובתה. אמר ר' יוסה לצדדין היא מתניתא, <b>או</b> שוברת לו כתובתה. והלשון "לצדדין היא מתניתא" פירושו שיש כאן שני עניינים,<sup class="footnote-marker">4</sup><i class="footnote">עיין לדוגמא פאה פ"ד ה"ו, י"ח ע"ג (ומקבילה במע"ש פ"ה), תרומות פ"ו רה"ד, מ"ד ע"ב, שם רפ"ז מ"ד ע"ג (ומקבילה בכתובות פ"ג), בכורים פ"ב ה"א, ס"ד ע"ד, עירובין פ"ו ה"ב, כ"ג סע"ב ועוד בכ"מ. ועיין מ"ש על "לצדדין איתאמרת" בסה"י לכבוד ר"ח אלבק, עמ' 391. ועיין גם בבלי עירובין מ"א ב', ב"ק ט"ז ב', ב"מ ט"ו א', קי"א א', ב"ב פ"ו סע"א, שבועות מ"ח סע"א, ועוד. אבל עיין להלן הע' 5.</i> ואינו עניין למעין וי"ו המחלק, ובכגון דא הירושלמי אומר ע"פ רוב: <b>כיני מתניתא</b><sup class="footnote-marker">5</sup><i class="footnote">עיין ירושלמי ר"ה רפ"ג, נ"ח ע"ג, נזיר פ"א ה"ב, נ"א ע"ב, קידושין רפ"א, נ"ח ע"ב. ובב"ב רפ"ב, י"ג ע"ב: כיני מתניתא וסד בסיד, וצ"ל כמו שהגיה הרא"ף שם: <b>או</b> סד בסיד. אמנם בירושלמי נדרים פ"א ה"א, ל"ו ע"ד: שמואל אמר לצדדין היא מתניתא או בנזיר או בקרבן או בשבועה, אבל עיין בבלי שם ט' א' ותראה ששמואל כיוון לשלשה עניינים נפרדים.</i> או היא שוברת לו כתובתה. והירושלמי הרגיש בקושי הסיגנון, ולא עוד אלא שמלשון הברייתא בירושלמי מוכח שאינה יכולה לשבור את כתובתה אלא אחרי שמחזירה, והוא בוודאי תמוה.<sup class="footnote-marker">6</sup><i class="footnote">אבל אפשר שהיא אינה מאמינה לו שיחזירנה, ולפיכך אינה שוברת לו את כתובתה הראשונה אלא אחרי שהוא מחזירה.</i> והפירוש הנכון בירושלמי הוא בנועם ירושלמי במקומו שבארה ע"פ הבבלי. וכן שנינו שם (פ"א א'): הרוצה שימכור בנכסי אחיו כיצד הוא עושה, אם כהן הוא (שתאסר לו אם יגרשה), יעשה סעודה ויפייס, אם ישראל הוא מגרש בגט ויחזיר. וזו היא גם כוונת הירושלמי והיינו שהברייתא מדברת בשני עניינים, ואם הוא ישראל כונס ומגרש ומחזיר, ואם הוא כהן, כונס והיא שוברת לו כתובתה, כלומר יפייסנה ותשבור לו את כתובתה.<br>ולעצם העניין נחלקו הראשונים אם גירשה והחזירה ולא פרע לה בנתים את כתובתה, אם יכול למכור בנכסים. ורש"י במהדו"ק (לפי שטמ"ק) פירש שהוא מגרשה, פורע לה כתובתה, מוכר את שאר הנכסים, ומחזירה. וברש"י שלפנינו הביא שני פירושים, עיי"ש. ובשטמ"ק הביא בשם ר"מ הלוי (לפי פירוש תלמידי רבינו יונה) שמגרש ופורע לה כתובתה, ומכניסה וכותב לה כתובה חדשה משלו, ויכול למכור בנכסים, עיי"ש. אבל רבו של רבינו יונה (לפי שטמ"ק הנ"ל) והרא"ש הנ"ל הביאו ראייה מן התוספתא כאן שאין צורך לפרוע לה כתובתה, אלא מגרשה ואינה מחזירה אלא אם היא שוברת לו כתובתה הראשונה,<sup class="footnote-marker">7</sup><i class="footnote">כ"ה הפירוש בדברי רבו של רבינו יונה (כלומר, אינו מחזירה אלא בתנאי שתשבור לו וכו'). והכוונה שאינו צריך לפרוע לה את כתובתה, אלא הוא מאיים עליה שלא יחזירנה אלא אם תשבור לו את הכתובה. ועיין גם ברא"ש.</i> והוא כותב לה כתובה מחדש. ולפלא שרבותינו העלימו עיניהם מן הירושלמי שמפורש בו שיכולה לשבור את כתובתה אפילו אם אינו מגרשה. ושמא סמכו על הבבלי הנ"ל ששנו שם: אם ישראל הוא מגרש בגט ויחזיר, ומשמע שבישראל אין עצה בשבירת הכתובה. ועיין בהפלאה שם, ד"ה שלח ליה.
<small>3-5.</small> <b>הניח אחיו מעות, או שהיה יבמה חייב לבעלה מעות, לא יאמר הואיל שאני יורש החזקתי, אלא מוציאין מידו, וילקח בהן קרקע וכו'. </b>ברייתא בבבלי פ"א ב' (בסיגנון אחר קצת). ובמשנתנו פ"ח מ"ז: הניח אחיו מעות ילקח בהן קרקע והוא אוכל פירות. פירות התלושין וכו'. ובירושלמי שם רה"י, ל"ב ע"ב: ר' אבהו בשם ר' יוחנן לכן צריכא במופקדים אצלו, שלא תאמר הואיל ואני הוא היורש שלי הן. ומשנתנו כר' מאיר הסובר שמטלטלין משתעבדין לכתובה, ואף הברייתא שלנו הסמוכה לה כמותו. ועיין בבלי פ"א ב' ואילך. 

Halakhah 2

<small>5-6.</small> <b>הרוצה להבריח נכסיה מפני בעלה, כותבתן בטפיח לאחר וכו'. </b>בד: בטפוס וכו'. ובכי"ע: כותבתן שטר פסיס, ובין השורות תלויה "ט", כלומר, קרי: פסטיס. ובקג"נ: כותבת פסטם לאחר. ובבבלי ע"ט א': כותבת שטר פסים לאחרים. והנכון כמו שהוא בכי"ע: פסטיס, והיינו שטר אמנה, שהיא מאמינה לו שלא יחזיק את הנכסים לעצמו. ושטרות הללו היו רגילים בזמן העתיק והשתמשו בהן למטרות שונות, והיו ידועים בלשון המשפט היוני ωνή ἐν πίστει (מכירה באמנה), או בקיצור, πίστις, עיין מ"ש על כ"ז ר"א גולאק בספרו תולדות המשפט בישראל ח"א (ירושלים תרצ"ט), עמ' 63 ואילך, שהביא גם כמה מקורות מספרות התלמודית. 
<small>7.</small> <b>אלא כותבתן במתנה מהיום עד שעה שארצה. </b>וכ"ה בד ובכי"ע. ובקג"נ: מהיום עד שארצה. ובבבלי ע"ט א' הנ"ל: עד שתכתוב לו מהיום <b>ולכשארצה</b>. ופירש"י (כפי שהעתיק הריטב"א בשמו): מהיום ולכשארצה שתהא מתנה, [ואם] יבא הבעל לזכות בהם תאמר הריני רוצה שתהא מתנה וזוכה הלוקח למפרע, ואם יזכה (צ"ל: ירצה) הלוקח לזכות בה שלא מדעתה תאמר איני רוצה, או תשתוק, שלא נתקיימה המתנה עד שתאמר רוצה אני. וברא"ש פ"ח סי' ב': פי' מהיום תחול המתנה לכשארצה לקיימה, אבל בכל פעם שארצה הרשות בידי לבטלה.<br>ברם הר"ח (לפי שו"ת הרשב"א ח"ג סי' ר"ה והר"ן בסוגיין) פירש: הקנתה לו נכסים הללו מהיום <b>ועד שארצה</b> (כגירסת קג"נ בתוספתא) ולא אחזור בי, אבל לכשארצה ואחזור בי תהא מתנה זו בטלה.<sup class="footnote-marker">8</sup><i class="footnote">וכע"ז באו"ז ב"ק סי' שנ"ח, כ"ה ע"ד, והכל לקוח מן הר"ח, עיי"ש בריש סי' שנ"ט.</i> וכן בתוספות רי"ד בסוגיין: מהיום ועד <b>זמן שארצה</b> (כעין לשון התוספתא בשאר הנוסחאות), דמשמע דכל זמן שארצה אבטל מתנתך. ולא היתה לרבותינו גירסא אחרת בבבלי אלא שפירשו כן את הלשון "מהיום ולכשארצה". וכן בריטב"א ע"ט רע"א: "יש שפירשו מהיום מתנה גמורה תהא, וכשארצה לחזור בי אחזיר, ואין הלשון הולם פי' זה". ובה"ג ה' כתובות ד"ו ע"ב ע"ג, ה' נחלות (קרוב לסופן), ק"ח סע"ב: והכין כתבא בשטרא הרי הן לך במתנה מהיום לכשאני רוצה, דאמור רבנן דכי האי גוונא קני עד ההוא יומא דבעיא להו מיניה. ומלשון התוספתא משמע כפירוש הקדמונים הנ"ל (שלא כפירש"י וסייעתו), וכן העיר בח"ד שהביא את פירוש הר"ח שבר"ן.<br>ומלשון בה"ג משמע קצת שהלוקח קונה את השדה עד שתחזור ואוכל פירותיו מדין המתנה. ועיין בשו"ת הרי"ף שבתשה"ג הרכבי, עמ' 293, סי' קל"ה שפסק שהמקבל אוכל פירות אם כתבה לו "מעכשיו ולכשארצה". וברא"ה בסוגיין כתב: ומברחת אחר שנתגרשה שחוזרת במתנתה וכו', נראה שאינה יכולה להוציא מיד מקבל מתנה פירות שאכל עד עכשיו, דמסתמא מחלה גבי פירות דאכיל בתר דאכלינהו, ולא דזכי בהו מדין מתנה כלל, אלא מדין מחילה, ודווקא בתר דאכלינהו וכדאמרי' בבא מציעא (ס"ו סע"ב) ומודה רב נחמן דאי שמיט ואכל לא מפקינן מיניה, אבל אלו היו שם פירות תלושין נראה שהיא מוציאה מידו (ועיין מ"ש לעיל פ"ח, הע' 40). ועיין בשו"ע אה"ע סי' צ' ס"ק ז' ובמפרשים שם, ועיין בשו"ת הרי"ף סי' פ"ו.<sup class="footnote-marker">9</sup><i class="footnote">שהתנה עמו כל זמן שיצטרך קודם מיתה שיחזור באותן הקרקעות.</i> ועיין בתוספות ב"ב קל"ה ב', ד"ה כל, ובטור חו"מ סוף סי' רנ"ז, אבל שמא יש לחלק בין הלשון "מהיום אם לא אחזור בי" ובין "מהיום <b>עד</b> שארצה".
<small>7-8.</small> <b>ר' יהודה או' לעולם אוכל פירי פירות. </b>פיסקא ממשנתנו פ"ט מ"א, שאמרו שם: הכותב לאשתו וכו' דין ודברים אין לי בנכסיך ובפרותיהן, הרי זה אינו אוכל פרות בחייה ואם מתה יורשה. ר' יהודה אומר לעולם אוכל פרי פרות עד שיכתב לה דין ודברים אין לי וכו', ובפרי פרותיהן עד עולם. 
<small>8-9.</small> <b>כיצד, מוכר (אוכל) פירות, וילקח בהן קרקע והוא אוכל פירות. </b>בכי"ע: כיצד, מוכר פירות ילקח בהן קרקע וכו'. ובד חסרות המלים "כיצד מוכר אוכל פירות". וברא"ש פ"ט סי' א' מעתיק בשם התוספתא: כיצד, מוכר פירות, וילקח בהן קרקע וכו'. וכ"ה במגיד משנה פכ"ג מה' אישות ה"ג (בד"ק ובד"ו) ובר"ן רפ"ט סי' שכ"ז ובנ"י שם. וכצ"ל לפנינו, והמלה "אוכל" היא באשגרה מלמטה. ובירושלמי פ"ט ה"א, ל"ב ע"ד: מתניתא אמרה כן<sup class="footnote-marker">10</sup><i class="footnote">לפי הגירסא שלפנינו צריך לפרש בתמיה. וברא"ש רפ"ט מעתיק: מתניתא <b>לא</b> אמרה כן.</i> אילו הן פירי פירות מוכר פירות ולוקח קרקע והוא אוכל פירות. וכן פסק הר"מ בפכ"ג מה' אישות ה"ג. ובבבלי פ"ג ב': תנו רבנן וכו' <b>מכר</b> פירות ולקח מהן קרקע ועשתה פירות הרי הן פירי פירות וכו', כיון דאכלינהו' לפירי, פירי פירות מהיכא, אלא <b>בדשיירא</b> וכו'. וכבר העירו הראשונים הנ"ל שהר"מ סמך על התוספתא והירושלמי.<sup class="footnote-marker">11</sup><i class="footnote">אעפ"י שהירושלמי חולק שם על הבבלי בעניין נותן מתנה לאשתו, עיי"ש.</i> וכן מביא הריב"ש (לפי שטמ"ק פ"ג ב') בשם ר' יהודה בר' חסדאי שהר"מ סמך על התוספתא, ומיהו מגמרא דילן לא משמע אלא בדשיירה. וכן כתבו הראשונים הנ"ל. 
<small>9-10.</small> <b>רבן שמעון בן גמליאל ור' יוחנן בן ברוקה אומ' אם מתה יירשנה, שהתנה על מה שכת' בתורה, וכל המתנה וכו'. </b>בד: רשב"ג ור' ישמעאל בן ר' יוחנן בן ברוקה או' וכו'. וכע"ז בכי"ע, אלא שמוסיף שם גם את "ר' יהושע בן קרחא". וכל הברייתא היא פיסקא ממשנתנו פ"ט סמ"א, אלא ששם לא נזכר אלא ר"ש בן גמליאל גרידא, והתוספתא הוסיפה שאין הוא יחידי בשיטתו. ובבבלי פ"ד א' אמרו שרשב"ג של משנתנו ור' יוחנן בן ברוקא (במשנת בכורות ספ"ח) שניהם סוברים שירושת הבעל מדאורייתא. ובמשנת ב"ב פ"ח מ"ה משמע שגם ר' יוחנן בן ברוקה סובר שהמתנה על מה שכתוב בתורה (אפילו בדיני ממונות) תנאו בטל, ואף בנו ר' ישמעאל כנראה סובר כמותו, עיין בבלי ב"ב ק"ל א'.<br>ולעצם העניין של מתנה על מה שכתוב בתורה, עיין גם במשנת ב"ב פ"ח מ"ה הנ"ל (פעמים) וב"מ ספ"ז. ועיין להלן בתוספתא נזיר פ"ב ה"ב, גיטין פ"ז ה"א, קידושין פ"ג ה"ז וה"ח. ועיין ירושלמי בסוגיין ה"א, ל"ב ע"ד (ובמקבילה בב"ב פ"ח ה"ו, ט"ז ע"ב), פיאה ספ"ו, י"ט ע"ד, גיטין פ"ט ה"א, נ' ע"א, קידושין פ"א ה"ב, נ"ט ע"ג, ב"מ ספ"ז, י"א ע"ג, בבלי בסוגיין פ"ג ב', פ"ד א', ולעיל שם נ"ו א', ב', גיטין פ"ד ב', קידושין י"ט ב', נזיר י"א א', ב"מ נ"א א', צ"ד א', ב"ב קכ"ו ב', מכות ג' ב'.

Halakhah 3

<small>11-12.</small> <b>מי שמת, והניח נכסים ומטלטלין, ויצתה עליו כתובת אשה ובעל חוב, כל הקודם בהן זכה, והוא נקבר מן הצדקה. </b>וכ"ה ("ומטלטלין") בד. וכן מעתיק בשם התוספתא בשו"ת מהר"ם ב"ב ד' פראג סי' קע"ו<sup class="footnote-marker">12</sup><i class="footnote">ושם: ועוד <b>הביא</b> ראייה מתוספת דכתובות וכו'. וכ"ה ("הביא") בד' קרימונא סי' קפ"ד (ולעיל שם בריש סי' קפ"ב: מתשובות הגאונים), בתשובתו שבשו"ת הרשב"א ח"א סי' אלף ק"ג ותשב"ץ קטן סי' תצ"א. ומלשונו משמע שכוונתו לגאון שהביא ראייה לשיטת בעל הלכות גדולות ("וראייה מה"ג"). ולהלן שם בסי' תתקס"ד: ועוד <b>הבאתי</b> ראייה וכו', והכל הוא, כנראה, מלשונו של רב כהן צדק, עיי"ש. ולפ"ז הביאו הגאונים את התוספתא. ועיין מ"ש להלן בפנים, ד"ה ולעצם.</i> ובהגהות מיימוניות פי"ז מה' אישות אות ד'. אבל בכי"ע: והניח נכסים מטלטלין וכו'. וכ"ה בשו"ת מהר"ם ב"ב הנ"ל סי' תתקס"ד,<sup class="footnote-marker">13</sup><i class="footnote">ועיין שם בהערת הרמ"א בלאך בהוצאת בודאפעסט. וכן בהגהות מרדכי שהבאנו להלן בפנים: <b>וכה"ג</b> מי שמת וכו', וצ"ל: <b>ובה"ג</b>, מי שמת וכו'.</i> ד' קרימונא סי' קפ"ד, תשובתו בשו"ת הרשב"א ח"א סי' אלף ק"ג ותשב"ץ קטן תצ"א, וכ"ה בשו"ת הרשב"א ח"ה סי' ע"ז, ח"ז סי' תי"ב, מיוחסות סי' ס"ד, שו"ת הריב"ש סוף סי' ק"ד. ועיין בהגהות מרדכי כאן פ"ד סי' קנ"ה (הגהות אשרי פ"ט סי' כ"ז), אגודה כאן סי' קל"ה, קי"ח ע"ד, תשב"ץ ח"ב סי' צ"ד ורשב"ש סי' תס"ה, ד"ה ולעניין. ועיין בשו"ת הרא"ש כלל ט"ו סי' ג' ובפיסקי ריקנטי סי' תקי"ז. ועיין בבאור הגר"א אה"ע סי' קי"ח ס"ק י"ח, אות כ"א, ובהגהת הרמ"א חו"מ ק"ז ס"ק ב'.<br>ובכל בו ה' אבל סי' קי"ד ובארחות חיים ח"ב, עמ' 597: תניא בתוספתא מי שמת ולא הניח נכסים יותר מכתובת אשתו יכולה היא לומר יקבר מקופה של צדקה, דקבורת אשה על בעלה תקון רבנן, אבל קבורת בעל על אשתו לא תקון. ואין כאן אלא ניסוח הרב עצמו ע"פ ההלכה שבתוספתא. ובשו"ת מהר"ם ב"ב כ"י פראג סי' שמ"ז:<sup class="footnote-marker">14</sup><i class="footnote">לפי הרמ"א בלאך בהערה הנ"ל (לעיל הע' 13).</i> וה"ר משה הדרשן הביא ראי' מפ' נערה שנתפתתה (מ"ח א') דאמ' התם האומר אל תקברוני מנכסי אין שומעין לו, לאו כל הימנו שיעשיר את בניו וכו', ולא קאמר שיעשיר אשתו ובניו, ש"מ אשתו אינה חייבת בקבורתו. וחיים לכל ישראל.<br>ואשר לגירסא "נכסים מטלטלין" כבר כתב הרשב"א בשו"ת ח"ה סי' ע"ז הנ"ל: ודאי דנקט מטלטלין, מפני שרצה לשנות כל הקודם, לפי שאין דין קדימה במטלטלין (כלומר, ואפילו המאוחר בשטר מה שתפס תפס), אבל לעניין קבורת הבעל אחד מטלטלין ואחד קרקעות שוין. ועיין גם בשו"ת שלו ח"ז סי' תי"ב. ואף לפי הגירסא "ומטלטלין" צריך לפרש שהוא וי"ו הפירוש והמשלים, והיינו נכסים שהם מטלטלין, ועיין במבוא לנוה"מ למהרי"ן אפשטין, עמ' 1086 ואילך. ועיין בבלי ב"ב ק"נ ב' ובתוספות שם ס"ב א', ד"ה ואי, ביד רמה ס"א ב', ועוד. ועיין להלן פ"י, הע' 56.<br>אבל בירושלמי פי"א ה"א, ל"ד ריש ע"ב, שנו: רב אמר המת אמר אל תקברוני, נקבר בצדקה וכו', מתניתא פליגא על רב יורשיה היורשין כתובתה חייבין בקבורתה. פתר לה בשירשו קרקע.<sup class="footnote-marker">15</sup><i class="footnote">ועיין מ"ש לעיל פ"ד, שו' 2–3, ד"ה שהבעל, וד"ה ואשר. וגם מן התוספתא כאן משמע קצת שאין היורשין חייבין בקבורתו אם לא ירשו קרקע. ושמא ביורשין עניים עסיקינן.</i> כהדא דתני הניח <b>עבדים ושפחות ושטרות ומטלטלין</b> כל הקודם בהן זכה, והלה נקבר בצדקה, מפני שקדם ותפס, הא אם לא קדם ותפס מוציאין מידו. פתר ליה באומר קברוני וכו', במלוה בעדים, אבל במלוה בשטר בין שתפשו קרקע בין שתפשו מטלטלין אין מוציאין מידן. ועיין לעיל שם בירושלמי רפ"י, ל"ג רע"ד: כתובה וקבורה מי קודם ? ועיין בשי"ק שם שפירש שהשאלה היא בכתובת בנין דכרין. אבל אפשר ששאלת הירושלמי בשהנכסים לפנינו ולא נתפסו, עיין מ"ש לעיל בשם הירושלמי. ומן הירושלמי מוכח שכל זמן שהנכסים ברשות היורשין נקבר מנכסיו אפילו יש עליו בעל חוב בשטר, ובכתובה נסתפקו מי קודם.<br>ולעצם העניין כבר דנו בעניין זה הגאונים.<sup class="footnote-marker">16</sup><i class="footnote">עיין לעיל, הע' 12.</i> וכן בתשה"ג הוצ' רנ"נ קורונל סי' נ"ג: וששאלתם מי שמת והניח אלמנה ולא הניח [אלא]<sup class="footnote-marker">17</sup><i class="footnote">כנ"ל לתקן ע"פ תשובת רב כהן צדק שהביא בשו"ת מהר"מ ב"ב הנ"ל (ועיין לעיל הע' 12) וע"פ הלכות גדולות שהביא שם.</i> שליש כתובה<sup class="footnote-marker">18</sup><i class="footnote">בזמן הגאונים הגבו בין לאלמנה ובין לבעל חוב מן המטלטלין. ועיין מ"ש להלן בפנים.</i> מי קוברו. תשובה מקופה של צדקה. ועיין באוה"ג, התשובות, עמ' 128, סי' שכ"ו וסי' שכ"ח. וכן הזכיר מהר"ם ב"ב הנ"ל בשם בה"ג. ומכאן משמע קצת<sup class="footnote-marker">19</sup><i class="footnote">כלומר מן הדוגמא שנקט "ולא הניח אלא שליש כתובתה".</i> שכבר בזמן הגאונים הקדמונים תיקנו שאשה גובה שליש כתובתה שלא בשבועה (עיין אוה"ג, התשובות, עמ' 291 ואילך), אם לא הניח נכסים בכדי כתובתה, ומטעם זה הרי כל שכן הוא שהנכסים ברשותה, משום שאינה צריכה שבועה.<sup class="footnote-marker">20</sup><i class="footnote">אבל הוא הדין אפי' הניח לה כל כתובתה, עיין בשו"ת מהר"ם הנ"ל סי' קע"ו, ד' קרימונה סי' קפ"ד, ובשו"ת הרשב"א ח"א סי' אלף ק"ג הנ"ל, ועוד.</i> והר"ש אסף ב"אזכרה לנשמת מרן הרא"י הכהן קוק זצ"ל" ח"ד, עמ' נ"א, פקפק בזמנה של תקנה זו.<br>והברייתא שלנו נסמכה למשנתנו (פ"ט מ"ב): מי שמת, והניח אשה ובעל חוב ויורשין, והיה לו פקדון, או מלוה, ביד אחרים. ר' טרפון אומר ינתנו לכושל שבהן וכו'. הניח פירות תלושין מן הקרקע כל הקודם בהן זכה. זכתה האשה יותר על כתובתה וכו', ר"ע אומר אין מרחמין בדין, אלא ינתנו ליורשים, שכולם צריכין שבועה ואין היורשין צריכין שבועה. ולשיטת הבבלי (פ"ד סע"א) חולק ר"ע על הכל ולאו דווקא על מותר, והמטלטלים תמיד ברשות היתומים, ולפ"ז הברייתא שלנו כר' טרפון.<sup class="footnote-marker">21</sup><i class="footnote">ומלשון הברייתא מוכח שהתפיסה היתה לאחר מיתתו, ולא בחייו.</i> ובירושלמי פ"ט ה"ג, ל"ג ע"א, משמע שאם תפס בעל חוב כנגד חובו, או אשה כנגד כתובתה, אין מוציאין מידה. ובה"ב בירושלמי שם משמע שהלכה כר"ע, שהרי כשמסרו מטלטלים לקרובתו של ר' שמואל בר אבא דינה כאילו תפסה, ור"ל הוציא מידה, עיי"ש. אבל עיי"ש בנועם ירושלמי<sup class="footnote-marker">22</sup><i class="footnote">אבל עיין בפי' הר"ח, אוה"ג, עמ' 63.</i> ומ"ש לעיל יבמות פ"ד, שו' 17–18, סד"ה בעל חוב, וד"ה ובירושלמי.
<small>12-13.</small> <b>אילו הן יורשין הבאין ברשותה, כל שמכרה להן, או נתנה להן במתנה. </b>וכ"ה בד. אבל בכי"ע חסרה המלה "יורשין", ואינה בתוספתא שהביא הר"ח, הרי"ף וכל שאר הראשונים שנביא להלן, אבל כן הוא הסיגנון גם להלן פי"א, שו' 8 ואילך, פי"ב, שו' 34. ועיין הסיגנון בירושלמי שהבאנו להלן, ד"ה ולפיכך. ובס' התרומות (שנביא להלן): ואף על גב דתנן בתוספתא אלו הן הבאין ברשותה כל שמכרה, או נתנה, לאו למעוטי יורשין, אלא אתא לאשמועינן דאפילו לקוחות בכלל אותו לשון. ועיין בשו"ת הריב"ש סי' תצ"ד.<br>והתוספתא שלנו הובאה בר"ח (לפי ס' הזכות ועוד, עיין להלן), ברי"ף פ"ט סי' שמ"ה (בסוף המשנה), בערוך ערך בא, בהשגות הראב"ד על הרי"ף פ"ט (תמים דעים סי' רל"ח, נ"ה ע"ב), בבעל המאור שם, בעיטור ח"א, נאמנות, הוצ' רמא"י, כ"ג ע"א וע"ג, בראבי"ה כת"י סי' תתקכ"ה, בשו"ת מהר"ם ב"ב סי' תקע"ז ובמרדכי כאן פ"ט סי' רכ"ז (בשם הראבי"ה), ועיין גם בהוצ' רנ"נ רבינוביץ סי' תנ"ה, בס' הזכות להרמב"ן, במלחמות על הרי"ף שם ובחידושיו פ"ז א', ד"ה בין הוא (בשם הר"ח), ס' התרומות שער י"ד ח"ב סי' ח', תוספות רי"ד פ"ח ב', רשב"א (בשטמ"ק) פ"ו ב', ד"ה אבל יורשיו, תלמידי רבינו יונה (לעיל שם, ד"ה אבל משביע), ריטב"א פ"ו ב', פ"ז א' (ד"ה רב נחמן), מאירי, עמ' 390, רא"ש פ"ט סי' י"ח וסי' כ"ב וסי' כ"ח ושו"ת שלו כלל ע"א סי' ו' (בשם ר"ח), ר"ן פ"ט סי' שמ"ה, נ"י פ"ו ב', שו"ת הריב"ש סי' תצ"ד.<br>וכן פירש"י במשנתנו (פ"ו ב'): "ואת הבאים ברשותה. אם מכרה כתובתה לאחרים, ונתגרשה <b>ומתה</b> והלקוחות תובעין אותו, נשבעין אף הן שבועת היורשין", כלומר, שלא אמר לנו, ושלא מצאנו ששטר זה פרוע (עיין משנת שבועות פ"ז מ"ז). ועיין בשטמ"ק מ"ש בשם תלמידי רבינו יונה והריב"ש וברא"ש ובנ"י במקומו. ועיין מה שהאריך בזה בנתיבות משפט לס' משרים, קע"ד ע"ג ואילך. וכמה מן הראשונים הנ"ל הביאו תוספתא זו כראייה לפירש"י. אבל בעיקר הסתערו על הרי"ף (שם סי' שמ"ח) שפסק שדווקא מיורשי הבעל מועיל הפטור מן השבועה, אבל אם מכר הבעל את נכסיו נשבעת ללקוחות אעפ"י שפטרה בעלה מן השבועה. וכן הביא גם הר"ח בשם יש אומרים, וכן פסק הר"מ בפט"ז מה' אישות ה"כ וספט"ו מה' מלוה ולוה. והנה בתוספתא זו מפורש שהבאים ברשותה הם הלקוחות, ודכוותיה גם הבאים ברשותו הם הלקוחות, והרי מפורש במשנתנו שהפטור שלו מועיל גם לגבי הבאים ברשותו, וממילא אם פטרה משבועה לפני שמכר את הנכסים, ואח"כ גירשה, או מת, אינה נשבעת ללקוחות, עיי"ש בבעל המאור, בהשגות הראב"ד ועוד. והרמב"ן טען שאין להקשות מן התוספתא על הר"ח והרי"ף, שהרי הם בעצמם הביאו את התוספתא כפירוש לבאים ברשותה, ובעל כרחינו שחילקו בין באים ברשותה לבין באים ברשותו. ויפה העיר הר"א סופר בהערותיו למאירי, עמ' 390, הערה י"ד (בשם החתם סופר) שאין מקום לקרוא ללקוחות באים ברשותו, שהרי כבר מכר את נכסיו והסתלק מהם, והם באים מכח עצמם, אבל במוכרת כתובתה אין הלקוחות באים אלא מכוחה, שהרי יכולה למחול את כתובתה אף אחרי שמכרה, והלוקחים באים ברשותה. ועיין להלן, הערה 25, בשם ס' הזכות.<br>ולפיכך פירשו הר"ח, הרי"ף, בעל העיטור הנ"ל ועוד שהבאים ברשותו הם האפוטרופסים שלו. ובריטב"א (פ"ז סע"א) כתב בשם <b>מקצת הגאונים</b><sup class="footnote-marker">23</sup><i class="footnote">בשטמ"ק לנכון: מקצת הראשונים. והכוונה לס' הזכות שהבאנו להלן.</i> שהבאים ברשותו הם ב"ד שנפרעין ממנו שלא בפניו.<sup class="footnote-marker">24</sup><i class="footnote">והוסיף רבינו: והדין דין אמת, ואע"פ שאין הראיה הזאת ברורה, שכבר פירשנו (כ"ה בשטמ"ק) דבאין ברשותו היינו לקוחות שלו.</i> ואף זה מדברי הרמב"ן בס' הזכות שהבאנו להלן, הע' 25. ואף מה שכתב שם בשם "דעת רוב הגאונים" הוא מס' הזכות, ושם: "וכן מצינו בגליוני ראשונים". ובירושלמי פ"ט ה"ה, ל"ג ע"א: והוא שנתן לה רשות שיהו בניה אפיטרופי'.<sup class="footnote-marker">25</sup><i class="footnote">עיין מ"ש לעיל בתחילת הדיבור, ד"ה אילו הן. ועיין בתוספות פ"ו ב', ד"ה נדר, חי' הרמב"ן פ"ז א', סד"ה הא דמקשה, מלחמות וס' הזכות להרמב"ן ברי"ף שם, רשב"א ותלמידי רבינו יונה (בשטמ"ק פ"ו ב'), רא"ש פ"ט ריש סי' כ"ט, ועוד. וכתב בס' הזכות שם: ובודאי למאי דקאמרינן מעיקרא פטורה על אפוטרופיא דוקא (כלומר, ולא על גביית הכתובה) וכו', הבאין ברשותה, שמכרה להם זכות שיש לה בנכסים (כלומר, ולא שמכרה להם כתובתה), וכן פירשו בירושלמי והוא שנתן לה רשות שיהיו בניה אפטרופסין וכו', הגאונים מפרשים באין ברשותו על דרך זו, דומיא דיורשיו, כלומר שנתן להן נכסיו במתנת שכיב מרע, או במתנת בריא מעכשיו ולאחר מיתה וכו', בנאמנות מפורש מועיל לה וכו', אבל שאר לקוחות, דשבועתן משום חשש קנוניא, כמו שמפורש בשבועות (מ"ב ב'), לא מהני לה נאמנות. ועיין בריטב"א פ"ו ב' (שהזכיר את ס' הזכות בפירוש) ולהלן שם פ"ז א', סד"ה רב נחמן. ועיין בראשונים הנ"ל.</i> וכ"ה בקידושין פ"א ה"ד, ס' ע"ב. ובירושלמי ב"מ פ"ג ה"ג, ט' ע"א: והוא שנתן לו (צ"ל: לון) רשות לעשו' בה אפיטרופא. ובעיטור הנ"ל, כ"ג ע"א, כתב: תוספות. אלו הן הבאים ברשותה כל שמכרה להן, או שנתנה להן במתנה. ירושלמי יורשין שנתן להן רשות שיהיו בניה אפוטרופין וכו'. ולהלן שם (כ"ג ע"ג) כתב: והא דתניא בתוספתא אלו הן הבאים ברשותה וכו', דווקא הבאין ברשותה, דליכא למימר שמינתה אפוטרופוס, דאם כן היינו יורשיה כדאיתא בירושלמי, אבל הבאין ברשותו לא שמכר ונתן במתנה, אלא יורשין יורשיו ממש, והבאין ברשות אפוטרופא שמינה הבעל וכו'.
<small>13-15.</small> <b>כתב לה נדר ושבועה אין לי עליך, אין היורשין יכולין להשביעה בדברים שנשתמשה בהן לאחר מיתת בעלה. </b>וכן מביא הרשב"א בחידושיו (לפי שטמ"ק) פ"ו ב' בשם "גירסא אחרת בתוספתא". וכן היתה הגירסא בתוספתא לפני רבינו יונה, כפי שמביאים תלמידיו בשמו בשטמ"ק פ"ז א', ד"ה בנכסי. אבל בד ובבי"ע הגירסא היא: בדברים שנשתמשה בהן <b>בחיי בעלה</b>. וכן מעתיקים בשם התוספתא הרמב"ן בחידושיו פ"ו ב', הרשב"א בשו"ת שלו ח"ג סוף סי' ל"ח (ועיי"ש בסי' ל"ט), וכן בחידושיו (לפי שטמ"ק פ"ו ב'): וגרסינן [בתוס'] כתב לה נדר ושבועה אין לי עליך אין היורשין יכולין להשביעה בדברים שנשתמשה בהן <b>בחיי בעלה</b> וכו'. וכן מעתיק להלן שם פ"ז א' (שטמ"ק, ד"ה א"ל), וכן מעתיקים הרא"ה והריטב"א שם.<br>ובמשנתנו פ"ט מ"ה: כתב לה נדר ושבועה אין לי עליך אינו יכול להשביעה וכו', אבל יורשיו משביעין אותה. וכתב הרמב"ן על התוספתא שלנו (לפי גירסתו שהיא גי' ד וכי"ע): וזו התוספתא צריכה לפנים, דקתני דכי אמר לה נדר ושבועה אין לי עליך פטורה, והא מתניתין (הנ"ל) קתני היורשין משביעין אותה וכו', ופירש שהתוספתא היא בשיטת ר' יוסי בירושלמי (פ"ט ה"ו, ל"ג ע"ב), והוא הרי מפרש את משנתנו (מ"ו) "הלכה מקבר בעלה לבית אביה, או שחזרה לבית חמיה ולא נעשית אפטרופא, אין היורשין משביעין אותה" אפילו במקום שלא פטר את יורשיו, כמפורש בירושלמי שם. ולפ"ז דין התוספתא מפורש במ"ו. וכן כתב בהרשב"א לפי גירסא זו. ועיין במה שהאריך בנתיבות משפט לס' משרים, קע"ו ע"ג ואילך.<br>אבל לפי גירסת התוספתא כי"ו<sup class="footnote-marker">26</sup><i class="footnote">שהיא גירסת רבינו יונה וגירסא אחרת בתוספתא שהביא הרשב"א.</i> פירש הרשב"א שהכוונה כאן לדברים שהשתמשה בהן בין מיתה לקבורה,<sup class="footnote-marker">27</sup><i class="footnote">וכמו שמפורש להלן בסיפא: בד"א בזמן שהלכה <b>מקבר</b> בעלה לבית אביה, וממילא דברים שנשתמשה בהן לאחר מיתת בעלה הוא בין מיתתו לקברו. ומ"מ שמעינן מהכא שאף בכגון דא אין היא פטורה, אלא דווקא אם פטרה משבועה ממנו, כמפורש ברמב"ן בשיטת הירושלמי. וכן צ"ל ברשב"א שם: והא דקתני הלכה מקבר בעלה לבית אביה אין היורשין משביעין אותה על שעבר כו', בשלא כתב לה [אלא] נדר ושבועה אין לי עליך, ולפיכך אין היורשין משביעין אותה לשעבר, אבל משביעין אותה על העתיד, לפי <b>שלא פטרה אלא ממנו</b>.</i> וכדרב מתנה (בבלי פ"ז א'). וכן בירושלמי הנ"ל, והביאו הרשב"א לעיל שם. ורבינו יונה (לפי שטמ"ק פ"ז א', ד"ה בנכסי) כתב: "דאבא שאול (בבלי פ"ז א') חולק הוא על המשנה ששנינו כתב לה נדר ושבועה אין לי עליך הוא אינו יכול להשביעה, אבל יורשיו משביעין אותה וכו', סבירא ליה לאבא שאול שאפילו היורשין אין משביעין אותה<sup class="footnote-marker">28</sup><i class="footnote">עיין היטב בלשון רב שרירא שהעתיק רב האיי (אוה"ג, התשובות, עמ' 282), ועיי"ש בלשון רב האיי ובפי' הר"ח (שם, עמ' 68).</i> וכו', ויש סיוע לזה מן התוספתא, דתנינן התם כתב לה נדר ושבועה אין לי עליך לא הוא ולא יורשיה (צ"ל: יורשיו) משביעין אותה בנכסים <b>שאחר מיתה</b>, וכיון דבנכסים דאחר מיתה אין משביעין אותה כל שכן בנכסים שנשתלטה בהן בחייו אין משביעין אותה". ופירוש זה בדברי אבא שאול קשה, עיין בראשונים במקומם, אבל תירוץ הרשב"א מרווח, עיין מ"ש, לעיל הערה 27.
<small>15.</small> <b>במי דברים אמורי' בזמן שהלכה מקבר בעלה לבית אביה וכו'. </b>במשנתנו פ"ט מ"ו הנ"ל: הלכה מקבר בעלה לבית אביה, או שחזרה לבית חמיה ולא נעשית אפטרופא, אין היורשין משביעין אותה. נעשית אפטרופא היורשין משביעין אותה על העתיד לבא ואין משביעין אותה על מה שעבר. ופירשו הגאונים והרי"ף בתשובה סי' ס"ג<sup class="footnote-marker">29</sup><i class="footnote">עיין מ"ש בתס"ר ח"ב, עמ' 39. ועיין עכשיו באוה"ג, התשובות, עמ' 275, עמ' 280.</i> שמשנתנו אינה דבוקה למשנה שלפניה, אלא מילתא באפי נפשא היא, ובלא פטרה משבועה כלל עסיקינן. ולשיטת הרי"ף<sup class="footnote-marker">30</sup><i class="footnote">ועיין גם ר"מ פט"ז מה' אישות ה"כ ופ"ט מה' שלוחין ושותפין סה"ד.</i> אף המשנה הקודמת אינה מדברת בשבועת אפוטרופיא, עיי"ש בסי' שמ"ה, ובהשגת הראב"ד שם, ד"ה עוד כתב הרב ז"ל כתב לה נדר וכו'. אבל הראשונים הנ"ל הוכיחו מלשון התוספתא "במי דברים אמורים" שבפטרה מן השבועה עסיקינן, וכן הוכיח מכאן רש"י במשנתנו (פ"ו ב', ד"ה הלכה), בעל העיטור, נאמנות, הוצ' רמא"י, כ"ג ע"ד, מכריע סי' מ"ח, ל"ח ע"ב, רא"ש פ"ט סוף סי' י"ח, מאירי,<sup class="footnote-marker">31</sup><i class="footnote">מה שכתב שם: "שכתב לה נאמנות בין ממנו בין מיורשיו, וכן הוא בתוספתא" הוא לאו בדווקא, וכיוון לעיקר הדבר שמשנתנו דבוקה לשלפניה. ועיין רשב"א בשטמ"ק.</i> עמ' 391, ר' יהודה אלמנדרי בסוגיין, שו"ת הריב"ש סי' ק"ח, ד"ה אמנם, ובחידושיו לפי שטמ"ק פ"ו ב' (בסוף המשנה). ועיין גם בר"ן פ"ט סי' שמ"ה ובנ"י פ"ו ב'. וכן מפורש בירושלמי פ"ט ה"ו, ל"ג ע"ב, בין לר' יונה ובין לר' יוסי. ומשיטת התוספתא והירושלמי משמע שאף במשנה הקודמת בשבועת אפוטרופוס גרידא עסיקינן, ודברי רב נחמן בשם רבה בר אבוה (בבלי פ"ז א') לא נזכרו בירושלמי. 
<small>15-17.</small> <b>אבל אם הלכה מקבר בעלה לבית חמיה, אפלו כתב לה נדר ושבועה אין לי עליך, היורשין יכולין להשביעה בדברים שנשתמשה בהן לאחר מיתת בעלה. </b>וכ"ה בד. וכן בכי"ע, אלא ששם הסדר אחר. והיא היא. וכן ("לאחר מיתה") מביא הרשב"א בחידושיו (לפי שטמ"ק פ"ו ב') בשם מקצת ספרים של התוספתא (כלומר, שגרסו כגי' ד וכי"ע בין ברישא ובין בסיפא) ובשם גירסא אחרת שגרסה בין ברישא ובין בסיפא "לאחר מיתת בעלה", כלומר גירסת כי"ו.<br>אבל הרמב"ן, הרשב"א (לעיל שם), הרא"ה והריטב"א הנ"ל והרשב"ץ (עיין להלן) גרסו כאן בסיפא: בדברים שנשתמשה בחן <b>בחיי</b> בעלה. ולפי הגירסא שלנו בתוספתא הרי הדברים פשוטים, שאם הלכה מקבר בעלה לבית חמיה והשתמשה אח"כ בנכסי בעלה, היורשין משביעין אותה לכולי עלמא, שהרי עכשיו נכסי יורשין הן, ובעלה לא פטרה אלא מנכסיו. אבל לפי גירסת כל הראשונים הנ"ל שהיורשין משביעין אותה אפילו על דברים שנשתמשה בהן בחיי בעלה קשה והרי בעלה פטרה מן השבועה, ואמרו ברישא שהיורשין אין משביעין אותה בדברים שנשתמשה בחן בחיי בעלה (כגי' ד, כי"ע וכל הראשונים הנ"ל). וכתב הרמב"ן הנ"ל על הסיפא: "שבוש. אבל מצאתי בחבור מן <b>המחברי' אחרוני' ז"ל</b><sup class="footnote-marker">32</sup><i class="footnote">וכ"ה גם ברמב"ן כת"י ובשטמ"ק בשמו. ובנ"י העתיק בשם הרמב"ן: מצאתי בחבור <b>הגאונים</b> ז"ל וכו'. ונראה שהיא ט"ס, והנכון כלפנינו ברמב"ן, ורבינו כיוון לס' העיטור, נאמנות, הוצ' רמא"י, כ"ד ע"ב. ועיי"ש בשער החדש אות ע"ה. ועיין להלן הע' 34.</i> אסכימו רבוותא ז"ל שטר שיש בו נאמנות יכול הוא לגלגל אותח על מקום אחר, ולפי זה נפרש מה ששנינו (כלומר, במשנתנו פ"ט מ"ו) ואין משביעין אותה לשעבר שבועה באפי נפשא (כלומר, שלא ע"י גלגול. ועיין מ"ש להלן) וכו'". וכן כתב הרשב"א על בבא זו (לפי גירסת הראשונים): ואפשר שעל ידי גלגול קאמר, וכדברי מי שאומר דמי שפטר את חברו מן השבועה בדבר, ונתחייב לו שבועה ממקום אחר מגלגל עליו את הכל, ויהיה להם סיוע מכאן. וכן כותב הרשב"ץ בשו"ת שלו ח"ב סי' קנ"ה: שהרי הפוטר חבירו משבועה ונתחייב לו שבועה על טענה אחרת יכול להשביעו מאותה טענה שפטרו ע"י גלגול, כדמוכח בתוספתא דפ' הכותב. וגרס כאן כגירסת הראשונים הנ"ל. ועיין בשו"ע חו"מ סי' ע"א ס"ק ה', ובש"ך שם אות י"ד, ובשו"ע אה"ע סי' צ"ח ס"ק ד'.<br>אבל הגאונים פירשו את משנתנו (פ"ו מ"ו) "ואין משביעין אותה על מה שעבר", כלומר, אפילו ע"י גלגול,<sup class="footnote-marker">33</sup><i class="footnote">והראשונים למדו ממשנתנו (לפי פירוש הנ"ל) שמי שפטר את חבירו משבועה אינו יכול להשביעו אפי' על ידי גלגול, עיין בלשון הרא"ה, הריטב"א בסוגיין וברא"ש פ"ט סי' י"ח. וכן בוודאי פירש הרא"ש שם את דברי רב האיי, שהרי רב האיי פסק (משפטי שבועות שער ה', ד"ו ה' ע"ב) שהבעל אינו יכול להשביע את אשתו בחייו על אפיטרופסות, וכאן כתב: דכיון <b>דלא</b> השביעה הבעל בחייו מחל לה השבועה, ובהכרח שכוונתו שהיורשים אינם יכולים להשביע אף ע"י גלגול. ועיין בס' נתיבות משפט לס' משרים, קע"ז ע"ג ואילך.</i> כמו שכתבו הרא"ה, הריטב"א והריב"ש (בשטמ"ק) בשם הגאונים.<sup class="footnote-marker">34</sup><i class="footnote">ולפלא שבמאירי שבועות, עמ' 211, כתב: הסכימו <b>כל</b> הגאונים שאם נתחייב לו שבועה ממקום אחר מגלגל עליה את שפטרו הימנה. ובכל הראשונים הנ"ל מבואר בשם הגאונים להפך. ושמא פירש את דברי הרמב"ן הנ"ל "ואסכימו רבוותא" שהכוונה לגאונים. ועיין לעיל הע' 32, בשם הנ"י, וכבר הסקנו שם שהיא ט"ס בדבריו. ועיין מאירי כאן, עמ' 387, וסוף עמ' 391 ואילך.</i> וכתב הרא"ה: ואי משום תוספתא ההיא משבשתא מדלא מייתינן לה בגמ'. ואשכחן בירושלמי דפליג עלה ר' יונה. וביתר ביאור בחידושי תלמידו דון וידאל קרישקאש כת"י, לפי נתיבות משפט לס' משרים, קע"ז רע"ב, עיי"ש בנתיבות משפט שהאריך בטוב טעם. וכבר ראינו שאף הרמב"ן אמר בתחילה כן. וכן בריטב"א הנ"ל: ומשמע דסבר להו דלית להך תוספת'. ומסקנא זו (לפי שיטת הגאונים), שהתוספתא משובשת, היא לפי גירסת הראשונים בתוספתא, אבל לפי גירסת כי"ו, ד כי"ע ושתי הנוסחאות שהביא הרשב"א בשם התוספתא כבר העיר הרשב"א שם: ולפי גירסא זו לא יהא לנו ראיה מכרעת על אחת מן הפירושין כלל.<br>ובסוף יש לציין שביד הרשב"א היו טופסים שונים של התוספתא, ויש שגרסו כגי' כי"ו, ומהם שגרסו כגי' ד וכי"ע, ומהם כגירסת כל הראשונים (והיינו ברישא ובסיפא: בדברים שנשתמשה בהם <b>בחיי</b> בעלה).
<small>17-18.</small> <b>אין האיש משביע את אשתו עד שיושיבנה חנונית, או עד שיעשנה אפטרופיא. </b>כת"ק בפ"ט מ"ד, ולאפוקי מדברי ר' אליעזר שם. 
<small>18-21.</small> <b>האשה כל זמן שתובעת כתובתה יורשין משביעין אותה, אינה תובע' כתובתה אין היורשין משביעין אותה דברי ר' שמעון, וחכמים או' בין כך ובין כך היורשין משביעין אותה. </b>וכ"ה בכי"ע. ובד: האשה כל זמן שתובעת כתובתה אין היורשין יכולין להשביעה בדברים שנשתמשה בהן לאחר מית' בעלה. אין האיש משביע את אשתו עד שיושיבנה חנוונית או עד שתיעשנה אפוטרופיא. האשה כל זמן שתובעת כתובתה אין היורשין משביעין אותה דברי רבי שמעון וכו'. כ"ה הגירסא בד"ר, והכפילות מלעיל ברורה, והחסרון בדברי ר' שמעון נראה לעין. ובד"ח השמיטו חלק מן הכפילות ושבשו יותר. והנכון הוא בלי ספק כגי' כי"ו וכי"ע.<br>ובמשנתנו פ"ט סמ"ח: ר' שמעון אומר כל זמן שהיא תובעת כתובתה היורשין משביעין אותה, ואם אינה תובעת כתובתה אין היורשין משביעין אותה. ובבבלי פ"ח א' שאלו ר' שמעון אהייא, ונשאו ונתנו בדבר, ואמרו שם: אלא אמר רב ששת אהא, הלכה מקבר בעלה וכו', ר"ש כאבא שאול, ורבנן כרבנן. מתקיף לה אביי האי כל זמן שתובעת כתובתה, אם תובעת כתובתה מיבעי ליה, אלא אמר אביי אהא, כתב לה נדר ושבועה אין לי עליך וכו', <b>אלא</b> אמר רב פפא לאפוקי מדר"א ומחלוקתו. ופירש"י: "האי כל זמן שתובעת. בתמיה, הואיל ור"ש לקולא, מאי כל זמן, אם תובעת מיבעי ליה, אבל כל זמן משמע דשמעיה לת"ק דפטר לה משבועה אפי' תובעת כתובתה, וא"ל איהו כל זמן שתובעת כתובתה לא תפטרנה". ולפי גירסתנו פירש"י מוכרח, והתלמוד דייק מן הלשון "כל זמן" שדברי ר' שמעון כוללים גם חומרא, ולפיכך תירץ אביי שר"ש כאבא שאול, ומשביעין אותה כשגובה מן היתומין אפילו פטרה מן השבועה, ורב פפא הקשה על תירוץ זה ותירץ: לאפוקי מדר"א ומחלוקתו, ובהכרח שהוא לא דחה לגמרי את תירוץ אביי, שהרי אחרת אין למצוא חומרא בדברי ר' שמעון, ולפיכך פירשו רש"י וסייעתו שרב פפא הוסיף על דברי אביי ואמר, שר"ש חולק גם על כתב לה נדר ושבועה וגם על הרישא.<br>ברם פירש"י קשה, ויש לשאול כיצד מוכח מן הדיבור "כל זמן" שיש כאן חומרא? אבל הר"ח (לפי תוספות הרא"ש ותלמידי רבינו יונה בשטמ"ק) גרס בקושיית אביי: [האי כל זמן שתובעת כתובתה], אם <b>אינה</b> תובעת מיבעי ליה. ופירש: <b>דלא הוה ליה למיתני אלא סיפא דמתניתין לחוד</b>, דמרישא משמע כל זמן שתובעת כתובתה כו' יורשין משביעין אותה אפילו על האפוטרופיא, ולאבא שאול כשמינהו אבי יתומים אין עליו שבועה כלל קאמר, הלכך אין על אשה זו שבועה אלא על כתובתה שתובעת.<sup class="footnote-marker">35</sup><i class="footnote">והוסיפו תלמידי רבינו יונה: ונראה מדברי הרב דמינהו אבי יתומים אפילו על ידי גלגול אין משביעין אותו, וטעמא דמסתבר הוא, דאי משביעין ליה אפי' בגלגול, אתי לאמנועי.</i> ולפי גירסא זו לא דייק הבבלי כלל מלשון "כל זמן" שר"ש מחמיר בדבר אחד, וממילא אין שום הכרח להניח שרב פפא קבל את דברי אביי והוסיף עליהם, ובוודאי מפשוטה של לשון סובר רב פפא שאין שום חומרא בדברי ר' שמעון, וחולק על אביי.<sup class="footnote-marker">36</sup><i class="footnote">וכן משמע מן הלשון "אלא" אמר רב פפא, וכגירסא שלפנינו, וכ"ה גירסת כמה מן הגאונים ושל כל נוסחאות ספרד, עיין אוה"ג, הפירושים, עמ' 52 ואילך.</i><br>וכן כתבו הגאונים:<sup class="footnote-marker">37</sup><i class="footnote">הלכות פסוקות הוצ' ר"ס ששון, עמ' קט"ז, בה"ג ה' כתובות ד"ו ס"ט ע"ג. ועיין אוה"ג, התשובות, עמ' 274. ובגיאוניקה של גינצברג, עמ' 390: מדקא אמ' ר' שמע' יורשין משביעין אותה ואין <b>הבעל משביע אותה</b>, והוא תיקון סופר שלא הבין את הענין, והנכון הוא בהוצ' ששון ובה' ראו: <b>ואין יורשים משביעים</b> אותה. והכוונה לר"ש במשנתנו שלא הזכיר אלא יורשין משביעין וכו' אין יורשין משביעין, ומכאן שבעל אינו משביעה אפילו אם הושיבה וכו', עיי"ש.</i> ואמרינן הא דר' שמעון אהידי קתני לה, <b>ומדחינן לכולהו</b>, ומסקינן אמ' רב פפא הא דר' שמעון לאפוקי מדר' אליעזר ורבנן, דר' שמעון סבר אע"ג דהושיבה חנונית ומינה אפוטרופיא בעל כלל לא מצי משבע לה וכו'. וכן מוכח מדברי רבוותא<sup class="footnote-marker">38</sup><i class="footnote">לפי ר' יהודה אלמנדרי הכוונה לר"ח, ולפ"ז שיטתו ברורה מתוך פירושו הנ"ל, ועיין אוה"ג, ר"ח, עמ' 70.</i> שהביא הרי"ף בפ"ט סי' שד"מ (ואשר להשגת הרי"ף שם עליהם ממשנת שבועות, עיין מ"ש ע"ז להלן, הע' 46) ומס' משפטי שבועות לרב האיי שער ה', ד"ו ה' ע"ב, ומס' שערי שבועות המיוחסות לבן בנו של הרי"ף שער ט"ז סוף אופן א'. ועיין בס' הזכות להרמב"ן על הרי"ף כאן.<sup class="footnote-marker">39</sup><i class="footnote">רבינו השיג שם על דברי הראב"ד, וכתב: ומ"מ אין פירוש הרב נכון, דלר"ש כיון דבשעת תביעה של כתובה משביעין אותה, פשיטא שכל הדברים <b>מתגלגלין</b> עליה, שהרי משביעין עליה שלא עכבה משל בעלה אפילו שוה פרוטה שיעלה לה לפירעון כתובה, ואין מוציאין לה מן השבועה מה שנטלה מפלכה ועיסתה ושאר הוצאות של ביתו. וכן כותב רבינו להלן שם: <b>ומתגלגלת</b> עליה שבועה דחנות ושל פלך ועיסה וכו'. וכן להלן שם בס' הזכות סי' ל"ז, ד' ליוורנו, ל"ה ע"ב: שאם תבעה כתובתה הכל חוזר ומתגלגל עליה, דנשבעת בשעת גביית כתובתה שלא עכבה משלהם ומשל אביהם כלום. וכן בשו"ת שלו (ספרן של ראשונים הוצ' ר"ש אסף ירושלים תרצ"ה סי' י"ט, עמ' 73): שכשתבוא לגבות כתובתה על כרחה נשבעת שלא עכבה משלהם כלום, ונמצאת שבועת אפוטרופיא <b>נעורת</b> עליה (ואעפ"י שהמאירי בשבועות, עמ' 208, כתב: חוזרת <b>ונעורה ע"י גלגול</b>, אין כאן אלא מליצה, והנכון כמו שפירשנו, כפי שמוכח מדברי הרמב"ן לעיל שם). וכן כותבים תלמידי רבינו יונה בשטמ"ק פ"ז ב': וכשתבא לגבות כתובתה צריכה לישבע שבועת כתובה, דהיינו שלא גבתה כלום, ולא תפסה ממון, ונמצא כי בכלל שבועה זו <b>נכללה שבועת האפוטרופי' מאליה</b>. ברם הגאונים (והעתקנו את לשונם להלן בפנים, ר"ה ובתשובת רב צמח) כתבו במפורש שאין שבועת האשה בגביית כתובתה כוללת את הגניבה שגנבה בחיי בעלה. ואף שהגאונים ז"ל פירשו את משנתנו שם אחרת, מ"מ שמעינן מהכא מפורש שיתכן שלא תהיה שבועת האפוטרופיא כלולה בתוך שבועת גביית הכתובה.</i> וכן נראה שפירש גם הר"מ בפיה"מ למשנתנו, והמאירי, עמ' 393, ועמ' 401, ועיי"ש בהערה א' בשם גליון הכת"י. וכן כתב הריטב"א פ"ח ב' (וכגירסא הנכונה שבשטמ"ק שם): "אבל יש שפירש דרב פפא סתר ליה לכולא אוקימתא דאביי, למימר דלא פליג ר' שמעון על כתב לה נדר ושבועה" וכו' "וכולה פלוגתא דר"ש אינה אלא ארישא דעשאה אפוטרופיא". ועיין מ"ש בנתיבות משפט לס' משרים, קע"א ע"ג ואילך.<br>והנה מסמיכות דברי התוספתא כאן, ומדברי חכמים שאמרו בין כך ובין כך היורשין משביעין אותה מוכח כפירוש הנ"ל,<sup class="footnote-marker">40</sup><i class="footnote">ואין ר"ש מדבר כלל בפטרה מן השבועה, וכפירוש הגאונים הנ"ל.</i> ואף ר' שמעון לא אמר שהיורשין משביעין אותה בשעת גביית כתובתה אלא אם הושיבה חנוונית, או עשאה אפיטרופיא, אבל על פילכה ועל עיסתה אינו משביעה כלל אפילו ע"י גלגול, מפני שהבעל מוחל לה.<sup class="footnote-marker">41</sup><i class="footnote">ויש שפירשו שאף לחכמים אינה נשבעת על פילכה ועל עיסתה אפילו ע"י גלגול, עיין מאירי, סוף עמ' 387, ובהע' י"א שם. ועיין בס' הזכות להרמב"ן, אלא שלדבריו מחמיר ר"ש וסובר שמגלגלין על פלכה ועל עיסתה, והוא ז"ל לשיטתו בפירוש הבבלי. ועיין בהשגות הראב"ד על הרי"ף שם. ומדברי רבינו עזריאל נזיר כ"ד ב' (לפי שטמ"ק) מוכח שפירש שהבעל מוחל לה, מה שקימצה מעיסתה, עיי"ש ועיין במאירי הנ"ל. ובפיה"מ להר"מ פ"ט מ"ג פסק שמשביעה ע"י גלגול.</i> ואף בבבלי הנ"ל הפירוש כן, ולאפוקי ממחלוקת ר' אליעזר וחכמים, כלומר, לאפוקי ממשנתנו פ"ט מ"ד, ואומר ר' שמעון דווקא כל זמן שתובעת כתובתה היורשין משביעין אותה שבועת אפיטרופוס, אבל אם אינה תובעת כתובתה אין משביעין אותה כלל אפילו שבועת אפיטרופוס.<br>ואין בפירוש זה שום דוחק אפילו במשנתנו, ור"ש נקט כלל<sup class="footnote-marker">42</sup><i class="footnote">בכל האוקימתות שקדמו לאוקימתא דרב פפא נקטו: [ר"ש] "אהא", עיי"ש פ"ח סע"א, פ"ח ב' (פעמים), אבל רב פפא לא אמר "אהא" אלא סתם "לאפוקי". ועיין מה שאמרו על הלכות אחרות של ר' שמעון בבבלי עירובין ק"ה א', ב"ק ע"ו א', סנהדרין ע"ט א', חולין קכ"ט א', שם קכ"ט ב'.</i> שאין שבועה על האשה (בדברים הרגילים בין בעל לאשתו) אלא דווקא אם תובעת כתובתה. ובירושלמי פ"ט סה"י, ל"ג ע"ב (שבועות פ"ז סה"ט, ל"ח ע"א): אשכחת אמר חנן ור' שמעון אמרו דבר אחד, כמה דמר (רבי) חנן לא תשבע אלא בסוף כן ר' שמעון אמר לא תשבע אלא לבסוף. כמה דאת אמר הלכה כחנן והכא הלכה כר' שמעון. ואף הירושלמי כיוון לפירוש הנ"ל (כלומר, שיש כאן הלכה כללית) ולפיכך לא באר כלום. ואין לומר שדברי הירושלמי הם דברי הבבלי פ"ח רע"ב, שאם כן למה הסתפקו אם הלכה כר"ש.<sup class="footnote-marker">43</sup><i class="footnote">ועיין בק"ע בירושלמי ובשי"ק שם, ד"ה אשכחת. ברם הלשון בסוף משנתנו הוא: אין נפרעת אלא בשבועה, והכוונה לכתובה. ואם הירושלמי רצה להכניס אף מזונות בדברי המשנה, היה לו לפרש את דבריו (עיין בבלי פ"ח סע"א) ולא לסתום.</i> ואף סוף דברי הירושלמי (כמה דאת אומר הלכה כחנן וכו') מוכיחין שאין דברי ר"ש ודברי חנן דבר אחד ממש.<sup class="footnote-marker">44</sup><i class="footnote">הר"מ בפיה"מ רפי"ג מפרש תשבע לסוף: כשיבא בעלה ויכחישנה ויאמר אני הנחתי לך מזונות, או לא נצרכת לכלום, וכל כיוצא בזה (כ"ה הגירסא הנכונה שם לפי הגד"נ וכע"ז בהוצ' הר"י קאפח), וכן מוכח מלשונו בפי"ב מה' אישות הכ"א (שהיא נשבעת בנקיטת הפץ), כמו שכתב הרב המגיד שם (וכדבריו מפורש בפיה"מ הנ"ל), ולפ"ז אין דברי ר"ש ודברי חנן דבר אחד ממש. ברם מלשון הירושלמי פי"ג ה"א, ל"ה ע"ד "מאן דמר באשת איש היא מתניתא... בסוף שלא הטמינה ושלא הערימה. מאן דאמר באלמנה היא מתניתא... (ב)שלא מחלה ליתומים על כתובתה" מוכח שהכוונה לשבועה בשעת גביית הכתובה.</i><br>ברם כל מה שכתבנו בפירוש המשנה והתוספתא הוא רק לפי ההלכה שאם תובעת כתובתה היורשין משביעין אותה ע"י גלגול גם על אפיטרופסות בחיי בעלה אם לא פטר אותה מן השבועה, אבל הגאונים מפרשים את כל הסוגייא אחרת, ולשיטתם אין היורשים משביעים את האשה על האפיטרופסות בחיי בעלה אפילו על ידי גלגול, אף שלא פטר אותה משבועה, משום שהבעל מוחל, ומשום כך אף הוא אינו יכול להשביעה לשיטת ר' שמעון. וכן אמרו בהלכות פסוקות הנ"ל (לעיל, ד"ה וכן כתבו): מדקא אמ' ר' שמעון <b>יורשין</b> משביעין אותה, ואין יורשין משביעין אותה, היכא דנפלא לבהדי יורשין הוא דמשביעין לה, אבל בעל, אע"ג דהושיבה ומינה אפטורפיא לא מצי משבע לה וכו'. ואתא רב פפא נמי, דבתרא הוא, ותרצה לדר' שמעון דבעל כלל לא מצי משבע לה לאשתו, אילא יורשים דיליה לאחר מיתתו,<sup class="footnote-marker">45</sup><i class="footnote">בתשובת רב צמח שהבאנו להלן בפנים מפורש שהכוונה לאפטרופסות שלה לאחר מיתתו.</i> וסתם נמי מתניתין (שבועות פ"ז מ"ח) ואילו נישבעין שלא בטענה השותפין והאריסין והאפטורפין והאשה נושאה ונותנת בתוך הבית<sup class="footnote-marker">46</sup><i class="footnote">ופירשו בה"ג שהכוונה לאלמנה אצל היורשים, דוגמת הברייתא בבבלי ב"ב נ"ב ב' (ששנו בה אותו לשון). וכן במשפטי שבועות לרב האיי שער ה', ד"ו ו' ע"א: אם הרשו היתומים אלמנת מורישם בנכסיהם והיתה נושאה ונותנת בבית משביעין אותה על טענת שמא, ואינן דומין בהרשאת אביהם. ובזה אמרו האשה הנושאה ונותנת בתוך הבית, והוא ששנינו במשנתינו וכו'. וכן מפורש בשערי שבועות המיוחסות לבן בנו של הרי"ף שער ט"ז, אופן ז'. והרי"ף כאן פ"ט סי' שד"מ הקשה ממשנה זו על הר"ח, וכתב: ועוד הא קתני לה גבי הילכתא פסקתא, דתנן (כלומר, משנת שבועות הנ"ל) ואלו נשבעין שלא בטענה וכו', והאשה הנושאת והנותנת בתוך הבית ובן בית, וקי"ל דהני כולהו הילכתא נינהו, ולא מצית למימר דהאי אשה אלמנה היא, דאשה סתם קתני, בין אלמנה בין אשת איש וכו'. ומדברי בה"ג הנ"ל אנו רואים שדווקא ממשנה זו הביאו ראייה לדבריהם, ופירשוה באלמנה דווקא. ועיין בתשובת ר' קלונימוס שבתשה"ג הוצ' קאססעל שרצה לפרש את משנתנו בשבועות באשה שנשאה ונתנה בממונם של אחרים, עיי"ש היטב.</i> ובן בית, אלמא בעל לא מצי למימר לאישתו אישתבע לי דלא גזלת מידי מן ממונאי, ולא אשכחן שבועה גבי אשה לבעלה אילא פוגמת כתובתה וכו'.<br>ובתשובת רב צמח גאון (עיין אוה"ג, התשובות, עמ' 280) מפורש: בלשון הזה משביעין אותה שלא נתן ליך בעליך בצנעא כספים ולא השתלמת כתובתך כולה, או מקצתה וכו', ואגב דמשביעין אותה שלא נטלת כתובתיך מגלגלין עליה ומשביעין אותה שלא גנבת ושלא גזלת כלום <b>אחרי מיתת בעליך</b>, אבל אם רצו להשביע אותה שלא גנבה בחיי בעלה אינן יכולין, שכך שנינו (כאן פ"ט מ"ו) הלכה מקבר בעלה לבית אביה וכו' ואין משביעין אותה על לשעבר, במה דברים אמורים בזמן שתבעה כתובתה, אבל לא תבעה כתובתה אין יכולין להשביעה, דתנן ר' שמעון אומר כל זמן שתובעת כתובתה וכו'. וכע"ז בתשה"ג שערי צדק, ס"ה ע"ב (אוה"ג, התשובות, עמ' 273). והם מפרשים את משנתנו הנ"ל (הלכה מקבר בעלה וכו') אפילו בשלא פטרה מן השבועה.<sup class="footnote-marker">47</sup><i class="footnote">עיין מ"ש לעיל, שו' 15, ד"ה במי דברים. ואף הרי"ף מפרש כן (עיין מש"ש), אלא שהוא חולק על הגאונים בזה שהוא סובר שדווקא אם הבעל לא השביע אותה בחייו אין היורשים יכולים להשביעה על האפיטרופסות בחיי בעלה, אבל הבעל עצמו יכול להשביעה, כמו שמפורש במשנת שבועות, עיין מ"ש לעיל, הע' 46.</i> ומכאן שמ"ו של משנתנו חולקת על מ"ד ("המושיב את אשתו חנונית וכו'") ואין הלכה כמשנה ד'.<sup class="footnote-marker">48</sup><i class="footnote">אלא שהרי"ף סובר שאין מחלוקת ביניהן, ומשנה ד' מדברת כשהבעל משביעה בחייו, והרי לא מחל לה. ועיין בפני יהושע בסוגיין פ"ה ב' שתמה כיצד יפרש הרי"ף את דברי רב פפא, ברם הרי"ף כתב מפורש (פ"ט סי' שד"מ) דרב פפא לא אתא לאפסוקי הלכתא, אלא לפרושי בעלמא הוא דאתא וכו', ולעולם הלכתא כת"ק.</i><br>נמצאנו למדים לשיטת בה"ג והגאונים הנ"ל שהמשניות חולקות: לפי משנה ד' יכול הבעל להשביע בחייו את אשתו אם הושיבה חנוונית, או עשאה אפיטרופיא, והיא הרישא של התוספתא שלנו, ולפי משנה ו', ר' שמעון, ומשנת שבועות פ"ז מ"ח, אינו יכול להשביעה, ואפילו היורשין אין משביעין אותה על מה שעשתה בחייו, ואפילו ע"י גלגול בשעת גביית כתובתה מן היורשין אינה נשבעת על מה שעשתה בחיי בעלה, לשיטת ר' צמח ועוד.<br>וכבר ראינו לעיל, שו' 15, ד"ה במי דברים, שהתוספתא חולקת על שיטת הגאונים, ואף כאן לפי פשוטה דברי ר"ש דבוקים לרישא ממש, והוא חולק על החכמים וסובר שדווקא אם תובעת כתובתה מן היורשין, היורשין משביעין אותה על האפיטרופסות בחיי בעלה, הואיל והיא בין כך וכך צריכה להשבע על כתובתה, ממילא מגלגלין עליה גם שבועת האפוטרופסות, אבל כשגירשה בעלה אינו משביעה אפילו בשעת גביית כתובתה, שהרי ממנו גובה בלא שבועה,<sup class="footnote-marker">49</sup><i class="footnote">כשיטת התוספות שהבאנו להלן בפנים. ועיין בשו"ת הרי"ף סי' מ"ח, הוצ' הרזו"ו לייטער, ובהערות שם. ועיין בשו"ע אה"ע סי' צ"ז ס"ק ב', בחלקת מחוקק שם ובקרבן נתנאל על הרא"ש פ"ט סי' כ"ח, אות ה'.</i> וכן היורשים כל זמן שאינה תובעת כתובתה אין משביעין אותה על מה שעשתה בחיי בעלה. וחכמים כאן סוברים שבין תובעת כתובתה ובין שאינה תובעת היורשין משביעין אותה. ונראה שהן הן החכמים שברישא, והוא הדין בעלה משביע אותה, ואגב דנקט ר' שמעון יורשין נקטו אף הן יורשין. ועיין תוספות פ"ח ב', ד"ה לאפוקי.
<small>21-22.</small> <b>עריס, כל זמן שהוא עריס. יצא מעריסותו הרי הוא כאחד מכל אדם. שותף, כל זמן שהוא שותף וכו'. </b>ההלכות האילו הובאו כאן אגב שבועת האפוטרופסות של האשה. ובמשנת שבועות פ"ז מ"ח: ואלו נשבעין שלא בטענה השותפין והאריסין והאפוטרופין והאשה הנושאת והנותנת בתוך הבית ובן הבית וכו', חלקו השותפין והאריסין אין יכול להשביען. נתגלגלה לו שבועה ממקום אחר מגלגלין עליו את הכל. וברי"ף שם סי' אלף קפ"ב: חלקו השותפין וכו', והוא הדין לשאר, שאם חלקו אינו יכול להשביען. והתוספתא מוסיפה כאן על משנתנו גם את האפוטרופוס שיצא מאפוטרופסותו. ולהלן ב"ב פ"ב ה"ה: אימתי אמרו עריס נשבע שלא בטענה כל זמן שעריס וכו', כל זמן ששותף<sup class="footnote-marker">50</sup><i class="footnote">הבבא של שותפות נשמטה בכי"ע שם ע"י הדומות. אבל היא ישנה גם בד. וכן בשלטה"ג על המרדכי כאן פ"ט (בשם צפנת פענח): ותני' בתוספתא בב' (כ"ה בד"ר, והכוונה: בבא בתרא. ובר"ח תקנו: במה !) [אימתי] אמרו נשבע שלא בטענה כל זמן שהוא שותף, יצא משותפות הרי הוא ככל אדם.</i> וכו', כל זמן שאפוטרופוס וכו'. ובכל הנוסחאות שם נוסף: <b>הבן שחלק</b>, והאשה שנתגרשה הרי הן כאחד מכל אדם. ובעל כרחנו אנו אומרים שהסיפא אינה מדברת כלל בעניין שבועה,<sup class="footnote-marker">51</sup><i class="footnote">שהרי אצל הבן לא נזכרה שבועה כלל במשנתנו.</i> והיא נסמכה למשנתנו שם (ב"ב פ"ג מ"ג): "אין לאיש חזקה בנכסי אשתו, ולא לאשה חזקה בנכסי בעלה, ולא לאב בנכסי הבן, ולא לבן בנכסי האב", ועלה אמרו הבן שחלק וכו'.<br>ובבבלי שם מ"ז א' פירשו את כל הברייתא בעניין חזקה, עיי"ש נ"ב א'. ופירשו כל הראשונים "הבן שחלק" כלומר, הפליג, או פירש, משולחן אביו. ובירושלמי ב"ב פ"ג ה"ה, י"ד ע"א: ולא לאשה בנכסי בעלה. בחייו, אבל לאחר מותו יש לה חזקה. ולא לבן בניכסי האב, בחייו, אבל לאחר מיתת האב יש לו חזקה. וברשב"ם שם נ"ב ב' הביא את הירושלמי הנ"ל, והוסיף: ואיכא לדמויי להך דתניא לעיל (נ"ב א') בן שחלק ואשה שנתגרשה וכו'. וכן בעיטור אות מ' מודעא, הוצ' רמא"י, מ"ט ע"א: ותניא נמי בן שחלק ואשה שנתגרשה הרי הן כשאר כל אדם. ירושלמי אין לאיש חזקה בנכסי אשתו וכו' בחייהן אין להם חזקה, אבל לאחר מיתה יש להן חזקה. ושמא הכוונה גם בברייתא שלנו הבן שחלק אחר מיתת אביו יש לו חזקה, שהרי לפני החלוקה כל האחים שותפין הן,<sup class="footnote-marker">52</sup><i class="footnote">עיין ירושלמי ב"ב פ"ט ה"ד, י"ז ע"א, ור"מ רפ"ט מה' נחלות.</i> ושותף אין לו חזקה.<sup class="footnote-marker">53</sup><i class="footnote">ואף שבירושלמי הנ"ל: א"ר אימי בן שנראה <b>חלוק</b> בחיי אביו מה שסיגל סיגל לעצמו, ומכאן שמסתבר יותר לפרש "שחלק" בבבלי הנ"ל, כפירוש הראשונים הנ"ל, אבל "חלוק בחיי אביו" לחוד, "והבן שחלק" לחוד, וסתם "בן שחלק" משמעותו שחלק בנכסים. וצ"ע.</i><br>ובתוספתא כאן לא נזכר בשום נוסח דין האשה שנתגרשה לעניין שבועה. ולשיטת הגאונים אין לה כאן כלל מקום, שהרי אפילו בחיי בעלה אינו יכול להשביעה בטענת שמא, כמפורש במשנתנו פ"ט מ"ו, לפי פירושם.<sup class="footnote-marker">54</sup><i class="footnote">עיין מ"ש לעיל, שו' 18–21, ד"ה ובתשובת רב צמח.</i> ובחי' הרמב"ן פ"ו סע"א, ד"ה והא דתנן (קרוב לסופו): ואחרים אמרו דהך מתני' דקתני הלכה מקבר בעלה בשלא פטרה קיימא, וטעמא דמילתא, משום דכיון דלא תבעה בעל פטורה, כאריס ושותף שאם חלקו אינו יכול להשביען, וכן בן הבית <b>וכן האשה</b>. ולשיטה זו הבעל יכול להשביע את אשתו אם מינה אותה אפוטרופסית, אבל כיוון שמת הרי היא ככל אדם, והוא הדין אם גירשה. וכן הר"מ שפסק (רפ"ט מה' שלוחין ושותפין) שהבעל משביע את אשתו בחייו, אם עשה אותה אפיטרופיא, הביא (בפ"ט שם ה"ז): חלקו השותפין והאריסין <b>ונתגרשה האשה</b> ונפרד מעליו בן הבית וכו' אינו יכול לחזור ולהשביעו בטענת ספק וכו'. וסמך על פירוש הרי"ף בשבועות פ"ז הנ"ל (לעיל, ד"ה עריס) שכתב: והוא הדין לשאר וכו', כמו שהעיר במגיד משנה במקומו.<sup class="footnote-marker">55</sup><i class="footnote">אלא שהרי"ף עצמו בוודאי לא כיוון לומר שמשנת שבועות ("חלקו השותפין והאריסין אין יכול להשביען") כיוונה אף לאשה שנתגרשה, שהרי המשנה ממשיכה: נתגלגלה לו שבועה ממקום אחר מגלגלין עליו את הכל, ולשיטת הרי"ף בתשובה סי' ס"ג אם נתגרשה אין משביעין אותה אף ע"י גילגול, משום שכבר מחל לה. ועיין מ"ש בנתיבות משפט לס' משרים, קע"ז סע"ג ואילך. ועיין לעיל, הע' 33.</i>
<small>24-25.</small> <b>בן בית שאמרו, לא זה שנכנס ויוצא, אלא מכניס פירות ומוציא פירות, שוכר פועלין ופוטר פועלין. </b>בבבלי שבועות מ"ח ב': תנא בן בית שאמרו לא שנכנס ויוצא ברגליו, אלא מכניס לו פועלין ומוציא לו פועלין, מכניס לו פירות ומוציא לו פירות. ובתשובות גאונים קדמונים הוצ' קאססעל סי' ק"ז, ל"ד ע"ב (בשם ר' קלונימוס): שכך שנינו האשה הנושאת ונותנת בתוך הבית, ובתוספתא אנו אומ' עלה, בן הבית שאמרו לא שנכנס ויוצא <b>ברגליו</b> אלא שמכניס לו פירותיו ומוציא לו פירותיו וכו'. ועיין בתשובות ר' קלונימוס מלוקא, הוצ' מיללער, עמ' 9. וכנראה שרבינו לא כיוון לתוספתא כאן, אלא לבבלי הנ"ל, כדרך הקדמונים לקרוא לברייתות שבבבלי תוספתא, עיין מ"ש בתשלום תוספתא, עמ' 6 ואילך. 
<small>25-27.</small> <b>לוה ממנו בערב שביעית ושביעית, ומוצאי שביעית נעשה לו שותף, או עריס, פטור. אבל נעשה לו שותף, או עריס, בערב שביעית ושביעית, ולמוצאי שביעית חזר ולוה הימנו, מגלגלין עליו את הכל. </b>בד: לוה ממנו בערב שביעית, ומוצאי שביעית (שביעית)<sup class="footnote-marker">56</sup><i class="footnote">מלה זו היא בתחילת השורה ונכפלה בטעות מסוף השורה שלפניה. ואף בכי"י רגילים הסופרים לכתוב בקיצור מלה בסוף השורה כדי למלא ולהשוות את השורה. והם כופלים את המלה בתחילת השורה שלאחריה.</i> נעשה לו שותף, או אריס, פוטר, אבל נעשה לו שותף, או אריס, בערב שביעית ולשביעית, ולמוצאי שביעית חזר ולוה וכו'. ובכי"ע: לוקח (צ"ל: לוה) הימנו ערב שביעית ושביעית וכו', אבל נעשה לו אריס ערב שביעית, ולמוצאי שביעית לוה הימנו מגלגלין עליו את הכל. ובבבלי שבועות מ"ח ב': ת"ש לוה הימנו ערב שביעית, ולמוצאי שביעית נעשה לו שותף, או אריס, אין מגלגלין וכו', נעשה לו שותף, או אריס, ערב שביעית, ולמוצאי שביעית לוה הימנו מגלגלין. והנה לעניין השמטת מלוה אין הבדל בין ערב שביעית ושביעית שהרי אין שביעית משמטת אלא בסופה,<sup class="footnote-marker">57</sup><i class="footnote">עיין מ"ש לעיל ח"ב (שביעית), עמ' 592.</i> וגירסת כי"ו וכי"ע ברישא ("ושביעית") נכונה, ובד, וכן בבבלי, מקוצר. ולעומת זה נראית גירסת בי"ע והבבלי בסיפא שלא גרסו בה "ושביעית" (לעניין נעשה אריס בשביעית), ודברו בהווה, שהרי אינו כדאי להוריד אריסין בשביעית.<sup class="footnote-marker">58</sup><i class="footnote">עיין מ"ש לעיל ספ"ח, שו' 30–33, ד"ה המקבל, ואגב אריסין נקטו גם שותפין. ואף הגירסא שבד ובכי"ו ("ושביעית") מתפרשת יפה, והכוונה לתבואה שהביאה שליש בערב שביעית שמותר לקוצרה בשביעית (עיין פאת השלחן סי' כ"ב ס"ק ט', אות ג'), או לכמה עבודות שמותרות בשביעית (עיין לעיל שביעית פ"ג ה"ז), או לתיקון השדה בשביעית לצורך מוצאי שביעית, כמשנת שביעית פ"ג מ"ח.</i><br>ולעצם העניין אמרו במשנתנו (שבועות ספ"ז): והשביעית משמטת את השבועה. ופירשו הראשונים<sup class="footnote-marker">59</sup><i class="footnote">עיין מ"ש לעיל ח"ב, עמ' 587, הע' 29.</i> שאם הודה במקצת לפני שמיטה ונתחייב שבועה, השביעית משמטת אותה, אעפ"י שעצם החוב (אם הוא חייב לו) אינו משתמט, שהרי אין שביעית משמטת מלוה כפרנית, ולוא היה מודה היה חייב לשלם, אבל השבועה משתמטת, ואינו יכול להשביע אותו אחר שביעית. וכן הפירוש גם לפנינו: לוה ממנו בערב שביעית, או בשביעית, ותבעו וכפר בו,<sup class="footnote-marker">60</sup><i class="footnote">לשון הר"ח בשבועות מ"ח סע"ב, ועיין בשו"ת הרי"ף הוצ' ביעדנאוויץ סי' י"ג ובהערות הגרא"ז מעלצער ז"ל שם, כ"א ע"א, מ"ש על לשון הר"ח.</i> ובמוצאי שביעית נעשה לו אריס<sup class="footnote-marker">61</sup><i class="footnote">כלומר, שיכול להשביעו בטענת שמא.</i> אינו יכול לגלגל עליו שבועה על ההלואה שכפר לו לפני מוצאי שביעית משום שאפילו נתחייב לו שבועה באותו זמן, היתה משתמטת למוצאי שביעית.<br>אבל אם נעשה לו אריס בערב שביעית (או בשביעית),<sup class="footnote-marker">62</sup><i class="footnote">עיין מ"ש לעיל, הע' 58.</i> ולמוצאי שביעית לוה הימנו ונתחייב לו שבועה יכול לגלגל עליו גם שבועת האריסין, אעפ"י שכבר יצא מאריסותו<sup class="footnote-marker">63</sup><i class="footnote">עיין מ"ש לעיל פ"ח, שו' 30–33, ד"ה המקבל.</i> ואינו יכול להשביעו בטענת שמא (כמפורש לעיל), משביעו ע"י גלגול אפילו לאחר שמיטה. ואין שביעית משמטת שבועת השותפין והאריסין, כשם שאינו משמטת את שכרן. וכן מפורש לעיל שביעית פ"ח ה"ו: דבר שהשביעית משמטתו משמט שבועתו, ודבר שאין השביעי' משמטתו אין משמטת שבועתו. ועיין מ"ש לעיל ח"ב, עמ' 588.

Halakhah 4

<small>28.</small> <b>הפוחתת כתובתה נפרעת שלא בשבועה. כיצד וכו'. </b>ירושלמי פ"ט ה"ז, ל"ג ע"ב, סנהדרין פ"ח ה"ו, כ"ו ע"ב (ובקיצור בשבועות פ"ז ה"ו, ל"ח ע"א), בבלי כאן פ"ז ב'. ואמרו בירושלמי: מה בין פוגמת מה בין פוחתת? אמר ר' חנינה פוגמת בא משא ומתן בנתיים, פוחתת לא בא משא ומתן בנתיים, ועיין בשטמ"ק פ"ז ב' בשם תלמיד הרשב"א. ובבבלי שם: במאי גביא בהאי שטרא, האי שטרא חספא בעלמא הוא (ופירש"י: שהיא אומרת מזוייף הוא). אמר רבא בריה דרבה באומרת אמנה היתה לי ביני לבינו, ופירש"י שהשטר נכתב ונחתם כהוגן ע"פ ציווי הבעל, אלא שהוא האמין לי שלא אתבענו אלא מנה. ועיין תשב"ץ ח"ג סי' קע"ח, ואף כאן כתב הבעל "בתולתא" (שלא לבייש אותה), והאמין לה שלא תתבע יותר ממנה. 
<small>30.</small> <b>נכסים משועבדין, אין צריך לומר לאחר מיתת בעלה וכו'. </b>הברייתא סמוכה למשנתנו כאן (פ"ט מ"ז): מנכסי יתומים ומנכסים משועבדין וכו', לא תפרע אלא בשבועה. ועיין בתוספות רי"ד פ"ח ב', ויש שם השמטה בפיסקא מן התוספתא. 
<small>31-32.</small> <b>נכסי יתומין, אין צריך לומ' מן הגדולים, אלא אפי' מן הקטנים. </b>וכ"ה בד, בכי"ע ובקג"נ. ובתוספ' רי"ד הנ"ל (והעירותי עליו בתס"ר ח"ב, עמ' 40): תניא בתוספתא בפ' מ"ש (=מי שמת) נכסים המשועבדין [וכו'] א"צ לומר מן הקטנים אלא אפילו מן הגדולים. וכן בבבלי צ"ד א' (גיטין נ' א', שבועות מ"ב ב'): דתני אביי קשישא יתומים שאמרו גדולים ואין צ"ל קטנים.<sup class="footnote-marker">64</sup><i class="footnote">בשבועות מ"ב ב' מוסיף: בין לשבועה בין לזיבורית. ברם בכי"מ חסר כ"ז, ואינו מלשון הברייתא, כפי שמוכח מן הבבלי גיטין נ' סע"א, והוסיפוה ע"פ ההילכתא שם נ' רע"ב.</i> וקרוב לוודאי שבספר שהיה לפני הר"י דטראני הוגה ע"פ הבבלי הנ"ל, וקשה מאד להגיה ארבע נוסחאות התוספתא. ושמא הכוונה כאן ל"נפרעין" (ולא ל"בשבועה"), ואפילו מנכסי יתומים קטנים נפרעין לכתובה מפני מזונות (שאם ימתינו עד שיגדילו יצטרכו לתת מזונות לאשה מנכסיהם שירשו מאביהם), או מפני חנה, עיין ירושלמי פ"ט ה"ח, ל"ג ע"ב, גיטין פ"ה ה"ב, מ"ו ע"ד, שבועות פ"ז ה"ט, ל"ח ע"א, בבלי ב"ק ל"ט א', ערכין כ"ב א'. 

Halakhah 5

<small>32-33.</small> <b>הוציאה גט ואין עמה כתובה, בתולה גובה מאתים, ואלמנה מנה. </b>במשנתנו פ"ט מ"ט: הוציאה גט ואין עמו כתובה גובה כתובתה. ולפי פשוטה "הוציאה גט" פירושה גט ממש, כפירוש רוב הראשונים (ושלא כפירוש התוספות פ"ח ב', ד"ה הוציאה, ועוד), ואינה גובה אלא עיקר כתובה משום מעשה בית דין, עיין בבלי פ"ט א'. וכן פסקו הר"ח והרי"ף, עיין עיטור, אות תי"ו, תנאי, הוצ' רמא"י, מ' ע"ד, בעל המאור ב"מ פ"א סי' ע"ר, מלחמות להרמב"ן שם וחידושיו שם י"ז א', רשב"א שם ועוד. ועיין תוספות שם י"ז א', ד"ה הטוען.<br>אבל בעיטור הנ"ל הביא בשם הר"י מיגאש שאף תוספת גובה.<sup class="footnote-marker">65</sup><i class="footnote">וצדיך לפרש במקום שיש עדים שהוסיף לה, או שכן הוא מנהג המקום, עיין להלן, ועיי"ש בעיטור ה' מלוה על פה, הוצ' רמא"י, ט"ז רע"ג.</i> וכן כותב בתוספות ר"י הלבן כאן ט"ז ב', עמ' ל': וכן נמצא בפסקים של רבי יב"א ובתספות הרב ר' יצחק בר' מרדכי שהלכה כר' יוחנן דאמר (ב"מ י"ז א') הטוען אחר מעשה ב"ד לא אמר כלום, כיון (צ"ל: בין) במנה מאתים בין בתוספת, ואפי' אין ידועה כמה היא גבין אותה לפי מנהג המקום<sup class="footnote-marker">66</sup><i class="footnote">וכצ"ל באו"ז ב"מ פ"א סי' מ"ח, ח' ע"ג, ועיי"ש מה שכתב רבינו יצחק בר אשר (הריב"א), ובהערות שם, אות י"ז, לא הגיה יפה. ועיין אוה"ג כאן, התשובות, עמ' 50 ואילך, ובס' המתיבות הוצ' רב"מ לוין, עמ' 27 (לעניין אחר קצת).</i> וכו', והא דתניא בתוספת' דכתובות הוציאה גט ואין עמו כתובה גובה מנה מאתים, לאו לאפוקי תוספת, אלא ההוא תנא מילתא דפסיקא, דאין כתובה בלא מנה ומאתים, ויש כתובה בלי תוספת.<br>ועיין בירושלמי פ"ט ה"א, ל"ג ע"ג, ובבבלי פ"ט א', שנחלקו בה אמוראים אם ההלכה היא דווקא במקום שאין כותבין כתובה, או אפילו במקום שכותבין כתובה אינו נאמן לומר פרעתי כל זמן שאין לו שובר, עיי"ש, וכבר האריכו בזה הראשונים בסוגיין ובב"מ י"ז ב'.
<small>33-34.</small> <b>כתובה ואין עמה גט, אין גובה כלום, מפני שהיא אומרת אבד גיטי, והוא אומ' אבד שוברי. </b>במשנתנו פ"ט מ"ט: כתובה ואין עמה גט, היא אומרת אבד גיטי והוא אומר אבד שוברי וכו', הרי אלו לא יפרעו. ולשון התוספתא ("מפני שהיא") הוא מגומגם, אבל אין להגיה, שכ"ה גם בד ובכי"ע, וכן נראה גם מקג"נ. ובשטמ"ק פ"ח ב' הביא בשם תוספות שאנץ בפ' שנים אוחזין: הוא אומר אבד שוברי, פירוש דבלאו הכי לא הוי מהימן לומר פרעתי, דאמרינן ליה אחוי שוברך, שהרי לא היה פורע בלא שובר, פן תגבה פעם אחרת ע"י הכתובה לאחר מיתה, או מחיים ובעדי גירושין. ועיין שם בשטמ"ק פ"ח סע"ב. ולפ"ז נתנה התוספתא טעם לדבריה שאינה גובה כלום ובעלה נאמן, משום שטוען אבד שוברי, אבל מבלי זה אינו נאמן לומר פרעתי. ועיין הלשון ברש"י פ"ט א' ובתוספות רי"ד שם. ובבבלי שם העמידוה (אליבא דרב) בשאין שם עידי גירושין, ועיין בתוספות שם, ד"ה מיגו.<sup class="footnote-marker">67</sup><i class="footnote">ועיין להלן, שו' 34–36, ד"ה ובבבלי.</i><br>ובעל המאור בב"מ פ"א סי' ע"ר מפרש את הרישא (אליבא דר' יוחנן שם) בשהבעל אינו מכחיש כלל שלא פרע, אלא טוען לא אפרע לה עד שתחזיר לי את הכתובה, ולפיכך גובה את הכתובה, אבל בסיפא הוא נאמן, מפני שהוא אומר שפרע, והגט שאבד היה שוברו כתוב על גביו (עיין בבלי פ"ט ב'). ולפי זה הלשון בתוספתא מתפרש כפשוטו, אלא שפירושו דחוק מאד, וכבר השיג עליו במלחמות שם.

Halakhah 6

<small>34-36.</small> <b>בראשונה היו אומ' המוציאה כתובה צריכה שתוציא עמה גט דברי ר' מאיר, וחכמים אומ' מן הסכנה ואילך התקינו שתהא מקרעתו בבית דין וגובה בה. </b>בד, כי"ע וקג"נ: וגובה <b>בו</b>. ועיין להלן. ובמשנתנו פ"ט מ"ט: רבן שמעון בן גמליאל אומר מן הסכנה ואילך אשה גובה כתובתה שלא בגט. והלשון בתוספתא מגומגם, וצריך לפרש שר"מ שנה משנה ראשונה (כסתם משנתנו, וכבבא שלפניה כאן), ואם לא הוציאה גט נאמן לומר שובר היה לי ואבד, אפילו היו לה עידי גירושין, כשמואל בבבלי פ"ט א' (עיי"ש ברש"י ד"ה במקום), וחכמים (שהם רשב"ג של משנתנו) מוסיפים שמן הסכנה ואילך שפחדו לשמור על הגט מקרעת את הגט בב"ד ומשמידה אותו וגובה בו, כלומר, בעדי גירושין, וכותבין לו שובר לכולי עלמא. ולפי גירסת כי"ו הכוונה שגובה בכתובתה, ובעדי גירושין.<br>ובבבלי פ"ט ב' העמידו את משנתנו (אליבא דרב) בשאין שם עדי גירושין, וכולה רשב"ג ובדרך חסורי מיחסרא, עיי"ש. אבל את התוספתא כאן אין ליישב בדרך זו, ובעל כרחה מתפרשת כשמואל, כמו שהעיר בעיטור בכורים, ד"ה דר"מ. ועיין ברא"ה ובריטב"א.
<small>36.</small> <b>שתי כתובות, וגט ומיתה, גובה שתי כתובות. </b>במשנתנו פ"ט מ"ט: שני גטין ושתי כתובות גובה שתי כתובות. ובירושלמי פ"ט רהי"ג, ל"ג ע"ד: והוא שיהא הגט יוצא מכתוב' לכתובה. ואף לפנינו כן הואיל ויש לה שתי כתובות, וכתובה שנייה בין גט למיתה, הרי מוכח שכתב לה כתובה מחדש, ולא החזירה על מנת כתובה הראשונה גרידא וגובה את שתיהן. 
<small>36-38.</small> <b>גט וכתובה ומיתה, אם הגט קודם לכתובה גובה שתי כתובות, אם כתובה קדמה את הגט אינה גובה אלא כתובה אחת. </b>הגירסא משובשת ברוב הנוסחאות, וברור שהנכון הוא כגי' קג"נ: אם הגט קודם לכתובה וכו', וכן בבבלי פ"ט סע"ב: ת"ר הוציאה גט וכתובה ומיתה, אם גט קודם לכתובה וכו'. 
<small>38-39.</small> <b>שהמגרש את האשה והחזירה, על מנת כתובה הראשונה החזירה. </b>וכ"ה בבבלי הנ"ל. ולפיכך אם כתובה קדמה את הגט, ואין לה כתובה אחרת, הרי כשהחזירה אין צורך לכתוב לה כתובה חדשה ומחזירה על מנת הכתובה הראשונה. ובמשנתנו פ"ט מ"ט: כתובה ושני גיטין וכו', אינה גובה אלא כתובה אחת, שהמגרש את אשתו והחזירה וכו'. ועיי"ש ברש"י ובתוספ' רי"ד. ומשנתנו הובאה בירושלמי פ"ח הי"א, ל"ב ע"ב, דמאי פ"ו ה"ג, כ"ה ע"ד, יבמות פ"ד ה"ד, ה' ע"ד, בבלי כאן פ"ב ב'. 

Halakhah 7

<small>39-40.</small> <b>[שכרה לו כשהיא תחתיו, וגרשה והחזירה אליו ומת, נוטלת כתובתה מנה]. </b>בבא זו נשמטה בד וככי"ו, וישנה בכי"ע, וצ"ל: שברה. ואף בד נשאר שריד מגירסה זו, עיין מ"ש להלן, שו' 40–41, ד"ה ובכי"ע. ומלשון התוספתא משמע שדווקא אם גרשה והחזירה אין לה אלא מנה, ודינה ככל אשה שנתגרשה מן הנישואין ופרע לה כתובתה והחזירה שאין לה אלא מנה, כדברי הגאון שהביא בעל העיטור באות כ', כתובות, הוצ' רמא"י, ל"א רע"א. ועיין באוה"ג, התשובות, עמ' 250–251. אבל אם שברה לו כשהיא תחתיו ולא גרשה, כתובתה מאתים, כמפורש בטור אה"ע סוף סי' ס"ו. ובשו"ת הרדב"ז ד"ו ח"א סי' תרי"ב נסתפק באשה שמחלה כתובתה לבעלה, והוא כותב לה כתובה חדשה, והסיק: ופשיטא לי דבתר מעיקרא אזלינן וכו', כיון דנשאה בתולה לעולם שמה עליה עד שתתגרש, או תתאלמן, ואם גירשה והחזירה אין לה אלא מנה, אלא אם כן החזירה סתם, דעל דעת כתובה הראשונה החזירה. ודין זה דווקא במחלה וקיימה, אלא שאח"כ נמלך לגרשה, אבל בשברה וגרשה מיד, דינה כאילו נפרעה, ואף הרמב"ן נ"ז א' מודה בזה (עיין מ"ש לעיל הערה 1) ועיין בבית שמואל אה"ע סי' ס"ו ס"ק ג', אות י', שנוטה לפסוק בשוברת כתובתה, שצריך לכתוב לה כתובה אחרת מנה. ועיין בק"א לבעל הפלאה סי' ס"ו, אות ח', שהביא ראיה מב"ק פ"ט א', שאינה יכולה למחול אפילו מנה, וכתובתה מאתים, אם נישאת כשהיא בתולה, והתוספתא כאן מסייעת לו. ועיין בנתיבות משפט לס' משרים, קי"ו ע"א ואילך, שצויין לעיל סוף הע' 1. 
<small>40.</small> <b>אם חידש, נוטל מה שחידש. </b>כלהלן בסיפא. ואף כאן אם כתב לה כתובה חדשה נוטלת מה שחידש, אבל הראשונה אין לה, שהרי כבר שברה לו. ועיין מ"ש להלן, שו' 41, ד"ה ואם חידש. 
<small>40-41.</small> <b>קטן שהשיאו אביו, כתובתו קיימת, שעל מנת כן קיימה. </b>פיסקא ממשנתנו ספ"ט. ופירשו בירושלמי בספ"ט, ל"ג ע"א: שבא עליה משהגדיל. ומן הלשון כתובתו קיימת היה משמע שכל הכתובה קיימת, אבל בירושלמי הנ"ל נחלקו בה אמוראים. ועיין גם בדמאי פ"ו ה"ג, כ"ה ע"ד, ולהלן בירושלמי פי"ב ה"ב, ל"ד ע"ד. ובבבלי צ' א' נחלקו בה, והסיקו: הוא סבר כתובתה קיימת אכולה מילתא קאי, ולא היא, אעיקר כתובה קאי. ודווקא אם השיאו אביו יש לה כתובה מאתים (עיין להלן), אבל אם נשא מעצמו, ובא עליה כשהוא בן ט' וקיימה, אין לה אלא כתובה מנה, מתנאי ב"ד, עיין מ"ש בעל הפלאה בק"א סי' ס"ז אות ח'. ועיין בתוספות צ' א', ד"ה לא שנו. ועיין בשטמ"ק בשם תלמידי רבינו יונה. ועיין בה' קצובות, הוצ' ר"מ מרגליות, ריש עמ' 119 (ושם בקידש גרידא).<br>ובכי"ע כאן סדר הבבות הפוך: גר שנתגייר וכו' קטן שהישיאו וכו', אבל עצם הגירסא היא כלפנינו. ובד: כתובתו קיימת <b>ומת</b> (כ"ה בד"ר) נוטלת כתובתה מנה. ובד"ח השמיטו את הוי"ו (של ומת), ונמצא כאילו לפנינו הלכה חדשה שיש לה כתובה, אבל אין לה אלא מנה, אבל הלשון שבד"ר ("ומת") מוכיח שיש כאן שריד שלא במקומו מן ההלכה שלעיל, שו' 39–40, ד"ה שכרה, עיין מש"ש. ועיין בשו"ת צפנת פענח (ירושלים תשכ"ה סי' נ"ז) שטרח ליישב את הגירסא המשובשת שבדפוסים.
<small>41.</small> <b>ואם חידש, נוטל מה שחידש. </b>צ"ל: נוטל', נוטלת. ובבבלי צ' א': חידשו נוטלת מה שחידשו, לא חידשו, בתולה גובה מאתים ואלמנה מנה, והכוונה לקטן וגר. ובתוספתא אין זכר להוספה זו, והיא לא היתה ידועה אף לירושלמי הנ"ל (לעיל ד"ה קטן), ומי שסובר שכתובתו קיימת אף לתנאין מפרש את התוספתא שאם חידש וכתב לה עוד כתובה על כתובתה הראשונה,<sup class="footnote-marker">68</sup><i class="footnote">וכן משמע להלן רפ"י, עיין מש"ש, שו' 2–3, סד"ה גירש. ולפ"ז לפנינו ההלכה שלמעלה, שו' 36, כלומר, שתי כתובות וגט בנתים, וגובה את שתיהן, ונוטלת אף מה שחידש.</i> נוטלת אף מה שחידש, כמו שרצו לפרש בבבלי צ' א'. וכנראה שאף בבבלי הן שתי ברייתות, ומתחילה הביאו את התוספתא שלנו בצורתה ופירשוה כנ"ל, ואח"כ אמרו: והא לא תני הכי וכו', והיא ברייתא אחרת, בבלית. 
<small>41-42.</small> <b>וכן גר שנתגייר ואשתו עמו כתובתו קיימת, שעל מנת כן קיימה. ואם חידש, נוטל מה שחידש. </b>פיסקא ממשנתנו ספ"ט, והוסיפה התוספתא "ואם חידש נוטל מה שחידש", ואף כאן צ"ל: נוטל', נוטלת. ועיין בשו"ע אה"ע סוף סי' ס"ז, ומ"ש המפרשים שם בדעת הר"מ, ומ"ש להלן בסמוך. ופשוטה של משנתנו ושל התוספתא הוא בגר שנתגייר ואשתו הגויה שנתגיירה עמו, ועיין מ"ש לעיל פ"א ה"ג, שו' 17–18, ד"ה רצו וד"ה ברם בתוספות רי"ד. 

Chapter 10



Halakhah 1

<small>1.</small> <b>מי שהיה נשוי שתי נשים ומת וכו'. </b>פיסקא ממשנתנו רפ"י. 
<small>2-3.</small> <b>גירש את הראשונה והחזירה אליו, וחידש לה כתובה, כתובת ראשונה של ראשונה קודמת לשניה ויורשיה וכו'. </b>וכע"ז בכי"ע. ובד חסרה המלה "כתובת", והיא היא, ו"ראשונה של ראשונה" כוונתו כתובה ראשונה של ראשונה. ובירושלמי רפ"י, ל"ג ע"ד: דתני נשא אשה וכת' לה כתוב', גירשה ולא נתן לה כתובה, נשא אחרת וכתב לה כתובה, החזיר את הראשונה וכתב לה כתובה על כתובתה, הראשונה של ראשונה קודמת לשנייה ויורשיה, והשנייה ויורשיה קודמין [לכתובה שניה של ראשונה. שנייה ויורשיה קודמין] ליורשי הראשונ'. והמוסגר נשמט ע"י הדומות, והשלימו לנכון בשדה יהושע במקומו. והברייתא שלנו נגמרת במלים "לכתובה שניה של ראשונה", ואח"כ מתחילה שם פיסקא ממשנתנו פ"י סמ"א. ומן הירושלמי אנו רואים שחידש לה כתובה שבתוספתא פירושה שכתב לה כתובה אחרת על הראשונה, והואיל ולא גבתה את הראשונה והוא חידש וכתב לה כתובה אחרת בנישואין שניים, הרי הכתובה הראשונה קיימת ושעבודה מזמן נישואין ראשונים, אבל השניה מן השניים. וכל הברייתא בשיטה להר"ן, עמ' ר"א, בשם התוספתא. 
<small>3-4.</small> <b>שניה ויורשיה קודמין לכתובה שניה של ראשונה. </b>וכ"ה בכי"ע. ובד נשמטו המלים "שניה ויורשיה" ע"י הדומות. 
<small>4-5.</small> <b>במי דברים אמורים בכתובה, אבל במזונות שתיהן שוות. </b>כלומר, דווקא לעניין גביית הכתובה, הראשונה קודמת, אבל לעניין מזונות שתיהן שוות, שהרי חיוב המזונות לאחר מותו חל לשתיהן בבת אחת, כהסבר הראב"ד פי"ח מה' אישות הי"ד. והתוספתא הובאה במאירי רפ"י, סוף עמ' 409, ריטב"א ונ"י שם ומ"מ בפי"ח הנ"ל. ובירושלמי רפ"י, ל"ג רע"ד: מתניתא לעניין כתובה, אבל לעניין מזונות שתיהן שוות, כלומר, ואין זכות קדימה לראשונה על השנייה. 
<small>5.</small> <b>האשה והבנות שתיהן שוות. </b>בירושלמי פי"ג ה"ג, ל"ו ע"א, ב"ב פ"ט ה"א, ט"ז ע"ד: אלמנה ובנות שתיהן שוות. אין אלמנה דוחה לבנות, ולא בנות דוחות לאלמנה.<sup class="footnote-marker">1</sup><i class="footnote">כ"ה בירושלמי ב"ב, וכע"ז מעתיקים הראשונים שנביא להלן בפנים. ובירושלמי כתובות: אין אלמנה דוחה את הבנים ואין אלמנה דוחה את הבנות, והיא היא.</i> וכן הביאו בשם הירושלמי בתוספות מ"ג א', ד"ה עשו, וב"ב ק"מ ב', ברמב"ן וברשב"א שם וברא"ש שם פ"ט סי' ג' ועוד. וכתבו בתוספות שם: פירוש לעניין מזונות. ובבכלי כאן מ"ג א', ב"ב ק"מ ב': עשו אלמנה אצל הבת בבת אצל אהין בנכסין מועטין, מה הבת אצל אחין הבת ניזונת, והאחין ישאלו על הפתחים, אף אלמנה אצל הבת, אלמנה ניזונת והבת תשאל על הפתחים. והר"מ בספי"ט מה' אישות ועוד פסקו כבבלי. אבל הראשונים הנ"ל פירשו שלא אמרוה בבבלי אלא במקום אלמנה ובנים ובנות, ובנכסים מועטים מעבירים את המזונות מן הבנים לבנות ומן הבנות לאלמנה, והואיל ושתיהן ניזונות מתנאי כתובה אלמנה עדיפא משום זילותא, אבל במקום שאין בנים, והבנות יורשות דבר תורה, האלמנה והבת שוות. ובהגהות מימוניות ספי"ט מה' אישות (בד"ו רפ"ט ואילך) הביאו את הירושלמי והוסיפו: וכן <b>בתו'</b>, והכוונה לתוספתא כאן. אבל בהגה"מ ד"ק מסתיימות ההגהות בראייה מן הירושלמי. 
<small>5-8.</small> <b>נשא את הראשונה ומתה, נשא את השניה ומת הוא, והיה שם יתר דינר, אילו נוטלין כתובת אמן ואילו נוטלין כתובת אמן, ושאר חולקין. ואם אין שם יתר דינר, שניה ויורשיה נוטלין כתובת אמן, והשאר חולקין בשוה. </b>הברייתא דנה כאן בכתובת בנין דיכרין, תנאי כתובה שנתבאר במשנתנו פ"ד מ"י, והיינו אם האשה מתה בחיי בעלה והוא יורשה, ויש לו בנים מאשה אחרת, אחרי מותו יירשו בני הראשונה את כתובת אמן, ושאר נכסיו יחלקו בשוה. ואמרו במשנתנו כאן פ"י מ"ב: מי שהיה נשוי שתי נשים ומתו, ואח"כ מת הוא, והיתומים מבקשים כתובת אמן (היינו כתובת בנין דיכרין), ואין שם אלא שתי כתובות, חולקין בשוה (כלומר, חולקין את כל הנכסים בשוה, ואין נוטלין כתובת בנין דיכרין, שלא תתבטל ירושה דאורייתא). היה שם מותר דינר (כלומר, על שתי הכתובות) אילו נוטלין כתובת אמן ואילו נוטלין כתובת אמן. ובסוף מ"א שם: נשא את הראשונה ומתה (כלומר, וירש כתובתה) נשא את השניה ומת הוא, השניה ויורשיה קודמים ליורשי הראשונה, כלומר, שהרי הן כבעלי חובות, ואף יורשי הראשונה חייבין לפרוע חוב אביהן.<br>ומוסיפה התוספתא שאף כאן אם יש שם מותר דינר על שתי הכתובות נוטלים יורשי ראשונה את כתובת אמן מחמת תנאי כתובה, ויורשי שנייה גובין כתובת אמן כבעלי חוב, ואח"כ מתקיימת ירושת תורה במותר דינר העודף. אבל אם אין שם מותר דינר על שתיהן, יורשי שנייה גובין מתחילה את כתובת אמן כבעלי חוב, וכל שאר הנכסים חולקים בשוה, ואין יורשי ראשונה נוטלים כלום מכתובת אמן, שבפחות מדינר לא תתקיים ירושה דאורייתא.<br>ובבבלי צ' ב': דתניא נשא את הראשונה ומתה, נשא את השניה ומת הוא... ר' שמעון אומר אם יש שם מותר דינר אילו נוטלין כתובת אמן ואילו נוטלין כתובת אמן, ואם לאו, חולקין בשוה. והברייתא שלפנינו בתוספתא ר' שמעון היא. וסוברת התוספתא שאחת בחייו ואחת במותו יש כאן כתובת בנין דיכרין, ואין כתובה נעשית מותר לחברתה, שהרי יש מקום לומר שאחת בחייו ואחת במותו אין צורך במותר דינר על שתי הכתובות, משום שיורשי שנייה נוטלין כבעלי חובות, והיינו שפורעין מנכסי אביהן חוב שנתחייב לאמן, בלשון אחר, כל הבנים, הם ואחיהם מאם אחרת, פורעין חוב מנכסי אביהן שירשו, ואין לך ירושת תורה גדולה מזו. ובבבלי שם נחלקו תנאים בכך, ועיין גם בירושלמי פ"י ה"א, ל"ג ע"ד, והפירוש הנכון שם הוא בשדה יהושע, ואין צורך בהגהות.<br>ובתשובות גאונים קדמונים (בשם ר' קלונימוס), הוצ' קאססעל, ל"ט ע"א: "וקא טענין בני שנייה כי תקנו רבנן כתובת בנין דיכרין דווקא דמיתו תרויהו אחת בחייו ואחת במותו דשקלי בני ראשונה ובני שנייה, אבל היכא דשנייה איתה (כלומר, ישנה בחיים) ושקלתה לכתובתה ואינסיבא, לית להו לבני ראשונה כתו' בנ' דכרין, הכי סבירא לן דטענתיהו לאו טענה היא, דהכי תנינן במתניתין, נשא ראשונה ומתה, שנייה ומת הוא, שנייה ויורשיה קודמין ליורשי ראשונה, ולא קא מיפליג תנא דמתניתין בין דידה ליורשיה וכו', מיקדם הוא דקדמי, הא איכא שקלי וכו'". ומלשון התוספתא כאן "ואם אין שם יתר דינר שניה ויורשיה נוטלין" מוכח עוד יותר, שאף אם השנייה בחיים יש כאן כתובת בנין דיכרין, אם יש שם מותר דינר. אבל כמה מן הגאונים סוברים כטענת יורשי ראשונה (עיין אוה"ג, התשובות, עמ' 302), ושלא כפסק ר' קלונימוס וכתיובאתא דמר רב משה גאון<sup class="footnote-marker">2</sup><i class="footnote">ותשובה זו של רב משה הושמטה באוה"ג.</i> שהביא ר' קלונימוס שם (ל"ט סע"א).<br>ובבבלי צ"א פסקו שכתובה נעשית מותר לחברתה, וכן פסקו הראשונים, עיין ר"מ פי"ט מה' אישות ה"ז ושו"ע אה"ע סי' קי"א ס"ק ח'. ולפ"ז אין הלכה כברייתא שבתוספתא, ואפילו אין שם מותר דינר על שתי הכתובות נוטלין בני הראשונה כתובת בנין דיכרין אחרי שגבו יורשי שנייה את כתובת אימן כבעלי חוב. ועיין רא"ש פ"י סי' ב' מ"ש בשם "ראיתי מן הגדולים שכתבו", בריטב"א צ' ב', במאירי, עמ' 411, ומגיד משנה פי"ט מה' אישות ה"ז.

Halakhah 2

<small>8-9.</small> <b>כתב לזון את בת אשתו, ואת בן אשתו, הרי הן כבעלי חוב, וקודמין לכל. </b>כל הברייתא בעיטור ח"א, פסיקתא, הוצ' רמא"י ס"ז ע"א, מאירי, עמ' 467, רא"ש פי"ב סי' א'. ובמשנתנו רפי"ב: הנושא את האשה <b>ופסקה</b><sup class="footnote-marker">3</sup><i class="footnote">בבבלי ק"ב א': בשטרי פסיקתא. וכאן מפורש: <b>כתב</b> לזון וכו'. ועיין גם בירושלמי רפי"ב, ל"ד ע"ד.</i> עמו כדי שיזון את בתה חמש שנים חייב לזונה חמש שנים וכו', מתו, בנותיהן ניזונות מנכסים בני חורין, והיא ניזונת מנכסים משועבדים, מפני שהיא כבעלת חוב. ופשוט שהוא הדין לאמה, שאם מת, בתה ניזונית מנכסים משועבדים ואמה מבני חורין דווקא. ואם אין נכסים אלא כדי מזונות הבת דוחה גם את אמה, כמפורש כאן שהן קודמין לכל. וכן בריטב"א ב"ב ק"מ ב': ובת אשתו ובת, אי נמי בת אשתו ואלמנה, בת אשתו קודמת שהיא כבעלת חוב. ובמאירי ב"ב, עמ' 587: אבל בת האלמנה שפסק הוא וכו', הרי הוא חוב גמור, ויש אומרים אף בזו שהאלמנה קודמת.<sup class="footnote-marker">4</sup><i class="footnote">ואין להניח שהם פירשו בגמרא שם "אלמנתו ובת אי זה מהן קודמת" שהכוונה לבת אשתו שנזכרה לעיל בסמוך שם, שהרי מפשיטות ר' אבהו שם מוכח שהכוונה לבתו שניזונית מתנאי כתובה.</i> ודברי היש אומרים תמוהים מאד,<sup class="footnote-marker">5</sup><i class="footnote">ומ"ש ידידי הרב המו"ל שם בהע' ה' ובהע' ז' היא פליטת הקולמוס, ודין המאירי היא משנה ותוספתא מפורשת, ודברי היש אומרים אינם עניין לר"מ פי"ט מה' אישות הכ"א ושאר פוסקים, ושם מדברים בבתו הוא מאלמנה זו, או מאשה אחרת, שניזונות מתנאי כתובה.</i> שהרי היא כבעלת חוב, וניזונית מנכסים משועבדים, ואמה אינה ניזונית אלא מתנאי כתובה, וכמפורש כאן. ושמא יש לפנינו שיטת גאונים הסוברים שהבעל פוסק לאם בשביל בתה ובידה למחול,<sup class="footnote-marker">6</sup><i class="footnote">וכשאין שם נכסים אלא כדי מזונותיה היא מוחלת לבעלה את התנאי, ועכשיו הנכסים ברשותה למזונותיה, ונפשה עדיפא לה (עיין בבלי כאן ע"ט א'). ולפ"ז לא דברו ה"יש אומרים" אלא באם ובתה, אבל לא באלמנה ובת אשה אחרת שפסקו לה מזונות.</i> כשם שיכולה למחול על תנאי כתובה בפירוש (עיין בחלקת מחוקק ובבית שמואל סי' קי"ב אות ד'), ושיטה זו חולקת על התוספתא להלן שהאם אינה יכולה למחול, ועיין מ"ש להלן, שו' 10, ד"ה כתב, ובהע' 10 שם. 
<small>9-10.</small> <b>לא יאמר להן צאו ועשו מלאכה, ואני זן אתכם, אלא יושבין ומעלה להן מזונות. </b>המלה "זן" נשמטה בכי"ו בטעות, וישנה בכי"ע ובעיטור וברא"ש הנ"ל. וכ"ה בשם התוספתא בריב"ש סוף סי' ת"פ ובתשב"ץ ח"ג סי' ק'. ובד: ואני אזון. ובמאירי נשמט "ואני זן אתכם". והכוונה שלא יטען שאמנם התחייב לזון אותם, אלא שחייבים לעשות מלאכה ומעשה ידיהם שלו. ובירושלמי פי"ב ה"א, ל"ד ע"ד: מעשה ידי הבת של מי. נישמעינה מן הדא, נישאת הבעל חייב במזונותיה, והן נותנין לה דמי מזונות (משנה שם), הדא אמרה זנה ומעשה ידיה של בעלה. כלומר, אין מעשה ידיה של הפוסק, בעל אמה, כמפורש כאן. ובשו"ת הריב"ש הנ"ל הביא מעצמו ראייה ממשנה הנ"ל שמעשה ידיה שלה, וסיים: וכן מפורש בתוספתא כתב לזון בן אשתו ובת אשתו לא יאמר להן וכו'. ועיין גם בתשב"ץ הנ"ל.<sup class="footnote-marker">7</sup><i class="footnote">מרן בב"י טור אה"ע סי' קי"ד כתב: והריב"ש בתשו' סי' ת"פ כתבו בשם התוס', ונתן טעם לדבר, ומסיים בה בירושלמי הפוסק לזון כלתו מעשה ידיה של בנו. והסוף ("ומסים בה בירושלמי וכו' ") אינו בריב"ש, אלא בתשב"ץ הנ"ל (בשינוי לשון קצת), ואף התשב"ץ הביא את סוף הירושלמי (הנ"ל בפנים), ולא הביא את תחילתו.</i> ופסקה בטור אה"ע סי' קי"ד ובשו"ע שם ס"ק ב'. 
<small>10.</small> <b>כתב לזון את בת אשתו, ושברה לו, לא כל הימנו. </b>וכ"ה ("הימנו")<sup class="footnote-marker">8</sup><i class="footnote">ולכאורה צ"ל: הימנה, כמו שהוא בשו"ת מהר"מ, ד' קרימונא שהבאנו בפנים. ובשו"ת הרשב"א: לא כל כמינה. ועיין להלן, הע' 9.</i> גם בד, כי"ע, עיטור ושו"ת מהר"מ<sup class="footnote-marker">9</sup><i class="footnote">בד' פראג, בהוצ' רנ"נ רבינוביץ ובהגה"מ (עיין להלן בפנים). ובמרדכי ד' קושטא: לאו כ' כ'. ובד"ו רפ"ב שם: לאו כל <b>כמיניה</b>.</i> שהבאנו להלן. ובשאר ראשונים מקוצר, או "מנוסח". והתוספתא הובאה בעיטור, במאירי וברא"ש הנ"ל, בשו"ת מהר"מ בר' ברוך סי' ע"ז, ד' קרימונא סוף סי' קכ"ה, הוצ' הרנ"נ רבינוביץ סי' ר"ה ובשו"ת הרשב"א ח"א סי' תתע"ג, מרדכי ב"מ פ"ו סי' שמ"ו והגה"מ פכ"ג מה' אישות הי"ז. ופסקה בטור אה"ע בסי' קי"ד וכן בשו"ע שם ס"ק ג'. ועיין בשאלה לרדב"ז ה"ד (ליוורנו תי"ד) סי' רנ"ד. ועיין רשב"א, מאירי ור"ן נדרים כ"ד א' ובצפנת פענח פ"ח מה' נדרים הי"ד.<sup class="footnote-marker">10</sup><i class="footnote">ועיי"ש גם בפי"ג ה"ד. וכיוון לדעתו של בעל נתיבות משפט לס' משרים שהבאנו להלן בפנים, סוף שו' 10–11. ועיין לעיל, הע' 6.</i> והר"מ השמיט את ההלכה שלפנינו כאן, וכבר תמה בח"ד על כך. ואם השערתנו לעיל, שו' 8–9, סד"ה כתב, נכונה, הרי אפשר שהר"מ סמך על פסק גאון שחולק על תוספתא זו. 
<small>10-11.</small> <b>שזכין לקטן ואין חבין לו. </b>הראשונים הנ"ל, רשב"ש סי' תק"ה, ד"ה אמנם הקטב השני. וכמה מן הראשונים הנ"ל ציינו לתוספתא להלן פי"ב, שו' 43–44, עיין מש"ש. ובמאירי הנ"ל: שזכין לקטן ואין חבין לו, ונראה דהוא הדין לגדול (עיין במשנת ב"ב פ"ט סמ"ז), שזכין בשביל אחר ואין חבין בשבילו. ובתוספתא, כאן, כנראה הכוונה שאפילו מדעת הבת, או הבן, לאו כל כמינה להפקיע זכותן, משום שהם קטנים, ולאו בני מחילה הן, אפילו כשהגיעו לעונת הפעוטות, כשיטת הראב"ד בפכ"ט מה' מכירה ה"ח ועוד, ועיי"ש במגיד משנה. ועיין ר"מ שם ומ"ש במרדכי כאן פ"ו סי' ק"צ (בשם רבינו ברוך) ובשטמ"ק ס"ח א', ד"ה מתני' יתומה, ובהפלאה בק"א סי' קי"ג ס"ק ז', אות י"ב, ובצפנת פענח פי"ט מה' אישות הי"ב. ולעניין מחילת האם, עיין מ"ש בצפנת פענח פ"ח מה' נדרים הי"ד הנ"ל (לעיל שו' 10), ומ"ש הר"ח אלגזי בנתיבות משפט, קי"ז ע"א. ועיין מ"ש לעיל פ"ו, שו' 28–30. 

Halakhah 3

<small>11.</small> <b>האשה שאמרה מת בעלי, או נזונת, או נוטלת כתובה. </b>ירושלמי פי"ג ה"א, ל"ה ע"ד, בבלי ק"ז ב'. ופשוטה היא, שהרי האשה נאמנת לומר מת בעלי וליטול כתובה, כמשנת יבמות פט"ו מ"ג ומקבילות. 
<small>12.</small> <b>גרשני בעלי, ניזונת עד כדי כתובה. </b>ופירשו בירושלמי ובבבלי שהיא נוטלת מזונות כדי כתובה ממה נפשך, אם גרשה בעלה הרי חייב לפרוע לה כתובתה, ואם לא גירשה הרי חייב במזונותיה. 
<small>12-13.</small> <b>מה בין מיתה לגירושין, במיתה אין יכול' להכחיש, ובגרושין יכולה להכחיש, ושתאמר לו גירשתני. </b>סיום זה חסר בירושלמי ובבבלי. והשאלה היא למה אשה נאמנת לאמר מת בעלה ואינה נאמנת לומר שגירשה אם היא בחזקת אשת איש, כמפורש במשנת כתובות פ"ב מ"ה. ובירושלמי יבמות רפט"ו, י"ד סע"ג, הקשו קושיא זו למה נאמנת במיתה ואינה נאמנת בגירושין, ותירצו שנייה היא בעידי מיתה, מאחר שאם יבוא הוא מכחיש. והביטוי "בעידי מיתה" הוא באשגרה מלעיל שם פ"י ה"ד, י' ע"ד, כתובות פ"ב ה"ב, כ"ו ע"ב, וכאן צ"ל: שנייא היא מיתה וכו'. ועיין בבלי כאן כ"ב ב'. ומן התוספתא כאן אין ראייה שאין האשה יכולה לומר לבעלה גרשתני, שהרי בנידון שלנו היא אומרת כן שלא בפניו, ולכולי עלמא אינה נאמנת להנשא לכתחילה, עיין בבלי כ"ג א' ותוספות שם, ד"ה אית, תוספות גיטין פ"ט ב', ד"ה ואידך, יבמות קט"ז ב', ד"ה באותה. 

Halakhah 4

<small>13-14.</small> <b>שלשה שהטילו לכיס ונגנבו מהן, מביאין השאר לאמצע וחולקין. </b>וכ"ה בד. ובכי"ע: ונגנב הימנו<sup class="footnote-marker">11</sup><i class="footnote">כלומר, מן הכיס. ולפי גירסת ד וכי"ו הכוונה למעות.</i> וכו'. וכן בקג"נ... מנו. ובשו"ת מהר"ם (הוצ' ר"א בלאך, מק"נ ברלין תרנ"ב), עמ' 278: ועוד דתניא בתוספתא ג' שהטילו לכיס <b>זה מנה וזה מאתים</b> ונגנב מהם, השאר מביאים לאמצע וחולקים, פי' כל א' בשוה, הינו דוקא לפי שבתחלה.<sup class="footnote-marker">12</sup><i class="footnote">המו"ל מעיר: כאן איכא חסרון בכ"י. וברור שכוונת רבינו היא: היינו דווקא לפי שבתחלה [נשתתפו ברצונם, אבל לקח זה בשלו וזה בשלו ונתערבו זה נוטל לפי מעותיו וזה נוטל לפי מעותיו] וכו', כברייתא שבבבלי כאן צ"ג ב' ולהלן בסמוך בתוספתא, עיין במרדכי שהבאנו להלן בפנים.</i> וקרוב לוודאי שהמלים "זה מנה וזה מאתים" הוא פירוש רבינו,<sup class="footnote-marker">13</sup><i class="footnote">ונקט לשון התלמוד כאן צ"ג א' ולשון הברייתא (להלן בתוספתא) שם צ"ג ב'.</i> ואינן בשום כת"י, לרבות קג"נ. ובמרדכי פ"י סי' רל"ו: ועוד יש בתוספתא שלשה שהטילו לכיס ונגנב <b>ממנו</b> (כעין גי' כי"ע וקג"נ) השאר מביאין וחולקין לאמצע. ובאגודה כאן סוף סי' ק"ל, קי"ח ע"ג: עוד יש בתוספות שלשה שהטילו לכיס ונגנב <b>ממנו</b> השאר מביאין לאמצע וחולקין.<br>עכשיו לעצם העניין, בכל מקום במשנה, בתוספתא ובתלמוד בהלכות דומות, לאמצע פירושו, לשותפות, ובאופן שוה לכל השותפין,<sup class="footnote-marker">14</sup><i class="footnote">אמנם ברש"י ב"ק קט"ז ב': הציל לאמצע. כל אחד מכיר את שלו ונוטל, ברם לפי רמי בר חמא שם הכוונה: לשותפות, ונוטלים בשוה. ואפילו לפי ההוה אמינא שבתלמוד אין הקדמונים מסכימים לפירש"י. וכבר העיר בשו"ת מהר"י אבן לב ח"ג סי' מ"ב: ויש להסתפק אם זאת הסברא וכו' הוא מוסכם משאר כל הפוסקים וכו'. וכוונתו להרי"ף בב"ק שם והר"מ פי"ב מה' גזילה ואבדה ה"ח (ועיי"ש ה"ט) שהביאו את לשון הברייתא בלי שום פירוש. ובתשה"ג הוצ' קורוניל סי' ז' (אוה"ג שם, עמ' 110): [ואותו הממון] "אשר הודה בו כי השיבו הליסטים עליו, יחלוק אותו עם ראובן, לפי שאמרו שיירה שהיתה מהלכת במדבר ונפלה עליה גייס, והלך האחד והציל, מה שהציל לאמצע". ומדברים בפרקמטיא אחת שאין כל חלק של כל אחד ואחד ניכר בה. ועיין שו"ת מהר"ח או"ז סי' ר"ו.</i> והגירסא בסוף התוספתא "מביאין השאר לאמצע וחולקין" היא גם להלן ב"ב פ"ח סה"ו (בד ובכי"ו) ושם פ"י ה"ז, כמו שהוא כאן בכל נוסחאות התוספתא (לרבות קג"נ, ושם: את השאר). ופירושה כפירוש מהר"ם הנ"ל שא' הביא מנה וא' מאתים [וא' שלש מאות], ואין משגיחין בגניבה, וכל מה שנגנב נגנב מן השותפות, והשאר לאמצע באופן שוה לכל אחד.<br>ובמשנתנו כאן פ"י סמ"ד: וכן שלשה שהטילו לכיס, פיחתו או הותירו, כך הן חולקין, כלומר, לפי מעות,<sup class="footnote-marker">15</sup><i class="footnote">עיין בתוספות צ"ג א', ד"ה וכן, ולהלן שם, ד"ה רבי, ועיין ברי"ף.</i> והכוונה לשלשה שהטילו לכיס, לשם עסק, כמו בשאר מקומות.<sup class="footnote-marker">16</sup><i class="footnote">עיין לדוגמא בבלי סנהדרין י"ד ב' ועוד בכ"מ.</i> ולא נתברר במשנתנו מהו "פיחתו או הותירו", אם הכוונה לגוף המטבע, או ליוקרא וזולא של הפרקמטיא.<sup class="footnote-marker">17</sup><i class="footnote">עיין להלן ב"מ פ"ד סה"כ ומקבילות, ומ"ש לעיל יבמות פ"ט, שו' 2–3, ד"ה אילו הן, וד"ה במשנתנו.</i> ובירושלמי כאן פ"י ה"ד, ל"ג ע"ד: אמר ר' אלעזר הדא דאת אמר בשהיתה הסלע חסירה או יתירה, אבל לשכר והפסד כולהן חולקין בשוה. ובסוף ההלכה, ל"ד ע"א, הסיקו שר' זעירא חולק על ר' אלעזר, וסובר שסתמן (שאם לא התנו בפירוש) זה נוטל לפי כיסו וזה נוטל לפי כיסו. ובירושלמי ב"ק פ"ד ה"א, ד' ע"א: תמן תנינן וכן שלשה שהטילו לכיס הותירו או פחתו כך הן חולקין.<sup class="footnote-marker">18</sup><i class="footnote">וקיצרו שם את מאמר ר' אלעזר שבירושלמי כתובות, כדרכו של הירושלמי בנזיקין.</i> אמר ר' בון [בר חייא],<sup class="footnote-marker">19</sup><i class="footnote">כ"ה בעיטור אות שני, שיתוף, הוצ' דמא"י, מ"א ע"ד, מאה שערים שלו על הרי"ף כאן סי' ל'. רמב"ן כאן ספ"י, רא"ה, ריטב"א ור"ן בסוגיין צ"ג ב'. ובמאירי כאן, עמ' 429: אמ"ר בון אמ"ר חייא, וצ"ל: אמ"ר בון בר חייא, כבשאר הראשונים.</i> נראין דברים בשנטלו מרגלית דיכול מימר ליה אילולי עשרתי דינריי לא הויתה מזבין כלון (=כלום), אבל דבר שדרכו לחלק מביאין לאמצע וחולקין (כלומר, בתמיה).<sup class="footnote-marker">20</sup><i class="footnote">ומאמר ר' בון בר חייא הוא מאמר בפני עצמו, והוא אומר שאם לקחו מרגלית נראין הדברים שיכול לומר לו וכו'. ור"י לוי במחברתו המצויינת על ירושלמי ב"ק פ"ד, עמ' 104, בפירושו, כתב את הירושלמי מחדש, אבל אין להגיה נגד הנוסחא שלנו המקויימת ע"י כל הראשונים הנ"ל, לעיל הע' 19.</i> אמר ר' לעזר ואפי' דבר שדרכו לחלק, דיכיל מימר ליה את פרגמטיא דידך סגין ואת מנעה<sup class="footnote-marker">21</sup><i class="footnote">צ"ל: מעני, כגירסת המאירי הנ"ל, כלומר, שוהה, מלשון עינוי הדין, עיין במלונו של יסטרוב, ערך ענא, עני. וכן בירושלמי פאה פ"א ה"א, ט"ו ע"ג: כתיב ומשפט ורב צדקה לא <b>יענה</b> (איוב ל"ז כ"ג), אין הקב"ה <b>משהא</b> מתן שכרן של עושי מצות בגוים. וברמב"ן, רא"ה ור"ן (בד"ק) הנ"ל (לעיל הע' 19): מעגי, ופירשוה מלשון מעגן, דוגמת עגונה וכו'. ולבסוף כתב הרמב"ן: ואיכא דגרסי מענה מלשון עינוי. ובמאה שערים לבעל העיטור על הרי"ף הנ"ל הכניסו המגיהים בסוגרים: [מנעה], ובוודאי היה כתוב בכ"י "מענה", ותיקנו בסוגרים "מנעה", כדרכם בתיקוניהם להגיה ע"פ הדפוסים.</i> מזבנתא וכו'. ואף שם הסיקו (ד' רע"א) שר' זעירא חולק וסובר שזה נוטל לפי כיסו וזה נוטל לפי כיסו, והיינו כר' בון בר חייא הנ"ל.<br>ובבבלי צ"ג סע"א: אמר שמואל שנים שהטילו לכיס, זה מנה וזה מאתים, השכר לאמצע. אמר רבה מסתברא מילתיה דשמואל בשור לחרישה ועומד לחרישה, אבל בשור לחרישה ועומד לטביחה זה נוטל לפי מעותיו וזה נוטל לפי מעותיו,<sup class="footnote-marker">22</sup><i class="footnote">והוא כר' בון בר חייא וכר' זעירא בירושלמי הנ"ל.</i> ורב המנונא אמר אפילו שור לחרישה ועומד לטביחה השכר לאמצע.<sup class="footnote-marker">23</sup><i class="footnote">ועיין בפירוש דבריו בר"ח (אוה"ג, עמ' 74), ברי"ף, ברש"י שם, ברמב"ן, במאירי, סוף עמ' 428, ועוד.</i> ואח"כ הביאו את התוספתא שלהלן בסמוך שמוכח ממנה שלא כרבה, ותירצו מה שתירצו. ובסוף הביאו את משנתנו ("וכן שלשה שהטילו לכיס וכו'") ותירצוה שהכוונה למטבע עצמו, כעין פירוש ר' אלעזר בירושלמי כאן. ועיין הפירוש של סוף הסוגיא ברש"י מהדו"ק (לפי שטמ"ק).<br>ונראה שהאמוראים סמכו על ברייתות, ואף הן חולקות, וכן אמרו בירושלמי ב"ק פ"ד ה"א, ד' ע"א: תני שלשה שהטילו לכיס ונגנבו כך הן חולקין. ונראה שברייתא זו נשנית על משנת השוורים שם, שחולקין לפי מעות. וכן אמר ר' זעירא הנ"ל<sup class="footnote-marker">24</sup><i class="footnote">שם ד' רע"א.</i> (על משנת השוורים): וכן לשכר, וחולק על ר' אלעזר, כמו שאמרו מפורש בירושלמי שם. ושאלו שם על ברייתא זו: והתני באילו (צ"ל: באילין)<sup class="footnote-marker">25</sup><i class="footnote">כ"ה בנ"י ב"מ רפ"י בד"ק. וכן בשו"ת הר"ן סי' י', ד"ק סי' י"א: באלין. ובחי' הרמב"ן ב"מ קט"ז ב': באילן, ובחי' הר"ן שם: באילון.</i> אבנים ונגנבו, מחצה לזה ומחצה לזה. אמר ר' שמי <b>אבנים</b><sup class="footnote-marker">26</sup><i class="footnote">כ"ה בחי' הרמב"ן, בשו"ת הר"ן ובחידושיו בד"ק הנ"ל, ולפנינו בטעות: סלעים.</i> גסות הן ואיפשר<sup class="footnote-marker">27</sup><i class="footnote">-ואי אפשר (עיין מ"ש מהרי"ן אפשטין במבוא לנוה"מ, עמ' 1213 ואילך). וכן מפורש ברמב"ן ור"ן בחידושיו ובשו"ת שלו הנ"ל.</i> לבלול לצאת ידי כולן, אבל <b>סלעים</b><sup class="footnote-marker">28</sup><i class="footnote">כ"ה בראשונים הנ"ל (לעיל הע' 26), ולפנינו בטעות: אבנים.</i> דקות הן, ולית ידע אי מן הדין נסב, אי מן הדין נסב. [ואם]<sup class="footnote-marker">29</sup><i class="footnote">כ"ה ברמב"ן הנ"ל. ובר"ן: אי.</i> מספק כל אחד נוטל לפי כיסו.<sup class="footnote-marker">30</sup><i class="footnote">וכתב הרמב"ן: ואין הירושלמי הזה ברור אצלי.</i> והחסרון שבירושלמי ניכר מתוכו, ושמא צ"ל: דקות הן [והן נבללין, ברם באבנים] לית את ידע אי מן הדין נסב, אי מן הדין נסב, ואם מספק כל אחד ואחד נוטל לפי כיסו, כלומר, בתמיה. והרמב"ן שם מסמיך את דברי הירושלמי שם לירושלמי מע"ש פ"ב ה"ו, נ"ג ע"ג,<sup class="footnote-marker">31</sup><i class="footnote">ועיין מ"ש לעיל ח"ב (מע"ש), עמ' 732–733, ובהע' 9 שם.</i> ועיי"ש בחי' הר"ן ובשו"ת שלו הנ"ל. ושואל הירושלמי: מה חמית מימר בגניבה מימר אנן קיימין,<sup class="footnote-marker">32</sup><i class="footnote">כלומר, מה שאמרו בברייתא: אבנים ונגנבו מחצה לזה, ומחצה לזה הכוונה שהגניבה היא מחצה לזה ומחצה לזה.</i> או אינן<sup class="footnote-marker">33</sup><i class="footnote">-אין נן, אין אנן.</i> קיימין אלא במשתייר (כלומר, שכל אחד נוטל מחצה מן המשתייר). אמר ר' יוסי בי רבי בון ואפילו<sup class="footnote-marker">34</sup><i class="footnote">נ"ל שצ"ל: ואילא, ואי לא.</i> תימר בגניבה אנן קיימין, נמצאת מידת הדין לוקה, הגע עצמך דהוה לדין חמשין ולדין מאה (וחמשין),<sup class="footnote-marker">35</sup><i class="footnote">ר"י לוי מחק מלה זו מדעתו ע"פ העניין שסיימו "דלא מפסד כלום", ולפי גירסתנו הרי הוא מרויח. ויפה כיוון שכן כותב בשו"ת הר"ן סי' י' (בד"ק סי' י"א): מן הירושלמי שהזכרתי למעלה, דקאמר והתני באלין אבנים ונגנבו מחצה לזה ומחצה לזה, פירוש אף על פי שיש <b>לאחד מאה אבנים ולחברו חמשים</b>.</i> נגנבו חמשין, אישתכח דהדין דחמישיתה (צ"ל: דחמשתין, של החמישים) דלא מפסד כלום.<sup class="footnote-marker">36</sup><i class="footnote">והעתקתי את כל לשון הירושלמי, משום שהגיהו בו הרבה, ור"י לוי במחברתו לב"ק פ"ד, בפירושו עמ' 106–107, כתבו מחדש. ומן המשא והמתן בירושלמי ב"ק ברור שפירשו את העניין אחרת מאשר בבבלי ובירושלמי כתובות.</i><br>סוף דבר ראינו שהברייתות והאמוראים חולקים בשותפין שהטיל אחד מהם מרובה ואחד ממועט, ולא התנו ביניהם, כיצד חולקין בריוח ובהפסד. ולא עוד אלא שבריטב"א גיטין י"ג א' כתב: והכי תניא בתוס' דמס' ב"מ, ב' שהטילו לכיס זה ק' וזה ר' ונגנב מהן ונאבד חולקין לפי חשבון. וכן מעתיק (בשינויים קלים) בר"ן שם פ"א סי' תי"ד, ובחידושיו י"ג סע"א. ועיין ב"י בטור חו"מ סי' רנ"ג, ד"ה וכתב הר"ן, ובבאור הגר"א חו"מ סי' קע"ו ס"ק ז', אות ל"ה. ובחי' הר"ן ב"מ קט"ז ב' העתיק (בשם הירושלמי ב"ק הנ"ל): תני כך שנים שהטילו לכיס <b>זה מנה וזה מאתים</b> ונגנבו כך הם חולקים, כלומר, לפי דמים. אבל בירושלמי שלפנינו, וכן ברמב"ן ב"מ שם לא נזכר "זה מנה וזה מאתים". ונראה שאף כאן שאב הר"ן מריטב"א לב"מ (לפנינו אין ריטב"א לפ"י של ב"מ).
<small>14-15.</small> <b>שנים שהטילו לכיס זה מנה וזה מאתים, ועשו פרקמטיא, שכר לאמצע. </b>בכי"ע: אם עשו בפרקמטיא. וכן מעתיק במרדכי פ"י, סי' רל"ו, בשם התוספתא. ובבבלי צ"ג ב':<sup class="footnote-marker">37</sup><i class="footnote">ברש"י מהדו"ק (לפי שטמ"ק): מיתיבי שנים. <b>בריתא</b> היא.</i> מיתיבי שנים שהטילו לכיס זה מנה וזה מאתים השכר לאמצע. וחסר שם "ועשו פרקמטיא", ומשום זה תירצוה אליבא דרבה: בשור לחרישה ועומד לחרישה.<sup class="footnote-marker">38</sup><i class="footnote">אבל עיין מ"ש רש"י במהדו"ק (לפי שטמ"ק) בשם "לשון אחר". ועיין גם בתוספ' רי"ד בסוגיין.</i> ומטעם זה הביאה המרדכי בשם התוספתא. ובאגודה סי' ק"ל, קי"ח ע"ג: "תוספתא שנים שהטילו לכיס זה מנה וזה מאתים ועשו בפרקמטיא, השכר לאמצע, ואם התנו ביניהם זה נוטל לפי כיסו וזה נוטל לפי כיסו". והסיום הוא מן הירושלמי כאן פ"י ה"ד, ל"ד רע"א, וב"ק פ"ד סה"א, ד' רע"ב. ושמא יש לפנינו השמטה, או קיצור, באגודה. 
<small>15-16.</small> <b>לקח זה בשלו ולקח זה בשלו ונתערבו וכו'. </b>בבלי הנ"ל. והטעם הוא שלא נשתתפו בכוונה, ודינם כאילו התנו שכל אחד יטול לפי כיסו, וכמו שאמרו בירושלמי הנ"ל: שאם התנו ביניהן, שזה נוטל לפי כיסו וזה נוטל לפי כיסו. שוורים (כלומר, שהמזיק והניזק נעשו שותפים שלא מדעתם) כמותנין הן. 
<small>16-17.</small> <b>יצאו עליהן שלשה שטרות כאחד, הראשון נשבע לשיני, והשיני נשבע לשלישי. </b>בכי"ע: יצאו <b>עליו</b> וכו'. וכנראה שכן צ"ל לפנינו. ובמשנתנו פ"י מ"ה: מי שהיה נשוי ארבע נשים ומת, הראשונה קודמת לשניה וכו', הראשונה נשבעת לשניה, והשניה לשלישית, והשלישית לרביעית, והרביעית נפרעת שלא בשבועה. בן ננס אומר וכו' אף היא לא תפרע אלא בשבועה וכו'. ונחלקו הראשונים בפירושה. לפי רש"י וסייעתו הכוונה שבאה הראשונה לגבות, ואין בנכסים כדי שיעור כל הכתובות, ולפיכך נשבעת הראשונה לשניה שלא נפרעה כלום, שאם נפרעה, הרי הנכסים הם ברשות השניה, וכן השנייה לשלישית וכו'. אבל האחרונה אינה נשבעת לחברותיה. ולדברי בן ננס אף האחרונה נשבעת, שמא תמצא אחת מן השדות שאינו שלו (כאוקימתא של שמואל בבבלי צ"ד א', וכפירוש הר"ח, עיי"ש בתוספות, ד"ה שנמצאת), ובעל חוב מאוחר שקדם וגבה מה שגבה גבה, ולא תוכל הראשונה להוציא מידי האחרונה, ונמצאת מפסידה. עיין ברש"י שלפנינו וברש"י מהדו"ק שהביא בשטמ"ק.<br>אבל הרמ"ה ותלמיד הרשב"א (לפי שטמ"ק) מפרשים שאעפ"י שיש שם נכסים מספיקים לכולן נשבעות, משום שמא ימצא חלק מן הנכסים שאינו שלו, וראשונה ראשונה משתכרת, לפיכך נשבעת הראשונה לשנייה שלא נפרעה וכו', שאם נפרעה הרי באה השנייה במקום הראשונה<sup class="footnote-marker">39</sup><i class="footnote">רבינו יונה (לפי שטמ"ק) דחה פירוש זה, וכתב: "דאם איתא דאע"פ שיש נכסים שיעור כל הכתובות משביעות זו את זו, אם כן אף הרביעית היתה נשבעת מפני זה הספק."</i> וכו'. ועיין במאירי, עמ' 431.<br>ואעפ"י שמשנתנו מדברת בכתובות, הרי ברור שהוא הדין בבעלי חובות, כמפורש בתוספתא כאן. וכתב בס' התרומות סוף שער כ"א (ח"ה סי' ו'): ויש לנו לברר היכא שהוא חייב לשנים לזה מנה ולזה מנה, והאחד מוקדם בשטרו והשני מאוחר ממנו, ואין ללוה נכסים שיספיקו כי אם לראשון (כשיטת רש"י במשנתנו), בודאי בזה אע"פ שזכה בהן הראשון, אין מורידין הראשון בנכסי לוה עד שישבע שבועת המשנה שלא נפרע ממנו כלום כדין טורף, שהרי טורף לשני את שלו וכו', ואינו נפרע הראשון עד שיעשה שבועה לשני ממנו, שהרי היו משועבדין לו אלא שטרפה ממנו, מפני שזכה בקדימתו, וכדאמרי' בפרק מי שהיה נשוי, מי שהיה נשוי ד'<sup class="footnote-marker">40</sup><i class="footnote">כ"ה בד"ר, ובד"ו בטעות: ג'.</i> נשים, ראשונה נשבעת לשנייה ושנייה לשלישית וכו'. וכן כותב הריטב"א (צ"ג ב'): ושמעי' מהכא כי מלוה מוקדמת שבא לגבות תחלה (דומי')<sup class="footnote-marker">41</sup><i class="footnote">בשטמ"ק: ודומה, אבל בפיסקא שבב"י טחו"מ, סוף סי' ע"א, חסרה מלה זו.</i> לב"ח מאוחר שנשבע מקודם שבועה בנקיטות חפץ שאינו פרוע, כאילו בא ליפרע מנכסים משועבדים. וכן פסק בטור חו"מ סי' פ"ב ומרן בשו"ע שם ס"ק ב'. ולפלא שרבותינו לא הביאו את התוספתא כאן שמפורש בה כדבריהם.<br>ומלשון התוספתא "שלשה שטרות כאחד"<sup class="footnote-marker">42</sup><i class="footnote">עיין בתוספות צ"ג ב', ד"ה מי שהיה, ומאירי, סוף עמ' 430.</i> מוכח שכולם באו לגבות בזמן אחד, ולפיכך נשבע הראשון לשני, ומשמע קצת שאם בא הראשון לגבות, והניח מקום לשני ולשלישי, ועדיין לא הגיע זמנם לפרעון אינו נשבע.<sup class="footnote-marker">43</sup><i class="footnote">עיין רש"י במשנתנו, ד"ה הראשונה, ובהפלאה בקונטרס אחרון סי' צ"ו, אות כ"ה.</i> וכן לא נתברר כאן אם היו כאן נכסים רק כדי מקצת החובות,<sup class="footnote-marker">44</sup><i class="footnote">עיין בס' התרומות סוף שער כ"א שהבאנו לעיל בפנים.</i> או אפילו אם היו כדי כל החובות צריכים להשבע. והוא תלוי במחלוקת הראשונים בפירוש משנתנו שהבאנו לעיל. והברייתא שלנו כת"ק, לפי פירוש שמואל ורבה בר אבוה בבבלי צ"ד א'. ולפי פירוש אביי היא ככולי עלמא, וכאן מדברים בגובים מן הלוה עצמו, ולפיכך השלישי אינו צריך שבועה. ולכל הפירושים הם דברי המשנה הם דברי הברייתא, ובוודאי אין חילוק בין כתובות לשאר שטרי חובות, ולא באה אלא להשמיע לנו את החידוש שבסיפא.
<small>17-18.</small> <b>רצה שיני שלא להשביע את הראשון, שלישי יכול למחות בידו. </b>לפירש"י וסייעתו במשנתנו שדווקא אם אין בנכסים (או שיש חשש שלא יהא בנכסים) כדי החובות משביע השני לראשון וכו', אף כאן אפילו אם אין בנכסים אלא כדי חוב הראשון, אין השני יכול למחול לראשון את השבועה. ואף אם נניח שהראשון כבר נפרע, והרי בין כך ובין כך לא יהא לשלישי כלום, משום שהשני יגבה אותם, מכל מקום אין השני יכול למחול את השבועה (ואפילו אם השני ישבע לשלישי שלא נפרע כלום), שהרי הראשון כשהוא נשבע הוא נשבע גם לשני וגם לשלישי, ואין צורך בשבועה מיוחדת, משום ששבועה לאחד שבועה למאה (עיין בבלי צ"ד א'), וממילא אין השני יכול למחול לראשון את חלק השלישי, וכל זמן שלא נשבע לשני חייב להשבע לשלישי. ולפירוש הרמ"ה במשנתנו שמדברים שיש כאן נכסים כדי כל החובות, וכל השבועה היא שמא תמצא שדה אחת, או שתים, שאינן שלו ויוציאו הראשונים מן האחרון, הרי אף כאן השלישי רשאי להשביע את הראשון ואת השני שלא נפרעו, ולאו כל כמיניה של השני למחול לראשון. ואינו עניין לשטר שכתוב בו נאמנות שהזכירו בעל ס' התרומות והריטב"א הנ"ל (לעיל, שו' 16–17, ד"ה ואעפ"י), שהרי שם הנאמנות ומחילה על השבועה היא מצד הלוה, ואינו עניין לכאן. 
<small>18-20.</small> <b>לוה מאחד, ומכר שדהו לשנים, וכתב בעל חוב לשיני דין ודברים אין לי עמך, אין השיני יכול לגבות, מפני שהניח לו מקום לגבות ממנו. </b>בד ובכי"ע: אין <b>השיני</b> יכול לגבות <b>מן הראשון</b> וכו'. וכן בקג"נ: אין <b>השיני... הראשון</b>, מפני שהניח וכו'. ויש כאן ט"ס ברורה, וצ"ל: אין <b>הוא</b> יכול לגבות מן הראשון, והכוונה לכותב. וטעה מי שהוא וחשב ש"הוא" כוונתו "לשיני" שכתבו לו, ונכנס הפירוש בפנים. וכן בבבלי צ"ה א': ועוד תניא לוה מן האחד (כלומר, חמשים זוז) ומכר נכסיו לשנים (כלומר, בשוי חמשים זוז לכל אחד ואחד) וכתב בעל חוב ללוקח שני דין ודברים לי עמך, אין לו על לוקח ראשון כלום, מפני שיכול לומר הנחתי לך מקום לגבות הימנו. 
<small>20-22.</small> <b>גר שמת ובזבזו ישראל את נכסיו, ויצתה עליו כתובת אשה, ובעל חוב, גובין מן האחרון שבהן, אין להן, גובין משלפניו, אין להן, גובין משלפני פניו. </b>בתוספתא כאן לא נתבאר באילו נכסים אמרו, בקרקעות, או במטלטלין. ובעיטור סוף ה' מלוה על המשכון, הוצ' רמא"י, כ"ד ע"א: ואם ישראל יש לו מלוה בשטר, או בעדים,<sup class="footnote-marker">45</sup><i class="footnote">כ"ה בעיטור כת"י על קלף שבביה"מ כאן, וכן מעתיק בשמו במ"מ פ"ב מה' זכייה ומתנה הט"ז, וכן הגיה בשער החדש מדעתו. ולפנינו בטעות: בערב.</i> על הגר ומת בתוך זמנו הרי הוא כמשכון של גר ביד ישראל, ואם בא ישראל והחזיק בנכסיו של גר אינו יכול להחזיק כשיעור החוב (בבלי ב"ק מ"ט ב'), והמחזיק בנכסי הגר הרי הוא כיורש, וצריך שבועה (כלומר, הגובה ממנו) כדין הבא ליפרע מנכסי יתומים, כתב בסוף הספר (לפנינו ליתא שם). ולא באר רבינו אם המדובר הוא בקרקעות, או אפילו במטלטלין (וממשכון אין ראייה, עיין להלן).<br>ובס' התרומות שער מ"ט חלק י"ח סי' ג' כתב: עוד יש לברר אם מתחייב הגר לאחרים בשטרי חוב שיש להם עליו ומת, ואין יורשין לגר, ובא א' והחזיק בנכסים, זה פשוט שכל מלוה שנגבית מן היורשין, או ממשועבדין, נגבית כמו כן מזה שהחזיק בהן, אך צריך בירור אם משתבע כדין שאר טורף, או כדין הנפרע מנכסי יתומים,<sup class="footnote-marker">46</sup><i class="footnote">עיין מ"ש רבינו בסוף שער כ"א.</i> ובזה כתב הרב דכיון דזכה בהן המוחזק לא מפקינן מיניה אלא בשבועה, ואם הם רבים, אחרון אחרון נפסד, ואין לו גובה משלפניו. והוא ממש דין התוספתא כאן, אלא שרבינו לא הזכירה. ובטור חו"מ סוף סי' ער"ה העתיק כלשון ס' התרומות, עיין מ"ש מרן שם. ועיין בשו"ת הרא"ש כלל ט"ו סי' ג'.<br>ומרן הנ"ל לעיל שם ציין לתשובות הרמב"ן (כלומר, המיוחסות) סי' ס"ט. ברם התשובה שם משובשת ומקוצרת, והיא נמצאת במלואה ומתוקנת בשו"ת הרשב"א ח"ב סי' רנ"ב, ומשם אנו יודעים מי הוא השואל. וכ"ה שם: עוד שאלת<sup class="footnote-marker">47</sup><i class="footnote">הכוונה לר' יונה בר' יוסף, ועיי"ש ריש סי' רמ"ז. ור' יונה זה היה שני בשני של הרמב"ן ורבינו יונה גירונדי, עיין מ"ש ר"ה מיכל באור החיים, סוף עמ' 497 ואילך. והיה קשיש מרבינו, ולפיכך כתב לו הרשב"א בכבוד רב, עיין להלן.</i> גר שמת בלא בנים, והיתה לו אשה ובא אחר וקדם וזכה בנכסים, אם תטול האשה כתובתה מאותן הנכסים, או לא וכו', ובתר איבעיא ליה למר איפשיטא ליה דאינו מפקיע, מדאמר בפרק שור שנגח את הפרה משכונו של גר ביד ישראל וכו', אלמא לא פקע שעבודיה שיש לישראל עליו. וכתב <b>רבינו</b> עוד<sup class="footnote-marker">48</sup><i class="footnote">במיוחסות: וכת' רב <b>עוירא!</b></i> ומיהו נראה לי שאם תפס מטלטלין של גר, <b>דלא</b> גביא כתובתה מהם, ואפילו לתקנת הגאונים ז"ל דתקינו שתגבה כתובה מן המטלטלין. <b>אלו דברי רבינו</b>.<sup class="footnote-marker">49</sup><i class="footnote">שלש מלים אילו הושמטו במיוחסות. וכנראה הושמטו בכוונה, עיין מ"ש להלן הע' 53.</i> תשובה. אנא <b>קטרי</b><sup class="footnote-marker">50</sup><i class="footnote">במיותסות בטעות הדפוס: קל ודיקא. ובד"ח שם: קלישא! ועיין להלן, סוף הע' 53.</i> קא חזינא בהא מלתא, דבתר דפשיט מר מההיא דמשכונו של גר ביד ישראל דאין שעבודו של המלוה נפקע היכי הדר פשיט, אבל במטלטלין אם קדם וזכה אין מוציאין מידו, וכי משכונו של גר ביד ישראל לאו משכון מטלטלי הוא וכו', ואם כן לפי שהיה מדקדק ממנו <b>רבינו</b><sup class="footnote-marker">51</sup><i class="footnote">כאן הניחו מלה זו גם במיוחסות, וכנראה שלא הרגישו בה.</i> שאין השעבוד נפקע וכו'. אבל מה שהביא <b>רבינו</b><sup class="footnote-marker">52</sup><i class="footnote">במיוחסות השמיטו מלה זו.</i> ראיה ממשכונו של גר אינה ראיה, דשאני התם דקני ליה למשכון, מדר' יצחק (כלומר, ולפיכך לא נפקע שעבודו) וכו', דקשיא לי הא דתניא בתוספתא דבפרק מי שהיה נשוי, <b>ואף רבינו כתבה</b>,<sup class="footnote-marker">53</sup><i class="footnote">כאן הניחו את המלה "רבינו" גם במיוחסות. ונראה שלא הבינו למי מכוין הרשב"א, אבל ברור שהכוונה שר' יונה השואל (שהרשב"א קורא לו בתשובה זו בקביעות: רבינו) בעצמו הביא את התוספתא. ובמיוחסות השמיטו מסוף השאלה "אלו דברי רבינו", ולעיל שם שבשו את המלה "רבינו" ל"רב עוירא", ולהלן השמיטו פעם אחת את המלה "רבינו", משום שהיה קשה להם כיצד יאמר הרשב"א על דברי רבו "קטרי קא חזינא", אבל באמת לא היה ר' יונה בר' יוסף רבו של הרשב"א אלא קשיש ממנו, וכתב לו דרך כבוד "רבינו", ובביטוי "קטרי קא חזינא" אין כאן פגם גמור, שאפילו על צדיק אפשר לומר כן, עיין תוספ' ב"ב כ"א רע"א, ד"ה זכור.</i> גר שמת ובזבזו ישראל נכסיו ויצא עליו כתובת אשה ובעל חוב גובין מן האחרון, אין בהן, גובין משלפניו, אין בהן, גובין משלפני פניו. ובוודאי בזבזו מטלטלי משמע וכו'. ועיין במ"מ פ"ב מה' זכייה ומתנה הט"ז.<br>ואח"כ חידש רבינו מחמת הקושיא מעובדא דאיסור גיורא (ב"ב קמ"ט א') שאם היו המטלטלין בידי אחר לפני שמת הגר<sup class="footnote-marker">54</sup><i class="footnote">עיין מ"ש להלן, הע' 59.</i> זכה בהם, ואין אשה ובעל חוב גובה מהן, אבל אם לא היו בידי אחר בשעת מיתת הגר חל שעבוד האשה ובעל חוב עליהן, ואם זכה בהן אחר גובין מהן, ואין הזוכה דומה ליורש שיורש ממילא עיי"ש. ועיין במחנה אפרים ה' זכיה מהפקר סי' ה', ועיין מ"ש הר"י אלגאזי בקהלת יעקב, תוספת דרבנן, אות ש', שעבודא, ד' שאלוניקי, ק"ג ע"ב ואילך.<br>ומתוך תשובת הרשב"א אנו רואים את שיטת השואל ר' יונה בר' יוסף, והוא הביא ראייה מב"ק מ"ט ב' שאין ההפקר מפקיע מידי שעבוד (שזו היתה השאלה שלו), ודחה הרשב"א ששאני משכון הגר ביד ישראל שהוא קונה אותו.<sup class="footnote-marker">55</sup><i class="footnote">ואפילו אם לא יקנה אותו "השתא ודאי לפירעון קאי גביה, דמאן (ד)פריק ליה" (לשון הראב"ד בחי' לב"ק, עמ' ק"ל).</i> והביא רבינו יונה את התוספתא שלנו ופירשה במקרקעות גרידא, אלא שהרשב"א דחה את פירושו, וכתב: "בזבזו מטלטלי משמע",<sup class="footnote-marker">56</sup><i class="footnote">אבל עיין לעיל פיאה פ"ב ה"י. ומן המלה "נכסים" אין לדייק כלום, עיין מ"ש לעיל פ"ט, שו" 11–12, סד"ה ואשר.</i> ומסיק ממנה שאשה ובעל חובין גובין מן המטלטלין שזכה בהן לאחר מיתת הגר. וברא"ה פ"ד סע"א: ומיהו היכא דליכא יורשים, <b>כגון גר</b>, קיימא לן כר' טרפון. ובפי' הריב"ש שם (לפי שטמ"ק ד"ה כושל) כתב: "יש מי שאומר שכתבה הריא"ף משום דנפקא מינה לגר דלית ליה יורשין,<sup class="footnote-marker">57</sup><i class="footnote">וכן כתב בקרבן נתנאל על הרא"ש פ"ט סי' ב', אות י'.</i> ויש מי שאומר דהא לא אפשר, דגר כיון דלית ליה יורשין, ולא נשתעבדו מטלטלי לאחר מיתה, זכה הלה במה שבידו", והעיר עליהם באבני מלואים ה' כתובות סי' ק"ב ס"ק א'.<br>ובאמת הרשב"א בעצמו בב"ק מ"ט ב', ד"ה משכונו, כתב: מסתברא לי דה"ה אם אין לו משכון אלא שיש לו מלוה על גר זה גובה מנכסיו כנגד חובו וכו', וכן נ"ל אפילו אין לו אלא מטלטלין, והא דקאמר משכונו של גר ביד ישראל, משום דקא בעי למימר ובא ישראל אחר והחזיק בו קנה את השאר, ואע"פ שהמשכון ביד ישראל חברו וכו'. ולא העיר רבינו כלל על עובדא דאיסור גיורא (ב"ב קמ"ט א') שהביא בתשובתו הנ"ל. ונראה שסבר שאין משם ראייה גמורה, שהרי אודיתא יותר נוחה ויותר פשוטה, ואינו צריך שבועה. ועיין באבני מלואים הנ"ל, אלא שנעלמה ממנו לפ"ש תשובת הרשב"א בח"ב הנ"ל, שהיא היא התשובה שבמיוחסות סי' ס"ט, עיי"ש.<br>וגדולה מזו כתב המאירי בב"ק מ"ט א', סוף עמ' 150: זה שאמרו בגיורת שהוא פטור (כלומר, מדמי וולדות), דוקא כשחבל בה בחיי הגר ומת הגר, שמאחר שחבל בה בחיי הגר זכה הגר בהם, וכשמת זכה בהם המחזיק, הואיל <b>ויש לגבות כתבתה מצד אחר</b> וכו'. ומכאן שאם אין לה לגבות כתובתה מצד אחר גובה אפילו מחיוב ניזקין שחייבין לגר.<sup class="footnote-marker">58</sup><i class="footnote">והעיר עליו בס' אמרי צבי לב"ק מ"ט ב'.</i> ושיטה זו תמוהה מאד.<br>סוף דבר שיטת ר' יונה בר' יוסף היא שאין בעל חוב ואשה גובין מן המטלטלין שזכו אחרים לאחר מיתת הגר. וכ"ה שיטת ה"יש אומרים" השני שהביא בריב"ש הנ"ל שהרי דחו פירוש זה על הרי"ף, שאינו יכול להתבאר גם למשנה ג' בפ"ט. וכן נראה מחידושי הראב"ד לב"ק מ"ט ב', הוצ' ר"ש אטלס, עמ' קכ"ט ואילך, שכתב: זה קנה כנגד מעותיו, ואע"ג דליתיה בחצרו וכו', אפילו הכי שיעבודיה קנה ליה, עיי"ש שהאריך בטעמו, ומדבריו מוכח שאם לא היה משכון אלא סתם מטלטלין בידו, ולא היו בחצרו, וזכה בהם אחר קנה הזוכה, ואין בעל חוב גובה מהם, אעפ"י שהזוכה זכה לאחר מיתת הגר עיי"ש.<br>שיטת הרשב"א בתשובה הנ"ל שיש לחלק בין היו המטלטלים ביד הנפקד בשעת מיתת הגר שאין גובין מהן,<sup class="footnote-marker">59</sup><i class="footnote">וז"ל שם: ועל כן אני אומר דמטלטלי דגר כל שהיו ביד אחרים עם גמר מיתתו קנו אותם המופקדים אצלם, וזה פירש למיתה, וזה זוכה (ע"פ בבלי קידושין כ"ג רע"א, כלומר, ולא היו הפקר אפי' רגע אחד), והוו להו כמטלטלי דיתמי, ולא גבו מינייהו כתובת אשה לרבנן ובעל חוב לכולי עלמא. ובפרישה (בטור חו"מ סי' ער"ה, אות ד') כתב: "משום דהזוכה בנכסי הגר זכייתו היא מדין חכמים(?), וזוכה בו קודם יציאת נשמתו, מה שאין כן מקבל מתנה דזוכה מכח הנותן, והנותן אין כוונתו שיזכה כי אם לאחר מותו". ושמא סבר שבשעת גסיסתו נכסיו הפקר, שהרי הגוסס אינו יכול להקנות את נכסיו לאחר (עיין בבלי ב"ב קכ"ז ב', בראשונים שם, בס' התרומה סי' ק"ל ומ"ש לעיל ח"ג, עירובין, עמ' 405, הע' 55), והוא בעצמו מתייאש מהן. אבל מתוך הבבלי קידושין הנ"ל אין סתירה, שהרי אין הבדל אם העבד קונה את עצמו בשעת מיתה, או בשעת גסיסה.</i> ובין שזכו בהם לאחר מיתת הגר שגובין מהן. שיטתו בחידושיו לב"ק שאין לחלק, ובין כך ובין כך גובין מהן. וכן היא, כנראה, שיטת הרא"ה כאן פ"ד סע"א הנ"ל.<br>שיטת המאירי שאפילו אם היה אחר חייב לגר חיוב ניזקין, גובין ממנו. ועיין בשו"ע חו"מ סוף סי' רע"ה ובבאור הגר"א שם.<br>ועיין בתוספות מנחות נ"א ב', ד"ה יש, ובהגהות חרש"ש שם. ובעונג יו"ט, ריש סי' פ"ז, בהגהה, כתב שלא חל על המקדיש חיוב נסכים לפני ההקרבה. ועיין בפי' הראב"ד לתו"כ, ל"ד רע"א, ומשמע שם שלא כדבריו.<sup class="footnote-marker">60</sup><i class="footnote">אבל בפירוש הרש"ס שקלים פ"ז, נ"ה סע"א: <b>ממשכנין את מוצאיה</b>. להביא נסכים שלה, דכיון דזכה בה, דידיה מקריא, ומחייב. ועיין מ"ש בהר אפרים שם, ד"ה היו. ואשר לפירוש הראב"ד הנ"ל (בפנים) בסוגיית הבבלי זבחים ק"ג א', כתב שם בפירוש המיוחס להר"ח, עמ' י"ג: "ר' יוסי בר' יהודה או' פרט לעולת גרים, גר שמת ואין לו יורש, דהוו הנהו עולות שהקדיש הגר לההיא משמרה" (כלומר, למשמר המשמש בשעה שמת), "והכת' או' <b>עולת איש</b>, עולה שיש לה בעלים, והני נכסי הפקר", כלומר, ואינן אלא לכהן שזוכה בהן ומקריבן בכל עת שירצה, ועורותיהן שלו. ולפי פירוש זה הנסכים באים משל ציבור, כדין המוצא קרבן, עיי"ש במשנת שקלים פ"ז מ"ה.</i><br>ובמס' גרים פ"ג, הוצ' היגר, סוף עמ' ע"ד: גר שמת וכו', ר' אליעזר אומר לא בחזקה בלבד וכו', היו עליו כתובת אשה ובעל חוב, ואמרה האשה אלו שלי ואלו כתובתי זכתה, אלו כתובתי ואלו שלי, אין לה אלא כתובתה, וכן בעל חוב שאמר אלו שלי ואלו חובי זכה, אלו חובי ואלו שלי אין לו אלא חובו. ולפי פשוטה משמע שבשתי קבוצות של מטלטלין עסיקינן. ואם תפסה האשה קבוצה אחת של המטלטלין, ואמרה עליהם אילו שלי, והשאר לכתובתי זכתה בכל,<sup class="footnote-marker">61</sup><i class="footnote">בראשונים מפני שעשתה קניין ומן האחרונים גובה כתובתה אעפ"י שזכה בהם אחר אח"כ, כדין התוספתא שגובין מן האחרון. ועיין בקצות החושן סי' רמ"ה, אות ג', ולעיל שם. ויש לחלק.</i> אבל אמרה מתחילה<sup class="footnote-marker">62</sup><i class="footnote">כלומר, אמרה ועשתה קניין, עיין רשב"ם ב"ב נ"ד א', ד"ה אדעתא דחיותא.</i> אילו לכתובתי, לא זכתה אלא בכתובתה. ועיי"ש בפירוש נחלת יעקב שפירשה ע"פ ב"ק מ"ט ב'<sup class="footnote-marker">63</sup><i class="footnote">עיי"ש שציין לחו"מ סי' ער"ה (בעניין משכון), ולפלא שלא ציין לסוף הסימן שם, שהיא התוספתא כאן.</i> (היה משכונו של גר ביד ישראל עיי"ש). ונראה שרבינו יונה בר' יוסף וסייעתו<sup class="footnote-marker">64</sup><i class="footnote">כלומר, הסוברים שאין אשה ובעל חוב גובין ממטלטלים שהניח הגר שמת בלי יורשין. ועיין להלן שם במס' גרים, ושם הדוגמא בעברים ובצאן, עיי"ש.</i> יפרשוה בקרקעות, והיינו שהניח הגר שמת בלי יורשין קרקעות והחזיקה האשה בקרקע, ואמרה בתחילה אלו כתובתי ואלו שלי אין לה אלא כתובה, משום שהחזיקה לא בכוונה לקניין, אלא בכוונה לתפיסה לשם גבייה, ואינה קונה בנכסי הגר אלא אם כיוונה לקנייה מן ההפקר, ואפילו אם חשבה שהוא גר אחר קנתה (עיין ר"מ פ"ב מה' זכייה ומתנה פ"ב הי"ג) שמ"מ נתכוונה לקנייה, אבל אם חשבה לקניין של תפיסה וגבייה אין לה אלא כתובתה. אבל אם אמרה מתחילה אלו שלי, ונתכוונה לקניין כדי לזכות מנכסי הגר קנתה את הכל. ועיין מאירי כתובות, עמ' 371, שחידש "שתפיסת בעל חוב, או אלמנה, במטלטלין בזמן שהיא מועלת אינה צריכה קניין גמור כדרכי הקניות שבמקח וממכר וכו'". ואף שגם הקניינים בנכסי הגר אינם כקניינים של לקוחות,<sup class="footnote-marker">65</sup><i class="footnote">עיין ר"מ פ"ב מה' זכייה ומתנה ה"ג ואילך, וכולן מבוארות בבבלי ב"ב נ"ג ב' ואילך.</i> מ"מ הרי אף בנכסי הגר צריך כוונה לקניין של זכייה, אבל הכוונה של תפיסה בחוב אינה מועילה בהם.<sup class="footnote-marker">66</sup><i class="footnote">ועיין ירושלמי כאן פ"ט ח"ג, ל"ג ע"א, ואינו עניין לכאן, ושם חשבה האשה שהשפחות שהניח לה הן עדיין ברשותה כמו שהיו בתחילה, ולא נתכוונה לא לקניין ולא לתפיסה (ועיין ירושלמי שביעית פ"ד ה"ב, ל"ה ע"ב), והוא ממש עודר בנכסי הגר וכסבור שהם שלו, כבבלי יבמות נ"ב ב'.</i> ועיין בשו"ת מהר"י מינץ סי' ע"ז.<br>מ"מ למדנו מהלכה זו שבמס' גרים שאף היא הולכת בשיטת התוספתא שיש לאשה שעבוד על הנכסים כדי כתובתה, שאם לא כן,<sup class="footnote-marker">67</sup><i class="footnote">כלומר, אם נאמר שכיון שמת הגר, הפקר מפקיע מידי שעבוד, כמו שרצה לומר רבינו יונה בר' יוסף בתחילה בשאלתו להרשב"א.</i> הרי דין נכסי הגר כאן כולן שווין, ואם לא קנתה את השאר, משום שלא נתכוונה לקניין, אלא לגבייה, אף כתובתה לא היתה קונה אם זכה בהם אחר, שהרי לא נתכוונה לקניין זכייה. אבל לשיטת התוספתא קנתה כדי כתובתה, משום שהנכסים באמת משועבדים לכתובתה.

Chapter 11



Halakhah 1

<small>1-3.</small> <b>אלמנה שתובעת כתובתה, והיורשים אומ' לה התקבלת כתובתיך, עד שלא נשאת, הן צריכין להביא ראיה שנתקבלה כתובתה, משנשאת, צריכה להביא ראיה שלא נתקבלה כתובתה. </b>בכי"ו ובד הגירסא הפוכה: עד שלא נשאת היא צריכה להביא ראיה שלא נתקבלה כתובתה, משנשאת צריכי' הן להביא ראיה שנתקבלה כתובתה. והוא שיבוש ברור, והעתקתי בפנים כגי' כי"ע. ובקג"נ: עד שלא נישאת הן צריכין להביא ראייה, משנישאת היא צריכה להביא ראייה, והיא כגי' כי"ע. וכן בראב"ן סי' ק"ז (ד' פראג ל"ה סע"ב, הוצ' הר"ש אלבק, מ' ע"ד): שכך היא שנויה בתוספת, אלמנה שתובעת כתובתה, ויורשין אומרין לה התקבלת כתובתיך, עד שלא ניסת הן צריכין להביא ראייה שנתקבלה, משניסת היא צריכה להביא ראייה שלא נתקבלה כתובתה. וכן מעתיק רבינו ברוך:<sup class="footnote-marker">1</sup><i class="footnote">לפי מרדכי פי"א סי' רנ"ג, ואני מעתיק מהגהות אשרי פי"א סי' ה', ד"ו רפ"ז.</i> משום דבתוספתא דמכילתין תניא, אלמנה שתובעת כתובתה ויורשין אומרין התקבלת כתובתיך, עד שלא ניסת הן צריכין להביא ראיה,<sup class="footnote-marker">2</sup><i class="footnote">עד כאן במרדכי ד' קושטא וד"ו רפ"ב, אבל בד' סביוניטא ממשיך כמו שהוא בהגהות אשרי הנ"ל.</i> משנשאת עליה להביא ראיה. וכע"ז גם בעיטור, כתובות, הוצ' רמא"י ל"ה ע"ב (צריכין הן להביא... עליה להביא), כת"י ששון, עמ' 302 (לפי אהל דוד ח"ב 731 ע"א). וכן כותב ר"י הלבן במכילתין ט"ז ב', עמ' ל': דהכי תניא בתוספת' דמסכת כתובות, אלמנה התובעת כתובתה מן היתומין, אם עד שלא נישאת על היתומים להביא ראייה שנפרעה, משנישאת עליו (צ"ל: עליה) להביא ראייה. וכן בירושלמי פ"ד הי"ג, כ"ט ע"ב: כהדא אלמנה שהיא תובעת מן היורשין, היא אומרת לא נתקבלתי מכתובתי,<sup class="footnote-marker">3</sup><i class="footnote">וכן מעתיק בשם הירושלמי גם ר' יצחק הלוי בראב"ן סי' ק"ז (ד' פראג, ל"ו ע"ג, הוצ' הר"ש אלבק, מ"ב ע"א), והכוונה: לא נתקבלתי כלום מכתובתי. ועיין להלן בפנים, ד"ה אבל להלן שם, והבאנו שם פי' הראב"ן לתוספתא זו.</i> והיורשין אומרי' לה נתקבלת כתובתך, עד שלא נישאת היורשין צריכין להביא ראייה שנתקבלה כתובתה, נישאת עליה להביא הראייה שלא נתקבלה כתובת'.<br>נמצאנו למדים שאין ספק שגירסת כי"ע וקג"נ נכונה. ועכשיו נעבור לעצם העניין. בבבלי צ"ו סע"א: בעי ר' יוחנן יתומים אומרים נתננו (כלומר, מזונות, ועיין בתוספות שם, ד"ה יתומים), והיא אומרת לא נטלתי, על מי להביא ראייה, נכסי בחזקת יתמי קיימי, ועל אלמנה להביא ראיה, או דילמא נכסי בחזקת אלמנה קיימי, ועל היתומים להביא ראייה. ת"ש דתני לוי אלמנה כל זמן שלא ניסת על היתומים להביא ראיה, ניסת עליה להביא ראיה. ופירש רש"י וסייעתו: נישאת, והיא באה לתבוע מזונות של שנים שעברו. כלומר, הברייתא של לוי לעניין מזונות נשנית. ורב האיי גאון (אוה"ג, התשובות, עמ' 336) נושא ונותן בעניין שלנו, ומדבריו משמע קצת שאף הוא מבאר את דברי לוי במזונות, אלא שאח"כ מסיים (שם, עמ' 337): ולעניין כ[תובתה גם כן] כל זמן שלא נישאת, ללוי אלים כוחה ותביעתה גלויה, ועל היתומים להביא ראיה שגבתה כתובתה וכו', אבל עתה כשנישאת הורע כוחה ונחלשה ראיתה, ועליה להביא ראיה שלא גבתה כתובתה, ולא מחלה כתובתה, ולא עשתה פשרה אודותה, ובשעת נישואיה (כלומר, לבעל שני) היתה תובעת עוד כתובתה.<sup class="footnote-marker">4</sup><i class="footnote">ומכאן שאם הביאה ראייה שתבעה כתובתה לא איבדה אותה. וממילא אין כאן סתירה מבבלי גיטין ל"ה ב' שהעיר עליו רש"י בתשובתו שהביא הראב"ן סי' ק"ז הנ"ל. ועיין ב"ח טאה"ע ריש סי' ק"א. ועוד מוכח מדברי הגאון שאינה נאמנת לומר תבעתי, אלא צריכה עדים לכך. ועיין בקונטרס אחרון לבעל הפלאה סי' ק"א אות ה' (לעניין כ"ה שנה) ובבית יעקב לר"י מליסא שם ריש סי' ק"א.</i> ואם לא תוכל להביא ראיה והוכחה לזה, אין לה כתובה.<sup class="footnote-marker">5</sup><i class="footnote">ומדברי הגאון שם משמע שאפילו אם כתובתה יוצאת מתחת ידה עליה להביא ראייה שלא גבתה ושלא מחלה וכו'. ועיין בבאור הגר"א אה"ע סי' ק' ס"ק ו', אות כ"ה, ומ"ש להלן בפנים, ד"ה ובטור. ומה שאמרו כאן בתוספתא "צריכה להביא ראייה שלא נתקבלה כתובתה" הוא לאו בדווקא שלא גבתה, אלא הוא הרין שלא מחלה ולא נתפשרה, כדברי הגאון.</i> אבל ההשלמה הנ"ל אינה בטוחה, ואפשר שצ"ל: ולעניין כ[תובה נשנית] כל זמן שלא נישאת וכו', ומפרש הגאון שעיקר הברייתא נשנית לעניין כתובה, אלא שהתלמוד למד ממנה גם עניין מזונות, עיי"ש לעיל. אבל מכל מקום ברור שרב האיי פירש שדין לוי הוא גם לעניין כתובה, ואם כן הדבר, מסתבר שהיא הברייתא שלפנינו, ולעניין כתובה נשנית. וכן מביא בעיטור הנ"ל (ל"ה ע"ב): תני לוי אלמנה כל זמן שלא נישאת וכו', ובעל מתיבות פי' לה בכתובה, והכי איתא בתוס' אלמנה שתובעת וכו', עיין מ"ש לעיל, ד"ה אלמנה.<br>ובטור אה"ע ריש סי' ק"א: "ובעל התרומות כתב שאם נשאת שוב אינה נאמנת, ואין נותנין לה אלא אם כן תביא עדים שלא קבלתה, וכ"כ בעל העיטור". וכבר ראינו לעיל שכן כתב בעל העיטור. אבל בס' התרומות לא מצאתי שיטה זו, ועיי"ש שער ל"א, ח"א, סי' ה', ולא הזכיר כלל שיש הבדל בין נישאת ללא נישאת. ונראה שכוונתו לרבינו ברוך בעל התרומה<sup class="footnote-marker">6</sup><i class="footnote">באו"ז קורא לו "תרומות", עיין או"ז ח"א סי' תרע"א, תרע"ה, ח"ב סי' ל"ח, סי' ס"ב, ועוד.</i> שהביא במרדכי פי"א סי' רנ"ג (שהעתקנו לעיל). ומ"מ הראשונים הנ"ל מדברים בשאין כתובה יוצאת מתחת ידה, אבל אם הכתובה בידה, אין לך ראייה גדולה מזו, וכמו שכתב בבאורי הגר"א הנ"ל (לעיל הערה 5). ועיין מ"ש להלן בסמוך.<br>ורש"י בתשובה<sup class="footnote-marker">7</sup><i class="footnote">לפי הראב"ן סי' ק"ז הנ"ל. ועיין בשו"ת רש"י הוצ' אלפנביין סי' רט"ו, עמ' 245 ואילך.</i> פסק שאשה גובה כתובתה אפילו אחר שנישאת, אעפ"י שלא נשבעה קודם שנישאת, ואעפ"י שהיורשים טוענים שתפסה הרבה מטלטלין בכתובתה. ורבינו יצחק הלוי<sup class="footnote-marker">8</sup><i class="footnote">לפי הראב"ן סי' ק"ז, ד' פראג ל"ו סע"א, הוצ' הר"ש אלבק, מ"א סע"ג ואילך.</i> פוסק שאלמנה כל זמן שלא ניסת נאמנת היא בין למזונות בין לכתובה, אע"פ שאין כתובה בידה וכו', אבל לאחר שניסת אינה נאמנת על הכתובה אלא אם כן שטר כתובה יוצא מתחת ידה. וכן מביא בתוספות ר"י הלבן, עמ' ל' הנ"ל: "וכן פסק רבינו יב"א הלוי בפסקיו דמשנישאת אין לה כח מעשה בית דין". כלומר, ואפילו במקום שאין כותבין כתובה פקע כח מעשה ב"ד אחרי שנישאת.<br>ורבינו יצחק הלוי מביא ראייה מן הירושלמי<sup class="footnote-marker">9</sup><i class="footnote">לפי הראב"ן הנ"ל, ד' פראג, ל"ו ע"ג, הוצ' אלבק, מ"ב ע"א. ואני מעתיק מד' פראג בתיקונים ברורים של אותיות בוררות, כפי שהוא בהוצ' אלבק.</i> וכותב: דהכי קתני לה בירושלמי בפרק נערה שנתפתתה (הי"ג, כ"ט ע"ב, הנ"ל) תני ר' חייא בגרו ולא נשאו, או נשאו ולא בגרו, איבדו מזונותיה ולא אבדו פרנסתיה, דר' אבין בשם ר' הילא <b>ומורין<sup class="footnote-marker">10</sup><i class="footnote">צ"ל: ומודין, כמו שהוא לפנינו, וכמו שיוצא ברור מפירושו.</i> לה</b>,<sup class="footnote-marker">11</sup><i class="footnote">לפנינו בירושלמי בטעות: להך.</i> כהדא אלמנה שהיא תובעת מן היורשין וכו', ונ"ל דהכי אמר ר' אבין בשם ר' הילא, הא דתני ר' חייא נישאו לא איבדו פרנסתן הוא שמודין להן האחין (כלומר, "ומודין לה" פירושו: והוא שמודין לה) שלא נתנו להן נדונייתן כשניסו, ואשמעינן ר' חייא דלא אמרינן הואיל ולא תבעו פרנסתן מן האחין כשנישאו ויתרו, אבל אם אין מודין להן האחין, אלא אומרים כבר נתננו להן קודם שנישאו, עליהן להביא ראיה שלא נתקבלו נדוניתן, דומיא דאלמנה, מה אלמנה שדינה ליטול כתובה כשהיא באה להנשא, אם תובעת באותה שעה על היתומין להביא ראייה כשאין שטר כתובתה בידה וכו'. ולפי פירוש רבינו מביא הירושלמי תוספתא זו לראייה על פרנסת הבת, והבבלי על מזונות האלמנה.<br>ברם הראב"ן לעיל שם (ל"ה ע"א, אלבק מ' ע"ב) טוען שבשום אופן אין להביא ראייה מכתובה למזונות, וכותב: "<b>ולא יעלה על לב איש</b> לומר דהא דלוי לעניין כתובה שנויה, דא"כ מאי פשיטא מיניה לר' יוחנן, איהו בעי לעניין מזוני, ואיהו מייתי לה ראייה מכתובתה". והוא מסביר שלעניין כתובה הרי היא בתוך זמנה, "אבל מזונות דשנה, או שנתים, שעברו והיא תובעתן, אימא לך דעליה הראייה [אפיל]ו לא נישאת, משום דמזוני זימנייהו כל יומא, וכיון דעבר זמן המזונות של אותן ימים שעברו, היתומין בחזקת שנתנו<sup class="footnote-marker">12</sup><i class="footnote">ועיין ירושלמי פי"א ה"ב, ל"ד ע"א, ובשי"ק שם, ד"ה בסוף.</i> עד שתביא היא ראייה שלא נתנו וכו', ומניחין כל אילו משניות וברייתא ואמוראים הנזכרים בתלמוד בבלי שלנו וסומכים על ברייתא השנויה בירושלמי, שלא הוזכרה ולא נתפרשה בתלמוד שלנו, אלא <b>בתוספת</b> היא שנויה, ולא דיקדקו בה האמוראים בתלמוד שלנו, ואנן ניקו ונסמוך עלה".<br>אבל להלן שם (ל"ה סע"ב, אלבק מ' ע"ד) הוא כותב: ואם ישכיל המשכיל ויזהיר המזהיר ויבין המבין יכול לתרצה ולפשרה דלא נדחית, ולא קשיא על הני דלעיל, שכך היא שנויה בתוספת אלמנה שתובעת כתובתה וכו', מכרה כתובתה (המשך הברייתא שלהלן) וכו', וה"פ דברייתא אשה שתובעת כתובתה ויורשים אומרים התקבלת כתובתך, שכך וכך קרקע מכרת וקבלת דמיהן לכתובתיך, ויש עדים שמכרה שיעור כתובתה, אבל אין יודעים אי לכתובה מכרה או למזונות, או היא עצמה מודה שמכרה, אלא שטוענת למזונות מכרתי ואכלתים, אם עד שלא ניסת תובעת כתובתה, דנכסי בחזקתה, על היורש להביא ראייה שמכרה לכתובה (כלומר, ולא למזונות), ואי יש עדים שמכרה לכתובה אינה יכולה לטעון שוב למזונות [מכרתי], דכיון שקיבלה כתובתה אין לה מזונות, ואי לא מייתו ראייה, תשבע שמכרה למזונות והוציאה את הכל, ותגבה כתובתה וכו', אבל אם נישאת, דהנכסים קיימי בחזקת יתמי עליה להביא ראייה, כיון שיש עדים שמכרה שעור כתובתה, אם לא תביא עדים שמכרה למזונות אמרינן ודאי לכתובה מכרה ולא למזונות, ולא גביא השתא, כיון דניכסי בחזקת יתמי קיימי המוציא מחבירו עליו הראייה וכו', עיי"ש שמאריך, ומסיים: וה"נ מסתברא דפירושא דברייתא כדפרישית, מדקתני וכותבת אילו למזונות מכרתי ואילו לכתובה, וכל הברייתא לעניין מזונות שנויה.
<small>3-5.</small> <b>מכרה כתובתה, משכנה כתובתה, עשת כתובתה הפותיקי, אבדה מזונותיה. ר' שמעון או' אפי' מכרה מקצת, אפי' משכנה מקצת, אפי' עשת מקצת כתובתה הפותיקי, אבדה מזונותיה. </b>וכע"ז בראב"ן הנ"ל (אלא שיש שם ט"ס ברורה), ועיין מ"ש לעיל בסמוך, ד"ה אבל. ובבבלי צ"ז ב' הביאו ברייתא זו, וסיימו ברישא: דברי <b>ר"מ</b>.<sup class="footnote-marker">13</sup><i class="footnote">וכ"ה בכמה מן הראשונים. אבל בס' המקת והממכר שער ו', ד"ו י"ד ע"א, חסר "דברי ר"מ".</i> ועיי"ש נ"ד א'. ועיין בתוספות רי"ד גיטין י"ח א'. ובמשנתנו פי"א מ"ב: ר' שמעון אומר מן הנשואין מוכרת שלא בבין דין וכו', וכל שאין לה מזונות לא תמכור אלא בבית דין. מכרה כתובתה, או מקצתה, משכנה כתובתה, או מקצתה, נתנה כתובתה לאחר, או מקצתה, לא תמכר את השאר אלא בבית דין. ובבבלי שם אמרו על הסיפא: מתניתין מני ר"ש היא, והביאו את הברייתא שלנו. ועיין בשטמ"ק, ד"ה מתני' מני. וממילא לר"ש ביון שאבדה מזונותיה לא תמכור אלא בב"ד. 
<small>5-6.</small> <b>אין צריך לומר לאחר מיתת בעלה, אלא אפי' בחיי בעלה. </b>והעיר בח"ד שבבא זו כ"ע מודים בה, וכן פסק הרמב"ם בפי"ח [מה' אישות ה"א]: וכן אם מכרה כתובתה כולה,<sup class="footnote-marker">14</sup><i class="footnote">פסק כחכמים, שלא כר"ש.</i> או משכנה כתובתה, או עשתה כתובתה אפותיקי וכו', <b>בין שעשתה בחיי בעלה</b>, בין שעשתה לאחר מיתת בעלה, אין לה מזונות מן היורשין. ועיין בטור אה"ע סי' צ"ג ובמפרשים שם, ובשו"ע שם ס"ק ח' ובחלקת מחוקק ובב"ש שם, ובבאור הגר"א שם, אות כ'. ועיין בקונטרס אחרון לבעל הפלאה סי' צ"ג אות י"ב, וכנראה שנעלמה ממנו לרגע קטן התוספתא שלנו. ובראב"ן הנ"ל דלג על בבא זו, ואפשר שקיצר מפני שאינה צריכה לעניינו. ועיין בבלי נ"ג א' ובראשונים שם. 
<small>6-8.</small> <b>וכותבת אילו לכתובה מכרתי ואילו למזונות מכרתי, דברי ר' יהודה. ר' יוסה או' מוכרת וכותבת סתם, לכך כוחה יפה. </b>בד: מוכרת סתם, ולכך כחה יפה. וכן בכי"ע ובראב"ן הנ"ל: מוכרת סתם וכך כוחה יפה.<sup class="footnote-marker">15</sup><i class="footnote">וחסרה בכולן המלה "וכותבת".</i> ובירושלמי פי"א רה"ג, ל"ד ע"ב: תני מוכרת וכותבת וכו', ר' יוסי או' מוכרת וכותבת סתם, ובזו כוחה מיופה, באת מלוה בעדים, אומרת למזונות מכרתי, באת מלוה בשטר, אומרת לכתובה מכרתי. ואפילו<sup class="footnote-marker">16</sup><i class="footnote">ו"ל שצ"ל: ואפי' לא (במקום: ואפילו) באת וכו'. ועיין ב"כתוב שם" להראב"ד ב"הסגלה" של הרמ"ז חסידה חכ"ו, עמ' 11.</i> באת מלוה בעדים, מוכרת למזונות וחוזרת וטורפת לשם כתובה וכו', שהוקיר המקח. ועיין מאירי, עמ' 444 ועמ' 445, ובבית יעקב לר"י מליסא צ"ז א', ד"ה הרא"ש. ובבבלי צ"ו ב': כתנאי, מוכרת וכותבת וכו' דברי ר' יהודה, ר' יוסי אומר מוכרת וכותבת סתם, וכן כחה יפה. ופירשו שם ששניהם מתכוונים להשביח כח האשה, ולר' יהודה צריכה לכתוב במפורש שמכרה למזונות, שאם לא כן יאמרו לה היתומים שמכרה לכתובה וכבר קבלת כתובתך, ומזונות נתננו לך לחוד, והוא סובר שנכסים בחזקת יתומין, אבל ר' יוסי סובר שנכסים בחזקת האלמנה, ועל היתומים להביא ראייה, ולפיכך מוטב לה למכור בסתם, כדי שתוכל לטעון שמכרה למזונות, עיי"ש ברש"י ובתוספ', ד"ה ור"י. ואח"כ אמרו שאף ר' יהודה סובר שנכסים בחזקת אלמנה, מ"מ מוטב שתפרש שמכרה חלק לכתובתה, כדי שלא יצא לה שם של רעבתנית שמוציאה הרבה למזונות, ושוב אין אדם נושאה. ועיין בראב"ן הנ"ל שפירש בבא זו באורך. 
<small>8-9.</small> <b>כשם שאלמנה מוכרת שלא בבית דין, כך יורשיה הבאין ברשותה מוכרין שלא בבית דין. </b>בבבלי צ"ז ב': ת"ש כשם שמוכרת שלא בבית דין, כך יורשיה יורשי כתובתה מוכרים שלא בבית דין. ולא נזכר שם "הבאין ברשותה". וברש"י שם: יורשיה יורשי כתובתה גרסינן, ולא גרסינן ויורשי. ומכאן שלפני רש"י היתה הגירסא: יורשיה <b>ויורשי</b> כתובתה. ושמא צ"ל שם: <b>מורשיה</b> ויורשי כתובתה, והן הן מורשיה הן הן הבאין ברשותה. ואעפ"י שהמלה "מורשה" מצויה בעיקר בספרות הגאונים ואילך, אבל כבר אמרו בירושלמי פ"י ה"ד, ל"ג ע"ד: שמואל אמר <b>במרשות</b> זו את זו, <b>בשהרשת</b> השלישית את השנייה לדון עם הראשוניה. ופירש לנכון בפ"מ: ובשהרשת השלישית את השנייה, שנתנה לה כח והרשאה לדון עם הראשונה. ובבבלי הקשו רק מיורשיה, אכל ממורשיה אין קושי שהרי במקומה הם עומדים, ואם לא יוכלו למכור שלא בבית דין, תלך בעצמה ותתבזה. אבל בתוספתא אין לפרש כן, כפי שמוכח מדברי ר' שמעון להלן, שו' 11, ועיין מש"ש. וכלשון זו גם לעיל פ"ט שו' 12–13, ולהלן פי"ב, שו' 34. ועיין מ"ש לעיל פ"ט, שו' 12–13, על הבאין ברשותה. ואמרו בבבלי ב"מ ל"ב א' שמ"מ צריכה בית דין של הדיוטות, כלומר, שיהו נאמנין ויודעין בשומת הקרקע.<sup class="footnote-marker">17</sup><i class="footnote">לשון הר"מ בפי"ז מה' אישות הי"ג. וברי"ף כאן פי"א סי' ש"ע: כגון גברי דמהימני ובקיאי בשומא. ומ"ש "גברי דמהימני" לקוח, כנראה, מס' המקח והממכר ש"ו, ד' וויניציאה, י"ג ע"ב: שתהי' מכירתה במעמד ג' שיהו ראוין <b>להעיד</b>. ובתוספות צ"ח א', ד"ה דאמרי: דיושבי קרנות הם (עיין סנהדרין ג' א'), ואינן אלא בקיאין בשומא בעלמא.</i> 
<small>9-10.</small> <b>ר' שמעון אומ' אלמנה מוכרת שלא בבי' דין, ואין יורשיה הבאין ברשות' מוכרין שלא בבית דין. אמר ר"ש מפני מה וכו'. </b>כ"ה בד ובכי"ע. ובכי"ו: ר' שמעון אומ' מפני מה וכו', ומה שבנתים נשמט בטעות ע"י הדומות. וברייתא זו איננה בבבלי הנ"ל. והוכיח ממנה בח"ד שלר"ש מוכרת שלא בבית דין אפילו לכתובתה, ולא דווקא למזונות, ולא כמו שמשמע מפירש"י למשנתנו צ"ז סע"א, שלר' שמעון אינה מוכרת שלא בבית דין אלא למזונות דווקא, אבל לא לכתובה, שהרי לעניין מזונות אין כאן יורשים.<sup class="footnote-marker">18</sup><i class="footnote">כלומר, יורשי האשה הבאין ברשותה. ואם יורשי הבעל מודים שלא נתנו לה, והיא לא מחלה להם, אלא נתפרנסה משלה, הרי לפנינו חוב ככל החובות. וכן מוכח להלן מדברי ר' שמעון שמבאר את דבריו למה מוכרת שלא בב"ד, וטעמו הוא במוכרת לכתובה.</i> וכבר נחלקו על רש"י בזה, עיין במאירי, עמ' 447 ובהערה י"ד שם, ובשטמ"ק צ"ז ב', ד"ה מתני' מני, ובר"ן למשנתנו הנ"ל, מ"ש בשם אחרים ובפני יהושע שם. ועיין מ"ש להלן בסמוך בשם הירושלמי, ומפורש שם שלר' שמעון מוכרת גם לכתובתה שלא בב"ד. 
<small>10-12.</small> <b>מפני מה אמרו אלמנה מוכרת שלא בבית דין, ליפות כחן של יתומין, שלא תבזבז את נכסיהם. </b>כבר כתבנו לעיל שלפי פשוטה של תוספתא הכוונה לכתובה, ומוכרת כתובתה שלא בבית דין ליפות כוחן של יתומים שלא תבזבז נכסיהן, כלומר, במזונות, שאם תחכה עד שתמצא ב"ד תתפרנס בנתים מנכסי יתומין, והרי ר"ש לשיטתו שסובר (פי"א מ"ב) שאינה מוכרת לכתובתה שלא בב"ד אלא אם היא אלמנה מן הנישואין, שהיא ניזונית מנכסיו. וכן מפורש בירושלמי פי"א רה"ב, ל"ד ע"ב: מיסבר סבר ר' שמעון במזונות הדבר תלוי, פסק לזון מן האירוסין מוכרת שלא בב"ד, פסק לזון<sup class="footnote-marker">19</sup><i class="footnote">צ"ל: ללזון-לא לזון. וכצ"ל בנדרים פ"י ה"ה, מ"ב ע"א.</i> מן הנישואין לא תמכור אלא בב"ד.<sup class="footnote-marker">20</sup><i class="footnote">ומכאן מפורש שבמכירה לכתובה עסיקינן. ובבבלי צ"ז סע"א ואילך נשאו ונתנו בשיטת החכמים, כפי שמוכח מן העניין שם, ולפיכך אפשר היה לפרש (רש"י ועוד, עיין מ"ש לעיל, שו' 9–10, ד"ה ר' שמעון) שלר' שמעון אינה מוכרת לכתובה אלא בב"ד.</i> וממילא ביורשין, או בבאין ברשותה (שמכרה, או שנתנה, להם כתובתה), אין טעם זה קיים, ולא ימכרו אלא בבית דין. ור"ש בא להוציא מטעם החכמים שהיא מוכרת שלא בבית דין משום חינא, או משום שאין אדם רוצה שתתבזה אשתו בב"ד, עיין ירושלמי פי"א ה"ב, ל"ד ע"ב הנ"ל, ובבבלי צ"ז ב'.<br>ועל מכירת מזונות שלא בבית דין לא נתן טעם כלל, שהרי פשיטא היא שלא חייבוה לרעוב עד שתמצא ב"ד מומחין, וכמו שכתב רש"י במשנה צ"ז סע"א, ד"ה מוכרת. ואף טעם זה אינו שייך ביורשין ובלקוחות. ועיין בבלי צ"ז ב'. וכל דברי ר' שמעון כאן לא היו ידועים בבבל.
<small>12-13.</small> <b>ירדה לשדה העשויה הפותיקי ואכלה, והוציאוה הוצאות, שמין לה מה שאכלה, ושמין לה מה שהוציאה. </b>פירש בח"ד (בלשון שני) שהשדה היתה עשויה אפותיקי לכתובתה, וירדה והחזיקה בה בתור גבייה שלא על פי ב"ד, מנכין לה מכתובתה מה שאכלה, ושמין ונותנין לה הוצאותיה, כדין היורד לשדה חבירו שלא ברשות שנותנין לו את ההוצאה אם השבה יותר עליה.<sup class="footnote-marker">21</sup><i class="footnote">והפירות הן ליתומין, שהרי מנכין אותן מכתובתה.</i> ועיין שו"ע חו"מ סי' ק"ג ס"ק ו' וס"ק ח', ובבאור הגר"א שם, אות י"ז ואות י"ח, ועיין בס' התרומות (שציין לו הגר"א הנ"ל) שער מ"ג ח"ב סי' ד'. ועיין בשו"ע אה"ע סי' צ"ג ס"ק כ"ז ומ"ש להלן בסמוך. 
<small>13.</small> <b>אם שמו לה בבית דין, מה ששמו שמו. </b>כלומר, דווקא אם שמה לעצמה מוציאין ממנה (אעפ"י שהשומא היתה נכונה), משום דאמרינן "מאן שם ליך" (בבלי צ"ח א'), אבל אם שמו בית דין, ואפילו של הדיוטות, מה ששמו שמו, ואין מוציאין ממנה. ובס' המקח והממכר לרב האיי ש"ו, ד' וויניציאה י"ג ע"א: כדג' א"ר זיר' א' רב נחמן אלמנה ששמתה לעצמה לא עשתה ולא כלום, וזה הדין שפי' כשהיא מחזקת החפץ לעצמה וכו', יתומים יכולים להחזירו מידה אלא אם כן שמו אותו ב"ד והניחו בידה, ויחשוב אותו דמי כתובה, דכי האי גונא אין כח ביתומים להוציאו מידה וכו'. ומוכח מדבריו (עיין להלן שם) שדווקא אם שמה לעצמה בלי בית דין מוציאין מידה, אבל אם שמו ב"ד אין מוציאין מידה, ואפילו הדיוטות אלא שהם נאמנים ובקיאים בשומא. ועיין ר"מ פי"ז מה' אישות סהי"ד ובמגיד משנה שם. אבל עיין בריטב"א צ"ח א' מ"ש בשם הגאונים. ועיין שו"ע אה"ע סי' צ"ג ס"ק כ"ח, ובבאור הגר"א שם, אות נ"ג. ועיין בתוספות צ"ח א', ד"ה דאמרי, ובתוספ' ב"מ ל"ב א', ד"ה ב"ד. 

Halakhah 2

<small>14.</small> <b>שלשה שירדו לשום, אחד או' במנה ושנים אומ' במאתים וכו'. </b>כל הברייתא בשינויים קלים בבבלי ב"ב ק"ז א'. ומתוך מקום הברייתא בתוספתא כאן נראה שהכוונה לשמאים ששמים את השדה לאשה עצמה שהיא רוצה לרדת לתוכה. וברשב"ם שם מפרש: שלשה שירדו לשום נכסי יתומין למזון האשה והבנות. ובריטב"א כתב עליו: ולא נהירא, דההיא הכל תלוי ברצון הלוקח, דאנן לאו ארעא אית לן למיתן להו. ור"י ז"ל פירש לשום ב"ח וכתובת אשה. ועיין בפי' הר"י מיגאש שם. ומן התוספתא כאן ראייה לפירוש ר"י. 
<small>14-15.</small> <b>אחד או' במאתים ושנים אומ' במנה, בטל יחיד במיעוטו. </b>וכ"ה ברוב הנוסחאות בבבלי. ויש שחלקו את הרישא לשנים, ושנו בשניהם: בטל יחיד במיעוטו, והיא היא. אבל בח"ג ד"ב, עמ' 426: אחד אמ' במנא ושנים אומרי' במאתים, בטל יחיד במיעוטו, אחד אומ' במאתים ושנים אומ' במנא בטל אחד <b>בריבויו</b>. וכ"ה בעיטור, שומא, ד"ו ל"ב ע"ג, הוצ' הרמא"י, נ"א ע"ב, ובס' התרומות שער ג' ח"ג סי' ג'.<sup class="footnote-marker">22</sup><i class="footnote">אלא שבשניהם: ברובו.</i> ולפ"ז הפירוש הוא ברישא שבטלה דעת היחיד במה שמיעט, ובסיפא בטלה דעתו במה שריבה, ובבבא שלהלן בסמוך קיימת דעת היחיד במיצועו, עיין מש"ש. 
<small>15-16.</small> <b>ואחד אומ' בעשרים, ואחד אומ' בשלשים. </b>בעיטור הנ"ל: ואחד אומר במאתים ואחד אומר בשלשה. גרסא אחרינא אחד אומר במנה ואחד אומר בעשרי' סלעי' (כלומר, שמונים זוז) ואחד אומר בל' סלעי' (כלומר, מאה ועשרים זוז). 
<small>16.</small> <b>שמין אותה במנה. </b>לפי הגירסא הראשונה שהביא בעיטור שמין אותה במאתים, אלא שרבינו לא סיים את סוף הגירסא הראשונה,<sup class="footnote-marker">23</sup><i class="footnote">אלא שלפי גירסא ראשונה צריך גם להגיה בדברי ר' אלעזר בר' צדוק. וצ"ע.</i> ותפס בגירסא אחרינא. ואמרו בבבלי שם: מאן דאמר נדון במנה מילתא מציעתא. ונחלקו הראשונים בפירושה. יש שאמרו שהכוונה לעין דוגמא שלנו שהאומר במנה הוא הממצע בין השמנים למאה ועשרים, והוא הדין אם אחד אומר במנה, ואחד אומר בתשעים, ואחד אומר במאה ושלשים, שמין אותה במאה ועשר, שהרי ההבדל בין שתי הקצוות הוא ארבעים זוז, וחולקין את הארבעים, ומוסיפין עשרים על התשעים, וגורעין עשרים מן המאה ושלשים, כלומר שמין במחיר האמצעי "מילתא מציעתא", וזו היא דעת הר"מ בפכ"ב מה' מלוה ולוה הי"ד. אבל רוב הפוסקים חולקים, וכן פירש"י שברי"ף שם: נדון במנה. דתרווייהו, האי דאמר שלשים והאי דאמר מנה מודו דמנה שוה, נמצא דהך דאמר עשרים הוי יחיד ובטל במיעוטו. וכן פירש הר"י מיגאש לפי עדותו של ר' זכריה אגמאתי בב"ב, עמ' 274. ועיין רשב"ם במקומו, ומאירי, עמ' 470. ועיין בשלטה"ג ב"ב פ"ז סי' תתכ"ח, בשם הריא"ז. ולפי דעה זו אנו הולכים אחרי הדיין הממצע שהוא מצטרף עם המוסיף ויש כאן רוב. וממילא בדוגמא שתפס הרמב"ם שמין אותה במאה שיש כאן רוב, אבל לא במאה ועשר, שהרי השם אותה בתשעים והשם אותה במאה שניהם מודים שאינה שוה מאה ועשר. ועיין חו"מ סי' ק"ג ס"ק ב'. ושיטת הר"מ באמת קשה שאנו תלוים בשמאי אחד שיוכל להגזים ונביא את דעתו בחשבון לשם "מילתא מציעתא" נגד הרוב. ועיין מ"ש בשו"ת מהר"י אבן לב ח"ב סי' כ"ט (בעניין מכריע). 
<small>16-17.</small> <b>ר' לעזר בר' צדוק אומ' שמין אותו תשעים דינר. </b>ופירשו בבבלי שאנו הולכים אחרי השנים הממעטים, ומניחים שאחד מהם (מי שאמר עשרים סלע, שמונים זוז) טעה ופיחת מן הערך האמיתי, ואחד מהם (מי שאמר מנה) הותיר על הערך האמיתי, וממצעים את ההבדל שביניהם, ונמצא שהשווי הוא תשעים דינר. ואין אנו משגיחים בזה ששם שלשים סלע, מפני שבטלה דעתו נגד השנים שמיעטו. 
<small>17.</small> <b>אחרים אומ' עושין אותו שומה ביניהן ושמין אותן שליש. </b>כלומר, נוטלין את ההבדל בין שתי הקצוות ומחלקין אותו לשלשה, ובנידון שלפנינו שהראשון אומר שמנים והשני אומר מאה, והשלישי אומר מאה ועשרים, הרי החילוק בין הקצוות הוא ארבעים, ומחלקים את ההבדל לשלשה חלקים ומוסיף חלק אחד על הממעט, נמצא שהוא נדון בתשעים ושלש ושליש, כלומר, שמונים זוז ושליש של ארבעים זוז. וטעמם היה נראה שחולקים את ההבדל ע"פ מספר הדעות, ומכיוון שיש כאן שלש דעות מחלקים את ההבדל שבין הקיצוניים לשלשה חלקים. אבל בבבלי שם ק"ז ב' פירשו אחרת, עיי"ש. ואמרו שם: טעמא דאחרים לא ידעינן. 

Halakhah 3

<small>17-18.</small> <b>אי זו היא איגרת בקורת, שום היתומים שלשים יום, ושום הקדש ששים יום וכו'. </b>במשנתנו פי"א מ"ה: שום הדיינים וכו', אם עשו אגרת בקורת אפילו מכרו שוה מנה במאתים, או שוה מאתים במנה, מכרן קיים. ומפרשת התוספתא שאגרת בקורת היינו שנהגו כדין משנתנו בערכין רפ"ו,<sup class="footnote-marker">24</sup><i class="footnote">והובאה בירושלמי נזיר פ"ה ה"א, נ"ג סע"ד.</i> ובנידון דידן - שלשים יום. ואמרו בירושלמי (פי"א ה"ו, ל"ד ע"ג): ולמה שלשים, כדי לייפות כחן של יתומין (כלומר, שמא ימצא מי שהוא שיתן יותר). ויכריזו יותר? עד שלשים את מייפה כחן, מיכן ואילך את מריע כחן (שיראו המציעין שאין קופצין יחזרו בהן). ואחרי כן שאלו: מהו איגרת בקורת? ר' יהודה בר פזי אמר אכרזה. ועיין גם בירושלמי מגילה פ"ד ה"ד, ע"ה ע"ב, וסנהדרין פ"א סה"ב, י"ט ע"ב, ובערוך ערך אגרת בקורת. ולפ"ז הפירוש הוא כאן שמתחילה שמין את הנכסים ואח"כ מכריזין על השום שלשים יום, עיין בתשובת הרמב"ן לבעל ס' התרומות בספרן של ראשונים הוצ' ר"ש אסף סי' י"א, עמ' 68, ובס' התרומות שער ג' ח"ב סי' ד', ובציוניו של ר' חיים פאלאגי לשו"ת הרשב"א ח"ה סי' קצ"ז.<br>ומקורה הראשון של המלה איגרת בקורת נתפרש לנכון ע"י פרופ' אפרים שפייזר בסה"י לכבוד יחזקאל קויפמן (החלק הלועזי), עמ' 43, וכוונת המלה "בקר" הוא לתבוע, לדרוש.<sup class="footnote-marker">25</sup><i class="footnote">והיא גם המלה "פיקאר" תביעה וריב. וכ"ה בבבלי תענית כ"ד ב', לפי גירסת הערוך (ערך פקר א'): לא ליהוי לך <b>פיקאר</b> בהדי יהודאי. ולפנינו בכל הנוסחאות: עסק דברים, עיין בהוצ' מלטר, עמ' 108, שו' 20, ובהערות שם. ועיין בס' השטרות לרב האיי, הוצ' ר"ש אסף, עמ' 23, ובהערות שם, ובתוספות הערוך השלם של קרויס, עמ' של"ג, ערך פקר. ובמשמעות זו צריך לפרש את הפועל בשקר בבבלי. וכן ביבמות ק"כ א': אבא בר מרתא וכו', הוה <b>מסקי</b> ביה דבי ריש גלותא זוזי וכו', חלף קמייהו, ולא <b>בשקרוה</b>, כלומר, ולא תבעוהו. וכן בעירובין י"ט א': ואתי אברהם אבינו <b>ומסיק</b> להו (ושמא אף כאן פירושו: תובע ודורש אותם) ומקבל להו, בר מישראל שבא על בת גוי דמשכא ערלתו, ולא <b>מבשקר</b> ליה, כלומר, אינו תובע ודורש אותו. וכן בב"מ קט"ז ב': אדרבה, הא ריע טפי, מדהני ידע, טפי לא ידע וכו'. והנכון הוא בכ"י פריס (עיין רק"ס שם, עמ' 347, הע' ט'): אררבה מדלא קא <b>מבשקר</b> אלא חמשין האי ריע טפי וכו', והכוונה מדלא תבע אלא חמשין (שהוא מכיר אותן) וכו'. ובוודאי שבשקר הוא בקר בעברית, וכן מתרגמים התרגומים את המלים בקר וחקר שבמקרא, עיין עה"ש ערך בקר. ולא ידעתי איך כללו את המשמעות של הכרה במלה בשקר.</i>
<small>18-19.</small> <b>מכרו שוה מנה במאתים, או שוה מאתים במנה, מכרו קיים. </b>וכע"ז בד. ובכי"ע: אפילו מכרה מנה במאתים, או שווה מאתים במנה, מיכרה קיים, והכוונה לאשה שמכרה אחרי ההכרזה. ועיין בלשון משנתנו שהעתקנו לעיל, שו' 17–18, ריש ד"ה איזו היא. ועיין במשנתנו פי"א מ"ד. 
<small>19-20.</small> <b>רבן שמעון בן גמליאל אומ' שום הדיינין שפחת שתות, או הותיר שתות, מכרן קיים. </b>וכ"ה בד. ובכי"ע: <b>אף</b> שום <b>היתומים</b> הדיינין שפיחת שתות וכו', ונמחקה המלה "היתומים" ע"י קוים זקופים באלכסון על תחילת המלה וסופה. ויש כאן שריד מנוסחא משובשת של משנתנו, שכן העתיקו השואלים להר"י מיגאש בשו"ת שלו סי' קפ"ח, והוא השיב להם: שבשתם המשנה ופירושה וכו', אתם גורסים שום <b>היתומים</b> שפחת שתות, והגירסא היא שום <b>הדיינין</b> שפחת וכו'. וכן גרס ("שום היתומים") בחי' הרמב"ן צ"ט רע"ב. ועיין בס' קול הרמז למשנתנו ששאל: הא דלא תנן שום <b>היתומין</b> כרפ"ו דערכין וכו', עיי"ש.<br>ובמשנתנו פי"א מ"ה הנ"ל: שום הדינין שפחתו שתות, או הוסיפו שתות, מכרן בטל, רבן שמעון בן גמליאל אומר מכרן קיים, אם כן מה כח בית דין יפה, אבל אם עשו אגרת בקרת אפילו מכרו שוה מנה במאתים, או שוה מאתים במנה, מכרן קיים. ופירושה שאם שמו הדיינין ומכרו בלי בקורת,<sup class="footnote-marker">26</sup><i class="footnote">לפי הירושלמי, משום שמצאו שומן, עיין בירושלמי פי"א ה"ו, ל"ד ע"ג. ולפי הבבלי בדברים שאין מכריזין עליהן, ועיין בהגהות יפה עינים שם. ועיין אוה"ג, התשובות, עמ' 352, הפירושים, עמ' 55, רמב"ם ספי"ב מה' מלוה ולוה, מאירי, עמ' 456, ובמלא"ש למשנתנו.</i> וטעו בשתות, מכרן בטל. אבל אם עשו איגרת בקורת אפילו טעו הרבה מכרן קיים, ודברי רשב"ג הוא מאמר המוסגר. ולפ"ז היה אפשר לפרש שרשב"ג אינו חולק אלא על טעות בשתות, אבל ביותר משתות אף הוא מודה שמכרן בטל, כמפורש בתוספתא כאן.<sup class="footnote-marker">27</sup><i class="footnote">ועיין להלן ב"ב פ"ו הכ"ו, בבלי שם ק"ו א', ברשב"ם ובראשונים שם.</i><br>וכן פירש בח"ד, והעיר על הברייתא בבבלי ק' ב': אמר רשב"ג ב"ד שמכרו שוה מאתים במנה, או שוה מנה במאתים, מכרן קיים, ופירש שהברייתא שבבבלי חולקת על התוספתא כאן. וכן פירש רב הונא בר יהודה בשם רב ששת שם שרשב"ג סובר שאף אם מכרו שוה מאתים במנה מכרן קיים, אפילו בלי הכרזה.<sup class="footnote-marker">28</sup><i class="footnote">ועיין בהפלאה כאן ק' ב', ד"ה רשב"ג אומר, ובתוספות קידושין מ"ב ב', ד"ה ה"ג.</i> ואף שהברייתא שבבבלי חולקת על התוספתא כאן בשיטת רשב"ג, מ"מ משתיהן מוכח שהסיפא של משנתינו הנ"ל: "אבל אם עשו אגרת בקורת אפילו מכרו וכו'" היא מדברי החכמים, וכמו שפירש רש"י במהדו"ק (לפי שטמ"ק צ"ט סע"ב): "אבל אם עשו, סתמא היא ולת"ק", ודברי רשב"ג הוא מאמר המוסגר.<br>וברע"ב למשנתנו הנ"ל: אגרת בקורת. הכרזה וכו', ובהא מודה תנא קמא לר' שמעון בן גמליאל. ומפירושו אינו ברור אם כוונתו לומר שהסיפא היא בשיטת הת"ק, כפירש"י הנ"ל, או שאף הסיפא היא מדברי רשב"ג, אלא שהת"ק מודה לו בזה. ואני מעיר על כך משום שברוב כתי"י המשניות עם פירוש המשניות להרמב"ם הגירסא במשנתינו היא: אם כן מה כח בית דין יפה <b>אלא אם כן</b> עשו איגרת בקרת<sup class="footnote-marker">29</sup><i class="footnote">עיין בפיה"מ להר"מ הוצ' נעבענצאהל (חלק הגרמני), עמ' 13, הע' 83, וכ"ה בכ"י פריס שם (עיי"ש בהע' הנ"ל), ומתוך שלשה כי"י עם פיה"מ להר"מ שבדקתי הגירסא בשנים מהם: אלא אם כן וכו'. וכ"ה במשנה שבמאירי, עמ' 454, ואף היא לקוחה ממשניות עם פיה"מ להר"מ.</i> וכו'. והרע"ב הרי השתמש הרבה במשניות עם פיה"מ להר"מ, ולפי גירסא זו משמע שהכל הוא מדברי רשב"ג, והכוונה: אם כן מה בח בית דין יפה אלא אם כן עשו אגרת בקורת, אפילו מכרו שוה מנה במאתים או שוה מאתים במנה מכרן קיים (כלומר, ולאו דווקא בשתות). ולפי פירוש זה הרי בהכרח שרשב"ג חולק על טעות בשתות גרידא, אם לא עשו אגרת בקורת, והוא בניגוד לשיטת הבבלי, ולפיכך ברור שאף הרע"ב כיוון לומר שבהא מודה ת"ק לרשב"ג (לפי שיטת הבבלי), והיא שיטת רשב"ג בלי אגרת בקורת, היא שיטת הת"ק באגרת בקורת, ואין ההמשך מדברי רשב"ג.<br>וגירסא זו ("אלא אם כן עשו אגרת בקורת") היא גירסת משניות הוצ' לו, וכן בכת"י קויפמן: אלא אם עשו איגרת ביקורת.<sup class="footnote-marker">30</sup><i class="footnote">ושם חסר "מכרן קיים", והגירסא היא: אמר רבן שמעון בן גמליאל אם כן מה כוח בית דין יפה אלא אם וכו'. וכ"ה הגירסא במשנה שבמאירי הנ"ל ובפיה"מ להר"מ כ"י פריס הנ"ל (עיין בהוצ' נעבענצאהל, עמ' 16, הע' c) ומ"ש לעיל הע' 29.</i> וכן בירושלמי כאן פי"א ה"ו, ל"ד ע"ג: מן דבתרה, אלא אם כן עשו איגרת ביקורת. והסיגנון מגומגם קצת, ועיין במשנת כלים פכ"ז מ"ט ומ"י, ואין הסיגנון דומה לגמרי. ברם אף לפי גירסא זו אפשר לפרש שהכל הוא מדברי חכמים, ושיעור משנתנו הוא: או הוסיפו שתות מכרן בטל, אלא אם כן עשו אגרת בקורת, אפילו מכרו וכו', ודברי רשב"ג הוא מאמר המוסגר. אבל בירושלמי הנ"ל, סה"ו, וכן במגילה פ"ד ה"ד, ע"ה ע"ב, וסנהדרין פ"א סה"ב, י"ט ע"ב: לא כן לימדתנו בשם זקינך אלא אם כן עשו איגרת בקורת, ומכאן מוכח שהם פירשו שהכל הוא מדברי רשב"ג. ובירושלמי אין להגיה בשלשה מקומות. ולא עוד אלא שכן מעתיק גם בעל העיטור<sup class="footnote-marker">31</sup><i class="footnote">אות ח', חלוקת שותפין, הוצ' רמא"י, כ"ח ע"ג וע"ד. ואחרי שהביא את הירושלמי הוא חוזר וכותב: וגרסינן התם אמר לפניו פרטא בן בנו של פרטא הגדול והלא לא תקנו אלא אם כן עשו איגרות בקורת, והחזיר ר' את המעשה. וכ"ה גם בעיטור כת"י על קלף בביה"מ כאן. ודבריו אינם ברורים. ושמא יש כאן פירוש ל"אלא אם כן", כלומר, לא תיקנו חכמים שיהא כח ב"ד יפה אלא אם כן עשו אגרת בקורת. וצ"ע.</i> בשם הירושלמי. אבל הלשון בירושלמי קשה מאד והיה צ"ל: לא כן לימדתנו בשם זקינך מה כח בית דין יפה, כמו שהוא בבבלי כאן ק' א' וגיטין ל"ג ב', וכמו שהגיהו בק"ע ובפ"מ. ובשדה יהושע כאן, ס' ע"א כתב: "זקנך רשב"ג. אא"כ עשו אגרת בקורת, אבל אם לא עשו, מה כח ב"ד יפה". והוא דחוק, ולמה לנו לתפוס את הדיוק, בשעה שהדברים מפורשים במשנתנו.<br>ולפיכך נראה שהירושלמי והתוספתא שוים, ולא חלק רשב"ג אלא בלא טעו יותר משתות, אבל בטעו יותר משתות אף הוא מודה שמכרן בטל, כמו שמוכח כאן. והרישא בתוספתא אינה מדברת כלל בטעו הדיינין בשום, אלא אם שמו לנכון והכריזו, ולא מצאו קופצים אלא בחצי המחיר, ולהפך, כשהכריזו רבו קופצים ושלמו פי שתים, מה שעשו עשו, שהרי כדין שמו, ומחיר הקרקע נקבע ע"י הקונים, ופעמים שאין קונים, והקרקעות פוחתות עד מחצה.<sup class="footnote-marker">32</sup><i class="footnote">עיין בבלי ב"ק ז' ב', והמספרים שנקטו במשנתנו הם בדווקא, כשיטת הרמב"ן בחידושיו ק' סע"א.</i> והירושלמי הרי מפרש את שיטת החכמים במשנתנו "שום הדיינין שפחתו שתות, או הוסיפו שתות, מכרן בטל" שלא הכריזו, משום שמצאו שומן, והוא הדין כשהכריזו ומצאו שומן מחליטין מיד, ואין מכריזין יותר.<sup class="footnote-marker">33</sup><i class="footnote">עיין לעיל שם בירושלמי במאמר ר' יודן ובק"ע ובפ"מ שם. ואף הסברא מחייבת כן.</i> ולפי זה אין הבדל לחכמים בין לא הכריזו להכריזו, אלא החילוק הוא בין טעו ללא טעו. ואם לא טעו בשומא, הרי הכל תלוי בקונים, ואם הכריזו ל' יום נקבע המחיר ע"י הקונים (עד החצי). אבל אם טעו בשומא בין בחסר בין ביתר, אפילו הכריזו מכרן בטל לדברי החכמים, שהקונה יכול לטעון סמכתי על ב"ד הבקיאין בשומא, ולפיכך נתתי יותר. ואם שמו בפחות, אף שהכריזו, אנו אומרים שלא שלמו יותר מן השומא שלהם, מפני שהקונים הניחו שב"ד בוודאי יודעין שאין המקח שוה יותר, ואם טעו בשומא בשתות אפילו אם הכריזו מכרן בטל.<sup class="footnote-marker">34</sup><i class="footnote">ואף שיטת הבבלי היא כן, לגירסת הגאונים והרי"ף בבבלי ק' ב' (עיין במקורות שצוינו לעיל הע' 26), אבל דעת הבבלי שונה בהחלט בפירוש דברי רשב"ג וטעם החכמים.</i> ורשב"ג סובר שאם טעו בשתות מכרן קיים, משום מה כח בית דין יפה, אלא אם כן עשו איגרת ביקורת, אפילו טעו במחצה מכרן קיים.<sup class="footnote-marker">35</sup><i class="footnote">והברייתא שבבבלי ק' רע"ב קיימת גם לשיטת הירושלמי, אלא שהוא יפרשה בעשו אגרת בקורת.</i><br>ולפי זה מתפרש הירושלמי באופן אחר, והיינו: אתא עובדא קומי רבי (כלומר, שטעו הדיינין בשומא יותר משתות, ועשו איגרת ביקורת)<sup class="footnote-marker">36</sup><i class="footnote">ואף בבבלי ק' א' וגיטין ל"ג ב' אפשר לפרש כן, עיין בגירסת הגאונים והרי"ף בבבלי, שצויינו לעיל, הע' 26.</i> בעא מיעבד כרבנן (וכמו שפירשנו לעיל שמכרן בטל אפילו אם עשו איגרת ביקורת), אמר לו ר' אלעזר בן פרטא בן בנו של ר' אלעזר בן פרטא לא כן לימדתנו בשם זקינך<sup class="footnote-marker">37</sup><i class="footnote">כלומר, בשם אביך, עיין מ"ש בתרביץ ש"ד, עמ' 378.</i> אלא אם כן עשו איגרת בקורת, וקיבלה וכו', כלומר, הרי לשיטת אביך אם עשו אגרת בקורת מכרן קיים, אפילו טעו ביותר משתות. והגירסא בירושלמי קיימת כמו שהיא. ועיין מ"ש ד"ר דוד הלבני בתרביץ שכ"ט (תשרי תש"ך), עמ' 43 ואילך.
<small>20-21.</small> <b>היא שמכרה שוה מנה ודינר במנה, אפי' אומרת אני אחזיר וכו'. </b>משנתנו פי"א מ"ד. ואלמנה שמכרה הואיל והנכסים הם של יתומים, אפילו בפחות מכדי אונאה מכרה בטל. ועיין בבלי צ"ט א', ק' א'. ובקג"נ כאן:... חורבתו של חבירו ובנא... והוא שייך לריש עמ' 86, עיין בצילום שם. 
<small>21-23.</small> <b>רבן שמעון בן גמליאל אומ' לעולם מכרה קיים, ותחזיר את הדינר ליורשין, ובלבד שתשייר מקצת. </b>במשנתנו הנ"ל: רבן שמעון בן גמליאל אומר לעולם מכרה קיים (ופירש"י: והיא תחזיר את הדינר ליורשין), עד שתהא שם כדי שתשייר בשדה בת תשעה קבין וכו'. ופירש"י: עד שיהא באונאה כדי שאילו לא היתה האונאה היה משתייר בשדה בת תשעה קבין וכו', וה"ה אם נשאר ליתומים שם לבד האונאה ט' קבין, דכיון דיש ליתומים קרקע שם כשיעור שדה יאמרו לה אין רצוננו למכור קרקע הראוי לנו, אבל אם אין האונאה ראויה להצטרף כדי שדה לא הפסידתן כלום.<br>ונראה שאף בתוספתא הפירוש כן, "ובלבד שתשייר" כוונתו "ובלבד שלא תשייר",<sup class="footnote-marker">38</sup><i class="footnote">כסיגגון המשנה והתוספתא ומדרשי הלכה במקומות רבים, עיין ברשימה שלי לעיל ח"ב (שביעית), עמ' 567, ח"ג (שבת), עמ' 72, שו' 7, שם (עירובין), עמ' 457, שו' 24–25, ח"ד (פסחים), סוף עמ' 605. ועיין במשנת חלה פ"ג סמ"א ובשינויי נוסחאות שם.</i> כלומר מכרה קיים, בתנאי שמכרה את כל הקרקע ולא שיירה אפילו מקצת, ובכגון דא אם היא מחזירה את הדינר ליתומים אינה מפסידה אותם כלום, שהרי קרקע בדינר אינה שדה שכדאי לטפל בה, ואדרבה הם בעצמם רוצים שתמכור את הכל, ותחזיר להם את הדינר, שאם תמכור בדיוק כדי כתובתה, תשאר ליתומים חלקה קטנה שאינה ראויה לכלום. והתוספתא לא נחתה לפרש את שיעור המקצת, ומקצת זה יש לו שיעור, דוגמת "מודה במקצת" שיש לו שיעור ממון (פרוטה), כמשנת שבועות רפ"ו, ואף כאן "מקצת" שיש לו שיעור שדה. ואפילו "כל שהוא" פעמים ויש לו שיעור, עיין עין זוכר להחיד"א, מערכת הכ"ף סי' כ"א.
<small>23.</small> <b>לפיכך אם פחתה, או הותירה, אין לה אלא כשער שמכרה. </b>וכ"ה בד, אלא ששם חסרה המלה "אלא".<sup class="footnote-marker">39</sup><i class="footnote">ועיין מ"ש על גירסא זו להלן בפנים.</i> ובכי"ע: אין לה אלא <b>בשאר</b> שמכרה, וצ"ל: כשער שמכרה. ונראה שהדברים חוזרים לרישא, כלומר, הואיל ואינה מוכרת את שלה, אלא של היתומים, אם פיחתה מן המחיר, או שהותירה על המחיר,<sup class="footnote-marker">40</sup><i class="footnote">ואפילו אם אין בה כדי אונאה, שאינה צריכה להחזיר ללוקח, ואפילו בקרקע שאין לה אונאה לכל הפחות עד מחצה, לשיטת הירושלמי וכמה מן הראשונים.</i> אין לה אלא כשער שמכרה, ומחזירה את העודף ליתומים, או אם מכרה בפחות, וכתובתה יותר מן הקרקע שמכרה, מנכים לה מכתובתה (ונקטו "אלא כשער שמכרה" על "הותירה"). וגירסת ד (אם אין שם ט"ס) יותר נוחה, והכוונה שאין לה כשער שמכרה, אלא כשער הנכון, ואם פיחתה מן המחיר האמיתי אין לה כשער שמכרה אלא מנכים מכתובתה את המחיר הראוי, וכן אם הותירה אין לה כשער שמכרה, אלא כשער הראוי ומחזירה את השאר ליתומים. ולפנינו דין המשנה פי"א מ"ד: אלמנה שהיתה כתובתה מאתים ומכרה שוה מנה במאתים, או שוה מאתים במנה, נתקבלה כתובתה. אלא שעל ניסוח התוספתא אין להקשות את קושיית הירושלמי על משנתנו, עיין בתוספות צ"ח א', ד"ה אלמנה. ועיין בבלי צ"ח ב' ואילך מה שנשאו ונתנו במשנתנו. 

Halakhah 4

<small>24-25.</small> <b>ר' ליעזר או' יתומה יש לה בלאות. ר' יהודה אומ' משם ר' ליעזר יתומה יש לה פירות. </b>וכע"ז בכי"ע. ובד: ר' אליעזר אומר יתומה יש לה פירות, ומה שבנתים נשמט בטעות ע"י הדומות. ובמשנתנו פי"א מ"ו: הממאנת וכו' אין להן כתובה ולא פרות ולא מזונות ולא בלאות. אבל ברוב הנוסחאות: <b>היתומה</b><sup class="footnote-marker">41</sup><i class="footnote">עיין מ"ש מהרי"ן אפשטין במבוא לנוה"מ, עמ' 188.</i> וכו'. וכן בירושלמי במקומו: יתומה. ויתומה אין לה כתובה וכו', תיפתר בממאנת. ובבבלי ק' ב': רב תני קטנה יוצאה בגט אין לה כתובה, וכל שכן ממאנת, שמואל תני ממאנת אין לה כתובה, יוצאה בגט יש לה כתובה. ולעיל יבמות פי"ג ה"ג, שו' 71, שנינו: הממאנת באיש אין לה כתובה נתן לה גט יש לה כתובה וכו', עיין מש"ש בשם הרשב"א יבמות ק"ח סע"א. והביאו כאן בבבלי ק"א א' את המשך התוספתא ביבמות הנ"ל, והסיקו שלר' אליעזר כ"ע מודים שאין לה כתובה, שהרי לדבריו אין מעשה קטנה כלום, והיא כמפותה בעלמא. ועיין מה שהאריך בזה מהרי"ן אפשטין במבוא לנוה"מ, עמ' 188 ואילך.<br>ור' אליעזר חולק וסובר שיתומה אינה מפסידה את הבלאות, אעפ"י שאין מעשיה כלום, ולא תפסו בה קידושין כלל, עיין בתוספות יבמות פ"ה ב', ד"ה ולר"ע, ומ"ש לעיל יבמות פ"ב, שו' 17, ד"ה אין להן כתובה, ולהלן שם, שו' 24, ד"ה אין להן כתובה. ועיין מ"ש ר"א גולאק בתרביץ ש"ג ס"ג (ירושלים תרצ"ב), עמ' 256 ואילך.<br>ור' יהודה הוסיף בשמו שאף פירות יש לה, והכוונה שהיא יכולה להוציא ממנו את הפירות שאכל, שהרי לא היתה אשתו מעולם. ובמשנתנו שאמרו שאין לה פירות פירושו שאינה יכולה להוציא את הפירות שאכל, כפירוש הרמב"ם, והרמב"ן ועוד, וכמו שמשמע קצת בירושלמי, עיין מ"ש לעיל יבמות פ"ב, שו' 21, ד"ה ופירות.<sup class="footnote-marker">42</sup><i class="footnote">עיין מ"ש ר"א גולאק בתרביץ ש"ג הנ"ל (בפנים), עמ' 249 ואילך.</i> ור' יהודה בשם ר' אליעזר חולק על משנתנו.
<small>25-26.</small> <b>בן שמת אביו, אמו אומר' יתגדל אצלי, ויורשין אומ' יתגדל אצלינו, אין מניחין אותו להתגדל אצל מי שראוי ליורשו. </b>בכי"ו חסרה המלה "אצלינו" (והשלמתיה ע"פ ד, כי"ע ואו"ז), וכן כתוב שם בטעות: אלא מי שראוי וכו', ותקנתי: אצל וכו', כמו שהוא בנוסחאות הנ"ל ובקג"נ. ולפי הגירסא "אין מניחין אותו להתגדל" ברור שהכוונה שאין נותנים לו רשות להתגדל, כמו בכל מקום שבא "מניח" "מניחים" לפני מקור הפועל.<br>אבל בכי"ע גורס: אין <b>כופין</b> אותו שיתגדל אצל מי הראוי ליורשו. ומגירסא זו הסתייע באו"ז ח"א סי' תשמ"ו, ק"ו ע"ד, שאם הקטן רוצה להשאר אצל מי שראוי ליורשו אין מוחין בידו. וכן כתב שם: דתניא (בבלי ק"ב ב') מי שמת והניח בן קטן אצל אמו, יורשי הבן אומרים יגדל הבן אצלינו, ואמו אומרת יגדל בני אצלי, מניחין אותו אצל אמו, ואין מניחין אותו אצל מי שראוי ליורשו וכו', ואפילו בברייתא גופא דחיישה לרציחה, היינו דווקא היכא שהבן אינו חפץ להיות אצל האחין, כדמוכח בתוספתא פרק אלמנה דתניא בן שמת אביו, ואמו אומרת יתגדל בני אצלי, והיורשין אומרין יתגדל אצלינו אין <b>כופין</b> (כגי' כי"ע) אותו שיתגדל אצל מי הראוי ליורשו וכו', מדקתני אין כופין אותו, משמע הא אם חפץ הוא ה"נ שהוא דר אצל אחין, ולא חיישינן לרציחה. וגמרא דידן דקתני ואין מניחין אותו אצל מי הראוי ליורשו, ולא קתני אין כופין, אגב דתני רישא מניחין אותו אצל אמו תני נמי סיפא אין מניחין אותו אצל מי שראוי ליורשו. ועיין היטב בשו"ת מהר"מ פדואה סי' נ"ג.<br>אבל הגירסא שלפנינו בבבלי אינה מקויימת ע"י רוב הנוסחאות. ובה"ג ה' כתובות (קרוב לסופן), ד"ו ע"ד ע"ג: והאם אומרת יהא גדל אצלי, אין מניחין אותו אצל מי שראוי ליורשו, ולא נזכר שם "מניחין אותו אצל אמו", וכ"ה בכי"מ, ברי"ף כאן פי"ב סי' שפ"ה, בפיה"מ להר"מ (שנביא להלן), בשו"ת המיוחסות סי' ל"ח ועוד. וממילא אזל ליה תירוץ בעל או"ז ששנו "אין מניחין" אגב הרישא. ברם אפילו לגירסת בה"ג וכי"מ הנ"ל עדיין אין ראייה שאין נותנין לו רשות להתגדל אפילו אם הקטן בעצמו רוצה בכך שהרי "מניחין" שאין אחריו מקור הפועל פירושו "שמים" "משכנים", והפירוש בבבלי הוא אין משכנים אותו בעל כרחו. אבל לפי הגירסא בתוספתא בד ובכי"ו: "אין מניחין אותו להתגדל" מוכח שהכוונה היא שאין מרשין לו להתגדל. ובקג"נ: [א]ין מניחין [אותו] אצל מי שראוי לי... ובמאירי, עמ' 474: אין מניחין אותו אצל הראוי לירשו <b>כלל</b>, ודבר זה תקנת חכמים כדי שלא יהו פושעים בו <b>כלל</b> וכו'.<br>וחידש באו"ז הנ"ל: ותו אני אומר דאפי' ברייתא דחיישה לרציחה היכא שהבן אינו רוצה להיות אצל הראוי ליורשו, ה"מ שראוי ליורשו וכשר להעידו, שאין רחמיו מרובין עליו, [אבל הראוי ליורשו שפסול להעידו, רחמיו מרובין עליו], ולא חיישינן לרציחה כלל וכו'. נמצא שרבינו נותן בהלכה שלנו שתי קולות, שדווקא אם הבן בעצמו אינו רוצה, אין כופין אותו לדור אצל מי שראוי ליורשו, משום חשש רציחה, ודווקא שהראוי ליורשו הוא קרוב רחוק והוא כשר לו לעדות (ויורשו מפני שאין לו קרובים ממנו), אבל אם פסול לו לעדות חזקה שמרחם עליו, ואם קרוב זה יכול ללמדו תורה כופין אותו לגור אצלו עיי"ש.<br>לעומת זה כתב הר"מ בפיה"מ גיטין פ"ז (מי שאחזו) מ"ו: ואם מת הולד תנשא, ולא נחוש שמא תהרגנו (כלומר, שנגזור שלא תנשא אפילו מת הולד, שמא תהרגנו כדי שתוכל להנשא), לפי שזה רחוק מן האפשרות, אלא אם כן היתה האם יורשת, כגון שתהיה בת דודו, שאז נחוש ממנו שמא תהרגנו בשביל הירושה וכו', ולשון התלמוד מי שמת והניח בן קטן אין מניחין אותו אצל מי שהוא ראוי ליורשו וכו'. ולפי שיטה זו אפילו אמו חשודה שתהרגנו כדי ליורשו (אם היא קרובתו מצד האב). והדברים תמוהים מאד, ויש לשאול כיצד מניחין קטן יתום אצל אביו (אם יש לו נכסים מאבי אמו), אם לא שנאמר שרחמי האב מרובין משל האם.<br>והאריכו האחרונים בהלכה זו, ובשו"ת מהר"י בי רב סי' י"ט כתב: אמנם אנו רואים מעשים בכל יום שאין חוששין לזה, ובודאי שחששה היא רחוקה, ולא ראיתי מי שהביא זה הדין אלא רבי' ירוחם<sup class="footnote-marker">43</sup><i class="footnote">מישרים נתיב כ"ו, ח"ב. ודברי בעל נתיבות משפט שם, רס"ב ע"ב, ד"ה והנה, צריכים תיקון.</i> שכתב וז"ל, אין מניחין הקטן אצל מי שראוי ליורשו שמא יהרגנו ע"כ. אבל הרמב"ם וכל הפוסקים שראיתי לא מצאתי מי שהביא זה הדין. והשיג עליו ר' שמואל קלעי במשפטי שמואל סי' צ', עיי"ש שהאריך בזה. ועיין כנה"ג אה"ע סי' פ"ב בהגהות הטור ובהגהות ב"י שציין להרבה מגדולי האחרונים שנשאו ונתנו בעניין.
<small>26-27.</small> <b>מעשה היה באחד ושחטוהו בערבי פסחים. </b>בד: ערב פסחים, ובכי"ע: בערב הפסח, וכן באו"ז הנ"ל: ערב הפסח, וכ"ה בבבלי בכל הנוסחאות והראשונים שהבאנו לעיל. ומעשה שהיה כך היה.<sup class="footnote-marker">44</sup><i class="footnote">והרבה דברים בטלים נאמרו בפתרון "ערב הפסח" שלנו, ולא ערבו עלינו.</i> ועיין רד"ק ש"ב י"ד, ז', ומ"ש באור שמח סוף ה' ממרים. 

Halakhah 5

<small>27-28.</small> <b>האשה שמת בעלה, יושבת בבתים כדרך שישבה בהן בחיי בעלה. </b>בבבלי ק"ג א': ת"ר משתמשת במדור<sup class="footnote-marker">45</sup><i class="footnote">כלומר, בלשון יחיד, וכן בירושלמי שהבאנו להלן בפנים: דרה <b>בבית</b> וכו'. ובשו"ת הרשב"א ח"א סי' תתקכ"ג שהבאנו להלן בפנים הביא את משנתנו (ונותנין לה מדור לפי כבודה), ודייק ממנה: "אלמא אינה יכולה לומר אני משתמשת בכל הבתים, כדרך שהייתי משתמשת בחיי בעלי". ומלשון התוספתא כאן יושבת "בבתים" אין להוכיח כלום, משום שהשתמשה בלשון רבים אגב עבדים ושפחות וכלים.</i> כדרך שמשתמשת בחיי בעלה. ובירושלמי פי"ב ה"ג, ל"ה רע"א (כלאים פ"ט ה"ד, ל"ב ע"א): רבי ציוה שלשה דברים בשעת פטירתו, אל תזוז אלמנתי מביתי וכו', ולא מתניתא היא וכו', אמר ר' דוסא דלא יימרון לה ביתא דנשוותא משתעבד לנשוותא. אמר ר' לעזר בן יוסי כהדא דתני דרה בבית כשם שהיתה דרה ובעלה נתון במדינת הים. ונראה שדברי ר' אלעזר בר' יוסי אינם עניין למעשה רבי,<sup class="footnote-marker">46</sup><i class="footnote">בב"ר פ"ק, ב' הוצ' הר"ח אלבק, סוף עמ' 1284, מתרץ: אלא לפי שדרכו של נשיא להיות כל חפציו משל ציבור, וזה על ידי שלא נהנה משל ציבור כלום, לפיכך הוא אומר אל תזוז אלמנתי מתוך ביתי. אמר רבי דוסתאי דלא יאמרון לה ביתא דנשיאותא הוא, ישתעבד לנשיאותא (ודברי ר' אלעזר בר' יוסי לא הובאו שם). ברם בכ"י וותיקן, כתה"י המשובח ביותר, לא הובאו דברי ר' דוסתאי, ולפ"ז יש שם ניסוח אחר, והיינו שלפיכך לא תזוז מביתו, מפני שביתו לא היה משל ציבור, אלא משל עצמו, ולפיכך ציווה כן שלא יחשבו שהבית שייך לנשיא (לר"נ ברבי) שבא אחריו, עיין בפירוש מהרז"ו שם (אבל אם היה הבית משל ציבור, אין בידי הנשיא לצוות שאשתו תדור שם). והם דברי ר' דוסא שבירושלמי, אלא בניסוח אחר, עיין בנזר הקדש בב"ר שם. ועיין מאירי, עמ' 475.</i> אלא הוא מפרש את משנתנו (פי"ב מ"ג): ונותנין לה מדור לפי כבודה, ומפרשה שרואים את בעלה כאילו הוא נתון במדינת הים. וכוונתו אינה ברורה לגמרי.<sup class="footnote-marker">47</sup><i class="footnote">ועיין להלן פי"ב, שו' 26–27, ד"ה שכך, ומ"ש שם.</i> ומדברי בעל העיטור, כתובות (התנאי הששי), הוצ' רמא"י, ל"ד ע"ב, מוכח שמפרשו למעליותא, שעולה עמו ואינה יורדת אפילו לאחר מיתה,<sup class="footnote-marker">48</sup><i class="footnote">בבבלי מ"ח א' אמרו: <b>מי שהלך למדינת הים</b> ומתה אשתו וכו', וקוברין אותה לפי כבודו. לפי כבודו, ולא לפי כבודה? אימא, אף לפי כבודו, הא קמ"ל עולה עמו ואינה יורדת עמו, ואפילו לאחד מיתה. אבל שם מדברים לאחר מיתתה ובעלה חי, ומסתבר שבחיוב הקבורה לא פקע ממנו הדין של "עולה עמו". אבל מן הירושלמי משמע שדין זה הוא אפילו במת הוא. ובר מן דין, בתוספות שם, ד"ה מי שהלך, הביאו בשם אית דגרסי: וקוברין אותה לפי <b>כבודה</b>, לפי כבודה אין, לפי כבודו לא, אימא אף לפי כבודה. וכ"ה הגירסא ברי"ף כ"י עתיק על קלף שבביה"מ כאן. ועיין מ"ש בב"ה טאה"ע סי' פ"ט, ולפי זה פירש שלאחר מיתה אינה יורדת דווקא, אבל לא עולה עיי"ש. אבל ברי"ף שלפנינו מסיים: אף לפי <b>כבודו</b>, ועיין בהגהות הב"ח, וכ"ה ברי"ף אחר כת"י על קלף שבביה"מ כאן. וכ"ה בה"ג כתובות, ד"ו ע' ע"ג. ועיין מאירי, עמ' 79. ועיין בתיקון סופרים על העיטור, קס"ז ע"א ואילך, ובס' נתיבות משפט לס' משדים, קמ"ב ע"א ואילך.</i> ורואין אותו כאילו הוא בחיים, ונתון במדינת הים. אבל הרשב"א בתשובה ח"א סי' תתקכ"ג<sup class="footnote-marker">49</sup><i class="footnote">והעיר עליו בח"ד כאן במקומו.</i> פסק שהאשה אינה יכולה להשתמש בכל הבתים כדרך שהשתמשה בחיי בעלה, ובכל הכלים והשפחות שהשתמשה בחיי בעלה, דבחיי בעלה נפישי ארחי ופרחי (עיין בבלי ס"א א'), עיי"ש. ובמגיד משנה פי"ח מה' אישות ה"ב הביא ראייה לדבריו מלשון הירושלמי הנ"ל,<sup class="footnote-marker">50</sup><i class="footnote">עיין לעיל הע' 45.</i> כפי שהכריע לנכון במקרא סופרים על העיטור, קס"ז ע"ג ואילך. ועיין בהגהת הרמ"א אה"ע סי' צ"ד סוף ס"ק א', בט"ז ובבאר היטב שם אות ג'. ועיין בבאור הגר"א שם אות ה'. ועיין בח"ד. 
<small>28.</small> <b>משתמשת בעבדי' ושפחות. </b>בירושלמי ליתא וחסר גם בבבלי בדפוסים ישנים ובכי"מ.<sup class="footnote-marker">51</sup><i class="footnote">ואינו גם בתשובת הגאון (אוה"ג, עמ' 361), ברש"י מהדו"ק, ועוד. ובהוצאות שלפנינו הוסיפו ע"פ הרש"ל בחכמת שלמה, ד' קראקא. והדב הוסיף, כנראה, ע"פ הרי"ף.</i> וכן יוצא ברור משו"ת מהר"מ ב"ב, הוצ' הרנ"נ רבינוביץ סי' רמ"ד, וכ"ה שם: ועל האלמנה שאינם רוצים לפרנס כל בני ביתה, נ"ל אם הי' לה שפחה בחיי בעלה גם עתה צריכים להעלות לה מזונות ולשפחתה, כדאי' בפרק הנושא דמשתמשת במדור כדרך שנשתמשה בחיי בעלה, בכרים וכסתות וכלי זהב וכסף, ותניא <b>בתוספתא</b> ומשתמשת בעבדים ושפחות כדרך שנשתמשה בחיי בעלה. וכע"ז גם בשו"ת שלו ד' קרימונא סי' רע"ה. 
<small>28-29.</small> <b>בכלי כסף, בכלי זהב, כדרך שמשתמשת בהן בחיי בעלה. </b>ירושלמי ובבלי הנ"ל, אלא שבירושלמי: כשם שהיתה משתמשת ובעלה נתון במדינת הים, ועיין מ"ש לעיל, שו' 27–28, ד"ה האשה. ובשו"ת הרשב"א שהבאתי שם: אבל אם היא ומשפחתה אינן רגילות בכך, אעפ"י שהיו לה שתים ושלש בחיי בעלה, אין נותנין לה אלא אחת, שאינה משתמשת בכל מה שהיתה משתמשת בבית בעלה בחיי בעלה וכו', וכל שכן הוא בשפחות, דבחיי בעלה הוו נפישי אורחי ופרחי וכו'. ועיין מ"ש לעיל. 
<small>29-30.</small> <b>שכך כותב לה תהא יתבה בביתי ותתזני מנכסאי כל יומי מיגד אלמנותיך בביתי. </b>בבלי הנ"ל, ושם: ימי מגר, וכלפנינו כ"ה גם בכי"ע. ובד: כל יומי מגר. ועיין במשנתנו פ"ד מי"ב ובשנו"ס בהוצ' ראם. ובכ"י קויפמן שם: ימי מגר, והיו"ד הראשונה של "ימי" מנוקדת בחולם. וכ"ה בכ"י פרמה, אלא ששם תלויה וי"ו בין השורות (קרי: יומי). 

Halakhah 6

<small>30-32.</small> <b>האומ' תנו בית ארמלות לבתי, בית לפלני לישב בו, ונפל, היורשין חייבין לבנותו. האומר בית זה בית ארמלות לבתי, בית זה לפל' לישב בו, אין היורשין חייבין לבנותו. </b>ירושלמי נדרים פ"ה ה"ב, ל"ט סע"א ואילך,<sup class="footnote-marker">52</sup><i class="footnote">ושם: האומר ליורשיו תנו בית חתנות לבני, או בית ארמלות לבתו, ונפל יורשין חייבין לבנותו. ועיין במשנת ב"ב פ"ו מ"ד.</i> ויש שם חסרון וצריך להשלימו ע"פ הרמב"ן, הרשב"א והר"ן מ"ז א'. ועיין מ"ש על כל העניין שם בהערותי לוי"ר, הוצ' ר"מ מרגליות, עמ' תת"פ-תתפ"א. ועיין מ"ש בתס"ר ח"ב ריש עמ' 78. ועיין במשנת ב"מ ספ"ח, ובבבלי שם ק"ג א': אי דאמר ליה בית זה, נפל אזל ליה. ועיין שטמ"ק שם, וכאן במתנה עסיקינן, ואין התנאים ההם קיימים כאן. ועכשיו מצאתי שכל העניין נתבאר בבאור מפולש בס' חקרי לב ח"ב לחלק יו"ד סי' מ"ה, עיי"ש שהביא את גירסאות הראשונים בירושלמי נדרים ובאר אותן, עיי"ש.<br>ומלשון התוספתא משמע שהאומר תנו בית לפלני <b>לישב</b> בו, אעפ"י שישב בו<sup class="footnote-marker">53</sup><i class="footnote">שאם עדיין לא ישב בה כלל, והנותן הרי לא סיים איזה בית (כפי שמוכח מן הסיפא), בוודאי שלא קיימו את הצוואה, ומי מיפס שהבית של המקבל נפל. ודוחק לפרש שקבל עליו ולא ישב.</i> שעה אחת ונפל, חייבים לבנותו, ומכאן משען וסעד לשיטת הש"ך בחו"מ סי' רי"ב ס"ק א' אות ב', שהאומר תנו בית לפלוני וידור בו קנהו לעולם (ולא לשעה אחת).<sup class="footnote-marker">54</sup><i class="footnote">ועיין בבלי ב"ב קמ"ז ב'. ונחלקו גדולי האחרונים בדין האומר תנו בית לפלוני וידור בו אם הכוונה לדור בו כל ימי חייו, או אפילו שעה אחת, עיין בפירוש הגאון (שהביא בעיטור, מאמר שני קניין, הוצ' רמא"י י' ע"א, שם מתנת שכ"מ, ס"א ע"ג) לבבלי הנ"ל. ועיין מה שהאריך בס' בני יעקב על העיטור שם, ס"א ע"ב ואילך. ועיין בשו"ת דברי חיים להגר"ח מצאנז ח"א, חו"מ סי' ל"ה. ועיין מ"ש להלן, הע' 57, ולפלא שלא מצאתי למי שהעיר על התוספתא כאן. ולא עוד אלא שבתוספתא כתוב "לישב בו" (ולא: לדור בו), ועיין בשו"ת הרשב"א ח"א סי' תרס"ז.</i>

Halakhah 7

<small>32-34.</small> <b>האומ' תנו בית ארמלות לבתי, אין נותנין לה אלא אם כן קבלה עליה לישב בתוכו, ויכולין יורשין לעכב על ידה, שמא תשכירנו לאחר, לפיכך אם מתה הן יורשין אותה. </b>וכ"ה ("בית ארמלות לבתי") גם בד ובכי"ע (אלא שבכי"ע: בית אלמנות). ופירושה שהיורשין מעכבין על ידה עד שתקבל עליה לישב בתוכו בעצמה משום חשש שמא תשכירנה לאחר.<br>ובר"ן פי"ב סי' שפ"ו בד"ח: גרסינן בתוספתא האומר תנו בית ארמלות אין נותנין אלא אם כן קבלה עליה שתשב בתוכו, יכולים יורשין לעכב על ידה שמא תשכירנו. ובשו"ת הרשב"א ח"ה סי' ק"ו (ח"א סי' אלף נ"ג, ושם משובש קצת) כתב: ועוד נר' לי ראיה ממה שאמרו בירושלמי דכתובות גבי מדור אלמנה, אלמנה שאמרה תנו לי מדור ואשכירנו אין שומעין לה, ואם איתא, דבכל מקום שניתן דירה לאחר לא ניתן לו אלא לו, ואינו יכול להשכירו, מה צורך להשמיענו כאן, דין זה פשוט. מי עדיפא אלמנה משואל דעלמא, או ממי שנתנו לו מדור בבית חבירו, שאינו רשאי להשכיר, אלא ודאי מפני שיש מן הדין בעלמא דאם רוצה להשכיר יכול להשכיר, הוצרך כאן בדין אלמנה ללמד שאין שומעין לה, לפי שאין לאשה זו דירה מחמת מתנת הבעל, אלא מתנאי ב"ד, כדי שלא תתבזה ותנהוג אלמנותה לחוץ, ולא<sup class="footnote-marker">55</sup><i class="footnote">צ"ל: ולה, כמו שהוא בח"א סי' אלף נ"ג הנ"ל.</i> לבדה התנו, ולא על דעת שישכירנו.<sup class="footnote-marker">56</sup><i class="footnote">בח"א הנ"ל לנכון: שתשכירנו.</i><br>והנה הירושלמי שהביא רבינו אינו לפנינו, ומדברי התוספתא כאן מוכח להפך, שהרי אם צוה ליתן בית ארמלות לבתו, הרי היתה נשואה, ויש לה בנים, כמפורש בסיפא: הן יורשין אותה, ואם אין לה בנים הרי האב יורש אותה (ואפילו בקבר), ויורשי האב הם גם יורשיה. וממילא אין כאן תנאי ב"ד כלל שתשב בביתו, ויש כאן מתנה ככל המתנות. ולכאורה נראה שהלכה זו קיימת גם באומר: תנו בית לפלוני לישב בו<sup class="footnote-marker">57</sup><i class="footnote">עיין מ"ש לעיל, שו' 30–32, ד"ה ומלשון התוספתא, ובהע' 54 שם. ובבני יעקב על העיטור, ס"א ע"ב-ע"ג, תפס כדבר פשוט שהאומר תנו בית זה לפלוני וידור בו יש כאן מתנה גמורה, והוא שלו לגמרי, אבל אין הדבר ברור כל כך. ועיין בשו"ת הראנ"ח סי' ק"כ ועוד ובשו"ת דברי חיים הנ"ל (לעיל הע' 54).</i> (כלומר, רק לדירה לעצמו), דוגמת מה ששנינו ברישא אלא שהתוספתא קיצרה. ובח"ד פירש שמן הלשון "בית ארמלות" משמע שכיוון רק לזמן אלמנותה, אבל אלה הם דברים שבלב, ואפשר שאין כאן אלא נתינת טעם,<sup class="footnote-marker">58</sup><i class="footnote">כלומר, שהוא נותן לה את המדור משום שמרחם עליה, ונותן לה מדור לכל ימי חייה, אבל מכל מקום לא נתכוון אלא לשם דירה לכל ימי חייה, אבל לא לשם מסחר, שתשכירנו ותקבל ממון, ואין כאן מתנה גמורה.</i> שאם לא כן אם נישאת המדור חוזר, ולמה שנו בסיפא "לפיכך אם מתה הן יורשין אותה", והרי אפילו בחייה, אם נישאת אח"כ, המדור חוזר ליורשין, שלא נתן לה אלא לשעת ארמלותה, לפירוש בעל ח"ד.<br>ובר"ן הנ"ל בד' קושטא: גרסי' בתוספ' <b>האומרת</b> תנו <b>ארמלותי</b> אין נותנין אלא אם כן קבלה וכו'. וכ"ה גם בר"ן ד"ו רפ"ב.<sup class="footnote-marker">59</sup><i class="footnote">בר"ן ד' סביוניטה שי"ד: האומרת תנו <b>בית ארמלות לבתי</b> אין נותנין וכו'.</i> ולפי גירסא זו (וצ"ל: תנו בית ארמלותי), האלמנה היא שתובעת שיתנו לה בית ארמלות, והיא ממש ההלכה שהביא הרשב"א בשם הירושלמי, אלא שלפי גירסא זו אין לפרש את הסיפא: לפיכך אם מתה הן יורשין אותה, ומאי "לפיכך", והרי פשיטא שמדור האלמנה אינו קניינה, ויורשי האב יורשין אותו. ודווקא במתנת האב שלא מתנאי ב"ד הייתי יכול לטעות שיורשיה יורשין את הבית.<sup class="footnote-marker">60</sup><i class="footnote">ועיין בח"ד שהעיר על הרשב"א והר"ן.</i><br>ובשאלת הרמ"א שהובאה בשו"ת הרש"ל סי' ט"ז נשאלה שאלה באחד שנתן במתנת שכיב מרע לבתו חזקה לדור בביתו אחריו <b>כל ימיה עם בעלה</b>, כמו שהיו דרים בחייו, אם היא יכולה להשכיר את הבית לאחרים. ורבינו פוסק שיכולה להשכיר לאחרים, וכותב: ולא דמי להא שכתב הר"ן פרק הנושא שאין אלמנה יכולה להשכיר דירתה, דשאני התם דכתב לה את תהא יתבא בביתי, דמשמע את דוקא וכו'. כלומר, שהרי היא יושבת בבית הארמלות רק מחמת תנאי כתובה, ובתנאי כתובה מפורש: <b>את</b> תהא יתבא בביתי.<br>ונראה שרבינו סמך על גירסת הר"ן שלא גרס בתוספתא "לבתי",<sup class="footnote-marker">61</sup><i class="footnote">ואפשר שבאמת צ"ל בר"ן (כגירסא שבד"ח): האומר (ונשתבש "האומרת" בהשפעת התי"ו שלאחריה) תנו [בית] ארמלות, והכוונה שמצווה כן לפני מיתתו שיתנו בית ארמלות לאלמנתו.</i> ופירש: האומר תנו בית ארמלות לאשתי,<sup class="footnote-marker">62</sup><i class="footnote">ואפשר שהמלה "לבתי" היא באשגרה מן הרישא.</i> ודין הרשב"א בתשובה הנ"ל והר"ן כאן אחד הוא, והבעל ציוה לתת לה בית מיוחד, ועיקר החיוב הוא מתנאי כתובה, ואין כאן מתנה ממש, ולפיכך אינה יכולה להשכירו, ויורשי בעלה יורשין את המדור כשהיא מתה. ומשום זה כתב בהגהתו באה"ע ריש סי' צ"ד: "ואין האלמנה יכולה להשכיר מדור שלה לאחרים (תשו' הרשב"א ובהר"ן פרק הנושא)".

Halakhah 8

<small>35-36.</small> <b>המלוה את חבירו על גבי חבלה, ואבדה חבלה, גובה משאר נכסים. אם אמ' לו על מנת שאין לך פרעון אלא מזו, אין גובה משאר נכסים. </b>עיין בבלי ב"מ פ"ב א' ושבועות מ"ג ב' ואילך בעניין המלוה על המשכון, ובמשנת שבועות ספ"ו. וכאן מדברים במלוה את חברו על גבי סחורה, והסחורה נשארה אצל הלוה ואבדה, והסחורה היתה מעין אפותיקי (על מטלטלים), ודינה כדין שדה ששנינו להלן. ועיין מ"ש ר"א גולאק בספרו תולדות המשפט בישראל, החיוב ושעבודיו (ירושלים תרצ"ט), עמ' 55 ואילך. 
<small>36-38.</small> <b>העושה שדהו הפותיקי לכתובת אשתו, ושטפה נהר, גובה משאר נכסים, אם אמ' לה על מנת שאין לך פרעון אלא מזו, אין גובה משאר נכסים. </b>בבלי גיטין מ"א א'. ופירש הר"ח (לפי הרמב"ן והרשב"א שם): אפותיקי סתם, כגון משכנתא. ובשו"ת הרי"ף סי' ר"ד: ושטפה נהר גובה משאר נכסי, בדלא אמר לו לא יהא לך פירעון אלא מזו, אבל אם פירש לו לא יהא לך פירעון אלא מזו אינה גובה משאר נכסים, אע"פ ששטפה נהר, לא מנכסים משועבדים, <b>ולא מנכסים בני חורין</b>,<sup class="footnote-marker">63</sup><i class="footnote">ועיין עיטור ריש אות פ"ה, פותיקי, הוצ' רמא"י, ס"ג ע"ד.</i> ועיין בראשונים לגיטין שם. ועיין מ"ש להלן, עמ' 373. 

Chapter 12



Halakhah 1

<small>1-3.</small> <b>בראשונה כשהיתה כתובתה אצל אביה, היתה קלה בעיניו להוציאה, התקין שמעון בן שטח שתהא כתובתה אצל בעלה, וכותב לה כל נכסין די איתאי לי אחראין ומערבין לכתובתיך דא. </b>בירושלמי בסוף מכילתין (ל"ו סע"ב) ובבבלי י' א' נחלקו אם כתובת אשה מן התורה, או מדרבנן. ועיין ירושלמי פ"ג ה"ה, כ"ז רע"ד, מכילתא משפטים פי"ז, הוצ' הורוביץ, עמ' 309, ובהערות שם, ובמכילתא דרשב"י הוצ' אפשטין־מלמד, עמ' 209. ואף מי שאומר שכתובת אשה דרבנן מודה שהיא תקנה עתיקה מאד. ובבבלי שבת י"ד ב' (ט"ז ב') אמרו: שמעון בן שטח תיקן כתובה לאשה. ובס' המפתח לר"ן גאון שם ט"ז ב' (הוצ' גאלדענטהאל, כ"ט ע"א): שמעון בן שטח וכו', תמצא דבריו מבוארין במסכ' כתובות בפרק האשה שנפלו לה נכסים וכו', ועיקר זאת הבריתא בתוספ' כתובות בראש פר' י"ב, <b>והוא אחרון</b> המסכ'.<sup class="footnote-marker">1</sup><i class="footnote">והיתה לפניו חלוקת הפרקים כמו שהיא לפנינו ובד, ולא כמו שהיא בכי"ע.</i> ועיי"ש ברש"י י"ד ב'. ו"תיקן" פירושו "ערך" דוגמת "מתני' מאן תקין רבי" ועוד, עיין בספרי יוונית ויוונות, עמ' 218 ואילך.<br>והתוספתא כאן דברה על "בראשונה" ולא על בראשונה שלפני הראשונה, ולפנינו כבר שלב אמצעי. ובבבלי פ"ב ב': תניא נמי הכי בראשונה היו כותבין לבתולה מאתים ולאלמנה מנה, והיו מזקינין ולא היו נושאין נשים, התקינו שיהיו מניחין אותה בבית אביה, ועדיין כשהוא כועס עליה אומר לה לכי אצל כתובתיך, התקינו שיהיו מניחין אותח בבית חמיה, עשירות היו עושות אותה קלתות של כסף ושל זהב וכו', ועדיין כשכועס עליה אומר לה טלי כתובתיך וצאי, עד שבא שמעון בן שטח ותיקן שיהא כותב לה כל נכסי אחראין לכתובתה. ובירושלמי פ"ח הי"א, ל"ב ע"ב, לא נזכר השלב הראשון, אלא: בראשונה היתה מונחת כתובתה אצל אבותיה והיתה קלה בעיניו לגרשה וכו', וחזרו והתקינו שיהא אדם לוקח בכתובת אשתו כוסות וקערות ותמחויים<sup class="footnote-marker">2</sup><i class="footnote">בירושלמי שם ממשיך: הדה דתנינן (משנתנו שם ספ"ח) לא יאמר לה הרי כתובתיך מונחת על השולחן, אלא כל נכסיו אחראין לכתובתה. והוא מאמר המוסגר, כדי לבאר "מונחת על השולחן".</i> וכו', חזרו והתקינו שיהא אדם נושא ונותן בכתובת אשתו, שמתוך שאדם נושא ונותן בכתובת אשתו והוא מאבדה היא קשה בעיניו לגרשה, והוא התקין שמעון בן שטח שלשה דברים, שיהא אדם נושא ונותן בכתובת אשתו וכו'. ועיין בראשונים לבבלי ספ"ח ובשטמ"ק שם. ובערוך ערך שלחן הביא בשם ר"ח: בראשונה היו כותבין לבתולה מאתים פי' שהיו <b>נותנין לה כתובה קודם שתכנס</b>, ולפיכך לא היו הנשים נושאות אותן וכו'. ועיין בתוספות שם, ד"ה בתחלה. ולא ברר רבינו למה לא היו הנשים נושאות אותן. וחכמי זמננו פירשו "שהיו מזקינין ולא היו נושאין נשים" משום שקשה היה להם להוציא מאתים זוז כדי לישא אשה, ולא עוד אלא שלא היו נושאים נשים בוגרות, והכסף היה שייך לאביה, והבעל לא יהנה כלל מן הממון. חזרו והתקינו שיהו מניחין את הכתובה בבית אביה בשביל האשה, ואם תמות אח"כ בניה יורשין אותה, ויחזור הכסף לבני הבעל. אבל הואיל והבעל לא השתמש כלל בכסף נוח היה לומר לה בשעת כעסו טלי כתובתיך וצאי, התקינו לטובת האשה שיהיו מניחין את הכתובה בבית חמיה [וכשנישאת, היתה עוברת לבית בעלה] והיו קונים כלים בכתובתה והיתה משתמשת בכלים הללו בבית (כפירוש הירושלמי), ועדיין לא היה קשה לו להוציאה, עד שבא שמעון בן שטח ותיקן שיהא נושא ונותן בכתובת אשתו, וכותב כל נכסי אחראין<sup class="footnote-marker">3</sup><i class="footnote">עיין מ"ש א"ל אפשטין בספרו תולדות הכתובה בישראל (ניו-יורק תשי"ד), עמ' 13 ואילך.</i> וכו'. ותנאי זה נעשה לתנאי בית דין, ואפילו לא כתב לה כמי שכתב לה, עיין במשנתנו פ"ד מ"ז. ועיין שם ספ"ח. ועיין להלן.

Halakhah 2

<small>3-5.</small> <b>אין עושין כתובת אשה מן המטלטלין, מפני תיקון העולם. אמ' ר' יוסי וכי מה תיקון העולם יש בזו, אלא לפי שאין לה קצבה. </b>בבלי נ"ו ב', עיי"ש הפירוש, ועיין בראשונים שם ולסוגיין פ"ב ב'. ברם לפי פשטות לשון הברייתא ולפי ההמשך להלן נראה שבא"י פירשו "מפני תיקון העולם" מפני תיקון הלקוחות, כרגיל. ולת"ק אין מייחדין מטלטלין לכתובה אפילו קיבל עליו אחריות, שמא יסמכו הלקוחות על המטלטלין (שאינו יכול למוכרן ולהטמינן), ויקנו קרקעות המשועבדין לכתובה, ובנתים יאבדו המטלטלין. ור' יוסי תמה "מה תיקון העולם יש בזו", והרי הם בין כך ובין כך לא יסמכו על דבר שאין לו קצבה, והוא לשונו בבבלי גיטין נ"א א' (עיין בהפלאה כאן נ"ו ב'), ועיי"ש בפירש"י. 
<small>5.</small> <b>מפני מה אמרו הנזקין שמין להן בעידית וכו'. </b>וכ"ה (סתם) גם בירושלמי גיטין פ"ה ה"א, מ"ו ע"ג. ובבבלי שם מ"ט ב': ור"ש היא דדריש טעמא דקרא, ומה טעם קאמר, מה טעם הניזקין שמין להן מעדית, מפני תיקון העולם, דתניא <b>אמר ר' שמעון</b> מפני מה אמרו הניזקין שמין להן בעידית וכו'. ועיי"ש בבבלי מ"ח ב'. ובמשנתנו שם: הניזקין שמין להן בעידית ובעל חוב בבינונית וכו', מנכסים משועבדים מפני תיקון העולם. ובאו ההלכות האילו כאן אגב "תיקון העולם" שברישא. 
<small>7-8.</small> <b>סמכו על המקרא מיטב שדהו וכו'. </b>אבל מדאורייתא שמין בשל ניזק, עיין בבלי גיטין מ"ח ב'. וכן בירושלמי שם הנ"ל: מנין לר' עקיבה הניזקין שמין להן בעידית, ליתא מן התורה, איתה מן התקנה, מפני מה אמרו הניזקין שמין להן וכו'. וסומכים אותה למקרא וכו'. אבל בבבלי שם מ"ט ב' מסיים: לפיכך אמרה <b>תורה</b><sup class="footnote-marker">4</sup><i class="footnote">כגי' השאילתות משפטים סי' ס"א, עיי"ש בהעמק שאלה.</i> הניזקין שמין להן בעידית. ור"ש טעמא דקרא דריש. ועיין מ"ש לעיל, שו' 5, ד"ה מפני מה. 
<small>8.</small> <b>מפני מה אמרו בעל חוב בבינונית וכו'. </b>ירושלמי ובבלי הנ"ל. 
<small>10.</small> <b>וקופץ ונוטלה. </b>בירושלמי הנ"ל: ועוקף (כלומר, עוקף עליו) ונוטלה ממנו. ובבבלי: ויאמר אקפוץ ואלונו כדי שאגבנו בחובי. 
<small>10-12.</small> <b>אם כן ישומו לה בזיבורית, שלא לגדור דרך בפני לוין, שלא יהא אדם מבקש ללות, ואין אדם מלוהו. </b>ובירושלמי הנ"ל: מעתה לא ישומו לו אלא בזיבורית. אמר ר' יודה, וכיני, אלא שלא לנעול דלת בפני בני אדם, שלמחר הוא [מבקש] ללוות ואינו מוצא. ור' יודה זה הוא אמורא, עיין בירושלמי שם פ"א סה"ה, מ"ג ע"ד. ובבבלי הנ"ל: א"כ אתה נועל דלת בפני לווין. ובשאילתות הנ"ל<sup class="footnote-marker">5</sup><i class="footnote">לעיל, הע' 4.</i> (כסיגנון הבבלי בכ"מ): כדי שלא תנעול דלת בפני לווין, עיין בהוצ' רש"ק מירסקי, עמ' קצ"ג ובשנו"ס שם. ועיין בבלי ב"ק ח' א' ובאוה"ג שם, התשובות, עמ' 3. 

Halakhah 3

<small>12-13.</small> <b>כתובת אשה בזיבורית דברי ר'. ר' יהודה אומ' משם ר' שמעון מפני מה אמרו וכו'. </b>בד: דברי ר' יהודה שאמר משם ר' שמעון מפני מה אמרו וכו'. ובכי"ע: דברי ר' יהודה, א' ר' שמע' מפני מה וכו'. ובבבלי מ"ט ב' הנ"ל: כתובת אשה בזיבורית דברי ר' יהודה. ר' מאיר אומר בבינונית.<sup class="footnote-marker">6</sup><i class="footnote">וכ"ה ברוב הנוסחאות במשנתנו שם רפ"ה. ובמשנה שבירושלמי: רבן שמעון בן גמליאל.</i> אמר ר' שמעון מפני מה אמרו וכו'. ושמא צ"ל לפנינו ובד: דברי ר' יהודה [ר' שמעון בן יהודה] אומ' משם ר' שמעון וכו', כדרכו למסור הלכות בשם ר' שמעון. ועיין בבלי י' א' ובתוספ' שם, ד"ה הואיל. ועיין בחי' הרשב"א גיטין רפ"ה (לעניין עצם שאלת ר' שמעון). 
<small>13.</small> <b>יתר ממה שהאיש וכו'. </b>בבלי הנ"ל, יבמות קי"ג א', כאן פ"ו א'.<br>ובצילום קג"נ:... שה רעה לו אלא בעל ראת... והוא שייך לעיל ספ"ז.
<small>14.</small> <b>ועוד בושתה של אשה יתר מן האיש. </b>לעיל פ"ו, שו' 35, בבלי ס"ז רע"ב. והכוונה שאפילו היא בעלת נכסים, ואינה זקוקה למזונות בעלה, בושה אשה לשבת בלי איש, וכמו שאמרו (ע"ה א'): איהי בכל דהו ניחא לה וכו', טב למיתב טן דו מלמיתב ארמלו. ועיין במקבילות שצוינו במסורת הש"ס שם. 
<small>14-16.</small> <b>אם כן לא תהא לה כתובה אלא שהאשה יוצאה לרצונה ושלא לרצונה, והאיש אינו מוציא אלא לרצונו. </b>כלומר, מכיוון שהאשה אינה מקפידה אם יפרעו לה כתובתה מזיבורית, ובלבד שיהא לה בעל, מפני שבושה לשבת לבדה, אם כן למה תיקנו לה כתובה. ומפרשת התוספתא (ע"פ משנת יבמות פי"ד סמ"א) שהדין נותן שתהא לה כתובה, שהרי הבעל יכול לגרש אותה בעל כרחה, והיא תהא זקוקה לפרנסה, ועוד שאם לא תהא לה כתובה תהא קלה בעיניו להוציאה, אבל הבעל אינו מוציא אלא לרצונו, והיא אינה יכולה לגרש אותו. ועיין מ"ש בח"ד, ודבריו קשים, שהרי לר"ש אנן קיימין, והוא דריש טעמא דקרא (וכ"ש של תקנות חכמים), והוא מסביר "מפני מה אמרו", ולפיכך שאלו: אם כן לא תהא וכו'.<br>ובבבלי גיטין מ"ט ב': דבר אחר אשה יוצאה לרצונה ושלא לרצונה, והאיש אינו מוציא אלא לרצונו. מאי דבר אחר? וכי תימא כי היכי דכי מפיק לה איהו תקינו לה רבנן מיניה, כי נפקא איהי נמי ליתקני ליה רבנן כתובה מינה, ת"ש אשה יוצאה לרצונה וכו'. ועיין מ"ש הר"ש פרידמאן בבית תלמוד של ווייס ח"א, עמ' 388, שרצה להגיה בבבלי ביד חזקה. אבל הגירסא בבבלי בטוחה, וכ"ה בשאילתות (בשינויים קלים) משפטים סי' ס"א הנ"ל. ובבבלי הבינו מתשובת התוספתא שהברייתא קיצרה בשאלתה, וכוונתה אם כן, אם היא רוצה יותר ממנו, לא תהא לה כתובה ממנו [או שאף הוא תהא לו כתובה].
<small>16-17.</small> <b>אין שם אלא עידית, כולן גובין מן העידית, בינונית, כולן גובין וכו'. </b>ירושלמי גיטין פ"ה ה"א, מ"ו ע"ג; בבלי ב"ק ז' סע"ב, כל הברייתא. ובעיטור מאמר רביעי, אחריות, הוצ' רמא"י, י"ז ע"ב: ובתשובה לרבינו משה בר' חנוך<sup class="footnote-marker">7</sup><i class="footnote">כ"ה בעיטור כ"י על קלף בביה"מ כאן, עמ' 10. ובעיטור כ"י ששון (לפי אהל דוד ח"ב, ריש עמ' 729): <b>ששת</b> בר חנוך. ובהוצאות העיטור שלפנינו: ששת בר מנוח.</i> גאון זצ"ל, יתומין שבאו ליפרוע כתובה ואין להן אלא עידית אין יכולין לקנות זיבורית ולפרוע, שכך מצינו בתוספתא אין לו אלא עידית כולן גובין מן העידית. וכן היה דרכם של הגאונים והראשונים לכנות לברייתא שבבבלי "תוספתא" בין שישנן בתוספתא בין שאינן בה, עיין מ"ש בתשלום תוספתא, עמ' 6 ואילך. 
<small>17-18.</small> <b>עידית ובינונית, הנזקין שמין להן בעדי' וכו'. </b>כל הברייתות בבבלי הנ"ל בשינוי סדר הבבות. ובבא זו גם בירושלמי הנ"ל. 
<small>18.</small> <b>עידית וזיבורית וכו'. </b>בבלי הנ"ל, ובירושלמי חסרה בבא זו. 
<small>19-20.</small> <b>בינונית וזיבורית, הנזקין ובעל חוב בבינונית, וכתובת אשה בזיבורית. </b>וכ"ה בירושלמי ובבבלי הנ"ל. ובירושלמי שם שאלו: היתה עידית שלו בינונית של כל אדם ? כלומר, אם שמין בשלו, או בשל עולם. ופשטוה מן הברייתא שלנו, שהרי אם נשום בשלו, שאין לו עידית, הבינונית שלו היא עידית, ולמה יגבה בעל חוב מן הבינונית, ולא מן הזיבורית, כבבא שלפניה. ואמרו שם: ר' יוסי בר בון בשם <b>רב חסדא</b> תיפתר שהיתה לו עידית ומכרה, וכבר נדחו לבעלי חוב לגבות בבינונית. וכן פשטו בבבלי ב"ק ח' א' הנ"ל מן הברייתא שלפנינו, ודחו שם, והסיקו: וכן אמר <b>רב חסדא</b> כגון שהיתה לו עדית ומכרה, והביאו ראייה מברייתא אחרת ששנתה: בינונית וזיבורית, נזקין בבינונית ב"ח וכתובת אשה בזיבורית. ועיין מ"ש ר"א גולאק בספרו תולדות המשפט העברי, דיני קרקעות (ירושלים תרפ"ט), עמ' 32 ואילך, ועיי"ש, עמ' 34, הערה 2. 
<small>20-21.</small> <b>מכרן לאחד, או לשלשה כאחד, ונכנסו תחת הבעלים. </b>וכ"ה ("ונכנסו") גם בד, והוא וי"ו הנשוא, כרגיל במשנה ובתוספתא (עיין מ"ש מהרי"ן אפשטין במבוא לנוה"מ, עמ' 1077 ואילך). ובכי"ע: נכנסו וכו'. וכל הברייתא בקיצור בבבלי ב"ק ח' א'. ולפי פשוטה פירושה שמכרן לאחד בבת אחת, או לשלשה בבת אחת, ולפיכך נכנסו כולן תחת הבעלים, ואין כאן ראשון ואחרון. אבל בבבלי שם דקדקו ואמרו: השתא לשלשה דאיכא למימר חד מינייהו קדים אמרת כולן נכנסו תחת הבעלים, מכרן לאחד מיבעיא, והעמידוה בלקח בזה אחר זה אלא שלקח עידית באחרונה, עיי"ש, ועיין ברי"ף ובמלחמות שם. ועיין ר"מ פי"ט מה' מלוה ולוה ה"ה וה"ו ובמ"מ שם. 
<small>22-23.</small> <b>אפי' נזקין מזיבורית, וכתובת אשה מן העידית, גובין מן האחרון. </b>וכ"ה בכי"ע. ובד: וכתובת אשה ובעל חוב מן העידית. ואף בכי"ו יש סימן בין השורות (אחרי "וכתובת אשה") להכניס מן הגליון. והנכון כלפנינו וכי"ע, והוא סיגנון יותר יפה, ותפסו את שתי הקצוות, ובבבלי בקיצור: כולן גובין מן האחרון. 
<small>23.</small> <b>אין להן, גובין משלפניו וכו'. </b>וכ"ה בבבלי הנ"ל. וכס"ז לעיל ספ"י, ב"ב פ"ט סה"ו (בבלי שם קל"ח א'). 
<small>24-25.</small> <b>רבן שמעון בן גמליאל או' העושה שדהו הפותיקי לכתובת כלתו, ידה על העליונה, רוצה גובה ממנו, רוצה גובה משאר נכסים. </b>וכ"ה בד. ולעיל פ"ד, שו' 45, שנינו: "עשה האב בית, או שדה, הפותיקי לכתובת כלתו בין כך ובין כך גובין מהן", כלומר, בין אם יש נכסים לבן, בין אם אין לו נכסים לבן (עיין ברישא שם), אינה גובה אלא מן ההיפותיקי של האב. ובמאירי גיטין מ"א א', עמ' 173: וכן היא שנויה בתוספת כתבות בלשון זה רשב"ג אומר עשה שדהו אפותיקי לכתבת כלתו <b>ומכרה</b> ידה על העליונה, רצתה גובה וכו'. ובנוסח שלו כבר נוסף: ומכרה.<br>ברם נראה שלפנינו אשגרה מלעיל פ"ד הנ"ל, ובכי"ע: העושה שדה אפותיקי <b>לכתובת אשה מכרה לאחר</b> ידה על העליונה, רצה גובה ממנו רצה גובה משאר נכסים. וכן בקג"נ: רבן שמ...... ה שדהו חנות <b>לכתובת אשתו מכרה לאחר</b>, ידה על העליונה וכו'. וכן גרסו כל הראשונים (חוץ מן השיבוש "חנות") שנביא להלן.<br>ובבבלי גיטין מ"א א': תניא אידך העושה שדהו אפותיקי לבעל חוב ולכתובת אשה גובין משאר נכסים. רשב"ג אומר בעל חוב גובה משאר נכסים, אשה אינה גובה משאר נכסים, שאין דרכה של אשה לחזר על בתי דינין. ופירש"י: כלומר, דווקא הטילה אחריות כתובתה על שדה זו וכו'. ומשמע מתוך דבריו שאינה יכולה לגבות משאר נכסים. ובס' המקח והממכר לרב האיי ש"ד (קרוב לסופו), ד' וויניציאה, ט' רע"ב: ואח"כ מכרה לאחר, ונשתיירו לו נכסים למוכר שיכולים ליפרע ממנו כדי אותו (בעל) חוב, והאשה ידם (צ"ל: ידה) על העליונה, רצו גובין (צ"ל: רצה גובה) מאותן נכסים שנשתיירו למכור, רצו גובים (צ"ל: רצה גובה) מאותו שדה הנמכר לזה שנעשה עליו אפותיקי, כדגרסי' (כלומר, בתוספתא) רבן שמעון אומ' העוש' שדהו אפותיקי לכתובת אשתו ומכר', ידה על העליונה, רצתה גובה ממנה, רצתה גובה משאר נכסים. וכן כותב הראב"י בתשובה:<sup class="footnote-marker">8</sup><i class="footnote">הוצ' הר"ש אסף בספרן של ראשונים סי' ו', עמ' 9, הוצ' הר"י קאפח סי' קט"ז, עמ' צ"ד.</i> וסבורני שאם תעיין בספר מקח וממכר וכו' תכיר משם שרב האיי גאון פסק כרשב"ג, והביא ראיה מן התוספתא. ואפשר שלפניו היה מפורש שם: כדגרסי' <b>בתוספתא</b> וכו'. וכן בעיטור ריש אות פה, פותיקי, הוצ' רמא"י ס"ג ע"ד: והכי איתא בתוספתא דכתובות רשב"ג אומר העושה שדיהו אפותיקי לכתובת אשה ומכרה ידה על העליונה.<br>וכן מעתיק את התוספתא כגי' כי"ע וקג"נ גם בשו"ת הרשב"א ח"ג סי' מ"ג ובחידושיו לגיטין מ"א א', ד"ה תניא, ובנימוקי יוסף שם, עמ' ק"ה. וכן היתה הגירסא לפני הרמב"ן, עיין במלחמות יבמות רפ"ז ובחידושיו לגיטין מ"א א', ועיי"ש בחי' הר"ן. ובריטב"א גיטין שם: ובתוס' נמי גרסי' בההיא (התם) דבמכרה עסקי', דגרסי' התם דעושה (צ"ל: העושה) שדהו אפותיקי לב"ח ולכתובת אשה ומכרה גובה משאר נכסים,<sup class="footnote-marker">9</sup><i class="footnote">ע"כ הוא לשון הבבלי בגיטין שצרפה רבינו לתוספתא.</i> רשב"א (צ"ל: רשב"ג) אומר העושה שדהו אפותיקי לאשה בכתוכתה ומכרה, ידה על העליונה, היינו לומר שאם תרצה לגבות אפילו מאפותיקי שלה יכולה לבטל המקח מיד וכו', והיינו דווקא באשה, אבל בב"ח אפי' רשב"ג מודה דאפילו (צ"ל: דאם) מכרה מכורה.<br>ובירושלמי יבמות פ"ז ה"א, ח' ע"א: נישמעינה מן הדא העושה שדהו אפותיקי לאשה בכתובתה ולבעל חובו על חובו, מכרה הרי זה מכורה, הלוקח יחוש לעצמו. רבן שמעון בן גמליאל או' לאשה בכתובתה אינה מכורה, שלא עלת על דעת שתהא אשה מחזרת על בתי דינין. והרי"ף בגיטין פ"ד סי' תע"ב הסמיכו לברייתא שלנו בבבלי גיטין מ"א א' הנ"ל, ופירשו בתשובתו סי' ר"ד הנ"ל. ועיין ירושלמי שביעית פ"י ה"א, ל"ט ע"ב, ובס' הזכות על הרי"ף הנ"ל במקומו ובמלחמות יבמות פ"ז ובחידושיו לגיטין מ"א א', ברשב"א בתשובה ובחי' הנ"ל, במאירי הנ"ל, עמ' 173 ואילך (באריכות), בריטב"א שם ועוד. ועיין לעיל ספי"א. ועיין מה שהאריך בזה בנתיבות משפט לס' משרים, רע"ב ע"ד ואילך, ועיי"ש רע"ג ע"א ואילך.
<small>25-26.</small> <b>אלמנה שאמרה אי איפשי וכו'. </b>פיסקא ממשנתנו פי"ב מ"ג. 
<small>26-27.</small> <b>שכך הוא כבודו של בעלה. </b>במשנתנו הנ"ל: ונותנין לה מדור לפי כבודה. ופשיטא שאין כאן סתירה, עיין מ"ש לעיל פי"א, שו' 27–28, ד"ה האשה. והתוספתא מלמדת שאינם יכולים להוציאה מבית בעלה בעל כרחה, ואפילו אם רוצים לשכור לה בית מרווח. ובח"ד ציין ל"יש אומרים" שהביא הרמ"א באה"ע סי' צ"ד ס"ק א' (ועיין בס' המקצועות הוצ' ר"ש אסף סי' ל"ט, סוף עמ' ל"ג ואילך). ועיין בבית שמואל שם אות ג'. ועוד אנו למדין מכאן שאם היורשים הם בני הבעל אינם רשאים לדחוק עליה שתתפייס, מפני כבוד אביהם. 
<small>27.</small> <b>אמרה אי איפשי לזוז מבית אבה וכו'. </b>פיסקא ממשנתנו פי"ב מ"ג הנ"ל. 
<small>28.</small> <b>שכך היא ברכת הבית מרובה. </b>כלומר, מזונות לשנים מזונות לשלשה, ונר לאחד נר למאה, כפי' רש"י במהדו"ק ק"ג א', ר"ח כאן<sup class="footnote-marker">10</sup><i class="footnote">לפי תוספות ק"ג א', ד"ה ברכת, ב"ב קמ"ד ב', ד"ה ברכת, אוה"ג לקוטים מפי' ר"ח, עמ' 80.</i> ור"ג בב"ב קמ"ד ב' (ע"פ שבת קכ"ב א'). והוא מאמר רב הונא (כאן ק"ג א' וב"ב קמ"ד ב'): ברכת הבית <b>ברובה</b>. ועיין ברע"ב פי"ב סמ"ג, ובהערה ב' בהוצ' ראם שם. 
<small>28-29.</small> <b>כל זמן שהיא בבית אביה גובה כתובתה לעולם וכו'. </b>פיסקא ממשנתנו פי"ב מ"ד, ולא נוספו כאן אלא דברי ר' ישמעאל. 
<small>31.</small> <b>ר' ישמעאל אומ' שלשים שנה. </b>וכ"ה בד. ועיין במלא"ש למשנתנו ספי"ב. ולפי חוק רומי משנת 424 למספרם חל חוק התיישנות על חובות אחרי שלשים שנה, Praescriptio triginta annorum, עיין מ"ש ר"ז ורהפטיג בספרו החזקה במשפט העברי, סוף עמ' 264 ואילך. וחוק זה הוא כשלש מאות שנה אחרי ר' ישמעאל. ובכי"ע: ר' ישמע' אומ' <b>שלש</b> שנים. ועיין בבלי צ"ו א' (לעניין מזונות). 
<small>31-32.</small> <b>וחכמים אומ' כל זמן שהיא בבית בעלה גובה כתובתה לעולם. </b>משנתנו ספי"ב. 
<small>32-33.</small> <b>וכל זמן שהיא בבית אביה משכרת כתובתה עד עשרים וחמש שנים. </b>בד, כי"ע וקג"נ: <b>גובה</b> כתובתה וכו',<sup class="footnote-marker">11</sup><i class="footnote">בכל הנוסחאות של המשנה והתוספתא הגירסא היא "עשרים וחמש שנים". אבל בהלכות קצובות. שימוש ב"ד, הוצ' ר"מ מרגליות, עמ' 126: אשה יכולה לגבות כתובתה עד עשרים <b>וארבע</b> שנים. ועיין בשנו"ס שם מכי"ר. ומה שתמה בהע' מ"ח שם הוא מפורש בבבלי ק"ד א': לר' מאיר מהו שתשלש, עיין ברש"י ובשאר מפרשים שם.</i> ובוודאי שכצ"ל לפנינו, והיא פיסקא ממשנתנו הנ"ל. וכנראה שהנוסח "משכרת" הוא תיקון ע"פ הסיפא: "כשם שהיא משכרת", עיין מ"ש להלן. ובירושלמי ובבבלי נחלקו אמוראים אם הלכה זו היא דווקא באין שטר יוצא מתחת ידה, או אפילו אם שטר כתובה יוצא מתחת ידה אנו מניחים שמחלה. וכן גם לעניין תוספת כתובה, עיין שם ק"ד ב' (ועיי"ש נ"ה א') ובירושלמי ספי"ב ומקבילות. 
<small>33-34.</small> <b>כשם שהיא משכרת כתובתה עד עשרים וחמש שנים, כך יורשיה הבאין ברשותה משכירין כתובתה עד עשרים וחמש שנים. </b>וכ"ה בד, אלא שבסיפא: יורשים הבאים ברשותה <b>מוכרים</b> כתובתה עשרים וחמשה שנים. ובכי"ע: כשם שהיא <b>מזכרת</b> כתובתה וכו' כך יורשין הבאין ברשותה <b>מזכירין</b> כתובתה עד עשרים וכו'. ובמשנתנו ספי"ב: מתה יורשיה מזכירין<sup class="footnote-marker">12</sup><i class="footnote">במשנה שבירושלמי ובד' נפולי: מוכרין, כגי' ד. ובשנו"ס לספרי בלק, הוצ' הורוביץ, עמ' 173, שו' 12: "דטר מוכרין ל מזכירין בוי"ר משכירין". והיא משכירין היא מזכירין.</i> כתובתה עד עשרים וחמש שנים.<br>ונחלקו הראשונים בפירושה: רש"י (שבועות מ"ח א') פירש: יורשיה מזכירין ותובעין וגובין כתובתה עד עשרים וחמש שנים <b>משמת בעלה</b>, ואם עברו כ"ה שנים ולא תבעוה הפסידוה. ובמאירי, עמ' 479, הביא בשם יש מפרשים: משעת מיתתה, וכ"ה בטור אה"ע סי' ק"א. ולכאורה הדברים קשים לכל הפירושים, שאם מתה לפני שעברו כ"ה שנים, הרי אין שום הוכחה שמחלה, ולמה נצרף את השנים שאחרי מיתתה לשנות חייה; ולפירוש השני קשה למה לא נדון את היורשין כשאר בעלי חוב שהם גובין לעולם. ואם אמרו כן באשה שהיתומים זנין אותה, מה נשתנו היורשין משאר בעלי חובות. ואפילו לשיטת הירושלמי, הר"ח ועוד שמדברים בשאין היתומין זנין אותה,<sup class="footnote-marker">13</sup><i class="footnote">כלומר, לפי רש"י בשיטת החכמים, עיין תוספ' רי"ד ק"ד א', ועיי"ש מ"ש בשם הר"ח, וציין גם לרש"י כאן נ"ה א', ד"ה כל זמן. ויש להוסיף גם פירש"י בשבועות מ"ח א'. וכן כתב בשם הר"ח בעיטור אות כ', כתובות, הוצ' דמא"י ל"א ע"ב (ורבינו ציין שם לעובדא שבבבלי ק"ד ב', עיי"ש). וכן במרדכי ספי"ב סי' רס"ה: גרסינן בירושלמי (פי"ב ה"ה, ל"ה ע"ב) אמר ר' אבין לא מסתברא אלא באשה <b>שאין לה</b> מזונות, אבל ביש לה מזונות אומר אני משום מזונותיה לא תבעה. <b>וכ"פ ר"ח</b>. וכ"ה שיטת הראב"ן בתשובתו לר' יצחק הלוי סי' ק"ז, ד' פראג ל"ז ע"ב, הוצ' הר"ש אלבק, מ"ב ע"ד.</i> שאפשר לומר כשם שמוחלת על המזונות (שאינה רוצה לעבור לבית חמיה) כך מוחלת אף על הכתובה, אין טעם זה קיים ביורשין.<br>ולא עוד אלא שבתוספתא כאן מפורש "יורשיה הבאין ברשותה", וכבר נתבאר לעיל פ"ט, שו' 12–13, שלשיטת רוב הראשונים הכוונה כאן ללקוחות, והיינו שמכרה להם כתובתה, או שנתנה במתנה, וכאן בוודאי אינו מסתבר להניח שעברה על איסור ומחלה על כתובתה אחרי שמכרה אותה (עיין תוספות פ"ו א', ד"ה תיזיל), וכיצד נצרף את השנים שבחייה עם השנים שלאחר מיתתה. ואפילו אם נמנה כ"ה שנה לאחר מיתתה, הרי הלקוחות ששלמו בעד כתובתה למה יגרע דינן מבעל חוב. יתר על כן אם מכרה כתובתה הרי אין לה מזונות בין שמכרה בחיי הבעל בין שמכרה לאחר מותו<sup class="footnote-marker">14</sup><i class="footnote">ולא עוד אלא אם מכרה לאחר מותו אין לך תביעה גדולה מזו.</i> (כמפורש לעיל פי"א, שו' 5–6), ואין לה עניין לא למזונות ולא לכתובה, ובוודאי שאין לצרף את ימי חייה לשנים שלאחר מיתה.<br>ונראה שמטעם זה פירש הר"ח שהבבא האחרונה במשנתנו ("מתה יורשיה מזכירין כתובתה וכו'") היא מדברי ר"מ, שכן הוא כותב (שבועות מ"ח א'): יורשיה מזכירין כתובתה עד כ"ה שנה וכו', נתאלמנה <b>וישבה לה בביתו</b>, ואם מתה בתוך כ"ה שנה לאלמנותה יורשיה מזכירין כתובתה, כלומר, נפרעין כתובתה,<sup class="footnote-marker">15</sup><i class="footnote">זכרון של פרעון.</i> אבל אם היתה בחיים אחרי מות אישה יותר מכ"ה שנה אין לה, שיש בכלל כ"ה שנה שתעשה טובת הנאה כדי כתובתה, כאשר מפורש בכתובות וכו'. ולפ"ז הפירוש הוא שאין היורשין גובין אלא בתוך כ"ה שנה לאלמנותה, אבל לאחר מיכן אינן גובין, משום שכבר נתקבלה כתובתה, והוא הדין אם מכרה כתובתה, והלקוחות לא תבעו את היורשין הפסידו, שכבר נתקבלה כתובתה, ואינה גרועה ממחלה להם.<sup class="footnote-marker">16</sup><i class="footnote">והתוספתא לא נכנסה כאן לעניין תביעת הלקוחות מיורשי האשה (ואפשר שלא הניחה נכסים) אלא לתביעת הלקוחות מיורשי הבעל. ובירושלמי פי"ב ה"ה, ל"ה ע"ב, מפורש שאף לר"מ הטעם הוא משום מחילה, שכן אמרו שם: <b>בטובה שעשו לה</b>, שנחלטה (צ"ל: שנשלטה, כמו שהוא בד' קושטא) [ב]ניכסיה בחיי בעלה עד כ' וחמש שנה <b>מחלה</b> כתובתה. ועיין מ"ש בשטמ"ק ק"ד א' בשם תלמידי רבינו יונה, והוא, כנראה, ע"פ הירושלמי.</i> והר"מ השמיט את דין הסיפא, וכנראה סמך על הר"ח שהיא אליבא דר"מ, ואינה הלכה.
<small>35.</small> <b>ובעלי חוב גובין לעולם, אע"פ שאין משכירין. </b>וכ"ה בד. ובכי"ע: שאין מזכירין, ובקג"נ: <b>מפני</b> שאין מזכירין. ובבבלי ק"ד א': אפילו שטר כתובה יוצא מתחת ידיה אינה גובה אלא עד עשרים וחמש שנה. מתיב רב ששת ב"ח גובה שלא בהזכרה וכו', הכא במאי עסיקינן כשחייב מודה. והאמר ר' אלעא <b>שונין</b> גרושה הרי היא כבעל חוב וכו', הכא נמי כשחייב מודה. ומכאן ברור שההלכה היתה ידועה בבבל כברייתא.<br>ובירושלמי פי"ב ה"ה, ל"ה ע"ב: באשה שיש לה כתובה גובה לעולם וכו', אפילו אשה שיש לה כתובה אינה גובה אלא עד כ"ה שנה. מילתא דר' אלעזר אמרה [כן, דאמר ר' אלעזר]<sup class="footnote-marker">17</sup><i class="footnote">כנ"ל להגיה, ועיין בפ"מ.</i> ב"ח גובה לעולם, לא אמר אלא בעל חוב, אבל אשה אינה גובה אלא עד עשרים וחמש שנה (כלומר, דומיא דבעל חוב, דנקיט שטרא בידיה). ומכאן שבא"י אמרוה בשם אמורא. וכן היא ההלכה שכל זמן שאין ריעותא, והחייב מודה אין אצלנו חוק התיישנות בחוב.

Halakhah 4

<small>36-38.</small> <b>מי שהלך למדינת הים ובא, ואשתו תובעת מזונות, אם אמ' הוציאו לה מעשה ידיה במזונותיה, הרשות בידו. ואם פסקו לה בית דין מזונות, מה שפסקו פסקו. </b>וכ"ה בד. ובכי"ע: מי שהלך למדינת הים <b>ובאה</b> אשתו ותובעת מזונות, אמ' <b>להם</b> צאו לה וכו'. ומגירסת כי"ע מוכח שהכוונה היא, שאמר עכשיו <b>להם</b> (כלומר לב"ד), צאו לה מעשה ידיה במזונותיה, שאינה יכולה לתבוע ממני בעד המזונות שהוציאה משלה, או שלותה ואכלה, שהרי יכלה להרויח במעשה ידיה, הרשות בידו לטעון כן, אבל אם כבר פסקו לה בית דין מזונות לפני כן מה שפסקו פסקו, ומפסיד את מעשה ידיה, אם לא עשתה. ועיין בר"מ פי"ב מה' אישות הכ"א, ובחי' הרמב"ן ק"ז א'. ולהלן נראה שהראשונים הבדילו (לכל הפחות בנוסח הברייתא שבבבלי) בין "ואמר" (שכוונתו שהוא טוען עכשיו: צאי מעשה ידיך וכו') לבין "אם אמר" (שכוונתו שהוא טוען שכבר אמר כן לאשתו לפני צאתו למדינת הים), עיין מ"ש להלן.<br>ובירושלמי פי"ג ה"א, ל"ה ע"ד: הרי משבא ממדינת הים ואשתו תובעת מזונות, ואמר יצאו מעשה ידיה במזונותיה <b>שומעין לו</b>, ואם פסקו בית דין מה שפסקו פסקו. ר' ירמיה אמר בשאין מעשה ידיה כדי מזונה. כהדא שומעים לו? כמאן דמר אין מזונות לאשה מדבר תורה וכו'. ר' יוסי אומר בשיש מעשה ידיה כדי מזונ'. כהדא מה שפסקו פסקו? תיפתר בשפסקו יתר. ואף כאן פירושו שהוא טוען עכשיו יצאו מזונותיה וכו', ולר' ירמיה אפילו אם לא ספקו כדי מזונותיה יכול לטעון היית צריכה להדחק ולהצטמצם, למ"ד אין מזונות האשה דבר תורה. ולר' יוסי אינו יכול לטעון כן אלא דווקא אם ספקו, אלא שהוציאה בריוח.<br>ובבבלי ק"ז א': ת"ש מי שהלך למדינת הים ואשתו תובעת מזונות ואם בא ואמר<sup class="footnote-marker">18</sup><i class="footnote">בכי"מ חסרה כל הברייתא. ובתי' הרמב"ן מעתיק: ואמ' צאו לה מעשה ידיה וכו'. וברש"י מהדו"ק: ואמר לה בחזירתו (מלה זו היא הוספת פירוש של רש"י) צאי מעשה ידיך וכו'. ומהרי"ן אפשטין במוסף התרביץ ש"ג (פירושי רבינו יהודה בר נתן לכתובות, ירושלים תרצ"ג), עמ' 157, הע' 2, מביא בשם הבבלי כי"ר: ואמר לה. אלא שדבריו ז"ל אינם מדוייקים ואינם ברורים. ומה שתיקן בתוספתא הוציא[ו] סמך על שנו"ס אצל צוקרמנדל ועל התוספתא בד"ה. ובד ובכי"ו מפורש: הוציאו. ומש"ש שגם בריטב"א הגירסא היא "ואמר לה" אין הדברים כן, ובריטב"א עצמו הגירסא היא "ואמר" (אלא שבשטמ"ק מביא בשמו: ואמר לה). וכן מש"ש "אבל בירוש' שלנו, ל"ה רע"ד, חסרה סיפא" אינו מדוייק, ובירושלמי אינו חסר כלום, וכמו שהעתקנו לעיל בפנים.</i> צאי מעשה ידיך במזונותיך <b>רשאי</b>, קדמו בית דין ופסקו וכו'. ואף לפי גירסא זו ("ואם <b>בא</b> ואמר") משמע קצת<sup class="footnote-marker">19</sup><i class="footnote">אבל עיין מ"ש להלן, הע' 31, בשם הרא"ה.</i> שהוא עכשיו טוען: צאי מעשה ידיך וכו', כפי' התוספות, ד"ה ואם בא (השני). ברם ברי"ף רפי"ג הגירסא היא: אם אמר לה צאי וכו', ולפי גירסא זו מסתבר יותר לפרש, אם אמר לה <b>לפני שיצא</b>: צאי מעשה ידיך במזונותיך רשאי, ואעפ"י שלא ספקה, הואיל וקבלה עליה (ולשיטת הר"מ אפילו שתקה ולא אמרה כלום), עיין להלן.<br>וכן מדייק ומבדיל הרמב"ן בין שתי הלשונות, אלא שדבריו "תוקנו" בחידושיו, והנכון הוא ברמב"ן כת"י ביה"מ כאן (וכן מעתיק גם בשטמ"ק בשמו), וז"ל: "ואמרי' בבריתא מי שהלך למדינת הים ואשתו תובעת מזונות <b>ואמ' צאו לה</b> מעשה ידיה במזונותיה, כלו' שלותה היא ואכלה, ואמ' הוא הרי היתה יכולה לעשות ולאכול, <b>הדין עמו</b>. ואם קדמו ב"ד ופסקו" וכו'. "ובנוסחא של ר"ח ז"ל <b>ובהלכות<sup class="footnote-marker">20</sup><i class="footnote">כלומר, ברי"ף רפי"ג.</i> אם</b> אמ' צאי מעש' ידיך<sup class="footnote-marker">21</sup><i class="footnote">כ"ה בהוצ' שלפנינו ובשטמ"ק. ובכ"י בטעות: צאי ידך.</i> במזונותך <b>רשאי</b>, וכן בתוספת' <b>אם</b> אמ' הוציאו <b>לה מעשה ידיה במזונותיה</b>, ולפי זו הגרס' שאמ' להבא וספקא, אבל בלותה ואכלה ורוצה לחשב עכשו מעשה ידיה, והיא לא<sup class="footnote-marker">22</sup><i class="footnote">כ"ה בנדפס ובשטמ"ק, ובכ"י בטעות: לו.</i> עשתה כלום, יש לומ' הרשות בידו, וי"ל שאינו רשאי". ומפרש רבינו לפי הגירסא "אם אמר" שהכוונה לפני שיצא אמר לה להבא: צאי מעשה ידיך וכו'.<sup class="footnote-marker">23</sup><i class="footnote">וכן בריטב"א ק"ז א': ואמר צאי מעשה ידיך במזונותיך רשאי. פי' לישנא קלילא נקט, והכי פירושו שאם אמר שכן אמר לה כשהלך, וקבלה עליה רשאי לומר כן, כיון שעדיין לא פסק לה ב"ד.</i> ורבינו כנראה לא הסתייע מן התוספתא אלא ללשון "אם אמר" שזו היא הגירסא הנכונה גם בברייתא שבבבלי.<br>אבל בחי' הרמב"ן שבדפוס (ק"ז א'): ובנוסחא של ר"ח ז"ל ובהלכות אם אמר <b>לה</b> צאי מעש' ידיך במזונותיך רשאי, וכן בתוספתא אם <b>א"ל</b> צאי מעש' <b>ידיך במזונותיך</b> וכו'. והוא "תיקון" מגיה מלומד שהשב שרבינו הבדיל בין הנוסח של הברייתא שבבבלי "<b>ואמ' צאו לה מעש' ידיה במזונותיה</b>" לבין נוסח הרי"ף והתוספתא שגרסו "<b>א"ל צאי מעשה ידיך במזונותיך</b>" שכוונתו שאמר לה כן לפני שיצא: צאי וכו', כלומר להבא.<br>ותיקון זה יש לו סמך במגיד משנה פי"ב מה' אישות הכ"א, בד"ק ובד"ו, וכ"ה שם: "מי שהלך למדינת הים ובא,<sup class="footnote-marker">24</sup><i class="footnote">כגירסת כי"ו וד בתוספתא. וכן, כנראה, גרס גם הרא"ש בבבלי, כפי שיוצא מתוספותיו ק"ז א', אלא שיש שם חסרון, וצ"ל: [מי שהלך למדינת הים] ובא, ואשתו תובעת מזונות וכו'. וכן ברש"י מהדו"ק (לפי שטמ"ק): מי שהלך בעלה למדינת הים וחזר ובא (המלה "וחזר" הוא פירושו של רש"י למלה "ובא") ואשתו תובעת וכו'. ובפי' ר' יהונתן על הרי"ף: מי שהלך למדינת הים וחזר, ואשתו וכו', הכל כפרש"י במהדו"ק, עיין מ"ש מהרי"ן אפשטין במוסף התרביץ ג' (פירושי ריב"ן), מבוא, עמ' II.</i> ואשתו<sup class="footnote-marker">25</sup><i class="footnote">כ"ה בד"ו רפ"ד. ובד"ק: אשתו.</i> תובעת מזונות ואמ' צאי<sup class="footnote-marker">26</sup><i class="footnote">צ"ל: צאו, כפי שיוצא ברור מפירושו להלן.</i> <b>מעשה ידיה במזונותיה</b> רשאי. קדמו ב"ד ופסקו וכו'. ודעת רבינו בפירוש בריתות אלו כך הוא, מי שהלך למדינת הים ואחר חזרתו, אשתו שדחקת עצמה וניזונת תובעת מזונות, והוא אמ' צאו (כ"ה בד"ק) מעשי ידיה למזונותיה, רשאי, שכיון שנתפרנסה בלא הלואה אינו חייב ליתן לה כלום. ויש שם גרסא אחרת <b>ואמר לה</b> (כ"ה בד"ק ובד"ו) <b>צאי מעשה ידיך במזונותיך</b> (כ"ה בד"ו רפ"ד. ובד"ק בטעות: במזונותיה) רשאי, ופירוש שכבר אמר לה בצאתו, והיא שתקה. ובירושלמי (הנ"ל) מצאתי כגרסה הראשונה". ולפי גירסא זו במגיד משנה ברור שההבדל בין הגירסאות הוא בין "צאו מעשה ידיה במזונותיה" לבין "צאי מעשה ידיך במזונותיך", ממש כמו ברמב"ן בחידושין הנדפסין. ברם נראה שיפה תיקנו במ"מ שבד"ח של הרמב"ם: ויש שם גירסא אחרת: <b>ואם</b> אמר לה וכו', וההבדל הוא בין "ואמר" לבין "ואם אמר", כברמב"ן כת"י, וכמו שהוא בשטמ"ק.<br>וכן בר"ן רפי"ג: ואפשר דהיינו נמי ברייתא שהביא הרי"ף ז"ל בסמוך, מי שהלך למדינת הים ואשתו תובעת מזונות, ואמ' <b>לה צאי</b><sup class="footnote-marker">27</sup><i class="footnote">הנכון הוא בדדך תמים שבתמת ישרים, ל"ו ע"א: ואמד צאי (צ"ל: צאו) לה מעשה ידיה.</i> מעשה <b>ידיה במזונותיה</b><sup class="footnote-marker">28</sup><i class="footnote">כ"ה בד"ק ובד"ו רפ"ב. ובד"ח: ואמר לה צאי <b>מעשה ידיך במזונותיך</b>.</i> רשאי, ואם קדמו ב"ד ופסקו, מה שפסקו פסקו. כך הגירסא במקצת ספרים ובירוש' <b>ובתוס'</b>, אע"פ שאינה כן בהלכו' הרי"ף ז"ל. [והכי קאמר] מי שהלך וכו' ולותה היא ואכלה, וכשבא אמ' הוא לב"ד הרי היתה יכולה לעשות ולאכול, רשאי כלו' דהדין עמו, אבל אם קדמו ב"ד ופסקו מה שפסקו פסקו, ואינו יכול לטעון כלום וכו'. ולפי גירס' ההלכו' שגורסי' <b>אם</b> אמ' לה [ה"ק שאם הוא אומ' שכבר אמר לה]<sup class="footnote-marker">29</sup><i class="footnote">כ"ה בדרך תמים הנ"ל (לעיל הע' 27). והוא מוסיף: בס"א הוגה ה"ק שאם אמר לה הוא כצאתו צאי וכו'.</i> הוא בצאתו [צאי]<sup class="footnote-marker">30</sup><i class="footnote">כ"ה בדרך תמים הנ"ל.</i> מעשה ידיך והיא שתקה, הדין עמו אפי' בשלותה, לפי שהוא נאמן בכך וכו'. וברור שרבינו מבדיל בין הלשונות, כמו שהוא ברמב"ן בכת"י ובשטמ"ק. אלא שהר"ן גרס בתוספתא: <b>ואמ' לה</b> צאו מעשה ידיה וכו', כעין גירסת כי"ע, ולפיכך הבדיל בין גירסת התוספתא לבין גירסת הרי"ף, אבל הרמב"ן גרס בתוספתא: <b>אם אמ'</b> הוציאו לה מעשה ידיה במזונותיה (כגי' רמב"ן כת"י ושטמ"ק), והוא כגי' כי"ו וד, ולפיכך לא הבדיל בין גירסת התוספתא והרי"ף. ואף רש"י במהדו"ק (לפי שטמ"ק) גרס בבבלי: ואמר לה צאי מעשה ידיך וכו', ולפיכך פירש שאמר לה בחזירתו "צאי מעשה ידיך למזונותיך, כלומר אותה מלאכה שעשית לי בהיותי לשם טלי" וכו'.<br>ברם דיוק זה בלשון אינו הכרח גמור. ותלמידי רבינו יונה (בשטמ"ק) כתבו: אם אמר לה צאי מעשה ידיך במזונותיך <b>נאמן</b>,<sup class="footnote-marker">31</sup><i class="footnote">ולפי גירסא זו הרי ברור שהכוונה שאמר לה מתחילה לפני שיצא: צאי מעשה ידיך וכו', והוא נאמן שאמר לה כן, והיא קבלה עליה. ואף הרא"ה (לפי שטמ"ק) כתב: ובא ואמר צאי מעשה ידיך במזונותיך, כלומר, שכך קבלתי עמה בתחלה <b>רשאי</b>, כלומר, <b>נאמן</b>, דומיא דמאי דתניא באידך (כלומר, בברייתא שלעיל שם בסמוך בבבלי) שאם בא ואמר פסקתי ליך מזונות נאמן.</i> ואין זה נכון, שבכל הספרים גורסין <b>רשאי</b>, ועוד דלשון אם אמר לא משמע הכי, אלא ודאי הכי פרישנא אם אחר שבא אמר לה תקח מעשה ידיך כו' שעשית בעודי במדינת הים למזונותיך, רשאי וכו'. הרי לך שפירש גם את הלשון "אם אמר לה" שכוונתו אם אמר לה עכשיו טלי מה שעשית במזונותיך. ועיין גם במאירי, עמ' 489, ד"ה כל שפסקו.<sup class="footnote-marker">32</sup><i class="footnote">ומ"ש שם: שאם כן אין לך אלמנה זוכה במזונות <b>דל ועני</b> ליתמי וכו', צ"ל: דטעני' (-דטענינן) ליתמי וכו'.</i><br>סוף דבר, לפי גירסת התוספתא בכל הנוסחאות, המקויימות גם ע"י הרמב"ן והר"ן, והירושלמי מוכח שהוא יכול לטעון כשבא (אף אם לא אמר לה כלום כשיצא) שהיא תחשב מה שהרויחה ותנכה למזונותיה.<sup class="footnote-marker">33</sup><i class="footnote">וכן משמע מן הלשון "רשאי" שבתוספתא ושבבבלי, אבל לפי הפירוש שהכוונה לדברים שאמר לה כשיצא, היה צריך לומר "נאמן", כסיגנון הברייתא שלעיל בבבלי, ועיין מ"ש לעיל בפנים בשם תלמידי רבינו יונה. ופירוש הרא"ה (לעיל הע' 31) דחוק מאד.</i> ואף אם לא עשתה כלום, אפשר שהוא רשאי לטעון צריכה היית לעשות, כפירש"י במהדו"ק, רבינו יהונתן בת"י, רמב"ן ור"ן הנ"ל ועוד. ודין זה הוא דווקא בדספקא, אבל אם אינה ראוייה למלאכה, או שאין מעשי ידיה מספיקים למזונותיה, אינו יכול לטעון. ולעומת זה לא שמעינן מינה כלום לעניין אם בא וטען: אמרתי לה לפני יציאתי למדינת הים: צאי מעשה ידיך למזונותיך וקבלה (או שתקה, לשיטת הר"מ ועוד), אם הוא נאמן<sup class="footnote-marker">34</sup><i class="footnote">ובאוה"ג, התשובות, עמ' 367: אם אין טוען בעלה ואומר (צ"ל: שאמר) לה צאי מעשה ידיך במזונותיך יפרע עליה ויתן למפרנס מה שהלוה, אי נמי קדמו ופסקו לה ב"ד מזונות, אעפ"י שאמר צאי מעשה ידיך במזונותיך מוציאין מבעל ופורעין עליה וכו'. ומדבריו משמע שאם לא פסקו לה ב"ד נאמן לטעון שאמר לה צאי מעשה ידיך במזונותיך.</i> (ובכגון דא אפילו לא ספקא אינו חייב ליתן לה). והארכנו בזה מפני העירבוביא שבדפוסים של הרמב"ן, הר"ן והרב המגיד, שהיא נוגעת גם לנוסח התוספתא שהביאו.
<small>38-40.</small> <b>אמ' ר' יוסה בי ר' יהודה לא נחלק אדמון וחכמי' על שפסק לה אביה שהיא יכולה לומ' אבא פסק עלי, מה אני יכולה לעשות, או כנוס או פטור. על מה נחלקו על שפסקה היא בעצמה וכו'. </b>במשנתנו פי"ג מ"ה: הפוסק מעות לחתנו ופשט לו את הרגל תשב עד שילבין ראשה. אדמון אומר יכולה היא שתאמר אלו אני פסקתי לעצמי אשב עד שילבין ראשי, עכשיו שאבא פסק עלי, מה אני יכולה לעשות, או כנוס, או פטור. ועיין בחי' הרמב"ן, במאירי, עמ' 494, ובשטמ"ק, ובתוספות ק"ח ב', ד"ה הפוסק. והברייתא שלנו בירושלמי פי"ג ה"ה, ל"ו סע"א, בבלי ק"ט א'. והתוספתא והירושלמי קיצרו בלשונם, והכוונה בסיפא: על מה נחלקו וכו' או כנוס או פטור, וחכמים אומרים תשב עד שילבין ראשה. ובירושלמי צ"ל: ופשט לו את הרגל, [שלא] תהא יושבת וכו'. 
<small>43-44.</small> <b>הפוסק מעות לבתו קטנה, ופשט את הרגל, כופין אותו ליתן, שזכין ואין חבין לו. </b>בד: שזכין <b>לקטן</b> ואין חבין לו. ובכי"ע: שזכין <b>לאדם</b> ואין חבין לו. ועיין לעיל פ"י סה"ב, שו' 10–11. ועיין דברי אמת לר"י בכר דוד, בעניין קניינין, סי' ג', צ"ה ע"א. ובשו"ת מהר"מ מרוטנברג כ"י (לפי הר"מ בלוך בד' בודאפעסט סי' ע"ז, הערה א'): ועוד ראי' מתוספתא דפ' בתרא דכתו' הפוסק מעות <b>לחתנו</b> ולבתו קטנה ופשט <b>להם</b> את הרגל כופי' אותו לתן, שזכין <b>לקטן</b> ואין חבין לו. וכע"ז גם בשו"ת הנ"ל, הוצ' רנ"נ רבינוביץ סי' ר"ה: הפוסק מעות <b>לחתנו</b> ולבתו ופשט לה וכו', כנ"ל. אבל בתשובה שלו בשו"ת הרשב"א ח"א סי' תתע"ג: הפוסק מעות לבתו קטנה ופשט <b>לה</b> הרגל וכו', כנ"ל. וכן במרדכי ב"מ פ"ו סי' שמ"ו: ופושט <b>לה</b> הרגל (כ"ה בד"ק ובד"ו רפ"ב. ובד"ח: ופשט לו את הרגל). ואם גירסא זו (ופשט <b>לה</b>, או: ופשט <b>להם</b>) נכונה הרי ברור מתוכה שפשט את הרגל פירושו כאחד הפירושים שהביא בערוך ערך פשט, והיינו שהוא מראה שאין לו מה ליתן, או שאינו רוצה ליתן, או כפירוש הראב"ן, ד' פראג קל"ג ע"ב, שהרחיב לו את הזמן.<sup class="footnote-marker">35</sup><i class="footnote">ולעיל שם, קל"ב ע"ד: הפוסק מעות לתתנו ופשט לו <b>הזמן</b> ליתן לו.</i> אבל הר"מ בפיה"מ כאן ובפכ"ג מה' אישות הט"ז פירש שפשט לו את הרגל והלך לו.<sup class="footnote-marker">36</sup><i class="footnote">והיא פעולה חוזרת, דוגמת הלך לו למדינת הים, וכדומה. ולפי פירוש זה אין לומר: פשט <b>להם</b> את הרגל, או פשט <b>לה</b> את הרגל.</i> וכן מביא בשטמ"ק ק"ח ב' בשם הראב"ד, וכן משמע ממכתב במצרים שנכתב במאה התשיעית לאלף הרביעי, עיין מ"ש בבאורי לה' הירושלמי להר"מ, עמ' נ"ח. ורבינו יהונתן על הרי"ף בכ"י פירש: פשט לו את הרגל, שמת. ובמאירי, עמ' 494, הביא את שני הפירושים הללו. וכן משמע בירושלמי (כאחד משני הפירושים האחרונים), עיין מ"ש בה' הירושלמי הנ"ל.<br>ובשו"ת מהר"מ הנ"ל בד' קרימונא סי' קכ"ה: כדתניא בתוספתא וכו', ובפ' בתרא הפוסק מעות לבתו קטנה ופשט את הרגל <b>ולא נתן, כופין אותו ליתן</b> שזכין לקטן ואין חבין לו. ומשמע מלשונו שכופין ליתן למי שלא נתן, והוא תמוה מאד, שהרי בין בירושלמי ובין בבבלי אמרו שכופין את הבעל ליתן גט, עיין מ"ש להלן.<br>ובירושלמי פ"ו ה"ב, ל' ע"ג: ולא דברים שהן קונין באמירה הן וכו', הפוסק מעות לבתו קטנה כופין אותו ליתן. הא לגדולה לא ? אמר ר' אבון כופין אותו ליתן גט. והירושלמי לא גרס בברייתא שלנו "ופשט את הרגל", ומכיון שאמרו "כופין אותו ליתן" הרי מוכח שהוא לפנינו,<sup class="footnote-marker">37</sup><i class="footnote">ועיין בריטב"א ק"ח סע"ב שנדחק בפירוש הבבלי שם ק"ט א', עיי"ש.</i> ולפיכך שאל מאי שנא קטנה ומאי שנא גדולה, ואפילו בגדולה יכפו אותו ליתן.<sup class="footnote-marker">38</sup><i class="footnote">אבל בירושלמי במקומו למשנתנו פי"ג מ"ה לא שאלו כלום, שהרי במשנתנו מפורש "ופשט לו את הרגל", כלומר שאינו לפנינו, עיין מ"ש לעיל בפנים, סד"ה הפוסק. ועיין בתוספות ק"ח ב', ד"ה הפוסק, בתוספות הרא"ש שם, ועוד.</i> ותירץ הירושלמי שהכוונה כופין את הבעל ליתן גט, ולא שכופין את האב, וממילא אין הוכחה שהאב לפנינו, והברייתא נסמכה למשנתנו שמפורש בה ופשט לו את הרגל, כלומר, שהאב אינו לפנינו. ולפ"ז כולם מודים בקטנה שפסק עליה אביה שמחייבים את הבעל ליתן גט, שהרי כל עצמו של סרוב הבעל לכנוס, או ליתן גט, הוא מחמת תנאי האב, ואין הבין לקטן אפילו בפניו,<sup class="footnote-marker">39</sup><i class="footnote">בירושלמי פי"ג רה"ה, ל"ו סע"א, פירשו את משנתנו: מתניתא בשפסק במעמדה, אבל לא פסק במעמדה אף רבנן מודיי. ולפ"ז כל המחלוקת היא בשפסק במעמד הבת, ולפיכך אמרו כאן "ואין חבין לו", כלומר, אין חבין לקטן אפילו בפניו. ועיין בתוספות ק"ח ב', ד"ה הפוסק.</i> ואין תנאי האב כלום. ולפ"ז ברור שהברייתא נסמכה למשנתנו בשפסק האב, כמו שראה לנכון במצפה שמואל.<br>ובבבלי ק"ט א' (אחרי שהביאו את הרישא של התוספתא, כלומר, דברי ר' יוסי בר' יהודה שם) אמרו מיד אחריה: תנא במה דברים אמורים בגדולה, אבל בקטנה כופין. כופין למאן, אילימא לאב איפכא מיבעי ליה. אלא אמר רבא כופין לבעל ליתן גט. ופירש"י: "במה דברים אמורים. אברייתא קאי. איפכא מיבעי ליה, אם באת לכוף את האב איפכא מסתברא טפי, לפי שהגדולה תנאה תנאי", כלומר, וקטנה אין תנאה כלום.<sup class="footnote-marker">40</sup><i class="footnote">וכדברי רש"י במהדו"ק (לפי שטמ"ק): קטנה. דאין תנאה תנאי, דהא אין מעשה קטנה כלום, אין כופין אותו.</i> ומסיום לשון התוספתא "שזכין לקטן ואין חבין לו" ברור שמדברים בשפסק האב, וברייתא זו נסמכה למשנתנו, ולא לרישא של התוספתא.<br>וכן בה"ג סוף ה' כתובות, ד"ו ע"ד ע"ד, הביא את משנתנו הנ"ל, ומיד הסמיך לה: תנא במה דברי' אמורים בגדולה אבל בקטנה כופין אותו וכו' (ואת הברייתא של ר' יוסי בר' יהודה לא הביא כלל). וכן פירש בשטמ"ק במקומו, ריש ד"ה תנא, ואח"כ סיים: לשון תנא משמע טפי דקאי על המשנה, וכמו שפירשו התוס',<sup class="footnote-marker">41</sup><i class="footnote">עיי"ש ק"ח ב', ד"ה הפוסק. ואין הכרח לפרש כן בדבריהם, עיין בתוספות הרא"ש שם, ד"ה על מה, וד"ה בד"א, בחי' הרשב"א שבשטמ"ק ק"ט א', סד"ה לא נחלקו, וסד"ה תנא, ובפירוש תלמידי רבינו יונה על הרי"ף שהביא בשטמ"ק שם. ועיין בשו"ת מהר"מ ב"ב הוצ' רנ"נ רבינוביץ סי' שפ"ו, ל"ז ע"ג.</i> דלא מצינו תנא דקאי עלה דבריתא בשום מקום.<sup class="footnote-marker">42</sup><i class="footnote">לכאורה דבריו תמוהים, שהרי ה"תנא" הראשון שבבבלי (ברכות ג' ב') מפרש את הברייתא. אבל באמת המלה "תנא" שם מיותרת, ואינה בכמה מקורות (עיין דק"ס שם, עמ' 6, הע' ע') והכל הוא המשך הברייתא שלעיל, עיין בתוספתא שם פ"א סה"ג. ברם אנו מוצאים בבבלי כמה "תנא" שמפרשים את הברייתות, עיין ברשימתו של הר"ח אלבק בספרו "מחקרים בברייתא ותוספתא", עמ' 53 ואילך. ועיין בבלי נזיר ה' א', נ"ב ב' ועוד. ויש כמה "תנא" שאינן שייכות למשנה כלל, וביחוד באגדה (עיין סנהדרין כ"ב ב' ועוד), ובעיקר בזהות אנשים שדרכו של הבבלי לפתוח בתנא, עיין ר"ה ג' א', שם ג' ב', סנהדרין ק"א ב', שם ק"ה א', תמורה ט"ז א' (ועיין פסחים קי"ג ב', ושם אינה ברייתא של תנאים כלל, והלשון "תנא" הוא באשגרה מפני הפתיחה הרגילה בברייתות השונות: הוא... הוא... הוא). ועיין מ"ש הר"ח אלבק הנ"ל, סוף עמ' 53 ואילך.</i> וכן במאירי, עמ' 494: ופירשו בגמרא לדעתם (כלומר, לדעת החכמים במשנתנו) דווקא בגדולה, שאף היא הרגישה ברמאות (כלומר, כשפסק עליה אביה), אבל קטנה ודאי כופין אותו. ולפי דעת כל הקדמונים הנ"ל נסמכה הברייתא למשנתנו, ובפסק עליה אביה אנן קיימין, וכפי שמוכח בתוספתא. ועיין מ"ש על שיטת הר"מ ושאר פוסקים בבאורי לה' הירושלמי להר"מ, עמ' נ"ז, אות נ'.

Halakhah 5

<small>44.</small> <b>שלש ארצות לנשואין וכו'. </b>במשנתנו פי"ג מ"י: שלש ארצות לנשואין יהודה ועבר הירדן והגליל. אין מוציאין מעיר לעיר ומכרך לכרך וכו'. ולפנינו פיסקא קטועה ממשנתנו,<sup class="footnote-marker">43</sup><i class="footnote">וכ"ה ברי"ף פי"ג סי' ת"א ובכמה מן הראשונים שהבאנו להלן בפנים.</i> כרגיל בתוספתא, עיין מ"ש לעיל ח"ב, עמ' 552, הערה 26. ועיין במשנת שביעית פ"ט מ"ב וב"ב פ"ג מ"ב. וכל אחת ואחת כעניינה. 
<small>44-47.</small> <b>במי דברים אמורים, בזמן שהיה מיהודה וארס אשה מיהודה, מגליל וארס אשה מגליל, אבל אם היה מיהודה וארס אשה מגליל, [מגליל, ואירס אשה מיהודה], כופין אותו לצאת, שעל מנת כן נשאה. </b>בכי"ו חסר "שהיה מיהודה וארס אשה מיהודה", אבל ישנו בד, בכי"ע וברוב רובן של הראשונים. והמוסגר חסר בד ובשיטה להר"ן, עמ' רכ"ח, אבל ישנו בכי"ע, בשו"ת הרי"ף, הוצ' ר"ז ביעדנוביץ סי' קל"ט, בתוספות ק"י סע"א, בשו"ת מהר"מ שנביא להלן, במאירי, עמ' 503 ועוד. ובכל הנוסחאות שבתוספתא "כופין <b>אותו</b>". ואף בקג"נ: "כופין <b>אותו</b>" אלא שאין לדעת שם אם המלים האילו שייכים לכאן או לסיפא שאף שם בכי"ע: כופין אותו, עיין מש"ש. ולהלן, סד"ה עכשיו, הגהנו: <b>אותן</b>, עיין מש"ש.<br>ובירושלמי פי"ג ה"י, ל"ו ע"ב: מתניתה <b>בשהיה</b> ביהודה ונשא אשה <b>מגליל, בגליל</b> ונשא אשה <b>מיהודה</b>. אבל אם היה מיהודה ונשא אשה מיהודה, מגליל ונשא אשה מגליל, כופין <b>אותה</b> לצאת. ורבו הגירסאות אצל הראשונים ביחס לבי"ת ("ביהודה", "בגליל") ומי"ם ("מיהודה", "מגליל") בין בתוספתא ובין בירושלמי. ובירושלמי גיטין פ"ד ה"ב, מ"ה ע"ג: מתניתא שהיה מיהודה וכתב לגרש בגליל, מגליל וכתב לגרש ביהודה, אבל אם היה מיהודה וכתב לגרש ביהודה, מגליל וכתב לגרש בגליל הרי זו מגורשת. ואף שם אין הגירסא בטוחה ביחס לבי"ת ומי"ם, עיין בתוספות, רמב"ן, רשב"א שם ל"ד ב' ועוד (עיין מ"ש להלן גיטין פ"ו ה"ה).<br>ובתוספתא כאן כל הנוסחאות שוות בין ביחס לבי"ת ומי"ם ובין ביחס להגירסא "אותו" (כלומר, כופין אותו). ובראשונים עצמם לפעמים הגירסא משובשת, ואין לעמוד עליה אלא מתוך פירושיהם. ועיין מ"ש להלן על הסתירה בין הירושלמי והתוספתא.<br>והראשונים ז"ל מהם העתיקו את התוספתא בלי פירושים, ומהם שנשאו ונתנו בה. ונתחיל ברבותינו שהעתיקוה בלי פירוש.<br>ברי"ף פי"ג סי' ת"א: תוספת' שלש ארצות לנישואין, יהודה ועבר הירדן והגליל. במה דברים אמורי' בזמן שהיה מיהודה<sup class="footnote-marker">44</sup><i class="footnote">כ"ה בד"ק ובשני כתי"י על קלף. ובד"ו רפ"ב: ביהודה. ובד"ח: בן יהודה.</i> ואירס אשה <b>ביהודה</b>, או בן גליל שאירס אשה <b>בגליל</b>, אבל בן יהודה שאירס אשה <b>בגליל</b> כופין <b>אותה</b> לצאת שעל מנת כן נשאה. ובתשובתו ד' ליוורנו סי' רי"ד: ואמר התוס' בד"א בזמן שהיה <b>מיהודה</b> וארש אשה <b>מיהודה</b>, או מגליל וארש אשה מגליל אבל וכו' כופין <b>אותה</b> לצאת. שעל מנת כן נשאה. ובהוצ' ר"ז ביעדנוביץ סי' קל"ט: ואמרי' בתוספתא שהיה מיהודה וארס אשה <b>ביהודה</b>, או <b>בן גליל</b> וארס אשה <b>בגליל</b>, אבל בן גליל שארס אשה ביהודה, או בן יהודה שארס אשה בגליל כופין <b>אותה</b> לצאת שע"מ כן נשאה. ברם בהלכות הרי"ף בשני כתי"י על קלף: כופין <b>אותו</b> לצאת (באחד מהם: לשאת). וכ"ה (כופין <b>אותו</b>) גם בתוספ' רי"ד ק"י ב'. וכן היה ברי"ף לפני המרדכי פי"ג סי' ר"פ בד' קושטא ובד"ו רפ"ב, וכן באגודה סי' קס"ט, קכ"א ע"ג.<br>וכן בעיטור ח"א, ריש פקדון, הוצ' רמא"י ס"ח ע"ב: וגרסינן בתוספתא בד"א בזמן שהוא בן יהודה ואירס אשה ביהוד', או בן גליל ואירס אשה בגליל, אבל בן יהודה שאירס אשה בגליל כופין <b>אותה</b> לצאת. אבל בעיטור כ"י על קלף: כופין <b>אותו</b> לצאת. ובוודאי שהנכון הוא בעיטור שבדפוסים, שהרי רבינו ממשיך: ש"מ כופין <b>האשה</b> לצאת, ואם לא רצתה מורדת היא. ומכאן שאין לסמוך על ההבאה מן התוספתא "אותו", כפי שמוכח מן הפירוש. וכן בשו"ת מהר"מ הוצ' רנ"נ רבינוביץ סי' שפ"ו מביא בין מן התוספתא ובין מן הירושלמי "כופין אותו", אבל מתוך פירושו ברור שצ"ל: כופין אותה. וכ"ה באמת בהעתקת תשובתו במהר"ח או"ז סי' קמ"ז, מ"ז ע"ד, ובשובות מיימוניות דשייכי לה' אישות סי' כ"ח. ובהגהות מיימוניות פי"ג מה' אישות (ד' קושטא): והכי גרסינן בתוספתא פרק בתרא דכתובות שלש ארצות לנישואין וכו', ומעתיק כל הברייתא כגירסת כי"ע (לרבות: כופין אותו). אבל להלן בסמוך מביא את פירוש הר"מ מרוטנברג: אבל הר"מ ישבם וז"ל הכי פר' דתוספתא במה דברים אמו' שהיה מיהודה ונשא מיהודה אין כופין <b>אותו</b> לצאת וכו', עיי"ש, וברור שצ"ל: אין כופין אותה. וכן בשו"ת הר"ן ד' קושטא סוף סי' י"א גורס בתוספתא: כופין אותו. אבל בד' רומי שם. כופין <b>אותה</b>. וכן מוכח מן העניין שם. ועיין להלן בתוספתא בסיפא ומש"ש.<br>היחיד הוא ר"ת<sup class="footnote-marker">45</sup><i class="footnote">בשו"ת מהר"מ ב"ב הוצ' רנ"נ רבינוביץ סי' שפ"ו ומהר"ח או"ז סי' קמ"ז הנ"ל, הרא"ש פי"ג סי' י"ז, מרדכי פי"ג סי' ר"פ, אגודה סי' קס"ט, קכ"א ע"ג, ועוד, מביאים כן בשם ספר הישר (ואינו לפנינו בס' הישר). ור' אליעזר בר' אפרים בתשובתו למהר"מ ב"ב, הוצ' מק"נ, ברלין תרנ"א, עמ' 188, כותב: כי יש מן הגדולים שמפרשים בשם ר"ת. ולהלן שם, עמ' 189: וכן פי' רבינו ברוך בר' יצחק מפי' ר"ת. ובריטב"א (לפי שטמ"ק ק"י סע"א, ד"ה מתני') מביא את דברי ר"ת בשם התוספות. ועיין בתוספות ק"י סע"א, ולא הזכירו את ר"ת, וגרסו בתוספתא: כופין <b>אותה</b>. ועיין בתשובות בעלי התוספות סי' מ', הוצ' איגס, עמ' 106.</i> שהביא את התוספתא בגירסא שלנו ("כופין <b>אותו</b>") ופירש על פיה גם את משנתנו שבכפיית הבעל עסיקינן, לפי שכבודה בת מלך פנימה, והכל הוא לטובת האשה, והוכיח כן גם מן הירושלמי. וכופין את הבעל ליתן גט, ואומרים לו: או כנוס, או פטור.<br>ברם רוב הראשונים גורסין בתוספתא: כופין <b>אותה</b>, וכ"ה ברי"ף הנ"ל שלפנינו, וכן כנראה גרסו שם גם הריב"ש והרשב"ץ (עיין להלן), וכן הוא בתשובות הרי"ף הנ"ל, ובעיטור ובשו"ת מהר"מ ב"ב הנ"ל, ובשו"ת הרשב"א ח"ד סי' קפ"ו, ועיי"ש גם בח"א סי' תרס"ב (=ח"ג סי' תל"ג), הגה"מ פי"ג מה' אישות הי"ז (מד"ו רפ"ב ואילך), במאירי, עמ' 503, ברא"ש<sup class="footnote-marker">46</sup><i class="footnote">בשטמ"ק ק"י ב', ד"ה לאתויי, מביא בשם הרא"ש: פשיטא דאין כופין אותה לצאת אחריו (כלומר, מא"י לחו"ל) וכו', וי"ל דמיירי אפילו הוא מחו"ל וגשא אשה בארץ, ובכה"ג כופין מיהודה לגליל, כדאית' בתוספ', והכא אין כופין משום ישובה של ארץ ישראל. ועיין בבלי גיטין מ"ד ב', ואין שום סתירה משם, ובהיא רוצה לצאת עסיקינן שם.</i> פי"ג סי' י"ז ובטור אה"ע סי' ע"ה (נגד רבינו תם שהביאו שם), רבינו ירוחם, מישרים, נתיב כ"ג ח"ח (קרוב לסופו), הרב המגיד פי"ג מה' אישות הי"ז (בכל הדפוסים שבדקתי), שו"ת הר"ן סי' י"א הנ"ל (עיין מ"ש לעיל, סד"ה וכן בעיטור), בנימוקי יוסף, בשו"ת הריב"ש סי' קע"ז (כנראה, העתיק ע"פ הרי"ף), ועיי"ש סי' פ"א, בתשב"ץ ח"א סי' צ"ז (כנראה, ע"פ הרי"ף), ועיי"ש ח"ג סי' פ"ו וסי' ק"י וסי' קנ"ז ושו"ת הרשב"ש סי' של"ז (ונעתיק אותו להלן). ועיין שו"ת תרומת הדשן סי' רט"ו ושו"ת הרדב"ז ח"א סי' תל"ה. וכן היתה הגירסא בתוספתא לפני הר"מ, כפי שיוצא מדבריו בפיה"מ למשנתנו ובחיבורו פי"ג מה' אישות הי"ז. וכן מוכח להלן בתוספתא שהכפייה היא ביחס לאשה, וכפי שהוכיחו הראשונים מן המקבילה בירושלמי. וכן פירשו הגאונים את משנתנו שהבעל הוא הכופה, עיין אוה"ג, התשובות, עמ' 372 ואילך.<br>עכשיו נשאלת השאלה כיצד נשתבשה הגירסא "אותו" בכל כתה"י של התוספתא המקויימים גם ע"י רבינו תם שנדחק לפרש אותה. וקרוב בעיני שצ"ל בתוספתא: כופין <b>אותן</b> לצאת, כלומר, את הנשים (בת גליל שנארסה לבן יהודה, ולהפך) לצאת, ונתקצרה הנו"ן הסופית, וקראו אותה וי"ו. ושמא יש כאן תיקון מדעת, מפני הסיום "שעל מנת כן נשאה", כלומר בלשון יחיד, אבל פשיטא שאין כאן שום הוכחה, ורגיל הוא במקורותינו שמתחילים בלשון רבים ("נשים דעלמא", ובפרט בנידון דידן שיש לפנינו שתי דוגמאות) ומסיימים בהפשטת הלכה בלשון יחיד.<br>והתוספתא שלנו ופירושיה השונים שמשה סלע המחלוקת בין מהר"מ ב"ב ורבני צרפת. ומעשה שהיה ביעקב בר' משה מרוטנברג שקדש ע"י שליח אשה מדורא, ודרש אח"כ שארוסתו תבוא למקומו, ופסקו כמה מן הגדולים שאינו יכול לכופה לצאת ממקומה, עיין שו"ת מהר"מ דפוס פראג וד' בודאפעסט סי' ר"נ וסי' רנ"א ובהוצ' מק"נ, עמ' 188 ואילך, וסמכו על פירוש ר"ת בתוספתא (עיין בהוצ' מק"נ הנ"ל). ורבינו תם גורס בתוספתא כגירסת הרי"ף ועוד, הראשון במי"ם, והשני בבי"ת, כלומר, שהיה מיהודה וארס אשה <b>ביהודה</b>, מגליל וארס אשה <b>בגליל</b>, אבל אם היה מיהודה וארס אשה <b>בגליל</b> וכו', דוגמת הירושלמי בגיטין שהבאנו לעיל, ד"ה ובירושלמי. ומפרש את התוספתא ואת משנתנו שאין כופין את האיש לצאת ממקומו, דווקא אם נשא אשה במקום מגוריו, אע"פ שהיא ממקום אחר, אבל אם נשא במקום האשה (מיהודה וארס אשה <b>בגליל</b>) כופין <b>אותו</b> ללכת למקומה. ואם האיש והאשה ממקום אחד ביהודה אע"פ שנשאה בגליל כופין אותו לצאת מגליל אפילו מעיר לכרך ומכרך לעיר וכו'. ובירושלמי, כנראה, גרס ר"ת כמו שהוא לפנינו (אלא שגורס שם: <b>אותו</b>), ומפרשו: מתניתא כשהיה ביהודה ונשא (כלומר, נשא שם, ביהודה) אשה מגליל, בגליל ונשא (כלומר, נשא שם) אשה מיהודה, בזה קיים דין משנתנו שאין מוציאין מארץ לארץ, הואיל ונשא אשה במקום מגוריו, אבל אם היה מיהודה ונשא אשה מיהודה, או מגליל ונשא אשה מגליל, אעפ"י שנשאה שלא במקום מגוריו כופין <b>אותו</b> לצאת, הואיל ושניהם ממקום אחד על דעת כן נישאת שישובו למקום מולדתם הקבוע.<sup class="footnote-marker">47</sup><i class="footnote">הראשונים מעתיקים את נוסחת ר"ת באופנים שונים ביחס לבי"ת ומי"ם, אבל מתוך פירוש ר"ת מוכח שאין יסוד להניח שהיתה לפניו גירסא אחרת בירושלמי, חוץ מזה שגרס שם כופין "אותו" (במקום "אותה" שלפנינו).</i> ונמצא שאין מחלוקת בין הירושלמי והתוספתא, שהרי בתוספתא גרסינן: וארס אשה ביהודה, כלומר, במקום מגוריה, אבל בירושלמי נשא במקום מגוריו (<b>ביהודה</b>) אלא שהיא היתה ממקום אחר. ובסיפא של הירושלמי מדברים ששניהם היו ממקום אחד, אלא שנשא אותה במקום אחר.<br>אבל מהר"מ ב"ב החזיק בגירסת הרבים בתוספתא "כופין אותה" לצאת, ואם היו שניהם מיהודה וארס ביהודה או להפך, אין כופין אותה לצאת, אבל אם היה מיהודה אעפ"י שארס בגליל (והכל כגירסת הרי"ף וסייעתו, הראשון במי"ם והשני בבי"ת) כופין אותה לצאת למקומו. והוא מוסיף: והא דקתני שעל מנת כן נשאה, ולא קתני שעל מנת כן קדשה, כיון דבקידושין איירי, י"ל להשמיענו רבותא, דאפילו אם אחר כן נשאה באחת משאר המדינות, כגון בעבר הירדן, כופין אותה לצאת ליהודה מתי שירצה, שעל מנת כן נשאה וכו'. ואשר לירושלמי, אף הוא גרס שם הראשון במי"ם והשני בבי"ת, אלא שהירושלמי הרי מדבר מפורש <b>בנישואין</b>, ולפיכך אפילו אם היה מיהודה, הואיל <b>והנישואין</b> היו בגליל, וכן להפך, אין מוציאין אותה ממקומה. אבל אם היה מיהודה ונשא אשה גלילית ביהודה, ושוב מרדה ושבה אל בית אביה כופין <b>אותה</b> לצאת. והחילוק בין הירושלמי והתוספתא הוא שהתוספתא מדברת באירוסין והירושלמי בנישואין. ובסוף דבריו<sup class="footnote-marker">48</sup><i class="footnote">בשו"ת שלו הוצ' רנ"נ רבינוביץ סי' שפ"ו, בשו"ת מהר"ח או"ז סי' קמ"ז, מ"ט ע"ב, ובתשובות מיימוניות סי' כ"ח הנ"ל.</i> חזר לפרש את התוספתא כשקדשה ע"י שליח, ובירושלמי הרי נקטו "ונשא" שאי אפשר לעשות ע"י שליח, ונקטו "ונשא" והוא הדין "ארס" בעצמו דומיא דנישואין שלא ע"י שליח, עיי"ש. ורבינו נדחק לפרש כן, כדי שהפסק שלו בעניין יעקב בר' משה שארס ע"י שליח לא יסתר את דברי רבינו תם, וכתב כן לרווחא דמילתא.<br>ומהר"ח או"ז (הנ"ל, מ"ח ע"ד) בעצמו מפרש את התוספתא כעין פירוש הראשון של מהר"מ, אלא שאומר שה"ה אם בן יהודה נשא בגליל, אלא שלא גילה דעתו בשום צד שרוצה להשאר בגליל, כגון שהניח נכסיו<sup class="footnote-marker">49</sup><i class="footnote">ועיין בבלי גיטין מ"ד ב'.</i> וביתו ביהודה, אבל הירושלמי מדבר בנשא בגליל ועקר לדירתו ומכר נבסיו שביהודה וכו', ומשום הכי נקט בתוספתא אירס, כי בשעת אירוסין אין דרך למכור נכסיו ולילך למקום שמארס, וסיים שעל מנת כן נשאה, כלומר, נישואין דומיא דאירוסין, ובירושלמי נקט נשאה שדרך קודם נישואין למכור נכסיו ולילך לדור במקום שישא.<br>ואחרון אחרון, הרשב"ש בסי' של"ז כותב: ולפי דעתי שכל צער הזה לגדולים אלו ז"ל לתרץ הירושלמי והתוספת' שלא היו צריכים לכך, לפי שהתוספתא לא דברה אלא במי שהוא ממחוז אחד ונשא אשה במחוז אחר והוא שלה, והירושלמי לא דבר אלא באיש ואשה שהם ממחוז אחד, או ממחוזות חלוקים, ונשאו במחוז שאינו מחוזם, ומדיוק לשונם משמע לי כן, שהרי בתוספתא לעולם מזכיר היה <b>מיהודה</b> ונשא אשה מיהודה (צ"ל: <b>ביהודה</b>), מגליל ונשא אשה מגליל (צ"ל: <b>בגליל</b>), שהרי בכל פעם שמזכיר שם האיש מזכירו במי"ם, ומקום האשה בבי"ת, והמ"ם מורה על ההעתק' והבי"ת היא נושאת מקום, ובירושלמי לעולם מזכיר שניהם במ"ם שהיא מורה על ההעתקה, וכיון שהמ"ם מורה על ההעתקה, נרא' שהירושלמי בשאין אח' מהם במקומו, לא האיש ולא האשה, אלא שכל אחד מהם ממחוז [אחד, או כל אחד מהם ממחוז אחר] ונשא במחוז שאינו לא מחוזו [ולא מחוזה], ולפיכך אני אומר לעניות דעתי שפירוש התוספתא הוא כך, שאם היה מיהודה וארס אשה ביהודה, או היה מהגליל וארס אשה בגליל, כיון שהמחוזות שוים ולא התנה עליה הוי כאילו הסכים לשבת עמה, כיון שהם ממחוז אחד, ואין שנוי במחוזות, וכן אם הוא מגליל ונשא אשה מגליל, אבל כשהוא ממחוז אחד והיא ממחוז <b>אחר</b>, אעפ"י שנשאה ממחוז שלה ולא התנה עליה, כיון שאין אדם עשוי להעתיק ממחוז שלו, וטלטולא דגברא קשה מדאיתתא, כדאי' בפ"ב דכתובות (כ"ח א') היה לה להתנות עליו, וכיון שלא התנית עליו, הוי סתמו כפירושו, והוי כאלו התנה עליה בפירוש שיוציאנה, וזהו שאמרו שע"מ כן נשאה. והירושלמי הוא, או כששניהם ממחוז אחד, או כל אחד מהם ממחוז אחד (צ"ל: אחר), ונשאו במקום שאינו מחוזם, ולפיכך כשנשא האיש לאשה הזו, והם כלם מיהודה, במחוז שאינו מחוזם יכול להוציאה ולהחזירה לעירו וכו'. ועיין ר"מ פי"ג מה' אישות הי"ז ובבית שמואל אה"ע סי' ע"ה ס"ק א', אות ב'. ועיין בבאור הגר"א שם, אות ג' ואות ד' בליקוט.
<small>47-48.</small> <b>אם אמ' אני פלני מיהודה נשאתי אשה מגליל, אין כופין אותה לצאת. ובגליל כופין אותה לצאת. </b>המלה "מיהודה" חסרה בכי"ו והשלמתיה ע"פ ד וכי"ע. וכגי' כי"ו הוא גם בד, אלא ששם חסרה המלה "אני". ולפי גירסא זו פירושו שאם אמר והזכיר בפירוש שהיא גלילית הוי ליה כאילו גילה דעתו שאין ברצונו לעקור אותה ממקומה, אבל אם הוא אמר שנשאה <b>בגליל</b> (כלומר, ולא הזכיר מוצאה), דינה כאילו נשא סתם וכופין אותה לצאת למקומו.<br>ברם בכי"ע: אמ' אני פלוני מיהודה ונשא אשה מגליל <b>כופין אותו</b> לצאת, ובגליל <b>אין כופין אותו</b> לצאת. והראשונים הנ"ל שדנו ברישא של התוספתא דלגו על ברייתא זו שבתוספתא ודנו במקבילה שבירושלמי. והיחיד הוא הר"ן על הרי"ף סי' ת"א שכתב: ומסיים בה בתוס' אי אמ' אני פלו' מיהודה נשאתי אשה מגליל <b>כופין אותו</b><sup class="footnote-marker">50</sup><i class="footnote">כ"ה בד"ק ובד"ו רפ"ב. אבל ברור שצ"ל: <b>אותה</b>, כמו שהגיה בדרך תמים שבתמת ישרים, ל"ו ע"ד. וכן מוכח מפירושו שם. ועיין בשו"ת שלו סי' י"א, עיין מ"ש לעיל בפנים, סד"ה וכן בעיטור.</i> אע"פ שעומד עכשו בגליל. ובגליל אין כופין <b>אותו</b><sup class="footnote-marker">51</sup><i class="footnote">צ"ל: אותה, כמו שהגיה בדרך תמים הנ"ל, עיין לעיל הע' 50.</i> לצאת, כלומר, אע"פ שהוא מיהודה, יכול (צ"ל: ויכול) להוציאה מכרך שבגליל לעיר שביהודה, אם היה מושבו ביהודה בעיר, לא כל הימנו שיאמר לה כיון שאני יכול לכופך להוציאך מכרך של גליל לעיר של יהודה, כ"ש שאני יכול לכופך להוציאך מכרך שבגליל [לעיר שבגליל], דליתיה, אלא למה שנתרצית בלבד נתרצית. וגירסת הר"ן מאשרת את גירסת כי"ע, אלא שגרס "אותה" (עיין בהערות 50–51) במקום "אותו" שבכי"ע.<br>ובירושלמי פי"ג ה"י, ל"ו ע"ב: אני פלוני שמיהודה ונשא אשה<sup class="footnote-marker">52</sup><i class="footnote">בכל נוסחאות התשובה שבראשונים הנ"ל (לעיל שם) בשם הירושלמי: <b>נשאתי</b> (ונשאתי), אבל בהוצ' רבינוביץ לנכון: ונשא, וכן יוצא ברור מן הפירוש.</i> מיהודה כופין אותה לצאת, מגליל אין כופין אותה לצאת. אני פלוני שמגליל ונשא אשה מגליל כופין אותה לצאת, מיהודה אין כופין אותה לצאת. וכן העתיק מהר"מ ב"ב,<sup class="footnote-marker">53</sup><i class="footnote">בשינויים בבי"ת ומי"ם. ואני מעתיק מהוצ' רנ"נ רבינוביץ סי' שפ"ו. ועיין גם ברא"ש הנ"ל. ועיין להלן, הע' 58.</i> ופירש: אני פלוני שמיהודה, פי' כך היו רגילים לכתוב וכו', אנא פלוני שמיהודה וכו' וכל לישנא דשטר, עד שכותבין בו <b>ונשא</b> אשה <b>ביהודה</b><sup class="footnote-marker">54</sup><i class="footnote">כ"ה בכל נוסחאות התשובה. ואצל מהר"ח או"ז: מיהודה.</i> כופין אותה לצאת אחריו ליהודה, מגליל אין כופין אותה לצאת, פי' אבל אם כתבו אני פלוני מיהודה ונשא אשה <b>בגליל</b> (כ"ה בכל נוסחאות התשובה) אין כופין אותה לצאת מגליל. וכן יש לפרש אני פלוני מגליל, כדפרישית.<br>ופירוש ר"ת במלואו לירושלמי הנ"ל נעתק בתשובת ר' אליעזר בר' אפרים:<sup class="footnote-marker">55</sup><i class="footnote">בשו"ת מהר"מ הוצ' מק"נ, עמ' 189. ואצל מהר"מ עצמו מקוצר.</i> אני פלוני שביהודה <b>נשאתי</b> אשה ביהודה<sup class="footnote-marker">56</sup><i class="footnote">צ"ל: מיהודה. וכ"ה בתשובות מיימוניות, ברא"ש ובמרדכי הנ"ל בשם ר"ת.</i> כופי' <b>אותו</b> לצאת (מגליל ואין כופי' אותו לצאת מיהודה).<sup class="footnote-marker">57</sup><i class="footnote">המוקף הוא פירוש ר"ת עצמו, ולא העתקה מן הירושלמי, ורבינו קיצר ולא העתיק את הפיסקאות "מגליל אין כופין אותו לצאת", "מיהודה אין כופין אותו לצאת".</i> אני פלוני שבגליל <b>נשאתי</b><sup class="footnote-marker">58</sup><i class="footnote">כל הראשונים שמביאים את דברי ר"ת מעתיקים בשמו מן הירושלמי: נשאתי (ולא: ונשא), והנכון הוא: ונשא, עיין מ"ש לעיל, הע' 52.</i> אשה מגליל כופי' <b>אותו</b> לצאת (מיהודה, אבל אין כופין אותו לצאת מגליל).<sup class="footnote-marker">59</sup><i class="footnote">כלעיל, הע' 57.</i> ורבינו גרס גם בירושלמי "אותו" במקום "אותה" שלפנינו, כשם שגרס בתוספתא. ובריטב"א (לפי שטמ"ק ק"י א', ד"ה מתני') בשם ר"ת ישנה השמטה ע"י הדומות, עיי"ש.<br>ולפי הגירסא שלפנינו בירושלמי, ולפי הפירוש שהבאנו לעיל (שו' 44–47), ד"ה ואחרון אחרון), כוונת הירושלמי היא שאם נשא אשה בארץ אחרת, כגון בעבר הירדן, וכתב בכתובה שהוא והיא מיהודה כופין אותה לצאת מארץ הנישואין ליהודה, אבל אם כתב שהוא נושא אשה מגליל, אין יכול לכופה לצאת ליהודה, וכן להפך, ועיין בפירוש הירושלמי כאן בשו"ת הרשב"ש של"ז הנ"ל. ועיין בבאור הגר"א אה"ע סי' ע"ה ס"ק א', אות ג', ואות ד' בליקוט.
<small>48-50.</small> <b>מוציאין מעיר שרובה גוים לעיר שרובה ישראל, ואין מוציאין מעיר שרובה ישראל לעיר שרובה גוים. </b>וכ"ה ברי"ף סי' ת"א, וממנו בתוספ' רי"ד ק"י ב', ברא"ש פי"ג סי' י"ז, בשיטה להר"ן, עמ' רכ"ח, ובשו"ת הריב"ש סוף סי' פ"ח. וכ"ה בפיה"מ להר"מ למשנתנו ובחיבורו פי"ג מה' אישות הי"ח ובמאירי, עמ' 503. ועיין בפיה"מ להר"מ בסוף מכילתין ובחיבורו פי"ג מה' אישות הי"ט ומ"ש בח"ד.<br>ובכי"ע: מוציאין מעיר שרובה גוים לעיר <b>שכולה</b> ישראל, ואין מוציאין מעיר שרובה ישראל לעיר <b>שכולה</b> גוים. ובירושלמי פי"ג ה"י, ל"ו ע"ב: תני מוציאין מעיר שרובה גוים לעיר <b>שכולה</b> ישראל (כגי' כי"ע בתוספתא), אבל לא מעיר <b>שכולה</b> ישראל לעיר <b>שרובה</b> גוים. ולכאורה יש כאן מחלוקת.<br>והדברים אמורים בא"י עצמה, או בחוץ לארץ עצמה, אבל מחו"ל לארץ מוציאין אפילו מעיר שרובה ישראל לעיר שרובה גוים.<sup class="footnote-marker">60</sup><i class="footnote">ר"מ פי"ג מה' אישות הי"ט. ועיין בבאור הגר"א אה"ע סי' ע"ה ס"ק ג', אות י"ד.</i> ובבבלי ק"י ב': לעולם ידור אדם בא"י אפילו בעיר שרובה גוים, ואל ידור בחו"ל ואפילו בעיר שרובה ישראל. ולהלן ע"ז פ"ה (כי"ע פ"ד) ה"ג: ישרה אדם בארץ ישר' אפי' בעיר שרובה גוים, ולא בחוצה לארץ,<sup class="footnote-marker">61</sup><i class="footnote">בכי"ו שם בטעות: לעיר.</i> אפי' בעיר <b>שכולה</b> ישראל. ובמכילתא לדברים (לפי מדרש תנאים, עמ' 58, מכ"י): מכן אמרו ידור אדם בארץ ישראל בעיר <b>שכולה</b> גוים, ואל ידור אדם בחוצה לארץ בעיר <b>שכולה</b> ישראל.
<small>50-51.</small> <b>הוא רוצה לבא לארץ ישראל, והיא אינה רוצה לבא, כופין אותה לבא. היא רוצה, והוא אינו רוצה, כופין אותו לבא. </b>וכ"ה בד, אלא שבכי"ו בט"ס ברורה: והוא אינו רוצה כופין <b>אותה</b> לבא. ובבבלי ק"י ב': ת"ר הוא אומר לעלות והיא אומרת שלא לעלות, כופין אותה לעלות, ואם לאו, תצא בלא כתובה. היא אומרת לעלות והוא אומר שלא לעלות, כופין אותו לעלות, ואם לאו, יוציא ויתן כתובה.<br>אבל בכי"ע כאן בסיפא: היא רוצה לבוא והוא אינו רוצה <b>אין</b> כופין אותו. וכן בירושלמי פי"ג הי"א, ל"ו ע"ב: הוא רוצה לעלות לארץ ישראל, והיא אינה רוצה כופין אותה לעלות. היא רוצה והוא אינו רוצה <b>אין</b> כופין אותו לעלות.<br>וכבר ישב על סתירה זו בין הירושלמי והבבלי בתשובות מהר"מ ב"ב הוצ' רנ"נ רבינוביץ סי' שפ"ו,<sup class="footnote-marker">62</sup><i class="footnote">תשובות מיימוניות דשייכי לה' אישות סי' כ"ח, שו"ת מהר"ח או"ז פי' קמ"ז, מ"ח סע"ד, מרדכי פי"ג סי' ר"פ ורא"ש פ"ג סי' י"ז.</i> ובהוצ' מק"נ (ברלין תרנ"א), עמ' 186, ויישב אותה בפתרון שהברייתא בבבלי מדברת בזמן הבית, והירושלמי בזמן הזה. אבל לפי פשוטו משמע שיש כאן מחלוקת בין התלמודים, וגירסת ד וכי"ו בתוספתא כמסורת הבבלי, וגי' כי"ע כמסורת הירושלמי, כרגיל בכתי"י של התוספתא, עיין מ"ש במבוא לתס"ר ח"ד, עמ' י"ג, לעיל ח"ב (כלאים), סוף עמ' 633, ד"ה נמצאנו, ועוד בכ"מ.<br>ובמשנתנו פי"ג מי"א: הכל מעלין לא"י ואין הכל מוציאין, הכל מעלין לירושלים ואין הכל מוציאין. אחד האנשים, ואחד הנשים, ואחד עבדים. אבל בכמה כת"י חסר "ואחד עבדים", ולעומת זה בכמה נוסחאות: אחד נשים ואחד עבדים, עיין במבוא לנוה"מ למהרי"ן אפשטין, עמ' 691, ואילך. ובבבלי ק"י ב' (ערכין ג' ב'): הכל מעלין לאתויי מאי, לאתויי עבדים, ולמאן דתני עבדים בהדיא לאתויי מאי וכו'. ומכאן שכבר בזמן האמוראים היו חילופי מסורות במשנה, ויש ששנו שם עבדים, והיינו: אחד נשים ואחד עבדים, ויש שלא שנו עבדים, ושנו במשנתנו: אחד אנשים ואחד נשים, עיין במבוא לנוה"מ הנ"ל, עמ' 692.<br>ולפי גירסת המשנה: הכל מעלין וכו' אחד אנשים ואחד נשים משמע לכאורה שאף האשה יכולה לכפות את האיש לעלות, ואם אינו רוצה יוציא ויתן כתובה, כמסורת הבבלי והתוספתא בד וכי"ו. ברם בירושלמי ובתוספתא לא נזכרה כתובה, והברייתא (בכי"ע) מפרשת שחלוק דין האשה מדין האיש. והאשה מעלה פירושה שהיא רשאית לעלות לבדה, ואם הבעל אינו רוצה, אין לה דין מורדת. אבל אין כופין אותו לעלות ואין כופין אותו לגרש אם אינו רוצה. ברם כשהיא אינה רוצה לעלות, הואיל ובעלה יכול לגרש אותה בעל כרחה רשאי לגרש אותה בלי כתובה, משום שהיא משמשת הסיבה לגירושין והיא מעכבת אותו מלקיים מצוות ישיבת א"י, ואינו גרוע ממעיר לעיר באותה מדינה שיכול להוציא אותה ואפילו בחוץ לארץ.<sup class="footnote-marker">63</sup><i class="footnote">ואם אינה רוצה לצאת אין לה כתובה, עיין באוה"ג התשובות, עמ' 372, סי' תתל"ג-תתל"ה. ועיין בס' חקרי לב אה"ע סי' ל"ר שהעלה שאינו רשאי לעזוב אותה בחו"ל ולמנוע ממנה מה שראוי לה, אלא אם רצה מגרש שלא בכתובה, וציין לשו"ת הר"ן סי' ל"ח, ועוד, עיי"ש.</i> תדע לך שהוא כן שהרי להלן בסיפא בכל הנוסחאות של התוספתא: אין כופין אותה לצאת וכו', כופין אותה שלא לצאת. ואם היא אינה רוצה לצאת מא"י אין כופין אותה לצאת והיא יכולה להשאר לבדה, ואין לה דין מורדת, אבל כשהיא רוצה לצאת כופין אותה שלא לצאת, ובבבלי אף שם מסורת אחרת, עיין מש"ש להלן. ובמה"פ בסוף מכילתין, ד"ה אין, פירש שלפי הירושלמי אחד אנשים וכו' אסיפא דאין הכל מוציאין קאי, עיי"ש.<br>אבל לפי גירסת המשנה: "הכל מעלין אחד נשים ואחד עבדים" משמע לכאורה שאין כאן נושא אלא נשוא שמעלין את הנשים ואת העבדים, וכן הבין בשטמ"ק את דברי רש"י במשנתנו ד"ה הכל,<sup class="footnote-marker">64</sup><i class="footnote">שכן כתב שם: "ובמהדורא בתרא כתב (כלומר, רש"י) הכל מעלין. את כל בני ביתו וכו', פי' דקדק לפרש <b>דמילת הכל קאי אעולין ולא על המעלין, מדאמרינן בגמרא הכל לאתויי עבדים"</b>. וכן משמע מדברי תוספ' רי"ד גיטין מ"ד ב', וגרס במשנתנו כאן: אחד נשים ואחד עבדים, עיי"ש. ובכתובות העתיק הרי"ד: א' אנשים א' נשים וא' עבדים, והפיסקא שלנו בתוספותיו לגיטין מקיימת את דברי מהרי"ן אפשטין (שהזכרנו לעיל בפנים, סד"ה ובמשנתנו) שבכתובות היא תרכובת של שני נוסחאות.</i> וממילא אין כאן קושי כלל למסורת הירושלמי ותוספתא כי"ע, עיין מ"ש ר"ד הלבני (ווייס) בתרביץ שכ"ט (תשרי תש"ך), עמ' 45 ואילך. אלא שאף פירוש זה קשה, שהרי בוודאי שמעלין עבד לכל מקום שבעה"ב רוצה,<sup class="footnote-marker">65</sup><i class="footnote">ועיין בתוספות ק"י ב', ד"ה היא אומרת.</i> שהרי הוא משועבד לו,<sup class="footnote-marker">66</sup><i class="footnote">עיין בתוספות ערכין ג' ב' שבשטמ"ק שם, אות א'. ואשר לסיפא "אין הכל מוציאין" הרי שם פירושו שאף אחד אינו מוציא (והלשון "אין הכל" הוא אגב הרישא) ואפילו אנשים.</i> ועלינו לומר שלא נקטו עבדים אלא משום סיפא "ואין הכל מוציאין". ואף הסיגנון "הכל מעלין", "ואין הכל מוציאין" במשמעות נשוא הוא מגומגם קצת.<sup class="footnote-marker">67</sup><i class="footnote">ואעפ"י שאמרו בבבלי ק"י ב': ואין הכל מוציאין לאתויי מאי? לאתויי עבד שברח מחו"ל וכו', ושם הרי בוודאי פירושו שאין מוציאין את העבד, אלא שאין להשוות דבר הבא מריבוי (שאינו נוגע ישר ללשון המשנה) לדבר המפורש במשנה.</i> והר"מ (ה' עבדים פ"ח ה"ט) והראב"ד (הביאו הר"ן בסוגיין)<sup class="footnote-marker">68</sup><i class="footnote">אלא שמלשון הראב"ד ("שכופה את רבו להעלותו עמו") משמע שפירש שבעליו עולה לא"י ורוצה לעזוב את העבד בחו"ל שיעבוד שם בנכסיו, כמו שהבין לנכון בהפלאה ק"י ב', ד"ה לאתוי עבדים. ולפ"ז בעבד הכוונה היא שמעלה את עצמו בעל כרחו של בעליו.</i> והר"י (ערכין ג' ב', ד"ה לאתויי) והטור פירשו שאף העבדים מעלים לא"י, והבעלים יכולים למכרו לאחר בא"י, ואם העבד רוצה להפקיע את עצמו בכוונה, הרי ברשות הבעלים למכרו לבעלים קשים בא"י.<sup class="footnote-marker">69</sup><i class="footnote">עיין בתוספות ק"י ב', ד"ה ה"ג. ועיין באוה"ג, הפירושים, עמ' 58–59, הע' ח'. ולפירוש הראב"ד (לעיל הע' 68) אין בכלל שום קושי.</i> ובטעם הדבר כבר פירש הראב"ד (הנ"ל) שהואיל ועבד מצווה במצוות כנשים אין הבעלים יכולים להפקיע ממנו מצות יישוב א"י. אבל בתוספתא ע"ז פ"ד (כי"ע פ"ג) הי"ח משמע קצת שאין העבד מעלה את בעליו, עיי"ש. ולפ"ז צריך לומר שלא שנו במשנתנו "עבדים", ואף לפנינו בתוספתא לא נתפרש דין עבדים, עיין מ"ש מהרי"ן אפשטין הנ"ל, עמ' 692. ועדיין צ"ע בדבר.
<small>51-53.</small> <b>הוא רוצה לצאת מארץ ישר', והיא אינה רוצה, אין כופין אותה לצאת. היא רוצה והוא אינו רוצה, כופין אותה שלא לצאת. </b>וכ"ה בד ובכי"ע.<sup class="footnote-marker">70</sup><i class="footnote">אלא שבכי"ע בסיפא: כופין <b>אותו</b> שלא לצאת, וצ"ל: <b>אותה</b>.</i> וכ"ה הלשון בירושלמי בסוף מכילתין. ועיין מ"ש בפירושה לעיל בסמוך, שו' 50–51, ד"ה ולפי. ובבבלי ק"י ב' הסדר בברייתא הפוך והסיגנון אחר, וכ"ה שם: היא אומרת לצאת והוא אומר שלא לצאת, כופין אותה שלא לצאת, ואם לאו תצא בלא כתובה (ובוודאי שאף לפי התוספתא הדין כך, שהרי כופין אותה שלא לצאת גם לגירסת התוספתא). הוא אומר לצאת והיא אומרת שלא לצאת <b>כופין אותו שלא לצאת</b>, ואם לאו יוציא ויתן כתובה. הרי לך שאף כאן שנו בבבלי "כופין אותו שלא לצאת" במקום "אין כופין אותה לצאת" שבתוספתא ושבירושלמי. 

Halakhah 6

<small>53-54.</small> <b>המוציא שטר בבל, גובה עליו כסף בבל, ארץ ישראל, גובה עליו כסף ארץ ישראל. </b>וכ"ה ("שטר בבל", "ארץ ישראל") גם בד. ובכי"ע: שטר חוב <b>כתוב</b> בבבל וכו', <b>בארץ</b> ישראל וכו' והיא היא. וכבר העירותי בתס"ר ח"ב (ירושלים תפרח"י), עמ' 45, שכל הברייתא נכפלה להלן ב"ב פי"א ה"ג. והיא נשנית כאן אגב משנתנו בסוף מכילתין, וכמו שסיימו כאן "מה שאין כן בכתובת אשה". וכן הובאה הברייתא בבבלי ק"י ב'. ולפי שיטת הבבלי מסתבר לפרשה שהדינר בבבל משקלו יותר מאשר בא"י, ולפיכך נותן לו דינר בבל, כמקום הכתיבה, ולא כמקום הגבייה. ועיין על כל הברייתא בס' התרומות שער נ"ד ח"א, ובראשונים במקומו ק"י ב'. 
<small>54-55.</small> <b>היה כתוב סתם, מוציאו בבבל, גובה עליו כסף בבל וכו'. </b>כלומר, אם לא היה כתוב שם המקום שנכתב השטר גובה את המטבע של מקום הגבייה. וכתבו תלמידי רבינו יונה (לפי שטמ"ק ק"י ב', ד"ה המוציא) שאפילו אם נתברר מקום הכתיבה אין אנו הולכים אלא אחר מקום הגבייה, משום שבכוונה לא כתב שם המקום בשטר, ונשתעבד לו מדעתו ליתן לו כפי מקום הגבייה. וכן כתב הריטב"א ק"י סע"א והר"ן בסוף מכילתין, וכן משמע מדברי הרמב"ן ק"י ב' (לעניין כתובה) שכתב שם: גובה ממעות בבל, או מן המקום שנכתב, כשאר שטרות, או במקום שגרשה, <b>שכך קבל עליו כשכתב סתם</b>. אבל הרמב"ם בספי"ז מה' מלוה ולוה חולק. וכתבו בפירוש רבינו יהונתן על הרי"ף כת"י ובס' התרומות שנ"ד סי' ב' הנ"ל שהטעם הוא שאנו מחזיקים שבוודאי כאן היה דר גם בשעת ההלואה.<sup class="footnote-marker">71</sup><i class="footnote">לשון ר' יהונתן כת"י: דסתמ' דמילת' במקום שהוא דר עכשיו היה דר בשעת הלואה, שאין דרך בני אדם לעלות ממקומם בכל שנה, אלא מיעוט', והילכ' אין אדם (כנראה שצ"ל: אנו) חוששין למיעוט. וכע"ז בס' התרומות. ומסתבר שר' יהונתן שאב כאן מרש"י מהדו"ק, כדרכו, אעפ"י שבשטמ"ק לא הביאו. ועיין בר"מ וברמב"ן שהזכרנו בפנים (ומש"ש הרמב"ן בשם הר"מ). וצ"ע.</i> ובגידולי תרומה שם, שכ"ה ע"ג, תמה על שיטת הר"ן הנ"ל, כיצד מותר לו לשלם יותר ממה שהלוהו, והרי יש כאן רבית, ועיין מ"ש ע"ז בתיקון סופרים על העיטור, ק"י ע"ג, וציין להגהות מרדכי בסוף פירקין. 
<small>55-56.</small> <b>כתוב בו כסף סתם, הרי זה גובה כל זמן שירצה. </b>וכ"ה בד. ובכי"ע: כל <b>מקום</b> שירצה. וכ"ה בתוספתא ב"ב הנ"ל (לעיל, שו' 53–54, ד"ה המוציא) בכל הנוסחאות לרבות קג"נ. ועיין מ"ש להלן, ד"ה ובבבלי, בשם הראבי"ה. ולפיכך קרוב לוודאי שכן צ"ל גם לפנינו וכתב סופר: כל מק', וטעה הקורא וקרא: כל מן, ותקנו אח"כ: [ז]מן. ובבא זו דבוקה לשלפניה, והיינו אם היה כתוב "סתם", ולא נזכר בשטר לא שם המקום, ולא שם המטבע, גובה המלוה את השטר בכל מקום שימצא את הלוה, וכמטבע הכסף הפחות שיצא באותו מקום. ובטור חו"מ סי' מ"ב כתב: ואם אין שום מטבע מפורש הולכין אחר המטבע של אותו המקום שנכתב בו, אם נכתב בבבל נותן לו מטבע של בבל, אם נכתב בא"י נותן לו מטבע של א"י, ואם אין מפורש בו באיזה מקום נכתב נותן לו מהמטבע הקטן היוצא במקום שמוציא אותו. ועיין בפרישה ובדרישה שם, אות י"ט. ועיין בס' התרומות שנ"ד ח"א סי' ג' הנ"ל. ולשיטת הרמב"ן, תלמידי ר"י, הריטב"א והר"ן הנ"ל הדברים מובנים, שכן נשתעבד לו מתחילה.<br>ובבבלי ק"י ב': כתוב בו כסף סתם, מה שירצה לוה מגבהו. ועיין בבלי ב"ב קס"ה ב' ובראשונים כאן ושם, והמסקנא היא שנותן לו מטבע של כסף הקטן ביותר של אותו מקום. ובראבי"ה ח"ד סי' תתקי"ט, עמ' ש"א: ותנו רבנן המוציא שטר וכו' עד כתוב בו כסף סתם <b>מגביהו בכל מקום שירצה</b>.<sup class="footnote-marker">72</sup><i class="footnote">וכ"ה גם ביאהרבוך הפרנקפורטי ח"ג, החלק העברי, ריש עמ' 11. ומלשונו ברור שמעתיק את הבבלי, ולא את התוספתא, עיי"ש. והגירסא "מגביהו בכל מקום שירצה" קשה מאד, וכי יכול הלוה לדחות את המלוה למקום שהוא רוצה, והרי לכל הפחות אנו הולכים או אחרי מקום ההלואה, או אחרי מקום הגבייה (אם לא נזכר מקום ההלואה), ומקום הגבייה תלוי במלוה ולא בלוה. וצריך לפרש שהלוה פורע למלוה בכל מקום שימצא אותו, אם הוא מרויח בכך, עיין חו"מ סי' ע"ד ס"ק א'. ויותר נ"ל לשער שיש השמטה ע"י הדומות בדברי הראבי"ה, וצ"ל שם: מגביהו [כל מה שירצה. ובתוספתא גרסינן הרי זה גובה] כל מקום שירצה, מה שאין כן וכו". וגירסת התוספתא הוא מאמר המוסגר, כרגיל אצל הראשונים.</i> מה שאין כן בכתובה.<sup class="footnote-marker">73</sup><i class="footnote">ולא יפה עשו בתוספתא הוצ' ראם שפתחו הלכה חדשה בבבא שלנו (כלומר, במה שאין כן וכו').</i>
<small>56.</small> <b>מה שאין כן בכתובת אשה. </b>וכ"ה בבבלי הנ"ל, ואמרו שם עלה: אהייא ? אמר רב משרשיא ארישא, לאפוקי מדרשב"ג דאמר כתובה דאורייתא. כלומר, כתובה אינה כשטר חוב, ואין הולכין תמיד אחר מקום הכתיבה, ואם המטבע הוא פחות במקום הגירושין, נותן לה כמקום הגירושין, וכמשנתנו ספי"ג, וכתובה דרבנן, ומקולי כתובה שנו כאן. אבל עיין מ"ש להלן, שו' 56–58, ד"ה ברם. 
<small>56-58.</small> <b>נשא אשה בארץ ישראל וגירשה בארץ ישראל, נותן לה כסף ארץ ישראל [בא"י, וגרשה בבבל, נותן לה כסף א"י, בבבל, וגרשה בא"י, נותן לה כסף א"י.] </b>כ"ה בד. והיא הגירסא הנכונה, ולפנינו, וכן בכי"ע, נשמט ע"י הדומות. ולהלן, שו' 61, ד"ה ובשטמ"ק, שערנו שכן היתה הגירסא גם לפני רבינו יונה ותלמידיו. ובכי"ו, כי"ע וד אין שום הפסק בין הלכה זו לשלפניה, והיא מפרשת את "מה שאין כן בכתובה" (וכן פירש בח"ד), ובכתובה נותן לה כמטבע הפחות (כסף א"י), אפילו אם נשאה בבבל. וסברו בבבלי שמטבע א"י פחות ממטבע בבל (כשם שהוא פחות ממטבע קפודקיא), ועזבו בתוספתא את הדוגמא של משנתנו ("מעות קפודקיא")<sup class="footnote-marker">74</sup><i class="footnote">קפודקיא היתה מפורסמת במזרח התיכון בבית טביעת המטבעות שלה, עיין בס' An Economic Survey of Ancient Rome בעריכת T. Frank ח"ד, עמ' 714, 873. ועיי"ש עמ' 218, ובהע' 36 שם.</i> ונקטו מעות "בבל", כדי להתאימה לרישא ולרישא דרישא כאן. וכן משמע<sup class="footnote-marker">75</sup><i class="footnote">כלומר, שגירסת ד נכונה.</i> להלן, שו' 61, שאמרו: אע"פ שהן בבבל, ובתוספתא כאן מדברים רק במעות בבל לעומת מעות א"י.<br>ברם להלן נראה שבא"י פירשו שמטבע א"י יפה מכל הארצות, ות"ק של משנתנו סובר שכתובה דאורייתא, ולפיכך נותן לה ממעות א"י,<sup class="footnote-marker">76</sup><i class="footnote">והכוונה לכסף בשקל הקודש, לכסף ירושלמי, עיין להלן בסוף הפרק.</i> אעפ"י שהנישואין היו בארץ אחרת, ולפ"ז "מה שאין כן בכתובת אשה" מתפרש לחומרא, שנותן לה במטבע העדיף, אע"פ שהכתובה נכתבה בבבל, ואין דינה כבעל הוב שהולכין בו אחר מקום הכתיבה. ועיין מ"ש להלן בסמוך.
<small>58-59.</small> <b>רבן שמעון בן גמליאל אומ' (במקום הנשואין) כתובת אשה ובעל חוב במקום הנשואין. </b>המלים המוקפות ליתא בד ובכי"ע ובראשונים שנביא להלן. וכל הברייתות עד סוף הפרק נעתקו בשם התוספתא בעיטור כתובות, ד"ו ע"ד ע"ג, הוצ' רמא"י, ל' ע"א. והבבא שלנו בחי' הרמב"ן ק"י ב', ד"ה נשא, ובר"ן סוף מכילתין, סד"ה מקולי. ולכאורה מוכח מכאן שרשב"ג (המשוה אשה לבעל חוב) סובר שכתובה דאורייתא, וכשיטת הבבלי.<sup class="footnote-marker">77</sup><i class="footnote">וממילא עלינו לפרש אף את הרישא בשיטת הבבלי שמעות בבל עדיפות ממעות א"י, והת"ק סובר שכתובה דרבנן, וכמו שהבאנו לעיל, שו' 56, ד"ה מה שאין, ושו' 56–57, ד"ה נשא.</i> ועיין מ"ש להלן.<br>וכבר הקשו הראשונים<sup class="footnote-marker">78</sup><i class="footnote">עיין בתוספות י' א', ד"ה נותן, בשטמ"ק שם, ברמב"ן ובריטב"א ק"י ב', במאירי, עמ' 504, בשטמ"ק שם, ועוד.</i> הואיל וסובר רשב"ג שכתובה דאורייתא למאי נפקא מינא באילו מעות הוא פורע לה, והרי צריך לשלם לה כשיעור הקצוב בתורה, ותירצו באופנים שונים. והרמב"ן והריטב"א פירשו שאעפ"י שסובר רשב"ג שכתובה דאורייתא היינו עיקר ההלכה, אבל השיעור הוא תקנת חכמים. וכן בעיטור הנ"ל: ש"מ דרשב"ג (דאמר) דסבירא ליה כתובה דאורייתא, אינו ככסף האמור בתורה ממש וכו'. ובמכילתא דרשב"י (המכילתא הבבלית, עיין במבוא שם, עמ' י"ג-י"ד), עמ' 209: רבן שמע' בן גמליאל אומ' כתובת אשה אין לה <b>קיצבה מן התורה</b>. ומלשון זה משמע כשיטת הראשונים הנ"ל.<sup class="footnote-marker">79</sup><i class="footnote">ועיין בתוספות סוטה כ"ז א', ד"ה איש.</i> ועיין מ"ש להלן.<br>ובבבלי י' א' הביאו שתי ברייתות סותרות, ולשיטת אחת מהן סובר רשב"ג שכתובת אשה מן התורה, ולדעת השנייה סובר רשב"ג שהיא מדרבנן, והפכו את השנייה, והוכיחו מן המשנה שלנו שהוא סובר שכתובת אשה מן התורה כבתוספתא כאן.<br>ובירושלמי בסוף מכילתין, ל"ו סע"ב, אמרו על משנתנו: נותן לה ממעות ארץ ישראל. הדא אמרה שמטבע ארץ ישראל יפה מכל הארצות. הדא מסייעא למאן דאמר כתובת אשה מדברי תורה.<sup class="footnote-marker">80</sup><i class="footnote">עיין ירושלמי פ"ג ה"ה, כ"ז ע"ד.</i> ודלא כרבן שמעון בן גמליאל, דתני כתובת אשה מדברי תורה. רבן שמעון בן גמליאל אומר אין כתובת אשה אלא מדברי סופרים. [הדה מסייעא למען דאמר מטבע היוצא].<sup class="footnote-marker">81</sup><i class="footnote">כן מעתיק בעיטור, כתובה, ד"ו ע"ד סע"ב, הוצ' רמא"י כ"ט ע"ד. וכ"ה בשטמ"ק י' א', ד"ה חכמים, בשם תלמידי רבינו יונה, ובהגהות מרדכי סוף כתובות.</i> ובפירוש הפיסקא האחרונה נ"ל שהכוונה לסוף משנתנו: נשא אשה בקפודקייא וגירשה בקפודקייא נותן לה ממעות קפודקייא, וכבר העירו הראשונים<sup class="footnote-marker">82</sup><i class="footnote">עיין רש"י מהדו"ק בשטמ"ק, וכ"ה בפי' רבינו יהונתן, במאירי, סוף עמ' 504, ובמלא"ש למשנתנו.</i> שהיא משנה שאינה צריכה, ואמרו דלא נקטוה אלא בדרך איידי. אבל הירושלמי פירש שאפילו החכמים שסוברים שכתובה דאורייתא (לפי שיטתו) מכל מקום אינו נותן לה בקפודקייא אלא במטבע היוצא.<sup class="footnote-marker">83</sup><i class="footnote">אבל עיין בעיטור הנ"ל (לעיל הע' 81) שאף הוא כתב על בבא זו: אלא ודאי לרבנן איצטריך, וש"מ מטבע היוצא נותן לה, ופירשה ע"פ הבבלי שהחכמים סוברים שכתובה דרבנן. וצ"ע.</i> וכבר נחלקו אמוראים בכך בירושלמי פ"א רה"ב, כ"ה רע"ב: [רב] הונא בשם שמואל בשקל הקודש,<sup class="footnote-marker">84</sup><i class="footnote">ועיין בתוספות ב"ק ל"ו ב', ד"ה ושל, ובשטמ"ק כאן י' א', סד"ה רשב"ג (בשם שיטה ישנה). ואף שהירושלמי דייק ממשנתנו שנותן במטבע היוצא, אפשר ששמואל תירץ אותה, או שלא היתה לפניו בבא זו במשנתנו, כשם שאיננה בהוצ' נפולי ובהוצ' לו (אבל מסתבר יותר שנשמטה בבא זו בשתי ההוצאות הנ"ל בטעות, ע"י הדומות).</i> ר' בא בר בינא אמר מטבע היוצא וכו', וכן סוברים שם כמה אמוראים, והביאו הרמב"ן כאן ק"י ב'<sup class="footnote-marker">85</sup><i class="footnote">וכתב שם בסוף דבריו: ואל תטעה במה שתמצא עוד בירושלמי אמרין בשם ר' מונא במקום שאין כותבין, אבל במקום שכותבין מה דהיא מפקא היא גביא, דלאו אהא מילתא קאי אלא אמתני' קאי וכו'. וכנראה שרבינו כיוון לעיטור הנ"ל, שלא תטעה לפרש כן.</i> והעיטור, כתובות, ד"ו ע"ד ע"ב, הוצ' רמא"י כ"ט ע"ד, ועוד. ושניהם סוברים שכתובה דאורייתא, עיי"ש בסוגיא, ולשמואל באמת משלם בכל מקום בשקל הקודש. ועיין בחילוקי מנהגים שבין אנשי מזרח וא"י סי' ז', הוצ' ר"מ מרגליות, עמ' 102 ואילך, ובבאור שם. ועיין אוה"ג, התשובות, עמ' 38 ואילך.<br>ולפי הירושלמי הנ"ל עלינו להניח שלא ידע מדברי רשב"ג בתוספתא כאן, ודברי רשב"ג הרי מוכיחים אף על דברי הת"ק, ואם הוא סובר שכתובה דאורייתא, וחולק על הת"ק, מכאן שהת"ק (=ת"ק של משנתנו) סובר שכתובה דרבנן, וכל הברייתא היא ברייתא בבלית. אבל לפ"ז בהכרח שמעות בבל עדיפות ממעות א"י, וקשה מאד לפרש את הבבא שלהלן, שו' 60, ד"ה כולם, עיין מש"ש.<br>ולפיכך נראה שלשון רשב"ג כאן בתוספתא אינו מוכיח כלום, לא לכאן ולא לכאן. ולשיטת הירושלמי שמטבע א"י יפה מכל הארצות בוודאי סובר הת"ק גם בתוספתא שכתובה דאורייתא, ועדיפה מבעל חוב, שבעל חוב גובה את המטבע של מקום כתיבת השטר, אבל האשה גובה כתובתה לפי המטבע היפה שבשתיהן, ואם המטבע של מקום הגירושין יותר יפה מן המטבע של מקום הנישואין, גובה כמקום הגירושין, משום שכתובה דאורייתא,<sup class="footnote-marker">86</sup><i class="footnote">ומה שכתבנו לעיל בפנים, ד"ה וכבר הקשו, ביחס לרשב"ג בשיטת הבבלי אפשר להעביר לרעת החכמים בשיטת הירושלמי.</i> ושיעורה קבוע במטבע א"י, היפה ביותר.<sup class="footnote-marker">87</sup><i class="footnote">ורק אם נישאת בחו"ל ונתגרשה בחו"ל נוטלת במטבע היוצא לפי מ"ד אחד (ולפי מ"ד אחר אף שם נוטלת תמיד בשקל הקודש, עיין מ"ש לעיל בפנים).</i> ורשב"ג סובר כתובה דרבנן, אלא שאף הכותב כתובה הרי משעבד את עצמו, ואשתו היא כבעלת חוב, והולכים אחרי מקום הנישואין (כלומר, מקום החיוב), ולפיכך נותן לה ממעות בבל (הפחותות) אם נישאת בבבל, ואינה עדיפה משטר שכתוב בבבל שגובה כסף בבל, ואין כאן מקולי כתובה. ורשב"ג חולק על הבבא "מה שאין כן בכתובת אשה",<sup class="footnote-marker">88</sup><i class="footnote">וכן מפרש רש"י במהדו"ק (לפי שטמ"ק): "והואי <b>מה שאין כן</b>, דלא כרשב"ג, דאמר במתני' דכתובה נמי אזלינן בתר שעבודא". ודברים הללו אפשר לומר בין למ"ד כתובה דאורייתא ובין למ"ד כתובה דרבנן. ועיין להלן הע' 89.</i> וסובר שדין בעל חוב וכתובת אשה שוים בזה. והירושלמי מפרש את דבריו שבתוספתא כשם שהוא מפרש את דבריו שבמשנתנו שהוא מקל על הבעל, וכתובה דרבנן, ואין כאן קולי כתובה.<sup class="footnote-marker">89</sup><i class="footnote">ובפני יהושע ק"י ב' באמת הקשה על הבבלי כיצד אפשר להוכיח ממשנתנו שרשב"ג סובר כתובה דאורייתא, וכל דבריו שם קיימים גם לגבי התוספתא, וכמו שכתבנו לעיל בסמוך בפנים. ותירץ שהבבלי כאן סמך בעיקר על הסוגייא לעיל שם י' א', עיי"ש.</i>
<small>59-60.</small> <b>חמש סלעים של בן, שלשים של עבד וכו'. </b>עיין במשנת בכורות פ"ח מ"ז, תוספתא שם פ"ו הי"ב. ובירושלמי פ"א ה"ב, כ"ה ע"ב, הביאו משנת בכורות, ודייקו ממנה שלא שנתה כתובה, שבכתובה נותן ממטבע היוצא, ודחו: כלום למדו (מ)כתובת אשה לא מאונס וממפתה, מכיוון דתנינן האונס והמפתה, כמאן דתנא כתובת אשה עמהם. ולשיטת הבבלי דברי רשב"ג הוא מאמר המוסגר, ואנו חוזרים כאן לדברי חכמים, עיין מ"ש להלן בסמוך. 
<small>61.</small> <b>כולם אע"פ שהן בבבל, גובה עליהן כסף ארץ ישראל. </b>וכ"ה בד. ובכי"ע: כולם אף על פי בבבל. ובעיטור, כתובות, הוצ' רמא"י, ל' ע"א, הנ"ל: כולן אעפ"י <b>שהוציא</b> בבבל גובה כסף א"י. והנכון כלפנינו, ופירושו שכל החיובים הנ"ל הקצובים מן התורה נותן להם כסף א"י, אעפ"י שהמעשה היה בבבל והגבייה היתה בבבל,<sup class="footnote-marker">90</sup><i class="footnote">התוספתא לא נכנסה כאן בעניין דין דיני קנסות בבבל, ואפילו דנו שם דיינין סמוכין מא"י.</i> ואינן דומין לכתובה, שלפי משנתנו כולם מודים בה שאם נישאת ונתגרשה במקום אחד גובה במטבע היוצא. ובדברים הללו החיוב הוא קצוב, ואין הבדל באיזו מטבע הוא גובה ובלבד שיגבה כשיעור כסף ארץ ישראל. ובמכילתא דרשב"י משפטים כ"ב ט"ז, הוצ' אפשטין־מלמד, עמ' 209 (לעניין אונס ומפתה): ת"ל כסף. יכול <b>בבליות</b> עלמיות <b>וקפוטקיות</b><sup class="footnote-marker">91</sup><i class="footnote">מכאן תשובה לדברי בעל שיטה ישנה שהביא בשטמ"ק (י' א', ד"ה רשב"ג) שכתב: וכל כסף האמור בתורה כסף צורי (עיין להלן בתוספתא), <b>דהיינו מעות קפוטקיא</b>. וכאן מפורש שכסף צורי לחוד וכסף קפוטקיא לחוד.</i> וכו', אף כאן בשקל הקודש. ולשיטת הבבלי הנ"ל שמעות א"י פחותות ממעות בבל (עיין מ"ש לעיל, שו' 56–58, ד"ה נשא) קשה מאד לפרש בבא זו שבתוספתא, והרי שיעור הללו בוודאי קצוב מדאורייתא, ואיך אפשר לומר שיתנו להם בבבל במטבע הפחותה של א"י. ועוד שלהלן מפורש שהכוונה כאן לכסף ירושלמי, והוא המטבע העתיק, כלומר שקל הקודש.<br>ולפיכך נראה שאף בבא זו מתפרשת בשיטת הירושלמי, ומטבע א"י הוא יפה מכל הארצות, ובדברים הללו החמירו עוד יותר מאשר בכתובה, שבכתובה אם נישאת בבבל וניתגרשה בבבל נוטלת במטבע בבל, במטבע היוצא, אבל בדברים הללו אע"פ שהמעשה והגבייה היו בבבל משלמים כסף א"י<sup class="footnote-marker">92</sup><i class="footnote">ועיין בירושלמי שהעתקנו לעיל בסמוך, שו' 59–60, ד"ה חמש סלעים.</i> (כלומר, לפי שיעור כסף א"י).<br>ובשטמ"ק י' א', ד"ה חכמים (ד"ק מ"ט ע"ד), מביא בשם תלמידי רבינו יונה: "ורבינו יעקב ז"ל היה מתרץ שלא נחלקו אלא בתוספת, דבקפודקיא הוסיפו על מנה צורי, ואותו התוספת חייב לתת אותו, כדחזינן גבי בכור (בכורות נ' א') שחייב לתת לכהן התוספת שהוסיפו וכו', ורשב"ג<sup class="footnote-marker">93</sup><i class="footnote">כלומר, הסובר כתובה דאורייתא לשיטת הבבלי.</i> ז"ל היה אומר שאעפ"י שלא גרשה לשם נותן לה התוספת, ואין זה נכון, דבתוספתא משמע בהדיא דבאונס ומפתה אינו נותן התוספת שהוסיפו בשקלים, וכתובה מאונס ומפתה נפקא, וכי היכי דבהני אינו נותן התוספת, ה"נ בכתובה". ולפי גירסת כי"ו ובי"ע לעיל, שו' 56–58, ד"ה נשא, אין שום הוכחה שמעות בבל יתירות על מעות א"י,<sup class="footnote-marker">94</sup><i class="footnote">מן הבבלי ק"י ב' אין שום הוכחה אילו מעות עדיפות מעות בבל, או מעות א"י. ולהלן שם אמרו (על הברייתא שלעיל): מה שאין כן בכתובה, אהייא? אמר רב משרשיא ארישא, לאפוקי מדרשב"ג, דאמר כתובה דאורייתא. ופירשו רוב הראשונים (רבינו יהונתן, תוספ' רי"ד קי"א א', שטמ"ק, ר' יהודה אלמנדרי סוף כתובות ועוד) שארישא כוונתו ל"כתוב בו בבל, מגבהו ממעות בבל", ולפ"ז מה שאין כן בכתובה פירושו שאם גירשה בא"י גובה ממעות א"י, אעפ"י שנישאת בבבל, ומקולי כתובה שנו כאן, ומכאן בהכרח שמעות בבל עדיפות. ברם הרי אפשר לפרש ארישא (כלומר, לאפוקי סיפא: כתוב בו סתם), היינו: כתוב בו א"י מגבהו ממעות א"י, ומעות א"י עדיפות ממעות בבל, מה שאין כן בכתובה שאם נתגרשה בבבל גובה ממעות בבל, אעפ"י שנישאת בא"י. ועיין בפי' תלמידי רבינו יונה (בשטמ"ק) שם, ד"ה כתוב בו, ואפשר מאד שפירשו כנ"ל. ועיין גם בריטב"א במקומו שם. אבל בתוספתא לעיל, שו' 56–58, מוכח בפירוש שמעות בבל עדיפות, לפי שיטת הבבלי שהחכמים סוברים שכתובה דרבנן, ומקולי כתובה שנו כאן.</i> וממילא אין מכאן שום קושיא על ר' יעקב. ונראה שרבינו יונה גרס לעיל שם כגי' הדפוסים, וכמו שהוספנו בפנים, ולפי שיטת הבבלי אנו מוכרחים לפרש שם שכסף בבל הוא עדיף מכסף א"י, ולפ"ז מפורש כאן שבאונס ומפתה נותן כסף א"י ולא כתוספת מטבע בבל, ולפיכך הקשו תלמידיו מה שהקשו.
<small>61-62.</small> <b>כסף שדברה בו תורה בכל מקום, זה כסף צורי. </b>עיטור הנ"ל, כפו"פ פט"ז, עמ' שצ"א. ועיין ירושלמי קידושין פ"א ה"ג, נ"ט ע"ד, ה"ה, ס' ע"ג, ב"ר פנ"ח-ז', עמ' 626, פסיקתא דר"כ, ריש עשר תעשר, הוצ' מנדלבוים, עמ' 160, פסיקתא רבתי פיס' א', הוצ' רמא"ש ב' ע"א, רות רבה פ"ז, י"א, שמו"ר פל"א י"ז, תנחומא וירא סי' ד', בהר (בשתי המהדורות) סי' א', שם ראה סי' י' (בובר סי' ד'), בבלי קידושין י"א א', ב"ק ל"ו ב', בכורות נ' ב'. 
<small>62.</small> <b>כסף צורי זה ירושלמי. </b>בעיטור הנ"ל: וזהו ירושלמי (והמלים "כסף צורי" לא נכפלו שם). ובגנזי שכטר ח"ב, עמ' 159 (אוה"ג ב"ק, עמ' 31): וכסף צורי זה הו [י]רושלמי. ועיין בבלי בכורות נ' א'. ומכאן שכסף א"י שאמרו לעיל הכוונה לכסף ירושלמי, כסף צורי. 