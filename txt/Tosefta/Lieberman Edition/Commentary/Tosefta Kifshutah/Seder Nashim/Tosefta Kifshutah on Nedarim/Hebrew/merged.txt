Tosefta Kifshutah on Nedarim
תוספתא כפשוטה על נדרים
merged
https://www.sefaria.org/Tosefta_Kifshutah_on_Nedarim
This file contains merged sections from the following text versions:
-Tosefta Kifshuta. Third Augmented Edition, JTS 2001
-https://www.nli.org.il/he/books/NNL_ALEPH001234513/NLI

תוספתא כפשוטה על נדרים



Chapter 1



Halakhah 1

<small>1.</small> <b>האומ' ימינה, הרי זו שבועה, שמאלה, הרי זו שבועה. </b>וכן בירושלמי פ"א סה"ב, ל"ז ע"א: ימינא הרי זו שבועה, שמאלא הרי זו שבועה. אמר ר' מתניה דכתיב <b>וירם ימינו ושמאלו השמים וישבע בחיי עולם</b> (דניאל י"ב, ז'). ובא"י הבדילו בין ימין, שמאל לבין "ימינא" "שמאלה", ואף בדיבור ההמוני הבדילו בכך.<sup class="footnote-marker">1</sup><i class="footnote">כמו שהוכח בתרביץ ש"ג ס"ד, תמוז תרצ"ב, עמ' 456, מעדותו של הירושלמי עצמו.</i> ולפ"ז היה אפשר לומר שימינא (ימינה) פירושו הימין הידוע, ושמאלה-השמאל הידוע,<sup class="footnote-marker">2</sup><i class="footnote">וכן נחלקו בירושלמי כאן פ"א ה"ג, ל"ז ע"א, על "כאימרא" של משנתנו, לאיזה אימר ידוע כיוון.</i> והיינו לימינו של המלאך, ושמאלו של המלאך, ומחמת כינויי כינויים אתינן עלה,<sup class="footnote-marker">3</sup><i class="footnote">עיין ירושלמי נזיר פ"א ה"א, נ"א ע"ב.</i> והוא "דסמיך ליה" שבבבלי נזיר ג' ב'. ועיין ב"ר פמ"ג, ט', הוצ' תיאדור, עמ' 423, ובמקבילות שצוינו שם.<br>ובבבלי נזיר ג' ב': והתניא האומר <b>ימין</b> הרי זה שבועה, מ"ט לאו <b>משו' דסמיך</b> (כ"ה בכי"מ), דכתיב וירם ימינו ושמאלו וכו', לא, משום דימין גופיה איקרי שבועה, דתניא מנין <b>לאומר</b> ימין שהיא שבועה, שנ' <b>נשבע ה' בימינו</b> (ישעי' ס"ב, ח') ומנין לאומר שמאל שהיא שבועה, שנאמר <b>ובזרוע עוזו</b> (שם). ובבבל הרי לא הבדילו בין "ימין" לבין "ימינא", והיא היא. ובמכילתא בשלח, שירה, פרש' ט', עמ' 145: ואין ימין אלא שבועה, שנ' נשבע ה' בימינו.<br>ובמאירי ב' א', ד"ה ויש, הוצ' ר"א ליס, עמ' י"ב: וכן אם אמר ימין ושמאל ונתכון בהם לימין ושמאל האמור בהקב"ה כדכתיב <b>נשבע ה' בימינו ובזרוע קדשו</b>,<sup class="footnote-marker">4</sup><i class="footnote">וכ"ה גם בספרו לשבועות, עמ' 115. וצ"ל: ובזרוע עוזו, כמו שהוא בבבלי נזיר הנ"ל. וכן מעתיק רבינו בעצמו בנזיר שם.</i> וכמו שאמרו בתוספתא האומר ימינה שבועה, שמאלה שבועה, אינו צריך הזכרת השם כלל, ומכל מקום אף הם לא אמרוה אלא לקרבן, בשבועת בטוי שיש קרבן בשגגתה, אבל למלקות אינו חייב אלא בהזכרת השם וכו'. ועיין ר"מ פ"ב מה' שבועות ה"ו וה"ד ובהשגות הראב"ד שם ה"ג. ועיין מ"ש על הראב"ד בש"ך יו"ד סי' רל"ז ס"ק ח' אות י"ד (וציין לו בח"ד במקומו, עיי"ש).<br>ובלשון בני אדם "ימינא" (הימין) כוונתו להקב"ה, אלא שחז"ל סמכו אותו למקרא, וכן אמרו בירושלמי תענית פ"ד ה"ח, ס"ח ע"ג: הוא שהכתוב משבחו בסוף ואומר <b>ולכל היד החזקה</b> (דברים ל"ד, י"ב), ייא שלמא על ידא דגברת <b>על ימינא</b>,<sup class="footnote-marker">5</sup><i class="footnote">כ"ה בשרי"ר, עמ' 183, בעין יעקב לשקלים סי' מ"ג (בדפוסים ישנים), ובמתנ"כ שמו"ר רפכ"ח, כמו שציין באהצו"י, עמ' 101. ולפנינו בירושלמי בכי"ל: עלי' מינא, והמלה "עלי"' כתובה על הגרר, וכנראה שיש כאן "תיקון" במקום "על ימינא". ובדפוסים: עליה מינא.</i> כלומר, יהא השלום על היד שגברה על הימין. הרי לך שכיוונו ב"ימינא" לימינו של כביכול.<sup class="footnote-marker">6</sup><i class="footnote">עיין בהשגות הראב"ד שהבאנו לעיל בפנים, סד"ה ובמאירי. אבל עיין מ"ש ב"פרקים", ח"א, הוצ' מכון שוקן ירושלים תשכ"ז, עמ' 100.</i>
<small>1-2.</small> <b>בשם, הרי זו שבועה. </b>כ"ה ("בשם") בד ובכי"ע. ובכי"ו בט"ס: כשם. ובפפירוסים של ספרי קוסמים ממוצא יהודי אנו מוצאים תכופות את ההשבעה במלה βασυμμ (בשם), βασμα, (בשמא).<sup class="footnote-marker">7</sup><i class="footnote">עיין מ"ש ג' אלון בתרביץ שכ"א, ירושלים תש"י, עמ' 32 ואילך, ומ"ש בתרביץ שכ"ז, טבת תשי"ח, עמ' 184.</i> ומי שאומר: בשם שאיני אוכל ככר זו, כאילו אומר: אני נשבע בשם שאיני אוכל, דוגמת חוני המעגל שאמר: נשבע אני בשמך הגדול שאיני זז וכו' (תענית פ"ג מ"ח ומקבילות). 
<small>2.</small> <b>לשם, הרי זו קרבן. </b>בריש תו"כ (פרש' ב' ה"ד, ד' ע"ג): אמר ר' שמעון מנין שלא יאמר לה' עולה, לה' מנחה, לה' שלמים, אלא יאמר עולה לה' וכו' ת"ל קרבן לה', והלא דברים קל וחומר, ומה אם מי שהוא עתיד להתקדש אמרה תורה לא יזכיר שם שמים אלא על הקרבן, על אחת כמה וכמה שאין מזכירין שם שמים לבטלה. וכ"ה בספרי האזינו פי' ש"ו, הוצ' הר"א פינקלשטין, עמ' 342, ובמקבילות שצוינו שם. ואמרו בבבלי י' סע"א שמטעם זה תיקנו כינויים, שאם ישתמש במלה קרבן, יבא לומר לה' קרבן, ודילמא אמר לה', ולא אמר קרבן, וקא מפיק שם שמים לבטלה. ולפ"ז כשפסקו להשתמש בשם ה', ואמרו במקומו "לשם", הרי אפשר היה לומר: לשם קרבן, ולפיכך הוי "לשם" יד לקרבן. ועיין במשנת יומא רפ"ד, ומ"ש לעיל ח"ד (יומא), עמ' 768. 
<small>2-3.</small> <b>כנדבת רשעים, לא אמ' כלום, שאין רשעים מתנדבין. </b>במשנתנו פ"א מ"א: כנדרי רשעים, נדר בנזיר ובקרבן ובשבועה.<sup class="footnote-marker">8</sup><i class="footnote">עיין בירושלמי במקומו, בבבלי ט' א' וברשב"א שם, ומ"ש בקרן אורה שם בבאור שיטות הראשונים.</i> ובירושלמי שם, ל"ו ע"ד: תני וכנדבותם לא אמר כלום. ושאל הירושלמי: הדא אמרה שהרשעים מתנדבים, כלומר, אתמה. ותירץ: מכיון שהתנדב אין זה רשע, כלומר, והואיל ואמר מפורש "כנדבות רשעים" הרי בהכרח שאין נדבתם נדבה. וכן בתוספות י' א', ד"ה דנזירות: דנדר משמע מה שאדם נודר מדאגת יסורים מעונותיהם, ולא מאהבת המקום, אבל כשרים תופס שפיר, דנדבה משמע מאהבה, דכתיב (הושע י"ד ה') <b>אהבם נדבה</b>, אלמא נדבה משמע מאהבה, וכן <b>בתוספ'</b> קתני כנדבת רשעים לא אמר כלום, לפי שאין הרשעים מתנדבין כלל, ואע"ג דכמה מתנדבים בלשון נדבה ואומרים הרי זו עולה, מ"מ לא מיקרי נדבה, משום שאין עושין מנדבת לבם מאהבה, רק מדאגת יסורים מעונותיהם. ועיין בפיוטי יניי, עמ' קס"ד. ועיין ר"מ פ"א מה' נדרים הכ"ו.<br>וכן הובאה התוספתא ברשב"א ט' א' במשנה, במאירי ב' א' (וכתבו כעין דברי התוספות הנ"ל), בר"ן ובנ"י ט' א', ד"ה כנדרי כשרים.
<small>3.</small> <b>כנדבת כשרין, ר' יהודה או' נדר בנזיר וכו'. </b>במשנתנו פ"א מ"א: כנדרי כשרים לא אמר כלום. כנדבותם נדר בנזיר ובקרבן.<sup class="footnote-marker">9</sup><i class="footnote">לא בשבועה, שאין הכשרין נשבעין אלא שבועות זירוזין (של מצוה), עיין רשב"א ט' א', סד"ה מתני', בר"ן שם, ובשטמ"ק ט' רע"א. ועיין בסה"מ להר"מ עשין ז', בהשגות הרמב"ן שם, ובהערות הר"ח הילר ז"ל לסה"מ הנ"ל.</i> ולפי פשוטו פירושו, כמו שכתב בתוספ' רי"ד פ"א סי' כ"א, שאפילו אמר כן, בשעה שלא היתה לפניו הבהמה בעזרה, נדר בקרבן, שהרי כשרים מתנדבים לפעמים בקרבן (וכגון שהיתה לפניו הבהמה בעזרה), וממילא נתחייב אף הוא בקרבן. ומ"מ תיקן הבבלי (ט' רע"ב): תני נדב, הואיל ואמר כנדבת הכשרים, כוונתו היתה רצויה, עיי"ש. ועיין גם בתוספות י' א', סד"ה דנזירות.<br>ולפ"ז לא חלק ר' יהודה בקרבן, אלא בא להוציא מן התנא שלהלן, שחולק על נזירות, ומשנתנו כר' יהודה, כמו שהעמידוה בירושלמי פ"א ה"א, ל"ו ע"ד. ור' יהודה סובר שמצוה ליזור, וכמו שאמרו בירושלמי נזיר פ"א ה"ו, נ"א ע"ג: תני בשם ר' יודה ראוי היה זה למיתה, אלא שתלת לו נזירותו. מתניתא דר' יודה וכו' (כלומר, משנת נדרים שלנו וכו'). ובתוספת ראשונים ח"ב (חולין), עמ' 226, הראיתי שמסורות חלוקות הן במחלוקת ר' יהודה ור' מאיר; מסורת הירושלמי כאן ומדרש וי"ר רפל"ז, ומדרש תהלים קט"ז, ד', הוצ' בובר, רל"ט ע"א, היא שר' יהודה סובר: טוב מזה ומזה שאינו נודר כל עיקר (אבל מתנדב כשמביא את כבשתו לעזרה ומקדישה), ור' מאיר סובר טוב מזה ומזה נודר ומשלם. אבל בספרי האזינו פי' ש"ו (הוצ' הר"א פינקלשטין, עמ' 286), ובבבלי כאן ט' א', חולין ב' א' ובתנחומא וישלח סי' ח', המסורת היא הפוכה. ושיטת התוספתא היא כשיטת הירושלמי, עיין מ"ש בתס"ר הנ"ל, ומ"ש מהרי"ן אפשטין במבוא לנוה"מ, עמ' 580, ואילך. ועיין בבבלי כאן ט' א' ואילך. ועיין ב"ר פמ"ח, ט"ז, הוצ' תיאודור, עמ' 493, ומ"ש בסה"י לכבוד חנוך ילון, עמ' 176.
<small>3-4.</small> <b>שחסידין הראשונים היו מתנדבין נזירות, שאין המקום מספיק להביא שגגה על ידיהן וכו'. </b>וכ"ה ("מספיק") בכי"ע, בקג"נ ובירושלמי. ובכי"ו ובד בטעות: מפסיק. וברייתא זו בירושלמי פ"א ה"א, ל"ו ע"ד, נזיר ספ"א, נ"א ע"ג, בבלי י' א'. ועיין להלן נזיר פ"ד ה"ז ומקבילות. ובקג"נ: שהנזירין הראויין וכו'. ועיין מ"ש בח"א, עמ' 158. ועיין ר"מ פ"ב מה' סנהדרין סהי"ג ומכילתא דרשב"י, עמ' 135, שו' 25. 
<small>5.</small> <b>רבן שמעון בן גמליאל או' כנדבת כשרין, וכו'. </b>וכ"ה בד. אבל בכי"ע, בקג"נ, בירושלמי ובבבלי הנ"ל: ר' שמעון אומ' וכו', והוא ר' שמעון בן יוחאי. 
<small>6-7.</small> <b>שאם ירצה להביא עולה, יביא וכו'. </b>וכע"ז בבבלי הנ"ל. אבל בירושלמי: ר' שמעון אומר חוטאים היו וכו'. 
<small>8-9.</small> <b>מאשר חטא על הנפש. </b>בירושלמי מסיים: חט זה על נפשו שמנע עצמו מן היין. ובנזיר שם: חטא זה על עצמו שמנע עצמו מן היין. והנכון כלפנינו, והדרש הוא מן המלה "נפש", שחטא על עצמו בעינוי נפש.<sup class="footnote-marker">10</sup><i class="footnote">עיין תו"כ אחרי מות פרש' ה', פ"ז סה"ג וה"ד, פ"ג ע"א, ירושלמי יומא פ"ח ה"א, מ"ד ע"ד, ובבלי שם ע"ד ב'.</i> ובבבלי י' א' מביא פירוש זה בשם ר' אלעזר הקפר (ספרי נשא פי' ל', עמ' 36, במ"ר פ"י, ט"ו), ועיי"ש בגליון שצוינו המקבילות בבבלי. 

Halakhah 2

<small>9.</small> <b>האומ' איני נודר, הרי זה מותר, כבר הייתי נודר, הרי זה אסור. </b>בח"ד ובעטור בכורים הגיהו "אני נודר" ופירשוה ע"פ הרא"ש שאין נדר בלשון שבועה, עיי"ש. אבל הגירסא "איני" היא גם בד ובכי"ע, וקשה להגיה שלש נוסחאות. ולא עוד אלא שיפה ציווה בעטור בכורים לעיין בירושלמי נזיר פ"א ה"ב. וכ"ה שם (נ"א ע"ב): לא נזרתי מותר, כבר הויתי נזיר הרי זה אסור. ואין ספק שזו היא ההלכה שלפנינו, אלא שנשנית שם לעניין נזירות. ונראה בפירושו שהיה מסרב לאכול את הככר, ואמר איני נודר ולא אכל, עדיין מותר בו, ואין אנו אומרים הואיל ולא אכל, והזכיר נדר, יהא אסור בו. וכן אם מזגו לו את הכוס, ולא שתה, ואמר לא נזרתי, ולא שתה, אינו נזיר (עיין במשנת נזיר פ"ב מ"ג). אבל אם אמר: כבר הייתי נודר, או כבר הייתי נזיר, אעפ"י שלא נדר ולא נזר, אסור, שהרי כוונתו: אפילו לא נדרתי, כבר הייתי נודר עכשיו, כבר הייתי נזיר עכשיו. 
<small>10.</small> <b>קרבן אם טועמו אני, מותר. לא קרבן ולא טעמו אני, אסור. </b>וכ"ה בד. ובכי"ע: <b>איני</b> קרבן אם טועמו <b>אתה</b> הרי זה אסור. פירושי המפרשים לא נתחוורו אצלי, ושמא כתב הסופר באשגרה ע"פ הסדר של הרישא: מותר... אסור, וכאן צ"ל: אסור... מותר. ואם אמר: קרבן אם טועמו אני, הרי כוונתו שאם יטעם ממנו נעשה עליו שאר הככר קרבן, ואסור בשאר הככר. אבל אם אמר: לא קרבן, ולא טעמו אני, מותר, ודינו כברישא, כאמר איני נודר, ולא טעמו, וכמו שפירשנו לעיל. ושמא צ"ל: [לא] קרבן אם טועמו וכו', עיין מ"ש להלן, שו' 11–14, ד"ה וכן היה. 
<small>10-11.</small> <b>רבן שמעון בן גמליאל אומ' האומ' מוהי, ודאמ' מוהי, הרי אילו כנוין לשבועה. </b>בכי"ע: האומ' מוחה ודאי מוחו הרי אילו כינויין וכו'. וצ"ל שם: ודא' (במקום: ודאי). ובמשנתנו פ"א סמ"ב: נדר במוהי<sup class="footnote-marker">11</sup><i class="footnote">כ"ה במשנה שבירושלמי, שבבבלי, כת"י פרמא ועור. בכ"י קויפמן: במו הן, ובגליון: ס"א במוהא. וכ"ה ("במוהא") בהוצ' לו. ובס' המצות לרב חפץ, הוצ' הלפר, עמ' 182: נדרה(!) במוהה. ובמשנה ד' נפולי ואילך: במותא. ובפיה"מ להד"מ שם: במותא, כינוי מומתא, שהוא תרגום שבועה. וכנראה שצ"ל גם במשנה שם: במוהא, ותוקן בטעות "במותא" בהשפעת פירוש הר"מ שם. ועיין גם בתשה"ג שנביא להלן, ובאוה"ג, עמ' 18, 19, ובר"מ פ"ב מה' שבועות ה"ה, ובפיה"מ הוצ' ר"י קאפח, עמ' קט"ז.</i> הרי אלו כנויין לשבועה.<br>ובבבלי י' ב' (בהוצאות שלפנינו): תניא רשב"ג אומר האומר במוהי לא אמר כלום, במומתא דאמר מוהי הרי אלו כנויין לשבועה. ופירש הר"ן שרשב"ג מפרש את משנתנו הנ"ל, ומצריך שיאמר בפירוש במומתא דאמר מוהי, כלומר בשבועה שנשבע משה. ובתשה"ג קהלת שלמה סי' מ"ג, מ"א ע"א: איכא דגרסי, <b>מתניתין דלא כי האי תנא</b>, דתניא רבן שמעון בן גמליאל אומר נדר במוהי לא אמר כלום, במומתא דנדר מוהי הרי אלו כנויין לשבועה, ואיכא דלא גרסי מתניתין דלא כי האי תנא, אלא אמרין תניא רבן שמעון בן גמליאל אומר וכו'.<br>ובכי"מ שם: תני' א' רשב"ג א' כמואי כמומת' לא א' כלום, א' מואי, מומת' הרי אלו כינויין לשבועה. וכן היתה הגירסא (אלא שלפניהם בבי"ת: במוהי, במומתא) לפני כמה מן הראשונים, עיין בתוספות, בפי' הרא"ש, בר"ן י' ב' (בשם אית דגרסי) ועוד. וכל הגירסאות שבבבלי אינן סותרות את מסורת התוספתא, אלא שעלינו לברר מתחילה מה זה "במוהי".<br>וכבר העירו הראשונים במקומם על הירושלמי פ"א ה"ב, ל"ז ע"א (אלא שנשתבש לפנינו, והנכון הוא בתשה"ג קהלת שלמה שהזכרנו לעיל בפנים): ובתלמוד ארץ ישראל טפי מפרש. נדר במוהי, במומיא דנדר משה <b>ויואל משה</b>. ולפ"ז ברור ש"מוהי" הוא כינוי למשה. ואומר רשב"ג שאם אמר "במוהי" אינו כלום, ודינו כאילו אמר "במשה", ואין ערך לשבועה כזו, אבל אם אמר משה הוי ליה כאילו אמר במי ששלח את משה, והוא כינוי לשבועה.<sup class="footnote-marker">12</sup><i class="footnote">עיין מ"ש להלן בשם סה"מ להר"מ.</i> וכן אם אמר "דאמר מוהי" כוונתו לשבועת משה, עיין ע"ז להלן. ובבבלי כ"ב ב': אמר לה במאי נדרת? א"ל (כ"ה בכי"מ, הגאונים והראשונים) באלקי ישראל,<sup class="footnote-marker">13</sup><i class="footnote">ועיין ירושלמי פי"א ה"א, מ"ב ע"ג, ומ"ש בספרי יוונית ויוונות בא"י, עמ' 92, הע' 38–39, ובכי"מ ואצל הגאונים הגירסא בבבלי הנ"ל: "ההוא" (ולא "ההיא"), ובגבר עסיקינן.</i> אמר לה אי נדרת במוהי וכו'. ועיין תשה"ג קהלת שלמה הנ"ל ובאוה"ג, עמ' 18–19.<br>ובהגהות מהר"ץ חיות י' ב' כתב: "הרבה פעמים מצינו בש"ס משה שפיר קאמרת, והכוונה שנשבעו ביקרו של משה. ועיין רמב"ם סה"מ מ"ע ז', וז"ל ומזה הצד תשבע אומתינו בשם משה רבינו, מה נכבד שמו כאילו הנשבע, נשבע באדון משה", עיי"ש. ובסה"מ הוצ' הר"ח הילר, ל"ז ע"א: ועל הדרך הזה תשבע אומתנו בשם משה רבנו, וזה ידוע שהנשבע ירצה לומר באלקי משה, או במי ששלח את משה וכו'. ועיי"ש הערה 7. ומקור הר"מ הוא הירושלמי (שבועת ר' חגי) והבבלי (שבועת רב ספרא), עיי"ש בהערה הנ"ל. ולשיטת הר"מ אין זו שבועה גמורה, שהרי השוה אותה שם לנשבע בשמש, ועיין מ"ש בחיבורו פי"ב מה' שבועות ה"ג, ועיין מ"ש בספרי יוונית ויוונות בא"י, עמ' 105–106, ובהערה 173 שם. ומה שאמרו כאן "מוהי" כינוי לשבועה הוא משום שהוא במקום מומא, מומתא, שבועה בארמית, כמו שפירש בפיה"מ ובחיבורו פ"ב מה' שבועות ה"ה.<br>אבל לשיטת הירושלמי וכמה מן הראשונים היא שבועה ממש,<sup class="footnote-marker">14</sup><i class="footnote">ואפשר ש"משה" הוא יד ל"תורת משה", והנשבע בתורה חייב, כתוספתא שבועות ספ"ב (כגירסת הרשב"א, המאירי ונ"י שם), עיין מ"ש להלן, הע' 34, ובבבלי זבחים ע"ז א': תורה, תורה, אימרי בדכרי מיחלפי לך. אבל רש"י שם לא פירש כן. ועיין בבלי עירובין י"ז א'. ובתוספתא חלה פ"א ה"י, עמ' 277: אמר להם (כלומר, ר' ישמעאל) לבוש שלבש בו אבא, <b>וציץ</b> שנתן בין עיניו. ושבועה בציץ היא. כנראה שבועה ממש, בשם שעל הציץ. וכן בבבלי קידושין ס"ו א': <b>הקם</b> להם בציץ שבין עיניך וכו'. וכבר פירש לנכון אברהם קרוכמל (פירושים והארות לתלמוד בבלי, לבוב תרמ"א, עמ' 218) שהכוונה השביע אותן וכו'. ועיין מ"ש פירליס בסה"י לכבוד F. Hommel, אוריענטאליסטישע שטודיען, ח"ב (לייפציג 1918), עמ' 135, ומ"ש ג' אלון בתרביץ שי"ב (ירושלים תש"א), עמ' 271.</i> ור' חגי ורב ספרא נשבעו שבועה ממש, דוגמת כמה מן האמוראים שהיו רגילים לומר: האלקים, והאלקים, עיין בקונקורדנציא של קוסובסקי לתלמוד הבבלי, עמ' 1126 ואילך, ערך האלקים (שבועה), והאלקים. וכן אמרו לפעמים: "שבועתה", עיין בבלי שבועות כ"ו א', "מריה כולא" (בבלי כאן כ"ב ב'), "מריה דאברהם" (שבת כ"ב א' וש"נ) וכדומה.<br>ועדיין צריך ברור מה היא כוונת השבועה "דאמר מוהי". וכבר העתקנו לעיל את דברי הירושלמי שהכוונה היא "במומיא דנדר משה <b>ויואל משה</b>". ושאלו שם בירושלמי: ולמה לינן אמרין במומי דנדר שאול, <b>ויואל שאול</b>.<sup class="footnote-marker">15</sup><i class="footnote">וכע"ז מביא בשם הירושלמי בתשה"ג קהלת שלמה סי' מ"ג הנ"ל.</i> ונשאר בקושיא. אבל בשטמ"ק י' ב', סד"ה חרקיא, מביא בשם שיטה (ונשמטה לעיל שם המלה "ירושלמי") ולמה לא תנינן נדר <b>במאול, במאור</b>, נדר במומי דשאול, דכתי' <b>ויואל שאול</b>. וכן במאירי ב' א' (הוצ' ר"א ליס, עמ' י"א): והוא שאמרו בתלמוד המערב נדר במואי הרי זה נדר, שנאמר <b>ויואל משה</b>, כלומר וכונתו במאי דאישתבע משה. נדר <b>במאול</b> הרי זה נדר, דכתיב <b>ויואל שאול</b>, וכוונתו במאי דאישתבע שאול. והדברים תמוהים, והרי מצינו במקרא כמה מאבותינו שנשבעו (אברהם, יצחק ועוד) ולמה נטפלו דווקא למשה ולשאול.<br>ונראה שלא דברו אלא בהווה, ורוב הנדרים שטיפלו בהם הם המדיר את חבירו שיאכל אצלו, הנודר שלא יאכל ("מרי כולא לא טעימנא ליה", בבלי כ"ב ב'), והנה אצל משה כתוב (שמות ב', כ-כ"א): <b>קראן לו ויאכל לחם. ויואל משה לשבת</b>. ופירשו חז"ל<sup class="footnote-marker">16</sup><i class="footnote">ספרי ואתחנן פי' כ"ז, הוצ' הר"א פינקלשטין, עמ' 41, ובמקבילות, עיין בהערות שם.</i> שנשבע לו שאינו זז מאצלו. ובשאול כתיב (ש"א י"ד, כ"ד): <b>ויאל שאול את העם לאמר ארור האיש אשר יאכל לחם</b> וכו'. לפיכך כשאדם מבטיח שיאכל אצל חברו נשבע בשבועת משה, ומשום זה שאל הירושלמי למה לא שנינו כינויים לשבועת שאול, והיינו אם אדם מסרב לאכול אצל חברו הוא נשבע בשבועת שאול.
<small>11-14.</small> <b>וכן היה רבן שמעון בן גמליאל אומ' שנים שהיו נודרין זה נגד זה, אמ' אחד מהן לחבירו ככר זה קרבן אם טועמו אני, אמ' לו חבירו אין קרבן אם טועמו אתה, הריני נזיר אם אוכל ככר זו, אמ' לו חבירו איני נזיר אם אכלנו, כל שבטלו דבריו אסור. </b>ופירושו, שנים שהיו מתעצמין זה נגד זה, אחד אומר שלא יאכל, והשני אומר שיאכל (כלהלן רפ"ב), ואמר הראשון ככר זה קרבן אם אטעום ממנו,<sup class="footnote-marker">17</sup><i class="footnote">כלומר, אחרי טעימה ראשונה יאסר עלי השאר בקרבן, עיין מ"ש לעיל, שו' 10, ד"ה קרבן.</i> וחשיב לו חבירו "אין קרבן אם טועמו אתה", כלומר, אבל אם לא תטעום, הרי הככר הזה קרבן עלי (ומכלל לאו את שומע הן), או שאמר אחד הריני נזיר אם אוכל ככר זה, וחשיב לו חבירו איני נזיר אם [ת]אכלנו, אבל אם לא תאכלנו הרי אני נזיר (וכדלעיל), כל שבטלו דבריו אסור. והיינו אם הראשון ויתר ובטל את הבטחתו, הרי הוא אסור בשאר הככר, והשני מותר בככר. אבל אם לא טעם ונתבטלה הפצרת השני, השני אסור בככר. וכן לעניין נזיר אם אכל הראשון, הראשון נזיר, ואם לא אכל, השני נזיר. וכן פירש בח"ד, והוסיף "כך נר' לפ' ע"פ הדוחק, ואי לאו הכי איני יודע ליה פי' אחר". ואין כאן שום דוחק, אלא שהרב ז"ל היתה דעתו על הבבלי בנזיר ל"ב ב', עיין בעטור בכורים, ד"ה כל, שציין גם לתוספתא נזיר פ"ג הי"ט ששנינו כעין זו, ואמרו שם: ובית הלל אומר אין נזיר אלא מי <b>שלא נתקיימו</b> דבריו. והיא "בטלו דבריו" היא "שלא נתקיימו דבריו", עיין מש"ש. 
<small>15.</small> <b>ר' יהודה או' האומ' ירושלם לא אמ' כלום, עד שיתכוין וידור כנגד ירושלם. </b>בכי"ע: שלא נתכוון לדור אלא דבר הקרב לירושלם.<sup class="footnote-marker">18</sup><i class="footnote">אצל צוקרמנרל נשמטה כאן בבא שלמה ע"י הדומות.</i> ועיין מ"ש להלן. ובמשנתנו פ"א סמ"ג: ר' יהודה אומר האומר ירושלם לא אמר כלום. וכ"ה ברוב רובן של הנוסחאות. ובכ"י קויפמן: <b>אף</b> האומר ירושלם וכו' (וכ"ה במיוחס לרש"י י"א א', ד"ה אימא סיפא). ועיין בשטמ"ק י' סע"א. ובד' נפולי של משנתנו (וממנו בשאר דפוסים ישנים): האומר <b>כירושלים</b> וכו'. והיא נוסחא משובשת. ובבבלי י"א א' מוכח שלפיכך לא אמר כלום לר' יהודה, משום שאמר ירושלם בלי כ"ף הדמיון, ושאלו: וכי אמר כירושלים לר"י מי מיתסר ? והתניא ר' יהודה אומר האומר <b>כירושלים</b> לא אמר כלום עד שידור בדבר הקרב בירושלים וכו', תרי תנאי אליבא דר' יהודה. וכן הסיקו בבבלי קידושין נ"ד א', ומבואר שם שלפיכך לא אמר כלום, אפילו אמר "כירושלים", משום שאין מועלין בדברים שבאו משיירי הלשכה. ועיין בקרן אורה כאן י"א א'.<br>ובירושלמי פ"א ה"ג, ל"ז ע"א: ר' יודה אומר האומ' <b>כירושלים</b> לא אמר כלום שלא נתכוון זה אלא לעצים ואבנים שבה. וכן מעתיק הרשב"א י' סע"א בשם הירושלמי, אלא שברשב"א: האומר <b>ירושלם</b> (ולא: כירושלם) לא אמר כלום וכו'. ובמאירי ב' א' (הוצ' ר"א ליס, עמ' י"ד): ור' יהודה אומר האומר <b>ירושלם</b> לא אמר כלום, ופירשוה בגמרא אפי' אמר <b>כירושלם</b>, שלא נתכוון אלא לעצים ולבנים שבה <b>וחומותיה</b>, שאינן קדושות. וכנראה, שכיוון כאן לירושלמי (עיין לעיל בסמוך שם), וצרף לה פירוש ע"פ הבבלי. ובירושלמי לא נזכרו "וחומותיה" כלל. והפירוש הפשוט הוא שלא נתכוין לדבר הקרב בירושלים, אלא לעצים ואבנים שבתוך העיר<sup class="footnote-marker">19</sup><i class="footnote">וכן במאירי קידושין, ריש עמ' 267: וכן כהיכל, כירושלם, שמשמען של אלו כדבר הקרב בהן, ולא כעצים ואבנים <b>שבה</b>. ועיין בתוספות רי"ד פ"א סוף סי' כ"ז.</i> (וחומות ירושלים, מאן דכר שמן).<sup class="footnote-marker">20</sup><i class="footnote">ובירושלמי לעיל שם מבאר את משנתנו: כירושלם. כקרבנות ירושלם.</i> ובתוספתא שלפנינו, כנראה, צ"ל: עד שיתכוין וידור כנגד [קרבנות] ירושלים.<sup class="footnote-marker">21</sup><i class="footnote">עיין לשון הירושלמי שהבאנו לעיל, הע' 20.</i> ובכי"ע שמא צ"ל: [עד] שלא יתכוין לדור אלא וכו', כעין מסורת הבבלי הנ"ל.
<small>16-17.</small> <b>מודים חכמים לר' יהודה באומ' קרבן, עולה, מנחה, חטאת, תודה, ושלמים, שני אוכל לך שמותר, שלא נתכוין לידור אלא לקרבן עצמו. </b>וכ"ה בד, אלא ששם: <b>שאיני</b> אוכל לך וכו'. ובכי"ע: מודים חכמים לר' יהודה באומר קרבן עולה ומנחה חטאת עולה (צ"ל: תודה) ושלמים <b>שאוכל</b> לך שהוא מותר, שלא נתכוון לידור אלא קרבן עצמו. וצ"ל שם: <b>לקרבן</b> (למי"ד במקום בי"ת, כמו שהוא מצוי במשנה ובתוספתא) עצמו. ואצל צוקרמנדל נשמטה בבא שלימה.<br>ובמשנתנו פ"א מ"ד: האומר קרבן עולה מנחה חטאת תודה שלמים שאיני (נו"א: שאני) אוכל לך אסור. ר' יהודה מתיר. ובבבלי י"ג א': והתניא מודים חכמים לר' יהודה באומר הא קרבן והא עולה וכו' שאוכל לך שמותר, שלא נדר זה אלא בחיי קרבן. ובירושלמי פ"א ה"ד, ל"ז ע"א: כל עמא מודיין <b>הקרבן מותר</b>, כקרבן אסור, מה פליגין קרבן, ר' יהודה אומר האומר קרבן כאומר הקרבן, והוא מותר, ורבנין אמרין קרבן כאומר כקרבן, והוא אסור.<br>ולכאורה צריך להגיה בתוספתא: באומ' הקרבן, העולה וכו', אבל קשה להגיה שלש נוסחאות. ושמא מבדילה כאן התוספתא בין "שאני אוכל לך" לבין "שאיני אוכל לך", ואם אמר "קונם" אסור בין כך ובין כך, ותופסים אותו משום יד לשבועה, כשיטת רוב הראשונים (עיין ר"ן ב' ב' ועוד). ברם אם אמר קרבן שאיני אוכל לך אנו אומרים שנשבע בחיי הקרבן,<sup class="footnote-marker">22</sup><i class="footnote">עיין מ"ש על כ"ז בספרי יוונית ויוונות בא"י, עמ' 99 ואילך.</i> והגירסא הנכונה היא בד: <b>שאיני</b> אוכל לך, ואף בכי"ו "שני" הוא קיצור במקום "שאיני", עיין בח"ד. ועיין מ"ש להלן, שורה 31–32, ד"ה בנדרים. ועיין בפ"ב מ"ב ובר"מ פ"א מה' נדרים הי"ט ובכ"מ שם, ולהלן בתוספתא בסמוך.

Halakhah 3

<small>17-21.</small> <b>ירושלם, לירושל', בירושלם, היכל, להיכל, בהיכל, מזבח, למזבח, במזבח, אימרא, לאימרא, באימרא, דיריים, לדירים, בדיריים, עצים, לעצים, בעצים, אישים, לאישים, באישים, בזכין, לבזכין, בבזכין, כולן שני אוכל לך אסור, [לא אוכל לך מותר]. </b>המוסגר הוא בד, אלא ששם מפורש: <b>שאני</b> אוכל לך אסו'. אבל בכי"ע: ירושלם לירושלם <b>כירושלם וכו' כהיכל וכו' כמזבח וכו' כאישים וכו' כעצים וכו' כאימרא וכו' כדיריים</b>, בזיקים לבזיקים <b>כבזיקים</b> כולם אף על פי שלא אוכל לך <b>אסור</b>. וכן גרסו (בכ"ף) בבבלי י"ג א', והסיום שם כגירסת ד. ושם מסורת אחרת. ולפי גירסת ד וכי"ו הפירוש, כמו שפירשנו ברישא, שאם אמר "לא אוכל לך" הוא נשבע בכל הנמנים לעיל,<sup class="footnote-marker">23</sup><i class="footnote">על השבועה בהיכל, עיין בבלי קידושין ע"א א', ומ"ש בספרי הנ"ל, עמ' 107 בהערה. ועיין במשנת כתובות פ"ב מ"ט וכריתות ספ"א. ועל השבועה בכלי שרת (בגדי כהונה), עיין מ"ש לעיל ח"ב (חלה), עמ' 800, הע' 45.</i> ולא אמר כלום. ועיין במשנתנו פ"ב מ"ב ופ"א מ"ג, ודווקא אם אמר בכ"ף הדמיון: כירושלים, כהיכל כמזבח כאימרא, כדירין וכו' אסור, אבל אמר סתם, או בלמי"ד, או בבי"ת (למי"ד=בי"ת, כמצוי במשנה ובתוספתא) הוא לשון שבועה, עיין מ"ש בספרי יוונית ויוונות בא"י, עמ' 100, הערה 129 (עיי"ש מ"ש על הבבלי יומא פ"ד א' ומקבילה). אבל הואיל ובכי"י אין להבחין לפעמים בין בי"ת וכ"ף, הרי אפשר שצריך להגיה ע"פ הבבלי י"ג א'. וצ"ע. 
<small>21-23.</small> <b>חולין, לחולין, בחולין, בין שאוכל לך ובין שלא אוכל לך, מותר. [לא] חולין שאוכל לך, אסור, חולין שאוכל לך, לא יאכל לך, מותר. לא אוכל לך, מותר. </b>בד גורס ברישא בטעות: ובין שלא אוכל לך <b>אסו'</b>. וכן בכי"ע: חולין החולין לחולין כחולין בין שאוכל לך ובין שלא אוכל לך אסור. לאו חולין שאוכל לך אסור, לא יאכל לך מותר. ובד: חולין שאוכל לך אסור. לא יאכל לך וכו'. והשלמתי במרובעים: [לא] חולין ע"פ ד וכי"ע. וגירסת כי"ו משובחת מכל הנוסחאות. ובשטמ"ק י"א ב' (בשם שיטה): כן מצאתי בפ' אחר הגיר' (כלומר, בבבלי) בסיפא לחולין שאוכל לך אסור, מכלל לאו אתה שומע הן, כלומר, לא חולין ליהוי אלא קרבן וכו', אם כן תיקשי ליה רישא דקתני לחולין שאוכל לך אסור. ונר' לר' דלא גר' ליה, <b>דבתוספת' אינו</b>. ה"ג לא לחולין לא אוכל לך מותר, דלא איירי כלל בשל חבירו (עיין לעיל שם בשטמ"ק בשם הרי"ץ), ומכלל לאו אתה שומע הן לא אמרינן, <b>והכי תניא בתוספתא</b>. ונראה שגרס כגי' כי"ע בסיפא: לאו חולין שאוכל לך אסור, לא יאכל (כלומר, אם אמר: לאו חולין לא אוכל לך) לך מותר. ועיין ר"ן י"א ב', ד"ה לחולין.<br>ובירושלמי פ"א ה"ד, ל"ז ע"א: חליל, החליל, לחליל, בחליל, בין שאוכל לך בין שלא אוכל לך, מותר. לחולין שאוכל לך אסור, חולין שאוכל לך מותר. ואשר לרישא, אפשר שאין זה עניין כלל לברייתא שלנו, ושם הכוונה לחליל של קרבן, כמו שרצה לפרש בשי"ק ד"ה חליל, ואם אמר כחליל (בכ"ף הדמיון) אסור, משום שחליל הוא כלי שרת (עיין בבלי סוכה נ' ב'), והוי כנדר באחד ממשמשי המזבח, ואסור, כמשנתנו פ"א מ"ג. אבל אם אמר חליל, החליל וכו' מותר, משום שנשבע בחליל, כלעיל, שו' 16, ואילך. אבל מסתבר יותר שיש כאן ט"ס: וצ"ל: חלין החלין וכו'.<sup class="footnote-marker">24</sup><i class="footnote">כלומר, חולין, החולין וכו'. ועיין ר"ן י"א ב', סד"ה לחולין, מ"ש בשם הראב"ד, ושמא היתה הגירסא לפניו כן (חלין במקום: חולין), ולפיכך פירש מה שפירש.</i> ועיין במלונו של בן יהודה, עמ' 1574, הע' 2 (חלילה=לחליל).<br>ובמשנתנו פ"א מ"ג: האומר לא חולין לא אוכל לך וכו' אסור. ובמשנה שבבבלי: לחולין שאוכל לך וכו'. ובכי"מ: לא חולין שאוכל לך וכו'. ובבבלי שם י"א א': סברוה מאי לחולין לא לחולין ליהוי אלא קרבן, מני מתני' אי ר' מאיר, לית ליה מכלל לאו אתה שומע הן וכו'. ובמיוחס להריטב"א שם מגיה, והדברים שם משובשים, אלא שכוונתו ברורה, והיינו שהתלמוד גרס במשנתנו כמו שהוא ברוב הנוסחאות: לא חולין לא אוכל לך, ודייק "מה שלא אוכל יהא חולין, אבל מה שאוכל, קרבן", ומכאן שאנו אומרים מכלל לאו אתה שומע הן. ועיין ירושלמי פ"א רה"ג וה"ד, ל"ז ע"א, וא"צ להגיה שם. אבל הדיבור "לא חולין שאוכל" כמפרש "קרבן", ואינו עניין למכלל לאו אתה שומע הן.<sup class="footnote-marker">25</sup><i class="footnote">ונסתלקה קושיית הר"ן י"א ב', ד"ה לחולין.</i> ובתוספות רי"ד פ"א סי' כ"ז פירש ש"סברוה" של תחילת הסוגיא אין לה עמידה,<sup class="footnote-marker">26</sup><i class="footnote">ועיין במעשה רוקח על הר"מ פ"א מה' נדרים ה"כ מ"ש בשם כ"י שהביא בשם שערי נדרים לר' מרדכי בר' יוסף.</i> ולאו מילתא היא, כרוב "סברוה" שבתלמוד,<sup class="footnote-marker">27</sup><i class="footnote">עיין בתוספות כאן י"א רע"א, ד"ה סברוה, ובתוספ' ב"ב ב' א', ד"ה סברוה, ובר"ן כאן ובהגהות ר"ב רנשבורג להר"ן שם.</i> ובמסקנא סובר התלמוד שלא חולין הוא כמפרש "קרבן", ואינו עניין למכלל לאו אתה שומע הן.<br>ולהלן שם י"א רע"ב: תניא חולין החולין כחולין בין שאוכל לך ובין שלא אוכל לך מותר. לחולין שאוכל לך אסור,<sup class="footnote-marker">28</sup><i class="footnote">ומעיר הר"ן שם: כך היא הגירסא ברוב הנוסחאות. ואף בתוספות רי"ד פ"א סי' כ"ז מעיד: כך מצאתי כתוב בספרים.</i> לחולין לא אוכל לך מותר. ולפי רב אשי במסקנה שם סוברת ברייתא זו שאין אומרים מכלל לאו אותה שומע הן, וברישא אפילו אמר חולין שלא אוכל לך מותר, אף שמוכח מדבריו שדווקא מה שלא יאכל יהא חולין, אבל מה שיאכל יהא קרבן, לא אמר כלום, ואין אומרים מכלל לאו אתה שומע הן. ואם אמר: לחולין (=לא חולין) שאוכל לך אסור, דהוי ליה כאומר במפורש: קרבן שאוכל לך. ובסיפא כשאמר: לחולין לא אוכל לך, מותר, אף שמשמע מדבריו שמה שיאכל יהא קרבן, אינו כלום, שאין אנו אומרים מכלל לאו אתה שומע הן.<br>ולפ"ז מתאימה גירסת הרישא של התוספתא בכי"ו לברייתא שבבבלי הנ"ל. ובמציעתא צריך לתקן בכי"ו ע"פ ד וכי"ע: <b>לא</b> חולין שאוכל לך אסור, והאומר "לא חולין" כאומר קרבן, בפירוש. והסיפא היא כעין הרישא, והיא מבארת שאם אמר "חולין" אין הבדל בין אם סיים "שאוכל לך" לבין "לא יֵאָכֵל לך" ולבין "לא אוכל לך", והכל מותר כברישא. ועיין מ"ש מהרי"ן אפשטין במבוא לנוה"מ, עמ' 622 ואילך, ודבריו ז"ל לא נתחוורו אצלי.
<small>23.</small> <b>לא עולה לא אוכל לך, ר' יעקב אוסר, וחכמים מתירין. </b>בד: לא לעולה עולה אוכל לך וכו', וצ"ל: לא לעולה <b>שלא</b> אוכל וכו'. ובכי"ע: לעולה לא יאכל לך וכו', ואף שם לעולה היא לעולה, לא עולה. ור' יעקב ששונה תכופות משנת ר' מאיר סובר שמכלל לאו אתה שומע הן, ואם אמר לא עולה לא אוכל לך, הרי משמע שמה שיאכל היא עולה, ואסור. וחכמים חולקין וסוברין שאין אומרין מכלל לאו אתה שומע הן, וכברישא לעיל, עיין מש"ש. ובמשנתנו ספ"א: לא קרבן לא אוכל לך ר' מאיר אוסר. 
<small>24.</small> <b>האומ' הרי הוא עלי, אע"פ שלא הזכיר קרבן וכו'. </b>כ"ה בד (אלא ששם חסר: האומ'), בקג"נ ובכי"ע (ושם: אם אמ' הרי וכו'). ובכי"ו בטעות: אע"פ שהוא הזכיר (והמלה "קרבן" חסרה שם). ועיין בלשון משנתנו פ"א סמ"ג ומ"ש להלן בסמוך. 
<b>הרי זה נדר. </b>וכ"ה בד. ובכי"ע: הרי הוא <b>נזיר</b>. וכל המפרשים המשיכו את המלה "קרבן" שלהלן לכאן, כלומר, הרי זה נדר קרבן. אבל בבבלי ו' א': הרי הוא עלי, הרי <b>זה</b> (כ"ה בכי"מ ובראשונים) עלי <b>אסור</b>, מפני שהוא יד לקרבן וכו', טעמא דאמר עלי, הוא אסור וחברו מותר, אבל אמר הרי הוא, שניהן אסורין, דדילמא הרי הוא הקדש קאמר. ועיין גם בר"ן ט' א', ד"ה כנדבותם, ובתוספות שם, ד"ה כנדרי, ומ"ש בשם הרשב"ם שם. ומכאן שדווקא אם הזכיר כנדרי רשעים, או כנדבות כשרים, חייב בקרבן. ועיין גם להלן פ"ב ה"ט, ובירושלמי פ"ד ה"ב, ל"ח ע"ג, כתובות פי"ג ה"ב, ל"ה ע"ד, והשוה הלשון בבבלי כאן ל"ה א' ושבועות כ"ב סע"א. ומטעם זה מחק הגר"א ז"ל את המלה "קרבן". ושמא צ"ל: נדר [ב]קרבן, כמשנתנו פ"א סמ"ג, והתוספתא כאן נקטה את לשון משנתנו.<br>ונ"ל יותר שצריך למשוך את המלה "קרבן" לבבא שלהלן, וכן מוכח שם מן הלשון, עיין מ"ש להלן בסמוך.
<small>24-25.</small> <b>קרבן כבשר אמי, וכבשר אחותי, כערלה, וכלאי הכרם, מותר, שלא הקדיש כלום. </b>כ"ה ("כערלה") בד, בכי"ע ובקג"נ (ובשניהם: כעורלה), ובכי"ו בטעות: בערלה. ובכי"ע הסיום הוא: שלא <b>נתנדב</b> זה כלום. ובקג"נ: שלא התנדב זה... ובמשנתנו רפ"ב: ואלו מותרין וכו' כבשר חזיר וכו', האומר לאשתו הרי את עלי כאמא, פותחין לו פתח ממקום אחר, שלא יקל ראשו לכך. ובבבלי י"ד א': ורמינהו הרי את עלי כבשר אימא, כבשר אחותי, כערלה, וככלאי הכרם, לא אמר כלום. ובירושלמי פ"ב ה"א, ל"ז ע"ב: האומר לאשתו הרי את עלי כאימא, ביאתך עלי כביאת אימא, כבשר אימא לא אמר כלום. אמר הככר הזה עלי כביאת אימא מהו וכו', עיי"ש במפרשים.<br>ומלשון התוספתא: מותר, שלא הקדיש כלום [או שלא נתנדב (התנדב) זה כלום] נראה שאין כאן הכוונה שאמר כן לאשתו, אלא שאמר כן על ככר, או על בהמה, ואמר במפורש: קרבן כבשר אמי וכו', מותר, מפני שאין כאן הקדש, ודינו כאומר בקרבן, בשעה שלא נדר אלא בקרבנות של מלכים (עיין פ"ב מ"ה), וקרבן כבשר אימא, אינו כלום.<br>ובמיוחס להריטב"א רפ"ב: כבשר חזיר, כע"ז, כעורות לבובין וכו', פי' שאומר מה שאוכל משלך <b>יהא אסור עלי</b> כאחד מכל אלו, שהן דברים האסורים, לא אמר כלום וכו'. ואע"ג דכי אמר דבר זה עלי אסור לחוד, מיחייב משום ידות, התם משום דאמרינן מסתמא דאסור בקרבן קאמר, אבל השתא דפריש כחזיר הפסיד דברו<sup class="footnote-marker">29</sup><i class="footnote">וכן ברמב"ן כאן י"ד א': דאי נדרא לאו במידי דתפיס הוא, כי אמר הרי עלי שלא אוכל בשר כיום שנדור בו אמאי מתפיס, הו"ל כמאן דאמר כיום אסור, דלאו כלום הוא וכו', עיי"ש. וכן בחידושיו לשבועות כ' ב': אבל פירשו ותלאו בדבר האסור, כגון שאמר הרי עלי שלא אוכל בשר כיום הכפורים מותר. ועיין בבלי שבועות כ' ב' וברש"י ובתוספות שם, ד"ה דכי, ובלשון תשובת רב האיי שהביא הרמב"ן כ' סע"ב וברשב"א שם.</i> הא' (=הראשון) וכו', וא"כ קונם דהוי איסור חפצא היכי שייך לומר שיהא איסור כנבלה.<sup class="footnote-marker">30</sup><i class="footnote">ועיין להלן בסמוך מה שכתב בשם רבו, והשוה לשון הריטב"א בקידושין נ"ד א' (בשם רבו).</i><br>ובתשב"ץ ח"ב סוף סי' כ"ה פקפק בזה, ובשו"ת מהרלב"ח סי' כ"ז, ל"ד רע"ב, נטה לאסור (ועיין במל"מ פ"א מה' נדרים ה"ז), אבל במחנה אפרים ה' נדרים סי' י"א הוכיח מדברי הראשונים שאפילו בכגון דא מותר, ומוכח מדבריו שאפילו הזכיר קרבן מפורש אינו כלום, הואיל וסיים "כבשר אימא", עיי"ש ד"ה איברא, מ"ש על משנת מנחות פי"ב מ"ג ובבלי שם ק"ג א'. ואף בכנה"ג בהגהות הטור יו"ד סי' ר"ה, אות ד', הכריע כן, ולפי פירושנו הכל מפורש בתוספתא כאן. ועיין בס' חקרי לב יו"ד ח"ב סי' ל"ג, ס"א ע"ד, שהעיר על הרשב"ש סי' קמ"ז: ועמד ואמר לו הרי בתך <b>אסורה לי</b> כבשר חזיר, וקצת מהחכמים <b>בעיניהם</b> אמרו לו שהיא מותרת וכו'. תשובה אלו התלמידים שלא שמשו כל צרכם וכו', ואסר משום שמחמירין על ע"ה. ולשיטת אביו יש כאן חשש נדר גמור. ועיי"ש בחקרי לב מ"ש בשם הרדב"ז ועוד, עיי"ש.

Halakhah 4

<small>25-26.</small> <b>הנודר מן התורה, הרי זה מותר, מן הכת' בתורה אסור. מן התורה ומן הכתוב אסור. </b>וכ"ה בד, אלא ששם: ומן הכתוב <b>בה</b> אסור. ובכי"ע: <b>בתורה ובכתוב</b> בה אסור. וכנראה שצ"ל: הנודר בתורה וכו' בכתוב בתורה וכו' בתורה ובכתוב בה וכו'. כסיגנון התלמודים. ובירושלמי פ"א ה"ג, ל"ז ע"א: בתורה, הרי זה מותר. בקדושת תורה.<sup class="footnote-marker">31</sup><i class="footnote">המלים "בקדושת תורה" חסרות בכי"ל, והושלמו בגליון ע"י הסופר עצמו. ובאמת קיימת שם השמטה יותר גדולה, וצ"ל: [בתורה, הרי זה מותר. בכתוב בה, הרי זה אסור] בתורה, הרי זה מותר, בקדושת תורה וכו', וכן מעתיקים בשם הירושלמי הרמב"ן י"ד סע"א, הרשב"א י"ד ב' ועוד. ועיין מאירי ור"ן י"ד ב', ד"ה ה"ג. ובהשגות פי"ב מה' שבועות סה"ד העתיק רק את סוף דברי הירושלמי.</i> בכתוב בה, הרי זה אסור. בקרבנות הכתובין שבה. אית תניי תני בתורה ובכתוב בה, הרי זה מותר. ר' אבין בר כהנא אמר דר' שמעון היא, אמר ר' יוחנן דברי ר' שמעון נמצא שאין בידו חיטין ופטור על השאר. אמר ר' יוסי דברי הכל היא, בתורה בקדושת תורה, בכתוב בה, בקדושת כתוביא.<sup class="footnote-marker">32</sup><i class="footnote">עיין בשי"ק, ד"ה א"ר יוסי, מה שתמה על הרשב"א. ברם הרשב"א היתה לו גירסא אחרת בירושלמי, ולא גרס שם "דברי הכל היא" (הגירסא הנכונה ברשב"א היא בשטמ"ק, עיי"ש י"ד ב' בהערת המו"ל). ופירש שרברי ר' יוסי עונים על הרישא, והוא מפרש למה בתורה מותר ובכתוב בה אסור, וחולק על באור סתם התלמוד לעיל שם. ועיין גם במאירי י"ד ב', הוצ' ר"א ליס, עמ' נ"ז, ושבועות עמ' 45.</i> ולפי ר' יוסי הואיל והזכיר גם "בתורה" אנו מניחין שכיוון לקדושת התורה ולקדושת הכתוב בה, ואף החכמים מודים שהוא מותר.<br>והראב"ד הביא ראיה מן הירושלמי שבמתפיס בנדר אנן קיימין ("בקרבנות הכתובין בה"), עיי"ש בהשגות הנ"ל (לעיל סוף הערה 31) ובראשונים הנ"ל (לעיל הערה 32),<sup class="footnote-marker">33</sup><i class="footnote">ובמאירי כאן ושבועות הנ"ל מעתיק בשם הירושלמי: <b>ככרי</b> כתורה וכו', והוא, כנראה, הוספת פירוש של רבינו, כרגיל אצלו, ועיין להלן פ"ב, הע' 34.</i> והר"מ פי"ב מה' שבועות ה"ד וה"ה פסקה לעניין שבועה בתורה,<sup class="footnote-marker">34</sup><i class="footnote">ועיי"ש מה שחילק בין התורה ושאר המקרא, ועיין רשב"א י"ד ב'. ובח"ד כתב על מרן בכ"מ שכיוון לתוספתא כאן, ונדחק ליישב את הגירסא שלפנינו ("מן התורה"). ברם בכ"מ שם לא כיוון לתוספתא כאן (עיין מ"ש מרן בבדק הבית טיו"ד סי' רי"ב) אלא לתוספתא שבועות ספ"ב, וכגירסת הרשב"א, המאירי ונ"י כאן (י"ד ב') עיי"ש, ובמאירי שבועות, עמ' 45, ולפנינו בתוספתא משובש, עיין מ"ש בתס"ר במקומו, עמ' 176, ועיין לעיל, הע' 14. והר"מ שהזכרנו בפנים פסק שאינו חייב אלא דווקא אם נשבע במה שכתוב בה, אבל אם נשבע בתורה סתם דעתו על הגוילין, וטעמו הוא משום שפירש את הבבלי כאן גם בשבועה, והבבלי חולק על התוספתא, עיין בראשונים בסוגיין. אבל אם נפרש את הבבלי בנדר גרידא, הרי אפשר שבשבועה חייב אפילו בנשבע בתורה סתם, ועיין בשו"ת מהר"מ ב"ב סי' קכ"ב שנביא להלן. ועיין מאירי שבועות, עמ' 46, ד"ה יראה לי.</i> ובפ"א מה' נדרים הכ"ז ואילך פסקה לעניין נדר (עיין מ"ש להלן בשם הבבלי).<br>ובבבלי י"ד ב': תניא הנודר בתורה לא אמר כלום,<sup class="footnote-marker">35</sup><i class="footnote">עיין מ"ש לעיל, הע' 34.</i> במה שכתוב בה, דבריו קיימין. בה ובמה שכתוב בה, דבריו קיימין. קתני במה שכתוב בה דבריו קיימין, בה ובמה שכתוב בה צריך למימר וכו', עיי"ש מה שתירצו.<sup class="footnote-marker">36</sup><i class="footnote">ודברי הבבלי שם אפשר לפרש בין בנדר ובין בשבועה, עיין מ"ש לעיל הע' 34. ועיין בראשונים י"ד ב' ובשו"ת הריטב"א סי' מ"ג, הוצ' הר"י קאפח, עמ' מ"ג.</i> ומן הירושלמי הנ"ל אנו רואים שרבותא גדולה היא בברייתא זו, שהרי יש ברייתא אחרת שחולקת עליה, עיין מ"ש לעיל ובקרן אורה בסוגיין י"ד ב', ד"ה הנודר. ואין להסיק שהתוספתא שלנו היא ברייתא בבלית, שהרי בירושלמי אמרו: אית תניי תני וכו' הרי זה מותר, ומכאן שהיה תנא ששנה: הרי זה אסור, כלפנינו בתוספתא. ואפשר שכן היה מפורש בירושלמי: אית תניי תני בתורה ובכתוב בה הרי זה [אסור. ואית תניי תני הרי זה] מותר, כסיגנון הירושלמי בכמה מקומות.
<small>27-28.</small> <b>אי זהו אסור הכת' בתורה, האומ' הרי עלי שלא לוכל בשר ושלא לשתות יין כיום שראיתי את ירושלם חריבה, וכיום שנהרג בו פלני, אסור. </b>וכ"ה ("וכיום") בד. וכן בכי"ע: <b>כיום</b> שנהרג וכו'. ובכי"ו בטעות: וביום.<sup class="footnote-marker">37</sup><i class="footnote">אבל גם בס' המצות לרב חפץ: <b>ביום</b> וכו' <b>ביום</b> וכו', עיין מ"ש להלן בפנים, ד"ה ובס' המצות. וכן בקג"נ:... שהיא חריבה <b>וביום</b> שנהר...</i> ובירושלמי פ"א ה"א, ל"ו ע"ג: ר' יוחנן אמר לוקין על האיסרות, ר' אלעזר אמר אין לוקין וכו'. אי זהו איסר (במדבר ל', ג'), ככר זה עלי כיום שמת בו אבא,<sup class="footnote-marker">38</sup><i class="footnote">ומכאן שנהגו לצום. ועיין בירושלמי מו"ק פ"ג ה"ז, פ"ג ע"ב, בשרי"ר שם, עמ' 203, שו' 8, וכאן פ"ח ה"א, מ' ע"ד. אבל לפי גירסת התוספתא והבבלי (עיין להלן) הכוונה לבשר ויין גרידא, עיין ר"ח שבועות כ' ב'. ואעפ"י ששנו בבבלי: כיום שנהרג בו גדליה בן אחיקם, לא נקטוהו אלא אגב אחריני.</i> כיום שנהרג בו <b>פלו'</b>, כיום שראיתי ירושלם חריבה, זהו איסר שאמרה התורה. ר' בא בשם ר' יוחנן ורב תריהון אמרין והוא שיהא נדור באותו היום. ר' יוסי בעי אם בשיהא נדור באותו היום למה לי איסר, וימר באותו היום.<sup class="footnote-marker">39</sup><i class="footnote">כלומר, ולמה לו לומר בפירוש ככר זה <b>עלי</b>, עיי"ש במה"פ, ד"ה וימר. ועיין ברמב"ן כאן י"ד א' ושבועות כ' א' ורשב"א שם.</i> איסר זו שבועה וכו', אמרו בלשון נדר את תופסו בלשון נדר, אמרו בלשון שבועה, את תופסו בלשון שבועה וכו'. והרמב"ן (שבועות כ' א') העתיק את כל הפיסקא הנ"ל מן הירושלמי, והוסיף: כתבתי זה הירושלמי, לפי שהוא מעניין הלכה זו. ועיין להלן שם בדברי ר' יוסי בירושלמי, והביאו הרמב"ן, הריטב"א ונ"י כאן ט"ז ב'. והלשון המתוקנת בירושלמי היא בנ"י שם: "איסר שבועה, מבטא שבועה [וכו']. ר' יוסי פתר לה <b>כולה</b> (ב"ה בכל הראשונים הנ"ל) באיסר. איסר הרי עלי, איסור (צ"ל: אסור). הרי עלי איסר, אסור. שבועה הרי זה עלי אסור. הרי עלי שבועה אסור. כלומר, דאפי' אמר שבועה בלשון עלי, אסור".<sup class="footnote-marker">40</sup><i class="footnote">עיין בבבלי שבועות כ' א', כ' ב'.</i> והדברים לקוחים מן הרמב"ן כמו שכתב רבינו לעיל שם, עיי"ש ברמב"ן ובמיוחס לריטב"א בסוגייא זו.<br>ולשיטת ר' יוסי בירושלמי הנ"ל אין צורך שיהא נדור באותו היום, וסבירא ליה כמ"ד לוקין על האיסרות אפי' בלא התפסה,<sup class="footnote-marker">41</sup><i class="footnote">עיין בק"ע ובשי"ק כאן, ד"ה לוקין. ועיין בפירושו ליבמות פי"ג סה"ב ובפ"מ שם.</i> והברייתא שם מלמדת שאם לא אכל בשר ולא שתה יין ביום שמת בו אביו, או ביום שנהרג פלוני אוהבו, ואמר אח"כ: הרי עלי שלא לוכל בשר כיום וכו', חל האיסור. ואינו דומה לרישא, למתפיס בבשר חזיר וכדומה, ושם ביטל דבורו האחרון את הראשון, ולא אמר כלום, משום שהאיסור אינו שלו, אלא התורה היא שאסרה, ואין אדם יכול לאסור על עצמו כאיסורי תורה, אבל אם אמר הרי עלי שלא לוכל בשר, כיום פלוני שלא אכלתי בו בשר, זהו איסור האמור בתורה, ודינו כאילו אמר סתם הרי עלי שלא לוכל בשר, שאסור משום יד, לשיטת ר' יוסי. אלא שהברייתא משמיעה לנו שאפילו אם אמר כיום שנהרג בו פלוני, אין דינו כמתפיס בהיתר,<sup class="footnote-marker">42</sup><i class="footnote">וחולקת על הבבלי י"ב א'. ובירושלמי לא נזכר כלל כל העניין ההוא. וסובר ר' יוסי שאם אמר מפורש "הרי עלי שלא לוכל בשר כיום פלוני שלא אכלתי בו בשר" (מדעתי), הוא מקבל עכשיו בנדר, ואסור. ועיין מ"ש לעיל סוף שו' 24–25, ד"ה ובתשב"ץ.</i> הואיל ואמר מפורש: הרי עלי שלא וכו', (או ככר זה עלי, לגירסת הירושלמי), וכוונתו ברורה.<br>ובס' המצות לרב חפץ, הוצ' הלפר, עמ' 182: לקו' (כלומר, כמו שאמרו) איזה הוא איסר <b>ביום שחרב בית המקדש ביום</b> שמת בו ר' פלוני הרי עלי שלא לאכל בשר ושלא לשתות יין.<br>ובבבלי י"ב א': מתיבי איזה איסר האמור בתורה אמר הריני שלא אוכל בשר ושלא אשתה יין כיום שמת בו אביו, כיום שמת בו רבו,<sup class="footnote-marker">43</sup><i class="footnote">בשבועות כ' א': שמת בו <b>פלוני</b>, ולהלן שם כ' ב': כיום שנהרג בו פלוני, כלשון התוספתא והירושלמי.</i> כיום שנהרג בו גדליה בן אחיקם, כיום שראיתי ירושלים בחורבנה. ואמר שמואל והוא שנדור באותו היום. ועיין שבועות כ' א', כ' ב', ברש"י, ברמב"ן, ברשב"א ועוד שם. ומכל מקום לא הזכירו לא בתוספתא ולא בירושלמי ולא בפיסקא של רב חפץ הנ"ל את גדליה בן אחיקם, ולפי זה אין מקום לתירוץ הבבלי כ' ב'. ברם לגירסת הגאון (הובא ברמב"ן ורשב"א שם), אין הקושיא נוגעת לעצם העניין של נדור ובא מאותו היום. ועיין בר"ח שם. וצ"ע.

Halakhah 5

<small>28-30.</small> <b>חומר בנדרים מבשבועות ובשבועות מבנדרין, שהנדרים נוהגין ברשות ובמצוה, מה שאין כן בשבועות. </b>ולהלן בתוספתא נותן התנא דוגמאות לכך. ובמשנתנו פ"ב מ"ב: וחומר בנדרים מבשבועות כיצד, אמר קונם סוכה שאני עושה וכו', בנדרים אסור, בשבועות מותר וכו'. ועיין להלן שבועות פ"ד ה"ב ובמשנה שם פ"ג מ"ו ובירושלמי ובבבלי שם וכאן. ועיין תו"כ, חובה, פרש' ט' ה"ו, כ"ג ע"ג, ספרי מטות פי' קנ"ג, ירושלמי פ"ב ה"ב, ל"ז ב'. והברייתא שלנו בבבלי י"ג ב', ט"ו א', שבועות כ"ה א'. 
<small>30-31.</small> <b>חומר בשבועו', שהשבועות נוהגות בדבר שיש בו ממש ובדבר שאין בו ממש. </b>ולהלן ניתנו דוגמאות לכך. ובמשנתנו פ"ב מ"ב: זה חומר בשבועות מבנדרים, ועיין בסמ"א שם. ועיין שבועות פ"ג מ"ה. ואף בבא זו בבבלי כאן ושבועות הנ"ל. ועיין בתוספתא שבועות פ"ד ה"ב-ה"ה הנ"ל. 
<small>31-32.</small> <b>בנדרים כיצד, אמ' קונם סוכה שאיני עושה, לולב שאיני נוטל, תפלין שאיני נותן, אסור בנדרי' ומות' בשבועו'. </b>כ"ה בד, וכע"ז גם בכי"ע ובקג"נ, ובכי"ו נשמט כ"ז ע"י הדומות. ובכי"ע ובקג"נ: שאני (במקום: שאיני). וזו היא פיסקא ממשנתנו פ"ב מ"ב, ושם: תפילין שאני <b>מניח</b>. אבל במשניות מטיפוס א"י:<sup class="footnote-marker">44</sup><i class="footnote">משנה שבירושלמי, הוצ' לו, קויפמן ופרמה. וכ"ה גם במשנה בקטעים מן הגניזה.</i> <b>נותן</b>.<sup class="footnote-marker">45</sup><i class="footnote">עיין להלן, הערה 46, בשם התנחומא.</i> ואשר ל"שאני" הרי בד' נפולי, במשנה שבירושלמי ועוד: שאיני, ובהוצ' קויפמן: שני וכן גם בכ"י פרמה, אלא ששם תלויה אל"ף בין השורות, ועיין גם לעיל, שו' 20. וחילוף זה: שאני, שאיני, שני, מצוי בכל המסכת במשנה, בתוספתא, בירושלמי ובבבלי, וכן במקומות אחרים, עיין הדוגמאות המרובות שבמבוא לנוה"מ למהרי"ן אפשטין, סוף עמ' 496–505, ועיי"ש שהביא גם את דברי הראשונים ביחס לנוסחאות אלו. ואף כאן העיקר הוא: שאני עושה, כלומר, הסוכה שאני עושה, הלולב שאני נוטל וכו' הן קרבן עלי, עיין במבוא לנוה"מ שם, עמ' 504. ובירושלמי פ"ב סה"ב, ל"ז ע"ב: שכן אדם מקדיש סוכתו לשמים, כלומר, וממילא באיסור חפצא חל הנדר אפילו במקום שמבטל את המצוה. ובבבלי ט"ז ב': דאמר ישיבת סוכה עלי, ועיין בר"ן במקומו ובתוספות שם ובתוספות שבועות כ"ה א' ד"ה מה. ועיין בתנחומא ריש פרשת מטות.<sup class="footnote-marker">46</sup><i class="footnote">בד' קושטא שם: כך שנו רבותינו קונם שאיני ישן, קונם שאיני מדבר, קונם שאיני מהלך, שאומר (צ"ל: האומר) לאשתו קונם שאיני משמשך, הרי הוא לא יחל דברו. שבועה שאיני ישן, קונם שאיני עושה סוכה, קונם שאיני עושה לולב, איני עושה תפלין (איני נוטל), בנדרים אסור לעשותן אע"פ שהם מצוה, ובשבועו' מות', שאין נשבעין על המצות לעבור. ועיין במהדורת בובר שם, ואין להשגיח בהשלמותיו.</i><br>והר"מ בפ"ג מה' נדרים ה"ו פסק כפירוש הבבלי, והוסיף: ואין צריך לומר במי שאמר הרי עלי קרבן אם אוכל מצה בלילי הפסח, שהוא חייב בקרבן, וכן כל כיוצא בזה. ועיין גם בפיה"מ כאן. ומקורו הוא פירוש גאונים למשנתנו, וכ"ה בס' הפרדס לרש"י, כ"ה ע"ד (ממקור גאונים), אוה"ג, עמ' 10: דתניא חומר בנדרים מבשבועות וכו', כגון האומר אם לא אעשה סוכה אני נותן זהוב לצדקה, אעפ"י שהוא עושה סוכה חייב לתת זהוב לצדקה. ובס' התרומות שס"ב ח"א סי' ד' (והעיר עליו בתוספ' רע"א למשנתנו): <b>ולעניין ששאלתם</b><sup class="footnote-marker">47</sup><i class="footnote">מלשון זו מוכח שיש כאן תשובת גאון, כסיגנון הרגיל של הגאונים. ולעיל בסמוך שם הביא את תשובת הרי"ף.</i> שאם לא ילך שיהיה עליו להקדש כך וכך וכו', ודבר זה שנוי במשנתנו חומר בנדרים מבשבועות, אמר סוכה שאני עושה, לולב שאני נוטל, בנדרים אסור וכו', וזה ששנינו בנדרים אסור, זה ר"ל כמו זה שאמרנו, שאם נדר לצדקה <b>בקיום</b> מצות חייב לאותה צדקה, וב"ד מוציאין מידו ע"כ. ואין ספק שאף הגאונים גרסו במשנתנו "קונם סוכה" וכו', ואף לפי הלשון בס' הפרדס הנ"ל אפשר שגרסו "קונם סוכה שאני עושה" ופירשו: קרבן עלי אם אינני עושה סוכה,<sup class="footnote-marker">48</sup><i class="footnote">וכן במשנת גיטין פ"ד מ"ז: שאמר לאשתו קונם <b>שאני</b> (כגירסת הוצ' לו, רי"ף ועוד. קויפמן ופרמה: שני) מגרשך וכו'. ובבבלי שם מ"ו רע"ב: מאי קונם (ופירש הר"ן: היכי שייך למימר קונם <b>שאני</b> מגרשך). אמר רב הונא באומר יאסרו כל פירות שבעולם עלי אם איני מגרשך.</i> חייב להביא קרבן, בין אם עושה ובין שאינו עושה סוכה. ולפי הלשון בס' התרומות משמע שפירשו: קרבן עלי שאני עושה סוכה, כלומר, אם אעשה סוכה. והוציאו ממנה גם ההלכה של נודר לצדקה. והר"מ הנ"ל פסק את עצם ההלכה ע"פ פירוש הגאונים, אעפ"י שאפשר לפרש את המשנה אחרת. ועיין באור גדול למשנתנו מה שתמה על פירוש זה.
<small>33-34.</small> <b>כיצד אמ' קונם שאני ישן, שאני מדבר, שאני מהלך, אסור בשבועות, ומותר בנדרים. </b>וכ"ה בד. והנכון בקג"נ: בשבועה כיצד, אמ' שבועה שאיני ישן, ושאיני מדבר ושאיני וכו'. וכע"ז בכי"ע (אלא ששם: שאני... ושאני... ושאני). ובמשנתנו פ"ב מ"א: קונם <b>שאני</b> ישן וכו', הרי זה בלא יחל דברו, שבועה שאיני ישן, שאיני מדבר, שאיני מהלך אסור. ופירש רבינא (בבלי ט"ו א'): ומאי בל יחל, דרבנן. ועיין שם במיוחס להריטב"א. ובירושלמי פ"ב ה"א, ל"ז ע"ב: "מה מקיים שמואל בלא יחל דברו, כאילו בל יחל דברו".<sup class="footnote-marker">49</sup><i class="footnote">ועיין לעיל, הע' 46, בשם התנחומא. ועיין מ"ש להלן פ"ד, שו' 15–17, ד"ה ולעיל. ועיין מ"ש הר"ח אלבק בספרו מחקרים בברייתא ובתוספתא, עמ' 156.</i> ועיין בבלי ספ"א י"ג ב' ומ"ש מהרי"ן אפשטין במבוא לנוה"מ, עמ' 501 ואילך. ועיין בבלי ט"ז רע"ב, ובמיוחס לרש"י שם, ד"ה אסיפא. 
<small>34.</small> <b>קונם פי מדבר עמך, ידי עושה עמך וכו'. </b>פיסקא ממשנתנו ספ"א, ושם: אסור (ולא יותר). ועיין בעטור בכורים, ד"ה קונם. 
<small>34-35.</small> <b>אסור בנדרים ואסור בשבועות. </b>כ"ה בד, בכי"ע ובקג"נ. ובכי"ו בטעות: ומותר בשבועות. ועיין בחזון יחזקאל בחידושים, ד"ה קונם. 

Halakhah 6

<small>35-36.</small> <b>סתם נדרים להחמיר. מה ראית לידור, אמ' איני יודע, אלא שראיתי חבירי שהיו נודרין כך, אסור. </b>כ"ה ("שהיו") בנוסחאות הנ"ל. ובכי"ו: <b>שאין</b> נודרין וכו', וכנראה שצ"ל: שהין. ובמשנתנו פ"ב מ"ד: סתם נדרים להחמיר, ופרושם להקל. כיצד, אמר הרי עלי כבשר מליח, כיין נסך, אם של שמים נדר אסור, אם של ע"ז נדר מותר, ואם סתם אסור. וכתב הרא"ש בפסקיו פ"א סי' י': ויש מפרשים אעפ"י שסתם נדרים להחמיר, היינו כשלא פירש מה היה בלבו, אלא אמר כך נדרתי כמו שפירשוה חכמים וכו'. ובפי' ר"א מן ההר, סוף עמ' מ"א: ואם סתם, שהוא <b>אינו זכור</b> לאי זה דבר כיון. ועיין בקרן אורה י"ח ע"ב. ופירוש התוספתא מחוור מאד, והיינו סתם נדרים להחמיר, ומבררים בעקיפים למה נתכוון, ושואלים אותו מה ראיתה לידור ? ואם יאמר שלא נתכוון כלל לנדר, ונדר במליח של ע"ז, הרי פירושו להקל, ואם אמר שכיוון למליח של מזבח, הרי בוודאי אסור, אבל אם אמר סתם נדרתי, ואיני יודע כלל פירושו של מליח וכו', אלא שראיתי חבירי עושים כן, ונתכוונתי לנדר איסור, סתמא אסור.<br>ונראה שכן הפירוש גם בירושלמי נזיר פ"א ה"א, נ"א ע"א: אלא כי נן<sup class="footnote-marker">50</sup><i class="footnote">צ"ל: כינן (במלה אחת) -כן אנן.</i> קיימין באומר אחד של הלשונות הללו נזרתי (כלומר, שראיתי חבירי עושין כן),<sup class="footnote-marker">51</sup><i class="footnote">כלומר, כמו בתוספתא כאן, ואני מתכוין לנזירות, אלא שאיני יודע את משמעות הדבור שאמרתי. ועיין היטב בירושלמי שם פ"ב ה"ב, נ"א ע"ד, ויתבאר אי"ה במקום אחר.</i> אם תופש אחד מהן נזירות תחול עליו נזירות וכו'.<sup class="footnote-marker">52</sup><i class="footnote">ופירוש המפרשים דחוק מאד. ומסיק הירושלמי שבכגון דא אומרים לו "שמור ושמעת". ועיי"ש בגליון הש"ס, בנועם ירושלמי ובצפנת פענח פ"א מה' נזירות ה"ח מ"ש על "שמור ושמעת". ובמכילתא לדברים שפרסם שכטר בצופה האנגלי, סדרא ישנה חט"ז (1904), עמ' 450 (מדרש תנאים של רד"צ הופמן, עמ' 61): <b>שמור ושמעת</b>. אמר הרי אני נזיר על מנת שאהא שותה ביין ומטמא למתים וכו", שומע אני יהא פטור, תל' לו" <b>שמור ושמעת</b>, שמור מה שבידך, וסופך ללמוד לעתיד. ועיין לעיל שם.</i>
<small>36-39.</small> <b>נדר ועבר על נדרו, אין נשאלין לו, עד שינהוג אסור כימים שנהג בהן היתר, דברי ר' מאיר. אמ' ר' יוסה במי דברים אמורים בזמן שנדרו לזמן מרובה, אבל בזמן שנדרו לזמן מועט, דיו שלשים יום. </b>וכ"ה בד. אבל בכי"ע: דברי ר' <b>יהודה</b>. אמ' ר' יוסי במה דברים אמורים בזמן שנדרו זמן <b>מועט</b>, אבל נדרו זמן <b>מרובה</b> דיו שלשים יום. וכן בקג"נ: דברי ר' <b>יהודה</b> ר' יוסי אומ' וכו' בזמן שנדרו זמן <b>מועט</b> אבל נדרו זמן הר.. ה. וכן היתה הגירסא בתוספתא בין בשמות התנאים, ובין בגירסא בדברי ר' יוסי (מועט... מרובה) לפני בעלי התוספות כאן כ' א', ד"ה אבל נזירות. ועיין מ"ש להלן בשם הרדב"ז. ועיין במיוחס לרש"י נזיר ל"ב א', ד"ה ואיבעית אימא (בלישנא אחרינא), מה שהביא בשם התוספתא. ויותר נראה שכיוון לברייתא שבבבלי כאן כ' א', וקרא לה "תוספתא", כרגיל אצל הראשונים, עיין מ"ש בתשלום תוספתא, עמ' 6 ואילך. ועיין בהגהות מהר"ב רנשבורג למיוחס לרש"י הנ"ל, אות ב'.<br>והנה ביחס לשמות התנאים מסורת הירושלמי והבבלי כאן שווה, והיא כגירסת כי"ע, קג"נ ותוספות (ובבבלי נזיר ל"ב א' קורא לת"ק "רבנן". ועיין להלן הערה 67), אלא שבשניהם (ירושלמי נזיר פ"ה ה"ד, נ"ד א', בבלי כאן כ' א', נזיר ל"ב א') המחלוקת היא לעניין <b>נזירות</b>. ועיין רדב"ז בפירושו להר"מ פ"ד מה' נזירות הט"ו, שהביא בשם התוספתא:<sup class="footnote-marker">53</sup><i class="footnote">כ"ה ("ובתוספתא תני לה הכי") בדרב"ז מכ"י(?) שברמב"ם בד' חדשים, אבל ב"יקר תפארת" (איזמיר תקי"ז) הגירסא היא: "<b>ובתוספות תנו</b> לה הכי", ובעל כרחינו אנו אומרים שכיוון לתוספתא, ולא לתוספות כאן כ' א', שהרי התוספות לא הוסיפו כלום על הברייתא שבבבלי כאן, ולא עוד אלא שהעירו שבתוספתא המדובר הוא בנדר, ולא בנזירות, בניגוד לבבלי. ועיין גם להלן, הע' 54.</i> <b>בנזירות</b> מועטת<sup class="footnote-marker">54</sup><i class="footnote">והרדב"ז שם כיוון לתוספתא, ולא לברייתא שבבבלי, שהרי כתב: <b>שם בברייתא</b> ר' יוסי אומר דיו שלשים יום, ובתוספתא תני לה הכי (עיין לעיל הע' 53), ר' יוסי אומר בד"א דינהוג איסור כימים אשר נהג בהם היתר, <b>בנזירות</b> מועטת, אבל <b>בנזירות</b> מרובה, אם נדר מאה וזלזל חמשים, דיו שינהוג איסור שלשים יום. ועיין בתוספות ישנים שיצאו מחדש, עמ' פ"ה.</i> וכו'. ואפשר שהוא ניסוח הרב על פי הבבלי,<sup class="footnote-marker">55</sup><i class="footnote">ברם בידי הרדב"ז היו כתב"י של התוספתא בגירסאות משונות, נגד כל הנוסחאות והראשונים, עיין מ"ש לעיל ח"ה (מגילה), עמ' 1124, ד"ה ברם.</i> עיי"ש. ואשר לגירסא בדברי ר' יוסי, הרי גירסת הירושלמי (הנ"ל) היא כגירסת ד וכי"ו בתוספתא, וגירסת הבבלי (כאן כ' א'. ועיין גם בנזיר הנ"ל) היא כגי' כי"ע, קג"נ ותוספות.<br>וכבר אמרנו לעיל בסמוך שמחלוקת זו בין בבבלי ובין בירושלמי היא בנזירות (ונדר לא נזכר שם). וכתב בקונטריסים (משפטי החרם והנדוי) שער ו' בשם הראב"ד ("וכתבו בשם הראב"ד") וכן כתב במאירי כ' א' (הוצ' ר"א ליס, עמ' פ"א) בשם תשובת גדולי המפרשים<sup class="footnote-marker">56</sup><i class="footnote">בשו"ת הראב"ד הוצ' הר"י קאפח סי' מ"ג, עמ' קכ"ו (באחד שנשבע שלא <b>תהיה לו</b> אשה אחרת זולת פלונית, ואח"כ ארס אשה אחרת): וקנסנו אותו <b>לפי ראייתנו</b> שלשים יום. ומן הלשון "לפי ראייתנו" משמע שלא מן הדין קנס אותו (אלא לפי ראות הריין), ואפשר שעדיין לא עברו עליהם ל' יום מזמן האירוסין, ואין מדבריו ראייה לא לכאן ולא לכאן. ובב"י יו"ד סי' ד"ה הביא את דברי הרשב"א בתשובה (והיא בח"ה סי' רנ"ח) ודברי הרמב"ן (המיוחסות לו סי' רנ"ה) שאין הבדל בין נדר לנזירות לעניין שלשים יום בנידון שלנו, שלא כדברי הראב"ד. ועיין מ"ש דו"ז בשו"ת דברי מלכיאל ח"א סי' ע"ו ונתחלף לו ז"ל משפט החרם של הרמב"ן בזה של הקונטריסין שמרן רגיל להביא אותם (ונדפו בחייו, בקושטא רע"ו, ואח"כ בס' אוריין תליתאי, קראקא תרנ"ד). ודברי המעיר למאירי שם צריכים תיקון רב.</i> שהמחלוקת היא בנזירות דווקא, משום שסתם נזירות שלשים יום, אבל בנדרים אף ר' יוסי מודה שאין נזקקין לו עד שינהוג איסור כימים שנהג בהם היתר. וכן הביא ר"א מן ההר, עמ' מ"ד, בשם "איכא מאן דאמר", ובתשב"ץ ח"ב סי' כ"א, ח' ע"א, בשם "פירשו הראשונים ז"ל", וכן בשו"ת הריב"ש סי' שצ"ה בשם ר' משה [חלאווה]. וכן כתבו בתוספות כ' א', ד"ה אבל, בדרך "אפשר", אבל הוסיפו: ומיהו <b>בתוספתא</b> קתני האי פלוגתא דר' יוסי ור' <b>יהודה</b> בלשון נדר, ולא בלשון נזירות, ואפילו הכי א"ר יוסי בנדר מרובה שלשים יום.<br>והוסיפו שם בתוספ' הנ"ל: ותימה מה עניין ל' יום לנדר, ויש רוצים לדקדק מזה דסתם נדר ל' יום, ול"נ (=ולא נראה), דהא אמר בפרק קמא (ד' ב') נדר לית ליה קיצותא.<sup class="footnote-marker">57</sup><i class="footnote">וכן הביאו ראייה זו בהגהות מרדכי סוף שבועות, סוף סי' תשפ"ח, בהגהות ר"פ בתשב"ץ קטן סי' ת"י. וכן הביאו בשמו בכל בו סי' פ"ח ובא"ח ח"ב, עמ' 498. ואף התוספות כאן נערכו, כנראה, ע"י תלמידו של רבינו פרץ, עיין בס' בעלי התוספות לר"א אורבך, עמ' 494 ואילך. ברם בראייה זו יש לפקפק, שכן אמרו בבבלי שם: דילמא גבי נדרים הוא דמיפר, משום דלא אית לה קיצותא, אבל גבי נזירות דאית ליה קיצותא, דסתם נזירות ל' יום, אימא לא (כלומר, שאין הבעל מיפר), קמ"ל. ולפי פירוש המפרשים היא סתם הלכה, שיש בזה מה שאין בזה. אבל באו"ש פי"ב מה' נדרים הי"ט פירש, שהכוונה היא שגבי נדרים יכולים הבעל והאב להפר, משום שבנדרים אין להם קיצותא, והיא יכולה לידור אפילו ליום אחד, וממילא תתכן כאן הפרה, אעפ"י שאינם עוקרים את הנדר, אלא חותכים אותו מכאן ולהבא, אבל בנזירות הואיל ויש לה קצבה, ואינה פחותה מל' יום, ואפילו אמרה הריני נזירה יום אחד היא נזירה ל' יום (כמשנתנו בנזיר פ"א מ"ג ועוד בכ"מ), הייתי סבור לומר שאינם יכולים להפר, הואיל ואינם עוקרים את הנזירות, והימים שלפני ההפרה עומדים באיסורם, ממילא מתפשטת הנזירות שוב לשלשים יום (עיין בבלי כאן פ"ג א'), ואין כאן הפרה, קמ"ל שאף בנזירות מפירים. ואף שאפשר לערער בין כך ובין כך על הראייה מן התלמוד, מ"מ עצם הדין הוא דין אמת, כפסק רוב הפוסקים, ועיין בבלי כאן כ"ח א' ובשו"ת הראנ"ח סי' ק"כ, קע"ח ע"ד.</i> לכ"נ (=לכן נראה) דאע"ג דסתם נדר לעולם, מ"מ אין להחמיר בנדר יותר מבנזירות, שיש בה קרבן. ועיין בשו"ת הרשב"א ח"א סי' תרס"ז, בשאלה ובתשובה שם.<br>ברם גירסת התוספתא (לפי ד וכי"ו) בדברי ר' יוסי קשה מאד, ואיך אפשר לומר שאם נדרו הוא לזמן מועט, והוא לשלשים יום, או פחות מכן (לפי פירוש רוב המפרשים), ועבר על נדרו "דיו שלשים יום", והרי אינו יכול לעבור על נדרו יותר משלשים יום, ואף לת"ק אינו יכול לנהוג איסור יותר מל' יום, ואם עבר על נדרו פחות מל' יום אינו נוהג איסור אלא כימים שעבר בהם, לת"ק, ונמצא שר' יוסי מחמיר, ואיך אפשר לומר: <b>דיו</b> ל' יום.<sup class="footnote-marker">58</sup><i class="footnote">ועיין מ"ש להלן הע' 60. ופירוש הנצי"ב ז"ל בשאילתות סי' מ', אות ה', דחוק מאד. ואעפ"י שבאמת לא נתברר מהו "זמן מרובה" ומהו "זמן ממועט" מ"מ מסתבר כפירושן של רוב הראשונים שזמן מועט הוא שלשים יום וזמן מרובה הוא יותר משלשים יום. ועיין בבלי מו"ק כ"ג א', קידושין ע' א'. ובפי' הר"א מן ההר נזיר, עמ' רי"ט, מעיד: ובנדרים פרק ואלו מותרין פירש רבינו שלמה נזירות מועטת חדש, או <b>שני חדשים</b>. ועיין גם בפירוש הר"א מן ההר כאן, עמ' מ"ד. ולפי פירוש זה יתכן שיעבור על נדרו חמשים יום בנדר מועט, ור' יוסי אומר שבכגון דא <b>דיו</b> שלשים יום. אבל הפירוש הנ"ל משונה מאד, ונתת את דבריך לשיעורין. ושמא פירש"י ע"פ משנת כתובות רפ"ז, ולפעמים אף שני חדשים הוא זמן מועט. ודחוק.</i><br>והמפרשים כאן הגיהו בתוספתא ע"פ הבבלי: בזמן שנדרו לזמן מועט, אבל בזמן שנדרו לזמן מרובה דיו שלשים יום, כעין גי' כי"ע וקג"נ. ברם קשה מאד להגיה נגד כי"ו וד המקויים גם ע"י הירושלמי וסדר אליהו זוטא והוספה שבשאילתות (עיין להלן). ולא עוד שהגירסא שלנו היא הקשה והמקורית, ומסתבר שבכי"ע וקג"נ הגיהו על פי הבבלי.<br>ובירושלמי (נזיר פ"ה ה"ד, נ"ד ע"א הנ"ל): הרי שנזר והיה מגלגל<sup class="footnote-marker">59</sup><i class="footnote">כלומר, מזלזל, עיין מ"ש בהערותי לדב"ר שהוצאתי לאור (ירושלים ת"ש), עמ' 83, הע' 11.</i> בנזרו אין נשאלין לו אלא אם כן נהג בהן באיסור כימים שנהג בהן בהיתר דברי ר' יודה. אמר ר' יסא במה דברים אמורים בנזרו מרובה, אבל בנזרו ממועט <b>דיו</b><sup class="footnote-marker">60</sup><i class="footnote">בגוף כי"ל בירושלמי: <b>דין</b> (ותוקן: דיו) שלשים יום (וכן גרס בבבלי במאירי במקומו, פ' ע"ב. ובקונטריסין סוף שער ו': <b>כיון</b> שינהו' האיסור ל' יום). ולפי גירסא זו סרו כל הקושיים, ור' יוסי מחמיר (עיין לעיל, הע' 58) וסובר שאפילו זלזל פחות מל' יום אין נשאלין לו עד שינהג באיסור ל' יום, כדין סתם נזירות. אבל ברור שהתיקון בירושלמי נכון, וכן מוכח מהמשך הירושלמי, ואף הסיגנון "דין שלשים יום" מגומגם קצת.</i> שלשים יום. ומה בין נזרו מרובה לנזרו ממועט ? אלא אכן הוא, במה דברים אמורים בזמן שגילגל בנזרו זמן מרובה אבל גילגל בנזרו (זמן)<sup class="footnote-marker">61</sup><i class="footnote">כנ"ל להגיה, והמוסיף לא הבין את העניין, וחשב שההבדל הוא בזמן הגלגול, אבל האמת היא שהכוונה היא אם גלגל זמן מרובה בנזרו ממועט, עיין מ"ש להלן, הע' 64.</i> ממועט <b>דייו</b> שלשים. מה נן קיימין, בשגילגל בטומאה כל עמא מודיי שסתר הכל. אם בשלא גלגל [אלא] בתגלחת, כל עמא מודויי שלא סתר אלא שלשים יום.<sup class="footnote-marker">62</sup><i class="footnote">ולפ"ז אפילו אם לא זלזל אלא פעם אחת סותר שלשים יום, ועיין בשי"ק, ד"ה אם.</i> אלא כן אנן קיימין בשגילגל ביין. בעומד בתוך נזירותו אבל בעומד לאחר נזירותו (אכל)<sup class="footnote-marker">63</sup><i class="footnote">נראה שצ"ל: אינו סותר, כהגהת בעל ק"ע, אבל לא כפירושו.</i> סתר.<br>ונראה בפירוש הירושלמי שאינו מגיה את הברייתא אלא מפרשה. ומתחילה סבר הירושלמי שזלזל בכל ימי נזירותו וכבר עברה, ולפיכך שאל מה בין נזירות מרובה לנזירות ממועטת. ותירץ שעדיין הוא עומד בתוך נזירותו, ור' יוסי סובר שאם זלזל זמן מרובה בנזרו מרובה אין נשאלין לו עד שינהוג איסור כימים שנהג בהם היתר, אבל אם גילגל זמן מרובה בנזרו ממועט,<sup class="footnote-marker">64</sup><i class="footnote">וכל זמן שלא הקריב קרבנותיו אם שתה יין לוקה (עיין להלן נזיר פ"ב, שו' 46, ומש"ש), אפילו אם כבר השלים נזירותו, וממילא יתכן זלזול של מאה יום בנזירות של ל' יום. ועליה אמר ר' יוסי שאין מחמירין עליו שינהוג בנזירות יותר מעיקר נזירותו, כמו שכתבנו להלן בפנים. ובקונטריסין הנ"ל (לעיל הע' 60): בנזירו' מועט, ר"ל <b>שלא נכשל</b> בנדרו יותר מל' יום, אבל בנזירו' מרובה, ר"ל שנכשל בנזירותו יותר וכו'. ואף שפירוש זה הוא לגירסת הבבלי, מ"מ נראה שפירש מעין פירושנו בירושלמי, אף שהשיטה בבבלי היא אחרת. אבל במיוחס לרש"י פירש נזירות מועטת שקיבל עליו נזירות ל' יום, וכן משמע מפירוש שאר הראשונים.</i> דיו שלשים, ואין מחמירין עליו שינהג איסור יותר מעיקר הנדר. והוסיפו בירושלמי שדין זה הוא דווקא בעומד בתוך נזירותו, אבל בעומד לאחר נזירותו, כלומר שכבר הקריב קרבנותיו, ורוצה עכשיו להשאל על נזרו, כדי לתקן את הלאוין שעבר עליהן בשתיית יין אינו סותר כלום, ומאי דהוי הוי, וכבר קיים את נדרו, ולא עוד אלא שנמצא מקריב חולין בעזרה אם ישאל על נדרו. ועיין בצפנת פענח פ"ד מה' נזירות הי"ג שפירש את הירושלמי אחרת.<br>ולפ"ז נ"ל שבתוספתא שלפנינו מדברים בכל נדר, ואף נזירות בכלל (ועיין מ"ש לעיל הע' 54–55), שגם נזירות נדר הוא, והיא נסמכה למשנתנו כאן ספ"ב, כשם שהבבלי הסמיכה לשם, ובנזירות יתכן שנהג היתר זמן מרובה, אעפ"י שעיקר הנזירות לא היתה אלא שלשים יום, כמו שכתבנו לעיל,<sup class="footnote-marker">65</sup><i class="footnote">הע' 64.</i> ובה חולק ר' יוסי. ונקטו בירושלמי ובבבלי ""נזירות" משום דברי ר' יוסי שלא יתכנו אלא בנזירות.<br>ובסדר אליהו זוטא פט"ז<sup class="footnote-marker">66</sup><i class="footnote">פרקי דרך ארץ, הוצ' רמא"ש, עמ' 6 ואילך.</i> מובא (בשינויים) הסיפור שבבבלי שבת קכ"ז ב': מעשה באדם אחד שירד מגליל העליון לעשות מלאכה בדרום וכו', ומסיים שם: וכשבקשת ממני תבואה ואמרתי לך אין לי, במה חשדתני ? אמר לו, אמרתי שמא כל נכסיך הקדשת לשמים. אמר לו, <b>העבודה</b>, כן היה, שנדרתי כל נכסי מפני הורקנוס בני כדי שיעסוק בתורה, עד שבאתי לחכמים והתירו לי נדרי, שכל <b>המאחר</b> נדרו אין נזקקין [לו עד] שהוא נהג כדרך שהוא נהוג בהיתר דברי ר' <b>אלעזר</b>.<sup class="footnote-marker">67</sup><i class="footnote">כבר ראינו שלא היתה מסורת קבועה בשמו של הת"ק: ר' מאיר (תוספתא ד וכי"ו), ר' יהודה (כי"ע, קג"נ, ירושלמי נזיר ובבלי כאן), חכמים (בבלי נזיר ל"ב א').</i> אמר ר' יוסי במה דברים אמורים במרובה אבל בנדר מועט דיו שלשים יום. וכן בשאילתות סי' מ' ד"ו ט"ו ע"ג: שכל מי <b>שיאחר</b> נדרו אין נזקקין לו שנוהג באיסור, כדרך שנוהג בהיתר דברי ר' <b>אלעזר</b>, ואמר ר' יוסי בד"א בנדר <b>מרובה</b>, אבל בנדר <b>מועט</b> שלשים יום.<br>ואעפ"י שההוספה מ"שכל מי שיאחר" וכו' אינה בשום כ"י של השאילתות, אלא בגליון כי"ו,<sup class="footnote-marker">68</sup><i class="footnote">עיין בשאילתות הוצ' רש"ק מירסקי סי' מ"ב, עמ' כ', ובשנו"ס שם.</i> ואין ספק שהיא הוספה מאוחרת, וכן הפרקים שם בסדר אליהו זוטא מלוקטים מכמה מקומות, מ"מ ברור שהמלקט לא בדא את הדברים מלבו, ויש לנו עוד מקור המקיים גי' כי"ו וד. ולא עוד אלא שהלשון "שכל <b>המאחר</b> נדרו", "שכל מי <b>שיאחר</b><sup class="footnote-marker">69</sup><i class="footnote">ואף "שיאחר" אינו אלא "שאחר", עיין במבוא לנוה"מ למהרי"ן אפשטין, עמ' 1243, ומ"ש בתס"ר ח"ב (חולין), עמ' 227, שו' 22.</i> נדרו" אינו נמצא בשום מקור מקביל לברייתא זו. וכנראה שיש כאן נסיון לפירוש. והמפרש פירש שהמדובר הוא בנדר (ולא בנזירות) ושהנודר נדר לזמן קצוב, ולא פירש מתי יתחיל לקיים את נדרו, ומן הדין עליו להתחיל לקיימו מיד,<sup class="footnote-marker">70</sup><i class="footnote">ועיין בס' מוצל מאש ח"ב סי' מ"ג שהקשה למה מותר ללוות את התענית (בבלי תענית י"ב ב' ושו"ע או"ח סי' תקס"ח ס"ק ב'), ולא חיישינן שמא ימות. ועיין במחנה אפרים ה' נדרים סי' ט"ו ובה' שבועות סי' י"ד.</i> אעפ"י שלא קבע את זמן התחלת הנדר.<sup class="footnote-marker">71</sup><i class="footnote">עיין בבלי כאן ג' ב', בתוספות שם סע"ב ובשו"ת הריב"ש סי' קצ"ח. וכ"ה שיטת הירושלמי, עיין ר"ה פ"א ה"א, נ"ו ע"ג, ומ"ש הגרי"א מסלונים בספרו נחלת יהושע סי' ה', ט"ו ע"ב, ט"ז ע"א.</i> וכן מפורש בס' המצות לרב חפץ, הוצ' הלפר עמ' 258: "ואם סתם דבריו צריך להקדים ולעשותו כדי שלא יעצרנו שום מעצור". ולפ"ז בנדר מרובה שיש כאן פשיעה גדולה שלא חשש שמא ימות בתוך הזמן ולא יוכל לקיים את נדרו, אין מתירין לו עד שינהג באיסור כימים שנהג בהיתר (והיינו כימים שלא התחיל לקיים נדרו), אבל בנדר ממועט, שאין כאן פשיעה גדולה בדחיית הנדר לא גזרו עליו שינהג איסור כימים שאחר את נדרו, ודיו שלשים יום. והמחוור הוא כמו שכתבנו לעיל, ובסדר אליהו זוטא ובהוספה שבשאילתות העתיקו את הברייתא שלנו כעין ג' ד, כי"ו וירושלמי, ופירשוה לעניין נדר גרידא.<br>וברייתא זו הובאה בסדר אליהו זוטא ובהוספה שבשאילתות כדי להסביר למה לא התיר בעל הבית את נדרו בערב יוה"כ כשתבע הפועל את שכרו, והטעם הוא שעבר על נדרו, ולא התירו לו חכמים את נדרו עד שינהוג איסור כימים שנהג בהם היתר. וזמן זה נשלם אחר החג. ואעפ"י שבסדר אליהו זוטא אמרו עליו על בעל הבית שמאנשי מעשה היה אבל העידו עליו שלא קרא ולא שנה, ואפשר שטעה ודמה שאינו נדר, שאף בזה קונסים אותו, עיין במיוחס לרש"י כ' א', ד"ה ועבר, וכן פסק הר"מ בפ"ד מה' נזירות הי"ג, וכפי שמשמע מפשוטה של משנתנו, עיין בלחם משנה במקומו. ועיין במשנה למלך שם, ונעלמו ממנו לרגע דברי התשב"ץ ח"ב סוף סי' קל"א. וכנראה שיש כאן מחלוקת הפוסקים.<br>ובשאילתות הנ"ל המסורת היא: ומעשה <b>בר' עקיבא בן יוסף</b> שהיה מושכר אצל <b>ר' אליעזר בן הורקנוס</b> וכו', ולפ"ז בעל הבית הוא ר' אליעזר, והפועל הוא ר' עקיבא. ברם נוסחא זו היא בשאילתות דפוס וגליון כי"ו גרידא, ואינה בשום נוסח, עיין מ"ש רש"ז שכטר בהערות לאבות דר"ן נו"ב ספי"ט, כ"א ע"ב, הערה ח', ובהוצ' רש"ק מירסקי הנ"ל, וכן אינה גם בסדר אליהו זוטא ובהבאות המרובות שציין בדק"ס לשבת במקומו, ויש להוסיף עליהן גם פרקי דרבי הוצ' שענבלום, י"ד ע"א, מדרש הגדול ויקרא, עמ' 483, וס' המעשיות הוצ' גסטר, עמ' 53. אבל אין לבטל בהחלט מסורת זו, ואפשר שנקטו ברוב המקורות "בעל הבית אחד בדרום", מפני כבודו של ר' אליעזר, שהרי ממש כעין זה אמרו בתוספתא חלה פ"א ה"י: והלא <b>פלני יש בדרום</b>, ומשמע מן העניין שם שהכוונה לר' אליעזר בן הורקנוס, עיין מש"ש לעיל ח"ב, עמ' 800, שו' 31. וכן השבועה "העבודה כך היה" היתה שגורה גם בפי ר' אליעזר,<sup class="footnote-marker">72</sup><i class="footnote">אעפ"י שהיתה שגורה גם בפי חכמים אחרים, כגון ר' טרפון, ר' מאיר, ר"ג, ר' חייא ועוד.</i> עיין תוספתא כלים פ"א ה"ו, מדרש תנאים, עמ' 92, שם עמ' 129<sup class="footnote-marker">73</sup><i class="footnote">במקבילה שבירושלמי ב"ב פ"ח ה"ד, ט"ז רע"ב: ר' לעזר (-ר' אלעזר). ואין כאן אלא מטבע של לשון, "העבודה שהוא יכול אלא שאינו רשאי", ור' יהושע בן קרחה (מדרש תנאים שם, עמ' 51) אינו מזכיר "העבודה".</i> ואף הלשון בבבלי: "וכשבאתי אצל <b>חברי</b> בדרום"<sup class="footnote-marker">74</sup><i class="footnote">וגירסא זו מקויימת גם ע"י כל כתה"י והראשונים, וכ"ה בפרקי דרבי ובמדרש הגדול שהבאנו לעיל בפנים. אמנם בסדר אליהו זוטא הלשון הוא "עד שבאתי לחכמים". אבל זהו "תיקון" ברור, משום שאמרו לעיל שם על בעל הבית זה "שלא קרא ולא שנה", ומטעם זה תיקנו שם "לחכמים". ובשאילתות בכמה נוסחאות חסר סיום זה, ובדפוסים הרי כל הסיום נוסף ע"פ אותו מקום של סדר אליהו זוטא. ועיין בהוצ' רש"ק מירסקי, עמ' כ' בשנו"ס, ובכי"א שם (נוסף בין השורות): אצל <b>רבותי</b> שבדרום.</i> מוכיח שבעל הבית אדם גדול היה. וגם השם "מפני הורקנוס בני" מוכיח כן, עיין בהקדמת הרד"ל לפרקי דר"א, י"א ע"א. ועיין בירושלמי פסחים פ"ו רה"ג, ל"ג ע"ב. ואשר לכמה מן הקושיות של הרד"ל שם והנצי"ב בהעמק שאלה שם אות א', הרי פלא הוא שלא הזכירו את דברי הר"מ ומיוחס לרש"י הנ"ל שאף אם טעה ודמה שאינו נדר מחמירין עליו, ולא דווקא אם זלזל בנדרו במזיד.
<small>39.</small> <b>ר' יהודה אומ' סתם תרומה ביהודה אסורה. </b>במשנתנו פ"ב מ"ד: הרי עלי כתרומה, אם כתרומת הלשכה נדר, אסור, ואם של גורן מותר. ואם סתם אסור דברי ר' מאיר. <b>ר' יהודה</b> אומר<sup class="footnote-marker">75</sup><i class="footnote">כ"ה במשנה ר' נפולי ואילך, משנה שבבבלי ובהבאה שבבבלי י"ט ב'. אבל במשנה שבירושלמי ובכל המשניות מטיפוס א"י: <b>וחכמים</b> אומרים וכו', וכ"ה בהבאה שבירושלמי במקומו.</i> סתם תרומה ביהודה אסורה, בגליל מותרת, שאין אנשי הגליל מכירין את תרומת הלשכה.<sup class="footnote-marker">76</sup><i class="footnote">וכשהם אומרים "כתרומה" כוונתם לתרומת הגורן שהנודר בה מותר, כמפורש במשנתנו רפ"ב, שאין כאן מתפיס בדבר הנדור.</i> ובתוספתא הגירסא "ר' יהודה" היא בכל הנוסחאות, וכן גרס הבבלי גם בתוספתא, עיין להלן בסמוך. 
<small>39-40.</small> <b>ר' לעזר בי ר' צדוק אומ' סתם חרמין מותרין בגליל. </b>וכן בכי"ע: סתם חרמים בגליל מותרין. והנכון הוא בד: סתם חרמים בגליל אסורין, וביהודה מותרין. וכצ"ל לפנינו, וכן הוא בבבלי שנביא להלן. ובמשנתנו הנ"ל: סתם חרמין ביהודה מותרין ובגליל אסורין, שאין אנשי הגליל מכירין את חרמי הכהנים.<sup class="footnote-marker">77</sup><i class="footnote">כלומר, והם מכוונים לחרם למקדש (לבדק הבית).</i> ושאלו בירושלמי (פ"ב ה"ד, ל"ז רע"ג) ובבבלי (י"ט ב') שיש כאן סתירה במשנתנו בין הרישא ובין הסיפא, שהרי ברישא אמרו שלפיכך אמרו סתם תרומה בגליל מותרת משום שאין מכירין תרומת הלשכה, אבל אם היו מכירין גם אותה היו אסורין מספק, ובסיפא אנו אומרים שסתם חרמין בגליל אסורין, מפני שאין אנשי הגליל מכירין את חרמי הכהנים, ומשמע שאם היו מכירים את שניהם היו מותרין. ותירץ ר' אלעזר בירושלמי הנ"ל: תרין תניין אינון וכו'.<sup class="footnote-marker">78</sup><i class="footnote">ור' ירמיה שם תירץ: חד תניי הוא וכו', עיי"ש.</i> וכן בבבלי שם: אמר אביי סיפא ר' אלעזר בר' צדוק היא, דתניא ר' יהודה אומר סתם תרומה ביהודה אסורה, ר' אלעזר בר צדוק אומר סתם חרמים בגליל אסורין. והכוונה שרבי שנה את משנתנו כשני תנאים, ולר' יהודה במקום שמכירים את שניהם, ואמר סתם אסור מספק, ובגליל מותרין אם נדרו בתרומה, מפני שאין מכירין את תרומת הלשכה. והסיפא בנדר בחרם היא כר' אלעזר בר' צדוק שמתיר מספק, ובמקום שמכיר את שניהן ואמר סתם מותר, אבל אם נדר בחרם בגליל סתם אסור, מפני שאין מכירין שם את חרמי כהנים. ועיין מ"ש מהרי"ן אפשטין במבוא לנוה"מ, עמ' 298. 

Chapter 2



Halakhah 1

<small>1-2.</small> <b>ר' ליעזר בן יעקב אומ' הרוצה לחדיר את חבירו שיאכל אצלו, והלה נדר שלא יאכל אצלו, אע"פ ששניהן נודרין זה נגד זה, הרי אילו נדרי זירוזין. </b>וכע"ז בד. ובכי"ע: ר' אליעזר בן יעקב אומ' <b>אף</b> הרוצה לדור את חבירו וכו'. ובתוספתא המלה "אף" לא מעלה ולא מורידה שהרי מפורש כאן שאף אילו הן נדרי זרוזין. ובמשנתנו פ"ג מ"א: ר' אליעזר בן יעקב אומר <b>אף</b> הרוצה להדיר את חבירו שיאכל אצלו וכו', ולהלן בסמוך נדון בפירושה ובגירסא "אף" שבה.<br>ובבבלי כ"ד סע"א: ת"ש <b>יתר על כן</b> אמר ר"א בן יעקב האומר לחבירו קונם שאני נהנה לך אם אי אתה מתארח אצלי ותאכל עמי פת חמה ותשתה עמי כוס חמין, <b>והלה הקפיד כנגדו</b>, אף אלו נדרי זירוזין, ולא הודו לו חכמים. ונחלקו המפרשים בפירוש הדבור "והלה הקפיד כנגדו".<sup class="footnote-marker">1</sup><i class="footnote">עיין במיוחס לרש"י ובשטמ"ק כ"ד סע"א.</i> וכתב הפירוש<sup class="footnote-marker">2</sup><i class="footnote">עיין מ"ש עליו בהקדמה לשטמ"ק.</i> (לפי שטמ"ק שם): והלה הקפיד כנגדו, ונדר שלא לאכול עמו, והכי עיקר, דהכי מפרש <b>בברייתא</b>. ותפס המפרש שהיא התוספתא שלנו (שהרי הוא אומר: דהכי מפרש בברייתא), ולכאורה הדברים תמוהים, שהרי התלמוד אומר להלן בסמוך שם: מאי לא הודו לו חכמים, לאו דאפילו בקמייתא וכו'. ופירש הרשב"א: אפילו בקמייתא, והיינו מה ששנינו במשנתנו ר' אליעזר אומר הרוצה שידיר חברו וכו'. ועיין בפי' ר"ג (עיין בתוך המיוחס לרש"י כ"ב ב', כ"ה ב' סד"ה ב"ש) ובשטמ"ק שם. ולפ"ז מוכח שאין זו הברייתא שבתוספתא כאן, שלפי פשוטה היא ההלכה שבמשנה בתוספת פירוש. וכן כתב מהרי"ן אפשטין במבוא לנוה"מ, עמ' 115: "תוספתא זו משלימה בוודאי את משנתנו ומפרשת אותה, ואינה כלל הלכה חדשה, ברייתא דומה לה הובאה גם בבבלי כ"ד א' וכו', יתר על כן אינו יתר על דברי ראב"י שבמשנה, אע"פ שכך הבינוהו בבבל (לאו דאפילו בקמייתא), אלא כפשוטן של דברים, יתר על דברי הת"ק". וכבר ראינו שבעיקר הדברים כיוון מדעתו לבעל השיטה שבשטמ"ק שראה שזו היא התוספתא שלפנינו. ברם אין צורך כלל להניח שהבבלי הוציאה מידי פשוטה, שהרי בברייתא זו כלולות שתי הלכות, שהמזמין מדיר את המזומן, והמזומן נודר שלא יאכל, וע"ז אמרו מאי לאו אפילו בקמייתא, והיינו בנדר המזמין, והיא ההלכה שנקטו במשנתנו במפורש. ומתרץ: לא בבתרייתא (כגירסת כמה מן הראשונים), כלומר בדין השני, בנדר המזומן, ובזה לא הודו לו חכמים,<sup class="footnote-marker">3</sup><i class="footnote">והשאלה שאם בטל אצל זה בטל גם אצל זה (ירושלמי פ"ג ה"א, ל"ז ע"ד) לא נזכרה כלל בבבלי.</i> כמו שפירש בקרן אורה במקומו. ולפ"ז ר' אליעזר בן יעקב עצמו מדבר גם בנדרו שניהן זה כנגד זה, כמפורש בתוספתא כאן.<br>וכן כתב במאירי ברפ"ג (הוצ' ר"א ליס, עמ' פ"ו): ופירוש הדברים, הרוצה שיאכל חבירו וכו' הרי אלו נדרי זרוזין, ר"ל שאם היה מסרב בו שיאכל עמו, והלה אומר קונם עלי ככר זה אם לא תאכל עמי, והלה משיב קונם עלי כך וכך אם אוכל, בין אכל בין לא אכל שניהם פטורין וכו'. וכ"ה בר"מ פ"ד מה' נדרים ה"ג, והוא ע"פ התוספתא שלנו, ועיין מ"ש להלן בסמוך.<br>ומלשון התוספתא "ששניהן נודרין זה נגד זה" משמע שאפילו במעמידין את דבריהם (כלומר, שכל אחד חושב שחבירו יתרצה לו) הדין כן, וכמו שאמרו לעיל פ"א, שו' 12, "שנים שהיו נודרין זה נגד זה", שפירושו מעמידין, עיין מש"ש, והוא כמו שאמרו להלן בנזיר ספ"ג,<sup class="footnote-marker">4</sup><i class="footnote">ועיין במשנה שם פ"ה מ"ה.</i> ועלה אומר ר' טרפון שם: אין אחד מהן נזיר, שלא ניתנה נזירות אלא בהפלאה (והוא הדין בנדרים, כמפורש בירושלמי ובבבלי, עיין להלן). ואינה דומה לנדרי זרוזין של מקח וממכר ששנו במשנתנו: קונם שאיני פוחת לך מן הסלע, והלה אומר קונם שאין מוסיף לך על השקל, שאפשר להעמידה בשאינם מעמידים, משום ששניהם מתחילה מכוונים לשלשה דינרים, עיין מ"ש להלן. ועיין בירושלמי רפ"ג ובבבלי שם כ"א א', ובשאלת רבינא שם ובמפרשים שם, ומן התוספתא משמע שבין מעמידין ובין אין מעמידין נדרי זרוזין הן, כפסק הר"מ בפ"ד סה"ג הנ"ל, וכתב: לפי שכל אחד מהם לא גמר בלבו ולא נדר אלא כדי לזרז את חבירו, ולא גמר בלבו.<br>ובמשנתנו פ"ג מ"א: נידרי זרוזין כיצד, היה מוכר חפץ ואמר קונם וכו', ר' אליעזר בן יעקב אומר <b>אף</b> הרוצה להדיר את חבירו שיאכל אצלו אומר<sup class="footnote-marker">5</sup><i class="footnote">במשנה שבירושלמי כי"ל: <b>ואמר</b>, וכ"ה בכל המשניות מטיפוס א"י, אלא שבגליון ירושלמי כ"י ליידן נוספה ע"י אחר המלה "לו". ובמשנה שבבבלי בכי"מ ובכמה מן הראשונים: <b>יאמר</b>, ובהוצ' שלנו: יאמר לו.</i> כל נדר שאני עתיד לידור הוא בטל, ובלבד שיהא זכור בשעת הנדר. והמשנה קשה מאד. ואמרו בבבלי כ"ג סע"א: וכיון דאמר כל נדר שאני עתיד לידור יהא בטל לא שמע ליה ולא אתי בהדיה (ועיין בר"ן שם). חסורי מיחסרא, והכי קתני, הרוצה שיאכל אצלו חבירו ומסרב בו, ומדירו, נדרי זירוזין הן, והרוצה שלא יתקיימו נדריו כל השנה יעמוד בר"ה ויאמר כל נדר שאני עתיד לידור וכו'.<br>ברם הירושלמי לא פירש כלל את משנתנו אעפ"י שנשא ונתן בה, והואיל ונשתבשו הרבה בפירושו, נעתיק אותו ונפרשו. וכ"ה שם (פ"ג ה"א, ל"ז ע"ד): אמר ר' אמי מאן תנא נידרי זירוזין ר' טרפון, דו פתר לה במעמידין.<sup class="footnote-marker">6</sup><i class="footnote">כלומר, הנדרים שנשנו במשנה שם לעניין מקח וממכר הם אפילו כשהמוכר והלוקח מעמידים את דבריהם, שמתחילה חשב כל אחד מהם שישיג את שלו, ומ"מ מותרים הן, משום שמשנתנו כר' טרפון הסובר (נזיר פ"ה מ"ה) שלא ניתנה נזירות אלא להפלאה. ופירש"י (עירובין פ"ב א'): שיהא נדרו מפורש על הודאי, ולא בתורת ספק. וכן אמר ר' אמי גם בבבלי כאן כ"א א' על משנתנו. ועיי"ש י"ט ב' ובנ"ש.</i> אמר ר' בא תיפתר דברי הכל, שאין מעמידין (כלומר, שמתחילה כיוונו שניהם לשלשה דינרים), אין תימר במעמידין ניתני [אף],<sup class="footnote-marker">7</sup><i class="footnote">כנ"ל להגיה. והירושלמי לא גרס בדברי ר' אליעזר בן יעקב במשנתנו <b>"אף"</b>, כמפורש בירושלמי שנביא להלן. וכן ליתא "אף" גם בשני כתי"י המשנה עם פירוש המשניות להר"מ שבביה"מ כאן (ענעלאו וזולצבכר), ואינה בה"ג ה' נדרים, ד"ו ע"ה ע"ד, ובקטע מה' גאונים באוה"ג, עמ' 118, ועיי"ש גם בגירסת הבבלי. וכן לא העתיקו מלה זו כמה מן הראשונים, אבל אפשר שהם קיצרו, עיי"ש בדבריהם. ובאמת אין הוכחה מוחלטת מן המלה "אף" בין שגורסים אותה, ובין שאין גורסים אותה, עיין מ"ש מהרי"ן אפשטין במבוא לנוה"מ, עמ' 1007 ואילך.</i> ר' אליעזר<sup class="footnote-marker">8</sup><i class="footnote">שמא צ"ל: [ד]ר' אליעזר וכו', כלומר, שהרי ר' אליעזר, אבל פירושנו יתכן גם בלי הגהה, והכוונה אחת.</i> בן יעקב<sup class="footnote-marker">9</sup><i class="footnote">כלומר, שהוא עוסק בנדרי בעה"ב המארח, שהן נדרי מעמידין דווקא, כפי שמוכח מן התוספתא כאן, עיין מ"ש לעיל בסמוך בפנים, ד"ה ומלשון. ולדברי ר' בא חולקת המשנה על התוספתא, וסוברת שבמעמידין אין הן נדרי זירוזין, כמפורש בסיפא של משנתנו, עיין להלן.</i> ור' טרפון<sup class="footnote-marker">10</sup><i class="footnote">כלומר, הרישא שעוסקת בנדרי מקח וממכר, שאף היא במעמידין, והיא כר' טרפון לדבריך, ור' אליעזר בן יעקב אינו אלא מוסיף דוגמא אחרת.</i> שניהם אמרו דבר אחד.<sup class="footnote-marker">11</sup><i class="footnote">כלומר, ולמה לא אמרו: <b>אף</b> הרוצה וכו'. ובעל כרחינו אנו אומרים, שהרישא היא בשאינם מעמידים, וכולם מודים בה, אבל ר' אליעזר בן יעקב מדבר במעמידין, וסובר שאין כאן נדרי זירוזין (שלא כבתוספתא כאן), והוא מייעץ לבעה"ב לומר: כל נדר שאני עתיד לידור וכו', וממילא אין לשנות "אף" בדבריו.</i> אית תניי תני הרוצה, אית תניי תני <b>אף</b> הרוצה. מאן דמר הרוצה (כלומר, שלא שנה "אף") מסייע לר' בא (כהוכחת ר' בא בעצמו לעיל). מאן דמר אף הרוצה מסייע לר' אמי (כלומר, מן המלה "אף" משמע שנדרי בעה"ב המארח הם מעניין נדרי מקח וממכר, וממילא שניהם במעמידין, כלעיל). ועכשיו נשאלת השאלה למ"ד ששנה "אף" כיצד פירש את המשך משנתנו. ונראה שהוא פירש כעין מה שאמרו בבבלי, והיינו: ר"א בן יעקב אומר אף הרוצה להדיר את חבירו שיאכל אצלו, כלומר אף אילו הן נדרי זירוזין, ואף אם שניהם נדרו זה כנגד זה, נידרי זירוזין הן, ומותרין.<sup class="footnote-marker">12</sup><i class="footnote">כשיטת התוספתא כאן.</i> ואח"כ מתחילה הלכה חדשה: אומר<sup class="footnote-marker">13</sup><i class="footnote">כלומר, אומר [אדם]. ולפי הגירסא "אומר לו" הכוונה היא אומר לעצמו, והיא פעולה חוזרת, דוגמת הלך לו.</i> כל נדר שאני עתיד לידור, הוא בטל, ובלבד שיהא זכור בשעת הנדר. וכוונת המשנה: רשאי אדם לומר, אומר אדם וכו', אדם שרוצה שלא יתקיים נדרו<sup class="footnote-marker">14</sup><i class="footnote">והכוונה, כמובן, לנדרים שאינם נוגעים לבין אדם לחבירו בדבר של ממש, אלא לנדרים דוגמת נדרי מארחים וכדומה, שהם באמת נדרים שבין אדם למקום.</i> יאמר לעצמו וכו', כלומר שיבטל את נדרו. ו"אומר" לאו דווקא אמירה בעל פה, אלא אפילו בלבו יכול לבטל.<sup class="footnote-marker">15</sup><i class="footnote">זו היא שיטת בני א"י לפי פשוטן של הברייתות, עיין מ"ש להלן בפנים. אכל להלכה פסקו הפוסקים שצריך להוציא בשפתיו, עיין שו"ע יו"ד סי' רי"א ס"ק א', ובש"ך שם אות ב'. ועיין מ"ש להלן, הע' 19, בשם מרן בכ"מ. ועיין בתוספ' רי"ד פ"ג סי' ח', ד"ה רבא, ואילך, ואף לשיטתו צריך להתנות בפיו, אלא שאח"כ יכול לסמוך בלבו על תנאי זה, עיי"ש.</i> והירושלמי ממשיך לפרש את משנתנו: ובלבד שיהא זכור בשעת הנדר, בשלא התנה,<sup class="footnote-marker">16</sup><i class="footnote">כלומר, שלא התנה תנאי מפורש מתחילה לכל הנדרים שידור, אלא כיוון למקרה ידוע שהיה בדעתו להדיר את פלוני, בזה צריך שיזכור בשעת הנדר שבטל אותו נדר.</i> אבל אם התנה<sup class="footnote-marker">17</sup><i class="footnote">כלומר, תנאי מפורש לכל הנדרים שידור.</i> אף על פי שאינו זכור.<sup class="footnote-marker">18</sup><i class="footnote">שהרי זו היתה כוונתו מתחילה שאם ישכח את התנאי וידור, שיהיו נדרים בטלים.</i> תניי בנדרים, ואין תניי בשבועות. כהדא דתני שבועת הדיינין כתניין שבלבינו, לא כתניין שבלבכם וכו'. ושיטת הירושלמי שבשבועות אינו יכול לא להתנות ולא לבטל בלבו. וכן אמרו בירושלמי נזיר פ"ח ה"א, נ"ז ע"א: תנאי היה <b>בלבי</b>, לכשאטמא תיפקע נזירותי ממני, תחול עלי נזירות אחרת. בשביעית (צ"ל: בשבועות) מה אית לך ? שוגג חייב, מזיד חייב, תני בדברים (צ"ל: בנדרים) אין תניי בשביעית (צ"ל: בשבועות). ובתוספתא טהרות פ"ו הי"ד: תנאי הוא <b>בלבי</b> שומעין לו.<sup class="footnote-marker">19</sup><i class="footnote">ועיין תו"כ, חובה, פרש' ה' פ"ז ה"ה, ובמיוחס להר"ש שם, כ' סע"א ואילך. אבל בפירוש הראב"ד שם (כ' סע"א ואילך): והאי דקתני תנאי היה בלבי, כלומר, <b>ונשאלתי לחכם והתירני</b> על דעת אותו התנאי וכו', והסתייע מסוגיית הבבלי בכריתות י"ב ב', עיי"ש. ועיין בכ"מ פ"ב מה' שבועות סה"י שכתב: ה"ק תנאי היה בלבי והוצאתי בשפתי בלחש. ועיין במחנה אפרים ה' נדרים סי' ו'. ועיין מ"ש להלן פ"ז, שו' 28, סד"ה האיש מקים, ובהערות שם (ומשמע משם ש"בלבי" לאו דווקא, אבל אפשר שנקטו "בלבי" בסיפא אגב הרישא). ועיין מ"ש להלן בפנים, סד"ה ואעפ"י, בשם כלה רבתי פ"ב, ובסוף הדיבור שם בשם מררש משלי.</i> ועיין מ"ש בתס"ר ח"ד, עמ' 73. ומכאן מוכח שהתנאי מועיל בנדרים אף אם הוא בלב, משום שאין פיו ולבו שוים, אבל בשבועות אין תנאי מועיל לא בלב ולא בפה לשיטת הירושלמי. ועיין מ"ש להלן בסמוך בשיטת הר"מ ושאר פוסקים. ועיין מ"ש מהרי"ן אפשטין במבוא לנוה"מ, עמ' 115, שם עמ' 370, שם 643, ודבריו ז"ל לא נתחוורו לי, ואין להכניס לירושלמי את דברי הבבלי שלא נזכרו בו כלל.<br>סוף דבר, כל נוסחאות המשנה שבידינו גורסים בדברי ר' אליעזר בן יעקב "אף"<sup class="footnote-marker">20</sup><i class="footnote">הוץ מאלו שהבאנו לעיל, הע' 7.</i> הרוצה וכו', ואף הנדר ההוא מנדרי זירוזין הן, ובין במעמיד ובין בשאינו מעמיד, כמפורש בתוספתא כאן, וממילא סוף המשנה "אומר כל נדר וכו'" הלכה חדשה היא, שאדם יכול לבטל את נדרו,<sup class="footnote-marker">21</sup><i class="footnote">עיין מ"ש להלן.</i> או להתנות עליו מקודם.<sup class="footnote-marker">22</sup><i class="footnote">בנדרים שבין אדם למקום, עיין מ"ש לעיל, הע' 14.</i> ובפיה"מ להר"מ סמ"א כתב: וכמו כן יכול לומר כל נדר שאני עתיד לידור וכו', וכמו כן זה הדין בשבועות, ועיין בחיבורו פ"ב מה' נדרים ה"ו, ופ"ב מה' שבועות הי"ב.<sup class="footnote-marker">23</sup><i class="footnote">ועיין אוה"ג, עמ' 24, ומה שהביא בהערות שם משו"ת הרשב"א ועוד אינו עניין לכאן, ושם הטעם הוא משום שאין מתירין שבועות לשיטת הגאונים. ואף מה שהכניס שם בהבאה מן הרמב"ם פ"ב מה' נררים "(אמירת כל נדרי ונסלח)" הוא שלא בדיוק, והכוונה שם לתנאי בשבועות, כפי שיוצא מן העניין, וכמו שמפורש בפיה"מ. ועיין בשו"ת הר"י ווייל סוף סי' ב'. ועיין היטב בשו"ת שמחת יו"ט להרי"ט אלגאזי סוף סי' ה', ודבריו צ"ע.</i> ובסוף משנה ג' כתב רבינו (לפי ד"נ בהגד"נ): ודע שאלו הארבעה נדרים כולם אין הפרש בהם בין נדר ושבועה, <b>כולן</b> אינן צריכין הפרה, אלא נדרי זרוזין <b>שאין</b> זה מותר בשבועות. וכעין זה גם בפיה"מ שבמאירי. ולפי פסק רבינו גם בשבועות (בין אדם למקום) מועיל תנאי ובטול, ואף בשבועות יש שבועות זירוזין אלא "שאין זה מותר בשבועות", והכוונה שיש כאן שבועת שוא. ואפשר שגם כוונת הירושלמי שאין תנאי בשבועות, בזמן שאדם נשבע לעצמו (כדוגמא ששנו בירושלמי נזיר פ"ח הנ"ל) לוקה משום שבועת שוא. ואשר לשבועות זירוזין אמרו בירושלמי (פ"ג ה"ב, ל"ח ע"א, שבועות פ"ג, ה"י, ל"ד ע"ד): כשם שנדרי זירוזין מותרין, כך שבועות זירוזין מותרות. עוד הוא במיחל שבועה על נכסיו, שבועת נכסי עלי נכסיו אסורין, הא ללקות אינו לוקה. וכן העתיק בשם הירושלמי בחי' הרמב"ן שבועות כ"ט א'. ועצם ההלכה של הירושלמי "כשם שנדרי זרוזין מותרין כך שבועות זירוזין מותרות" הביאו בשם הירושלמי<sup class="footnote-marker">24</sup><i class="footnote">ובתוספות רי"ד פ"ג סי' י': יש לומר שגם נדרי זרוזין השבועות שוות להן ומותרות, ואין לחלק ביניהן, וגלי לך תנא גבי הבאי ושגגות, והוא הדין גבי זרוזין ואונסין.</i> הרשב"א כ"ה ב', ד"ה תנא כשם שנדרי שגגות, ובשו"ת שלו ח"ג סי' ש"ב, והר"ן שם, והמאירי רפ"ג (הוצ' ר"א ליס, עמ' פ"ו), אבל לא הביאו את המשך הירושלמי. והרשב"א (כ"ד ב') הביא את הירושלמי שם בעניין שבועות הבאי וגם את המשך הירושלמי שם, וכתב: ונראה שיש שבוש בנוסחאות וכך היה ראוי להיות בה וכו', במיחל שבועה על נכסיו, נכסיו <b>מותרים</b>, הא ללקות <b>לוקה</b> וכו'. ונראה שהגהה זו קיימת גם כלפי הירושלמי שלנו, עיין בשו"ת שלו הנ"ל. ולפ"ז בשבועות זרוזין מותר לאכול, מפני שפיו ולבו לא היו שוין, אבל לוקה משום שבועת שוא. ובחי' הרמב"ן קיים את הגירסא שלנו, ואף הוא פירש שאם לא היה מעמיד, הנכסים מותרים ולוקה משום שבועת שוא.<sup class="footnote-marker">25</sup><i class="footnote">עיין מ"ש להלן בפנים, שו' 5, ד"ה ובירושלמי. ואף שפירוש הרמב"ן בנדרי זרוזין אינו ברור לגמדי, משום שהדברים משובשים שם, עיין בחידושיו לשבועות כ"ט א' הנ"ל בד' ראשון, אבל פירושו בעניין מעמידין ברור, ועיין גם במיוחס להריטב"א כאן כ"ד ב', ד"ה ובירושלמי. ובמאירי רפ"ג, הוצ' ר"א ליס, עמ' פ"ו: אלא שיש מפרשין שאין דין זירוזין בשבועה וכו', עיי"ש. ולפ"ז ברור שבאינו מעמיד נכסיו מותרין ולוקה משום שבועת שוא בין בשבועות הבאי ובין בשבועות זירוזין. ועיין בטל תורה לר"מ אריק לירושלמי כאן פ"ג ה"ב שכתב: לכאורה הכוונה וכו' אין שבועת זירוזין חלה וכו', ולוקה. והירושלמי לא הזכיר כלל בעניין שבועות זירוזין את דברי ר' פדת שם, משום שכבר דנו שם לעיל בה"א בעניין מעמידין בשבועות זירוזין.</i><br>וע"פ המבואר לעיל יתפרש לנו מקום סתום מאד במסכתות קטנות. וכן אמרו בד"א רבה פ"ו (הוצ' היגר, עמ' 193): ומעשה בר' שמעון בן אנטיפרס שהיו אורחין נכנסין אצלו וכו' ובשעת פטירתן היה מלקה אותן וכו'. א"ל, רבי וכו', בני אדם הנכנסין אצלי גזרתי עליהם שיאכלו ושישתו והיו נודרין <b>בתורה</b><sup class="footnote-marker">26</sup><i class="footnote">וכן להלן בסמוך שם. וכ"ה במחז"ו, עמ' 729, ובמנוה"מ ח"ד, עמ' 418, שו' 19 ואילך. ובמה"ג מטות, עמ' ש"ג: אנשים שהיו נכנסין אצלי נודרין בתורה ומבדין, <b>ונשבעין</b> על ישיבה, על כוס, על מאכל, וכך שמעתי שכל הנודר ומבדה וכו'. וכלשון זו גם בס' המעשיות הוצ' גסטר, עמ' 71, אלא ששם גם בסיום לנכון: שכל הנודר <b>בתורה</b> ומבדה וכו'.</i> ומבדין, וכך שמעתי מפי חכמים כל הנודר <b>בתורה</b> ומבדה לוקה ארבעים. וכע"ז גם במס' כלה רבתי פ"ט (הוצ' היגר פ"ח, עמ' 322). וברור שהיו נודרין בתורה כוונתו שהיו נשבעים בתורה,<sup class="footnote-marker">27</sup><i class="footnote">על "נדר" שכוונתו שבועה, עיין בבלי פ' ב', ר"ן י"ד ב' ד"ה הנודר, ועוד בכ"מ, עיין מ"ש בספרי יוונית ויוונות בא"י, עמ' 89, ועמ' 91.</i> כמפורש במדה"ג ובס' המעשיות (לעיל, הערה 26). וכבר הבאנו לעיל פ"א, הערה 34, שיש סוברים שהנשבע בתורה סתם היא שבועה ממש,<sup class="footnote-marker">28</sup><i class="footnote">שלא כשיטת הר"מ בפי"ב מה' שבועות ה"ד וה"ה שפירש את הבבלי י"ד ב' גם בשבועה, והנשבע בתורה סתם, דעתו על הגוילין, עיין מ"ש לעיל פ"א, הע' 34.</i> כפי שמשמע מפשוטה של התוספתא בשבועות ספ"ב. ור' שמעון בן אנטיפרס שמע מפי חכמים שכל הנודר (=נשבע) בתורה ובידה לוקה, אפילו אם לא הזכיר את השם, כשיטת רוב הראשונים, עיין ר"ן ב' א', ד"ה ושבועות כשבועות.<br>ואעפ"י שאין מקשין בהגדות הרי הגדה שהולכת ונשנית והובאה ע"י הראשונים (טור או"ח סי' ק"ע ועוד) ונשאו ונתנו בה ב"גמרא" של מס' כלה (עיין להלן) בוודאי שאין לבטלה לגמרי. והקושי מובן מאליו, שר' שמעון בן אנטיפרס שחכם וירא שמים היה (עיי"ש במקורות הנ"ל) כיצד נתן להם לאכול אחרי שנשבעו, והרי הכשיל אותם ועבר על לפני עור לא תתן מכשול. ולא עוד אלא שבגמרא של מס' כלה (הוצ' היגר, עמ' 322) שאלו על מעשה זה: איני, והתנן ר' אליעזר בן יעקב אומר <b>אף</b> הרוצה להדיר את חבירו שיאכל אצלו, יאמר כל נדר שאני עתיד לידור הרי הן מופרין, וליחוש דילמא הני בטילי, וקא מלקי להו ופטירי.<sup class="footnote-marker">29</sup><i class="footnote">כלומר, שמא הנדרים שלהם בטלים, או משום שהם נדרי זירוזין, או שמא בטלו אותם והתנו עליהם לפני הנדר, כמשנתנו הנ"ל, ונמצא שהלקה אותם שלא כדין.</i> ותירצו שם: "לית דחש לה לדר' אליעזר בן יעקב, התם נמי בבעל הבית קא מיירי, והכא כל מה שגזר עליו". והתירוץ תמוה, והרי בבבלי כ"ד ב' פסקו הלכה כר' אליעזר בן יעקב, ואיך אפשר לומר עליו "לית דחש לה לדר' אליעזר בן יעקב". ואף התירוץ השני "התם נמי בבעל הבית וכו'" אינו מובן. ולפיכך נראה שהכל הוא בשיטת הירושלמי הנ"ל, ותירצו שם שאין מי שחש לדר' אליעזר בן יעקב בשבועה, והיינו ששבועות זירוזין מותרין (כלומר, מותר לו לאכול), אבל לוקה משום שבועת שוא,<sup class="footnote-marker">30</sup><i class="footnote">ואעפ"י שאמר בשם החכמים "הנודר בתורה <b>ומבדה</b> לוקה" אף הוא לא הביא אלא את עצם ההלכה כלשונה, וכוונתה שאף הנשבע בתורה בלי הזכרת השם לוקה משום שבועה (כמו שכתבנו לעיל בפנים), ובנידון שלו לוקה משום שבועת שוא.</i> ושמא תאמר שהם בטלו בלבם את השבועה, הרי אין תניי בשבועות. ואפילו אם תאמר שבשעת הצורך אפשר לבטל בלב, כמעשה של ר"ע במס' כלה רבתי פ"ב, הוצ' היגר, עמ' 192, וכמו שפירשו בתוספות כאן כ"ח א', סד"ה במוכס, ותשב"ץ ח"א סי' צ"ג, מ"ח ע"ג, לא אמרו כן אלא בבעל הבית שרוצה לקיים מצות הכנסת אורחים, ונשבע לשם מצוה, אבל "הכא כל מה שגזר עליו" ואסר לו לסרב, ואם נשבע, אפילו אם בטל בלבו, אין כאן אלא דברים שבלב, ולוקה משום שבועת שוא. אבל מותר להם לאכל,<sup class="footnote-marker">31</sup><i class="footnote">משום שלא נתכוונו שלא לאכול, ונשבעו משום נימוס בעלמא, וכמפורש בירושלמי לעניין שבועות זירוזין, וכפירוש הרמב"ן, או כהגהת הרשב"א שהבאנו לעיל בפנים, סד"ה סוף דבר, אבל אם סרבו ולא רצו לאכול, הרי הוכיח סופן על תחילתן, שנשבעו כדי לקיים, ואין כאן שבועת שוא.</i> ומשום כן נתן להם ר' שמעון בן אנטיפרס לאכול, ואח"כ הלקה אותם משום שעברו על שבועת שוא. ובמדרש משלי פי"א, כ"א: אדם שיש בו דבר <b>בינו לבין חבירו</b>, הוא נשבע מפיו <b>ומבטלו בלבו</b>, תאמר שהוא מנוקה, ת"ל וכו'.
<small>3-4.</small> <b>אמ' קונם אם לא נמניתי על פסח שאליה שלו שוקלת עשרת ליטרין, אם לא שתיתי יין שלוגו יפה דינר זהב. </b>בד: נדרי הבאי, אמר קונם<sup class="footnote-marker">32</sup><i class="footnote">בד"ח של התוספתא: שאליה שלו שוקלת <b>עשרים</b> ליטרין, והיא טעות הדפוס, ובד"ר לנכון: עשרה ליטרין.</i> וכו', ובכי"ע: אילו הן נידרי הבאי, קונם וכו'. ובכי"ו חסרות המלים "נדרי הבאי". והוא הוא, והברייתא דבוקה למשנתנו פ"ג מ"ב. ובפי' הרא"ם (לפי שטמ"ק כ"ד ב', סד"ה כקורות): וכן מוכיח בתוספתא שאינו מדבר אלא בדברים שמקצתן אמת ומוסיף עליהם, כהוויות ורגילות העולם שמגזמין, דתני בתוספת' קונם<sup class="footnote-marker">33</sup><i class="footnote">וכנראה שאף לפניו חסרו המלים נדרי הבאי, וכגי' כי"ו. ועיין מ"ש להלן, הע' 35.</i> אם לא נמניתי על הפסח שאליה שלו שוקלת י' ליטרין, אם לא שתיתי יין שלוגו שוה דינר זהב, כלומ' שמן הרבה (היינו שהפסח היה שמן מאד) וחריף הרבה (שהיין היה חריף מאד). וכן במאירי למשנתנו הנ"ל (הוצ' ר"א ליס, עמ' צ'): שאין הבאי אלא ברואה מקצת ומוסיף בו דרך גוזמא, כגון אלו שכתבנו, וכגון מה שאמרו בתוספתא קונם אם לא נמניתי על פסח שמשקל אליה שלו <b>ששה</b> לטרין ואם לא שתיתי יין שלוגו יפה דינר (וחסרה לפניו המלה "זהב"). וכן בבית הבחירה שלו לשבועות, עמ' 90: והוא שאמרו בתוספתא קנם <b>ככר זה עלי</b><sup class="footnote-marker">34</sup><i class="footnote">וכ"ז היא הוספת פירוש של רבינו, עיין מ"ש לעיל פ"א, הע' 33.</i> אם לא נמניתי על פסח שאליה שלו משקל ו' ליטרין, ואם לא שתיתי יין שלוגו יפה דינר, מותר.<sup class="footnote-marker">35</sup><i class="footnote">עיין מ"ש לעיל, הע' 33. וגם מהוספת רבינו "מותר" משמע קצת שלפניו חסרו בתחילת ההלכה המלים "נדרי הבאי", ולפיכך הוסיף: מותר, אבל לגירסת ד וכי"ע אין כאן אלא הגדרה נוספת של נדרי הבאי, וכבר מבואר במשנתנו שהן מותרין. ואני מעיר על כ"ז כדי ללמד עד כמה עלינו להזהר שלא להוסיף בפנים ע"פ כת"י אחרים, בשעה שאין הכרח גמור בדבר.</i> והיתה לפניו בתוספתא גוזמא יותר קטנה: ששה (במקום: עשרה) ליטרין ולוג יין יפה דינר (במקום: דינר זהב). והנכון כלפנינו.<br>ובמשנתנו פ"ג מ"ב: נדרי הבאי, אמר קונם אם לא ראיתי בדרך הזה כיוצאי מצרים אם לא ראיתי נחש כקורת בית הבד. ובשבועות פ"ג מ"ח: איזו היא שבועת שוא וכו' על העמוד של אבן שהוא של זהב וכו', אם לא ראיתי גמל שפורח באויר ואם לא ראיתי נחש כקורת בית הבד. ובתוספות שם (כ"ט א' ד"ה אם) תמהו למה נקטה המשנה אצל נדרים "כעולי מצרים", ואצל שבועות שוא "גמל פורח באויר". וכתב הריטב"א בשם "יש מרבותינו": "דתנא בחדא וה"ה באידך, ויגיד עליו רעו, דהא קתני בתרווייהו כקורת בית הבד". ועיין גם במיוחס לריטב"א כאן כ"ד ב' ובחי' הרמב"ן בשבועות שם, ובמאירי כאן ושם, ובדק"ס שבועות, עמ' 53, הערה נ'. ואף נחש כקורת בית הבד וגמל הפורח באויר הוא לשון גוזמא.<sup class="footnote-marker">36</sup><i class="footnote">גמלא פרחא (יבמות קט"ז א', מכות ה' א', עיין ברשב"א שבועות כ"ט א' ועור בשם התוספות), δρομὰς κάμηλος.</i> ועיין בתוספות הרא"ש שבועות כ"ט א'<sup class="footnote-marker">37</sup><i class="footnote">ועיין בפסקיו כאן פ"ג סי' ו'. ולשיטת תוספות הרא"ש הלכו בנדרים אחר לשון בני אדם, ודרכם להגזים אפילו בדבר שאינו מצוי, אבל בשבועות לא הלכו אחר לשון בני אדם. ועיין ר"מ פ"ה מה' שבועות הכ"א, ברדב"ז שם ובפיסקי הרא"ש שבועות פ"ג סי' כ"א.</i> ובתוספות כאן כ"ד ב'.<br>אבל כמה מרבותינו חלקו בין "כעולי מצרים" ובין "נחש כקורת בית הבד", משום שבעם רב כעולי מצרים שייכת לשון גוזמא, ובני אדם מדברים כן, אבל נחש כקורת בית הבד שהעמידוהו בירושלמי כאן ושם במרובע כקורת בית הבד, ובבבלי כאן (כ"ה א') ושם (כ"ט ב') בשגבו טרוף, בדבר כזה אינו שייך גוזמא. וכן גמל הפורח באויר אין בני אדם מדברים כן אפילו בגוזמא,<sup class="footnote-marker">38</sup><i class="footnote">עיין לעיל הע' 36. וכנראה שאמרו "גמלא פרחא", אבל לא "גמלא פרחא באוירא".</i> וממילא בנדרים בשני המקרים הפירות מותרים; במקרה הראשון, משום שהנדר הוא אמת והוא באמת ראה עם רב, ולשון גוזמא תפס, ובמקרה השני הפירות מותרים, משום שברור שלא כיוון לאסור את הפירות, ואין אדם לוקה משום נדר שוא.<sup class="footnote-marker">39</sup><i class="footnote">ולשיטת כמה מן הראשונים מותר לגמרי, עיין בתוספות שבועות כ"ט א', ד"ה באומר (בשם ר"ת). ועיין בלחם משנה פ"ה מה' שבועות סהכ"א.</i> אבל במשנת שבועות תפסו גמל הפורח באויר ונחש כקורת בית הבד, שהוא דבר בלתי אפשרי לגמרי, והפירות מותרים, אבל לוקה משום שבועת שוא. עיין בראשונים הנ"ל, ובר"ן כאן כ"ד ב' ובפירושו על הרי"ף בשבועות שם. ועיין מ"ש להלן בסמוך, ד"ה אם לא ראיתי, וד"ה כשם.
<small>4.</small> <b>אם לא ראיתי נחש שעוביו כקורת בית הבד. </b>וכ"ה בד. אבל בכי"ע חסרה המלה "שעוביו", וכ"ה בכל נוסחאות המשנה כאן פ"ג מ"ב ושבועות פ"ג מ"ח. וכן מוכח מן הסוגיות שבירושלמי ושבבבלי כאן ושם, שאמרו שבוודאי ישנם נחשים עבים מאד, אלא שהלה נדר, או נשבע, אם לא ראה נחש מרובע כקורת בית הבד (לפי הירושלמי), או גבו טרוף (לפי הבבלי). ומשום כן כתב הרע"ב (בשבועות שם): כקורת בית הבד. כתבנית קורת בית הבד וצורתה, <b>דאילו כעובי קורת בית הבד</b> לא הוי שבועת שוא, דאיכא טובא. ואף לשון התוספתא בד ובכי"ו אפשר לפרש כן, והיינו שעוביו כצורת קורת בית הבד, ובא למעט ארכו, משום שארכו כאורך קורת בית הבד שכיהי טובא. אבל ברא"ם שבשטמ"ק הנ"ל וכן במאירי כאן ושם לא העתיקו כלל בבא זו מן התוספתא, ואפשר שלא היתה בבא זו לפניהם.<sup class="footnote-marker">40</sup><i class="footnote">ואפשר שהמעתיקים השמיטוה, משום שהיא מפורשת במשנתנו.</i> 
<small>5.</small> <b>כשם שנדרי הבאיי מותרין, כך שבועת הבאיי מותרת. </b>וכע"ז גם בד ובכי"ע. וכן מעידים על גירסת התוספתא ברשב"א כאן כ"ד ב', ד"ה גמ', במאירי שם (הוצ' ר"א ליס, עמ' צ"א), ברא"ש פ"ג סי' ו', בתוספות שבועות כ"ט א', סד"ה באומר, ברמב"ן, בריטב"א ובתוספות הרא"ש שם. וכן מעיד גם בסמ"ג לאווין רמ"א, ס"ט ע"ד. וכן פסק הר"מ בפ"ג מה' שבועות ה"ה. נמצאנו למדים שגירסת התוספתא היא למעלה מכל ספק.<br>ובירושלמי פ"ג ה"ב, ל"ח ע"א, שבועות פ"ג ה"י, ל"ד ע"ד: תני כשם שנדרי הבאי מותרין כך שבועות הבאי מותרות. והתני שבועות הבאי אסורות. ר' ירמיה בשם ר' פדת כאן במעמידין וכאן בשאינן מעמידין. אמר ר' בא אפילו תימא כאן וכאן במעמידין כאן וכאן בשאין מעמידין, כאן במיחל שבועה על נכסיו, שבועת נכסי עלי נכסיו אסורין, הא ללקות אינו לוקה. ועיין ברשב"א כאן כ"ד ב' שהביא את הירושלמי, והגיה: נכסיו מותרין, הא ללקות לוקה. ובחי' הרמב"ן שם קיים את הגירסא שלנו ופירש את דברי ר' פדת שאם אינו מעמיד, וברור שלא רצה לאסור את הפירות עליו, נכסיו מותרין ולוקה משום שבועת שוא. וכ"ה במיוחס להריטב"א כאן כ"ד ב', ד"ה ובירושלמי. אבל ביחס לפירושו בדברי ר' בא, וכן פירושו בעניין שבועות זירוזין, הדברים משובשים שם (עיי"ש בד"ר), אבל מכל מקום מפורש בדבריו שאם אינן מעמידין הנכסים מותרים ולוקה משום שבועת שוא.<sup class="footnote-marker">41</sup><i class="footnote">ועיין לעיל הע' 25.</i> וכן הביא את הירושלמי בסמ"ג הנ"ל, ס"ט ע"ד, ומסיים: ולפי' זה מותרות דתוספתא אפירות קאי. ועיין בהשגות הראב"ד פ"ג מה' שבועות ה"ה.<br>ובבבלי כאן כ"ד ב': תנא נדרי הבאי מותרין, שבועות הבאי אסורין. וכ"ה גם בכי"מ, בהלכות המיוחסות להרי"ף, בס' הישר לר"ת הוצ' הרש"ש שלזינגר סי' ע"ט, עמ' 61, ובתוספות שבועות כ"ט א', ד"ה באומר ועוד, וכן היה שם לפני כמה מן הראשונים הנ"ל והגיהו ע"פ התוספתא כאן, ותירצו בתוספות הנ"ל: והא דתני בתוספתא וכו' שבועות הבאי מותרין, היינו מדאורייתא.<br>ובספרי מטות פי' קנ"ג, הוצ' הורוביץ, עמ' 199: או כשם שבנדרים את שהסמיך נדרו לדבר שאיפשר לו הרי זה נדר, ואם לאו אינו נדר, כך אף בשבועות, ת"ל לאסור אסר מכל מקום. מה הפרש בין נדרים לשבועות, בנדרים כנודר בחיי המלך, בשבועות כנשבע במלך עצמו.<sup class="footnote-marker">42</sup><i class="footnote">והרשב"א בשו"ת ח"ד סי' ק"ט, ד"ה ולעניין, הביאו בשם ירושלמי. ועיין מ"ש על ההבדל בין חיי המלך והמלך עצמו בספרי יוונית ויוונות בא"י, עמ' 89 ואילך, ובהע' 21 שם.</i> והביאוה ברמב"ן, ברשב"א, בריטב"א, ובמאירי שבועות כ"ט א' ובפי' רנב"י (לפי שטמ"ק) ובריטב"א כאן כ"ד ב', והוכיחו מכאן ששבועות הבאי אסורות. וכן בפירוש רבינו הלל שם, ע"א רע"ב, הביא את הברייתא שבבבלי כאן: תנא בד"א בנדר הבאי, אבל בשבועות הבאי אסור וכו'. אבל הראשונים הנ"ל תירצוהו ע"פ הירושלמי הנ"ל, שפתר שאין סתירה בין הברייתות. והברייתא שבספרי הנ"ל הובאה בהוספ' שבה"ג ד"ב סוף עמ' 482, בפי' הרמב"ן מטות ל', ג', בחזקוני ובריקנטי שם, ובטעמי המצוות שלו, י"ח ע"ב, בפי' רבינו בחיי יתרו כ', ז' ועוד.

Halakhah 2

<small>5-6.</small> <b>תולין לחרגין, לחרמין, למוכסי', לתרומה, ולגוי, ולבית המלך. </b>בד ובכי"ע: תולין <b>להרגין</b> (בד: להרגים) ולחרמין וכו'. וכן מעתיק בשם התוספתא ברשב"א כ"ז ב'. ובמשנתנו פ"ג מ"ד: נודרין <b>להרגין</b> ולחרמין ולמוכסין שהיא תרומה אף על פי שאינה תרומה, שהן של בית המלך אעפ"י שאינן של בית המלך. וכ"ה ("להרגין") בכל הנוסחאות שבדקתי, וכ"ה בהבאה שבבבלי ב"ק קי"ג א' בכתבה"י ובראשונים. ובירושלמי פ"ג רה"ה, ל"ח ע"א: להרגים בהרגה. לחרמים בשעת החרם. והכוונה שאין נודרין לחרמין שלא בשעת החרם משום חשש גרידא, שמא תבוא שעת החרם וירצה להחרים את התבואה אלא בשעת החרם ממש, אבל ההלכה "להרגים בהרגה" קשה, וכי יש שעת הרגה מיוחדת לרוצחין.<br>ברם הגירסא שלנו ("לחרגין") היא בלי ספק הנכונה, והיא פותרת את כל הקושיים. וכן כותב הראב"ד בתמים דעים סי' נ"ט: ועוד שאלת על הירוש' מהו להורגין בהורג' ולחרמין בשעת חרום שנו. אתה כתבת בהורג', ובספרים שלנו <b>בחורג'</b> וכו'. וכן מצאתי <b>בתוספת' לחרגין</b> וכו'. וכן בערוך ערך חרם (דפ"ר, פיזארו, וויניציאה): נודרין <b>לחרגין</b> וכו'. אמנם בעל הערוך הביאו גם בערך הרג, אבל אין כאן אלא פירוש, ורבינו פירש חרגין - הרגין, ולפיכך הביאו בערך הרגין. וכן להלן בתוספתא ב"מ פ"ג הי"ט בכי"ו: לא ימכרנה לא לתגר ולא <b>לחרג</b> (בד ובכי"ע: להרג) ולא לחרם, מפני שמרמין בהן את האחרים.<br>ובכתובת נבטית מפטרה<sup class="footnote-marker">43</sup><i class="footnote">עיין ב־.North-Semitic Inscr של Cooke, עמ' 241, מספר 94, ועיי"ש, עמ' 243.</i> נזכרו "חרג וחרם" כאחד. מתוך כתובת זו, וכן ממקורות אחרים, מתברר <b>שחרג</b> וחרם הם בעלי תפקידים דומים, עיין מ"ש ר"י קוטשר בלשוננו חכ"ז (ירושלים תשכ"ג), עמ' 35 ואילך.<br>ואשר לחרם הרי כבר פירש רב נחשון גאון (תש"ג קדמונים, הוצ' קאססעל, סוף עמ' מ'): גוי שממונה על מכס של מלך. וכן יוצא מכמה מקורות, עיין לדוגמא להלן ע"ז פ"ח (כי"ע פ"ז) ה"ו: <b>חרם</b><sup class="footnote-marker">44</sup><i class="footnote">כ"ה בכי"ע ובבבלי שם נ"ח א'. ואצל צוקרמנדל בטעות: חרס. ובכי"ו בטעות חדס.</i> שפשט ידו לחבית וכו', אגרונימון<sup class="footnote-marker">45</sup><i class="footnote">כ"ה בכי"ע. ובד ובכי"ו כעין נוסח הבבלי שם נ"ח א'. ובירושלמי שם פ"ד סה"ח, מ"ד רע"ב: אגרוניסוס, וצ"ל: אגרונימוס.</i> גוי שטעם מן הכוס וכו'. ושניהם, החרם והאגרונימוס (ἀγορανόμος) פקידי המלכות הם. וכן במדרש תהלים קי"ח, י"ח (הוצ' בובר, עמ' רמ"ג): לאדם שהיה מהלך בדרך וסחורתו בידו, הגיע <b>להורגים</b> נתן להם מה שנתן, הגיע לחרמים נתן להם מה שנתן, כיון שהגיע לשערי המדינה אמרו לו הזהר שאפרכוס במדינה, אם אינך מוכס כל סחורתך אינך יוצא בידך כלום. ומוכח מתוך העניין שבפקידי מלכות עסיקינן שלוקחים שוחד, ומזהירים את בעל הסחורה מפני האפרכוס במדינה שלא יכשל שם ויאבד את כל הסחורה. ולפ"ז ברור שגם במדרש הנ"ל צ"ל: לחרגים (במקום: להורגים).<br>עכשיו נשוב לתוספתא ב"מ פ"ג הי"ט הנ"ל שהזהירו שם שלא ימכור מטבע שנפחת משקלה לא <b>לתגר</b> ולא <b>לחרג</b> ולא לחרם מפני שמרמין בה את אחרים. ולכאורה קשה מאד מה לו לתגר בין החרגין והחרמים, וכי סתם תגר רמאי הוא<sup class="footnote-marker">46</sup><i class="footnote">ושמא הכניסו "תגר" ע"פ משנת ב"מ פ"ד סמי"א. ברם שם הוא לוקח הרבה בבת אחת (עיין רש"י), ודינו כמערב בתחילה מים ביין ע"מ למכור ולהודיע, שאסור לעשות כן, וממילא כבר נחשד. ועיין בפרישה בטחו"מ סי' רכ"ח שנדחק.</i> עד כדי לתת מטבע פחותה במקום יפה? ועיין גם בבבלי שם נ"ב א' ובדק"ס שם. ובלשוננו (חכ"ז, עמ' 36 ואילך) הנ"ל הצביע קוטשר על העובדא שאנו מוצאים בערבית גם את השם "חגר" בהוראה קרובה ל"חרג" הנ"ל. ולפ"ז אולי מותר לשער שבתוספתא ב"מ ובבבלי שם צ"ל: לא ימכרנה לא <b>לחגר</b> ולא <b>לחרג</b> וכו', ולפנינו שני שמות נרדפים, והוא חגר, הוא חרג, פקיד המלכות שברשותו להחרים סחורה בשעת <b>החרגה</b>, כירושלמי הנ"ל במקומו.<br>ופירוש התוספתא הוא שתולין את הסחורה, או את התבואה, בתרומה, או בגוי,<sup class="footnote-marker">47</sup><i class="footnote">למי"ד במקום בי"ת, כרגיל במשנה ובתוספתא, ו"לתרומה ולגוי ולבית המלך" פירושו: בתרומה ובגוי ובבית המלך. ועיין מ"ש להלן בפנים בשם הירושלמי. ובכי"ע: ולגוי ולתרומה (במקום: לתרומה ולגוי), וצ"ל כלפנינו (או: לגוי ולתרומה), וכפי שיוצא ממשנתנו.</i> או בבית המלך, ונודרין לפקידים הללו שכן הוא הדבר, כדי שלא יחרימו את הסחורה או את התבואה. ובכי"ע הגירסא היא: ולגוי ולתרומה וכו', ולפ"ז דבוקה המלה "ולגוי" למעלה, לחרגין וכו', והכוונה שתולין לו בתרומה וכו'. והנכון כלפנינו, עיין להלן.
6. <b>ואין תולין להן לישראל. </b>בחי' הרשב"א כ"ז ב' הנ"ל: ואין תולין לישראל, אבל בשטמ"ק שם בשמו: ואין תולין להם לישראל. והכוונה שאין תולין להם, לפקידים שנשנו לעיל, שהתבואה היא של ישראל,<sup class="footnote-marker">48</sup><i class="footnote">עיין לעיל, הע' 47.</i> אע"פ שישראל זה תקיף הוא, והם מפחדים ממנו. וברשב"א שם הביא גם את הירושלמי פ"ג ה"ה, ל"ח ע"א: תני תולים בגוים ובמלכו', אבל לא בישראל, שבעלי זרוע מצויין ליפול, דלא יפל ויגלגל עלוהי קדמיתא. ועיין ירושלמי שביעית פ"י ה"א, ל"ט ע"ב. 

Halakhah 3

<small>7-8.</small> <b>הרי נטיעות האילו קרבן עד שיקצצו, טלית זו קרבן עד שתשרף, פרה זו קרבן עד שתשחט, כיון שנקצצו, וכיון שנשרפה, וכיון שנשחטה, יצאו לחולין. </b>בכי"ו הגירסא מעורבבת, וכ"ה שם: עד שיקצצו עד שתשרף עד שתישחט, טלית זו קרבן שתשרף פרה זו קרבן שתשחט כיון שנקצצו וכו'. ותיקנתי ע"פ ד וכי"ע.<br>ובמשנתנו פ"ג מ"ה: הרי נטיעות האלו קרבן עד שיקצצו, טלית זו קרבן עד שתשרף, אין להם פדיון. ונחלקו בפירושה בבבלי כ"ח ב'; בר פדא מפרש שאין להם פדיון כוונתו, שכל זמן שלא נקצצו הנטיעות, ולא נשרפה הטלית, אין להן פדיון כלל, ואם פדה אותם חוזרות וקדושות, שהרי אמר שהן קרבן עד שיקצצו, ואם נקצצו פודן, ודיו. אבל עולא מפרש "אין להם פדיון" שאם נקצצו הנטיעות, ונשרפה הטלית, אינה צריכה פדיון, ובתוספתא כאן מפורש כדבריו. אבל לא נתבארה שם דעתו של עולא מה דינן אם פדיין לפני שנקצצו. ובירושלמי כאן פ"ג ה"ו, ל"ח ע"א, וקידושין פ"ג ה"ה, ס"ד ע"א, מחלוקת חזקיה ור' יוחנן בפדיין קודם שנקצצו, לחזקיה פדיין חזרו לקדושתן, ולר' יוחנן פדיין פדויין. ואמרו שם: מתניתא פליגא על ר' יוחנן אין לה פדיון. פתר לה לכשיקצצו אין להן פדיון (כלומר, אינן צריכות פדיון).<sup class="footnote-marker">49</sup><i class="footnote">והוא הדין אם נשרפה הטלית. ואפילו היתה סיריקון של זהב (מרוקמת בחוטי זהב), או שהיתה אולומרגליטון, שיש לה ערך גם אחרי שנשרפה.</i> ועיין בר"ן כ"ט א' שהביא בשם ר' משה קרטבי ששתי המחלוקות תלויות זו בזו, ובר פדא שהוא סובר שאם נקצצו צריכות פדיון מוכרח לפרש "אין להן פדיון" על הזמן שלא נקצצו שאין להן פדיון כלל וחוזרות וקדושות, אבל עולא שהוא מפרש "אין להן פדיון" אינן צריכות פדיון, הרי הוא דווקא בשנקצצו, אבל אם לא נקצצו צריכות פדיון, ואם פדאן פדויין, והסתייע מן הירושלמי הנ"ל.<br>ובקרן אורה שם העיר על הירושלמי בקידושין פ"ג ה"א, ס"ג ע"ג, שאמרו שם: ר' אבהו בשם ר' יוחנן הרי זו עולה שלשים יום כל שלשים הרי זו עולה, לאחר שלשים יום יצאת לחולין מאליה וכו', מצינו הקדש יוצא בלא פדיון וכו'. ואף חזקיה אינו חולק שם, וא"כ יש לומר דפלוגתא דחזקיה ור' יוחנן בחוזרות וקדושות פלוגתא אחריתא היא, דלאחר קציצה כולי עלמא מודים דלא בעי פדייה, ובחוזרות וקדושות פליגי, ובר פדא ועולא דש"ס דילן פלוגתא אחריתא היא, ובלאחר קציצה פליגי, אי פקעה קדושה בכדי, אבל תרווייהו מודי דחוזרות וקדושות (כשיטת הרשב"א בסוגיין). ועיין רשב"א ומאירי כ"ט ב' שהביאו את הירושלמי בקידושין הנ"ל.<br>ברם ברישא של משנתנו שנינו: הרי נטיעות האלו קרבן אם אינן נקצצות, טלית זו קרבן אם אינה נשרפת, יש להם פדיון, ולשיטת ר' יוחנן בירושלמי שבין ברישא ובין בסיפא יש להם פדיון לפני הקציצה, קשה ההקבלה בין הרישא לבין הסיפא. ובבבלי כ"ח ב': וליתני קדושות<sup class="footnote-marker">50</sup><i class="footnote">עיין בראשונים שם ביחס לגירסא בקושיא זו.</i> וכו', באומר אם אינן <b>נקצצות היום</b> וכו'. ובירושלמי אין כל זכר לכך.<br>ומתוך סוגיית הירושלמי הנ"ל משמע שנקטו חכמים דבר שבהוה, והיינו: ראה קצועות המלך<sup class="footnote-marker">51</sup><i class="footnote">כלומר, שקוצצין נטיעות משום שצריכים לעצים ואינם משגיחים בזה שהנטיעות עושות פרי.</i> ממשמשין ובאין, ראה דליקה ממשמשת ובאה (עיין בבלי כ"ח ב') ואמר הרי נטיעות האילו קרבן אם אינן וכו'. ואדם זה רצה לכל הפחות לקיים מצוה אם ינצל רכושו, ושמא תגן עליו זכות ההקדש. וכן צריך לפרש בסיפא של משנתנו ובתוספתא כאן שרצה להפטר מן הנטיעות ומן הטלית ומן הבהמה שלא מצאו חן בעיניו,<sup class="footnote-marker">52</sup><i class="footnote">אבל בני ביתו מיחו בו ולא נתנו לו לקצוץ את הנטיעות וכו'.</i> ואמר שהן הקדש, ואף על הבהמה אמר שהיא קרבן עד שתשחט, וממילא לא יוכלו ליהנות מהם, וניקצצו הנטיעות ונשרפה הטלית, ונשחטה הבהמה, יצאו לחולין. ושיטת התוספתא כשיטת הירושלמי בקידושין פ"ג הנ"ל שקדושת הגוף פקעה בכדי, וכפשוטה של הברייתא בבבלי כ"ט א', ואף הבהמה היא חולין גמורין כשנשחטה.<sup class="footnote-marker">53</sup><i class="footnote">וקדושתה נפקעת ממנה בתחילת השחיטה. אבל למ"ד שאפילו אחר הקציצה צריכות פדיון, הרי אם הקדיש בהמה תמימה לקרבן ממש, אפילו אמר עד שתשחט, הרי שוחט קדשים בחוץ, ואין להם פדיון.</i> ולעיל שם אמרו על משנתנו בירושלמי כאן וקידושין פ"ג הנ"ל: ונשרפה,<sup class="footnote-marker">54</sup><i class="footnote">כ"ה בקידושין, וצ"ל: לָנשרפה, לא נשרפה, כתיב מצוי בירושלמי, עיין מ"ש לעיל ח"ב (חלה), עמ' 794, הע' 17, ובירושלמי נדרים בטעות: ונקרעה.</i> למפריען קדשו, או מיכן ולבא ? מה נפיק מביניהון. נהנה מהן. אין תימר למפריען קדשו מעל. אין תימר מיכן ולבא לא מעל.<sup class="footnote-marker">55</sup><i class="footnote">כתוספתא תמורה פ"ג ה"ב, ר"מ פ"ו מה' ערכין ה"ט.</i> חזקיה אמר פדיין חזרו לקדושתן וכו'.<br>ונראה שר' יוחנן מפרשה שקדשו למפרע, אעפ"י שאמר <b>אם</b> אינן נקצצות, שאפשר לפרש "אם", לאחר שיעברו קצועות המלך ולכשתעבור הדליקה,<sup class="footnote-marker">56</sup><i class="footnote">עיין ירושלמי עירובין פ"ג ה"ה, כ"א ע"ב, קידושין פ"ג ה"ג, ס"ד ע"א.</i> מ"מ הכוונה היא שכשתחלוף הסכנה קדושות למפרע. ומלמדת משנתנו שיש להם פדיון מיד, אעפ"י שעדיין לא קדשו עכשיו. והרי ברישא של משנתנו אדם רוצה בנטיעותיו ובטליתו, ואינו מקדישן אלא שמא תעמוד לו זכות ההקדש וינצלו, ויקיים מצוה, ולפיכך מקדישן, ויכול לפדותן מיד, שאם יוקצצו הנטיעות, ותשרף הטלית, לא חל ההקדש מעולם, והפדיון הוא חולין, ואם לא יקצצו וכו', חל ההקדש למפרע, וחל הפדיון למפרע. ולפיכך אומרת המשנה "יש להן פדיון" אעפ"י שעדיין לא קדשו, מה שאין כן בסיפא, אין להן פדיון, מפני שקדשו ופקעה קדושתן מהן.

Halakhah 4

<small>9.</small> <b>הנודר מישראל אסור בגרים. מן הגרים, מותר בישראל וכו'. </b>כל הברייתא (עד "מאוכלי השום") בהלכות המיוחסות להרי"ף פ"ג, הוצ' ראם, י' ע"ב, רמב"ן ל"א א', רנב"י (בשטמ"ק), הר"א מן ההר (עמ' ע'), מאירי (הוצ' ר"א ליס, עמ' ק"ל) ומיוחס להריטב"א שם, רא"ש פ"ג סי' ט"ז ור' ירוחם ס' אדם נתיב י"ד ח"ה, כולם בשם התוספתא, ופסקה הר"מ בספ"ט מה' נדרים ובטיו"ד סוף סי' רי"ז.<br>ובמשנתנו פ"ג מי"א: שאיני (שאני) נהנה לזרע אברהם אסור בישראל ומותר באומות העולם וכו', שישראל נהנין לי וכו', שאיני נהנה להן והן לי יהנה לגוים. ואף ממשנתנו הנ"ל משמע, שאם נדר מישראל אסור בגרים. ובאו"ש פ"ט מה' נדרים הכ"א דייק מלשון משנתנו הנ"ל ששינתה את לשונה והניחה את לשון הרישא ("זרע אברהם") ונקטה "ישראל", משום שברישא ("זרע אברהם") מותר בגרים, אבל בסיפא ("ישראל") אסור בגרים, כמפורש בתוספתא, והסתייע מדברי הריטב"א שהביא בנ"י ל"א א' (אשי ה', ס' ע"א) שכתב: ומסתברא דאפי' הגרים אינם בכלל זרע אברהם, אבל ישנן בכלל בני אברהם, דהא קיי"ל כר' יהודה,<sup class="footnote-marker">57</sup><i class="footnote">עיין מ"ש לעיל ח"ב (בכורים), עמ' 824 ואילך.</i> דאמ' שהגרים אומ' בתפלה אלקי אבותינו.<sup class="footnote-marker">58</sup><i class="footnote">במיוחס להריטב"א שלפנינו ליתא.</i> וסובר הגרמ"ש שם שאף הר"מ שם שכתב: "נדר מזרע אברהם מותר בבני ישמעאל וכו', ואינו אסור אלא בישראל", היינו בישראל דווקא, ולא בגרים. ובאמת אין הכרח מלשון הר"מ, שהרי באר להלן שם בסמוך, שאף הגרים בכלל ישראל, ואדרבה כל כי האיי גוונא היה צריך לפרש שמותר בגרים. ובאמת בטור יו"ד סוף סי' רי"ז ובשו"ע שם ס"ק מ' פסקו שאם נדר מזרע אברהם אסור בגרים. וכן בפי' הרא"ש ל' ב': אסור בישראל, וגרים נמי בכלל זרע אברהם נינהו, דכל שומרי התורה בכלל זרעו הם, כי הוא היה תחילה לגרים, וכתיב כי אב המון גוים נתתיך וכו'. ועיין בהגהות מהר"ץ חיות ל' ב', ד"ה רא"ש. ועיין ירושלמי בכורים פ"א ה"ה, ס"ד א' (ובמקבילה בקידושין פ"ד), ובבלי קידושין ע"ח סע"א. אבל כבר כתבו הראשונים הנ"ל שטעם כל הברייתא שלנו הוא משום שבנדרים הלכו אחר לשון בני אדם. ומדת הברייתא שלנו היא, שהפרט הוא בתוך הכלל, אבל אין הכלל בתוך הפרט.
<small>10-11.</small> <b>הנודר מן הכהנים מותר בלוים. מן הלוים, מותר בכהנים. </b>כל הראשונים הנ"ל (לעיל שו' 9, ד"ה הנודר), נ"י ל"א א', ד"ה מתני', וצדה לדרך מאמר ב' כלל ה' ספ"ב, קי"ז ע"ב. וכתב במיוחס להריטב"א הנ"ל: ואע"ג דבעשרים וארבעה מקומות נקראו הכהנים לויים, כדאית' ביבמות (פ"ו ב'), לא קרו אינשי לויים אלא ללויים ממש, ובנדרים הלך אחר לשון בני אדם (וכן הביא בנ"י בשמו). ומסתברא דנודר מן הכהנים אסור בחללי כהונה, דהני נמי כהנים מיקרו, והיינו דלא נקט אלא מותר בלויים, וכן דעת מורי נ"ר. ועיין בצפנת פענח סוף פ"ט מה' נדרים.<br>ובהלכות המיוחסות להרי"ף הנ"ל ממשיך מיד אחר הלכה זו: ת"ר הנודר הנאה מבני העיר כל ששהה בעיר י"ב חדש אסור ליהנות ממנו. הנודר הנאה מבנים מותר מבני בנים. וכנראה שיש כאן השמטה ע"י הדומות, וצ"ל כמו שהוא ברמב"ן שם הנ"ל: אסור ליהנות ממנו [מיושבי העיר עד שלשים יום מותר ליהנות ממנו. מכאן ואילך אסור ליהנות ממנו] הנודר הנאה מבנים וכו'. וכן הביאו ברייתא זו הראשונים הנ"ל. וכבר ראינו שבמיוחסות להרי"ף פתח ב"ת"ר", וברמב"ן: תנא, ובפירוש הרנב"י, בריטב"א וברא"ש הנ"ל: תניא, ואין שם הוכחה כלל שחשבו שזו היא תוספתא. ובס' אדם לרבינו ירוחם הנ"ל העתיק את הרישא, וסיים: כך פשוט בתוספתא. המודר הנא' מבני העיר וכו' (כלשון הרמב"ן), ומוסיף: ובתרא (כלומר, ב"ב ח' א') וכן בירושלמי (נדרים פ"ה ה"ד, ל"ט ע"ב). המודר הנאה מבנים מותר מבני בנים.<br>אבל בפי' ר"א מן ההר, עמ' ע' הנ"ל: <b>המודר</b>. זה תוספתא ומייתינן לה בחלק (סנהדרין קי"ב א') ופ"ק דב"ב (ח' א'). בבני בנים. דבנדרים הלך אחר לשון בן אדם. <b>עד כאן התוספתא</b>. וכן בנ"י ל"א א' (בשם חריטב"א) אחרי שהביא את התוספתא ופירש אותה, ממשיך: וכן <b>אמרו שם</b> (כלומר, בתוספתא) מזה הטעם (כלומר, שבנדרים הולכין אחר לשון בני אדם) שהנודר מן הבנים מותר מבני בנים. וכן במאירי ל"א ב' (הוצ' ר"א ליס, עמ' ק"ל): וגדולי המחברים (ר"מ ספ"ט מה' נדרים) הביאו גם כן שהנודר מבניו מותר מבני בניו, וכן היא בתוספתא. וכן מעיד הרדב"ז על הר"מ שם שכן הוא בתוספתא. וכן בכ"מ שם: הנודר מישראל וכו' עד סוף הפרק. תוספתא פ"ב. אבל בשו"ת הרלב"ח סי' ט', כ' רע"ב, ציין לתוספתא, ועל הנודר מבניו כתב: בתרה פ' מי שמת. ובתס"ר ח"ב, עמ' 46, כתבתי שהמאירי כיוון לברייתא שבבבלי ב"ב קמ"ג ב', שכן דרכם של הראשונים לקרוא לברייתות שבבבלי "תוספתא", אבל לאור כל הנ"ל הדברים מסופקים אם כולם שאבו מן ההלכות המיוחסות להרי"ף וסברו שהכל נמצא בתוספתא, או שבאמת היו לפניהם שתי הברייתות בתוספתא כאן, או להלן בסוף פירקין. וצ"ע.
<small>11.</small> <b>מאוכלי השום, ר' יהודה אוסר אף בכותים. </b>וכ"ה ("בכותים") גם בד. אבל בכי"ע: אף <b>בכהנים</b>. ונראה שהיא ט"ס. ועיין באו"ש פ"ט מה' נדרים ה"כ שמקיים גי' כי"ע. ובמשנתנו פ"ג מ"י: מאוכלי השום אסור בישראל ואסור בכותים. ובמשנה ד' נפולי: <b>ומותר</b> בכותים. וכ"ה בכמה דפוסים שנדפסו ע"פ ד' נפולי. ובב"י בטיו"ד סי' רי"ז כתב עליה שהיא עיקר. וכבר תמהו עליו בתיו"ט ובמלא"ש למשנתנו, ובלח"מ פ"ט מה' נדרים ה"כ מסוגיית הבבלי ל"א א'. ובכל נוסחאות המשנה שבדקתי, וביניהן שלשה כת"י עם פי' המשניות להר"מ, וכן בכל הראשונים שהביאו משנה זו: <b>ואסור</b> בכותים. ולפ"ז משנתנו ר' יהודה היא. 
<small>12.</small> <b>שישראל נוהנין לו, לוקח ביתר ומוכר בפחות. </b>וכ"ה בד, אלא ששם: נהנין לי וכו'. והנכון בכי"ע: לוקח <b>בפחות</b> ומוכר <b>ביוקר</b>. ואף לפנינו צ"ל: לוקח בפחות ומוכר ביתר. וכ"ה במשנתנו פ"ג מי"א. ושמא צ"ל בכי"ו: שישראל <b>מהנין</b> לי וכו'. ולפ"ז אין דברי ר' יוסי שלהלן קשורים בבבא זו, אלא הם דבוקים לסיפא של משנתנו, עיין מ"ש להלן בסמוך בפירושה. 
<b>ר' יוסה או' אין שומעין לו. </b>במשנתנו הנ"ל: שישראל נהנין לי לוקח בפחות ומוכר ביותר <b>אם</b> שומעין לו. ובכל המשניות מטיפוס א"י (משנה שבירושלמי, הוצ' לו, קויפמן, פרמה): אין שומעין לו. וכ"ה גם במשנה ד' נפולי וברמב"ן ובמשנה שבמאירי. ובכי"מ ובמשנה שבבבלי: <b>ואין</b> שומעין לו. וברור שהגירסא הנכונה היא: אין שומעין לו, כגירסת התוספתא ורוב נוסחאות המשנה, ופירושו: אם שומעין לו, עיין בר"ן במקומו, והוא כתיב רגיל בספרות התנאים, עיין מ"ש לעיל ח"א (דמאי), עמ' 221, הערה 46, ח"ב (חלה), עמ' 808, הערה 28, ח"ג (שבת), עמ' 202, הערה 4, ועוד בכ"מ. וכתב בתיו"ט במקומו: אם שומעין לו. כי היכי דלא למתפיס תנא בלישנא דתימר ליה אטו בשופטני עסקינן, הלכך קאמר תנא גופא אם שומעין לו. ובר"מ פ"ז מה' נדרים ה"ז: אסר הנייתו עליהם, אם שומעין לו שיקח מהן בפחות וימכור ביותר מותר, ואין גוזרין כאן שלא ימכור, גזירה שמא יקח וכו'. ועיין בח"ד.<br>ושני הפירושים מסתברים במשנה שהתנא בעצמו ששנה "לוקח בפחות ומוכר ביותר" הוסיף: אין (=אם) שומעין לו. אבל בתוספתא כאן, שמשמע ממנה שר' יוסי הוא שהוסיף: אין שומעין לו, הפירוש מגומגם. ושמא כוונת ר' יוסי שאין שומעין לו ואין מרחמין עליו, שהרי הוא גרם לעצמו שהדיר את ישראל. ועיין במאמר ר' יוסי לעיל תענית פ"ב סהי"ב ובבלי שם כ"ב ב', וק"ו הוא שאם מפטם את עצמו שאין מרחמין עליו.<br>ובבבלי ל"א ב' העמידוה בזבינא מיצעא, ולפיכך אסור לקנות ולמכור שוה בשוה, אבל בזבינא חריפא מותר לו לקנות אפילו שוה בשוה, שאין המוכר נהנה ממנו, והרבה קופצים על הסחורה חוץ ממנו, עיי"ש.
<small>12-15.</small> <b>אינו אומ' כי אתה הולך לקחת אשה מפלשתים עובדי ע"ז מגלי עריות שופכי דמים, לא נאמ' אלא הערלים, וכן מצינו שלא נתחתם גזר דינן של אומות העול' אלא על הערלה, שנ' כולם ערלין נפלים בחרב. </b>וכן בד: כולם <b>ערלים נופלים</b> בחרב. ובכי"ע: <b>כי</b> כולם <b>ערלים נופלים</b> בחרב. ובמקרא (יחזקאל ל"ב, כ"ג): כלם <b>חללים</b> נפלים בחרב, או (שם כ"ה): כלם ערלים חללי חרב. ועיי"ש ביחזקאל ל"ב, כ"ב, כ"ד. ובמשנתנו פ"ג מי"א: קונם שאיני נהנה למולים אסור בערלי ישראל ומותר במולי האומות, שאין הערלה קרויה אלא לשם הגוים וכו'. ובח"ד הקשה למה נתחתם גזר דינן על הערלה, והרי אינם מצווים עליה. ברם הדברים נתבארו במדרש ילמדנו (ילקוט ירמי' רמז רפ"ה, ערוך ערך קטדק וערך מל ו') שניתנה לגוים קטדיקי (καταδίκη, גזר דין) על שמשכו בערלתן, עיי"ש.<br>ובכי"ע מוסיף: ואומ' כי כל הגוים ערלים וכל בית ישראל ערלי לב. וכ"ה במשנתנו הנ"ל, ועיי"ש בר"ן ל"א ב'.

Halakhah 5

<small>16.</small> <b>ר' אומ' גדולה מילה, שכל מצות שעשה אברהם אבינו לא נקרא שלם וכו'. </b>וכ"ה במשנתנו במשנה שבמשניות (ד' נפולי ואילך), במשנה שבבבלי ובכי"מ שם. אבל במשנה הוצ' לו, קויפמן, משנה מן הגניזה,<sup class="footnote-marker">59</sup><i class="footnote">בשנתון של ביה"מ בצינצינטי חי"ב, עמ' 284.</i> במשנה כת"י תימן עם פיה"מ להר"מ, עין יעקב ואגדות התלמוד: <b>ר' מאיר</b> אומר וכו'. והחילופים בין ר' מאיר ור' מצויים מאד בספרות התנאים.<br>ובבבלי ל"ב א': תניא רבי אומר גדולה מלה שאין לך מי שנתעסק במצות כאברהם אבינו ולא נקרא <b>תמים</b> אלא על שם מילה וכו'. ובכי"מ שם: תני' ר' <b>מאיר</b> אומ' גדול' מילה שאין לך מי שנתעסק במצות <b>בעולם</b> כאברה' אבי' ולא נקר' <b>תמים</b> אל' על שום מיל'. ובאגדות התלמוד: תניא ר' <b>מאיר</b> אומ' גדולה מילה וכו', כגירסת הבבלי בהוצאות שלפנינו. ובעין יעקב: תניא ר' אומר גדולה מלה שאין לך <b>צדיק גמור בעולם</b> כאברהם אבינו, ולא נקרא <b>תמים</b> וכו'. ובכללי המילה לר' יעקב הגוזר, עמ' 7: מס' נדרים. <b>רבי</b> אומר גדולה מצות מילה שכל מצוה שעשה א"א לא נקרא שלם עד שמל עצמו וכו'. ותניא ר' <b>מאיר</b> אומר גדולה מילה לפני המקום שאין <b>לך צדיק גמור כאברהם אבינו בעולם</b> (השוה גירסת ע"י הנ"ל וגי' כי"מ) ולא נקרא <b>תמים</b> אלא ע"ש המילה וכו'.<br>הרי לך שבעין יעקב גרס במשנה "ר' מאיר אומר", ובבבלי "ר' אומר", ור' יעקב הגוזר גרס במשנה "ר' אומר" ובבבלי "ר' מאיר אומר", כגירסת כי"מ, ובאגדות התלמוד גרס בשניהם "ר' מאיר אומר", ולפנינו בשניהם: ר' אומר. ובכל נוסחאות המשנה והתוספתא "לא נקרא שלם", ובכל נוסחאות הברייתא בבבלי "ולא נקרא <b>תמים</b>". ובפרקי דר"א רפכ"ט (בד' קושטא): <b>והיה תמים</b> וכו' שהערלה טמאה היא מכל הטמאות שנאמ' <b>לא יוסיף יבוא בך עוד ערל וטמא</b> (ישעי' נ"ב א'), שהערלה מום היא מכל מומים, מול את בשר ערלתך והתהלך לפני והיה תמים. ועיין בס' האשכול ח"ב, הוצ' ר"ח אלבק, עמ' 12, ובכללי המילה לר' יעקב הגוזר, עמ' 8, ועוד. וכן בב"ר פמ"ו, ד', עמ' 461: העבר אותה ובטל <b>המום</b> וכו'.<br>ולשון המשנה יותר מדוייקת, שאין ערלה לא מום<sup class="footnote-marker">60</sup><i class="footnote">וכנראה שמטעם זה כתב ר"י הברצלוני בפירושו לס' יצירה, ריש עמ' 59: וכן אברהם אבינו נקרא <b>תמים</b> בשעה שצוהו המקום על המילה וכו', ולשון תמים הוא לשון מהול וכרות, כענין שכתו' <b>תמו נכרתו</b> (יהושע ג', ט"ז ), ואומר <b>ויחדיו יהיו תמים</b> על ראשו (שמות כ"ו, כ"ד). וכוונתו להוציא מן הפירוש שתמים פירושו כאן שאינו בעל מום. ועיין היטב בבבלי סוטה י' ב'.</i> ולא טומאה מדאורייתא, עיין בתוספות תענית י"ז ב', ד"ה דבר, זבחים ט"ו ב', ד"ה טבול יום, שם ט"ז א', ד"ה אף. ועיין מ"ש לעיל ח"ד (פסחים), עמ' 614. ועיין בילמדנו בס' הליקוטים של גרינהוט ח"ו, עמ' מ"ח (בשם הילקוט וקונטרס אחרון שם) ובמעשה רוקח לר"א בר"י בר' קלונימוס, עמ' נ"ב, סי' ר"ה וסי' ר"ו (בשם הילמדנו).

Halakhah 6

<small>17-18.</small> <b>דבר אחר גדולה מילה, ששקולה כנגד כל המצות שבתורה, שנ' הנה דם הברית אשר כרת ה'. </b>בד חסרה בבא זו. ובכי"ע: דבר אחר וכו' ששקולה כנגד כל <b>מעשה בראשית</b> שבתורה וכו'. ונוסחא זו ("כל מעשה בראשית שבתורה") לא מצאתי בשום מקום, והיא מגומגמת מאד, ולא מצאתי במקום אחר "מעשה בראשית שבתורה", ושמא הוא גליון שנכנס שלא במקומו, וצ"ל כלפנינו, וככל הנוסחאות המקבילות, והמלים "מעשה בראשית" שייכות לבבא שלהלן, עיין מ"ש להלן, שו' 19, ד"ה ושמא. ועיין מכילתא בא פי"ח, הוצ' הורוביץ, עמ' 72, שו' 15.<br>ובמשנה כ"י קויפמן נמצאת בבא זו בסוף הפרק בלי הציון "דבר אחר", וכ"ה בהוצ' לו בסוף הפרק,<sup class="footnote-marker">61</sup><i class="footnote">אלא שלעיל שם צויין במפורש: תוספה, עיין להלן.</i> אלא ששם: דבר אחר גדולה וכו'. ובמשנה מן הגניזה (עיין לעיל) בסוף הפרק: <b>רבי אומר</b> גדולה מילה שהיא שקולה וכו'. וכ"ה במשנה כת"י תימן עם פיה"מ להר"מ ובגליון כת"י המשנה עם פיה"מ להר"מ (כת"י זולצבכר). ובכולן הוא בסוף הפרק, וכ"ה במשנה שבירושלמי (אלא ששם: דבר אחר). אבל בכי"ל חסרה בבא זו והושלמה בגליון, ואינה גם במשנה שבבבלי בד' נפולי ועוד, במשנה כי"מ ובכ"י פרמה. וכן היתה בבא זו בסוף הפרק גם לפני הר"ן, עיי"ש. ובעין יעקב בסוף הפרק: ר' אומר גדולה היא מילה שהיא שקולה וכו'. ובאגדות התלמוד שם: <b>ר"ש</b><sup class="footnote-marker">62</sup><i class="footnote">בד"ח המצולמים מטושטש קצת, אבל בדפוס ראשון ברור. ולא מצאתי חבר לגירסא זו.</i> אומ' וכו'. ובמשנה שבמאירי הבבא שלנו באה בתחילת ההוספות (כסדר שבתוספתא), וגורס: ר' אומר. וכן גרסו (ר' אומר) גם הרמב"ן והריטב"א שם. ובכל הנוסחאות הנ"ל הראיה היא מן הפסוק בשמות כ"ד, ח'. וכן היה גם לפני בעלי התוספות והר"ן ושטמ"ק ל"א ב'.<br>ובבבלי ל"ב א': ד"א גדולה מילה ששקולה כנגד כל המצות שבתורה שנא' <b>כי על פי הדברים האלה</b> וגו' (שמות ל"ד, כ"ז). וכ"ה בעין יעקב ובאגדות התלמוד. ובכי"מ שם חסרה בבא זו. ובכללי המילה לר"י הגוזר, עמ' 10: ד"א גדולה מילה ששקולה וכו', שנא' <b>הנה דם הברית אשר כרת ה' עמכם</b>. ד"א גדולה מילה וכו' שנא' <b>כי על פי הדברים האלה כרתי אתך ברית ואת ישראל</b>. והוא מפרש: וברית בגמטריא תרי"ב (כלומר, חוץ ממצות מילה) וכו', עיי"ש. ונהג כלעיל והביא את הברייתא כנגד ההוספה שהיתה לפניו במשנה. ואנו רואים (מן הראייה שהביאו) שההוספה שבמשנה היא ע"פ התוספתא, ולא ע"פ הברייתא שבבבלי. ועיין להלן בסמוך, סד"ה אבל.

Halakhah 7

<small>19.</small> <b>דבר אחר גדולה מילה, שאילמלי היא לא נתקיימו שמים וארץ וכו'. </b>וכ"ה בד ובכי"ע. אבל במשנה שבירושלמי ושבבבלי: דבר אחר גדולה מילה שאילולא היא לא ברא הקדוש ברוך הוא את עולמו וכו'. וכע"ז בד' נפולי, במשנה כי"מ, בכ"י קויפמן, פרמה, משנה שבגניזה, משנה שבמאירי, במשנה כת"י עם פיה"מ להר"מ ועוד. ובהוצ' לו: <b>תוספה</b>.<sup class="footnote-marker">63</sup><i class="footnote">עיין תס"ר ח"ב, עמ' 46.</i> דבר אחר גדולה מילה שאילולי היא לא ברא הב"ה את עולמו וכו'. נמצאנו למדים שבכל ההוספות שבמשנה הגירסא שוה (<b>לא ברא וכו' את עולמו</b>).<br>אבל בבבלי ל"ב א': דבר אחר גדולה מילה שאילמלא מילה <b>לא נתקיימו שמים וארץ</b> וכו'. וכ"ה בכי"מ שם, בעין יעקב ובאגדות התלמוד. ועיין לעיל ברכות פ"ו, עמ' 37, שו' 65, בשנו"ס ובבבלי שבת קל"ז ב', ומ"ש לעיל ח"א, עמ' 115, ד"ה כורת הברית. ועיין במלא"ש בספ"ג. ואף מכאן מוכח שההוספה שבמשנתנו היא ע"פ התוספתא, ולא ע"פ הברייתא שבבבלי, ועיין מ"ש לעיל, סד"ה ובבבלי.<br>ושמא היתה הגירסא כאן בטופס קדום שממנו נעתק כי"ע: שאילמלא היא לא נתקיימו <b>מעשה בראשית</b>, עיין מ"ש לעיל, שורה 17–18, סד"ה דבר אחר.
<small>21-22.</small> <b>אין בין מן המודר הנאה מחבירו סתם למודר הימנו מאכל, אלא דריסת הרגל וכלים שאין עושין בהן אוכל נפש. </b>משנתנו רפ"ד ומגילה פ"א מ"ו, תוספתא שם פ"א ה"ח. ובמשנתנו חסרה המלה "סתם", ומלשון התוספתא מוכח יותר שמדברים בשני מיני הנאות, הנאה סתם והנאת מאכל (ולא שנדר ממאכל ממש), וכן הסיקו בירושלמי ובבבלי, עיין מ"ש לעיל (מגילה), עמ' 1134. אבל עיי"ש וכאן בשנו"ס. 
<small>22-23.</small> <b>המודר הנאה מחבירו ומת, מביא לו ארון ותכריכין, חלילין ומקוננות, שאין הנאה למתים. </b>וכן מעתיקים בשם התוספתא בהלכות המיוחסות להרי"ף פ"ד (ד"ר, פרעשבורג, כ"א ע"ב, הוצ' ראם, י"ג רע"א), רמב"ן שם (אשי ה', ה' ע"ד), תלמידו הרנב"י בשטמ"ק ל"ט ב', סד"ה מתני' קשיתיה, מאירי שם (הוצ' ר"א ליס, עמ' קנ"ד), ריטב"א שם, ד"ה תוספתא, רא"ש פ"ד סוף סי' ז', רבינו ירוחם, אדם, נתיב י"ד ח"ה. ופסקה בטיו"ד סי' רב"א ושו"ע שם ס"ק ד', בלי הזכרת הטעם של "אין הנאה למתים". ועיין מ"ש ע"ז להלן.<br>ומתוך הלשון "המודר הנאה" אין לדעת אם הכוונה לאדם שנדר הנאה מחבירו, והוא חטא על נפשיה (עיין להלן בסיפא), או שחבירו הדירו מהנאה, והוא מודר על ידי חבירו. ובהגהות המיוחסות להגר"א הגיהו: <b>הנודר</b> הנאה וכו', וספק גדול בעיני אם הגהות אילו יצאו מפי רבינו, שהרי רוב הראשונים הנ"ל היו כבר לפני רבינו, ואף הסיפא קשה לפירושו. ועיין מ"ש להלן בסמוך, ד"ה מעידו. וראיתי לחכם אחד שמיישבו דרך פלפול, ונעלמו ממנו כל הראשונים הנ"ל, ובעיקר דברי הטור והשו"ע הנ"ל, שבוודאי אין להכניס לתוך פסק ההלכה שלהם את פלפול הנ"ל.<br>ולפי פשוטה נראים דברי הגרמ"ש באו"ש פ"ה מה' נדרים ה"ב שהכוונה למדיר את חבירו מנכסיו, ונמצא חבירו מודר הנאה, ומת המודר, מביא לו המדיר ארון וכו'. ולפי פסק הר"מ (בפ"י מה' נדרים הי"ב) הרי המדיר לוקה אם ההנה את המודר,<sup class="footnote-marker">64</sup><i class="footnote">ועיי"ש שתירץ את קושיות הרשב"א והר"ן (ט"ו א') על הר"מ.</i> מ"מ כאן מותר לו להביא למת ארון ותכריכים, משום שאין הנאה למתים, ואין המודר נהנה כלל. אבל אם היה המודר נהנה, אעפ"י שאינו עובר כלל (שהרי במתים חפשי) מ"מ עובר המדיר, לשיטת הר"מ. ובבבלי ל"ז א': גדול בר שימור הוא ? בקטן. וברשב"א ובר"ן שם הקשו, איזה איסור יש בקטן עיי"ש, ועיין ברשב"א שתירץ בשתי פנים, ונראה שלא היתה דעתו נוחה בשתיהן. אבל בקרן אורה שם כתב: ולהרמב"ם ז"ל שכתב דהמדיר עובר אם מהנהו אתי שפיר. וכן הביא ראייה משם לשיטת הר"מ באו"ש הנ"ל. ומכאן שתפסו כדבר פשוט שהמדיר עובר אעפ"י שאין על המודר שום איסור. ואפשר שמשום כך השמיטו בטור ובשו"ע את טעם התוספתא,<sup class="footnote-marker">65</sup><i class="footnote">שאר הראשונים הביאו את התוספתא כלשונה, ואעפ"י שלכאורה מוכח ממנה כשיטת הר"מ, אין הלכה כמותה, אלא כמו שמוכח מן הבבלי, אבל הטור הרי פסק הלכה, ושם אין מקום לטעם התוספתא שאינו מתבאר אלא לשיטת הר"מ גרידא.</i> שהרי לשיטתם אין המדיר עובר אלא המודר גרידא, ופשיטא שמביא לו ארון ותכריכים, שהרי כבר נפטר מן המצות, ואפילו אם היתה הנאה למתים, אין איסור על המדיר כלל,<sup class="footnote-marker">66</sup><i class="footnote">ועיין בתשה"ג ליק סי' כ"א, אוה"ג, עמ' 47.</i> בשעה שאין המודר עובר.
<small>23-24.</small> <b>מעידו עדות ממון ועדות נפשות. </b>וכ"ה בד (אלא ששם בטעות: מעידו') וכ"ה בכל הראשונים הנ"ל, וכן פסקו בטיו"ד ובשו"ע הנ"ל. ובכי"ע בטעות. ומעידו עדות ממון <b>ולא</b> עדות נפשות. ובהגהות המיוחסות להגר"א: מעיד לו עדות נפשות ולא עדות ממון.<sup class="footnote-marker">67</sup><i class="footnote">בירושלמי פ"ד ה"ה, ל"ח ע"ד: על דעתיה דר' מאיר אסור ללמר עליו זכות. וכנראה שהכוונה היא שלא יהא סניגור עליו, שיצא בייחוד כדי ללמד עליו זכות, והוא הדין שלר' מאיר אסור לו לחתום על שטרותיו כעד, שהרי לשיטת הרשב"א מותר לו לקבל שכר בכגון דא, עיין מ"ש בתס"ר ח"ב, עמ' 268 ואילך. ועיין מאירי סנהדרין, עמ' 98. ובש"ך יו"ד סי' רכ"א סוף אות ל' כתב שמותר, והיינו כחכמים שחולקים על ר' מאיר.</i> ואף כאן לא יתכן לקבל שהגהה זו יצאה מפי רבינו נגד כל הראשונים<sup class="footnote-marker">68</sup><i class="footnote">ועיין בקרן אורה מ"א ב', ד"ה הרא"ש, שאף הוא רצה לומר כן, אבל דחאה.</i> הנ"ל ונגד פסק ההלכה, והרי רבינו בבאורו לשו"ע הנ"ל שתק ולא אמר כלום. וכנראה שהמגיה הגיה על פי משנתנו פ"ד מ"ד: ומרפאהו רפואת נפש, אבל לא רפואת ממון, ופשיטא שאינו עניין לכאן. ובפי' ר"א מן ההר, עמ' פ"ב: תוספתא מעידו (ולא הזכיר לא ממון, ולא נפשות), שהרי הוא חייב להעיד מה שיודע.<sup class="footnote-marker">69</sup><i class="footnote">להלן שבועות פ"ג ה"ב וה"ד, בבלי שם ל' ב', ב"ק נ"ה ב' ועוד. ועיין ויקרא ה' א' ובשאילתות סי' ס"ט.</i> ובב"ח יו"ד סי' רכ"א: דמצוה קא עביד, ולא נתכוון להנאתו. ועיין בריטב"א הנ"ל. 
<small>24.</small> <b>חלה, נכנס לבקרו, היה לו חלה, אינו נכנס ומבקרו. </b>בהלכות המיוחסות להרי"ף הנ"ל: חלה נכנס לבקרו, <b>חלה בנו</b><sup class="footnote-marker">70</sup><i class="footnote">והוא ע"פ הבבלי ל"ט א', עיין מ"ש להלן בפנים.</i> (וממנו גם ברא"ש הנ"ל) אינו נכנס לבקרו. וכגירסא שלפנינו כ"ה גם ברמב"ן, ברנב"י, במאירי ובריטב"א הנ"ל.<br>ולפי פשוטה של הברייתא הכוונה היא שאם חלה המודר נכנס המדיר לבקרו, דוגמת הבבות שלעיל, והיינו "מביא לו", כלומר, המדיר למודר, "מעידו", כלומר, המדיר למודר, ואף כאן נכנס המדיר למודר לבקרו, אם חלה. ואף שהדירו לחולה שלא יהנה ממנו<sup class="footnote-marker">71</sup><i class="footnote">ועיין היטב בפיה"מ להר"מ למשנתנו פ"ר מ"ד.</i> (ולאו דווקא מנכסיו) כלל, וכשנכנס לבקרו הוא נהנה ממנו, מ"מ הקילו כאן בבקור חולים, מפני דרכי שלום,<sup class="footnote-marker">72</sup><i class="footnote">כמפורש להלן בתוספתא, עיין מ"ש להלן שו' 25, ד"ה נמצאנו.</i> שלא יאמרו "עד מות שנא", ולפיכך התירו לו לבקרו, כדי להוכיח שאעפ"י שהדירו מהנאה, מ"מ רוצה בהבראתו. אבל אם היה לו חולה בתוך ביתו, לא התירו לו לבקר בתוך ביתו של המודר וליהנות אותו, שאין בזה מדרכי שלום שילך לתוך ביתו כדי לבקר את קרוביו, ומספיק אם שואל בשלומם, כמפורש להלן. ואשר "לקרוב עצמו שחלה" הרי אותו לא הדיר בהנאה, ואם אינו יכול לבקר אותו מחמת שהדיר הנאה מאחר, ולא ממנו, אין כאן דרכי שלום, ולא יקפיד עליו.<br>ובמשנתנו פ"ד מ"ד: המודר הנאה מחבירו ונכנס לבקרו, עומד אבל לא יושב. והיא חולקת על ברייתא שלנו שהתירה לבקר, ולא חילקה בין עומד ליושב. ובבבלי ל"ט א': חלה הוא נכנס לבקרו חלה בנו שואלו בשוק. ובחי' הרשב"א שם: חלה הוא נכנס לבקרו, חלה בנו אינו נכנס לבקרו. וכע"ז מעתיק גם בפי' הרנב"י שם, אבל לא היתה להם שום גירסא אחרת בבבלי, אלא שדייקו כן מן הלשון "שואלו בשוק", כלומר, אבל לא יכנס. ובבבלי שם העמידוה בשנכסי חולה אסורין על המבקר,<sup class="footnote-marker">73</sup><i class="footnote">ופתרון זה בברייתא הוא לכולי עלמא, ולא נחלקו שמואל ועולא אלא בפירוש משנתנו, ועולא סובר "דברייתא פירושא דהא מתני' היא" (לשון הרשב"א שם) ומעמיד אף את משנתנו בשנכסי חולה אסורין על המבקר, והחולה לא כיוון להדירו מחיותיה, כלומר, שלא יוכל לבקרו כשיחלה, ולפיכך מותר לו למבקר ליהנות מצל ביתו, ובלבד שלא ישב שמא ישהא יותד מדאי, אלא שהברייתא כאן לא גזרה על כך וסתמה את דבריה והתירה אפילו בישיבה, עיין מ"ש להלן בפנים. ושמואל מעמיד את משנתנו בשנכסי מבקר אסורין על החולה עיי"ש, אבל מודה שהברייתא מדברת בשנכסי חולה אסורין על המבקר עיי"ש.</i> ולפי פירוש זה עלינו לפרש את התוספתא כאן: חלה המדיר נכנס המודר לבקרו, אעפ"י שהוא נהנה מביתו כשנכנס אליו, משום שלא כיוון המדיר להדירו מחיותיה, שלא יוכל להכנס לביתו אם יחלה, אבל אם חלה בנו, לא יכנס לביתו, שאין כאן חיותיה דמדיר. וכבר אמרנו לעיל שמפשוטה של לשון התוספתא משמע שהכל במדיר עסיקינן, והוא המביא ארון למת, הוא המעיד והוא הנכנס, ומותר לו להכנס אעפ"י שהוא מהנה אותו בכניסתו, עיין מ"ש לעיל, והתוספתא לא גזרה משום שמא ישהא בישיבה, עיין מ"ש להלן, שו' 27–29, ד"ה ובבבלי.
<b>ושואל בשלומו. </b>וכ"ה בד, בקג"נ, במיוחסות לרי"ף, ברא"ש ובפי' הרנב"י הנ"ל. וברמב"ן שם: <b>אבל</b> שואל בשלומו. ובריטב"א שם: <b>אלא</b> שואל בשלומו. ופירש הרנב"י שם: ושואל בשלומו, פי' של אותו חולה, כי הא דאמרי' לעיל (בבלי שם) ושואלו בשוק. וכע"ז בריטב"א שם. והתוספתא מלמדת שאעפ"י שאסור לו להכנס לביתו של המודר לבקר את קרובו החולה, מ"מ מותר לו לשאול את המודר לשלומו של קרובו החולה.<br>אבל בכי"ע: <b>ולא</b> שואל בשלומו. וכן כתב במאירי (עמ' קנ"ד) הנ"ל על הברייתא שבבבלי הנ"ל: אלא שואלו בשוק עליו. ומה שאמרו במקום אחר בתוספתא המודר הנאה מחבירו ומת וכו' אבל אם היה לו חולה אינו נכנס לבקרו <b>ולא</b> שואל בשלומו, שפשוט הוא שאין הדבור אסור אלא באומר קונם פיו וכו', כמו שנתבאר (משנתנו ספ"א), אלא ששאר הדברים שהזכרנו בה בארון ותכריכין ובעדו' הלכה הם. ומתוך דבריו משמע שכל הבבא שלנו אינה הלכה, שהרי הלכה כשמואל שם, והוא פירש את הברייתא "חלה הוא נכנס לבקרו, ר"ל המודר מבקר את המדיר, ולא חלק בה בין עומד ליושב" (לשון המאירי עיי"ש), אבל המדיר אסור לו לבקר את המודר בישיבה, והרי מלשון הברייתא משמע שהמדיר מבקר את המודר, ומותר לו לבקר אפילו בישיבה, ולפיכך כתב שאין הלכה כמותה אלא בשאר דברים.<br>ואשר לגירסת כי"ע שהרב המאירי בטלה לגמרי, כבר כתבנו שמלשון התוספתא מוכח שהדירו הנאה מגופו ומנכסיו (שלא יהנה ממנו כלל), ולפיכך אמרו בתוספתא (לפי גירסת כי"ע) שאינו שואל בשלום קרובו, משום שמהנהו, ואין כאן מפני דרכי שלום, אם אינו שואל על קרובו. אבל הנכון הוא כגירסא שלנו וכגירסת כל הראשונים הנ"ל, ולא התירו לו לבקר בבית המודר את קרובו החולה, אבל מותר לשאול את המודר לשלום קרובו ההולה, מפני דרכי שלום. ונראה שהוא הדין שמותר לשאול גם בשלומו של המודר עצמו, ואפילו אינו חולה, ואין לך דרכי שלום גדול מזה, וכשם שאמר ר' עקיבא (בבלי מ' א') כל מי שאין מבקר חולים כאילו שופך דמים, וכך אמר ר' ישמעאל במכילתא לדברים (לפי מדרש תנאים של רד"ץ הופמן, ריש עמ' 114): כל שלא דבר עם חברו שלשה ימים משום איבה (ועיין במשנת סנהדרין פ"ג מ"ה) הרי זה שופך דמים. ואנו תולים שהמדיר לא נתכוון לשאילת שלום אלא לסתם שיחה, עיין מ"ש להלן, שו' 25, ד"ה נמצאנו.
<small>25.</small> <b>היה כהן, זורק עליו דם חטאתו, ודם אשמו. </b>במשנתנו פ"ד מ"ב-מ"ג: המודר הנאה מחבירו וכו', ומקריב עליו קיני זבין, קיני זבות, קיני יולדות חטאות ואשמות וכו'. ופירשו בבבלי ל"ה ב' שהכוונה לכהן מקריב, אעפ"י שבעל הקרבן מודר הנאה ממנו. ולהלן שם ל"ו רע"א: מתיב רב שימי בר אבא אם היה כהן יזרוק עליו דם חטאתו ודם אשמו.<sup class="footnote-marker">74</sup><i class="footnote">כלומר, התוספתא שלנו.</i> ותירצוה: דם חטאתו של מצורע ודם אשמו של מצורע, כלומר, ודווקא במחוסרי כפרה שאפשר להקריב עליהן שלא מדעתן, הכהן אינו שלוחן של הבעלים, אלא שליחא דשמיא, אבל בשאר קרבנות אפשר שאינו יכול להקריב על בן אדם שהוא מודר הנאה ממנו. ועיין מ"ש להלן בסמוך בשם הירושלמי. 
<b>מפני דרכי שלום. </b>לעיל בסמוך הבאנו את פירוש הבבלי למשנתנו ולתוספתא כאן, ומוכח מפורש ממנו שאין הטעם מפני דרכי שלום. והעיר בקרן אורה ל"ה רע"ב (ולעיל שם ל"ג א', ד"ה ושוקל) שהירושלמי פירש את משנתנו הנ"ל "ומקריב עליו קיני זבין וכו' חטאות ואשמות" שישראל המדיר הנאה מותר לו להביא בשביל המודר את הקרבנות הללו, משום שלא נכנס (שלא נתן) לידו כלום, עיי"ש בירושלמי כאן פ"ד ה"ב, ל"ח ע"ג, פסחים פ"ח ה"ג, ל"ו ע"א, וכתובות פי"ג ה"ב, ל"ה ע"ד. ובתוספות רי"ד פ"ד סי' ט' פירש שלתירוץ הבבלי "אלא מחוסרי כפרה שאני" הכוונה גם לישראל שיכול להביא קרבן בשביל המודר הנאה ממנו, כשיטת הירושלמי, עיי"ש. ולפי פירושו מתורצת קושיית הרשב"א והר"ן ל"ו רע"א, ד"ה מתיב, ואין להקשות כלל ממשנתנו, ושאל רק מן התוספתא כאן שמפורש בה אם היה כהן וכו', ובכהן מה לי חטאת הלב ומה לי חטאת מצורע. ותירצו שמ"מ בחטאת מצורע עסיקינן.<br>נמצאנו למדים שאין משנתנו הנ"ל עניין לברייתא שלנו לשיטת הירושלמי, וממילא אף טעם ההיתר לא נתבאר שם. ונראה שהטעם "מפני דרכי שלום" דבוק גם לרישא ל"חלה נכנס לבקרו" וכו'. וכן מפורש בירושלמי כאן פ"א ה"א, ל"ו ע"ג: על דעתך דאת אמר (אין) לוקין על האיסרות. והא תנינן (משנתנו פ"ד מ"ד) המודר הנייה מחבירו ונכנס לבקרו. לא יכנס. אמר ר' ירמיה שנייה היא תמן <b>מפני דרכי שלום</b>. ר' יוסי בעי אם מפני דרכי שלום, אפילו בשבועות יהא מותר, ותנינן נדרים אסור ושבועות מותר. ובק"ע הגיה: נדרים מותר ושבועות אסור.<sup class="footnote-marker">75</sup><i class="footnote">עיין תשה"ג ליק סי' כ"א, אוה"ג, עמ' 47.</i> מ"מ מפורש כאן שר' ירמיה סובר שטעם משנתנו שמתירה בקור חולים במודר הנאה הוא משום דרכי שלום. וכנראה שמטעם דרכי שלום אנו תולים שלא התכוון בנדרו למצות בקור חולים, שהרי הירושלמי רצה להתיר מטעם זה גם בשבועות, ועיין מאירי גיטין ס' ב', ד"ה אמר המאירי פירשו בירושלמי. ועדיין צ"ע בדבר.
<small>25-27.</small> <b>ורוחץ עמו במרחץ, וישן עמו במטה. ר' יהודה או' על הקטנה בימות החמה, ועל הגדולה בימות הגשמים. </b>וכ"ה בד. ובמשנתנו פ"ד מ"ד: ורוחץ עמו באמבטי גדולה, אבל לא בקטנה, וישן עמו במטה. ר' יהודה אומר בימות החמה, אבל לא בימות הגשמים, מפני שהוא מהנהו. ופירשו המפרשים שר' יהודה מפרש את דברי הת"ק, וכולה ר' יהודה היא. ור' יהודה מפרש שלא התירו לו לישן עמו במטה אלא בימות החמה שאינו מהנה לו, אבל בימות הגשמים הוא מחממו ומהנה לו. ועיין בפי' הרא"ש למשנתנו ומ"ש בקרן אורה, מ"א ב', ד"ה שם רא"ש, ובהגהות הרש"ש מ"א סע"ב.<br>ובכי"ע: וישן עמו על המיטה דברי <b>ר' מאיר, וחכמ' אומ'</b> על הקטנה בימות החמה וכו'. וכ"ה גם בקג"נ. ולפ"ז מתיר ר' מאיר גם בימות הגשמים, אפילו על הקטנה, משום שהוא מצר לו, ואעפ"י שמחממו יצא שכרו בהפסדו, או שאנו אומרים שלהנאת עצמו הוא מתכוין, ולא אדריה מחיותיה, ולפ"ז מתיר גם באמבטי קטנה. אבל בבבלי מ"א ב' שנו: תניא לא ירחץ עמו באמבטי ולא ישן עמו במטה בין גדולה ובין קטנה דברי ר' מאיר.<sup class="footnote-marker">76</sup><i class="footnote">מפני שר' מאיר גוזר אמבטי גדולה אטו קטנה ומטה גדולה אטו קטנה בימות הגשמים, כשם שהוא גוזר באומן במשנה להלן שם.</i> ר' יהודה אומר גדולה בימות הגשמים, וקטנה בימות החמה מותר וכו'.
<small>27.</small> <b>רוחץ עמו באבטי גדול, מזיע עמו במרחץ קטנה. </b>וכ"ה בד ובכי"ע, אלא ששם: באמבטי גדולה, והיא אבטי היא אמבטי, עיין במלונו של קרויס למלים שאולות מלשון יוון ורומי, עמ' 59, ערך אמבטי.<br>אבל בקג"נ: ורוחץ עימו במרחץ באבטי קטנה ומזיע עצמו במרחץ קטנה. ולפי גירסא זו בבא זו היא מדברי ר' מאיר של התוספתא, לפי גירסתו וגירסת כי"ע. ועיין להלן גירסת הירושלמי.<br>ובבבלי מ"א ב': רוחץ עמו באמבטי גדולה ומזיע עמו בקטנה, ובירושלמי פ"ד ה"ד, ל"ה סע"ג, מפרש את משנתנו: אבל לא באמבטי קטנה. דהוא מפתח ליה.<sup class="footnote-marker">77</sup><i class="footnote">בגליון הירושלמי כ"י ליידן כתב הסופר (עיין מ"ש במבוא לירושלמי כפשוטו, עמ' ט"ו): נ"ל מרתח. ואין צורך בתיקון, ומפתח, הוא מפתי, מרווח ליה, ע"י שהמים עולים עליו, כפירוש המפרשים במשנתנו.</i> תני <b>רוחץ</b> עמו במרחץ קטנה, די נסב אשונה. ובגליון כת"י ליידן העיר סופר כי"ל: נ"ל אֶישַֹתָא. ובאמת הוא תיקון קל מאד, והתי"ו נפרדה לוי"ו ונו"ן, והכוונה, איפוא, שהוא נוטל ממנו את החום. אבל עדיין ספק הוא אם יש כאן צורך בתיקון, והפירוש הוא שהוא נוטל ממנו את העצמה [של החום], עיין במלונות ערך עשן וערך עשונה. ועיין מ"ש במבוא לירושלמי כפשוטו, עמ' י"א, ומ"ש הר"ל גינצבורג בהוספותיו לתוספות ערוך השלם של קרויס, עמ' תל"ו, ערך אשן ב'.<br>והנה בירושלמי הגירסא היא רוחץ עמו וכו' (במקום: מזיע). והכוונה היא לא לאמבטי אלא לרחיצה ושטיפה במים חמים. ולעיל שבת פ"ג סה"ג, עמ' 12, שנינו: <b>האבטאות</b> שבכרכין מטילין בהן בשבת. ובבבלי שם מ' רע"ב: אבל דכפרים לא, מ"ט כיון <b>דזוטרין נפיש הבלייהו</b>. ועיין מ"ש שם בח"ג, עמ' 46, ועמ' 277. ואף ביוונית ἐμβατή פירושה גם בית מרחץ וגם אמבטיה, ובתוספתא כאן משמע שאבטי (אמבטי) לחוד ומרחץ לחוד, וכן מוכח בירושלמי הנ"ל שהבדיל בין "אמבטי קטנה" ובין "מרחץ קטנה", אבל בתוספתא שבת אבטי (אמבטי) הוא בית המרחץ. ואפשר שבקג"נ המלה במרחץ הוא פירוש ל"באבטי", והכוונה שהוא רוחץ עמו במרחץ קטנה וכו', והיא כמסורת הירושלמי הנ"ל. ועיין בגירסת הבבלי הנ"ל, ובפי' הרא"ש שם, בקרן אורה ובהגהות הרש"ש שם. ועיין מ"ש בפירוש התוספתא והירושלמי במרכבת המשנה פ"ו מה' נדרים ה"ט.

Halakhah 8

<small>27-29.</small> <b>המודר הנאה מחבירו בפני שביעית, לא יורד לתוך שדהו, ואינו אוכל מן הנטיעות. בשביעית, יורד לתוך שדהו, ואוכל הוא מן הנטיעות. </b>וכ"ה בד. ובכי"ע: המודר הנאה מחבירו מפני שביעית ונכנסה שביעית לא ירד לתוך שדהו וכו'. וכע"ז גם בקג"נ. ובמשנתנו פ"ד מ"ה: המודר הנאה מחברו לפני שביעית לא יורד לתוך שדהו ואינו אוכל מן הנוטות.<sup class="footnote-marker">78</sup><i class="footnote">כלומר, הנטיעות הנוטות על הדרך סמוך לשדה. ועיין בשנו"ס למשנתנו במשנה הוצ' ראם.</i> ובשביעית <b>אינו</b> יורד לתוך שדהו, אבל אוכל הוא מן הנוטות. ובמשנתנו לא נתבאר מה פירושו של "ובשביעית", אם הכוונה כשהגיעה שביעית אינו יורד אבל אוכל, או שהכוונה היא "ובשביעית" אם נדר בשביעית, אבל אם נדר לפני שביעית והגיעה שביעית אינו יורד ואינו אוכל. ולפי גירסת כי"ע וקג"נ כאן ("ונכנסה שביעית") הרי ברור שאם נדר לפני שביעית והגיעה שביעית אינו יורד ואינו אוכל,<sup class="footnote-marker">79</sup><i class="footnote">מפני שכבר חל הנדר לפני שביעית, עיין בבלי מ"ב א' ובר"ן שם.</i> וממילא אנו מוכרחים לפרש ש"שביעית" פירושו אם נדר בשביעית, ובכגון דא יורד ואוכל. ובירושלמי פ"ד ה"ו, ל"ח ע"ד, ובבבלי מ"ב א' נחלקו אמוראים בפירושה, וכמו שכתבנו לעיל. ולשני הפירושים יש כאן מחלוקת בין הסיפא ("ובשביעית") של משנתנו (אינו יורד) ובין הסיפא של התוספתא (יורד).<br>ובבבלי מ"ב ב' שאלו: ובשביעית אין יורד לתוך שדהו וכו', מאי שנא דאוכל מן הנוטות, דפירי דהפקירא אינון, ארעא נמי אפקרא. אמר עולא בעומדין אילנות על הגבולים.<sup class="footnote-marker">80</sup><i class="footnote">כלומר, ויכול ללקוט מבחוץ, אבל באמת מותר לו להכנס אף לתוך השדה כדי ללקוט מן האילנות שבפנים.</i> ר' שמעון בן אליקים אמר גזירה שמא ישהא בעמידה. וכן בירושלמי פ"ד רה"ו, ל"ח ע"ד: וירד. כדאמ' ר' שמעון בן יקים שלא ישהא. ואף בירושלמי הקושיא היא על הסיפא, כמו שפירש בפ"מ, ורגיל הוא בירושלמי לפרש בקיצור את הסיפא, ולישא וליתן אח"כ בדברי הרישא. וכבר ראינו לעיל, שו' 24, סד"ה ובמשנתנו (לעניין בקור חולים) שהתוספתא לא גזרה משום שמא ישהא, וממילא אם נדר בשביעית מותר לו לרדת לתוך שדהו, שגם השדה היא הפקר לצורך הלקיטה, ועיין מ"ש לעיל ח"ב (שביעית), עמ' 582–583, ובהערה 2 שם. ולפירושו של עולא בבבלי הנ"ל בוודאי שאין כאן קושי כלל ממשנתנו, שהרי בתוספתא לא נזכרו "נוטות" (עיין מעשרות פ"ג מ"ד), וב"נטיעות" שבתוך השדה עסיקינן, ובכגון דא מותר לו לרדת לתוך השדה אפילו למשנתנו, ואין כאן מחלוקת בין המשנה ובין התוספתא.

Halakhah 9

<small>29-30.</small> <b>ככר זה הקדש, ואכלה בין הוא בין חבירו, הרי זה מעל, לפיכך יש לה פדיון. </b>וכ"ה בירושלמי פ"ד סה"ב, ל"ח ע"ג, כתובות פי"ג ה"ב, ל"ה ע"ד. ובכי"ע בטעות: הרי זה <b>לא</b> מעל לפיכך וכו'. ובבבלי כאן ל"ה א': <b>קונם</b> ככר זו הקדש וכו'. אבל בכי"מ ופי' הרא"ש חסרה המלה "קונם". וכן בשבועות כ"ב סע"א: ככר זו הקדש וכו', ואף בדק"ס שם לא העיר על גירסא אחרת. וכן היתה הגירסא שם לפני הר"י מיגש ושאר הראשונים. והגירסא בנדרים בהוצאות שלפנינו מקויימת ע"י כמה מן הראשונים כאן.<sup class="footnote-marker">81</sup><i class="footnote">וכ"ה בתוספות שבועות כ"ב ב', סד"ה וחכמים, ויבמות פ"ח א', סד"ה אי קסבר.</i> אבל בתוספות רי"ד פ"ד סי' ח': קונם ככר זו ואכלה, בין הוא בין חבירו מעל. וכן מעיד בחי' הרמב"ן לשבועות כ"ב א': ובפ' אין בין המודר גרסי' לה להך ברייתא בלישנא אחרינא, <b>קונם</b> ככר זה בין הוא בין חבירו מעל וכו'. וכן בריטב"א שם: והתם במס' נדרים מייתי' לה, <b>ויש נוסחאות</b> שגורסין בה ברישא ככר זה <b>קונם</b> וכו'. ובשמ"ק כאן בשם הרי"ץ: ה"ג ככר זה הקדש וכו', ויש גרסאות דגרסי בין ברישא ובין בסיפא <b>קונם</b> וכו', ברישא לא יתכן לגרוס אותו, דא"כ שמעינן מינה דאליבא דכ"ע קונם כהקדש וכו'. ולפ"ז נראה שבהוצ' שלפנינו בנדרים (וכן לפני הרשב"א, המיוחס לרש"י והר"ן) היא תרכובת של שתי נוסחאות הנ"ל, כלומר, קונם ככר זה, ככר זה הקדש, וצרפו אח"כ את שתיהן יחד. ובחי' הרשב"א שבועות כ"ב א': איכא מאן דגריס ככר זה הקדש אכלו בין הוא בין חברו מעל, לפיכך יש לה פדיון, וזו הוקדשה לשמים, והקדש בדק הבית הוא, ולפיכך לכ"ע יש לה מעילה ויש לה פדיון וכו', ויש מי שגורס ברישא ככר זו בהקדש (צ"ל: כהקדש), כלו' לא עשאה הקדש ממש, אלא עשאה לכל בקונם כהקדש, ובזה אומר ר"מ דיש מעילה וכו'. וכוונת הרשב"א לסוגיא בשבועות שם שלא היתה בסוגייא ההיא הגירסא "קונם" בשום נוסח, ולפיכך תיקנו: [כ]הקדש, עיין בתוספות שם, ד"ה וחכ"א, ובתוספות יבמות פ"ח א', ד"ה אי קסבר. ועיין בתוספות כאן ל"ד ב', ד"ה היתה לפניו.<br>סוף דבר, בתוספתא ובירושלמי ובבבלי שבועות הגירסא "הקדש" היא בטוחה, ואפשר לפרשה כפירוש הרא"ש כאן: ומילתא דפשיטא היא, ולא איצטריך להך בבא כלל, אלא אגב סיפא נקט. ועיין בחי' הרמב"ן בשבועות ומ"ש בשם רש"י לנדרים. אבל רוב הראשונים פירשו אף את הגירסא "הקדש" כמו קונם, והיינו שהיה ברור מתוך דבריו שלא כיוון להקדיש לשמים,<sup class="footnote-marker">82</sup><i class="footnote">עיין מ"ש להלן, הע' 83, בשם הירושלמי.</i> אלא לאסור את הככר על כל העולם, עיין היטב בחי' הר"י מיגש לשבועות, והוא משום שהיתה להם הגירסא בסיפא שהחכמים חולקים גם על הרישא, והרי בהקדש ממש כולם מודים שיש מעילה ויש פדיון, עיין מ"ש להלן, שו' 32, סד"ה ר' שמעון.
<small>30-32.</small> <b>אם אמ' הרי הוא עלי ואכלה, מעל בטובת הנאתו, אכלה אחר, הרי זה לא מעל, לפיכך אין לה פדיון. </b>וכ"ה בד ובכי"ע וכע"ז בירושלמי הנ"ל.<sup class="footnote-marker">83</sup><i class="footnote">עיין להלן, הע' 85. ובירושלמי העמידו את הסיפא כשאמר בפירוש "לא אוכלנו ולא אטעמנו". ונראה שאף ברישא פירשו שהיה מוכח מדבריו שלא כיוון להקדש ממש. ובקרן אורה ל"ד ב', ד"ה ככרי, תפס כדבר פשוט שהירושלמי מעמיד כן אף את הרישא (אעפ"י ששם מפורש "ככר זו הקדש"). וטעמו, כנראה, משום שדייקו שם מן המלה "ואכלו" ש"אכלו" דווקא, ודיוק זה הרי שייך גם ברישא. ושמא הביאו הראשונים (עיין להלן הע' 85) את כל הפיסקא מן הירושלמי הנ"ל, כדי להסתייע בו לפירושם בבבלי ש"הקדש" לאו דווקא, אלא קונם כהקדש, עיין מ"ש לעיל בפנים.</i> ובבבלי כאן ושבועות: ככר זו עלי הקדש (בנדרים: להקדש. ובכי"מ שם חסרה המלה "להקדש") ואכלה הוא מעל, חבירו, לא מעל, לפיכך אין לו פדיון. ואשר לגירסא "מעל בטובת הנאתו" הכוונה היא שלא מעל בכל הככר אם אכלה, שהרי לא היתה הקדש לכל והיתה מותרת לחבירו (כפירוש בעל פ"מ בכתובות), ולפיכך לא מעל אלא בטובת הנאה.<sup class="footnote-marker">84</sup><i class="footnote">עיין בס' מצל מאש ח"ב סי' כ"ד שנסתפק בנדר מן הככר בקונם אם מותר בהנאתו. ולעיל שם סי' כ"ג פירש את הירושלמי הנ"ל ("מהו לחמם בו"), משום שאינו כדרך הנאתו, וציין לתוספות פסחים כ"ו א', ד"ה שאני. ועיין משנה למלך פ"ד מה' מעילה ה"ט. וצ"ע. ועיין במצל מאש הנ"ל סי' י"ג. ועיין במחנה אפרים ה' נדרים סי' כ"ז, ועיין בחי' הרשב"א עירובין ל' א' ומש"ש בשם הראב"ד. ועיין בשו"ת דברי מלכיאל ח"ד סי' קנ"ב.</i> ועיין היטב בתוספות ל"ד ב', ד"ה ואמר (בלשון ראשון שם), וד"ה נטלה. ופירש רש"י בשבועות שלפיכך אין כאן מעילה ואין כאן פדיון משום שאסרה רק על עצמו, "ואין לה פדיון להתירה לו, שלא נאמר פדיון באיסורין". ואפילו אם אנו אומרים שיש מעילה בקונמות היינו בקונם כללי, אבל לא בקונם פרטי, עיין בתוספות שבועות כ"ב ב', ד"ה וחכמים, ויבמות פ"ח א', ד"ה אי קסבר.<br>ובספרי זוטא מטות, הוצ' הורוביץ, עמ' 326: <b>הלל</b> היה אומר הרי מי שאמר קונם לבית הזה שאני נכנס, ככר זה שאני טועם, יכול יתן הנייתו של בית ויכנס לו, דמי ככר ויאכלנו, ת"ל ככל היוצא מפיו יעשה. ועיין להלן בסמוך.
<small>32.</small> <b>דברי ר' מאיר. </b>וכ"ה בד ובירושלמי<sup class="footnote-marker">85</sup><i class="footnote">בהוצ' שלנו, בין כאן ובין בכתובות: אם אמר הרי הוא עלי, אכלו מעל בו בטובת הנייה דברי ר' מאיר. אחרים לא מעלו, לפיכך אין לו פדיון. וכן מעתיק בשם הירושלמי בכלבו בשו"ת שבסוף הספר. אבל ברשב"א ל"ה א' העתיק בשם הירושלמי: מעל בו <b>אפילו</b> בטובת הנאה שבו דברי ר' מאיר. אחרים <b>אומרים</b> לא מעל, לפיכך אין לו פדיון. וכנראה שגירסה משובשת נזדמנה לו לרבינו. ואם היא נכונה, צריך לפרש שדברי אחרים הוא מאמר המוסגר, והם חולקים על ר' מאיר וסוברים שאף הוא לא מעל, ואח"כ חוזר לדברי ר' מאיר.</i> ובבבלי הנ"ל. אבל בכי"ע: דברי <b>ר' יהודה</b>. ובבבלי שבועות כ"ב ב' הגיהו את הברייתא והפכו את שמות האומרים, וגרסו: וחכמים אומרים הוא מעל וחבירו לא מעל. והוא מתאים בעיקרו לגירסת כי"ע. ועיין מ"ש לעיל בשם ספרי זוטא, ולהלן בסמוך. 
<b>ר' שמעון או' זה וזה לא מעלו. </b>בבבלי כאן: וחכמים אומרים <b>בין כך ובין כך</b> לא מעל, לפי שאין מעילה בקונמות. אבל בשבועות כ"ב ב': וחכמים אומרים אחד זה ואחד זה לא מעל,<sup class="footnote-marker">86</sup><i class="footnote">כ"ה בכתי"י, בר"ח ועוד, עיין דק"ס. וכ"ה ב"איפוך" גם בהוצאות שלפנינו. ולפנינו שם, וכן בחי' הר"י מיגאש: בין הוא ובין חבירו לא מעל.</i> לפי שאין מעילה בקונמות. ועיין בתוספות שם, ד"ה וחכמים, וביבמות פ"ח א', ד"ה אי קסבר, בחי' הרמב"ן, בריטב"א ועוד. ומפרשים רבותינו את הגירסא "בין כך ובין כך" בין ארישא ובין אסיפא, כלומר, בין שאסרה על עצמו בקונם בין שאסרה לכולי עלמא, מפני שאין מעילה בקונמות לחכמים. ובריטב"א שם פירש כן גם את הנוסחא "אחד זה ואחד זה" שהכוונה בין לרישא ובין לסיפא. ומשום כך לא יכלו לפרש ברישא "הקדש" בפשוטו, עיין מ"ש לעיל, שו' 29–30, ד"ה סוף דבר.<br>אבל בלשון התוספתא ("זה וזה לא מעלו") קשה לפרש כן, ובוודאי שקשה לפרש כן את גירסת הבבלי בהוצאות שלפנינו בשבועות: בין הוא בין חבירו לא מעל וכו'. וכן כתב הרשב"א שם: ולפי' זה (כלומר, לפי הגירסא ברישא: ככר זה הקדש שפירשוהו הקדש ממש) הא דאמ' חכמים בין הוא בין חבירו לא מעל, אסיפא קאי. אבל בחי' הר"י מיגאש שם: וחכ"א בין הוא בין חבירו לא מעל, לפי שאין מעילה בקונמות, וזה הככר שאסרה על עצמו <b>ועל אחרים</b> כקונמות דמיא. ופירש גם גירסא זו אף על הרישא. וכ"ה בתוספות ובתוספות הרא"ש שם ובתוספות יבמות פ"ח א' הנ"ל. ועיין מ"ש לעיל, הערה 85, בשם הרשב"א וגירסתו בירושלמי.
<small>32-33.</small> <b>והלה נוטל ואוכל. ר' יוסה אומ', מפני שקדם נדרו להפקירו. </b>וכ"ה בד. אבל בכי"ע: ור' יוסי <b>אוסר</b>,<sup class="footnote-marker">87</sup><i class="footnote">אצל צוקרמנדל בטעות: ור' יוסי אומר. ואף בקג"נ:... אוסר מפ....</i> מפני וכו', וכצ"ל גם לפנינו: ר' יוסה אוס' (ולא אומ'). ועד כאן היא פיסקא ממשנתנו ספ"ד: היו מהלכין בדרך (ואחד מהן מודר מחברו) ואין לו מה יאכל וכו' מניח על הסלע, או על הגדר, ואומר הרי הן מופקרין לכל מי שיחפוץ, והלה נוטל ואוכל. ור' יוסי אוסר. וכן בירושלמי כאן ספ"ד, ל"ח ע"ד: ור' יוסי אוסר. <b>מאי טעמא דר' יוסי</b>, מפני שקדם נדרו להבקירו. הא הבקירו לנדרו לא וכו', לא עלת על דעתו לאסור מה שהבקיר.<sup class="footnote-marker">88</sup><i class="footnote">כלומר, אעפ"י שר' יוסי סובר שאין הפקר יוצא מידי בעלים עד דאתי לרשות זוכה, וכל זמן שלא זכה אחר, עדיין ברשותו הוא, עיין בירושלמי שם בריש ההלכה, פאה פ"ו ה"א, י"ט ע"ב, דמאי פ"ג ה"ב, כ"ג ע"ב, פסחים פ"ב ה"ב, כ"ט ע"א, בבלי כאן מ"ג א'.</i> וכן בירושלמי פסחים פ"ד ה"ט, ל"א ע"ב: דמר ר' יוחנן דברי ר' יוסה מפני שקדם נדרו להבקרו. וכ"ה בירושלמי פיאה ספ"ז, כ' ע"ג. ובבבלי כאן מ"ג א': אמר ר' יוחנן מ"ט דר' יוסי קסבר הפקר כמתנה, מה מתנה עד דאתיא מרשות נותן לרשות מקבל, אף הפקר עד דאתי לרשות זוכה. מתיב ר' אבא והלה נוטל ואוכל, ור' יוסי אוסר. א"ר יוסי<sup class="footnote-marker">89</sup><i class="footnote">"א"ר יוסי" חסר בכי"מ.</i> אימתי בזמן שנדרו קודם להפקירו, אבל אם היה הפקירו קודם לנדרו הרי זה מותר וכו'. כל הנודר אין דעתו על מה שהפקיר.<br>ומתוך הירושלמי אנו רואים שגירסת התוספתא נכונה, ור' יוסי נותן טעם לדבריו, מפני שקדם נדרו להבקרו, ונאסרו עליו כל נכסיו, והרי גם מה שהפקיר עדיין נכסיו הם, ועומדין באיסורן. אבל אם הפקרו קדם אין אדם אוסר את נכסיו שהפקירן.
<small>33-34.</small> <b>כשם ששניהן אסורין לדור בחצר, כך שניהן אסורין לדור במבוי. </b>כל הברייתות ברשב"א מ"ו ב', סד"ה ואמר, במאירי מ"ו סע"א (עמ' קס"ח) וריטב"א שם. וברמב"ן מ"ו א': רישא דתוספתא כשם ששניהן וכו' (שתי הבבות). ובפי' ר"א מן ההר, עמ' צ"ג: תוספתא כשם וכו', וקיצר בבא זו משום פשיטותה. ובמשנתנו רפ"ה: השותפין שנדרו הנאה זה מזה אסורין לכנס לחצר. ר' אליעזר בן יעקב אומר זה נכנס לתוך שלו, וזה נכנס לתוך שלו. ובירושלמי רפ"ה, ל"ט ע"א: רבנין אמרי כל טפח וטפח של שותפין הוא. ר' ליעזר בן יעקב אומר זה נכנס לתוך שלו וזה נכנס לתוך שלו. אם היתה חצר חלוקה פסיספס אף רבנן מודיי. ופירושה, אעפ"י שהשותפות לא נתבטלה מ"מ יש כאן סימן המייחד את השימוש לכל אחד מהם, עיין מ"ש לעיל ח"ג (עירובין), עמ' 450, הערה 20. ועיין בצפנת פענח פ"ז מה' נדרים ה"ד.<br>ובפי' התוספתא נראה שמדברים כאן שאין להם כניסה לבתיהם אלא דרך החצר ומחוץ לד' אמות שלפני הפתחים, ואינם יכולים להכנס לבתיהן אלא אם יהלכו בחצר, ולפיכך אינם יכולים לדור בבתיהם שבחצר. ועיין בשו"ת הר"ן סי' ל"ה, ואף שם לא אסר אלא את החצר כדי שלא יוכל להכנס לביתו. ועיין להלן שם סי' ל"ז, ומשם משמע קצת שאסר גם את הבית, עיי"ש. ועיי"ש שכתב השואל (שאף לר"א בן יעקב): "אינו יכול לאסור דווקא בחצר שאינו עשוי לתשמיש גדול, אלא לעבור ליכנס לביתו". וכן הדין במבוי, שלשניהם יש חלק בו, והוא דבר של אותה העיר,<sup class="footnote-marker">90</sup><i class="footnote">עיין במשנתנו פ"ה מ"ה: והרחבה, ועיין להלן בסמוך.</i> ואם אינם יכולים להכנס לבתיהם אלא דרך המבוי, אינם יכולים לדור שם, לת"ק. ובריטב"א הנ"ל: כך שניהם אסורין לדור במבוי. פי' במבוי המשותף בין שניהם.<br>ועיין בבלי כאן מ"ו ב', ביצה ל"ט ב', ב"ק נ"א ב' וב"ב נ"ז ב' ובראשונים כאן ושם ובקרן אורה בריש פירקין. אבל בירושלמי לא חילקו בין חצר שיש בה דין חלוקה ובין חצר שאין בה, ולא אמרו אלא מה שהעתקנו לעיל, עיין בצפנת פענח הנ"ל, ועיין מ"ש לעיל ח"א (דמאי), עמ' 271. והדיבור "ברירא" לא נזכר בירושלמי בשום מקום (חוץ מן ההוספה בשקלים), עיין מ"ש לעיל ח"ד (שקלים), עמ' 699.
<small>34-35.</small> <b>כשם ששניהן אסורין לגדל תרנגלין, כך שניהן אסורין לגדל בהמה דקה. </b>רמב"ן, רשב"א, מאירי וריטב"א הנ"ל. ועיין מ"ש להלן בשם הרא"ם.<br>ובמשנתנו פ"ה מ"א: ושניהם אסורים להעמיד שם רחיים ותנור ולגדל תרנגולים. ופירשו הראשונים שאף ר' אליעזר בן יעקב מודה בזה, שהרי לת"ק אפילו דריסת הרגל אסורה. ובירושלמי פ"ה ה"א, ל"ט ע"א: שניהן אסורים מלהעמיד ריחיים ותנור ומלגדל תרנגולים. [למי] נצרכה לר' אליעזר בן יעקב.<sup class="footnote-marker">91</sup><i class="footnote">ועיין להלן, סוף הע' 101.</i> והוסיפו בתוספתא שאף בהמה דקה שאין מגדלין אותה בשדה, אסור להעמידה בחצר אם נדרו הנאה. ובמשנתנו (ב"ב פ"ג מ"ה): ואלו דברים שאין להם חזקה. היה מעמיד <b>בהמה בחצר</b>, תנור וכירים וריחים ומגדל תרנגולין וכו'. והעמידוה (בבלי ב"ב נ"ז ב') בחצר השותפין, וסתם שותפין אין מקפידין בדברים הללו. והוא דווקא שהם בשלום, אבל אם נדרו הנאה בוודאי אסורין, שהרי יכולים למחות, עיין בבלי שם ובראשונים כאן למשנתנו. וכן משמע גם מן הירושלמי כאן פ"ה ה"א, ל"ט ע"א. ועיין גם ב"ב פ"ג ה"ז, י"ד ע"א. והתוספתא הוסיפה כאן ע"פ המטבע של משנת ב"ב הנ"ל "בהמה דקה" (ומכל שכן גסה).<br>ובפי' הרא"ם (לפי שטמ"ק מ"ו א'): וי"מ מטעם שהתרנגולין הולכי' בכל מקום, הם (צ"ל: גם) בתוך ביתו, ואוכלין פירות ביתו, וגם לפעמים מצויין פירות חבירו בחצר. והכי מוכיח <b>בתוספת'</b> דקאמ' כשם שאסור לגדל בחצר תרנגולין, כך אסור לגדל בהמה דקה, אלא טעמא משום דאינו יכול לשמרן שלא ילכו אחר מזונותיהן אפי' בבית חבירו.
<small>35-36.</small> <b>היה אחד מהן ראוי להדיר אחרים הנאה על חלקו, כופין את הרגיל למכור את חלקו. </b>וכ"ה ("ראוי") גם בד. אבל בכי"ע: היה אחרים לדור את אחרים הנאה וכו', והמלה "ראוי" חסרה שם.<sup class="footnote-marker">92</sup><i class="footnote">צוקרמנדל הוסיפה מדעתו, כנראה, ע"פ ד וכי"ו.</i> ובכל הראשונים הנ"ל:<sup class="footnote-marker">93</sup><i class="footnote">לעיל שו' 33–34, ד"ה כשם.</i> היה אחד מהן <b>רגיל</b> להדיר וכו'. וכן חוזר עליה הרשב"א לעיל שם מ"ו א', סד"ה ה"ג, וכ"ה בשם התוספתא בפי' ר"א מן ההר, עמ' צ"ג, בפי' הרנב"י (בשטמ"ק) מ"ו א', ברא"ש פ"ה סי' א', ובס' אדם לרבינו ירוחם נתיב י"ד ח"ה. וכ"ה בר"ן מ"ו א', ד"ה אי אמרת, ובנימוקי יוסף שם (אשי ה', ס"ד ע"ג), אלא שבשניהם חסרה המלה "אחרים", ונראה שקיצרו.<br>וכתב הרא"ש שם: פי' <b>שניהם הדירו זה את זה</b>, ואחד מהן רגיל, כופין את הרגיל. וכן פירש בח"ד ובמנחת בכורים. ולפי זה מפרשת בבא זו את הרישא של משנתנו (רפ"ה), והיינו "השותפין שנדרו הנאה זה מזה". ופירשו בא"י (עיין מ"ש להלן בשם הירושלמי) שכל אחד "נדר שלא יהנה לו חבירו" (כפירוש הר"מ בפיה"מ, ועיין מ"ש להלן, ד"ה והר"מ. ועיין בבלי מ"ו א' ומ"ש הרא"ש בפסקיו רפ"ה. ועיין בתוספות, בר"ן ועוד מה שהקשו מפ"ה מ"ד), כלומר, הדירו אחד את השני. והתוספתא מחדשת שאעפ"י ששניהם הדירו זה את זה, מ"מ אם היה אחד מהם רגיל להדיר (כלומר, שהיה נדרן, והיה רגיל להדיר בני אדם) כופין את הרגיל למכור חלקו. וכן משמע לכאורה מן הלשון "אחד מהן", כלומר, אחד מהללו שהדירו זה את זה.<br>ברם בירושלמי (פ"ה רה"ב, ל"ט ע"א) משמע שברייתא זו של התוספתא מפרשת את משנה ב' שם,<sup class="footnote-marker">94</sup><i class="footnote">"היה אחד מן השוק מודר מאחר מהם הנאה לא יכנס לחצר. ר' אליעזר בן יעקב אומר יכול הוא לומר לו לתוך של חברך אני נכנס, ואיני נכנס לתוך שלך".</i> שהרי כן אמרו שם על משנה זו: ולא תנינן כופין.<sup class="footnote-marker">95</sup><i class="footnote">כלומר, כשם ששנינו במ"א לעניין שותף שהיה אחד מהן מודר מחברו.</i> תני ר' חייה אם היה נודרן כופין, דו אמר ליה אתיית קדמוהי עבדת ליה כן, תיניינא ועבדת ליה כן. מיכן ואילך,<sup class="footnote-marker">96</sup><i class="footnote">והרשב"א (וממנו, כנראה, גם בר"ן ובנ"י) דייק מכאן שבתרי זימני נקרא רגיל, ובפעם שלישית כופין אותו.</i> או שרי נדרך, או זבין חולקך. הרי לך ברור שפירשוהו בזמן שאחד מהן הדיר את אחד מן השוק מחלקו, שאין כופין אותו למכור, אבל אם היה רגיל בכך,<sup class="footnote-marker">97</sup><i class="footnote">ונקט התנא של התוספתא את הלשון "אחד מהן" ע"פ לשון המשנה שהוסיף עליה ("מודר מאחד מהן הנאה"), והכוונה שאם היה ה"אחד מהן" שהזכירה המשנה רגיל להדיר כופין אותו וכו'.</i> והיה נדרן, כופין אותו, משום שמבריח את האנשים גם מן השותף השני,<sup class="footnote-marker">98</sup><i class="footnote">ואפילו לר' אליעזר בן יעקב, משום שלאו כולי עלמא בקיאים בדין; ובפרט לשיטת הרשב"א שלא התיר ר' אליעזר בן יעקב אלא אם נכנס לחצר באיזה יחס לשותף השני, אבל אסור לו למודר להכנס לצורך עצמו, הרי בוודאי יכול השני לטעון שהוא מבריח אנשים ממנו שיחשבו אחרים שגם מחמתו נמנעים להכנס לחצר.</i> אבל אם שותף אחד הדיר את השני כופין אותו אפילו בפעם ראשונה, כמפורש במשנתנו במ"א. ואם שניהם הדירו זה את זה עדיין לא שמענו שכופין את האחד אפילו אם היה נדרן, שהרי גם השני נהג כמותו.<br>ומתוך שאר כל הראשונים לא נתברר כלל שהם מפרשים את הברייתא שלנו על הרישא, אלא שדבריהם צריכים ברור. והנה בבבלי מ"ו א' נטו לומר שאימתי כופין (במשנתנו) את הנודר למכור את חלקו דווקא בשנדר הנאה מחבירו, אבל אם חבירו הדירו הנאה ממנו אין כופין אף את המדיר. ופירשו הראשונים שאם נדר הוא ראוי לכופו משום שאנו אומרים מה הנאה לו לדור הנאה, וחוששים שמא יפשע ויעבור על נדרו.<sup class="footnote-marker">99</sup><i class="footnote">עיין להלן, הע' 104.</i> אבל המדיר בוודאי היתה לו סיבה לעשות כן, ואין כופין אותו. אבל בירושלמי (ה"א, ל"ט ע"א) אמרו: בתוך שלי אני נכנס ולא בתוך שלך, ואת אמר כופין.<sup class="footnote-marker">100</sup><i class="footnote">כלומר, שהרי "וכופין את הנודר למכור" נאמר מיד אחרי דברי ר' אליעזר בן יעקב, ומשמע שהוא הוא שאמר כן, וזה קשה שהרי לשיטתו כל אחד מותר להכנס לחלקו, ולמה כופין.</i> לא על הדא איתאמרת אלא על הדא, בתוך של חבירך אני (נ"ל שצ"ל: את) נכנס, לא לתוך שלך, עליה<sup class="footnote-marker">101</sup><i class="footnote">המלים "בתוך של חבירך אני נכנס לא לתוך שלך עליה" חסרות ברשב"א וברא"ש הנ"ל (בפנים, ד"ה היה). וברמב"ן הנ"ל (וממנו גם בפי' תלמידו הרנב"י בשטמ"ק שם) נתערבו שתי גירסאות, ובגירסא ראשונה צ"ל: בתוך של חבירך את (במקום: אני) נכנס, ואינך (במקום: ואיני) נכנס לתוך שלך. ומסתבר שהנכון הוא כגירסת הרשב"א, הרא"ש והגירסא השנייה שברמב"ן, והיינו: "לא על הדא איתאמרת אלא על הדא", ולא יותר, והכוונה שבבא זו (כלומר, כופין וכו') אינה מדברי ר' אליעזר בן יעקב, אלא מדברי חכמים, כמו שפירש במיוחס לרש"י במשנתנו, הר"א מן ההר, עמ' צ"ב, והרי"ץ (בשטמ"ק) מ"ה ב' (בלשון ראשון), ולפנינו בירושלמי תוספת פירוש. וכן פירש את הירושלמי הר"א מן ההר, עמ' צ"ג, וצריך היה להדפיס שם את המלים "דתני בתוך שלי וכו' " באותיות גדולות, והיא הבאה מן הירושלמי הנ"ל, אלא שיש שם חסרון, עיי"ש בהע' *8. ומ"ש ברשב"א מ"ה ב': "והכי נמי משמע בירושלמי דאף ר' אליעזר בן יעקב היא". אפשר שכוונתו לקושיית הירושלמי. ושמא כוונתו שהבבא של "ריחים ותנור" היא גם לר' אליעזר בן יעקב, שהרי אמרו עלה בירושלמי לעיל שם: [למי] נצרכה לר' אליעזר בן יעקב, עיי"ש היטב ברשב"א, ועיין לעיל הע' 91. ועיין במרכבת המשנה על הר"מ בפ"ז מה' נדרים ה"ה, ופירושו בירושלמי דחוק מאד.</i> כופין את המוכר<sup class="footnote-marker">102</sup><i class="footnote">צ"ל: את הנודר, כמו שמעתיקים בשם הירושלמי ברמב"ן, בפי' הרנב"י, ברשב"א, במאירי, במיוחס להריטב"א, ברא"ש ובנ"י שצוינו לעיל בפנים.</i> שימכור את חלקו. באומר הנייתי עליך, אבל באומר הנייתך עלי לא בדא. ולפי הירושלמי דווקא אם אסר את הנייתו על השני כופין את המדיר למכור את חלקו, אבל אם הוא אסר את חלק חברו על עצמו, אין כופין אותו למכור, ולא יכנס, או ישאל על נדרו. והוא שלא כתלמוד שלנו.<sup class="footnote-marker">103</sup><i class="footnote">ועיין ברא"ש פ"ה סי' א' שנדחק להשלים בין התלמודים. ועיין גם בפי' הר"א מן ההר שהסיק שלעניין דינא אינם חולקים, עיי"ש.</i><br>והר"מ בפ"ז מה' נדרים ה"ה פסק: שנים שהיו שותפין בחצר ונדר אחד מהן שלא יהנה בו <b>השני</b>, כופין את הנודר למכור חלקו. נדר שלא יהנה הוא בשני הרי זה מותר להכנס לביתו וכו' (כר' אליעזר בן יעקב). והשיג עליו הראב"ד: נראה לי שנשתבש בשמועה זו, כי היא בהפך וכו', אבל אם הוא נדר מעצמו ואסר את עצמו בנכסי חבירו, כופין אותו למכור, ואפילו לראב"י, שמא ישתמש בה תשמיש האסור (כלומר, העמדת תנור וריחיים וכו'), ומפרש בירושלמי דוקא אם היה נדרן וכו'. וכוונתו בעניין הירושלמי אינה ברורה. אבל גם הרמב"ן הנ"ל מ"ו א' השיג על הר"מ ("חד מרבוותא") מן הבבלי, וכתב: ואנן לא סמכינן אלא אגמרא דילן, אלא מיהו אשכחן דתניא בתוספתא היה אחד מהן רגיל להדיר אחרים וכו', ובהא איכא למימר מתרצתא היא, ורגיל שאני. וכע"ז כתבו ברשב"א, בפי' הרנב"י, בריטב"א, בר"ן ובנ"י שם. והכוונה שאמנם אין הלכה כירושלמי שכופין את המדיר למכור את חלקו (אלא דווקא בנדר הוא מחלקו של חבירו, כשיטת הבבלי), אבל אם היה רגיל להדיר כופין את המדיר למכור את חלקו, שהרי בזה אין לנו הוכחה שהבבלי חולק על כך. וכ"ה במאירי שם (הוצ' ר"א ליס, עמ' קס"ז), אלא שהוא כתב: "ומכל מקום אם היה המדיר נדרן, ורגיל להדיר הנאתו על אחרים כופין אותו, והוא שאמרו <b>בתלמוד המערב</b> תני ר' חייא אם היה נדרן כופין אותו למכור וכו'". וכנראה, שזו היא כוונת הראב"ד הנ"ל, שדווקא אם היה נדרן כופין גם את המדיר, ובזה אפשר שהלכה היא.<br>סוף דבר, מדברי רוב הראשונים הנ"ל למדנו שלא אמרו כופין את הנדרן אלא בשאחד מן השותפין היה נדרן והוא הוא שהדיר את חבירו, אבל הם לא אמרו כלום מה דינן של שותפין ששניהם נדרו זה מזה, ואחד מהם היה נדרן שכופין את הנדרן למכור. והרי מן הירושלמי מוכח שהברייתא שלנו מפרשת את משנה ב' באחד מן השותפין שהדיר את אחד מן השוק, ואם הדיר את שותפו כופין אותו למכור את חלקו, ואפילו אם לא היה נדרן,<sup class="footnote-marker">104</sup><i class="footnote">ודווקא בששניהם אסורין אין כופין למכור משום ששניהם נזהרים ומזהירים זה את זה, כפירוש הרשב"א מ"ה ב', ד"ה היה, או משום שאין כאן קנאת אחר בחבירו, כפירוש הר"ן במקומו.</i> כמפורש במשנתנו, וכפירוש הירושלמי. ברם הראשונים למדו ממנו אף לפי ההלכה שלנו (של הבבלי) שאם היה אחד מן השותפין נדרן כופין גם את המדיר למכור. אבל בשניהם אסורים (שאין כאן חשש של פשיעה ושכחה), ושניהם הדירו אחד את השני אין כלל ראייה שאם היה אחד מהם נדרן שכופין אותו למכור. ולפיכך פירשתי את התוספתא שהיא מוסיפה על משנה ב', וכפירוש הירושלמי.
<small>36-37.</small> <b>רחבה שדרך הרבים מפסקתה הרי היא של עולי בבל, אין דרך הרבים מפסקתה, הרי היא של אנשי אותה העיר. </b>במשנתנו פ"ה מ"ד ואילך: הריני עליך ואת עלי שניהם אסורין, ושניהם מותרין בדבר של עולי בבל (ובזה אין אחד יכול לאסור את חבירו), ואסורין בדבר של אותה העיר וכו'. ואיזהו דבר של אותה העיר, כגון הרחבה וכו'. ובירושלמי שם (פ"ה ה"ה, ל"ט ע"ב): כיני מתניתא רחבה שדרך הרבים מפסקתה כעולי בבל היא. ונראה שרחבה באה כאן בניגוד לאיסטרטיא, דרך שהרבים משתמשים בו, שהרי אמרו במשנתנו הנ"ל: ואיזהו דבר של עולי בבל וכו' והבור שבאמצע הדרך. ולהלן בתוספתא ב"ק פ"ו הט"ו: בור שבאמצע הדרך הרי זה של עולי בבל עד שיתודע שהוא של אנשי אותה העיר, <b>שברחבה</b><sup class="footnote-marker">105</sup><i class="footnote">ואינו עניין לרחבה <b>שלאחר</b> הבתים, עיין בפי' הר"א מן ההר, סוף עמ' צ"א, וכוונת רבינו היא לבבלי ב"ב ו' ב', נ"ז ב'. ובפיה"מ להר"מ (לפי הנוסח המוגה בהגד"נ): חצר נקרא רחבה של בית. ואלו השני שותפין אמנם הם שותפין בזה החצר, ולכל אחד ואחד מהם בית ידוע, והם משותפין בזאת הרחבה <b>שלפני</b> הבתים, והיא הנקראת חצר.</i> ושבכרמלית הרי היא של אנשי אותה העיר עד שיתודע שהיא של עולי בבל. וסתם רחבה היא רכושם הפרטי של אנשי העיר, ויכולין למכור אותה, עיין במשנת מגילה רפ"ג ובתוספתא שם פ"ב הי"ב ומ"ש שם בח"ה, עמ' 1151. 

Halakhah 10

<small>38-39.</small> <b>המודר הנאה מעירו, או מבני עירו, ובא אחר וישב שם שלשים יום, מותר בו. מיושבי עירו, ובא אחר וישב שם שלשים יום, אסור בו. </b>כ"ה בד ובכי"ע. וכן העתיקו בשם התוספתא ברשב"א מ"ו ב', פ"ב סע"ב, מאירי ספ"ג, נ"י ל"א א', ד"ה מתני'. ובכי"ו נשמטו המלים "מותר בו מיושבי עירו, ובא אחר וישב שם שלשים יום" ע"י הדומות, והשמטה ברורה היא. ועיין בה' המיוחסות להרי"ף פ"ג (ד' פרעסבורג, י"ז ע"א, הוצ' ראם, י' ע"ב), ושם נשמטה בבא, והנכון הוא ברמב"ן שם ל"א ב', ברא"ש ספ"ג, בריטב"א ועוד. ובפי' ר"א מן ההר, עמ' ע', כתב עלה: זה <b>תוספתא</b>, ומייתינן לה בחלק (קי"ב א') ופ"ק דבבא בתרא ח' א', עיין מ"ש לעיל, שו' 10–11, ד"ה ובהלכות.<br>והברייתא שלנו גם בירושלמי פ"ה ה"ד, ל"ט ע"ב, כלשון התוספתא, ולא נתבאר שם מתי נאסר מיושבי העיר כשנדר מבני עירו. ובבבלי הנ"ל (שציין לו ר"א מן ההר): כדתניא המודר הנאה מאנשי העיר<sup class="footnote-marker">106</sup><i class="footnote">בכ"י פריס, רומי ורי"ף כת"י בב"ב: מבני העיר.</i> <b>ובא אחר וישב שם</b>,<sup class="footnote-marker">107</sup><i class="footnote">כ"ה בכי"י וברי"ף הנ"ל. וכע"ז גם בכי"מ, עיין דק"ס ב"ב, עמ' 31, הע' כ'. וכע"ז גם בר"ן כאן פ"ד א' ובתשה"ג, עיין אוה"ג כאן, עמ' 52. ועיין גם בר"מ פ"ט מה' נדרים הי"ז. ועיין מ"ש להלן בפנים, ר"ה ובמאירי. ובהוצאות שלפנינו בב"ב חסרות המלים "ובא אחר וישב שם".</i> כל ששהא שם שנים עשר חודש אסור ליהנות ממנו, פחות מכאן מותר ליהנות ממנו, מיושבי העיר, <b>ובא א' וישב שם</b>,<sup class="footnote-marker">108</sup><i class="footnote">כ"ה בכ"י פריס, רומי ורי"ף כ"י הנ"ל. ולפנינו: מיושבי העיר ונשתהה שם. וכע"ז בכי"מ ובר"מ הנ"ל.</i> כל ששהא שם שלשים יום אסור ליהנות ממנו, פחות מכאן, מותר ליהנות ממנו. וכן פסק הר"מ בפ"ט מה' נדרים הי"ז. ועיין במשנת ב"ב פ"א מ"ה וירושלמי פיאה פ"ח ה"ז, כ"א ע"א, ב"ב פ"א ה"ו, י"ב ע"ד.<br>ובמאירי ספ"ג הנ"ל: ובא אחר וישב שם, ור"ל שהיה <b>שם בשעת הנדר</b>, אפילו עמד שם כל שלשים אם בתורת דירה מותר בו, כלומר עד שיעמוד שם שנים עשר חדש, אבל אם נדר מיושבי העיר, אפילו לא היה שם בשעת הנדר, כל שעמד שם שלשים יום בתו[ר]ת דירה אסור בו. וחילוק רבינו לא מצאתי במקום אחר.<sup class="footnote-marker">109</sup><i class="footnote">ואף בספרו לב"ב, עמ' 53, וסנהדרין, עמ' 339, לא חילק כלום.</i> ודין הראשון לכאורה<sup class="footnote-marker">110</sup><i class="footnote">עיין או"ש פ"ט מה' נדרים הי"ז.</i> הוא לפי השיטה שאנו הולכים אחר שעת הנדר.<sup class="footnote-marker">111</sup><i class="footnote">עיין בירושלמי פ"ג ה"ז (ה"ו), ל"ח ע"א ומקבילות, והביאוהו הראשונים כאן ל' א', ועיין בר"ן שם ובטיו"ד סי' רי"ז. ובירושלמי פ"ה ה"ד, ל"ט ע"ב, הביאו מחלוקת זו (אם הולכין אחר הנדר, או אחר האיסור), ומיד אח"כ באה הברייתא שלנו. והיה אפשר לפרש שההלכה שלנו תלויה במחלוקת הנ"ל, אבל להלן פ"ה, שו' 19–20, פירשנו אותו אחרת.</i> ומלשון התוספתא והירושלמי והבבלי בכי"י מוכח שאפילו נתיישב אחרי הנדר אסור בו. וכן כתב בריטב"א ב"ב, עמ' 16: נראין דברים אפילו כששהא שם אחר נדרו וכו', וכן הוא בירושלמי. והכא נמי איכא נוסחי דגרסי ובא אדם ונשתהה שם. וכן מוכח מתשה"ג<sup class="footnote-marker">112</sup><i class="footnote">עיין במשנת ר' יעקב להגר"י שור, י"ח ע"ג, שהגיה את התוספתא ע"פ נוסחת הגאון, וסבר שהגאון כיוון לתוספתא, אבל אין הדבר כן, וכוונתו היא לברייתא שבבבלי ב"ב, וגרס שם כגירסת כתה"י, הר"מ ועוד, עיין מ"ש לעיל הע' 107. ומ"ש שם בשם הר"ן אינו כן, משום שכיוון לר"ן ל' א', ונעלמו ממנו לפ"ש דברי הר"ן פ"ר א'. והגאון, הרי"ף, הרמב"ם, המיוחס להריטב"א והר"ן כולם אוסרים אפילו נתיישב אח"כ.</i> באוה"ג כאן, עמ' 52.
<small>39-41.</small> <b>המודר הנאה מחבירו בפניו, אין נשאלין לו אלא בפניו, שלא בפניו, נשאלין לו בפניו ושלא בפניו. </b>כ"ה בד ובכי"ע, וכע"ז בירושלמי פ"ה ה"ד, ל"ט ע"ב. ובכי"ו בטעות: נשאלין לו ושלא בפניו. ובבבלי ס"ה א': תניא המודר הנאה מחבירו אין מתירין לו אלא בפניו. וכ"ה בכי"מ ובה"ג ה' נדרים, ע"ה רע"ב, ובס' והזהיר ח"ב, קכ"ז ע"א, ובה' המיוחסות להרי"ף פ"ט ובפיה"מ להר"מ פ"ט מ"ד ועוד. ולפי גירסא זו משמע שאפילו נדר שלא בפניו אין מתירין לו אלא בפניו, ומעשה משה וצדקיהו שהביאו שם הוא משום מעשה שהיה כך היה. והטעם הוא משום חשד, שלא יחשדהו חברו שעבר על נדרו, ולפ"ז אם הודיע לו שהתיר את נדרו מותר. אבל אפשר לומר שאם נדר מנכסיו אם לא יעשה טובה לחברו, בוודאי שאין מתירין לו אלא בפני חברו, שהרי הוא נוגע בדבר, והודעה לא מעלה ולא מורידה, עיין להלן. והראב"ד סובר שאפילו בדיעבד אין התרה מועילה, עיין בשו"ת תמים דעים סי' רל"ט, נ"ח ע"ד (השגות לרי"ף גיטין פ"ד סי' תנ"ז), והביאוהו כמה מן הראשונים, ורובם חולקים עליו עיי"ש.<br>אבל ברמב"ן כאן ס"ד ב': תניא המודר הנאה מחבירו <b>בפניו</b> אין מתירין לו אלא בפניו. וכ"ה ברשב"א ס"ה רע"א ובמאירי שם ובשו"ת הריטב"א סי' מ"ג (בשם נוסחי דוקני) ובר"ן גיטין פ"ד סי' תנ"ז.<sup class="footnote-marker">113</sup><i class="footnote">ועיין בר"ן כאן ס"ה א'. ובשו"ת הר"ן סי' י"ז כתב: ועוד ששם בנדרים יש מי שגורס המודר הנאה מחברו <b>בפניו</b> וכו', משמע דהא שלא בפניו מתירין אותו אפי' שלא בפניו, וסמכתי לפי גירסא זו מפני שאמרו בירוש' דנדרים בפרק השותפים והביאוהו בתוספות גיטין מתו"ך (עיין בס' "בעלי התוספות" לרא"א אורבך, עמ' 494) כלשון הזה וכו', והיא שיטה מחוורת אע"פ שאינה מסכמת עם מה שכתבתי בפרישתי מנדרי', לפי שכתבתיה ע"פ ספרינו, <b>ועדין לא באו לידי התוספות מתו"ך, אפשר שאתקן שם מעט</b> וכו'.</i> וברמב"ן גיטין ל"ה ב': וזה נכון לדברי מי שגורס המודר הנאה מחבירו אין מתירין לו אלא בפניו. ולדברי הגורס המודר הנאה מחבירו <b>בפניו</b> אין מתירין לו אלא בפניו, הא שלא בפניו מתירין בפניו ושלא בפניו, וכדאיתא <b>בתוספתא</b> ובירושלמי וכו'. וכן הביא הרשב"א שם בשמו של הרמב"ן. וכע"ז בנ"י גיטין, הוצ' ר"מ שטרן, עמ' פ"ז בשם הרמב"ן. וכן כותב הרשב"א בתשובה ח"ג סי' שכ"ד: וגרסינן בברייתא המודר הנאה מחברו בפניו, והכין איתא <b>בתוספתא</b> ובירושלמי. ועיי"ש ח"ה סי' קכ"ד. ובפי' הר"א מן ההר כאן, עמ' קל"ז, גרס כלפנינו, אלא שפירש שהכוונה היא שנדר בפניו, דומיא דמשה ליתרו, והסיק: אבל שלא בפניו מתירין לו אפילו שלא בפניו, וכ"ה <b>בתוספתא</b>. ובמאירי גיטין ל"ה ב', עמ' 145, הביא כגירסתנו בנדרים ("בפניו"), אבל הוסיף: ומכל מקום יש גורסין המודר הנאה מחבירו אין מתירין (אלו) לו אלא בפניו, ורוצה לומר, אפי' הודר שלא בפניו. ואין הדברים נראין. ועיין ר"מ פ"ו מה' שבועות ה"ז ובפיה"מ פ"ט מ"ד ובשו"ת הרד"ך בית י"ז, חדרים ב'-ד'.<br>ובקטעי מדרש והגדה שבגנזי שכטר ח"א, עמ' 47: הלכה המודר מחבירו הניה בפניו מהוא שיתירנו שלא בפניו. שנו המודר הניא מחבירו <b>בפניו</b><sup class="footnote-marker">114</sup><i class="footnote">לפי גירסת הרמב"ן ועוד הנ"ל, הרי גם בבבלי הנוסחא היא "בפניו", והלכה זו היא לכולי עלמא.</i> לא יתירנו שלא בפניו שלא <b>יחשד</b> אותו על שבועת שוא, מניין, אלא בשעה שהלך משה אצל יתרו וכו', ומי מפייס את יתרו, שלא יהא <b>חושד</b> אתי על השבועה, צריך אני ללך וליטול רשות הימנו. פתח בחשד וסיים בנטילת רשות. מ"מ שמענו מלשון המדרש "צריך אני ללך וליטול רשות הימנו" שהודעה בעלמא שהתיר שבועתו אינה מספיקה. וכן משמע בשמו"ר פ"ד סוף סי' א' (שגם יתרו התיר לו שבועתו) ועיי"ש סוף סי' ב'. והוא כשיטת הר"א ממיץ שאם נדר לטובת חבירו (ולדעתו) אין מתירין לו אלא מדעת חבירו, עיין בפירוש הרא"ש כאן ס"ה א'<sup class="footnote-marker">115</sup><i class="footnote">ועיין בפסקיו כאן פ"ט סי' ב'. אבל בגיטין פ"ד סי' ט' כתב: וטעמא דגמרא דידן עיקר, ואין להתיר לו אלא בפניו, פירוש <b>בידיעתו</b>, כמו אין חבין לאדם אלא בפניו. וכנראה שצ"ל: פירוש מדעתו (במקום: בידיעתו), כפי שמוכח מן הדוגמא שהביא, שהרי אין חבין לאדם שלא בפניו בוודאי פירושו: שלא מדעתו, שאם מודיעים לו ואינו מתרצה, פשיטא שאין חבין לו. ועיין ת"ש במקומו.</i> ועוד. ועיין בשו"ת הרשב"א ח"ג ס' שכ"ד הנ"ל, שכתב שבפניו לאו דווקא אלא מדעתו.<sup class="footnote-marker">116</sup><i class="footnote">וכן צריך לפרש לשיטת ר"ת שהביאו הראשונים, הנ"ל, עיין באו"ז לשבועות ל"ה ב' (סה"י לכבוד ר"י לוי, עמ' 15, ועיי"ש ריש עמ' 16), ורמז לו בשו"ת מהר"מ אלאשקר סי' צ"ז. ועיין בשו"ת הריטב"א סי' מ"ג שהזכרנו בפנים.</i> ועיין בשו"ת המיוחסות סי' רמ"ח וסי' רמ"ט. אבל בתוספות שם (ועוד) הסיקו שהעיקר הוא מפני החשד, ואין צריך דעתו של חבירו, והודעה בעלמא מספיקה, כדי שלא יחשדנו, והוסיפו: וכן משמע, במדין לך והתיר נדרך, אפילו בע"כ דיתרו. וכדברי התוספות משמע בשמות רבה פ"ד סי' ד'. ועיי"ש פ"ה סי' ד'.<br>ובירושלמי הנ"ל נחלקו בטעמו של דבר למה אין מתירין לו אלא בפני חבירו, ואמרו שם: ר' יוחנן אמר מפני הבושה, ר' יהושע בן לוי אמר מפני החשד. ודברי ר"י בן לוי ברורים, ולשיטתו אם הודיע למודר שהתירו לו את נדרו, או שהתירו לו בפרהסיא, מספיק, כמו שהסיקו הראשונים לטעם זה. אבל דברי ר' יוחנן "מפני הבושה" סתומים, ונחלקו הראשונים בפירושו.<br>בפי' הרנב"י (לפי שטמ"ק) פירש: מפני הבושה, שלא (צ"ל: שמא) יתבייש כשיהא בפני חברו ולא יהא נשאל. וכ"ה בריטב"א שם ובשו"ת שלו סי' מ"ג הנ"ל. וכן במאירי כאן: מפני הבושה, ר"ל שאנו רוצים שיתבייש בפניו, שמא לפעמים אין בשאלתו עיקר, ולא צורך מצוה, ויש בה העברה אצל מי שהשביעו,<sup class="footnote-marker">117</sup><i class="footnote">כלומר, שבשאלתו על נדרו הוא מעביר את הדרך, או את הדין, על חברו, והיא מליצה חביבה על רבינו, עיין בבית הבחירה סנהדרין, עמ' 96, ועוד (ע"פ הבבלי שם ל"א ב', ועיין מ"ש לעיל ח"ג, עירובין, עמ' 346, הע' 23).</i> ומתוך הבושה יעמוד בשבועתו. וכע"ז גם בר"ן בסוגיין ועוד. אבל בתוספות גיטין ל"ה ב', ד"ה ליחוש, וכאן ס"ה א', וכן בר"ן גיטין פ"ד סי' תנ"ז, כתבו שהטעם הוא שיתבייש לפניו במה שנדר הנאה ממנו. וכן בשו"ת הרשב"א ח"ג סי' שכ"ד הנ"ל: ויש מפרשים שצריך להתבייש בהתרתו בפניו ממש, כדרך שנתבייש בפניו באיסורו. ועיין גם בפי' הרא"ש בסוגיין. וכן בתוספות כאן ז' ב' (לעניין נדוי), ד"ה נדהו: דכמו שביישו לפניו, כך יש לפייסו לפניו,<sup class="footnote-marker">118</sup><i class="footnote">ופירשו כן לפי הלשון שבמקורות "המודר הנאה מחבירו" ומשמע שעשה כן מחמת כעס, ולא לטובת חבירו. אבל עיין להלן הע' 119.</i> וכע"ז גם בפי' הרא"ש שם, ד"ה נדהו. ולפ"ז שני הטעמים אינם אלא אחד, ואם נדר לטובתו של חבירו<sup class="footnote-marker">119</sup><i class="footnote">כגון שהיה רגיל ליהנות מחבירו והדיר את עצמו בהנאה אם אף הוא לא יעשה לטובת חבירו כך וכך (וכגון שלא היה כאן נדרי זרוזין), ועכשיו הוא מתחרט, ורוצה להתיר את נדרו.</i> אין מתירין לו אלא בפני חבירו, כדי שיתבייש ולא ישאל, ואם הדירו מהנאה וביישו, מפייסים את חבירו בזה שמכריחים את הנודר להשאל בפני המבוייש. אבל מדברי הראשונים עצמם אינו משמע כן. וכן כתב בנימוקי יוסף בסוגיין: ויש שמחמירין להצריכו גם לזה (כלומר, בזמן שהנדר לא היה לטובתו של חבירו) שיהיה בפניו, כדי שיתבייש <b>ממנו</b> ולא יאמר בסבת שאלתו דברים שאינן. ומכאן שהטעם הראשון קיים בין בנדר לטובתו של חבירו בין בנדר לרעתו, ובשניהם הטעם הוא שיתבייש ממנו, וידייק בשאלתו.<br>וטעם שלישי ברא"ש גיטין פ"ד סי' ט': "שהנודר מתבייש מאותו שנדר בפניו, כי הוא סבר שחילל נדרו, ולהני טעמי אף לכתחילה מתירין את הנדר שלא בפניו, רק שמודיע לו ההיתר". וכן במאירי שם (ל"ה ב'), עמ' 145: "שלא נאמר אלא מפני הבושה והחשד ומפני חלול השם, וכן היא בתלמוד המערב, כלומר, שכשרואהו המדיר עובר על שבועתו <b>יחשדנו ויביישנו</b>, ואיכא חילול השם, ומשהתירוהו בפניו בטלו כולם, אע"פ שעל כרחו הותר, ומעתה אף שלא בפניו מתירין לו בהודעה למדיר".<sup class="footnote-marker">120</sup><i class="footnote">ועיין מאירי כתובות ריש עמ' 114.</i> ולפי זה אין הבדל בין ר' יוחנן ובין ר' יהושע בן לוי אלא בלשון, והוא חשד הוא בושה. ונזקקו רבותינו לכל הפירושים הנ"ל כדי לבסס את שיטותיהם, שבדיעבד מועיל ההיתר אעפ"י שלא התירו לו בפניו (שלא כשיטת הראב"ד), או שמספיק אם מודיעים לחברו שהותר הנדר, בין למי שאומר מפני ההשד ובין למי שאומר מפני הבושה. ועיין בשו"ת הריב"ש סי' ש"ע ותשב"ץ ח"א סי' צ"ג, מ"ט ע"ב, ובשו"ע יו"ד סי' רכ"ח ס"ק כ', בבאר הגולה ובבאור הגר"א שם.<br>וכל הדברים סוכמו וסודרו יפה בתשובת ר' יוסף טאיטאצק בשו"ת תמת ישרים סי' רי"ג, ועיי"ש בטבלאות, ק"ט ע"א-ע"ב.

Chapter 3



Halakhah 1

<small>1.</small> <b>הנודר מן התבשיל, אסור בצלי, ובשלוק, ובמבושל. </b>בירושלמי פ"ו ה"א, ל"ט ע"ג: מה אם תבשיל שהוא נאסר בצלוי ובשלוק וכו'. ובבבלי מ"ט א': והתניא הנודר מן התבשיל אסור בכל מיני תבשיל, ואסור בצלוי ובשלוק ובמבושל. ובמשנתנו רפ"ו: הנודר מן המבושל מותר בצלוי ובשלוק וכו', והמשנה מחלקת להלן שם בין מבושל ובין תבשיל, עיין מ"ש להלן בסמוך. ועיין מ"ש לעיל ח"א (תרומות), עמ' 446, הערה 60, וח"ב (מעשרות), עמ' 693, הערה 1. ועיין מכילתא בא פ"ז, עמ' 21, ובירושלמי ובבבלי הנ"ל. 
<small>1-2.</small> <b>ואסור בסיטרות רכות, מפני שהחולין אוכלין בהן פיתן. </b>בד: ואסור <b>באימרות</b> רכות וכו'. ובכי"ע: אסור <b>בטריות</b> רכות. ובמלון כ"י (עיין מבוא לח"ו, עמ' ט"ו): בהטריות הרכות. ואף לפנינו ובד צ"ל: באיטרות רכות. וכן בבבלי מ"ט א': ואסור בהיטריות רכות, שהחולין אוכלין בהן פיתן. אבל בירושלמי פ"ו ה"א, ל"ט ע"ג: תני אסור בהטריו' רכות, שכן דרך <b>הרופא</b> לוכל פתו בהן. ונראה שברייתא זו מוסיפה על משנתנו פ"ו מ"א: קונם תבשיל שאיני טועם אסור במעשה קדרה רך, ומותר בעבה. ואיטריות רכות דינן כמעשה קדירה רך, ואיטריות יבשות דינן כמעשה קדירה עבה. ובמשנת מנחות פ"ה מ"ח: מרחשת עמוקה <b>ומעשיה רוחשים</b>,<sup class="footnote-marker">1</sup><i class="footnote">במשנה שבבבלי: ומעשיה רוחשין רכין. ובכי"מ, בכי"ר ובפיה"מ להר"מ: ומעשיה רכין, עיין דק"ס שם, עמ' 153, הע' 8, והיא היא.</i> ומחבת צפה <b>ומעשיה קשים</b>.<br>ואיטריות, ἴτρια, היה שם כולל לכל מיני רקיקים שאכלו אותם בקינוח סעודה ושהכילו שומשמין, דבש ושומן, עיין במלונות ללשון יוון ערך ἴτριον.<sup class="footnote-marker">2</sup><i class="footnote">ועיין מ"ש אתיניוס בספרו חכמי המשחה סי"ד,646d.</i> ומתוך מקורות הקדמונים אנו יודעים שהיו עושים מינים שונים של איטריות ומהן גם בחלב, שמן, גבינה ועוד. הרופאים דברו עליהן כתרופות למחלות שונות וכתזונה לחולים ולבריאים.<sup class="footnote-marker">3</sup><i class="footnote">עיין מ"ש Oribasius (שהיה רופאו של יוליאנוס קיסר) בספרו .Collect. Med ס"א פ"ז, ג' ואילך, הוצ' Bussemaker-Daremberg ח"א, עמ' 20. ובהערות שם, עמ' 562, אסף את המקומות מספרי הרפואה הקדמונים שהזכירו את האיטריות כתרופה וכמזונות לחולים, וציין שם לשאר המקומות שהזכירן Oribasius, עיי"ש.</i> האיטריות היו רקיקי מצות שלא החמיצו, והיו נאפות במחבת מיוחדת.<sup class="footnote-marker">4</sup><i class="footnote">שהיו מרתיחין אותה מתחילה, ואח"כ מדביקין בה שכבה דקה של עיסת הרקיק, עיי"ש בהערות הנ"ל בשם גלינוס. ועיין בבלי פסחים ל"ז א'.</i> ויש מהן שהיו מפררין אותן אחרי האפייה וחוזרין ומבשלין אותן בקדירה היטב. האיטריון הרך (λεπτόν) היה מתעכל יפה<sup class="footnote-marker">5</sup><i class="footnote">ואפשר שמשום כך אמרו בירושלמי: שכן דרך הרופא לוכל פתו בהן, מפני שהרופאים נזהרו שלא לאכול איטריות עבות.</i> ולא כן העבה (παχύ).<sup class="footnote-marker">6</sup><i class="footnote">עיי"ש בספרו של אוריבסיוס הנ"ל (לעיל הע' 3) ס"ד פי"א, ט', עמ' 304.</i> ולפ"ז היו משתמשים באיטריות הרכות לשם רפואה ולשם תזונה יפה.<sup class="footnote-marker">7</sup><i class="footnote">ועיין בבלי ברכות ל"ח א': שתיתא וכו', עבה, לאכילה עבדי לה, רכה, לרפואה עבדי לה. ואף שתיתא הוא מין מעשה קדירה, מעין איטריות, עיין מ"ש להלן בפנים.</i> והנודר מן התבשיל אסור באיטריות שנתבשלו בקדירה אחרי האפייה.<br>ומן המקורות הסוריים אנו למדים שהיו עושים אותן מסולת משובחת, מחלקים את העיסה למנות קטנות ומבשלין אותן, עיין בליקסיקון ללשון סורית של פיין סמית, עמ' 134, ערך אטרין, ולהלן שם, עמ' 146, ערך איטריא וערך איטרין. כל זה מתאים למקורות שלנו, עיין ירושלמי חלה פ"א רה"ו, נ"ז סע"ד: בגין דאנא בעי למיעבד אצוותי אטרי (משום שאני רוצה לעשות עיסתי איטרין). וכן בירושלמי ביצה פ"א סה"ט, ס' ע"ד: הדא אטריתא, ליבש אסור, לקדירה מותר, על יד על יד צריכה. והכוונה שאסור לעשות אטרין יבשין, כדי לפוררן ולבשלן אח"כ, משום טרחא יתירה,<sup class="footnote-marker">8</sup><i class="footnote">עיין במשנה שם פ"ב סמ"ו ובבלי שם כ"ב ב'.</i> ומותר לעשות איטריות לקדירה, והיינו חוטי הבצק לבשלן, אבל הסתפקו אם מותר לעשות יבשות על יד על יד, כלומר, כדי לאוכלן מיד. ואיטריות הן למעשה מין מעשה קדירה, עיין מ"ש להלן פ"ד, שורה 9, ד"ה וכבר, ואילך.<br>ובבבלי ברכות ל"ז ב' אמרו: ואמר אביי טריתא פטורה מן החלה. מאי טריתא, איכא דאמרי גביל מרתח, ואיכא דאמרי נהמה דהנדקא, ואיכא דאמרי לחם העשוי לכותח. ושאלת הבבלי היא לאיזו טריתא נתכוין אביי, שהרי היו כמה מינין של איטרין, כמו שהראינו לעיל. ולפיכך נחלקו בטיבה של הטריתא. לפי מסורת אחת מין זה הוא גביל<sup class="footnote-marker">9</sup><i class="footnote">מתהווה ונגבל, ועיין מ"ש מהרי"ן אפשטין על "גבל" בצופה האנגלי סדרא חדשה כי"ב (22–1921), עמ' 354.</i> מרתח, והוא מעין שאמרו במשנתנו כאן פ"ו מ"ב: הנודר ממעשה קדירה אין אסור אלא ממעשה <b>רתחתה</b>, עיין מ"ש להלן פ"ד, שורה 9, ד"ה ובמשנתנו. ולפי מסורת אחרת היא נהמא דהנדקא, ונראה שהכוונה לאיטרין שהוסיפו בהן הרבה שומשמין (שומשמין נזכרו ברוב המקורות הנ"ל ביחס לאיטרין), וקראו לה לחם הודו (ἅρτος ’Ινδικός), דוגמת ἅρτος σησαμίτης,<sup class="footnote-marker">10</sup><i class="footnote">עיין במלונות ללשון יון, ערךσησαμίτης.</i> שהרי השומשום מוצאו מהודו (Sesamun indicum), ועוגות שומשמין היו לחם יומי לתושבי הודו,<sup class="footnote-marker">11</sup><i class="footnote">בפירוש תלמידי רבינו יונה לרי"ף ברכות פ"ו סי' קמ"א: ויש מי שהוא אומר שלחמא דהנדקא הוא פת ידוע שעושין ממנו תיקוני הנשים. ועיין מ"ש לעיל ח"ד (פסחים), עמ' 515. והרופא גלינוס מזכיר ’Ινδικόν כמשחת עינים ידועה, עיין במלונו של Liddell-Scott ערך ’Ινδικός.</i> עיין מ"ש לעף בפלורה ח"ג, עמ' 10. ולפי מסורת אחרת היא לחם העשוי לכותח. וכתב בפיסקי רי"ד (בית נתן, נ' ע"ב): "פי' לכותשו ולשים אותו מפורר לכותח". ועיין בפי' רי"ד הוצ' וורטהיימר וליס, עמ' ק"י. ואף הוא מין טריתא, שהרי ראינו לעיל שנתנו באיטרין חלב או גבינה. ואעפ"י שבגמרא שם הגירסא אינה בטוחה, ורבו בה הגירסאות והפירושים (עיין דק"ס שם, עמ' 205, בהגהות), מ"מ ברור שהתלמוד ידע יפה את טיבה של הטריתא, והיא טריתא של הבבלי שם הן הן האיטריות שלנו כאן בתוספתא ובבבלי כאן.<br>ובס' הנר לר' זכריה אגמאתי לברכות שם, עמ' 75, פירש את הנהמא דהנדקא בשם יש מפרשים: שעושין מן הבצק חתיכות ומבשלין אותן, והיא הנקראת אטריה. והואיל וכמה מדבריו דברי גאונים הם, הרי מסתבר שאף כאן הוא פירושו של גאון. ובפירוש תלמידי רבינו יונה על הרי"ף שם (פ"ו סוף סי' קמ"א): ומזה הטעם יש להתיר <b>חוטי הבצק</b> שנקראין בלשון <b>המשנה</b> אטריה, ובלעז וירמזיליויש (vermicelles). ובגליון שם הגיהו: בלשון הירושלמי (במקום: מלשון המשנה), והוא בלי יסוד, שכן רגילים הראשונים לקרוא לברייתות בשם "משנה"<sup class="footnote-marker">12</sup><i class="footnote">וביחוד ר"י ן' ג'נח, הרד"ק, רש"י ועוד. עיין מ"ש להלן נזיר פ"ד, הע' 22. וכבר נמצא כן במדרשות, עיין מ"ש מהרי"ן אפשטין במבוא לנוה"מ, עמ' 805.</i> (בניגוד ללשון תורה ולשון האמוראים). והכוונה לברייתא שלנו.<br>מעתה תמוהה מאד הסוגייא בבבלי כאן מ"ט א' שמוכח ממנה שפירשו שהטריות הן דילועין.<sup class="footnote-marker">13</sup><i class="footnote">עיין מ"ש ר"ע לעף בפלורה ח"א, עמ' 545, בשם ר' ישראל לוי.</i> ושמא יש שם חסרון, או שיבוש, כמו שמצוי במס' נדרים שלא נשנית הרבה שנים בישיבות הגאונים, עיין בהקדמה לאוה"ג, עמ' 5, ועמ' 8. וצ"ע רב. ובערוך ערך הטריות כתב שבס"א גרסו בבבלי: קטריות.
<small>2-3.</small> <b>הנודר מן היורד לקדירה, מותר ביורד לאילפס, ביורד לאילפס, אסור ביורד לקדירה. </b>וכ"ה בד. אבל בכי"ע לנכון: אסור... מותר. וכ"ה בירושלמי פ"ו ה"ב, ל"ט ע"ג, ובבבלי נ"א א'. והברייתא שבבבלי נתנה טעם לדבריה: אסור ביורד לאלפס, שכבר ירד לקדרה קודם שיורד לאלפס. ובנדרים הלכו אחר לשון בני אדם וקראו "יורד לקדירה", "יורד לאילפס", דברים שתוקנו סופית לאכילה בקדירה, או באילפס. והואיל והאילפס היו דפנותיו דקות הרי חיממו בו את המבושל מכבר, ונתנו בו תבלין טריין, ובדרך כלל היה נוח לחמם בו מהר דבר מועט (עיין במשנת שבת פ"ח סמ"ה). ומשום כך היורד לקדירה הרי ראוי הוא גם ליורד ללפס אם רצו לאכול מיד דבר מועט. ובירושלמי נתנו טעם: שכל היורד לקדירה יורד ללפס, ויש שיורד ללפס, ואינו יורד לקדירה. מה אית לך כגון וכו'. ופירושו כעין מה שאמרו בבבלי, והכוונה שכל מה שיורד לקדירה עלול לרדת ללפס (אם מכינים מעט ורוצים שיתבשל מהר), אבל יש דברים שמתקנים בלפס גרידא ולא בקדירה, ולפיכך יורד ללפס הוא בכלל יורד לקדירה, אבל אין יורד לקדירה בכלל יורד ללפס.<br>ובמשנתנו פ"ו מ"ב: קונם היורד לקדירה שאיני טועם, אסור בכל המתבשלין בקדירה. ובמשנה שבבבלי נ"א א': אסור בכל <b>הנעשה</b> בקדרה. ועיין להלן בסמוך.

Halakhah 2

<small>3-4.</small> <b>מן הנעשין בקדירה, מותר בנעשין באילפס. מן הנעשין באלפס, מותר בנעשין בקדירה. </b>וכ"ה בד. וכע"ז בכי"ע. וכן בבבלי הנ"ל: מן הנעשה בקדרה מותר בנעשה באלפס וכו'. והטעם שבלשון בן אדם הבדילו בין "מעשה קדירה" (ברכות פ"ו מ"ה, כאן רפ"ו, טבול יום פ"ב מ"ה) ובין "מעשה אילפס" (בבלי פסחים ל"ז א', ל"ז ב'), ומעשה קדירה לחוד ומעשה אילפס לחוד. ובירושלמי חסרה בבא זו. ועיין מ"ש לעיל בסמוך סד"ה ובמשנתנו. 
<small>5-6.</small> <b>מן היורד לתנור, אין אסור אלא מן הפת בלבד. מן הנעשין בתנור, אסור בכל הנעשין בתנור. </b>וכ"ה בד ובכי"ע. וכ"ה בירושלמי הנ"ל, אלא ששם "מן <b>האפוי</b> בתנור" (במקום "מן היורד בתנור") וכו'. ומכאן שבלשון בני אדם "היורד לתנור" פירושו "האפוי בתנור" (מאפה תנור, ויקרא ב', ד'), והכוונה לפת גרידא, אבל אם נדר מן הנעשין בתנור אסור בכל מעשי תנור. ובבבלי הנ"ל: הנודר מן היורד לתנור אין אסור אלא בפת. ואם אמר <b>כל</b> מעשה תנור עלי אסור בכל הנעשים בתנור. ועיין מה שתמהו ע"ז בתוספות שם. ובמיוחס להריטב"א שם מביא גירסת הבבלי שלנו בשם ההלכות (כלומר, הרמב"ן), ומפרש כל הנעשים בתנור: כגון גדי שצלאו בתנור, וכיוצא בו. אבל מוסיף: "והאי גירסא לא נהירא וכו', ואיכא נסחי דגרסי איפכא, קונם יורד לתנור עלי אסור בכל הנעשין בתנור, אבל מעשה תנור עלי אינו אסור אלא בפת, והאי נוסחא דייק טפי". 
<small>6-7.</small> <b>הנודר מן הקיים, מותר בגבנה, מן הגבינה, אסור בקיים. </b>בד: מן הגבנה <b>מותר</b> בקיים. וכ"ה ("מותר") בכי"ע (ובקג"נ: מותר מן הקים). ובמשנתנו פ"ו מ"ה: הנודר מן החלב מותר בקום. ור' יוסי אוסר. מן הקום מותר בחלב (ואף שם יש גורסים: קים, או קם).<sup class="footnote-marker">14</sup><i class="footnote">ועיין בשטמ"ק נ"א סע"ב.</i> ועיין בבלי נ"ב ב'. ואמרו בירושלמי פ"ו רה"ח, ל"ט ע"ד: מהו בקם. חלבא מקטרא. ובליקסיקון ללשון סורית של פיין סמית, עמ' 1273, ערך חלב: חלבא קטירא, Lac coagulatum, כלומר, חלב קפוא, קרוש. ולהלן שם: חלבא קטירא, או חלבא דאתגבן. וכן פירש הראב"ד בהשגות פ"ט מה' נדרים ה"ח. אבל הר"מ שם פירש: המים המובדלין מן החלב. וכן בערוך ערך קם פי': נסיובי דחלבא (serum). וכן פירשו רוב הראשונים בבבלי נ"א ב', נ"ב ב'.<br>והלכה של התוספתא לא מצאתי בפוסקים ובראשוני המפרשים, וכנראה שהגירסא הנכונה בשאר הנוסחאות, וקום לחוד וגבינה לחוד. ושמא צ"ל לפנינו להפך: הנודר מן הקיים אסור בגבינה, מן הגבינה מותר בקיים, ור' יוסי היא. וטעמו משום ששם אביו עליו, עיין בירושלמי הנ"ל. אבל עיין בבבלי הנ"ל. ועיין במלא"ש למשנתנו. ובבבלי שם: מן החלב מותר בגבינה. מן הגבינה מותר בחלב, ולא הזכירו מה דינו בקום, אם נדר מן הגבינה, ומה דינו בגבינה אם נדר מן הקום.
<small>7.</small> <b>הנודר מן הרוטב, מותר בקופה. מן הקופ', מותר ברוטב. </b>וכ"ה בד ובכי"ע ובבבלי נ"ב ב', ובכולם: <b>בקיפה</b> וכו' <b>הקיפה</b>. והנכון כלפנינו, וכ"ה בכל מקום במשנתנו במשניות מטיפוס א"י (בכ"י קויפמן ופרמה כאן פ"ו מ"ו: ובקופא), וכ"ה במשנה כאן פ"ו מ"ו בקטעים מן הגניזה, וכן גורסים הגאונים, עיין בפיה"ג לטהרות, הוצ' מהרי"ן אפשטין, עמ' 125, ועיי"ש הערה 32, וכ"ה בערוך ערך פרמא ב' וערך קף ג'. ופירש שם: בשר מצומק שנמחה בקדירה ("פירמה" שבבבלי חולין ק"כ א'). וכן פירשו כמה מן הראשונים. ובפיה"מ להר"מ פ"ו מ"ו: <b>קופה</b>. תבלין. וכע"ז במיוחס לרש"י נ"ב רע"א: מקפה עבה מתבלין (והוא ע"פ רב פפא בחולין הנ"ל). ואף בלשון בני אדם רוטב לחוד וקופה לחוד, והנודר מזה מותר בזה. 
<small>8.</small> <b>ר' יהודה אומ', אמ' קונם בשר שני טועם, אסור בו, ברוטבו, ובהקיפו. </b>וכ"ה ("ובהקיפו") גם בכי"ע. ובד: ובקיפה. ובמקבילה שבבבלי נ"ב ב': אם אמר בשר זה עלי אסור בו וברוטבו ובקיפו, ולא נזכר שם ר' יהודה. והברייתא כבר תוקנה שם ע"פ משנתנו פ"ו מ"ו: הנודר מן הבשר מותר ברוטב ובקופה.<sup class="footnote-marker">15</sup><i class="footnote">עיין מ"ש לעיל בפנים, שו' 7, ד"ה הנודר.</i> ור' יהודה אוסר. אמר ר' יהודה מעשה ואסר עלי ר' טרפון ביצים שנתבשלו עמו. אמרו לו וכן הדבר. אימתי בזמן שיאמר בשר זה עלי, שהנודר מן הדבר ונתערב באחר, אם יש בו בנותן טעם אסור. ובירושלמי שם ה"ט, ל"ט ע"ד: מכיון שאמר זה אסרו עליו הוא והנייתו.<br>ובכי"ע כאן: קונם בשר שאני טועם <b>בו</b> אסור בו ברוטבו וכו'. ונראה שיש כאן תיקון ע"פ ההלכה, והכוונה שהראה על הקיפה של בשר, ואמר קונם בשר שאני טועם <b>בו</b> וכו'. אבל ממשנתנו הנ"ל מוכח שר' יהודה סובר שאסור משום נותן טעם (אפילו ביצים שנתבשלו עמו) ומכיוון שאמר בשר שאני טועם (כגי' התוספתא) הרי אסר עליו במפורש טעם בשר, וסתם רוטב וקופה יש בהם טעם בשר, אעפ"י שאינן בשר לעניין טומאת נבילה, כמשנת חולין רפ"ט. ועיין מ"ש לעיל ח"ד (יומא), עמ' 818.<br>ומ"מ הבבלי לא ידע ברייתא זו, עיי"ש נ"ב ב' בשאלת רמי בר חמא ומה שפשטו שם ממשנתנו הנ"ל, וכבר עמד ע"ז בח"ד, עיי"ש.

Halakhah 3

<small>9.</small> <b>מן השמן, מותר בשמן שומשמין. </b>פיסקא ממשנתנו פ"ו מ"ט. 
<small>9-10.</small> <b>ומקום שמסתפקין בשמן שומשמין, אסור אף בשמן שומשמין. </b>בבבלי נ"ג א': תניא הנודר מן השמן בארץ ישראל מותר בשמן שומשמין ואסור בשמן זית, ובבבל אסור בשמן שומשמין ומותר בשמן זית, מקום שמסתפקין מזה ומזה אסור בזה ובזה. פשיטא. לא צריכה דרובא מן חד מסתפקין וכו'. ועיין לעיל שבת פ"ב ה"ג ובמקבילות ומש"ש בח"ג, עמ' 26. 
<small>10-11.</small> <b>ר' יהודה בן בתירה או' כל ששם תולדתו קרויה עליו ונדר ממנו, אסור ביוצא בו. מן היוצא ממנו, אסור בו. </b>כ"ה ("ביוצא") בכי"ע, אבל בכי"ו ובד בטעות: כיוצא. ובקג"נ: ונדר הימנו אסור. וכן היוצא הימנו אסור בו.<br>ובמשנתנו פ"ו מ"ח: הנודר מן התמרים מותר בדבש תמרים, מן הסתוניות מותר בחומץ סתוניות. ר' יהודה בן בתירא אומר כל ששם תולדתו קרויה עליו ונודר הימנו אסור אף ביוצא הימנו. וחכמים מתירין. ולא נתבאר בבבלי מהו "שם תולדתו קרויה עליו" ועיין במפרשים שנדחקו, ומסוגיית הבבלי שם נ"ג א' משמע כדבריהם. ברם בירושלמי רהי"ב, ל"ט ע"ד, אמרו: מאי טעמא דר' יוסי (פ"ו מ"ה) שם אביו קרוי עליו, מאי טעמא דר' יהודה בן בתירה שם בנו קרוי עליו. מסתברא וכו', ר' יודה בן בתירה יודה לר' יוסי, שם בנו לא כל שכן שם אביו. ר' יוסי לא יודה לר' יהודה בן בתירה, לא אמר אלא שם אביו, הא שם בנו לא. ועיין בק"ע שם (ה"ח בד"ח) ובשי"ק, ד"ה מ"ט. אבל נראה לי קרוב לוודאי שר' יהודה בן בתירא חולק גם על משנה ז', וסובר שהנודר מן הענבים אסור ביין, ומן הזיתים אסור בשמן, משום ששם בנו קרוי עליו, וקורים לענבים תירוש<sup class="footnote-marker">16</sup><i class="footnote">עיין להלן פ"ד, שו' 5–6, ד"ה הנודר, ומש"ש. ועיין מ"ש בהערותי למאירי מס' נדה, עמ' 329, ובבבלי ע"ז ס"ו רע"א, ומ"ש להלן הע' 17.</i> ולזיתים שמן, ולתמרים דבש,<sup class="footnote-marker">17</sup><i class="footnote">ואפשר שהוא סובר שבנדרים הלכו אחר לשון תורה. ועיין בירושלמי פ"ו ה"א, ל"ט ע"ג, ומקבילות, ובבלי מ"ט א'.</i> עיין ספרי כי תבוא פי' רצ"ז, הוצ' הר"א פינקלשטין, סוף עמ' 316, ירושלמי בכורים פ"א ה"ג, ס"ג ע"ד, בבלי ברכות מ"א ב'. ובמקרא דגן תירוש ויצהר הכוונה לפעמים לעץ תירוש ויצהר, ולפרי, עיין דברי הימים ב' ל"א, ה' (ויגד עליו רעו: דבש), ירמיה מ', י', י"ב.<br>וכן מפורש להלן בירושלמי (לפי גירסת כל הראשונים שהביאו אותו) שר"ש בן אלעזר סובר שהנודר מן הזיתים ומן הענבים אסור בשמן וביין, וכן להפך, והוא כדברי ר' יהודה בן בתירה כאן, עיין מ"ש להלן, שו' 11–15, ד"ה ברם, אבל בבבלי אין רמז למחלוקת על משנה ז', ובצדק מעיר הרי"ץ (לפי שטמ"ק נ"ג א', סד"ה מתני'): אבל ברישא דיין ושמן מודה ר' יהודה [בן בתירא],<sup class="footnote-marker">18</sup><i class="footnote">ועיין גם בתוספות נ"ג א', ד"ה חכמים היינו ת"ק.</i> לפי שעל דרך רוב היין נקרא יין סתם,<sup class="footnote-marker">19</sup><i class="footnote">ופירש במשנתנו "שם תולדתו" כמו שם "יולדתו", שם אמו, עיין במיוחס לרש"י למשנתנו נ"ג רע"א. ובפי' הר"א מן ההר, עמ' ק"ח, פירש "שם תולדתו" שהתולדה מתייחסת עליו, כגון דבש שיוצא מתמרים שנקרא דבש תמרים. ועיי"ש שמבאר את ההבדל בין ר' יהודה בן בתירה לבין ר' יוסי. אבל כבר הראינו בפנים שבירושלמי מפורש ששם תולדתו הוא שם בנו, ולר' יוסי הוא על שם אביו.</i> והשמן - שמן סתם.<sup class="footnote-marker">20</sup><i class="footnote">כלומר, להוציא יין תפוחים ושמן שומשמין, כמשנתנו פ"ו מ"ט.</i> והוא לפי שיטת הבבלי, ועיין מ"ש להלן, שו' 11–15, ד"ה ובבבלי. ולפ"ז נקטה כאן התוספתא הלכה כללית, ור' יהודה בן בתירא חולק גם על משנה ז' וגם על משנה ח'.
<small>11-15.</small> <b>ר' שמעון בן לעזר אומ' את שדרכו לוכל ודרך היוצא ממנו לוכל ונדר הימנו, אסור ביוצא הימנו. מן היוצא הימנו, אסור בו. את שדרכו לוכל ואין דרך היוצא ממנו לוכל ונדר הימנו, מותר ביוצא הימנו. מן היוצא הימנו, מותר בו. את שאין דרכו וכו'. </b>וכע"ז ממש גם להלן בסמוך (לעניין כסות) בין בד ובין בכי"ו. ובד כאן: את שדרכו לאכל ודרך היוצא ממנו לאכל ונדר הימנו <b>מותר</b> ביוצא הימנו, מן היוצא הימנו מותר בו. את שאין דרכו לאכל וכו'. והמציעתא (הסיפא שהעתקנו כאן) חסרה שם. והואיל ומסתבר שיש שם השמטה ע"י הדומות, הרי אין לדעת אם נשמטה שם המציעתא, וגרסו שם ברישא "מותר" (במקום "אסור"), או שנשמט שם חלק מן הרישא ומן המציעתא, וגרסו שם ברישא כגי' כי"ו. והואיל ונוסח הדפוסים ונוסח כי"ו שניהם ממשפחה אחת, הרי מסתבר שאף שם צ"ל כגי' כי"ו (וכהשערה השניה שלנו), ויגיד עליו רעו דברי ר' שמעון בן אלעזר בכסות שלהלן. ובכי"ע נשמטה כאן כל הרישא, אבל בקג"נ גרס ברישא כגירסת כי"ו. ולפ"ז אין ספק שמסורת התוספתא ברישא היא כגירסת כי"ו.<br>אבל בירושלמי פ"ו רהי"א, ל"ט ע"ד: תני ר' שמעון בן אלעזר אומ' קונם כל דבר שדרכו לאוכלו, דרך היוצא ליאכל, נדר בו <b>מותר</b> ביוצא ממנו, נדר ביוצא ממנו <b>מותר</b> בו. מה אית לך, כגון <b>זתים וענבים</b>. וכל דבר שדרכן ליאכל ואין דרך היוצא ממנו ליאכל נדר בו <b>מותר</b> ביוצא ממנו [נדר ביוצא ממנו <b>מותר</b> בו].<sup class="footnote-marker">21</sup><i class="footnote">כ"ה במיוחס להריטב"א נ"ג א' ובפי' הרנב"י שם. ובחי' הרשב"א נ"ג ב': נדר ביוצא ממנו <b>אסור</b> בו. ולפנינו השמטה ע"י הדומות, עיין מ"ש להלן בפנים.</i> מה אית לך, כגון אילין תותייא.<sup class="footnote-marker">22</sup><i class="footnote">כלומר, שאין דרכן לסחיטה לשם שתיית מימיהן. אבל אין לפרש שהטעם הוא משום שאכילת היוצא ממנו היא שלא כדרך הנאתן (עיין בבלי פסחים כ"ד ב' ובלחם משנה פ"י מה' מאכלות אסורות הכ"ב), שכן בבבלי (שם) מוכח שאף דבש תמרים הוא שלא כדרך הנאתן.</i> והנה הגירסא בהוצאות שלפנינו בירושלמי יחד עם ההשלמה ע"פ הריטב"א והרנב"י בוודאי בלתי אפשרית, ולפיה הרי דין הרישא והמציעתא אחד, ולמה לא כללה את שתי הבבות באחת. ואם נקבל את גירסת הרשב"א<sup class="footnote-marker">23</sup><i class="footnote">עיין לעיל, הע' 21.</i> בירושלמי במציעתא: "נדר ביוצא ממנו <b>אסור</b> בו", וגירסת הירושלמי בהוצאות שלנו ברישא "<b>מותר</b> ביוצא ממנו... <b>מותר</b> בו", אין קושי בסיגנון שהרי שונה הרישא מן המציעתא,<sup class="footnote-marker">24</sup><i class="footnote">הסיפא באה להלן: את שאין דרכו לוכל, אבל דרך היוצא ממנו לאכל.</i> ולא עוד אלא שכל דברי ר' שמעון בן אלעזר בהלכה שלנו יתאימו לדבריו בכסות לפי גירסת הירושלמי פ"ז ה"ג, מ' ע"ג, והיינו ברישא: מותר ביוצא ממנו... מותר בו, ובמציעתא: מותר ביוצא ממנו... אסור בו.<br>ברם הרשב"א, הרנב"י והריטב"א הנ"ל גורסים בירושלמי בדברי ר' שמעון בן אלעזר כאן <b>ברישא</b>: נדר בו <b>אסור</b> ביוצא ממנו. נדר ביוצא ממנו <b>אסור בו</b>,<sup class="footnote-marker">25</sup><i class="footnote">ומסתבר שבירושלמי בהוצאות שלפנינו הוא תיקון סופרים ע"פ שיטת הבבלי, והוא מחמת הדוגמא שנתן הירושלמי "כגון זתים וענבים", ודוגמא זו מוכיחה שצ"ל: מותר... מותר, כסתם משנתנו פ"ו מ"ז, שאין חולק עליה בבבלי.</i> והוא כגירסת התוספתא בכל הנוסחאות. ולא עוד אלא שבאור הירושלמי "כגון זתים וענבים" הוא גם בכל הראשונים הנ"ל, וכן מוכרח מן העניין, שהרי הירושלמי הביא ברייתא זו למשנה ז': הנודר מן הענבים מותר ביין<sup class="footnote-marker">26</sup><i class="footnote">ולא כבבלי נ"ג א' שהביא ברייתא זו למשנה ח': הנודר מן התמרים מותר בדבש תמרים. עיין מ"ש להלן בפנים, ד"ה ובבבלי.</i> וכו'. ונמצאנו למדים שלר' שמעון בן אלעזר אם נדר מן הזיתים והענבים אסור גם בשמן ויין, וכן להפך. והוא נגד משנתנו פ"ו מ"ז, ור' שמעון ב"א סובר כר' יהודה בן בתירא לפי פירוש הירושלמי בדברי ר' יהודה בן בתירא, עיין מ"ש לעיל, שו' 10–11, ד"ה ובמשנתנו וד"ה וכן.<sup class="footnote-marker">27</sup><i class="footnote">אבל אין הכרח לומר שר' שמעון בן אלעזר סובר כר"י בן בתירא גם בטעמו. ועיין מ"ש להלן, שו' 17–19, ד"ה ולפי גירסת התוספתא.</i><br>ובבבלי נ"ג א': דתניא כלל זה אמר ר' שמעון בן אלעזר כל שדרכו לאכול ודרך היוצא ממנו לאכול, <b>כגון תמרים ודבש תמרים</b>,<sup class="footnote-marker">28</sup><i class="footnote">עיין לעיל, הע' 26.</i> נדר בו <b>אסור</b> ביוצא ממנו, נדר מיוצא ממנו <b>אסור</b> בו. וכ"ה הגירסא ברישא כאן בכי"מ ובכל הראשונים שבדקתי.<sup class="footnote-marker">29</sup><i class="footnote">ומ"ש הר"ן שם, ד"ה חכמים: כך גרסינן בה' הרמב"ן ז"ל וכו', ומכאן שלפניו היתה גירסא אחרת, אפשר שכוונתו להמשך התוספתא, שהיו בה גירסאות שונות, עיין מ"ש להלן בפנים. ברם בפי' הר"א מן ההר, ריש עמ' ק"ט: <b>ענבים</b>. דרכן לאכל ודרך היוצא ממנו לשתות. שאין דרכו לאכול. סתוניות. ודרך היוצא ממנו לאכל. החומץ. והוא קשה מאד, וענבים מאן דכר שמיה. ואין לומר שהיתה לפניו הגירסא בבבלי כמו בירושלמי: כגון ענבים וזתים, שהרי מהמשך דבדיו שם משמע שהיה לפניו ביחס לדברי ר"ש בן אלעזר תמרים ודבש. וצ"ע.</i> נמצאנו למדים שבין הירושלמי (לפי גירסת הרשב"א, הרנב"י והריטב"א) ובין הבבלי מקיימים את גירסת כל נוסחאות התוספתא ברישא, והיינו "אסור" באב ובתולדה, אפילו אם לא נדר אלא מאחד מהם. והתוספתא לא נתנה דוגמא לדבר, ובה נחלקו בירושלמי ובבבלי. לפי הירושלמי הכוונה אפילו לזתים וענבים (עיין מ"ש לעיל), אבל לפי הבבלי הכוונה "כגון תמרים ודבש תמרים", והיינו דווקא בדבר ששם האם (שם יולדתו) קרויה עליו, משום שאומרים דבש תמרים (לאפוקי מסתם דבש שהוא דבש דבורים בלשון בני אדם).<br>ואשר למציעתא,<sup class="footnote-marker">30</sup><i class="footnote">עיין לעיל, הע' 24.</i> הרי כבר ראינו שבדפוסים ישנה השמטה. ובקג"נ גורס: ונדר הימנו <b>אסור</b> הימנו, ומן היוצא הימנו מותר בו. ובכי"ע: נדר הימנו אסור ביוצא הימנו, מן היוצא הימנו <b>מותר</b> בו. וכן כנראה צ"ל גם בקג"נ. וגירסא זו היא בוודאי נגד הירושלמי הנ"ל בין לגירסת הדפוסים ובין לגירסת הראשונים. ובבבלי בהוצאות שלפנינו חסרה בבא זו.<br>ונראה שאף במציעתא הנכון כלפנינו, ואם נדר הימנו מותר ביוצא ממנו, וכן להפך. וזו היא גירסת הירושלמי הנ"ל <b>במציעתא</b>, לפי הרנב"י והריטב"א (עיין מ"ש לעיל ד"ה אבל בירושלמי), וכשיטתו של ר' שמעון בן אלעזר (לפי התוספתא) להלן בסמוך לעניין כסות. וכן גרסו הראשונים גם בבבלי, שכן מעתיק בשטמ"ק נ"ג א' ד"ה גמרא (בשם הרי"ץ): כל שדרכו לאכול, כגון תותי', ואין דרך היוצא ממנו, כגון מי תותין, כל שאין דרכו לאכול, כגון סתוניות וכיוצא בהן, ודרך היוצא ממנו לאכול, דחומץ סתוניות ראוי וכו', וחכמים סבירא להו בתותים דאם נדר בו מותר ביוצא ממנו, ואם נדר ביוצא ממנו מותר בו וכו'. וכאן ברור שלא העתיק מן הירושלמי שהרי מפרש את הסיפא בסתוניות וחומץ סתוניות, ובירושלמי אינו מפרש כן, וכן במאירי נ"ג א', ד"ה במשנתנו (הוצ' ר"א ליס, עמ' קצ"ה): דתניא כלל אמר ר' שמעון בן אלעזר כל שדרכו ליאכל וכן דרך היוצא ממנו ליאכל, כגון <b>תמרים ודבש שלהן</b>, אם נדר בו אסור ביוצא ממנו ואם נדר ביוצא ממנו אסור בו, אבל כל שדרכו ליאכל ואין דרך היוצא ממנו ליאכל, כגון תותי' ומשקה היוצא מהן, אם נדר הימנו מותר ביוצא ממנו, ואם נדר ביוצא ממנו מותר בו וכו'. ואלמלא דברי הרי"ץ הנ"ל היה אפשר לומר שהרב צרף כאן את דברי הירושלמי לדברי הבבלי, אבל מדברי הרי"ץ משמע שהיה לפניו כן גם בבבלי. והדוגמאות שניתנו שם, כנראה, אינן מן הבבלי, אלא תוספת פירוש הראשונים הן.
<small>15-16.</small> <b>את שאין דרכו לוכל אבל דרך היוצא ממנו לאכל ונדר ממנו, לא נתכוין זה אלא ליוצא ממנו. </b>וכ"ה גם בירושלמי ובבבלי הנ"ל. ופירשו רוב הראשונים<sup class="footnote-marker">31</sup><i class="footnote">עיין במיוחס לרש"י, בתוספות (בשם הר"ם), בפי' הרא"ש, ברי"ץ שבשטמ"ק ועוד.</i> שהכוונה לסתווניות שאין דרכם ליאכל, אבל דרך היוצא מהם ליאכל. וכבר הקשינו על פירוש זה לעיל ח"א (ברכות), עמ' 56–57. ובירושלמי כאן מפורש: א"ר יוסי בר' בון [כגון]<sup class="footnote-marker">32</sup><i class="footnote">כ"ה ברשב"א, בפי' הרנב"י ובמיוחס להריטב"א נ"ג א'.</i> זירעוני גינה שאינן נאכלין. וכן פירש במאירי הנ"ל. 

Halakhah 4

<small>16-17.</small> <b>הנודר מן הצמר, מותר בפשתן, מן הפשתן, מותר בצמר. </b>הלכה תמוהה, ופשיטא היא, וכיצד היה עולה על הדעת לאסור. ופירושי המפרשים דחוקים. ושמא נסמכה הברייתא בעיקרה למשנתנו פ"ז סמ"ג<sup class="footnote-marker">33</sup><i class="footnote">והובאה לכאן כפתיחה לדברי ר' שמעון בר' אלעזר שלהלן, שהוא חוזר כאן על שיטתו לעיל בסמוך (בעניין נדר מן האוכל ולא מן היוצא ממנו). ומן הירושלמי שנביא להלן מוכח שדברי ר' שמעון בן אלעזר נסמכו למשנה הנ"ל.</i> טען והזיע והיה ריחו קשה, אמר קונם צמר ופשתים עולים עלי וכו', אסור להפשיל לאחוריו. ומלמדת התוספתא שאינו אסור אלא אם נדר בפירוש משניהם, אבל אם לא הזכיר אלא אחד מהם אינו אסור בשני, אעפ"י שהייתי סבור לומר שדעתו בוודאי היתה על כל אחד מהם, מ"מ מותר בשני משום שהם דברים שבלב. וברייתא זו היא פתיחה לדברי ר' שמעון בן אלעזר בסמוך, עיין מ"ש להלן, שו' 17–19, ד"ה ולפי, ולעיל הערה 33. 
<small>17-19.</small> <b>ר' שמעון בן לעזר אומ' את שדרכו להתכסות ודרך היוצא ממנו להתכסות ונדר ממנו, אסור ביוצא בו. מן היוצא ממנו, אסור בו. </b>וכ"ה בד (ובכי"ו: כיוצא). ובכי"ע ובקג"נ ישנה השמטה, והדברים מעורבבים שם. ובירושלמי פ"ז ה"ג, מ' ע"ג: ר' שמעון בן אלעזר וכו' כדרכו<sup class="footnote-marker">34</sup><i class="footnote">צ"ל: נדר בו, כהגהת המפרשים.</i> <b>מותר</b> ביוצא ממנו. נדר ביוצא ממנו <b>מותר</b> בו. מה אית לך כגון אילין שלחיה.<sup class="footnote-marker">35</sup><i class="footnote">כלומר, העורות הללו. ושלח הוא עור שאינו עבוד לגמרי, ופעמים עדיין גיזות הצמר עליו (עיין מ"ש לעיל ח"ג, שבת, עמ' 232). ואם נדר מן השלח מותר להתכסות בבגדי צמר, וכן להפך. ואפשר שהכוונה לגיזי צמר שמותר להתכסות בהם, עיין במשנתנו פ"ז מ"ג.</i> וגורס כאן בדברי ר' שמעון בן אלעזר כגירסתו בדבריו לעיל שם פ"ו הי"א. וכבר ראינו לעיל, שו' 11–15, ד"ה ברם, שהראשונים גרסו בירושלמי שם: <b>אסור</b> ביוצא ממנו... <b>אסור</b> בו, כגירסת כל הנוסחאות בתוספתא ובבבלי, עיין מש"ש. ושמא שאני הכא משום שאין כאן לא שם אביו על בנו ולא שם הבן על אביו,<sup class="footnote-marker">36</sup><i class="footnote">ור' שמעון בן אלעזר סובר כר' יהודה בן בתירה ולפיכך אוסר לעיל, אבל כאן מתיר.</i> ולפיכך אם נדר מזה מותר מזה. אבל אפשר שבירושלמי כאן תוקן ע"פ הירושלמי שבפ"ו, או שתוקן מסברא, כי למה יאסר, והרי אין שמותיהם שוים כלל, ועור לחוד וגיזי צמר לחוד.<br>ולפי גירסת התוספתא מוכח שר' שמעון בן אלעזר חולק על ר' יהודה בן בתירא,<sup class="footnote-marker">37</sup><i class="footnote">עיין מ"ש לעיל, הע' 27.</i> וטעמו הוא הואיל ודרך העולם להתכסות בין בשלחים ובין בשמיכות של צמר,<sup class="footnote-marker">38</sup><i class="footnote">ואפשר שהכוונה לגיזי צמר, עיין מ"ש לעיל, הע' 35.</i> כיוון שנדר באב אסור גם בתולדה, וכן להפך, ואעפ"י שאין שם האב נקרא על בנו ולא שם הבן על האב. ומטעם זה פתחו את הברייתא: הנודר מן הצמר מותר בפשתן וכו', כלומר אעפ"י ששניהם משמשים לדבר אחד, מ"מ הרי הם עצמים נפרדים לגמרי, מה שאין כן שלחים וצמר, שמתחילת ברייתן הם דבר אחד, ולפיכך הנודר מזה אסור בזה.
<small>19-20.</small> <b>את שדרכו להתכסות ואין דרך היוצא ממנו להתכסות ונדר הימנו, מותר ביוצא בו. מן היוצא ממנו, מותר בו. </b>וכ"ה בד (ובכי"ו: כיוצא). ובירושלמי הנ"ל: נדר בו מותר ביוצא ממנו. נדר ביוצא ממנו אסור בו.<sup class="footnote-marker">39</sup><i class="footnote">ועיין לעיל בתוספתא, שו' 13–15, ובמקבילה בירושלמי פ"ו הי"א, ל"ט ע"ד, ומ"ש לעיל הע' 21, בשם הרשב"א.</i> מה אית לך, כגון אילין סוסרנה, כלומר σίσυρνα, עורות עזים בשערן, והיו מתכסים בהן בלילה ולובשים אותן ביום, עיין במלונות ללשון יוון ערך σίσυρνα וערך σίσυρα. ואשר לכתיב "סוסרנה" אף הוא אינו שיבוש שכן כותב Ammianus Marcellinus בסט"ז פ"ה סי' ה':, sisyra quam vulgaris simplicitas susurnam appellat, ולפ"ז בלשון ההמון הפשוט היו קוראים לשמיכות הגסות האילו סוסורנה. וההבדל בין השלחים והסוסרנה הוא בזה שבשמיכות של צמר היו מתכסים, אבל לא היו עושים שמיכות משער ומשטף עזים,<sup class="footnote-marker">40</sup><i class="footnote">ואפשר שהכוונה היא שמתכסים בגיזי צמר (עיין לעיל הע' 35), ואין מתכסים בשער של עזים.</i> אלא היו עושים מן השער שקים, ומנוצתה בגדים יקרים, עיין בתוספות שבת כ"ז א', ד"ה ונוצה, ובתו"כ תזריע רפי"ג, ס"ח ע"ב.<br>ובח"ד העיר על ב"ר פ"כ, י"ב (הוצ' תיאודור, עמ' 197) שאמרו שם על כתנות עור שהן סיסרנון. ולעיל שם אמרו שהן איגיאה, αἴγεια, כלומר [עורות] עזים. ונראה שנחלקו שם אם הבגדים הללו (כתנות העור) היו יקרים, או זולים, והסוסרנה היו עורות גסים ופשוטים, עיין מ"ש .Ammianus Marc במקום הנ"ל, וכן יוצא ברור גם מדברי אריסטופנס, צפרדעים, 1459. ובסכוליאון שם מבאר שסיסרנה הוא משל ל־ὀχληρός πολίτης, אזרח טרדן. ולפיכך אמרו בב"ר להלן שם: פרה מן מה דאת לביש, כלומר ופחות ממה שאתה [בערכך] לבוש, עיין בהערות שם. ועיין בהערתי בסה"י לכבוד גינצבורג (החלק העברי), עמ' קי"ב, הערה 164.
<small>20-21.</small> <b>את שאין דרכו להתכסות אבל דרך היוצא ממנו להתכסות וכו'. </b>וכ"ה בד, בכי"ע ובירושלמי הנ"ל. ובכי"ו בטעות: אבל אין דרך וכו'. ופירשו בירושלמי: כגון הדין צמר גפן, כלומר, שאין מתכסין בצמר גפן, אבל מתכסין בשמיכה של צמר גפן.<sup class="footnote-marker">41</sup><i class="footnote">ואפשר שהכוונה היא שאין מתכסין בקנים של צמר גפן, אלא בצמר היוצא ממנו, עיין לעיל הע' 35, והע' 40.</i> 

Halakhah 5

<small>21-22.</small> <b>הנודר מן הבשר, אסור בכל מין בשר. </b>להלן חולין פ"ח ה"ב. ועיין במשנה שם רפ"ח. וכל הברייתא שלנו בירושלמי כאן פ"ז ה"א, מ' ע"ב, בבלי נ"ד ב', מעילה כ' ב'. 
<small>22.</small> <b>אסור בראש, וברגלים, בקנה, ובעופות. </b>בד ובכי"ע: <b>ובקרבים</b> בקנה (בכי"ע: בקרבים ובקנים) ובעופות. ובבבלי: וברגלים ובקנה ובכבד ובלב ובעופות. וכ"ה במעילה הנ"ל, אלא ששם: ובלב ואסור בעופות. אבל בבבלי כי"מ כאן: ובכבד ובלב <b>ובקריבי'</b> ובעופות (ועיין להלן בדברי רשב"ג לעניין קרבים). נמצאנו למדים שגירסת כי"מ כאן בבבלי מקיימת את גירסת ד וכי"ע של התוספתא. ברם אין ספק שגירסת כי"ו נכונה, וקרבים לא נזכרו בבבלי בהוצאות שלנו כאן ומעילה (אף בכי"מ שם) לא אצל ת"ק ולא אצל רשב"ג. וכן לא נזכרו בהלכות המיוחסות להרי"ף בסוגיין. והראשונים ז"ל נחלקו מה דינם של קרביים. ובמיוחס לרש"י כאן כתב שקרביים לכולי עלמא בכלל בשר, ועיין ברמב"ן כאן, ובשטמ"ק בשם הרי"ץ, ובר"מ פ"ט ה"ו. ויש אומרים שקרבים ומעיים לכולי עלמא מותר, עיין ברשב"א במקומו, ובשטמ"ק בשם הריטב"א. ובס' המצות לרב חפץ, הוצ' הלפר, עמ' 257: אסור גם בכבד וכו', כמו שאמרו וכו' ואסור בראש וברגלים ובקנה ובכבד, <b>מפני שהן</b> קרבים וכו'. ובפי' הר"א מן ההר, עמ' קי"ב: אבל קרבין היינו קנה ולב, וכן הדין לכל הקרבין. ומכאן שלא נזכרו לפני כל רבותינו ז"ל קרבין בברייתא שבבבלי. ובמשנת יומא פ"ב מ"ו: <b>הבשר</b> בחמשה. <b>הקרבים</b> והסלת והיין בשנים שנים. ועיין במלא"ש שם. ועיין בבלי ביצה ז' א' (לעניין בני מעיין וקורקבן).<br>ובירושלמי כאן הנ"ל: <b>אסור</b><sup class="footnote-marker">42</sup><i class="footnote">כ"ה בכי"ל. והמגיה הגיה בגליון: מותר, ועל פיו הדפיסו בירושלמי ד"ו.</i> בראש ובכרעים ובקנה ובלב<sup class="footnote-marker">43</sup><i class="footnote">מלה זו אינה בכי"ל, והושלמה ע"י המגיה בגליון.</i> ובכבד. ואף שם לא נזכרו "קרבים".
<small>22-23.</small> <b>ומותר בבשר דגים, וחגבים. </b>משנתנו חולין רפ"ח, תוספתא שם פ"ח ה"ב, ירושלמי ובבלי כאן ומעילה הנ"ל. 
<small>23-25.</small> <b>(רבן שמעון שמעון בן גמליאל אומ' הנודר מן הבשר אסור בכל מין בשר ואסור בראש וברגלים בקרבים בקנה ובעופות ומותר בבשר דגים וחגבים). </b>כפילות מיותרת זו היא גם בד, אלא ששם לנכון: <b>ומותר</b> בראש וכו'. ואינה בכי"ע, וכנראה שלא היתה גם בקג"נ, ועיין מ"ש להלן בסמוך. 
<small>25-26.</small> <b>רבן שמעון בן גמליאל אומ' הנודר מן הבשר, אסור בכל מין בשר, ומותר בראש, וברגלים, ובקנה, ובעופות, ובדגים, ובחגבים. </b>וכ"ה בד, ולא נזכרו בבבא זו "קרבים". וכנראה שמשום כך באה כפילות זו כנוסח אחר לנוסח ראשון שנזכרו בו קרבים. ובכי"ע: ומותר בראש וברגלים <b>בקרבים</b> ובקנים וכו'. וכ"ה בבבלי כאן בכי"מ: הנודר מן הבשר מותר בראש ובקנ' וברגלי' <b>ובקרבי'</b> ובכבד ובלב ובעופות, ואין צרי' לומ' בבשר דגי' וחגבי'. ובהוצ' שלפנינו: אסור בכל מיני בשר ומותר בראש וברגלים ובקנה ובכבד וכו'. וקרבים לא נזכרו שם. ובמעילה: רשב"ג מתיר בראש וברגלים ובקנה ובכבד (כ"ה בכי"מ שם ובמיוחס לרבינו גרשום. ועיין בשטמ"ק שם אות ב'). ובהוצאות שלפנינו שם נוסף: ובעופות ובדגים ובחגבים. ואף שם לא נזכרו "קרבים" בדברי רשב"ג, עיין מ"ש לעיל, שו' 22, ד"ה אסור. ובירושלמי נשמטו דברי רשב"ג ע"י הדומות. ועיין מ"ש להלן, שו' 26–27, ד"ה ומלשונו של רשב"ג.<br>ובמשנתנו רפ"ז: הנודר מן הירק מותר בדלועין. ור"ע אוסר. אמרו לו לר' עקיבא והלא אומר אדם לשלוחו קח לי ירק, והוא אומר לא מצאתי אלא דלועין. אמר להן כן הדבר, או שמא הוא אומר לו לא מצאתי אלא קטנית? אלא שהדלועין בכלל ירק. ובבבלי תלו את המחלוקת במצאתי ולא מצאתי, ואמרו שהת"ק של משנתנו הוא כרשב"ג כאן, והת"ק של הברייתא הוא כר"ע. ושאלו אם כן למה אסור לת"ק של הברייתא בעופות משום שהשליח נמלך לפעמים ואומר לא מצאתי אלא עוף, ולפ"ז יהא אסור אף בדגים שהרי השליח נמלך לפעמים ואומר לא מצאתי אלא דגים, ומתרצים שמדברים ביום הקזה, שנמלך בעופות שאוכלים אותן שלוקין אפילו ביום הקזה, אבל דגים מזיקים ביום הקזה, ואם לא מצא בשר לא יקנה דגים. ואביי (במעילה הוא בשם רב פפא) מעמידה בשכואבות לו העינים, ודגים מזיקים לו בתחילת מחלתו, ולפיכך נמלך בעופות אבל לא בדגים. נמצא שלשיטת הבבלי הברייתא שלנו מוגבלת דווקא ליום הקזה, או למקרה של מחלת עינים, אבל בשאר ימים אסור אף בבשר דגים לת"ק. ועיין בתוספות חולין ק"ד א', ד"ה הנודר.<br>אבל בירושלמי רפ"ז, מ' ע"ב, שאלו אותה הקושיא, ולר"ע יהא אסור בבשר דגים וחגבים (שלא כמשנת חולין רפ"ח), ומסיקים: אלא ר"ע סבר מימר הדילועין בכלל ירק, ורבנין אומרין אין הדילועין בכלל ירק. ואח"כ תלו את מחלוקת הת"ק של משנתנו ור"ע בברייתא שלנו, והת"ק של משנתנו סובר כרשב"ג כאן, ור"ע סובר כת"ק של הברייתא. ולפי הירושלמי המחלוקת כאן היא אם ראש ורגלים וכו' בכלל בשר הן, אבל בשר דגים וחגבים בוודאי לאו בכלל בשר הן, ואין הוא תלוי בלל במצאתי ולא מצאתי. ולפ"ז דין משנתנו והברייתא היא בכל הימים ובכל המקרים. ואין להכניס בירושלמי את שיטת הבבלי.
<small>26-27.</small> <b>וכן היה רבן שמעון בן גמליאל או' קרביין לא בשר, אכליהון לא אנש. </b>וכע"ז בירושלמי ובבבלי הנ"ל. ובבבלי כאן בהוצאות שלפנינו הוסיפו: אוכליהן כבשר לעניין זביני לאו בר אינש. ועיין במיוחס לרש"י. אבל בכי"מ חסר כ"ז, ואינו גם במעילה כ' ב'. ובשטמ"ק כתב בשם הרא"ם: "ומצאתי זה הפי' שבוש הוא, ואינו מן הספר, ומאן דהוא פירשו כן, לפי שהיה תמה על כמה בני אדם חשובין ואוכלין מהן, וזה הכריחו לפרש כן, וכתבו בגיליון, והסופר עשה מבפנים". אבל הפירוש הוא פירוש נכון, וכוונתו שאי אפשר לומר אוכליהן לאו בר אינש, אלא הכוונה "אוכליהן כבשר", כלומר בתורת בשר, וכפירוש המיוחס לרבינו גרשום במעילה כ' ב': כל האוכלן במקום בשר. ועיין באוה"ג,<sup class="footnote-marker">44</sup><i class="footnote">ומה שהביא שם בשם האגודה שכתב: "מכאן הוכיחו <b>גאו'</b> דקרביים טריפות בטלין ברוב וכו' " אין הכוונה כלל לגאונים, אלא להריצב"א שהובא בשטמ"ק מעילה כ' ב', אות כ"א, ובסמ"ג לאווין קמ"א, נ"ב ע"ג. וכנראה שבטור יו"ד סי' ק"י צ"ל: הר"י הורה וכו', וכוונתו להריצב"א (לפנינו שם: ה"ר <b>יהודה</b> וכו').</i> עמ' 95.<br>ומלשונו של רשב"ג לפי פשוטו משמע שלכל הפחות לשיטתו אין קרביים בכלל בשר,<sup class="footnote-marker">45</sup><i class="footnote">עיין מ"ש לעיל, שו' 22, ד"ה אסור, ושו' 25–26, ד"ה רשב"ג.</i> והוא מוסיף "קרבים" על מה ששנה לעיל. ולשיטת הסוברים שקרבים בכלל בשר אפילו לרשב"ג, יצטרכו לתרץ שכוונתו לעניין זביני, וכפירושו של המוסיף בתלמוד בהוצאות שלנו. ובפי' ר"א מן ההר, עמ' קי"ב, כתב: קרבין לאו בשר. שמעתא אחריתי היא. אינן יפין לאכל כבשר, אע"ג דלענין נדרים הוו כבשר. ועיין במיוחס לרש"י שם.
<small>27-29.</small> <b>ר' שמעון בן לעזר אומ', קונם דג שאני טועם, אסור בגדולים, ומותר בקטנים. דגה שני טועם, אסור בקטנים ומותר בגדולים. </b>כ"ה ("ומותר בקטנים") בד ובכי"ע. ובכי"ו בטעות: ומותר בקרביים. ובד נשמטה הסיפא בטעות ע"י הדומות. אבל ישנה גם בבבלי נ"א ב' ובירושלמי פ"ו ה"ג, ל"ט סע"ג, אלא שבירושלמי הסדר שונה, והבבא שלהלן בסמוך נשנית לפני "דגה שאיני טועם" וכו'. וכן בלשון בני אדם<sup class="footnote-marker">46</sup><i class="footnote">בבבלי נ"א ב' הוכיחו שבלשון מקרא אינו כן.</i> ובלשון חכמים דגה הוא דג קטן, עיין מ"ש לעיל ח"א (פאה), עמ' 183, שו' 25, וח"ד (סוכה), עמ' 895, ועיין במשנת ע"ז פ"ב מ"ו ומ"ז. ובירושלמי שם אמרו שדג קטן הוא פחות מליטרא. והביאוהו הראשונים כאן נ"א ב'. והכל לפי המקום ולפי טיב הדגים במקום, שהרי בנדרים אנו הולכין אחר לשון בני אדם. ועיין בהמשך הירושלמי. ועיין מ"ש להלן בסמוך על משנתנו. 
<small>29.</small> <b>דגים שני טועם, אסור בגדולים ואסור בקטנים. </b>וכ"ה בד, וכע"ז בכי"ע. וכ"ה בירושלמי, אלא ששם נשנית בבא זו כמציעתא. אבל בבבלי הנ"ל: <b>דג דגה</b> שאני טועם אסור בין בגדולים בין בקטנים. וכ"ה בכי"מ שם ובראשונים. ובמשנתנו פ"ו מ"ד: דג דגים שאיני טועם אסור בהן בין גדולים בין קטנים וכו'. ונחלקו הראשונים בפירושה. לפי המיוחס לרש"י, פי' הרנב"י, הר"א מן ההר, הריטב"א והר"ן נ"א ב' הכוונה במשנתנו שאמר שניהם "דג דגים", ודג משמע גדול ודגים משמע קטנים,<sup class="footnote-marker">47</sup><i class="footnote">ובפיה"מ להר"מ פירש שדג דגים הוא דוגמת שיר השירים, הבל הבלים, והוא לשון ריבוי והפלגה, והכניס בלשון זו את כל מין הדגים, ואפילו קטנים. ופירוש רבינו קשה מאד, משום שמשמעותו של "דג דגים" לפי הדוגמא שנתן הוא דג המיוחד בין הדגים, כלומר גדול ומשובח דווקא. ולא עוד מה נעשה בדג דגה של ר"ש בן אלעזר בברייתא שבבבלי. ובמשנתנו ספ"ו: חטה חטין שאני טועם... גריס גריסין שאני טועם וכו', ואף שם כתב רבינו בפיה"מ (לפי הגד"נ, פי' הר"א מן ההר והנוסח שבמאירי): כבר אמרנו כי סמיכות הדבר אל קבוצו יורה על הגודל והרבוי. ועיין עכשיו בהוצ' הר"י קאפח, עמ' קל"ח. ועיין בברייתא שבבבלי ספ"ו, נ"ג ע"ב.</i> ולפיכך אם אמר את שניהם אסור בין בגדולים ובין בקטנים, ולא אמרינן שבטל האחרון את הראשון, ואסור רק בקטנים. ולפ"ז אין משנתנו חולקת על רשב"א, ור"ש בן אלעזר מפרש את דבריה, ודג דגים של משנתנו הוא "דג דגה" של הברייתא שם. אבל לפי גירסת התוספתא והירושלמי ש"דגים" משמעותם בין גדולים בין קטנים חולק ר"ש בן אלעזר על משנתנו, ואפילו אומר דגים גרידא אסור בין בגדולים בין בקטנים. ובדוחק אפשר לומר שמשנתנו רבותא קתני, ואפילו אמר דג דגים, דינו כאילו אמר דגים, ואסור בין בגדולים ובין בקטנים. אבל בתוספות ובפי' הרא"ש<sup class="footnote-marker">48</sup><i class="footnote">אבל בפי' הרא"ש נ"ג ב' פירש: חטה חטים... שאמר שניהם, עיין מ"ש להלן בסוף פירקין, סד"ה ברם.</i> (וכן הביא במאירי בשם גדולי הדורות) ועוד, פירשו במשנתנו הנ"ל "דג דגים" שכוונתה או, או, שאמר דג, או שאמר דגים, ובשניהם אסור בין בגדולים ובין בקטנים, ועיין בסיגנון המשנה ספ"ו ובמפרשים שם, ובברייתא שם נ"ג סע"ב.<sup class="footnote-marker">49</sup><i class="footnote">לפנינו בהוצאות בטעות בשם ר' שמעון בן גמליאל, וצ"ל: ר' שמעון בן <b>אלעזר</b> (עיין מ"ש להלן, הע' 63). ושנו שם: חטה... חטין... חטה חטין; גריס... גריסין... גריס גריסין.</i> ולפ"ז מתאימה המשנה לסיפא של דברי ר' שמעון בן אלעזר (לפי גירסת התוספתא), אבל חולקת על הרישא של דבריו בכל הנוסחאות. 

Halakhah 6

<small>30.</small> <b>הנודר מן הירק בשביעית, אסור בירקות שדה. </b>במשנתנו פ"ו מ"ט: מן הירק, מותר בירקות השדה, מפני שהוא שם לוי. ובירושלמי שם, ל"ט ע"ד: ותני עלה<sup class="footnote-marker">50</sup><i class="footnote">כנראה שעיקר הסוגיא היא בשביעית שנביא להלן בפנים, ושם הביאו את משנתנו, והמשיכו: "ותני עלה", ואין דרך הירושלמי לומר על התוספתא <b>במקומה</b> "ותני עליה" (אלא דווקא אם יש סיבה סיגנונית הבאה להדגיש שהתוספתא מפרשת אותה משנה בייחוד), אלא פשוט: תני.</i> הנודר מן הירק בשביעית אסור בירקות שדה. ולא נתברר בירושלמי מה דינו בירקות גינה (שעלו מאליהן) בשביעית (ספיחין לפני זמן הבעור). ובבבלי נ"ג א' מפורש: ובשביעית אסור בירקות השדה <b>ומותר</b> בירקות הגינה. ברם בירושלמי שביעית ספ"ו, ל"ז ע"א, הגירסא: אסור <b>אף</b> בירקות שדה. וכ"ה ("אף") גם בכי"ר שם.<sup class="footnote-marker">51</sup><i class="footnote">ובנוסח הרש"ס שם, ק"ד ע"ב, חסרה המלה "אף", אבל הרב רגיל לתקן ע"פ הבבלי. ועיין בפירושו שם והתחיל בכד וסיים בחבית, וכנראה שיש שם חסרון והשמטה.</i> ולפ"ז מפורש שלשיטת הירושלמי אם נדר מירק בשביעית אסור בין בירק גינה ובין בירק שדה.<br>והגירסא "אף" לא היתה ידועה גם להרשב"א והמאירי בספ"ו, שכן אמרו בבבלי נ"ג ב': אבל במקום שמביאין ירק מחוצה לארץ אסור, כלומר בירקות גינה. ופירשו רוב הראשונים שאסור גם בירקות שדה, שאפילו בזמן שמביאים ירק מחוצה לארץ לארץ אין ירק גינה מצוי כמו בשאר השנים, ולפיכך אם נדר מן הירקות אסור בין בירקות גינה ובין בירקות שדה. ובירושלמי הנ"ל (כאן ושביעית): אבל משהתיר רבי להביא ירק מחוץ לארץ היא שביעית היא שאר שני שבוע. והוכיחו ממנו הרשב"א והמאירי הנ"ל שבמקום שמביאין ירק מחוצה לארץ מותר בירקות שדה אם נדר מן הירק, כמו בשאר שני שבוע. ברם לפי הגירסא "אף בירקות שדה" בברייתא שלפנינו, הרי אפילו במקום שאין מביאין ירק מחו"ל אסור גם בירקות גינה, ומכל שכן שאסור בהן במקום שמביאין, ובעל כרחינו במקום שמביאין ניתר בירקות שדה. וכבר מן הברייתא עצמה כאן מוכח שלא כפירוש הראשונים, והרי הבבלי חולק עליה במפורש ומתיר ירקות גינה בנודר מן הירק בשביעית, וממילא אין שום ראייה גם מן הברייתא השניה, והירושלמי לשיטתו והבבלי לשיטתו. ומכאן שלא היתה ידועה להם לרבותינו הגירסא "אף בירקות שדה" בבבא שלנו בירושלמי.
<small>30-31.</small> <b>מן הדלועין, אין אסור אלא בדלעת יונית בלבד. </b>לעיל כלאים פ"א סה"ו, ירושלמי שם ספ"ב, כ"ח ע"ב. ובמשנתנו כאן רפ"ז: הנודר מן הירק מותר בדלועין, ור' עקיבא אוסר. ובירושלמי שם ה"א, מ' ע"ב: מה פליגי בדלעת מצרית, אבל בדלעת יונית כל עמא מודיי שהוא כירק. ובכפו"פ ספ"כ: וסתם דלעת היא היונית, וכדאיתא בתוספתא מסכת נדרים פ"ג הנודר מן הדלועים אין אסור אלא בדלעת יונית לבד. ועיין מ"ש לעיל ח"ב, עמ' 599. 
<small>31-32.</small> <b>מן הכרוב, אסור באספרגיס. מן האספרגי', מותר בכרוב. </b>פיסקא ממשנתנו פ"ו מ"י. ולעיל דמאי פ"ד רה"ה: כרוב שלקטו לקנב את האספרגוס שבו ולהשליך וכו'. ופירש רב סעדי' (אוה"ג כאן, עמ' 50): יש בכרוב דבר עגול והוא נקרא אספרגס וכו'. ור"ע לעף (פלורה ח"א, עמ' 484) העיר לנכון שהכוונה לחלק הכרוב שהיונים קוראים לו κραμβοσπάραγον, קלחים רכים שיוצאים משרשי הכרוב. ולפ"ז הכרוב הוא עיקר והאיספרגוס טפילה לו, והנודר מן העיקר אסור בטפילה, הנודר מן הטפילה מותר בעיקר (ירושלמי פ"ז ה"א, מ' ע"ב). 
<small>32.</small> <b>מן הכרישין. </b>פיסקא קטועה ממשנתנו פ"ו מ"ט: מן הכרישים מותר בקפלוטות. ועיין מ"ש על פיסקאות קטועות כאילו לעיל ח"א, ריש עמ' 6, ח"ב, עמ' 552, שו' 16–17, שם, עמ' 653, שו' 28–29, ועוד בכ"מ. 
<b>מקום שקורין לקפלוטות כרישין, אסור בקפלוטות. </b>ובירושלמי פ"ו רהי"ג (רה"ח), ל"ט ע"ד (למשנתנו הנ"ל): מתניתא מקום שאין קורין לקפלוטות כרישין, אבל במקום שקורין לקפלוטות כרישין לא בדא. לכן צריכא אפילו במקום שקורין לקפלוטות כרישין, מן הכרישין מותר לקפלוטות.<sup class="footnote-marker">52</sup><i class="footnote">ועיין בעיטור בכורים שהגיה: מן הקפלוטות מותר בכרישין. עיי"ש, והיא הסיפא שלהלן.</i> ובירושלמי כלאים פ"א ה"ב, כ"ז ע"א: כרתי שדה. קפלוטין, ובתשה"ג אסף (הוצ' מק"נ, ירושלים תש"ב, עמ' 165): קפליט כרתי, ובערוך ערך קפלט: והקפלוטות, פי' כרשין שיש להם ראש, κεφαλωτόν, עיין מ"ש ר"ע לעף בפלורה ח"ב, עמ' 133 ואילך, ועמ' 137. וכרשין הוא חציר, עיין לעף הנ"ל, עמ' 132. 
<small>32-33.</small> <b>מן הקפלוטות, מותר בכרישין. </b>כלומר, ואפילו במקום שקורין לקפלוטות כרישין, משום שכרישין, חציר, הוא שם כולל, וכולל גם קפלוטות, ולפיכך אם נדר מן הכרישין כלל גם קפלוטות, אבל קפלוטות אינו כולל כרישין. וכן אמרו בירושלמי פ"ז ה"א, מ' ע"ב, על משנתנו שם רפ"ז (הנודר מן הירק מותר בדילועים. ור' עקיבא אוסר): הכל מודין בנודר מן הדילועין שמותר בירק, כהדא דתני הנודר מן העיקר אסור בטפילה, הנודר מן הטפילה מותר בעיקר.<sup class="footnote-marker">53</sup><i class="footnote">עיין מ"ש לעיל, הע' 52, בשם עיטור בכורים.</i> והכוונה אעפ"י שדילועין הם בכלל ירק, אבל אין ירק בכלל דילועין. 
<small>33.</small> <b>מן הבצלים, אסור בבני בצלים, ור' יוסה מתיר. </b>מהותן של בני בצלים לא נתבררה אצלי. והמפרשים למשנת עוקצין פ"ב מ"ח נחלקו בפירושו. ולפי כל המפרשים הוא חלק היוצא מן הבצל, דוגמת עלי בצלים<sup class="footnote-marker">54</sup><i class="footnote">עיין בתיו"ט שבת פ"ז מ"ד.</i> שנשנו יחד עם בני בצלים<sup class="footnote-marker">55</sup><i class="footnote">והשוה הכינוי "ברת עלי בצלים" בירושלמי חגיגה פ"ב ה"ב, ע"ז ע"ד, סנהדרין פ"ו ה"ט, כ"ג ע"ד ("בת עלי בצלים"). ועיין מ"ש ע"ז בסה"י לכבוד הר"ל גינצבורג, ע"מ רנ"ד.</i> במשנתנו שם. ולפי זה היחס בין בצלים לבין בני בצלים הוא כעין היחס בין כרוב לאיספרגוס, וקשה, איפוא, למה מתיר ר' יוסי. ולא עוד אם בני בצלים יוצאים מבצלים, ושם אביהם נקרא עליהם, הרי בזה מחמיר ר' יוסי יותר מת"ק, עיין במשנתנו פ"ו מ"ה, ומ"ש לעיל, שו' 10–11, ד"ה ובמשנתנו, ובירושלמי פ"ו סהי"ג (ה"ט), מ' ע"א, ובבבלי נ"ב ב'. ולפיכך נראה שבני בצלים הוא מין מיוחד של בצלים, ולת"ק מין זה כלול בתוך שאר הבצלים, והנודר מן העיקר אסור בטפילה, ור' יוסי חולק ואינו עושה בני בצלים טפילה, והוא מין אחר של בצל, דוגמת בצל ובצלצול.<sup class="footnote-marker">56</sup><i class="footnote">עיין מ"ש לעיל ח"ב (כלאים), עמ' 597.</i><br>ולהלן פ"ה, שו' 11–13, <b>בכי"ע</b>: אמ' אילו הייתי יודע שהכופרין<sup class="footnote-marker">57</sup><i class="footnote">במאירי כ"ו ב' (הוצ' ר"א ליס, עמ' קי"ד): הכופרי, ר"ל בצל שהוא דק במינו. וכן בפי' הר"א מן ההר, עמ' קמ"א: כופרי <b>בצלים קטנים</b>, אשקלונש בלעז. ולפ"ז הכוונה היא לבצלים אשקלוניים ’Ασκαλώνια, עיין במלונו של Liddell-Scott בערכו. ועיין ערוך השלם ערך מזא א' ובספרו של דרמשטטר ובלונדהיים Les Gloses Francaises וכו', עמ' 49, הע' 375. ועיין לעף פלורה ח"ב, עמ' 128. ועיי"ש, עמ' 129, על בצלים כופריים. ועיין היטב באבות דר"ן נו"ב פמ"ח, עמ' 132, ואף שם משמע שבצל גדול ובצל קטן הם שני מינים.</i> יפה ללב לא הייתי נודר אלא <b>בבני בצלים</b>,<sup class="footnote-marker">58</sup><i class="footnote">לפירוש הר"ש בעוקצין פ"ב מ"ח שבני בצלים הוא העמוד האמצעי שבבצל (ועיין בפיה"מ להר"מ שם), הרי בוודאי שאינו יפה לאכילה, ועיין בפיה"ג לטהרות, ריש עמ' 138, ובאוה"ג עירובין כ"ט ב', עמ' 20, ובפי' הר"ח שם.</i> הותר בכופרין ואסור <b>בבני בצלים</b>, עד שבא ר' עקיבא וכו'. ובד ובכי"ו שם הגירסא היא "שאר בצלים" במקום "בני בצלים", ומסתבר שהוא תיקון ע"פ משנתנו פ"ט מ"ח, ובכי"ע נשתמרה המשנה הראשונה (שלפני ר"ע) בלשונה. ולפי פירושנו הנ"ל "בני בצלים" הוא חלק משאר מיני בצלים.
<small>34.</small> <b>מבני בצלים, מותר בבצלים. </b>כלומר, לכולי עלמא, שהנודר מן הטפילה מותר בעיקר, וכדלעיל. 
<small>34-35.</small> <b>מן עדשים, אסור באשישים, ור' יוסה מתיר. מן האשישים, מותר בעדשי'. </b>וכ"ה בד. ובכי"ע וקג"נ חסר, ונראה שהסופרים השמיטוה משום שכ"ה במשנתנו פ"ו מ"י, והתוספתא אינה מוסיפה עליה כלום. ומפרש בירושלמי (ספ"ו, מ' סע"א) שאשישים הם עדשים קלויים וטחונים מגובלים בדבש ומטוגנין. 
<small>35-36.</small> <b>מן השום, אסור במקפה, ור' יוסה מתיר. מן המקפה, מותר בשום. </b>וכ"ה בד. ואף בבא זו חסרה בכי"ע וקג"נ (עיין מ"ש לעיל). וכנראה שהיתה שם הגירסא להפך, כשם שהיא במשנתנו פ"ו מ"י הנ"ל: מן המקפה אסור בשום, ור' יוסה מתיר. מן השום מותר במקפה (וכן הגיהו המפרשים בתוספתא), ולפיכך השמיטוה שם, כשם שהשמיטו את הרישא, משום שהתוספתא אינה מוסיפה כלום על משנתנו.<br>אבל קשה להניח שלפנינו שתי בבות של משנתנו שלא הוסיפו עליהן כלום, ואפשר שהנכון הוא כלפנינו ובד, והפיסקא של הרישא באה אגב הבבא שלנו, והיא חולקת על משנתנו. והרי היו מקפאות שרובן היה שום (כמשנה טבול יום פ"ב מ"ג), ולפיכך אם נדר מן השום אסור גם במקפה שרובה שום, ור' יוסה מתיר, משום שלא נתכוין אלא לשום חי<sup class="footnote-marker">59</sup><i class="footnote">ועיין להלן פ"ד, שו' 6, ד"ה הנודר מן התבלין, ומש"ש, ובב"י טיו"ד סי' רי"ז, ד"ה מן התבלין.</i> (עיין בשטמ"ק ובנ"י ועוד). ואם נדר מן המקפה מותר בשום כשהוא לבדו לכולי עלמא.<br>ובירושלמי פ"ו הי"ד (ה"ט), מ' ע"א: מן הגריסין אסור במקפה, והוא שיהא רובן גריסין. מן המקפה אסור בשום, והוא שיהא רובן שום, והכא את מהלך אחר הטעם, וכא את מהלך אחר הרוב. ונראה שזו היא שאלה, אם גם "במקפה אסור בשום" צריך שיהא רובו שום, או שבשום הולך אחר הטעם, ואפילו אם הוא מיעוטו של מקפה אסור, ובגריסין הולכין אחר הרוב. ונשאר בשאלה.

Halakhah 7

<small>36-38.</small> <b>ר' יהודה אומ', קונם גריס שני טועם, מותר בחיים ואסור במבושלין. גריסין שני טועם, אסור בחיים ומותר במבושלין. חטה שני טועם, מותר לכוס ואסור לאפות. חטין שני טועם, אסור לכוס ואסור לאפות. </b>הבבא "גריסין שני טועם אסור בחיים ומותר במבושלין" חסרה בד, והשאר כגי' כי"ו. ובכי"ע הגירסא ברישא הפוכה: גריס שאני טועם אסור בחיין ומותר במבושלים, גריסין שאני טועם מותר בחיין ואסור במבושלין.<sup class="footnote-marker">60</sup><i class="footnote">וכן, כנראה, היתה הגירסא בקג"נ, שכן הוא שם: גריסין שאינו... מותר בח...</i> ובסיפא (חטה שאני טועם וכו') כל הנוסחאות שוות. נמצאנו למדים מכל נוסחאות התוספתא שיש הפרש בין נדר מן הגריסין לנדר מן החטין, ובגריסין מבדילין בין חיים למבושלים, מה שאין כן בחטים. ואסור "לאפות" פירושו אסור באפויה, כפירוש הראשונים במשנתנו.<br>ובמשנתנו ספ"ו: חטה חטים שאיני טועם אסור בהן בין קמח בין פת, גריס גריסין שאיני טועם אסור בהן בין חיין בין מבושלים. ר' יהודה אומר קונם גריס, או חטה, שאיני טועם מותר לכוס חיים.<sup class="footnote-marker">61</sup><i class="footnote">ועיין בבלי שבועות כ"ג סע"א, בחי' הר"י מיגאש שם ובמאירי שם, עמ' 55 ואילך.</i> ולפי גירסת כי"ו וד אין שום סתירה בין דברי ר' יהודה במשנתנו ובין דבריו בתוספתא, ובין שאמר גריס שאני טועם ובין שאמר חטה שאני טועם מותר לאכול גריסים חיים ומותר לכוס חטים חיות. אבל לפי כי"ע אם אמר גריס שאני טועם אסור בגריסים חיים, בניגוד לדברי ר' יהודה במשנתנו. ופירשו במיוחס לרש"י למשנתנו ובפי' הרא"ש שר' יהודה אינו חולק על הת"ק, ולא אסר הת"ק אלא בשאמר שתיהן חטה חטים, או גריס גריסין. וכן בפיה"מ להר"מ פירש שאמר שניהם, והכוונה על דרך שיר השירים, הבל הבלים, וכמו שכתב בפיה"מ פ"ו מ"ד (בעניין "דג דגים").<sup class="footnote-marker">62</sup><i class="footnote">עיין לעיל הע' 47.</i> אבל אם נפרש במשנתנו חטה חטים... גריס גריסין, שאמר קונם חטה, או שאמר קונם חטים וכו', הרי המשנה חולקת בפירוש על ר' יהודה, עיין מ"ש לעיל, שו' 29, סד"ה דגים. ולהלן, סד"ה ברם, נראה שבמשנתנו כאן אי אפשר לפרש כן.<br>ובבבלי נ"ג ב': תניא ר' שמעון בן <b>אלעזר</b><sup class="footnote-marker">63</sup><i class="footnote">כ"ה בכי"מ, בתוספות רי"ד ספ"ו, בפי' הרנב"י שבשטמ"ק שם, במיוחס להריטב"א ובפי' הרא"ש בבלי ד"ו רפ"ב ("כדמפ' <b>רשב"א</b> בברית'). וכן צ"ל בנימוקי יוסף שם שהתחיל: תנא <b>רשב"ג</b> או' וכו', וסיים: והכי ק"ל, דר' יהודה <b>ורשב"א</b> לפרושי מתני' וכו'. והכל כסיגנונו של ר"ש בן אלעזר בבבלי נ"א ב', וכעין התוספתא לעיל, שו' 27 ואליך, עיין מש"ש, ועיי"ש הע' 49.</i> אומר חטה שאני טועם אסור לאפות ומותר לכוס, חטים שאני טועם אסור לכוס ומותר לאפות, חטה חטין שאני טועם אסור בין לכוס בין לאפות. גריס שאני טועם אסור לבשל ומותר לכוס, גריסין שאני טועם אסור לכוס ומותר לבשל, גריס גריסין שאני טועם אסור בין לבשל בין לכוס. ולפי גירסא זו, בגריסין מתאימים דברי ר' שמעון בן אלעזר לדברי ר' יהודה בתוספתא לפי גירסת כי"ו וד, וחלוקין בחטין, שלפי ר' יהודה אם אמר קונם חטין שאני טועם אסור לכוס ואסור לאפות, ולפי ר' שמעון בן אלעזר מותר לאפות. ולפי גירסת כי"ע חלוקין דברי ר' יהודה ודברי ר' שמעון בן אלעזר בין באמר קונם גריס ובין באמר קונם גריסין ובין באמר קונם חטין, ואינם מתאימים אלא בדבר אחד, באמר: קונם חטה שאני טועם. וקשה כאן להכריע בין הנוסחאות.<br>ברם עלינו להוסיף שבברייתא שבבבלי כאן נקט ר"ש בן אלעזר בסיפא: חטה חטים... גריס גריסין, ממש כלשון משנתנו כאן בספ"ו, וממילא אין לפרש במשנתנו "חטה חטים" שאמר קונם חטה שאני טועם, או שאמר קונם חטים שאני טועם, ושחת"ק חולק על ר' יהודה להלן שם במשנה, שהרי בדברי ר"ש בן אלעזר (בברייתא שבבבלי) אין לפרש כן, וממילא מוכיח סגנונו גם על סגנון משנתנו. אבל בברייתא שבבבלי נ"א ב' נקט רשב"א בסיפא: "דג דגה", ובמשנתנו שם "דג דגים", ולפיכך היה אפשר לפרש במשנה שם "דג דגים": או דג, או דגים, עיין מ"ש לעיל, שו' 29, סד"ה דגים. ומשום כך פירש כאן בפירוש הרא"ש את משנתנו אחרת ממה שפירש משנה ד' שם, עיי"ש בפירושו נ"א ב'. אבל פשיטא שאף שם דוחק הוא לפרש "דג דגים" ו"דג דגה" בשתי פנים. ועיין בקרן אורה ספ"ו.

Chapter 4



Halakhah 1

<small>1-2.</small> <b>הנודר מפירות שנה, אסור מבל פירות שנה, ומותר בעגלים, ובגדיים ובטלאים, ובחלב, ובגוזלות. </b>בירושלמי פ"ז ה"א, מ' ע"ב: הנודר מן <b>כבשה</b><sup class="footnote-marker">1</sup><i class="footnote">המפרשים הגיהו: מפירות שנה, ולא נראה. אבל מוצא המלה לא נתברר לי, וכנראה, שיש כאן דיבור חקלאי שאינו ידוע לנו, דומיא ד"חפירא", עיין מ"ש להלן שו' 4–5, ד"ה הנודר. וכל הברייתא חסרה בירושלמי כי"ל, ונוספה בגליון ע"י המגיה.</i> מותר בגדיים ובגוזלי' ובחלב. וטלאים לא נזכרו שם. ובבבלי נ"ה ב': הנודר מן פירות השנה וכו' ומותר בגדיים ובטלאים ובחלב ובביצים ובגוזלות. וכן מעתיק בה' המיוחסות להרי"ף ובכמה מן הראשונים שם. ובשאילתות נשא סי' קכ"א: ומותר <b>בעגלי'</b> (כגי' התוספתא) ובגדיים ובטלאי (צ"ל: ובטלאי') בחלב<sup class="footnote-marker">2</sup><i class="footnote">בד"ח: בטלאי חלב, ואין לגירסא זו יסוד. ועיין מ"ש להלן בפנים.</i> ובביצים ובגזולות וכו'. ואשר להמלה "ובחלב" הרי בבבלי כנראה הכוונה לחלב ממש, והזכירו חלב כשם שהזכירו ביצים. ובירושלמי לא נזכרו טלאים כלל, והוא תמוה. ולפיכך קרוב בעיני ש"חלב" פירושו בירושלמי שם טלאי חלב (כלומר, יונקין, עיין ש"א ז', ט'). והרי ממש קבוצה זו בירושלמי סנהדרין פ"א ה"ב, י"ח ע"ד: אין מעברין לא מפני הגדיים ולא מפני הגוזלין ולא מפני <b>החלב</b>, וכולם סעד לשנה וכו'. ובמקבילה בתוספתא שם (פ"ב ה"ד) ובבבלי שם (י"א א') "הטלאים" במקום "החלב" שבירושלמי. ובתוספתא כאן ספק הוא אם "ובחלב" כוונתו וביונקים (טלאים יונקים), או חלב ממש. ועיין מ"ש לעיל, הערה 2, בשם שאילתות ד"ח. 
<small>2.</small> <b>אם אומ' גידולי שנה וכו'. </b>ירושלמי ובבלי נדרים הנ"ל. 
<small>3-4.</small> <b>הנודר מן הקיץ, אין אסור אלא מן התאנה בלבד. רבן שמעון בן גמליאל אומ' ענבים בכלל הקיץ. </b>בבבלי ס"א ב': תניא הנודר <b>מפירות</b> הקיץ וכו', ענבים בכלל <b>תאנים</b>. מאי טעמא דת"ק קסבר תאנים <b>מיקצצן</b> בידא, ענבים לא מיקצצן בידא. רשב"ג סבר ענבים נמי כי מירדדן מיקצצן בידא. ובצפנת פענח פ"ט מה' נדרים הי"ב העיר על התוספתא ב"מ פ"ט ה"ה, ואף שם משמע שלרשב"ג דווקא תפוחים ורמונים אינם בכלל שדה קיץ, עיי"ש.<br>ולא מצאתי לא במקרא ולא במשנה וברייתות ולא בתלמוד "קיץ" אלא לתאנים בלבד,<sup class="footnote-marker">3</sup><i class="footnote">במיכה ז', א': כאספי קיץ כעללות בציר. ובת"י כסיופי קיטא, כעוללן בתר בציר. ובתוספתא מעשרות פ"ג הי"ב, עמ' 240, ובמקבילות: אסיפת תאנים ומשמר שדהו מפני ענבים וכו'. ובח"ב שם, סוף עמ' 704, כתבתי: ושמא אין אסיפת אלא סיפת וכו', כלומר העונה שלא נשארו בשדה אלא סייפות וכו'. ועכשיו נ"ל שאין "אסיפת תאנים" אלא "אספי קיץ" שבמיכה הנ"ל.</i> ושמא במקומו של רשב"ג קראו אף לענבים "קיץ", ובנדרים הלכו אחר לשון בני אדם, והוא הדין לעניין מקח וממכר, עיין בירושלמי כאן רפ"ז, מ' ע"ב. ובירושלמי פ"ח ה"ה, מ"א ע"א: כלכלות. מה כלכלו' של תאיני', כלכלו' של ענבי' ? נישמעינה מן הדא. עד שיקפלו המקצועות. אית לך מימר מקצעות תאני' (ולא)<sup class="footnote-marker">4</sup><i class="footnote">נ"ל למחוק את המלה "ולא", שכן "אית לך מימר" בירושלמי הוא בתמיה.</i> מקצועו' ענבי' וכו'. ובבבלי ס"א ב': תנא כלכלה שאמרו כלכלה של תאנים ולא כלכלה של ענבים, ומיד בסמוך הביאו את הברייתא שלנו.

Halakhah 2



Halakhah 3

<small>4-5.</small> <b>הנודר מן הפיאה, אסור בקשואין, ובדלועין, ובמלפפונות, ומותר בפירות אילן. </b>בד: מן <b>הפירי</b> (בקג"נ: הפירות) וכו'. ובכי"ע: מן החפירא וכו', "ובמלפפונות" חסר (וכן בקג"נ). ובירושלמי פ"ז ה"א, מ' ע"ב: הנודר מן <b>האפייה</b> אסור בקישואין ובדילועין ובאבטיחין ובמלפפניות, <b>ואסור</b> בכל פירות האילן.<sup class="footnote-marker">5</sup><i class="footnote">בירושלמי כי"ל: ואסור בכל מיני מתיקה ומותר ביין, ובגליון הושלם כבדפוסים. וברור שיש שם השמטה ע"י הדומות, ואין לדעת בברור היכן היתה ההשמטה ומה היה שם. אבל מסתבר שהמגיה השלים כאן כהוגן ע"פ כ"י אחר. ועיין בבלי נ"ה ב', והיא ברייתא אחרת, ואינה עניין לכאן.</i> ובתס"ר ח"ב, עמ' 47, הכרעתי שהגירסא הנכונה היא בכי"ע, וציינתי לקדמוניות התלמוד של קרויס<sup class="footnote-marker">6</sup><i class="footnote">ומה שציין שם לחפוריות שבפסיקתא עשר תעשר אינו עניין כלל לכאן, עיין מ"ש לעיל ח"ב (מעשרות), עמ' 673.</i> ח"ב, עמ' 583, הערה 339. ור"ע לעף בפלורה ח"א, עמ' 738, הסמיכו לחפורה שבבבלי יבמות ס"ג א', ב"ב קכ"ד א', ול"חורפא" שהביא פיין סמית בלקסיקון ללשון סורית, עמ' 1380. אבל לפי העניין כאן ברור שיש לפנינו מונח חקלאי, ואפשר שהכוונה ל־ herba tuberosa, לצמחים הדומים לפקעת, ואינו עניין לבבלי יבמות וב"ב הנ"ל. 
<small>5-6.</small> <b>הנודר מן התירוש, אסור בכל מיני מתיקה, ומותר ביין. </b>רמב"ן נ"ה ב', רשב"א נ"ה א', ד"ה תוספתא, מאירי שם (הוצ' ר"א ליס, עמ' ר"ג), ריטב"א שם (אשי ה', ל"ח ע"ד), רא"ש פ"ז סי' ב', ר"ן נ"ה ב'.<sup class="footnote-marker">7</sup><i class="footnote">הר"ן לא הביא אלא בבא זו בלבד, אבל שאר הראשונים הביאוה עד "מחמשת המינין".</i> ובפי' ר"א מן ההר, עמ' קי"ד: תוספתא. תירוש משמע להו כל דבר מתוק, וברייתא זו הובאה גם בירושלמי פ"ז סה"א, מ' סע"ב, ובבלי יומא ע"ו ב',<sup class="footnote-marker">8</sup><i class="footnote">בתס"ר ח"ב במקומו תמהתי שלא העירו שברייתא זו היא בבבלי יומא. ואח"כ ראיתי שכבר העיר ע"ז בהגהות הרש"ש כאן על הר"ן במקומו.</i> והסיקו בירושלמי ובבבלי שם שבנדרים הלכו אחר לשון בני אדם.<br>ובירושלמי נזיר פ"ב ה"א, נ"א ע"ד: תורה קראת <b>לאשכול</b> תירוש, ובני אדם קורין <b>לגרוגרות</b> תירוש. וכל מיני מתיקה הכוונה כאן לפירות מתוקים, כגון גרוגרות ותמרים, עיין מ"ש לעיל ח"א (ברכות), עמ' 79, הערות 19–20. וכן ניסח הר"מ ברפ"ט מה' שכירות את "מתיקה" של משנת ב"מ רפ"ז: בגרוגרות, או בתמרים, וכיוצא בהן. ורש"י ביומא הנ"ל פירש: בכל מיני מתיקה. בפירות חדשים, בתפוחים <b>בענבים</b>.
<small>6.</small> <b>הנודר מן התבלין, אסור בחיים, ומותר במבושלין וכו'. </b>וכ"ה ("ומותר") בד ובקג"נ. וכן מעתיק הרמב"ן, הריטב"א והרא"ש הנ"ל. וכן בפי' הר"א מן ההר, עמ' קי"ד הנ"ל: תבלין חיים משמע אבל לא מבושלין. וכן בנ"י נ"ה ב' (בלי ציון התוספתא): הנודר מן התבלין אסור בחיין ומותר במבושלין. וכן פסק בטיו"ד סי' רי"ז ובשו"ע שם ס"ק י'.<br>אבל בכי"ע גורס: מותר בחיין ואסור במבושלין. וכן הוא ברשב"א ובמאירי הנ"ל. ובשטמ"ק שם הביא את הרשב"א, ואח"כ את פירוש הרנב"י: "תוספתא וכו' ככתו' לעיל". ומשמע שגם הרנב"י גרס בתוספתא כגירסת הרשב"א. ועיין מ"ש לעיל פ"ג, הערה 59.
<small>6-7.</small> <b>אם אמ' הרי הן על פי וכו'. </b>הראשונים הנ"ל. ובפי' ר"א מן ההר הנ"ל: אבל אי אמר על פי, או עלי, משמע ולא יהיה (יהנה?) מהם כלל. 
<small>7-8.</small> <b>הנודר מן הפת, אין אסור אלא מן הפת הבא מחמשת המינין בלבד. </b>הראשונים הנ"ל, פי' הרנב"י בשטמ"ק הנ"ל. והעירו הראשונים הנ"ל<sup class="footnote-marker">9</sup><i class="footnote">חוץ מן הרשב"א והמאירי.</i> על משנת חלה פ"א מ"ב: הנודר מן הפת ומן התבואה אסור בהם (כלומר, בחמשת המינין). וכן הביאו את הירושלמי<sup class="footnote-marker">10</sup><i class="footnote">בפ' הר"א מן ההר לא הביא את הירושלמי.</i> (שם ה"ג, נ"ז ע"ג, כאן פ"ז ה"ב, מ' ע"ג): אם באומר פת סתם, אין לך קרוי פת סתם אלא חיטין ושעורין בלבד. א"ר יוסי קיימתיה במקום שאוכלין כל פת, אין קרוי פת סתם אלא חמשה המינין בלבד. 
<small>8-9.</small> <b>הנודר מן הדגן, אסור בפול המצרי לח, ומותר ביבש. </b>וכ"ה בד. אבל בכי"ע לנכון: אסור בפול המצרי יבש ומותר בלח. וכ"ה בבבלי נ"ה ב'. וכן בקג"נ: אסור בפול המצרי <b>ומותר</b> בלח. ובמשנתנו רפ"ז: הנודר מן <b>הירק</b> וכו', ואסור בפול המצרי לה ומותר ביבש. ומכאן כנראה השיבוש בד ובכי"ו. ובירושלמי שם: לא אמר אלא פול מצרי דבר שיש לו גורן (כלומר, דווקא בו אם נדר מן הירק מותר ביבש), הא דבר שאין לו גורן אסור אפילו יבש. ולפ"ז בנדר מן הדגן מותר בשאר מיני פול אפילו יבשין, מפני שאין להם גורן. ועיין מ"ש לעיל ח"ב (שביעית), עמ' 499, שו' 10, שם עמ' 508, שו' 48. ועיין בירושלמי כלאים פ"ח ה"ג (ה"ד), ל"א ע"ג, שבת רפ"ה, ז' ע"ב, ובס' המפתח לר"ן, באוה"ג, עמ' 113. 
<small>9.</small> <b>ומותר באורז, ובחליקה, ובטרגיס, ובטיסני. </b>וכ"ה ("ובחליקה") בד. אבל בכי"ע: ובחִילְקא (בדרך כלל ניקוד סימן להגהה). וכ"ה בבבלי נ"ה ב' הנ"ל בברייתא שלנו. ובקג"נ כאן: באלקה. ובירושלמי כפשוטו, עמ' 44, העירותי שבא"י קראו חליקה, ובבבל חילקא, אלא שבירושלמי שלפנינו כתבו לפעמים הסופרים "חילקא" ע"פ כתיב הבבלי, עיין מ"ש שם, ועיין להלן הערה 18. ובקג"נ נשתמר הכתיב הנכון, עיין מ"ש להלן.<br>ואמרו בירושלמי (סוטה פ"ב סה"א, י"ז ע"ד): תמן אמר ר' יונה <b>חליקה</b> (כ"ה בכי"ר שם, ולפנינו: חילקא) לשנים, טרגיס לשלשה, טיסני לארבעה. וכן בבבלי מו"ק י"ג ב', וזו היתה מלאכתן של הדוששין שנזכרו במשנה שם ספ"ב. וברור שיש לפנינו פירושים עממיים שדרשו "חליקה" מלשון חלוק,<sup class="footnote-marker">11</sup><i class="footnote">ואפשר היה לומר שגם "חליטין", "חליטא", שבירושלמי עירובין פ"ג ה"א, כ' ע"ד, כאן פ"ו ה"א, ל"ט ע"ג, נזיר פ"ו ה"י, נ"ה ע"ג, אינו אלא ἅλητον (בב"ד פצ"ד, ב', עמ' 1172: אליטין) שהוא מעשה קדירה מסולת, עיין בהערות לספרו של Oribasius (עיין לעיל פ"ג הע' 3) ח"א, עמ' 555. ועיין מ"ש לעיל ח"א (ברכות), עמ' 65, ושני מעשים היו בר' יוחנן, או שיש לפנינו שתי מסורות, עיין מש"ש. ברם נראה שסולת חלוטה הוא מזון גם בלשון בני אדם.</i> וטרגיס מלשון טריס (τρεῖς), שלשה, ומכאן טיסני לארבעה. אבל כבר בבבלי שם אמרו בשם רב דימי: כונתא. ובמיוחס לרש"י שם: כונתא. כוסמת שלותתין אותה. היינו חילקא. וכן בירושלמי שבת פ"ז ה"ב, י' ע"א: ההן דכתית אורז שערין <b>חליקה</b> חייב משום <b>דש</b>.<br>וכבר ראו החכמים שהמאכלים הללו היו ידועים בעולם העתיק בשמות alica, ἅλικα halica, (הליקה), τράγος (טרגיס), πτισάνη (טיסני),<sup class="footnote-marker">12</sup><i class="footnote">בספרו של פליניאוס הוצ' Sillig הכתיב הוא בקביעות tisana, ועיין במפתחות שם, ערך tisanae.</i> עיין מ"ש קרויס בקדמוניות התלמוד (עברית) כרך ב' ח"א, עמ' 164 ואילך.<br>ואשר לטיב המאכלים הללו, הרי הכנת החליקה מתוארת בפרוטרוט ע"י פליניאוס.<sup class="footnote-marker">13</sup><i class="footnote">תולדות הטבע סי"ח פי"א סי' ק"ט ואילך.</i> והגוף העיקרי של החליקה היה ע"פ רוב כוסמין (כונתא), שהיו כותשין אותה במכתשת של עץ, ואחרי שהוסרה הקליפה, נופצו (conciditur) במכתשת לכמה חלקים, עיי"ש שתאר שלשה מינים של חליקה. אבל עשו את החליקה אף מחטים או מאורז.<sup class="footnote-marker">14</sup><i class="footnote">עיין להלן שם סכ"ב פכ"ה סי' קל"ו.</i> בשלו אותה ואכלו אותה כדייסא.<sup class="footnote-marker">15</sup><i class="footnote">עיין בספרו של Oribasius הנ"ל (לעיל פ"ג, הע' 3) ס"א פ"ו, ובהערות שם, עמ' 559 ואילך. שם, עמ' 619 ואילך.</i> וכן מתאר פליניאוס את טיסני וטרגיס,<sup class="footnote-marker">16</sup><i class="footnote">תולדות הטבע סי"ח פ"ז סי' ע"ד-ע"ו.</i> טיסני מכינים משעורים וטרגיס - מכוסמין (בקמפניאה ובמצרים). ולמעשה הרחיבו את השם טרגיס לדייסאות מכל המינין הדומין לכוסמין.<sup class="footnote-marker">17</sup><i class="footnote">עיין בהערות ל-Oribasius הנ"ל (לעיל הע' 15), עמ' 567.</i><br>ובמשנתנו פ"ו מ"ב: הנודר ממעשה קדירה אין אסור אלא ממעשה רתחתה. ובירושלמי שם רה"ב, ל"ט ע"ג: אי זו היא מעשה רותחנה כגון חילקא<sup class="footnote-marker">18</sup><i class="footnote">ברמב"ן מ"ט א' לנכון: <b>חליקא</b>, וברשב"א שם: חלוקה. ובר"ן נ"א א' (בד"ר): חלקא, וכ"ה בנ"י ועוד, עיין מ"ש לעיל בפנים, סד"ה ומותר.</i> טרגיס וטיסני סולת אורז זריד וערסן. וכ"ה בבבלי ברכות ל"ז א'.
<small>9-11.</small> <b>הנודר מן הכסות, אסור בפונדא, ופסקיא, ומותר בסקרטיא, באנפיליא, ובפלמיא, במכנסים, וכובע. </b>וכע"ז בד, בכי"ע ובקג"נ. ובמשנתנו פ"ז מ"ג: הנודר מן הכסות מותר<sup class="footnote-marker">19</sup><i class="footnote">לפי פשוטו פירושו שמותר ללבוש. ועיין במאירי ובנ"י מה שהביאו בשם יש מפרשים.</i> בשק ביריעה ובחמילה.<sup class="footnote-marker">20</sup><i class="footnote">בגד עבה וזול, עיין תוספתא כלים ב"ב פ"ה הי"א, ותס"ר שם ח"ג, עמ' 87, ומ"ש לעיל ח"ג (שבת), עמ' 78. ועיין בליקסיקון ללשון סורית של פיין סמית, עמ' 1305, ערך חמילתא. ועיי"ש, עמ' 1304, ערך חמל 3, ואנו רואים שפועל זה פירושו גם לכרוך, לעטוף, לחגור, עיי"ש.</i> ובירושלמי שם ה"ג, מ' ע"ג: הנודר מן הכסות מותר בשק ביריעה ובחמילה ובסקורטיה ובפמלייה, ואסור בפסיקיא ובפונדה. הנודר מן המלבוש אסור בכל מיני מלבוש ומותר באילו. נמצאנו למדים שהירושלמי מקיים את גירסת התוספתא ברישא, אבל אינו מזכיר מכנסים וכובע. ועיין מ"ש להלן.<br>ובבבלי נ"ה ב': תניא הנודר מן הכסות מותר בשק וביריעה ובחמילה <b>ואסור</b> בפונדא ובפסקיא <b>ובסקורטיא</b> ובקטבליא <b>ואנפליא ופליניא ומכנסים וכובע</b>. ועלינו לברר מתחילה את טיב הבגדים שנזכרו באן, והם פונדא (חגורה, funda), פסקיא (φασκία, fascia, ואף היא מעין פונדא), סקרטיא (לבוש של עור, עיין מ"ש לעיל שבת, סוף עמ' 78 ואילך) אנפיליא (inpilia נעלי לבד) ופלמיא (כנראה φεμινάλια, מכנסים קצרות).<sup class="footnote-marker">21</sup><i class="footnote">עיין ב"ר הוצ' תיאודור-אלבק, עמ' 1019, בשנו"ס ובהערות שם.</i> וקבוצה זו במשנתנו (כלים פכ"ז מ"ו): אלו נמדדין כפולין, אמפיליא ופמוליניא ומכנסים וכובע וכיס של פנדיא, ועיין בפיה"ג שם, סוף עמ' 70 ואילך, ובהערות מהרי"ן אפשטין שם.<br>והמפרשים הגיהו את התוספתא ע"פ הבבלי. ברם קשה מאד להגיה נגד ארבע נוסחאות של התוספתא. ולא עוד אלא שגם הירושלמי מקיים את נוסח התוספתא, ולפיו הנודר מן הכסות מותר בפמלייה, ומה לי מכנסים קצרות מה לי ארוכות. ובעל כרחינו אנו אומרים שבלשון בני אדם שבא"י לא קראו למינים הללו מלבושים.<sup class="footnote-marker">22</sup><i class="footnote">וכמו שאמרו בירושלמי שם בפירוש: הנודר מן המלבוש... מותר באילו.</i> ועיין מ"ש לעיל ח"ב (שבת), עמ' 78–79.

Halakhah 4

<small>11-13.</small> <b>כיצד היה ר' יהודה אמ' הכל לפי הנדר, היה טעון צמר וחצר, אמ' קונם צמר עולה עלי, אסור לטעון ומותר ללבוש. היה לבוש צמר וחצר, ואמ' קונם צמר עולה עלי, אסור ללבוש ומותר לטעון. </b>וכ"ה ("ר' יהודה") גם בכי"ע ובקג"נ ובבבלי נ"ה ב' (וכן מוכח ממשנתנו שנביא להלן). ובד בטעות: ר' מאיר. ובד: והצר... והצר. ובכי"ע: והוצר... והוצר. ובקג"נ: וחצד... וחצד, ואף וחצר = והצר, והצטער.<br>ובמשנתנו פ"ז מ"ג: אמר קונם צמר עולה עלי מותר להתכסות בגיזי צמר וכו', ר' יהודה אומר הכל לפי הנודר, טען והזיע והיה ריחו קשה, אמר קונם צמר ופשתים עולה עלי מותר להתכסות ואסור להפשיל לאחוריו. ובבבלי נ"ה ב' הביאו את הברייתא שלנו בשינוי סדר, וגרסו "והצר" אצל לבישת צמר, "והזיע" אצל טעינת פשתן. ובירושלמי סה"ג, מ' ע"ג, פירשו את משנתנו הנ"ל ע"פ הברייתא כאן, אלא שנשמט שם חלק ע"י הדומות, עיי"ש. ובשטמ"ק נ"ה ב' כתב בשם הרא"ם: <b>ובתוספתא</b> ליתא הך סיפא. וכנראה שכוונתו שלא שנו שם: היה טעון <b>פשתן</b> וכו'. ואפשר שהיה לפניו חסרון ברישא של התוספתא שהיא הסיפא של הבבלי. ובר"ן נטה לומר שר' יהודה של משנתנו ור' יהודה של הברייתא חולקים, ואין כן דעת רוב הראשונים. ועיין בצפנת פענח פ"ח מה' נדרים ה"ח. ובפיה"מ להר"מ מוכח שר' יהודה חולק על הת"ק, וכן משמע קצת מדברי הירושלמי ספ"ח, מ"א ע"א, כמו שהעיר הרשב"א נ"ה ב'. אבל דעת הרמב"ן, הרנב"י, הריטב"א ועוד, שאין ר' יהודה חולק על הת"ק אלא מפרש יותר. ועיין בפי' הר"א מן ההר, עמ' קט"ו.

Halakhah 5

<small>13-15.</small> <b>קונם ככר זה שני טועם אם אלך למקום פלני למחר, אם אכל הרי הוא בלא ילך, אם הלך הרי הוא בלא יחל דברו. </b>בבלי ט"ו ב'. ובמאירי שם (י"ג ע"א מן הספר) ט"ס, וצ"ל שם כמו שהוא בבבלי שלפנינו ובתוספתא (וכן תוקן בהוצ' ר"א ליס, עמ' ס"ג), וכן מוכח מפירושו שם. ופירשו בבבלי שם (לרב יהודה) שבאמת אסור לו לאכול שמא ילך, אלא שאם עבר ואכל, אסור לו ללכת, ואם הלך אחרי שאכל הרי הוא בבל יחל. והברייתא נסמכה למשנתנו ספ"ז. ומכאן ואילך הן שתי הוספות מופשטות. 

Halakhah 6

<small>15-17.</small> <b>אף נדרים שאמרנו מותרין, מניין שלא יהא אדם נודר בהן על מנת לבטלן, ת"ל לא יחל דברו, שלא יעשה דבריו חולין. דבר אחר וכו'. </b>הרשב"א,<sup class="footnote-marker">23</sup><i class="footnote">ברשב"א: נודר בהם <b>עולמית</b> לבטלן, וצ"ל: על מנת לבטלן.</i> המאירי,<sup class="footnote-marker">24</sup><i class="footnote">ושם בטעות: בתוספתא שבפרק ראשון, אבל ברשב"א לנכון: תוספתא בפ"ד דמכלתין.</i> הרא"ש, הר"ן ובעל נימוקי יוסף הביאו תוספתא זו ברפ"ג (כ"א א') בקשר עם ארבעת הנדרים שהתירו החכמים. וכן בר"מ פ"ד מה' נדרים ה"ד: ומנין שאפילו ארבעה מיני נדרים אלו שהן מותרין שאסור לו לאדם להיות נודר בהן על מנת לבטלן. תלמוד לומר וכו'. ובסמ"ג לאוין רמ"ב, ע"א ע"ב: וגרסינן בירושלמי בפ"ב דנדרים ובתוספתא מניין שאפילו ארבעה מיני נדרים אלו שהן מותרין שאסור וכו'. והעתיק את לשון הר"מ, ופתח במקור ההלכה, כדרכו תמיד, עיין מ"ש לעיל ח"ב (בכורים), עמ' 846, ובהערה 56 שם. וכן במה"ג מטות, עמ' ש': ד"א לא יחל דברו, מניין שאפילו ארבעה נדרים שהתירו חכמים, והן נדרי זירוזין ונדרי הבאי, ונדרי שגגות, ונדרי אונסין, שאסור לו לאדם וכו', כלשון הר"מ. ודווקא כשנשבע לכתחילה על מנת לבטלן, עיין בחי' הרשב"א רפ"ג הנ"ל. ועיין בטיו"ד סי' רי"ד ובב"י שם.<br>ברם בירושלמי רפ"ב (שציין לו בסמ"ג הנ"ל), ל"ז ע"ב: אלו נדרים מותרין כו' (כלומר, משנתנו רפ"ב בעניין הנודר בדבר האסור). לה'. אין אדם אוסר עליו אלא דבר שהוא לה'. תני דבית רב פליג, מניין לנדרים שהן מותרין לך מן השמים, ובני אדם נוהגין בהן באיסור שלא תהא נודר ומבטל, תלמוד לומר לא יחל דברו, שלא יעשה דבריו חולין. הוון בעיי מימר כגון הקרבן בשבועה, הא שאר כל הדברים לא, אתא מימר לך אפילו בשאר כל הדברים. ונתפרש<sup class="footnote-marker">25</sup><i class="footnote">יוונית ויוונות בא"י, עמ' 104 ואילך.</i> שכוונת הירושלמי היא לאדם שנשבע בחיי הקרבן ("הקרבן בשבועה", אבל קרבן בנדר הרי אסור מן התורה), שבועה רגילה בפי האנשים כשבועה גמורה.<sup class="footnote-marker">26</sup><i class="footnote">עיי"ש, עמ' 99 ואילך.</i> והסיקו שכן הדין בכל הדברים שנהגו בהן איסור. ונראה שאפילו בחיי הקייץ אסור להשבע על מנת לבטל.<sup class="footnote-marker">27</sup><i class="footnote">עיי"ש, עמ' 107.</i> ולהלן שם בירושלמי: רב כדעתיה וכו' מניין לנדרים שהן מותרין לך מן השמים וכו'.<br>ובבבלי פ"א ב': דתניא דברים המותרים ואחרים נהגו בהן איסור אי אתה רשאי לנהוג בהם היתר כדי לבטלן, משום שנאמר לא יחל דברו. דבר אחר לא יחל דברו וכו' מני ר"ג היא. והיא הברייתא שלפנינו יחד עם ה"דבר אחר". ופירש במיוחס לרש"י: מני רשב"ג<sup class="footnote-marker">28</sup><i class="footnote">המפרש גרס רשב"ג גם לעיל בסוגייא שם, במקום ר"ג שלפנינו.</i> היא. דאמר לעיל יפר לה הואיל ונהגה בו איסור, והיא סבורה שתהא אסורה להציע לו מטתו ולמזוג כוס אינו רשאי לנהוג בהן היתר אלא אם כן מפר לה.<br>ולעיל שם בבבלי ט"ו א': רבינא אמר לעולם כדקתני (כלומר, קונם שאני ישן וכו', ואעפ"י שאין נדר חל על דבר שאין בו ממש), ומאי בל יחל מדרבנן. ומי איכא בל יחל מדרבנן ? אין, והתניא דברים המותרין, ואחרים נהגו בהן איסור אי אתה רשאי להתירן בפניהם, שנאמר לא יחל דברו. וכבר כתבו בתוספות שם: תימה מה עניין זה לנהגו בו איסור. אבל בכי"מ שם: אי אתה רשאי לנהוג בהן היתר בפניהן כדי לבטלן שנ' לא יחל דברו. ונראה שהיא הברייתא שלפנינו, והמלה "בפניהן" היא באשגרה מפסחים וממגילה (עיין להלן), וצריך למוחקה, ואינה עניין לכאן. וכן במה"ג מטות, עמ' ש': ד"א לא יחלל דברו. מניין אתה אומר דברים המותרין ואחרים נהגו בהן איסור, אין אתה רשאי לנהוג בהן היתר כדי לבטלן, ת"ל לא יחלל דברו. מכאן אמרו האומר קונם שאיני ישן שאיני מדבר שאיני מהלך אע"פ שאין כאן נדר אין מורין לו לנהוג בהן היתר וכו', כלשון הר"מ בספ"ג מה' נדרים.<br>ובבבלי פסחים נ' סע"ב: איתיביה אביי דברים המותרים ואחרים נהגו בהן איסור אי אתה רשאי להתירן בפניהם וכו', בכותאי. וכן הובאה ברייתא זו בבבלי מגילה ה' ב', וכגירסת כי"ל, עיי"ש בדק"ס, עמ' 14, הערה ל'. ואינה עניין לברייתא שלפנינו כלל.
<small>17-18.</small> <b>דבר אחר לא יחל דברו, שאפי' חכם אין מפר נדרו לעצמו. </b>וכע"ז בהמשך הברייתא בבבלי פ"א ב', אבל בכי"מ שם חסרה בבא זו. וכן בספרי מטות פי' קנ"ג, עמ' 200: לא יחל דברו, שלא יעשה דבריו חולין, הרי שהיה חכם לא <b>יפר</b> לו לעצמו. והדין נותן אם <b>מיפר</b> לאחרים לא <b>יפר</b> לעצמו, ת"ל לא יחל דברו וכו'. ונקטו לשון "הפרה" משום שבכל הפרשה בספרי שם מדברים ב"הפרה", והוא רגיל בלשון תנאים אפילו אצל התרת חכם, עיין בתוספות בכורות ל"ז רע"א.<sup class="footnote-marker">29</sup><i class="footnote">ועיין במשנתנו פ"ח מ"ז ולהלן שו' 28 ואילך ועוד. וכן משתמשים גם האמוראים, עיין בכורות שם.</i> ובבבלי פ"א ב' (לעיל מן הברייתא שלנו): דבר אחר לא יחל דברו מכאן לחכם שאין מתיר נדרי עצמו. וכן בנגעים ספ"ב: כל הנדרים אדם מתיר חוץ מנדרי עצמו. ובס' יחוסי תו"א כת"י, ערך רב יעקב אחוה דרב אחא בר יעקב: וכן לא יחל דברו לא יעשה דברו חולין, כדדריש בתוספתא פרק הנודר מן הפירות ובירושלמי דאילו מותרין, כמו שכתבתי למעלה בסדר הלל בנו של ר"ג. 
<small>18-19.</small> <b>אמ' לו השאילני קרדומך, אמ' קרדום שאני קנוי, קונם נכסים עלי אם יש לי קרדום, בידוע שאין לו קרדום. </b>בכי"ע: אמ' <b>קונם</b> קרדום שאני קנוי וכו', וכ"ה הפירוש גם לפנינו שאמר קונם קרדום וכו'. ופירוש התוספתא הוא שכיוון שאמר קונם קרדום שאני קנוי, הרי נאסר עליו הקרדום בהנאה, וכבר אין לו קרדום, וממילא אם חזר ואמר קונם נכסים עלי אם יש לי קרדום, בידוע שאין לו קרדום, ונכסיו מותרין.<br>וכן בירושלמי פ"א רה"ב, ל"ו ע"ד, אלא שהמפרשים ז"ל נשתבשו מאד בפירושו, והנכון כמו שפירש בח"ד כאן, וכ"ה שם: עד כדון עצמו (כלומר, אם אמר בפירוש: קונם נכסי <b>עלי</b>), מהו שיקדיש לשמים בלשון קונם.<sup class="footnote-marker">30</sup><i class="footnote">כלומר, אם לא אמר "עלי" אלא סתם "קונם דבר זה", אם יש כאן כינוי להקדש בדק הבית. ועיין בח"ד שקשר את הסוגיא עם המחלוקת אם יש מעילה בקונמות, ועיין מ"ש לעיל פ"ב, שו' 32, ד"ה ר' שמעון.</i> נישמעינה מן הדא. אמר לו השאילני קרדומך. אמר קונם קורדום יש לי קונם נכסיי עלי ויש לו קורדום נכסיו אסורין,<sup class="footnote-marker">31</sup><i class="footnote">ברור שצ"ל: מותרין, כהגהת בעל ח"ד, עיין להלן.</i> שאין לזה קורדום. והיא התוספתא שלפנינו. ומכאן ראייה שאדם מקדיש לשמים בלשון קונם, ולפיכך כבר אין לו קורדום, ודחה הירושלמי: שנייא היא שבו בלשון שהתפיס את הקרדום בו בלשון התפיס בו את הנכסים. מה נפשך קדש קורדום, [לא]<sup class="footnote-marker">32</sup><i class="footnote">כצ"ל, כמו שהגיה בח"ד.</i> קדשו נכסים (שהרי אין לו קורדום). לא קדש קורדום (משום שהקדיש לשמים בלשון קונם, ואינו תופס) אפילו נכסים לא קדשו.<sup class="footnote-marker">33</sup><i class="footnote">ואעפ"י שבנכסים אמר קונם עלי, מ"מ אנו אומרים שנתכוון להתפיס נכסים בקורדום, כלשון הירושלמי: התפיס <b>בו</b> את הנכסים.</i> וממילא אין ראייה מברייתא זו לא לכאן ולא לכאן. וממשיך הירושלמי: אילו אמר קונם קורדום יש לי, וחזר ואמר קונם נכסיי (עלי)<sup class="footnote-marker">34</sup><i class="footnote">כלומר, אם שקרתי. וכאן אני נוטה מפירושו של בעל ח"ד.</i> ויש לו קורדום נכסיו אסורין, יאות. כלומר, אילו אמרה הברייתא להפך, שנכסיו אסורין, יאות הייתי פושט ממנה שאדם מקדיש לשמים בלשון קונם, ולפיכך נכסיו אסורין,<sup class="footnote-marker">35</sup><i class="footnote">כלומר, אעפ"י שלא אמר "עלי".</i> שהרי שיקר, והיה לו קורדום, אבל עכשיו שהוא אומר נכסיו מותרין, אין ראייה לא לכאן ולא לכאן כלעיל. וחוזר הירושלמי ודן: אילו אמר נכסי[ו] מותרין, וקם ליה, יאות.<sup class="footnote-marker">36</sup><i class="footnote">כלומר, אילו הסתפקה הברייתא בהלכה גרידא, ולא היתה נותנת טעם לדבריה יפה היית אומר שיש כאן ממה נפשך.</i> לא אמר אלא שאין לזה קורדום (כלומר, הרי נתנה טעם לדבריה), הא אם יש לו קורדום נכסיו אסורין.<sup class="footnote-marker">37</sup><i class="footnote">כלומר, מכאן שאם היינו אומרים שאף שחל ההקדש עדיין יש לו קורדום היו הנכסים אסורין, שהרי יש לו קורדום.</i> הדא אמרה שקדש קורדום (ולפיכך אין לו קורדום). הדא אמרה שקדשו נכסים<sup class="footnote-marker">38</sup><i class="footnote">בח"ד מגיה: [שלא] קדשו נכסים.</i> (כלומר, אם אמר בלשון קונם), הדא אמרה שאדם מקדיש לשמים בלשון קונם.<br>ובבבלי ל"ה רע"א הובאה ברייתא כעין זו, והיא ברייתא אחרת, ואין להכניס את עניינה לתוספתא שלנו.

Halakhah 7

<small>19-20.</small> <b>הנודר מן הקייץ בגליל וירד לעמקים, אע"פ שהגיעו הקייץ בעמקים, אסור עד שיגיעו הקייץ בגליל. </b>וכ"ה ("מן") גם בד, בכי"ע ובירושלמי פ"ה סה"ה (סה"ד), מ"א ע"א. אבל בבבלי ס"ב ב': תניא הנודר <b>עד</b> הקיץ בגליל וכו', וכצ"ל גם לפנינו. 
<small>20-22.</small> <b>אמ' ר' יוסה בראשונה היו אומ' המודר הנאה מחבירו סתם עד הפסח, אסור עד שחיטת הפסח, משחרב בית המקדש, אסרו כל היום כולו. </b>במשנתנו פ"ח מ"ב: עד הפסח אסור עד שיגיע. ומפרש ר' יוסי שהלכה זו קיימת רק אחרי שחרב הבית, שאין שם קרבן פסח, אבל בשעה שיש שם קרבן פסח, ודרכן של בני אדם להשתתף בחבורות עם חביריהם ולעזור איש לחבירו,<sup class="footnote-marker">39</sup><i class="footnote">עיין במשנת פסחים פ"ה מ"ט.</i> לא נתכוין זה אלא עד זמן שחיטת הפסח.<sup class="footnote-marker">40</sup><i class="footnote">ועיין בבלי תענית ד' ב', ואינו עניין לכאן.</i> וכן אמרו במשנתנו פ"ח סמ"ה: קונם יין שאיני טועם עד שיהא הפסח, אינו אסור אלא עד ליל הפסח, שלא נתכון זה אלא עד שעה שדרך בני אדם לשתות יין. ועיין מ"ש להלן בסמוך. 
<small>22-23.</small> <b>זה הכלל, כל שזמנו קבוע אסור עד פניו, ר' מאיר או' אסור עד שיגיע, ר' יוסה אומ' אסור עד שיצא. </b>וכ"ה ("קבוע אסור") בד. והנכון הוא בכי"ע: כל שזמנו קבוע א' (כלומר, <b>אמר</b>) עד וכו'. וכן בבבלי ס"א ב' וקידושין ס"ד ב': זה הכלל כל שזמנו קבוע <b>ואמר</b> עד וכו'. ואשר לגירסא "עד פניו", הרי בד הגירסא עד פגי (וצ"ל: פני) וכו'. ובכי"ע: עד לפני וכו', וכ"ה בברייתא שבבבלי כאן ס"א ב' וברוב נוסחאות המשנה (עיין להלן בסמוך).<br>ובמשנתנו פ"ח מ"ב: עד לפני<sup class="footnote-marker">41</sup><i class="footnote">במשנה שבבבלי כי"מ ובמשניות כ"י עם פיה"מ להר"מ ובה' המיוחסות להרי"ף, בתוספ' רי"ד, במיוחס לרש"י, בריטב"א, רא"ש, ר"ן, נ"י ועוד, וברמב"ם פ"י מה' נדרים ה"ז ובבבלי קידושין ס"ד ב': עד <b>פני</b>.</i> הפסח. ר' מאיר אומר אסור עד שיגיע, ר' יוסי אומר אסור עד שיצא כו'. זה הכלל כל שזמנו קבוע, ואמר עד שיגיע, אסור עד שיגיע. ולפ"ז באמר "עד הפסח" כולי עלמא מודי שאינו אסור אלא עד זמן שיגיע. ולא נחלקו ר' מאיר ור' יוסי אלא באומר "עד פני הפסח", ולר' מאיר כוונתו עד פרוס הפסח, עד שיגיע ערב הפסח (עיין להלן) ולר' יוסי כוונתו עד פינויו.<sup class="footnote-marker">42</sup><i class="footnote">עיין ירושלמי כאן פ"ח ה"ג, מ"א רע"א, קידושין פ"ג הי"א, ס"ד סע"ב, ובבלי שם ס"ה א'.</i><br>ולעיל בסמוך אמר ר' יוסי בפירוש שאם אמר עד הפסח (שלא בזמן הבית) הרי הוא אסור עד שיצא כל היום של ערב פסח, וכאן הוא סובר שאם אמר עד פניו (כלומר של היום הנ"ל) אסור עד שיצא, והיינו ערב הפסח, שאנו עוסקים בו, ולר' יוסי אין הבדל בין אם אמר עד הפסח (שלא בזמן הבית), לבין אמר עד פני הפסח, ובשניהם אסור בערב הפסח כל היום כולו, אבל לר"מ אם אמר עד פני הפסח מותר בערב הפסח, ואם אמר "עד הפסח" (שלא בזמן הבית) כולי עלמא מודים שהוא אסור עד שיגיע הפסח ממש, וכסתם משנתנו.<br>ובירושלמי (פ"ח סה"ג, מ"א רע"א, ובמקבילה שבקידושין הנ"ל): א"ר אבין הכל מודין בפסח שהוא מותר, מה פליגין בפרוס הפסח, ההין אמ' עד שיגיע וההין אמר עד שיצא. וכבר הוכח<sup class="footnote-marker">43</sup><i class="footnote">ספר היובל לכבוד ר"א מרכס, עמ' רצ"ח, ואילך.</i> מכמה מקומות שאין פרוס הפסח אלא ערב הפסח ממש,<sup class="footnote-marker">44</sup><i class="footnote">ואין לכך סתירה ממקורות אחרים, עיין מש"ש.</i> ולפ"ז כל המחלוקת היא בערב הפסח גרידא, וכמו שמוכח מן התוספתא כאן.<sup class="footnote-marker">45</sup><i class="footnote">עיין מ"ש בסה"י הנ"ל.</i> ועיין עכשיו במבוא לנוה"מ של מהרי"ן אפשטין, עמ' 68 ואילך, ועמ' 1305.
<small>24.</small> <b>עד שיפסקו גשמים, עד לילי יום טוב הראשון של פסח. </b>במשנתנו פ"ח מ"ה: עד שיפסקו הגשמים, עד שיצא ניסן כולו, דברי ר' מאיר. ר' יהודה אומר עד שיעבור הפסח. ובירושלמי כאן סה"ז (סה"ה), מ"א ע"א, פירשו שר' מאיר ור' יהודה עומדים בשיטתם במשנת תענית פ"א סמ"ב. אבל ברישא של משנתנו בתענית שם אמרו: ר' יהודה אומר העובר לפני התיבה וכו' ביום טוב הראשון של פסח, הראשון מזכיר, האחרון אינו מזכיר. ובבבלי שם ד' ב': תרי תנאי אליבא דר' יהודה. ועיין ירושלמי שם פ"א ה"ב, ס"ד ע"א. והתוספתא שלנו היא כאידך תנא דר' יהודה הסובר שמפסיקין לשאול על הגשמים בתחילת הפסח. ועיין שי"ק, ד"ה ר"מ, ומ"ש באור שמח פ"י מה' נדרים הי"א, ד"ה מחלוקת. 
<small>24-25.</small> <b>עד שייעקרו סוכות, אסור עד לילי יום טוב האחרון של חג. </b>כלומר, אעפ"י שאין עוקרין וסותרין את הסוכות אלא עד אחרי יום טוב האחרון של חג, שהרי אין סותרין אהלים ביו"ט,<sup class="footnote-marker">46</sup><i class="footnote">עיין מ"ש לעיל ח"ד (סוכה), סוף עמ' 840.</i> מ"מ לא נתכוין זה אלא לזמן שבני אדם חייבים לישב בסוכה, ובלילי יום טוב האחרון, כבר עקר דירתו מן הסוכה, והתנא בא"י קאי. 
<small>25.</small> <b>עד אדר, הראשון. </b>וכ"ה בד. ובכי"ע: עד אדר עד אדר, וצ"ל שם: עד אדר, עד אדר [הראשון]. ואף לפנינו הכוונה כן. ואם נדר ונתעברה השנה אינו אסור אלא עד אדר הראשון. ובמשנתנו פ"ח מ"ה: עד ראש אדר, עד ראש אדר הראשון. ובבבלי ס"ג ב' הביאו את הברייתא שלנו והוכיחו מן הסיפא, שמדברים כאן בלא ידע בשעת נדרו שתתעבר השנה. 
<small>25-26.</small> <b>ואם היתה שנה מעוברת, אסור עד אדר שיני. </b>וכ"ה בכי"ע ובבבלי הנ"ל (בבבלי: עד ר"ח אדר), אלא שבשניהם חסרה המלה "אסור", והיא היא. ופירושו שאם בשעת נדרו כבר ידעו שהשנה מעוברת אסור עד אדר השיני, כמו שפירשו בבבלי הנ"ל, ועיין גם בירושלמי פ"ח ה"ז (ה"ו), מ"א ע"א.<br>ובד: אם היתה שנה מעוברת <b>נותנין לו עד אדר שני</b>. בספר אחד אסור עד אדר שני. ולפי גירסת ד עוסקת הברייתא שלנו בשטרות, כלעיל מגילה פ"א סה"ו ומקבילות (עיין מש"ש), ואם כתב בשטר שיפרע לו באדר ואח"כ נתעברה השנה פורע לו באדר ראשון, אבל אם כבר ידעו שהיא מעוברת בשעת כתיבת השטר נותנין לו ללוה זמן עד אדר שני. ועיין בירושלמי הנ"ל.

Halakhah 8

<small>26-28.</small> <b>האומר לחבירו קונם שני נהנה לך אם אי אתה בא ונוטל לבניך כור אחד של חטים, ושתי חביות של יין, וארעו אבל, או אונס, או משתה, או גשמים, מותר, ולעולם אסור וכו'. </b>בכי"ע: מותר, אם לאו אסור. וכן מעתיקים בשם התוספתא ברשב"א כ"ד רע"ב<sup class="footnote-marker">47</sup><i class="footnote">בחי' הרשב"א שלפנינו חסרות המלים "אבל או", אבל הן ישנן בהבאה שבשטמ"ק בשם הרשב"א.</i> ובמאירי כ"ד א' (הוצ' ר"א ליס, סוף עמ' ק"ח): ואם לאו אסור. ובד: ואם לאו לעולם אסור. ונראה שיש כאן תרכובת של שתי נוסחאות, נוסחת כי"ע (והראשונים הנ"ל) ונוסחת כי"ו. ולפי נוסח כי"ו פירושו שאם אירעו אונס ולא היה יכול ליטול את המתנה לבניו מותר ליהנות ממנו כל זמן שלא עבר האונס, ולעולם (כלומר, כשעבר האונס) אסור, ואין אומרים כיוון שלא היה יכול לקיים מיד אחרי הנדר כבר בטל הנדר. וגירסת כי"ע מחוורת יותר. וכל העניין יתפרש להלן בסמוך. 
<small>28-32.</small> <b>עד שיפר את נדרו על פי חכם, דברי ר' מאיר. וחכמים אומ' אף זה יכול לחפר את נדרו שלא על פי חכם, יאמר לו כלום אמרת אלא מפני כבודי, זהו כבודי. וכן האומ' לחבירו קונם שאין אתה נהנה לי אם אי אתה נותן לבניי כור אחד של חטים, ושתי חביות של יין. </b>וכע"ז בד. ובכי"ע: "וכן האומר לחבירו קונם שאתה נהנה לי" והשאר חסר. ופירושו, וכן היא המחלוקת באומר "אם אתה <b>נותן</b>", כמפורש בסיפא של משנתנו הנ"ל. וברשב"א ובמאירי חסר מה שהעתקנו כאן. ואין שם השמטה בדבריהם, או קיצור בכוונה עד הבבא הבאה, אלא שכל זה היה חסר בספרי התוספתא שלפניהם, עיין מ"ש להלן.<br>ובמשנתנו פ"ח מ"ז: האומר לחברו קונם שאני נהנה לך אם אין אתה בא ונוטל לבניך כור אחד של חטין ושתי חביות של יין, הרי זה יכול להפר את נדרו שלא על פי חכם, ויאמר לו כלום אמרת אלא מפני כבודי, זהו כבודי. וכן האומר לחבירו קונם שאתה נהנה לי אם אין אתה בא ונותן לבני כור אחד של חטין ושתי חביות של יין, ר' מאיר אומר אסור עד שיתן, וחכמים אומרים אף זה יכול להפר את נדרו שלא על פי חכם, ויאמר לו הרי אני כאלו התקבלתי.<br>ולא נתבאר במשנתנו אם ר' מאיר חולק גם על הרישא, ובבבלי כ"ד א' משמע שר"מ אינו חולק על הרישא, עיין בתוספות ס"ג ב', ד"ה ר"מ אמר, וברשב"א ומאירי ור"ן כ"ד א', עיי"ש ההסברים. ועיין במעשה רוקח על הר"מ ספ"ח מה' נדרים, ועיין בבלי גיטין ע"ד ב', ובירושלמי בסוגיין. אבל בירושלמי כאן פ"ח הי"א, מ"א ע"א: ר' חייא בשם ר' יוחנן אף הראשון במחלוקת. א"ר זעירא בסתם חלוקין וכו'. ואפילו ר' זעירא מודה שאין הבדל בין הרישא ובין הסיפא, והמחלוקת בין ר"מ ובין החכמים אם סתמו מעמיד, ור"מ סובר סתמו מעמיד, וכל אחד אמר מפני כבודו דווקא, וחכמים סוברים שסתמו אינו מעמיד. והראשונים הביאו את הירושלמי שסובר שר' מאיר חולק אף ברישא, ולא רמזו כלל לתוספתא כאן שמפורש בה שר' מאיר חולק על הרישא, והיה אפשר לומר שלא ראו את התוספתא, אבל הרשב"א והמאירי הרי הביאו אותה ונזדקקו לירושלמי, ולמה לא הביאו את המשך התוספתא שמפורש בה כדברי הירושלמי, ובעל כרחנו אנו אומרים שכל זה היה חסר לפניהם, כפי שמוכח מן ההעתקה שלהם שדלגו עליה, והמשיכו להעתיק את דברי התוספתא שלהלן.<br>ואשר לרישא של התוספתא הרי מפורש בה שאם אירעו אבל וכו' מותר אפילו לר' מאיר וטעמו משום שהן נדרי אונסים. וכן במשנתנו פ"ג מ"ג: נדרי אונסים. הדירו חבירו שיאכל אצלו וחלה הוא, או שחלה בנו, או שעכבו נהר, הרי אילו נדרי אונסין. ובבבלי כ"ד א' הוכיחו ממנה שהחכמים חולקים על ר' אליעזר בן יעקב וסוברים שאין כאן נדרי זירוזין. ותירצו שאף ר"א בן יעקב מודה בה, משום שהיא מדברת במזומן שהדיר את המזמן שיקרא לו לוכל אצלו. אבל בתוספתא כאן ברישא אי אפשר לפרש כן, שהרי מפורש בה: קונם שני נהנה לך אם אי אתה בא ונוטל וכו', אלא שהבבלי יתרצה כשם שתירץ את משנתנו בפ"ח מ"ז, ושאני הכא שיכול לומר לו לאו כלבא אנא, ואין כאן נדרי זירוזין אפילו לר"א בן יעקב עיי"ש, וממילא אינו מותר אלא משום נדרי אונסין.<br>אבל בירושלמי פ"ג ה"ג, ל"ח ע"א: מפני שחלה, הא אם לא חלה לא. אמר ר' ירמיה דר' מאיר היא, דר' מאיר אמ' אסור עד שיתן. ודברי ר' ירמיה מפורשים בתוספתא כאן: ואם לאו (כגי' כי"ע והראשונים) אסור עד שיפר את נדרו על פי חכם, דברי ר' מאיר, כלומר, אם לא אירעו אונס אסור, אבל לחכמים מותר אפילו בלי אונס מפני שיכול לומר זהו כבודי.
<small>32-33.</small> <b>היה מסרב בחבירו שיאכל אצלו בתוך המשתה, אמ' קונם לביתיך שני נכנס, בתוך המשתה אסור, לאחר המשתה מותר. </b>בבא זו חסירה בכי"ע, וישנה להלן אחרי דברי ר' יהודה. ואף בד ובכי"ו נכפלה שם. ונראה שהנכון כלפנינו (ולהלן היא כפילות בטעות, ע"פ נוסח אחר, מטיפוס כי"ע), וכ"ה הסדר בחי' הרשב"א כ"ד רע"ב ובמאירי כ"ד א' הנ"ל. וכן הביאו בבא זו גם הרמב"ן, ריטב"א, ר"ן ונימוקי יוסף ספ"ח. וכן הביאה רבינו ירוחם, אדם, נתיב י"ד ה"ה (קרוב לסופו) ובשו"ת הרשב"ש סי' ש"ז, ד"ה ומה. ובכי"ע ובקג"נ: שיאכל אצלו <b>במשתה</b> וכו'. וכ"ה להלן בהלכה הכפולה גם בד ובכי"ו, וכן גורסים כל הראשונים הנ"ל (חוץ מהללו שנביא להלן), אלא שבמאירי חסרות המלים "שיאכל אצלו". וברשב"א: בבית המשתה. אבל בד כאן ובמאירי הנ"ל: בתוך המשתה.<br>ובפי' ר"א מן ההר, עמ' קל"ד, כתב עליה: מסתברא דלאו הלכתא היא, דאי תוך המשתה אסור, אי מלאכל עמו קאמר, לאחר המשתה אמאי יהא מותר וכו', עיי"ש.<br>בכל אופן ברור מן התוספתא כאן שאסור לאכול אצלו בתוך המשתה, ועיין מ"ש להלן לעניין כניסה. ובמשנתנו ספ"ח: היה מסרב בחברו שיאכל אצלו, אמר קונם לביתך שאיני נכנס, טפת צונין שאיני טועם לך מותר ליכנס לביתו ולשתות ממנו צונין, שלא נתכון זה אלא לשום אכילה ושתיה. וכתב הרא"ש בפסקיו ספ"ח: וגם באכילה ושתייה הוא מותר שהרי לא הוציא בפיו, ולא דמי לרישא (כלומר, של משנתנו הנ"ל), דאישות בכלל הנאה היא. וכן פסק בטיו"ד סוף סי' רי"ח. ועיין מ"ש בב"י שם וכן מ"ש בכ"מ פ"ח מה' נדרים ה"י. וכבר תמה ר' ברוך קלעי במקור ברוך סי' כ"ט מדברי רבינו ירוחם הנ"ל שכתב כדברי הרא"ש, והוסיף מיד: ועוד פשוט <b>בתוס'</b> היה מסרב שיאכל אצלו במשתה וכו', הרי לך שלא ראה סתירה בין התוספתא לפסק הרא"ש. ובשו"ת מהרי"ט ח"א סי' נ"ה וסי' ק"י תירץ שלא נתכוין הרא"ש אלא לאכילה מחוץ לביתו, אבל בתוך ביתו אסור, והוא דחוק מאד, ועיי"ש בסי' קל"א.<br>ובפי' הרדב"ז להר"מ פ"ח מה' נדרים ה"י הביא את הבבא שלנו, והוסיף אח"כ: ומשמע לי דדוקא לענין אכילה ושתיה קאמר שאינו נכנס לאכול ולשתות באותה סעודה, אבל ליכנס לביתו בשעת הסעודה מותר, ואינו אוכל ושותה. ואין ספק שכן משמע מלשון הרמב"ם, ועיין מ"ש להלן. אבל מרן בטיו"ד סוף סי' רי"ח, ד"ה תניא, פירש גם את התוספתא כן. ברם מפשוטה של לשון התוספתא משמע שאסור לו להכנס לביתו. וכן כתב בפי' הר"א מן ההר, עמ' קל"ד הנ"ל: ואם פירוש התוספתא, תוך המשתה אסור ליכנס לביתו, לאו הילכתא היא וכו'.<sup class="footnote-marker">48</sup><i class="footnote">עיי"ש שתמה על הרמב"ן למה הביא תוספתא זו.</i> ועיין מ"ש להלן. ובבא זו בוודאי אינה סותרת את משנתנו, שהרי כאן בבית המשתה עסיקינן, ואפילו בכניסה בעלמא משמח את ההתן, ולשיטת כמה מן הראשונים, אומרים שבע ברכות בפנים חדשות אעפ"י שאינו אוכל, עיין בשטמ"ק כתובות ז' סע"ב, ומה שהביאו שם מפרקי דר"א ספי"ז, ובחי' הרמב"ן שם ח' א' ובהגהת הרמ"א אה"ע סי' ס"ב סוף ס"ק ז'. ולפיכך אם אמר קונם לביתך שני נכנס (והיה שם משתה) בוודאי כוונתו גם לכניסה. אבל להלן אמר ר' יהודה שאף ברגל הדין כן. ואפשר שבסעודת מצוה שמסובים בה רבים, חושש שמא לא יהא לו נעים לסרב כשיכנס, ויהא עומד בתוך היושבים, וממילא כוונתו בדווקא שלא יכנס כלל, כמו שכתב במהרי"ט ח"א סי' ק"י. ועיין בשו"ת מקור ברוך סי' כ"ט הנ"ל, ואף הם סוברים שלשיטת התוספתא אסור להכנס לביתו, ולאו דווקא לאכילה ולשתייה. ועיין מה שהאריך בזה בח"ד. ושיטת הרא"ש לכאורה נסתרת מדברי התוספתא בסוף פירקין, אבל הברייתא שם לא הוזכרה בראשונים, וכתבנו שם שלפי הגירסא שלפנינו אינה הלכה, עיי"ש.<br>ובר"מ פ"ח מה' נדרים ה"י: וכן הקורא לחבירו שיסעוד אצלו ומיאן <b>ונשבע</b>,<sup class="footnote-marker">49</sup><i class="footnote">עיין מ"ש להלן בפנים על "ונשבע".</i> או נדר, שלא יכנס לביתו ולא ישתה לו טפת צונן הרי זה מותר להכנס לביתו ולשתות לו צונן (כמשנתנו ספ"ח הנ"ל) שלא נתכוון זה אלא שלא יאכל וישתה עמו <b>בסעודה זו</b>. וספק גדול הוא אם הר"מ כיוון לתוספתא כאן, שהרי העתיק את לשון משנתנו (ואינו מדבר לא בבית המשתה ולא ברגל), אלא שדבריו מפורשים בירושלמי ספ"ח, מ"א ע"א, שכן אמרו שם על משנתנו הנ"ל: אמר ר' יוסי הדא אמרה ההן <b>דמשבע</b> לחבריה, דלא ייכול, ההן אוכל וההן <b>עבר</b>, וצ"ל: וההן <b>חבר</b>, כמו שפירש והגיה לנכון באור שמח שם במקומו. ואין ספק שצדק הרב בהגהתו, וקצת ראייה מלשון הר"מ שאומר: ומיאן <b>ונשבע</b><sup class="footnote-marker">50</sup><i class="footnote">ראייה גמורה איננה, שכן דרכו של הר"מ לכתוב "נשבע, או נדר" (במקום שאין הבדל ביניהם).</i> וכו', ושבועה מאן דכר שמה, ובוודאי כיוון לירושלמי כאן, ופירושו שאינו אסור אלא באוכל ההוא (בסעודה זו) ומשל החבר ההוא שהשביע אותו.<sup class="footnote-marker">51</sup><i class="footnote">באו"ש שם ציין גם לדברי התוספות בשבועות כ"ג רע"ב. ועיין במהרש"א שם.</i> ובוודאי שהר"מ חולק על הרא"ש הנ"ל, ופירוש הרשד"ם בשו"ת יו"ד סי' צ"א דחוק.
<small>33-34.</small> <b>ר' יהודה או' היה מסרב בחבירו בתוך הרגל שיאכל אצלו וכו'. </b>בחי' הרשב"א כ"ד רע"ב ובמאירי שם כ"ד א' הביאו בבא זו בקיצור, אבל שאר הראשונים הנ"ל<sup class="footnote-marker">52</sup><i class="footnote">לעיל שו' 32–33, ד"ה היה.</i> לא העתיקוה. ועיין מ"ש לעיל בסמוך, ד"ה ובפי' הרדב"ז. 

Halakhah 9

<small>35.</small> <b>היה מסרב בחבירו שיאכל אצלו במשתה וכו'. </b>וכ"ה בכי"ע, אבל בד ובכי"ו כבר נשנית לעיל, ושם מקומה הנכון, עיין מ"ש לעיל, שורה 32–33, ד"ה היה. 
<small>36-38.</small> <b>אמ' קונם לביתך שני נכנס, וטיפת צונן שאני טועם לך, מותר ליכנס, ולרחוץ עמו בצונן, ואסור לוכל ולשתות. </b>וכ"ה ("ולרחוץ") גם בד. אבל בכי"ע: קונם <b>לעיר</b><sup class="footnote-marker">53</sup><i class="footnote">וכ"ה בקג"נ. והיא, כנראה, ט"ס.</i> שאני נכנס וכו' מותר ליכנס <b>ולשתות</b><sup class="footnote-marker">54</sup><i class="footnote">אצל צוקרמנדל בטעות: ולרחוץ. ואף בקג"נ: <b>ולשתות צונים</b>.</i> צונן וכו'. וכן במשנתנו ספ"ח: מותר לכנס לביתו ולשתות ממנו צונין וכו'.<br>ונראה שהנכון כגירסתנו וכגירסת ד, ומותר <b>לרחוץ</b> עמו בצונן, אבל <b>לשתות</b> עמו צונן אסור, וכפי שמסיימת התוספתא: ואסור לוכל ולשתות. וכן, כנראה היתה הגירסא לפני כל הראשונים הנ"ל,<sup class="footnote-marker">55</sup><i class="footnote">לעיל שו' 32–33, ד"ה היה.</i> ולפיכך לא העתיקוה, שהרי היא חולקת במפורש על משנתנו, ואינה הלכה.<br>ובב"י טיו"ד סי' רי"ח (קרוב לסופו. ועיין בכ"מ פ"ח מה' נדרים ה"י) תמה מבבא זו על שיטת הרא"ש שפוסק<sup class="footnote-marker">56</sup><i class="footnote">בפסקיו כאן ספ"ח ובפירושו כ"א א'.</i> שמותר גם באכילה ושתייה. ובשו"ת מהר"א ששון סי' קנ"ד, כתב על פסק הרא"ש וסייעתו: "לא ראו אותה (כלומר, את התוספתא), או שמא לא היה כן בנסחתם", ולפי דברינו אין צורך בכך, ולא השגיחו בה משום שהיא חולקת על משנתנו, ואינה הלכה. ועיין בשו"ת מהרי"ט ח"א סי' נ"ה וסי' ק"י הנ"ל (לעיל, שו' 32–33, סד"ה בכל אופן), ומ"ש דו"ז (אחי אם אבי) הגר"מ הלוי בשו"ת דברי מלכיאל ח"ב סי' ס"ח, אות י"ב ואילך.

Chapter 5



Halakhah 1

<small>1-2.</small> <b>הנודר מן הבית, מן העליה, וקודם לנדרו נודע שנפלו לו בירושה, או שניתנו לו במתנה, אמ' אילו הייתי יודע שכן לא הייתי נודר, הרי זה מותר. </b>וכע"ז בד ובכי"ע. ובקג"נ: אם קודם נדרו <b>ידע</b> שנפלו וכו'. ומרן בב"י טיו"ד סי' רכ"ח, ד"ה תניא, כתב: ולישנא דקודם לנדרו נודע אינו מכוון, ואם כן היאך יאמר אילו הייתי יודע שכן, וצריך לפרש נודע שקודם נדרו נפלו לו בירושה וכו'.<br>ובמשנתנו פ"ט מ"ג: ר' מאיר אומר יש דברים שהן כנולד ואינן כנולד, <b>ואין</b> חכמים<sup class="footnote-marker">1</sup><i class="footnote">בנוסחאות מטיפוס א"י: וחכמים.</i> מודין לו. כיצד, אמר קונם שאני נושא את פלונית שאביה רע, אמרו לו מת וכו' הרי הן כנולד ואינן כנולד, ואין חכמים<sup class="footnote-marker">2</sup><i class="footnote">בכי"ל: תולה, וכ"ף תלויה בין השורות.</i> מודין לו. ובירושלמי שם (ה"ג, מ"א ע"ג): שמואל אמ' משם נדר טעות, כבר מת וכו'. ר' אילא בשם ר' לעזר מפני שהוא כתולה<sup class="footnote-marker">2</sup><i class="footnote">בכי"ל: תולה, וכ"ף תלויה בין השורות.</i> נדרו בדבר, כאו' קונם שאיני נהנה לאיש פלוני כל הזמן שהוא לבוש שחורים, לבש לבני' מותר כו'. ר' זעורא בשם ר' יוחנן אף הוא אינו צריך היתר חכם. וכן בבבלי ס"ה סע"א: אמר רב הונא נעשה כתולה נדרו בדבר, ור' יוחנן אמר כבר מת וכבר עשה תשובה וכו'. ועיין בראשונים שם ובר"מ פ"ח מה' נדרים ה"ב, וברדב"ז שם ה"ה ובמעשה רוקח שם בשם ספר כ"י קדמון, ובר"מ פ"ו מה' שבועות הי"ב, ובפי' הר"א מן ההר כאן, עמ' קל"ו.<br>ומלשון התוספתא כאן משמע שהוא מותר בלא היתר חכם, אבל קשה לומר כן, שהרי במשנתנו הזכיר <b>למה</b> נדר, וכאן נדר סתם, ושמא סוברת התוספתא שאנן סהדי שלא נדר הנאה משלו, והואיל ובזמן נדרו כבר היו שלו, והוא לא ידע דינו כנדרי שגגות, עיין פ"ג סמ"ב (בדברי ב"ה).<sup class="footnote-marker">3</sup><i class="footnote">ועיין בירושלמי שם סה"ב, ל"ח ע"א, ופ"ט ה"ו, מ"א ע"ג. ובלא היו שם אלא אביו, או אחיו, מודים שהוא נדר שגגה, עיין במאירי שם ובמלא"ש למשנתנו שם, ד"ה היו עמהן.</i> וצ"ע. ועיין בצפנת פענח פ"ו מה' שבועות ה"א ופ"ב מה' נזירות ה"ב.
<small>3-4.</small> <b>מעשה באחד שהדיר את אשתו שלא לעלות לירושלם, ובאת והתירה על נדרו, ושאל את ר' יוסה, אמ' לו וכו'. </b>בד: ובאת <b>והעבירוה</b> על נדרו ועלת ובא וכו'. ובכי"ע: והיתירו<sup class="footnote-marker">4</sup><i class="footnote">אצל צוק' בטעות: התירו.</i> לו את נדרו ועלתה ובא וכו'. ובקג"נ: והתירו (סוף שורה) את נדרו ועלת, ובא וכו'. ובבבלי כ"ג א': והתניא מעשה באדם אחד שהדיר את אשתו מלעלות <b>לרגל, ועברה על דעתו</b> (וכ"ה בכי"מ ובראשונים) ועלתה לרגל ובא לפני ר' יוסי וכו'. ונראה שהגירסא שבכי"ו נכונה, והכוונה שוויתרה על נדרו<sup class="footnote-marker">5</sup><i class="footnote">עיין בידיעות המכון לחקה"ש העברית ח"ו, עמ' ק"צ ואילך, ומ"ש להלן עמ' 588.</i> מעצמה. [תיקונים והשלמות: פרשתי בפנים שם ״והתירה על נדרו״, וויתרה על נדרו, עברה על נדרו, דוגמת והמוותר על דברי נביא (משנ׳ סנהדרין פי״א מ״ה) שפירושו: והעובר על דברי נביא. וכבר הראה ר״מ זולאי<sup class="footnote-marker">1</sup><i class="footnote">ידיעות המכון לחקר השירה העברית ח"ו, עמ׳ ק״צ ואילך.</i> על כמה מקומות שבהם משמש ״התיר״ במקום ״ותר״. וכן להלן נזיר, עמ׳ 539, הבאנו מכ״י ערפורט:<sup class="footnote-marker">2</sup><i class="footnote">וכן נראה גם משרידי האותיות בקטעים מן הגניזה.</i> משעה שהתיר, ואין לפרש גירסא זו, אלא ״כשעה שוויתר״, עיין מש״ש. וכן בירושלמי סנהדרין פ״ב סה״כ, כ׳ ע״ג: <b>והיתר</b> במה היה. אבל במקבילה ברות רבה רפ״ה: <b>וויתור</b> במה היה. ויש להוסיף את הדוגמאות הנ״ל לדברי זולאי.<br>ובמכילתא בא פי״ג, הוצ׳ הורוביץ, סוף עמ׳ 45, בכ״י אוקספורד:<sup class="footnote-marker">3</sup><i class="footnote">והוא הכ"י המשובח ביותר של המכילתא.</i> היו או׳ ארבעה חמשה בנים לאחד מהם, ואחד מהם מת <b>הותרה</b>, והן סבורין שכל מי שיש לו ד׳ או ה׳ בנים אין מת אלא הבכור שבהם, והם לא יודעין שנשיהן חשודות על העריות, והיו כולן בכורות מרווקים אחרים.<sup class="footnote-marker">4</sup><i class="footnote">עיי"ש בשנו"ס אצל הורוביץ.</i> ושם ״הותרה״ פירושו הא ותרה, כלומר זה הוא מן הדברים שאפשר לוותר עליו, עיין להלן. ולהלן במכילתא שם, שירה פ״ז, עמ׳ 139: כיון שראו מקצת העם שאבדו ממונם מועט אמרו <b>הוותרה</b>, לא נרדוף אחרי ישראל. ובמקבילה במכילתא דרשב״י, הוצ׳ אפשטין־מלמד, עמ׳ 89 (לפי גי׳ מדרש הגדול): הא וַתְרָא, ובגליון שם: ״פ׳ מסאמח״, כלומר מוחל.<sup class="footnote-marker">5</sup><i class="footnote">עיין בשנו׳ס שם. וכן פירש רח״ש הורוביץ במקומו ורד״צ הופמן בהוצ' שלו של מכילתא דרשב״י, עמ׳ 65. ועיין גם ספרי דברים פי׳ א', הוצ' הר״א פינקלשטין, עמ׳ 6, ובהע׳ 1 שם.</i><br>ובמכילתא, שירה הנ״ל, בכ״י מינכן: אמרו <b>אוותרה</b>, ואין שום ספק שאף אוותרה פירושו: א (=הא) וותרה. וכן בירושלמי חגיגה פ״א ה״ז, ע״ו ע״ג: אותי עזבו <b>אוותרה</b>, שמא את תורתי שמרו. ובסיגנון חז״ל אין לפרש אוותרה־אוותר. ואין ספק שאף כאן ״אוותרה״ פירושו: הותרה, כבמכילתא הנ״ל כ״י מינכן, וכפי שיוצא משאר הנוסחאות שם, וכמו שהוא במכילתא בא פי״ג בכי״א הנ״ל.<sup class="footnote-marker">6</sup><i class="footnote">ועיין מכילתא דרשב״י, הוצ' אפשטין־מלמד, עמ׳ 30, שו' 25, והוא עניין אחר. ועיין ג״כ מ״ש זאב בן חיים בספרו עברית וארמית נוסח שומרון ח״ב, עמ׳ 532, הע׳ 344.</i>] ולפי הגירסא "והעבירוה" משמע שאחרים הסיתוה לעבור על נדרו, ולפי זה אין כל כך ראייה שמותר להתיר נדר שפתחו סותרו, שהרי בנדון שלנו לא עלה על דעתו שאחרים יסיתוה, עיי"ש בבבלי. ועיין במאירי שם. וגירסת כי"ע וקג"נ בוודאי שאין לה קיום.<br>ולגירסת הבבלי "מלעלות לרגל" אפשר לפרש שלא תעלה לרגל לבית אביה, או למקום חכמים, עיין במשנת פרה פ"ז מ"ו, ובבלי יבמות קב"ב רע"א וברש"י שם. אבל בתוספתא בכל הנוסחאות מפורש "לעלות לירושלם", ומוכח שבזמנו של ר' יוסי עלו היהודים לירושלים, ועדות אבות הכנסיה הנוצרית אינה נאמנה עלינו. ועיין מ"ש מהר"צ חיות בקונטרוס אחרון עבודת המקדש (בסוף שו"ת שלו ח"א) פרק ג'.
<small>5-6.</small> <b>ר' ישמעאל בי ר' יוסה אומ', אומרין לו, אילו אחד היה מפייסך הייתה נודר וכו'. </b>בכי"ע: אילו הייתה מפייסך הייתה נודר וכו'. והניקוד מוכיח שיש כאן תיקון, ושמא צ"ל. אילו הייתי מפייסך וכו'. ובבבלי כ"א ב': ר' ישמעאל בר' יוסי אומר <b>משום אביו</b> אומרים לו לאדם אילו היו עשרה בני אדם שיפייסוך באותה שעה מי נדרת וכו'. ועיין לעיל שם בבבלי במעשה דרבה בר רב הונא ובגירסאות הראשונים שם. ועיין בתוספות רי"ד פ"ג סי' ב' שפוסק שצריכים לפייסו עכשיו, עיי"ש. 
<small>7-8.</small> <b>ר' יהודה בן בתירא אומ', אומ' לו, אילו היה לך לב זה הייתה נודר, אם אמ' לאו, הרי זה מותר. </b>וכ"ה ("לב זה", בשתי מלים) גם בכי"ע ובראשונים שנביא להלן, ובד בטעות: לבזה (במלה אחת). ובבבלי כ"א ב': ההוא דאתא לקמיה דרב הונא, א"ל לבך עלך, א"ל לא, ושרייה וכו', תניא ר' יהודה אומר אומרים לו לאדם לב זה עליך, אם אמר לאו, מתירין אותו. ופירש במיוחס לרש"י ובר"ן בלשון שני, שהכוונה היא אם עדיין לבו הראשון עליו, ואמר לא, מתירין אותו, וגרסו: קסבר פותחין בחרטה. ובירושלמי פ"ט ה"א, מ"א ע"ב: ר' יוחנן פתח ותהי (כלומר, ואת תהי). ואילולי דו תהא הו אתי, כלומר, אתמה. ועיין בבלי כ"א ב' (כדו תהית) ובראשונים שם.<br>אבל הרשב"א בחידושיו כ"א א' הביא בשם רב האיי גאון: ואלו הייתי באותה שעה כמו שאני עכשו לא הייתי נשבע ה"ז מותר, כדאמרי' רב הונא סבר פותחין בחרטה,<sup class="footnote-marker">6</sup><i class="footnote">ובמשנת אבות פ"ד מי"ח: ואל תשאל לו בשעת נדרו. ופירש במיוחס לרש"י שם (בלשון ראשון): לפי שמתוך כעסו הוא אומר, לא כן, אלא בכל עניין שבעולם אני נודר, ונמצא שאינו בא לידי חרטה לעולם. ובמגן אבות להרשב"ץ שם: ושוב לא תמצא לו <b>פתחים</b>. ובפי' הר"י נחמיא"ש שם, עמ' מ"ד: שאתה גורם לו בשאלתך לפרש כל הדעות בענין שלא תועיל לו התרה. ולפי הפירושים הללו משמע שאפילו אמר אח"כ "אילו הייתי באותה שעה <b>כמו שאני עכשיו</b> לא הייתי נודר" אין מתירין לו, משום שאין פותחין בחרטה.</i> כההוא דאתא לקמיה דרב הונ' כו', ותניא ר' יהודה או' אומרים לו לאדם לב זה עליך וכו', ולפי זה משמע קצת שאין פותחין בחרטה פשוטה, כלומר, שהוא מתחרט עכשיו. אבל עיין בשו"ת הרשב"א ח"ד סי' ק"ט, י"ח סע"ב, סד"ה תשובה. ובחי' הרמב"ן בסוגיין: פי' לב זה עליך, בשעה שנדרת, ולישנא <b>דתוספתא</b> אומרין לו אילו היה לב זה [עליך] היית נודר. ועיין גם במשפט החרם שלו (קרוב לראשו) שבסוף שו"ת המיוחסות ובסוף ספר כל בו ובארחות חיים ח"ב, עמ' 506. וכן בפי' הר"א מן ההר, עמ' מ"ט: ואית דמפרשי לב זה עליך כשנדרת, ואם הוא כן, נמצא שלא נתחרטת. ולשון התוספתא אומרין לו אילו היה לב זה עליך היית נודר ע"כ. וכן מביא במאירי כ"א ב' (הוצ' ר"א ליס, עמ' ק"א): ולשון <b>הברייתא</b> אלו היה לך לב זה היית נודר, ואם לאו, מתירין אותו. וכן הביאו את התוספתא ברא"ש פ"ג סי' א' ובתשב"ץ ח"א סי' צ"ג (קרוב לסופו).
<small>8-10.</small> <b>ר' נתן אומ' יש נדר שמקצתו מותר ומקצתו אסור. כיצד, נדר מן הכלכלה שהיו בנות שבע בתוכה, אמ', אילו הייתי יודע שבנות שבע בתוכה לא הייתי נודר אלא לשאר כלכלה וכו'. </b>וכ"ה בד. וכן בכי"ע: והיו בה בנות שבע, אמ' אילו הייתי יודע שבנות <b>שוח</b> בתוכה לא הייתי נודר אלא בשאר כלכלה וכו'. ואין בנות שוח בכי"ע, אלא בנות שוע, בנות שבע. ואף בברייתא שבבבלי שנביא להלן: בנות שוח, ובכי"מ: בנות שבע. ובמקורות שלנו מצוי כתיב זה ("בנות שוח") במקום בנות שבע, עיין מ"ש בצופה האנגלי סדרא חדשה חל"ז (1946), עמ' 50, הערה 60. ועלינו תמיד להבחין מתוך העניין אם הכוונה לבנות שוח ממש (עיין מ"ש עליהם בצופה הנ"ל, עמ' 47 ואילך), או שיש לפנינו כתיב אחר של בנות שבע. ומתוך העניין כאן ברור שהכוונה לבנות שבע, לתאנים המשובחות.<br>ובמשנתנו פ"ט מ"ו: פותחין בימים טובים ובשבתות. בראשונה היו אומרים אותן הימים מותרין ושאר כל הימים אסורין, עד שבא ר' עקיבא ולמד שהנדר שהותר מקצתו הותר כולו. ובירושלמי שם (ה"ו, מ"א ע"ג): תני בשם ר' נתן יש נדר שמקצתו בטל וכו', אמ' אילו הייתי יודע שיש שם בנות שבע לא הייתי נודר הותר בבנות שבע, ולא בבנות שבע בלבד הותר אלא בכל הכלכלה, אבל אם אמ' אילו הייתי יודע שיש שם בנות שבע לא הייתי נודר מבנות שבע, לא הותר אלא בבנות שבע בלבד. ולהלן בתוספתא מסיק שאף בכגון דא בא ר"ע ולימד שנדר שבטל מקצתו בטל כולו. אבל אם אמר: "לא הייתי נודר" כלל כולם מודים שהותר בכל הכלכלה, כמפורש בירושלמי כאן, והטעם הוא שהוא נדר שגגה, עיין בירושלמי פ"ג סה"ב, ל"ח ע"א.<sup class="footnote-marker">7</sup><i class="footnote">ועיין ב"ח טיו"ד סי' רל"ב (בד"ח קנ"ב ע"א). ועיין בפי' הר"א מן ההר, עמ' נ"ט, ובמאירי בבאורו למשניות פ"ג, ד"ה נדרי שגגות (הוצ' ר"א ליס, עמ' צ"ב).</i><br>ובבבלי כ"ו סע"ב: ר' נתן אומר יש נדר וכו' ואמר אילו הייתי יודע שבנות שוח בתוכה לא הייתי נודר, הכלכלה אסורה ובנות שוח מותרות, עד שבא ר' עקיבא ולימד וכו'. מאי לאו דאמר אילו הייתי יודע שבנות שוח בתוכה הייתי אומר תאנים שחורות ולבנות אסורות, בנות שוח מותרות וכו', לא באומר אילו הייתי יודע שבנות שוח בתוכה הייתי אומר כל הכלכלה אסורה ובנות שוח מותרות.<br>ובמאירי שם (הוצ' ר"א ליס, עמ' קי"ד): והקשו לרבא מדתניא בתוספתא (אין כאן אלא ציון למקור הברייתא) יש נדר שמקצתו אסור ומקצתו מותר, נדר מן הכלכלה והיו בה בנות שבע, חזר ואמר אלו הייתי יודע שכן לא הייתי נודר. ויש גורסין הייתי אומר שהכלכלה אסורה ובנות שבע מותרות. ואין נראה כן, מפני שאם כן היאך היה מקשה ממנה, ואדרבא הוה ליה לסיועי וכו'. ובוודאי שהלשון השניה קשה מאד, כהשגת המאירי, ולפיכך הכריע כגירסא שלפנינו, שאמר: לא הייתי נודר, והרי אי אפשר לומר שהכוונה לא הייתי נודר כלל, שאם כן כולם מודים שכל הנדר בטל, כמפורש בירושלמי הנ"ל, ובעל כרחינו הכוונה שהיה אומר לא הייתי נודר כך אלא אחרת, ויש מקום לשני פירושים האיך היה נודר אחרת.<br>מ"מ למדנו מדברי רבינו שהגירסא שבבבלי אינה בטוחה, והיתה שם גם גירסא אחרת. ובשטמ"ק שם מביא בשם הרא"ם: ה"ג אלו הייתי יודע שבנות שבע בתוכה לא הייתי נודר אלא משאר הכלכלה, והכי אית' <b>בתוספת'</b> וכו'. והעיר רבינו: וקש' קצת דמאי ס"ד דמקשה, דהא הכי תניא בתוספת'. ונראה שלפני הרא"ם היתה הגירסא השניה שהביא המאירי, והגיה אותה ע"פ התוספתא. והרגיש רבינו שלפי גירסא זו הסוגייא מתפרשת לנכון, ואין בה אלא "קצת" קושי, משום שהמקשה סבר שהמאמר "לא הייתי נודר אלא משאר הכלכלה" הוא ביטוי לכוונתו הכללית שלא היה נודר אלא מן השאר גרידא, והיה אומר במפורש שנודר רק מן השחורות והלבנות, ודחו שכוונת המאמר כפשוטו, שהיה אומר כן: לא הייתי נודר אלא משאר הכלכלה ("כל הכלכלה אסורה") ובנות שוח מותרות. ועיין במשנתנו פ"ג סמ"ב, ובסוגיית הבבלי שם (הנ"ל), ומ"ש להלן.
<small>11-12.</small> <b>נדר מן הבצלים, אמ', אילו הייתי יודע שהכופרי יפה ללב לא הייתי נודר אלא משאר בצלים, הותר בכופרי ואסור בשאר בצלים. </b>וכ"ה בד. ובכי"ע: לא הייתי נודר אלא <b>בבני בצלים</b> וכו'. עיין מ"ש על כ"ז לעיל פ"ג, שו' 33, ד"ה מן הבצלים, ובהערה 58 שם.<br>וברייתא זו אף היא מדברי ר' נתן הנ"ל, ויש כאן נדר שמקצתו קיים ומקצתו בטל, עד שבא ר' עקיבא ולימד, כלהלן. והבבלי כ"ז א' קיצר, שהרי המשא והמתן שם על הרישא קיים גם על הסיפא, ולעיל שם (כ"ו ב') הקשו ממשנתנו שנביא בסמוך.<br>ובמשנתנו פ"ט מ"ח: קונם בצל שאני טועם שהבצל רע ללב, אמרו לו הלא הכפרי יפה ללב, הותר בכפרי, ולא בכפרי בלבד הותר אלא בכל הבצלים וכו'. ובמשנתנו אמר במפורש שהוא נודר משום שהבצל רע ללב. ועיין מה שכתבנו לעיל פ"ג הנ"ל.
<small>12-13.</small> <b>עד שבא ר' עקיבא ולימד שהנדר שהותר מקצתו הותר כולו. </b>משנתנו פ"ט סמ"ו, בבלי כ"ז א' (מן הברייתא שלנו). ובמשנתנו פ"ג מ"ב: נדרי שגגות וכו', ראה אותן אוכלין תאנים ואמר הרי עליכם קרבן, ונמצאו אביו ואחיו (כלומר, אף הוא נדר שגגה). והיו<sup class="footnote-marker">8</sup><i class="footnote">כלומר, אם היו, עיין במאירי שם ומ"ש מהרי"ן אפשטין במבוא לנוה"מ, עמ' 1109.</i> עמהן אחרים, בית שמאי אומרים הן מותרין ומה שעמהן אסורין, ובית הלל אומרים אלו ואלו מותרין. ובירושלמי שם ה"ב, ל"ח ע"א: ר' שמעון בר לקיש בעא קומי ר' [יוחנן מה]<sup class="footnote-marker">9</sup><i class="footnote">כצ"ל, כמו שהשלים לנכון בשערי תורת א"י. ועיין בק"ע שם.</i> בא ר' עקיבה להוסיף על דברי בית הלל וכו', אמר ליה מה אם תמן נדר שהוא צריך חקירת חכם את אמר נדר שבטל מקצתו בטל כולו, כאן שאינו צריך חקירת חכם לא כל שכן (כלומר, וכולם מודים בכך). ר' יוסי בשם ר' הילא משם נדר טעות, שאילו הייתי יודע שאבא ואחי שם לא הייתי נודר, כלומר, לא הייתי נודר כלל, עיין בירושלמי פ"ט ה"ו, מ"א ע"ג, הנ"ל. ולפ"ז אינו עניין לדברי ר"ע כאן. ובירושלמי פ"א ה"א, ל"ו ע"ג: מה מקיים ר' עקיבה ככל היוצא מפיו יעשה, מיכן לנדר שבטל מקצתו בטל כולו. ולית ליה לר' ישמעאל כן ? כולה מן תמן וכו', אית ליה מיכן לנדר שבטל מקצתו בטל כולו. ועיין בירושלמי נזיר פ"ג ה"ב, נ"ב ע"ג, ובשי"ק שם, ד"ה אם, ובשי"ק רפ"א, ד"ה מיכן. ועיין ברא"ש פ"ג סי' ח' (בנדר מבשר ויין שלא <b>היו לפניו</b>), ובירושלמי ברכות פ"ה ה"ב, ט' ע"ב, תענית פ"א ה"א, ס"ג רע"ד, ומ"ש במשנה למלך פ"ד מה' נדרים הי"א ובפרשת דרכים, דרך ה' (השם), דרוש כ"א, ד"ה וראיתי בירושלמי, ומ"ש בגליון הש"ס בירושלמי ברכות ותענית. ועיין מ"ש להלן בסמוך. 
<small>13-14.</small> <b>כיצד, אומ' קונם שני נהנה לכלכם, והותר אחד מהם הותרו כולם. </b>וכ"ה בד ובמשנתנו פ"ט מ"ז. ובכי"ע חסרה בבא זו, ואפשר שהשמיטוה משום שהיא פיסקא ממשנתנו. ולפי פשוטה של משנתנו והתוספתא כאן מדברים בנדר שהותר ע"י חכם, וכן מוכח מן הירושלמי פ"ג סה"ב, ל"ח ע"א הנ"ל. אבל בבבלי כ"ו א' משמע שפירשוה שהותר אחד מהם מפני שהיה כאן נדר טעות (כגון שהיה אביו, או אחיו). ועיין היטב במאירי שם ובשטמ"ק שם בשם הרי"ץ, ובפי' הרא"ש ס"ו א', ד"ה קונם, ובר"ן כ"ה ב', ד"ה תנן התם, וברשב"א שם. ועיין בקרן אורה כ"ו ב'.<br>ובר"ן כ"ו סע"ב הביא בשם "איכא מ"ד" שכל העניין של מעמיד ומשנה לרבה הוא דווקא בשיש כאן צד טעות, כגון שהיה אביו או אחיו ביניהם, אבל בשאלת חכם כולי עלמא מודי שנדר שבטל מקצתו בטל כולו בלי שום הגבלות. וכן משמע מדברי הר"מ פ"ד הי"א ומדברי הטור בסי' רכ"ט, כמו שהכריע הרשד"ם בשו"ת יו"ד סוף סי' צ"א. ומשנתנו והתוספתא מתפרשת כפשוטה בלי שום הגבלות. ועיין רשב"א כ"ז א', ד"ה וראיתי לאחד מגדולי הפוסקים. ועיין בקרן אורה כ"ו ב' הנ"ל, אבל בירושלמי לא נזכר כלל החילוק בין משנה ומעמיד.
<small>14-15.</small> <b>שני נהנה לזה לזה ולזה, והותר האמצעי, הימנו למטה מותר, הימנו למעלה אסור. </b>בד: שאני נהנה לזה ולזה והותר וכו'. ובכי"ע: כיצד אמ' קונם (עיין מ"ש לעיל, ד"ה כיצד) שאני לזה ולזה ולזה הותר וכו'. והנכון הוא כבכי"ו, או כי"ע, עיין מ"ש להלן, ד"ה ואשר. ובמשנתנו פ"ט מ"ז: שאיני נהנה לזה ולזה, הותר הראשון, הותרו כולן, הותר האחרון, האחרון מותר וכולן אסורין, הותר האמצעי, הימנו ולמטה מותר, הימנו ולמעלה אסור. ברם הבבא האחרונה אינה מגוף המשנה, ואינה ברוב הנוסחאות, ונוספה ע"פ התוספתא, עיין במבוא לנוה"מ למהרי"ן אפשטין, עמ' 479, הערה 1. וכן הביאוה בירושלמי פ"ט ה"ו, מ"א ע"ג, בשם תני. ועיין גם בבבלי כ"ו ב' ובגליון שם, ס"ו א' ובגליון שם. וכן בה' המיוחסות להרי"ף פ"ג שם: דקתני בתוספתא הותר האמצעי הימנו ולמטה מותר וכו'. וכן במאירי שם (הוצ' ר"א ליס, עמ' קי"ג): והוא שאמרו בתוספתא הותר האמצעי הימנו ולמטה מותר וכו'. וכוונת רבותינו היתה לציין שהברייתא שבבבלי היא בתוספתא למשנתנו. וכן מוכח גם מן התוספתא כאן, שאם לא כן לא הוסיפה כלום על משנתנו. ועיין ירושלמי נזיר פ"ד ה"א, נ"ג ע"א, ובבלי שם כ"א א'.<br>ואשר לגירסא "לזה לזה ולזה" כ"ה גם בכ"י קויפמן וקטעים מן הגניזה (עיין מבוא לנוה"מ למהרי"ן אפשטין, עמ' 479). ובשאר נוסחאות מטיפוס א"י: לזה ולזה ולזה (כגי' כי"ע כאן). אבל לפני הבבלי כ"ו א'-ב' היתה הגירסא במשנתנו רק שתי פעמים. ברם בתוספתא ששנתה "אמצעי", הרי לפנינו שלשה אנשים, וממילא פשוט שצ"ל שלש פעמים לזה. ועיין במבוא לנוה"מ למהרי"ן אפשטין, עמ' 478.<br>ולעצם העניין משנתנו והתוספתא לכאורה מחוסרות הבנה, ולמה אם הותר הראשון הותרו כולן, ואם הותר האחרון אינו מותר אלא הוא, וממה נפשך אם אנו דנים את הנדר כנדר אחד, אין הבדל מי הותר, ונדר שבטל מקצתו בטל כולו, ואם כל אחד דינו כנדר מיוחד (מפני שלא אמר כולכם, והקונם הוא לכל אחד לחוד,<sup class="footnote-marker">10</sup><i class="footnote">ועיין בצפנת פענח פ"ז מה' נדרים הי"א.</i> ועיין מ"ש להלן), הרי אפילו הותר הראשון, למה הותרו האחרונים. ובבבלי כ"ו ב' מעמידה בתלאן זה בזה, ואמר פלוני כפלוני, וממילא אם הותר העיקר נפל הטפל, עיי"ש. אבל בירושלמי אין זכר לכך.<sup class="footnote-marker">11</sup><i class="footnote">ופשיטא שאינו עניין למשנת נזיר פ"ד מ"א, עיין בירושלמי ובבבלי שם, שהרי שם משמע אף מצד הלשון שיש כאן תליית אחד בשני.</i> ובר"מ פ"ד מה' נדרים הי"א העתיק את לשון המשנה, ולא הזכיר כלל את פתרון הבבלי שבתלאן זה בזה אנן קיימין, וכבר תמהו על כך נושאי כליו. ועיין בלחם משנה במקומו. ויפה באר במרכבת המשנה פ"ה מה' אישות הכ"ו שלשיטת הר"מ אין הבבלי מגיה את משנתנו, אלא מפרש שבכגון דא שלא אמר קונם לכל אחד, כל אחד נאסר משום יד, והוי ליה כאילו אמר פלוני כפלוני. ואעפ"י שהם נדרים מיוחדים, מ"מ מכיוון שכוונתו להתפיס אחד בשני, אם בטל העיקר בטל הטפל. ולפ"ז מתבארות המשנה והתוספתא כפשוטן, ואין כאן הגבלה ל"כגון שתלאן", אלא שהנודר בלשון זו דינו כתלאן. ועיי"ש שבאר את סוגיות התלמוד שנראות כסותרות לפירוש זה. ועיין בצפנת פענח שם במקומו ומ"ש להלן, שו' 18–19, ד"ה הותר, וד"ה ובכי"ע, ושו' 19–20, ד"ה ברם ואילך. ועיין בירושלמי שבועות פ"ה ה"ג, ל"ו ע"ב, ונזיר פ"ד ה"ג, נ"ג ע"ב, ובנועם ירושלמי שם.
<small>15-16.</small> <b>קונם שני נהנה לפל', ושהא כדי דבור, וחזר ואמ' לפל', הוא אסור בראשון ומותר בשיני. </b>כע"ז להלן נזיר פ"ג ה"ב, בבלי שם כ"א רע"א, עיי"ש. 
<small>16-17.</small> <b>כמה הוא כדי דבור, כדי שאילת שלום הרב לתלמיד. </b>וכ"ה ("הרב לתלמיד") גם בד, ופירושו: אצל התלמיד, ועיין להלן, ד"ה ובירושלמי. אבל הנכון הוא בכי"ע שחסר שם "הרב לתלמיד", וכ"ה (כגי' כי"ע) להלן נזיר פ"ג ה"ב בכל הנוסחאות, והכוונה לשאילת שלום סתם, לשאילת שלום בין אדם לחבירו, כמשנת תענית ספ"א ועוד.<br>ובירושלמי ברכות פ"ב ה"א, ד' ע"ב: וכמה הוא כדי דיבור, ר' סימון בשם ר' יהושע בן לוי כדי שאילת שלום בין אדם לחבירו. אבא בר בר חנה בשם ר' יוחנן כדי שאילת שלום בין הרב לתלמיד, ויאמר לו שלום עליך רבי. וכע"ז בשרי"ר שם, עמ' 6, שו' 8, ובמקבילות במו"ק פ"ג ה"ז, פ"ג ע"ג, נזיר פ"ד ה"א, נ"ג ע"א, שבועות פ"ב סה"ד, ל"ד ע"א.<sup class="footnote-marker">12</sup><i class="footnote">ושם: אבא בר הונא, ובשרי"ר ברכות הנ"ל (בפנים): אבא בר חנה.</i> ובבבלי נזיר כ' ב': וכמה כדי שאלת שלום, כדי שאומר שלום <b>תלמיד לרב</b> וכו', תניא נמי הכי וכו', וכמה כדי דבור כדי שאילת שלום <b>תלמיד לרב</b>. ועיין בבלי מכות ו' א' ושבועות ל"ב א', ודק"ס שם. ובבבלי ב"ק ע"ג ב': כדי שאילת תלמיד לרב שלום עליך רבי <b>ומורי</b>. וכן מעתיק בר"ח שבועות י"ז א' בשם הירושלמי שבועות הנ"ל. אבל המלה "ומורי" אינה בכמה כתי"י שבבבלי ב"ק, עיין דק"ס שם, עמ' 163, הערה ת'. וכן ברש"י, בתוספות ובפי' הרא"ש נזיר כ' ב'. וכן פסק הר"מ בפ"ב מה' שבועות הי"ז, ובחנם תמה עליו בשו"ת מקום שמואל סי' מ"ג.<sup class="footnote-marker">13</sup><i class="footnote">אח"כ צ"ל שם: סי' מ"ד במקום: סי' מ"ג.</i> ואשר לתמיהתו מבבלי ברכות ג' א', תשובה לשאלת הרב שאני, עיין ר"מ פ"ה מה' ת"ת ה"ה.<br>ועיין מ"ש מהרי"ן אפשטין במבוא לנוה"מ, עמ' 478.
<small>17-18.</small> <b>קונם שני נהנה לפלני ועוד לפלני, או שאמ' לפלני ופלני קונם שני נהנה לו, הרי אילו שני נדרים. </b>עיין מ"ש להלן פ"ז, שו' 24–26, ד"ה אמרה קונם, וד"ה ונראה. ואם אמר "לפלני ופלני קונם שני נהנה" דינו כאילו אמר "קונם שאני נהנה לפלוני ופלוני". וכן אמרו בירושלמי שבועות פ"ה ה"ג, ל"ו ע"ב: דברי חכמים הזכיר שבועה בתחילה, או הזכיר בסוף ולא הזכיר תחילה, על דעתין דרבנן מביא קרבן על כל אחת ואחת. ועיין מ"ש להלן בסמוך. ועיין במשנתנו פ"ט מ"ז ובתוספות ס"ו א', ד"ה שאני נהנה לזה קרבן. 
<small>18-19.</small> <b>הותר הראשון הותר השיני [הותר השני] לא הותר הראשון. </b>המושלם במרובעים חסר בגוף כי"ו, אבל ניתן שם סימן שיש כאן חסרון, וצריך להשלימו מן הגליון. ובגליון: הות... (השאר חתוך), וקרוב לוודאי שצריך להשלים כנ"ל. ובד: הותר הראשו' הותר השני, לא הותר הראשון לא הותר השני, והיא בוודאי גירסא משובשת. ולפי גירסת כי"ו בבא זו דבוקה לרישא, והיינו כשאמר: קונם שני נהנה לפלני ועוד לפלני, ואעפ"י שהם שני נדרים, מ"מ כיון שאמר "ועוד" משמע מלשונו שתלה את השני בראשון, ואם הותר הראשון הותר השני, ודינו כאילו אמר קונם שני נהנה לזה ולזה, עיין מ"ש לעיל, שו' 14–15, ד"ה ולעצם. ועיין מ"ש להלן פ"ז, שו' 24–26, ד"ה אמרה קונם ואילך. אבל שם מסורת ד וכי"ו לשיטתם שגרסו: ועוד ענבים שני טועמת, עיין מש"ש.<br>ובכי"ע: הותר השיני הותר הראשון, הותר הראשון ולא הותר השיני. וגירסא זו נראית יותר מקורית, ולפיה בבא זו דבוקה לסיפא, לאומר "לפלני ופלני קונם שני נהנה", וכאן הרי השני עיקר והראשון טפל, ולפיכך אם הותר השני הותר הראשון, אבל לא להפך. ועיין מ"ש לעיל, שו' 14–15, ד"ה ולעצם הנ"ל.

Halakhah 2

<small>19-20.</small> <b>קונם שני נהנה לפלני ולכל מי שנשאלין לו עליו, נשאלין לו על הראשון וחוזרין ונשאלין לו על השיני. </b>וכ"ה בד. וכן בבבלי צ' א': קונם שאיני נהנה לפלוני ולמי שאשאל עליו, נשאל על הראשון ואח"כ נשאל על השני. אבל בכי"ע: נשאלין לו על הראשון <b>ואין</b> נשאלין לו על השיני. וכן בירושלמי פ"ה רה"ד, ל"ט ע"ב: קונם שאיני נהנה לך, לנשאל לו עליך, נשאל על הראשון ואינו נשאל על השיני.<sup class="footnote-marker">14</sup><i class="footnote">כגי' כי"ע בתוספתא.</i> אית תניי תני נשאל בין על הראשון בין על השיני. שמואל בריה דר' יוסף בי ר' בון אמר כמאן דאמר לאחר האיסר, ברם כמאן דאמר לאחר הנדר, נדר שבטל מקצתו בטל כולו. ועיין בנוע"י שהפך את הגירסא ע"פ הבבלי, ועיין במחנה אפרים ה' שבועות סי' ט'.<br>ברם בירושלמי אין השאלה כלל על סדר ההיתר ועל איזה נדר נשאל תחילה, והמחלוקת היא אם זקוק להתיר את שניהם, או שמספיק להתיר את אחד מהם, וממילא בטל השני משום נדר שבטל מקצתו בטל כולו. אלא שבירושלמי "אחר הנדר" פירושו הדיבור האוסר ("קונם", "קרבן" וכדומה), ו"אחר האיסר" פירושו הדבר הנאסר, או אחר חלות האיסור, עיין מ"ש להלן פ"ז, שו' 30–32, ד"ה אשת איש, וד"ה אולם, ועיין מ"ש לעיל שם, שו' 24–26, ד"ה אמרה קונם תאינה. ומפרש הירושלמי שלמ"ד אחר הנדר, אם אסר עליו שני דברים בדבור אחד הרי נדר שבטל מקצתו בטל כולו, אבל למ"ד אחר האיסר הוי ליה כאילו חזר פעמיים את דיבור האוסר, ואין אנו אומרים נדר שבטל מקצתו וכו'. ושיטת התוספתא כאן היא שבכגון דא הם שני נדרים (עיין לעיל בהלכה שלעיל ומש"ש), ואין אומרים נדר שבטל מקצתו בטל כולו, אלא שלעיל תלה אחד בשני (עיין מ"ש לעיל), אבל כאן הרי אמר במפורש שאוסר על עצמו גם את הנאת החכם הנשאל אם ישאל על נדרו, כלומר אפילו אם יותר הנדר הראשון עדיין רוצה בשני, וממילא אין לומר כאן נדר שבטל מקצתו בטל כולו.<br>ובבבלי הנ"ל רצו לפרש שנשאל מתחילה על הנדר לפלוני, ואינו יכול להשאל על הנדר מן החכם, שהחכם עדיין לא נאסר ואין נשאלין לפני שחל האיסור. ודחו שמלשון הברייתא אין הוכחה ואפשר לפרשה נשאלין ראשונה על האחד ואח"כ על השני. ובשו"ת הר"ן סי' י"ז פירש שבבבלי נקיט לה סתמא, ובאמת לר"ש צ"ל קונם פעמים (בשני הנדרים), אלא דהתם לאו בההוא דינא עסיק.<sup class="footnote-marker">15</sup><i class="footnote">ועיין בהגהות הרש"ש צ' א', ונעלמו ממנו לפ"ש דברי הר'ן בתשובה. ועיין בתוספות פ"ז ב', ד"ה ר"ש. אבל בתוספות רי"ד שם סי' י"ט: והכא לא אמרה אלא קונם אחר, כיון שאמרה פעמים שאני טועמת פרטיהון, ושני נדרים הן. ועיין בקרן אורה פ"ז רע"ב, ד"ה אמרה.</i> ברם בתוספתא כאן לפי גירסת כי"ו וד משמע כמו שרצו לפרש בבבלי שנשאלין תחילה על הפלוני, אבל לא על החכם, שעדיין לא נאסר, דעיקר הברייתא כאן לפי מקומה בא ללמדנו, שבכגון דא יש כאן שני נדרים, ואין אומרין הותר הראשון הותר השני, ודלא כר' שמעון.<br>וגירסת כי"ע היא כמסורת הירושלמי. ואע"פ שכבר הוכחנו בכמה מקומות שנוסחאות הטופסים השונים של התוספתא מבוססות על שתי מסורות עתיקות,<sup class="footnote-marker">16</sup><i class="footnote">ואין לפנינו תיקון סופרים גרידא, עיין מ"ש לעיל במבוא לח"א, ריש עמ' כ'.</i> מ"מ בנידון שלפנינו נראה שהעיקר כגירסת ד וכי"ו, שהרי שיטת התוספתא בעניינינו כאן שהולכין אחר חלות האיסור, ואין אומרין בכגון דא נדר שבטל מקצתו בטל כולו.

Halakhah 3

<small>21.</small> <b>נתכוון לידור בעולה, ונדר בנזיר, בקרבן, ונדר בשבועה, מותר. </b>וכ"ה בד ובכי"ע. וכן בר"מ פ"ב מה' נדרים ה"ב: אבל המתכוין לנדור בנזיר, ונדר בקרבן, בקרבן, ונדר בנזיר, בשבועה, ונדר, או שנתכוון לנדור, ונשבע, או שנתכוון לומר תאנים, ואמר ענבים, הרי זה מותר בשניהם, ואין כאן נדר. ועיין במדרש הגדול מטות, עמ' ש"ט. ובשו"ת הרלב"ח סי' נ"ו ציין לתוספתא כאן.<br>ומלשון הר"מ שצרף לתוספתא שלנו גם "נתכוון לומר תאנים ואמר ענבים" ברור שפירשה שנכשל בלשונו, והתכוון לבטא "קרבן", ואמר בטעות "נזיר", וכפי שהבין לנכון בשו"ת הרלב"ח הנ"ל. ולפ"ז אם אמר בכוונה "נזיר" במקום "קרבן", וכיוון לקרבן, הרי הוא אסור, כפסק הר"מ בפ"א מה' נזירות הי"א, ועיי"ש ה"י, בהשגות, במגדל עוז ובכ"מ שם. ועיין בפיה"מ נזיר פ"ב מ"א, ועיין מ"ש להלן.<br>ברם בשיטת בני א"י צריך לפרש שאפילו אמר בכוונה "נזיר" במקום "קרבן", ונתכוון לקרבן לא אמר כלום. ואמרו במשנת נזיר פ"ב מ"ג: מעשה באשה אחת שהיתה שכורת (או: שכולת),<sup class="footnote-marker">17</sup><i class="footnote">עיין בפירושו המצויין של מהרי"ן אפשטין במבוא לנוה"מ, עמ' 718.</i> ומזגו לה את הכוס, ואמרה הריני נזירה ממנו, אמרו חכמים לא נתכוונה אלא לומר הרי הוא עלי קרבן. ואמרו עליה בירושלמי שם (פ"ב ה"ג, נ"ב ע"א): ר' ירמיה בשם ר' זעירה אפילו לשון קרבן אינו,<sup class="footnote-marker">18</sup><i class="footnote">בניגוד לשיטת הבבלי שם י"א א' ("כמאן דאמר הרי עלי קרבן הוא").</i> למה שאינו קובע עליו לא נזירות בלשון קרבן,<sup class="footnote-marker">19</sup><i class="footnote">בספרי נשא פי' כ"ב, ריש עמ' 26: <b>כי יפליא לנדור נדר</b>, או אפילו נדר בקרבן יהיה נזיר, ת"ל <b>נזיר</b>, עד שידור בנדרו של נזיר, ועיין בהערות שם. ובירושלמי נזיר פ"א ה"א, נ"א ע"א: אם במתכוין ליזור, אפי' אמ' שאזכיר פת אהא נזיר, נזיר. ושם הכוונה שהתנה לעצמו מתחילה ש"פת" אצלו כינוי לנזירות, כפי שמוכח מלשון הירושלמי (והוא הדין אף אם יתנה ש"נזיר" אצלו כיניו לקרבן, יהא אסור, אם נתכוין לקרבן, אבל אשה זו אמרה "נזירה" אך ורק כדי להטעות את המפצירים בה לשתות יין). ועיין בשי"ק שם, ר"ה אפי' אמר שאזכיר פת.</i> ולא קרבן בלשון נזירות. וכן אמרו לעיל שם (ה"א, נ"א ע"ד): כל הלשונות משמשין לשון נזירות, חוץ מלשון קרבן, כל הלשונות משמשות לשון קרבן, חוץ מלשון נזירות.<sup class="footnote-marker">20</sup><i class="footnote">ועיין לעיל שם בירושלמי, ולהלן שם בסוף ה"א, ולשיטת הירושלמי אין מחלוקת אליבא דב"ה באמר הריני נזיר מן הגרוגרות וכו', שאינו לא נרור ולא נזור. ועיין בתיו"ט רפ"ב ובשי"ק שם, ד"ה וב"ה.</i> ונראה שמטעם זה תפסה התוספתא כאן עולה ונזיר. והוא הדין בשבועה ונדר, כלומר אם נתכוון להשבע ואמר קרבן, אינו כלום, וכן אם נתכוון לאסור את החפץ באיסור חפצא גרידא, ואמר שבועה לא אמר כלום.
<small>21-22.</small> <b>בעולה, ונדר בקרבן, בחרם, ונדר בהקדש, אסור. </b>וכ"ה בכי"ע (ובד יש כאן חסרון ושיבוש). וכן בר"מ פי"ד מה' מעשה הקרבנות הי"ב: המתכוין לומר הרי <b>עלי</b> עולה, ואמר שלמים, או שנתכוון לומר הרי <b>זו</b> עולה, ואמר שלמים, לא אמר כלום (משנתנו בתרומות פ"ג מ"ח). נתכוון לנדור בעולה, ואמר קרבן, לנדור בחרם, ואמר הקדש, דבריו קיימים, שהעולה קרבן והחרם הקדש וכו', כלומר, שהרי אין פיו סותר כאן את כוונתו, והרי אפילו גמר בלבו חייב להביא אם אין פיו סותר את לבו (עיין להלן שם), עיין בבלי שבועות כ"ו ב'. ונושאי כלי הר"מ לא הראו את מקורו, ולנכון העיר הרשי"ח קניבסקי שליט"א (בספרו קרית מלך על הר"מ במקומו), שמקורו מן התוספתא כאן. 

Halakhah 4

<small>22-24.</small> <b>נדר בנזיר בקרבן ובשבועה, פותחין לו פתח אחד על כולן. אם אמ' נדרתי ואיני יודע באי זה משניהם נדרתי, פותחין לו פתח אחד בעל כולם. </b>וכ"ה ("באיזה משניהם וכו' פתח אחד בעל כולם") גם בד. ובכי"ע: ואיני יודע מה נדרתי פותחין לו על כולם. ומלשון זו של כי"ע משמע שיש הבדל בין הרישא ובין הסיפא, וברישא "פתח אחד על כולם", ובסיפא "פותחין לו על כולם". ואעפ"י שאנו יכולים לפרש גירסא זו, מ"מ מחוור יותר שיש כאן השמטה בט"ס, וצריך להשלים בכי"ע גם בסיפא: [פתח אחד] על כולם.<br>וכן בר"מ פ"ד מה' נדרים הי"ב: נדר בנזיר ובקרבן ובשבועה, או שנדר ואין ידוע באי זה מהן נדר, פתח אחד לכולן. וברור שגרס כגירסא שלפנינו. והכוונה שפותחים לו בפתח אחד לכולם, כלומר אילו ידעת כך וכך לא היית נודר לא בנזיר ולא בשבועה ולא בקרבן,<sup class="footnote-marker">21</sup><i class="footnote">הסדר של התוספתא הוא לאו בדווקא, עיין ירושלמי פ"א ה"א, ל"ו ע"ד, ור"ן כאן י"ח א', והר"מ נקט את לשון התוספתא.</i> ואין צורך בפתח מיוחד לכל אחד ואחד, ומתירים לו התרה אחת לכולם. וכן אם אמר שנדר באחד מהם ושכח במה נדר, והוא צריך לנהוג באיסור בכולם מחמת ספק, פותחין לו פתח אחד כנ"ל. ועיין מ"ש להלן פ"ו, שו' 2–3, סד"ה ובבבלי, וד"ה ובשו"ת המיוחסות. ועיין בשו"ת הרלב"ח סי' קל"ט.

Halakhah 5

<small>24-26.</small> <b>הנודר מן העיר, ונשאל לחכם שבעיר, ואינו חושש שמא נשאל על פי עצמו. מישראל, נשאל לחכם שבישראל, ואינו חושש שמא נשאל על פי עצמו. </b>בד ובכי"ע בין ברישא ובין בסיפא: נשאל לחכם וכו'. וכל הברייתא בחי' הרשב"א פ"ב סע"ב, ונשמטה שם הסיפא ע"י הדומות, וישנה לנכון בהבאה בשם הרשב"א בשטמ"ק פ"א סע"ב. וכ"ה במאירי שם (הוצ' ר"א ליס, עמ' רפ"ה) ובנ"י ע"ז ב', ובכולם: <b>ונשאל</b> לחכם שבעיר אינו חושש וכו' <b>ונשאל</b> לחכם שבישראל אינו חושש וכו'. ועיין מ"ש ע"ז להלן, ד"ה ברם.<br>ובירושלמי פ"ה ה"ד, ל"ט ע"ב: קונם הנייתי על בני עירי אינו נשאל לזקן שיש שם, הניית בני עירי עלי נשאל לזקן שיש שם. אית תניי תני אפילו על קדמיית' נשאל, שאינו כמיפר נדרי עצמו. וכן הביאו את הירושלמי ברשב"א ובמאירי הנ"ל ובתשב"ץ ח"ב סי' קס"ג, ובלי "אית תניי תני וכו'" גם ברמב"ן וריטב"א ע"ט ב', ר"ן פ"א ב' ועוד. ובשו"ת הרשב"א ח"ז סי' ק"ט, בשאלת השואל: כדתניא בתוספת' <b>המדיר</b><sup class="footnote-marker">22</sup><i class="footnote">כ"ה בכ"י בריטיש מוזיאום Add. 22090 (ע"פ הצילום שבידי ידידי הרח"ז הלוי דימיטרובסקי). ולפנינו: המודר. ועיין מ"ש במחברתי תשלום תוספתא, סוף עמ' 49.</i> הנאה את בני העיר אינו נשאל לזקן שבעיר וכו', וכדתניא התם המודר הנאה מבני העיר נשאל לזקן שבעיר. וכנראה שצ"ל בשאלה: כדתניא בירושלמי וכו', או שהכוונה לברייתא שבירושלמי שקראוה ע"פ מקורה "תוספתא" כרגיל אצל הראשונים.<sup class="footnote-marker">23</sup><i class="footnote">עיין במחברתי הנ"ל, עמ' 50, שם עמ' 6 ואילך.</i> והשיב הרשב"א שמי שנשבע שלא יתמנה גבאי ולא יהא במינוי העיר, הוא נהנה מחמת כבוד השררה ובני העיר נהנים שמלאכתן נעשית על ידו, ומסיק: ולפיכך הוא נהנה והקהל נהנין, ואינו נשאל לבני העיר. ופסק רבינו כרישא של הירושלמי שאם אסר את בני העיר מליהנות לו אינו נשאל לחכם שבעירו. וכן משמע מדברי הרמב"ן הנ"ל ועוד שלא הביאו כלל את ה"אית תניי תני" שבירושלמי, ולפ"ז המדיר את בני עירו אינו נשאל לזקן שבעיר.<br>ובפי' הר"א מן ההר, עמ' קס"ח: ירושלמי. לזקן שיש שם. דנדרי עצמו נינהו, שהוא מתיר נדר חבירו כדי שיהא מותר בהנאתו. נשאל לזקן. שאין כאן נדרי עצמו, שהרי החכם היה מותר בנשאל. וכן כתב המאירי והריטב"א הנ"ל והריב"ש בשו"ת שלו סי' ת"ו וסי' תס"א וסי' תקי"א. ובמאירי שם כתב: ויראה לי שאפילו אמר בפרט, הנאת פלני עלי, יכול אותו פלני ליזקק לו וכו', ומ"מ יראה שאף לדעת זו (כלומר, לאית תניי תני שבירושלמי) אם נדר על הזקן בפרט, ר"ל שאמר לו הנאתי עליך, אין אותו המודר יכול ליזקק לו. ועיין גם בפי' הרנב"י בשטמ"ק פ"א ב' ובנ"י ע"ט סע"ב, ומ"ש להלן, סד"ה ברם.<br>והר"מ בפ"ד מה' נדרים הי"ג פסק: הנודר מאנשי העיר ונשאל לחכם שבעיר, או שנדר מישראל והרי הוא נשאל לחכם שבישראל הרי נדרו מותר. ובפ"ז ה"ט פסק: אסר על עצמו הניית בני העיר אסור להשאל על נדרו לחכם מבני אותה העיר ההיא, ואם נשאל והתיר לו הרי נדרו מותר כמו שבארנו. ובפי' הר"א מן ההר, עמ' קס"ח הנ"ל, כתב: והר"ם כתב בפרק ז' שכשאסר על עצמו הנאת בני עירו אינו נשאל לאחד מהם שהרי הוא נהנה עתה מהם שבא ונשאל מהם, ואם נשאל נדרו מותר. נראה שפירש הירושלמי נשאל, אם נשאל דיעבד, אבל לכתחלה לא ישאל. ועיין בכ"מ בפ"ז וברדב"ז פ"ד הנ"ל ובשו"ת הרלב"ח סי' נ"ו וסי' נ"ח, ובמרכבת המשנה פ"ז מה' נדרים ה"ט.<br>ברם אין ספק שהר"מ בפ"ד פסק ע"פ התוספתא כאן, שהרי הבבא נדר מישראל אינה נמצאת אלא בתוספתא בלבד, ולא עוד שהי"ב והי"ג של הר"מ שם הן ה"ד וה"ה של התוספתא כאן, והעתיק את שתי ההלכות כמו שהן, אעפ"י שהי"ג לכאורה אין מקומה שם, אלא בפ"ז. ומשום כך חזר עליה במקומה, ורמז לפסקו בפ"ד. וכבר כתבנו במבוא לח"ג, עמ' י"ג, שהר"מ פוסק לפעמים ע"פ התוספתא נוסח כי"ו, בניגוד לכל הנוסחאות האחרות. והר"מ דייק בלשונו בפ"ד וכתב: <b>ונשאל</b> לחכם שבעיר וכו', <b>והרי הוא נשאל</b> לחכם שבישראל וכו', והוא כנוסח כי"ו בתוספתא, והיינו ברישא "ונשאל", ובסיפא נשאל. וחכם עדיף מנביא, והוא הרלב"ח בשו"ת שלו סי' נ"ח (קרוב לסופו) שכתב: גם עם זה נדייק לשון הרמב"ם ז"ל בפ' רביעי ששנה (=ששינה) בלשונו שכשנדר מאנשי העיר כתב <b>ונשאל</b> לחכם שבעיר, וכשנדר מישראל כתב והרי הוא נשאל וכו', והכוונה שהרב העתיק בכאן שני חלוקות התוספות, אמנם בראשון שנה (=שינה) מלשון התוספות שכתב ונשאל, ולא כתב נשאל<sup class="footnote-marker">24</sup><i class="footnote">הרלב"ח לא היתה לפניו כאן אלא גירסת הדפוסים של התוספתא, שנקטה בשתי הבבות "נשאל", כמו שכתבנו לעיל, ד"ה הנודר.</i> משום הירושלמי וכו', דכשנדר מן העיר יש לו תיקון להשאל על נדרו מחכם שחוץ לעיר, ולכן לכתחלה לא ישאל מחכם שבעיר, אמנם כשנדר הנייה מכל ישראל אין לו תקון, ולכן אפילו לכתחלה נשאל מחכם שבישראל.<sup class="footnote-marker">25</sup><i class="footnote">ואף בצפנת פענח פ"ז מה' נדרים ה"ט הבין כן בדברי הרמב"ם בפ"ד,</i> אבל לפי נוסח כי"ו לא שינה הר"מ כלל מלשון התוספתא. ומכאן שהדברים ברורים, שכל החשש הוא משום שמא נשאל על פי עצמו, כמפורש בתוספתא, וכפי שמוכח גם מן הירושלמי, כפי שראה בעצמו מרן בכ"מ בפ"ז הנ"ל. וכן ברור שהר"מ מדבר רק על המודר הנייה מבני העיר, והם מותרים בהנאתו, כפי שמוכיחה פשטות לשונו בפ"ד ובפ"ז. ואת דברי הירושלמי אינו מביא כלל.<sup class="footnote-marker">26</sup><i class="footnote">ואין להגיה בירושלמי (כמו שהביא הרלב"ח בשו"ת שלו סי' נ"ח, וכדעת בעל מרכבת המשנה פ"ז מה' נדרים ה"ט), שהרי הרמב"ן, הר"א מן ההר, הרשב"א, המאירי, המיוחס להריטב"א, הר"ן, הריב"ש, הרשב"ץ (ה"ב סי' קס"ג) הנ"ל כולם גרסו בירושלמי כגירסא שלפנינו. ובפי' הר"א מן ההר, עמ' קס"ט, סיים: ואעפ"י שלא הביא הר"ם קונם הנייתי על בני עירי, ודאי אסור להשאל לזקן שבאותה העיר, ואם נשאל אינו מותר וכו'.</i> ולכתחילה לא ישאל לחכם שבעיר, משום שהחכם נוגע בדבר, ואינו רוצה שמי שהוא יהא מודר הנאה ממנו, אבל בדיעבד התרתו קיימת. ואם נדר מישראל שאין לו ברירא אחרת נשאל לכתחילה, כלשון התוספתא בכי"ו. ובירושלמי פ"ט סה"א, מ"א ע"ג: ר' מנא נדר מן חמרא דאבוהי, אתא אבוהי סלק לגביה, א"ל אילו הייתי (צ"ל: היית) יודע דאנא מצטער נודר היית. א"ל לא. ושרא ליה. והוא כדעת הירושלמי שאפילו לכתחילה נשאל לזקן שבעירו, ואפילו אם נדר ממנו בפרט מותר לו להתיר את נדרו, כדעת המאירי שכתב כן מדעתו ("ויראה לי"), הרנב"י ונ"י, עיין מ"ש לעיל, ד"ה ובפי' הר"א מן ההר.<br>ובצפנת פענח פ"ז מה' נדרים ה"ט כתב: "ועיין בהך דנדרים דף צ' ע"א דמוכח שם דיכול לשאול, אף דאסר עליו הנאה בעלמא".<sup class="footnote-marker">27</sup><i class="footnote">כנראה שצ"ל: דעלמא, כלומר לכל מי שנשאל עליו.</i> ולא זכיתי לרדת לסוף דעתו, משום שבגמרא שם אינו מוכח כלל שנשאל לאותו חכם על שני הנדרים, ואפשר לפרש שנשאל על הראשון לחכם אחד, ונאסר בהנאתו, ואח"כ נשאל לחכם אחר על הנדר השני. ולפי דחיית התלמוד שם מותר לו להשאל תחילה על הנדר השני, וכאן הרי בוודאי אין שום נגיעה למתיר, שהרי הוא מותר בהנאתו, בין לפני השאלה בין לאחריה, משום שעדיין לא נשאל על נדרו הראשון, ואח"כ מותר לו אפילו לאותו חכם להשאל על הנדר הראשון, שהרי כבר בטל נדר השני, והוא מותר בהנאתו.

Halakhah 6

<small>26-27.</small> <b>ר' יהודה בן בתירה אומ' פותחין לו פתח לאדם בכבוד עצמו ובכבוד בניו. </b>וכ"ה ("ובכבוד בניו") גם בד ובכי"ע. ובמשנתנו פ"ט מ"ט: "פותחין לאדם בכבוד עצמו ובכבוד בניו" ולא נזכר שמו של התנא בשום נוסח. ובירושלמי שם (מ"א ע"ג): תני ר' יודה בן בתירה או' אין פותחין לאדם אלא בכבוד עצמו בלבד וכו', דלא תיסבור כר' יודה בן בתירה. ולפיכך קרוב בעיני שצ"ל לפנינו: <b>לבכבוד </b>בניו, כלומר, לא בכבוד בניו (כמו שהגיהו המפרשים), וכן מצוי במקורות שחברו את הלמי"ד השלילית למלה שלאחריה (דוגמת לחולין = לא חולין), עיין מ"ש לעיל, ח"ב, עמ' 726, 794, הערה 17, ח"ג, עמ' 498, ח"ה עמ' 1255, הערה 32, שם, עמ' 1328, ועיין בעיקר מ"ש לעיל ח"ב, עמ' 728, הערה 78, בשם תרגומו היוני של סומכוס. אבל אפשר ג"כ שהסופרים הוסיפו "ובכבוד בניו" משום שחשבוה לפיסקא ממשנתנו. ועניין הפתיחה התבאר במשנתנו הנ"ל. 
<small>27-28.</small> <b>אמ' לו ר' ישמעאל זכיתה בה ובכלים שעליה. </b>במשנתנו ספ"ט: ומעשה באחד שנדר מבת אחותו הנייה, והכניסוה לבית ר' ישמעאל וייפוה, אמר לו ר' ישמעאל, בני, לזו נדרת, אמר לו, לאו. והתירו ר' ישמעאל. באותה שעה בכה ר' ישמעאל ואמר: בנות ישראל נאות הן, אלא שהעניות מנולתן. ובירושלמי שם (מ"א ע"ג): עשה לה עין של זהב, שן של זהב, כלשון הזה אמר לו, זכה במה שעליה. ובבבלי ס"ו ב': תנא שן תותבת היתה לה ועשה לה ר' ישמעאל שן של זהב משלו. ופירש במיוחס לרש"י ששן התותבת שלה היתה עומדת בכיעור, והחליפה ר' ישמעאל בשן של זהב, ועיין גם בפי' ר"א מן ההר ובמאירי. אבל בכי"מ שם: תנא שן תותב' עש' לה ר' ישמע'. ולגירסא זו היתה חסרה לה שן לאשה זו, ור' ישמעאל עשה לה שן תותבת.<sup class="footnote-marker">28</sup><i class="footnote">אבל ברור שגם שם צ"ל: שן תותבת [של זהב] עש' לה, כגירסת כל המסורות, וכן משמע קצת מן ההספד על ר' ישמעאל, שהשתמשו בפסוק של ש"ב א', כ"ד ("עדי זהב"),</i> ואשר ל"עין של זהב" שבירושלמי, בק"ע מחק אותה, ועיין מ"ש ע"ז ד"ר יוליוס פרויס בספרו ביבליש־תלמודישע מדיצין וכו', עמ' 324, והוא העיר שם על האפיגרמה של XII .23) Martialis): בלי בושה את משתמשת בשנים ובשערות [במחיר] קנויות, ומה תעשי ביחס לעין, ליליאה, אותה אי אפשר לקנות. וספק גדול אם בזמנו של ר' ישמעאל כבר השתמשו בעין של זהב, עיין פרויס הנ"ל. 
<small>28-30.</small> <b>כשמת, מה היו אומ' לפניו, בנות ישראל על ר' ישמעאל בכינה המלבישכם שני עם עדנים המעלה עדי זהב על לבושכן. </b>וכע"ז גם במשנתנו ספ"ט. ובירושלמי ספ"ט: כתיב (ש"ב א', כ"ד) בנות ישראל על שאול בכינה וגו'. ר' יודה ור' נחמיה, חד אמר בנות ישראל ממש וכו'. ובבבלי ס"ו ב': כי שכיב ר' ישמעאל פתח עליה ההוא ספדנא הכי, בנות ישראל על ר' ישמעאל בכינה, המלבישכן וכו'. אבל בכי"מ חסר כ"ז, ושם: תנא שן תותבת עש' לה ר' ישמע' (עיין מ"ש לעיל). וכשמת ר' ישמעאל (ולא יותר). ועיין מ"ש מהרי"ן אפשטין במבוא לנוה"מ, עמ' 687. 

Chapter 6



Halakhah 1

<small>1.</small> <b>ר' יוסה בי ר' יהודה ור' לעזר בי ר' שמעון או' הפר נדרים מעת לעת. </b>ברשב"א ע"ג סע"א ובר"ן ע"ג א' כל הברייתא בשם התוספתא. וכן הובאה הברייתא בירושלמי פ"י ה"י, מ"ב ע"א, ובבבלי שבת קנ"ז א', כאן ע"ו ב', ע"ז א'. ובמשנתנו ספ"י: הפרת נדרים כל היום. יש בדבר להקל ולהחמיר וכו'. ועיין במשנת שבת פכ"ד מ"ה ובתוספתא שם פי"ז הכ"ד, עמ' 85. ובשאילתות סי' קל"ו גרס בבבלי ע"ו ב': תניא הפרת נדרים כל היום <b>דברי רבי</b>. ר' יוסי בר' יהודה וכו'. ולפ"ז משנתנו כרבי. ועיין להלן בבבלי שם. ויש שגרסו שם: הלכה כאותו הזוג, עיין בפי' הרא"ש במקומו, ובדק"ס שבת קנ"ז א', עמ' 387, הערה ד', ובפסקי רי"ד שם, הוצ' וורטהיימר־ליס, עמ' תקס"ה, ובהערה 137 שם. ועיין גם בשו"ת הרשב"ש סי' תקכ"ד, ק"ד ע"א.<br>ובספרי מטות פי' קנ"ו, הוצ' הרח"ש הורוביץ, עמ' 208: <b>מיום אל יום</b>, שומע אני מעת לעת, ת"ל וכו' <b>ביום שמעו</b>. ר' שמעון בן יוחי אומר מעת לעת, שהרי אמרה תורה <b>מיום אל יום</b>. ועיין בבלי ע"ו ב'. ולפ"ז הולך ר' לעזר בר' שמעון בשיטת אביו.
<small>2-3.</small> <b>כיצד, היו על אשתו חמשה נדרים, או שהיו לו חמש נשים ונדרו כולן, ואמ' מופר, כולן מופרין. מופר ליך, לא היפר אלא לה. </b>וכ"ה ("כיצד") בכל הנוסחאות וברשב"א ובר"ן הנ"ל, ופירושו, כיצד מפירין, ואינו עניין לדברים שלעיל. ובכי"ו: לא היפר אלא, וחסרה המלה "לה", אבל בכי"ע לנכון. לא הופר אלא לה (ואצל צוקרמנדל משובש). ובן ברשב"א ע"ג א' הנ"ל ובמאירי שם (הוצ' ר"א ליס, עמ' רס"ג): לא הפר אלא לה. וכן בר"ן שם: אינו מופר אלא לה. ובר"ן הנ"ל בטעות הדפוס: ואמר מופר <b>לכן</b> מופרין.<sup class="footnote-marker">1</sup><i class="footnote">בכ"מ פי"ב מה' נדרים הי"ד העתיק בשם התוספתא: ואמר מופר <b>לכולכן</b> מופרין, אלא שמדבריו שם משמע קצת שלא העתיק את לשון התוספתא ממש. ועיין ברדב"ז שם, וברור שיש שם השמטה, וצ"ל: ונדרו כולן ואמר מופר לכן [מופרין. מופר ליך] אינו מופר אלא לה. וכנראה שהעתיק ע"פ הר"ן בדפוסים.</i> וצ"ל: ואמר מופר, <b>כולן</b> מופרין, כמו שהוא לפנינו, בד, ובכי"ע (אלא ששם בטעות: "מותר" במקום "מופר"), וברשב"א ובמאירי ובנ"י ע"ג א' ובשו"ת הרשב"ש סי' שצ"ו. ועיין רשב"א, ר"ן ונ"י פ"ז א' ושו"ת יכין ובועז ח"א סי' קמ"ז. ועיין מ"ש להלן, שו' 3–4, ד"ה נדר זה.<br>ובבבלי ע"ג א': איבעיא להו בעל מהו שיפר לשתי נשיו בבת אחת, <b>אותה</b> דוקא, או לאו דוקא. אמר רבינא ת"ש אין משקין שתי סוטות כאחת מפני שלבה גס בחבירתה, ר' יהודה אומר לא מן השם הוא זה, אלא משום שנאמ' והשקה אותה לבדה. ופירש הרמב"ן שם שהראיה היא מדברי ר' יהודה, ואף כאן אותה לבדה. וכ"ה דעת הרנב"י בשטמ"ק, הריטב"א והר"ן בסוגיין. אבל הר"מ בפי"ב מה' נדרים הי"ד פסק: והבעל מפר נדרי שתי נשיו כאחת וכו'. ואשר לתוספתא כאן כבר כתבו כמה מן הראשונים הנ"ל שאפשר לומר עליה דלא מיתניא בי ר' חייא ור' אושעיא, שהרי הבבלי לא הביא ראייה ממנה. ועיי"ש שהביאו עוד ראייות שהבעל אינו יכול להפר את נדרי שתי נשיו כאחת. ועיין מ"ש באו"ש על הר"מ במקומו. ובמאירי שם הוסיף: ומכל מקום בזו של היו עליה חמש נדרים ודאי נראה שמפר הוא את כלן בהפרה אחת כדברי התוספתא. ועיין מ"ש להלן בסמוך ולעיל פ"ה, שו' 22–24, ד"ה וכן בר"מ.<br>ובשו"ת המיוחסות סי' רע"ד: שאלה אם יכולים להתיר שנים, או שלשה, אנשים, או שלשה נדרים בלשון אחד, כגון שיאמרו מותרים לך, או אם צריך היתר כל אחד ואחד בפני עצמו. תשובה. מתירים כמה נדרים לאיש אחד ולכמה אנשים בהיתר אחד, שהרי לא מצינו שהקפידה תורה בכך אלא בשתי נשים דגרסינן פרק נערה המאורסה, איבעיא להו בעל מהו שיפר לשתי נשיו וכו', אלמא אפילו לר' יהודה דוקא משום דכתיב אותה, הא שע"י זקן ד"ה מתירין אפילו לשתים כאחת וכו'.
<small>3-4.</small> <b>נדר זה, לא היפר אלא אותו נדר. </b>לעיל (שו' 2–3, סד"ה כיצד) ראינו שאינו צריך לומר לחמש נשיו: מופר <b>לכולכן</b>, אלא אפילו אמר "מופר" בלבד, והיה בלבו להפר לכולן, הפר לכולן. אבל אם אמר מופר ליך, אפילו היתה כוונתו להפר לכולן אינו מופר אלא לה, משום שאמר "ליך", והפרה שבלב אינה הפרה, עיין להלן פ"ז ה"ה. וכן אם אמר לה "מופר", כל נדריה מופרין, אבל אם אמר "נדר זה", אעפ"י שכיוון להפר את כולן אינו מופר אלא זה. ואינו עניין לנדר שבטל מקצתו ע"י הפרה לא בטל כולו, עיין ר"ן כ"ז א', סד"ה וכתב עוד הרמב"ן ז"ל, ור"מ פי"ג מה' נדרים סה"י. ובנידון שלפנינו מדברים בחמש נשים שנדרו בזמנים שונים ובאשה אחת שנדרה כמה נדרים בזמנים שונים. 
<small>4-6.</small> <b>מה ראית שתידורי, אי איפשי שתידורי, אין זה נדר, לא אמ' כלום. מופר זה, מבוטל זה, הרי זה בטל. קיים ליך, יפה עשית, אף אני כמותיך, אם לא נדרת מדירך אני, אין יכול להפר. </b>בבבלי ע"ז ב': תניא האומר לאשתו כל נדרים שתדורי אי אפשי שתדורי, אין זה נדר, לא אמר כלום. יפה עשית, <b>ואין כמותך</b>, ואם לא נדרת מדירך אני דבריו קיימין. והר"א אב"ד (הובא בריטב"א שם במקומו) פירש את כל הברייתא בהקמה, ולא גרס בה "אין זה נדר", והלשונות שברישא אין בהן לשון הקמה, אלא הלשונות שבסיפא, ועיין בר"ן במקומו. ובמאירי שם (הוצ' ר"א ליס, עמ' רע"א) כתב: ויש ספרי' שגורסים עוד במשנה, מה שנאמר בגמרא בשם בריתא,<sup class="footnote-marker">2</sup><i class="footnote">עיין במבוא לנוה"מ של מהרי"ן אפשטין, עמ' 970.</i> האומר לאשתו כל נדרים שתדורי אי אפשי בהם, או אין כאן נדר,<sup class="footnote-marker">3</sup><i class="footnote">כן גרס גם במיוחס להריטב"א ובר"מ פי"ג מה' נדרים ה"ב בברייתא שבבבלי. אבל גירסא זו קשה לפי פירוש המאירי, שהוא פירוש הר"א אב"ד, עיין בריטב"א ובר"ן. ושמא הכוונה שאמר "אין כאן נדר" במקום "אי אפשי בהם", כלומר, כל נדרים שתדורי אין כאן נדר.</i> או אי אפשי בהם אלא אם כן נדרת, לא אמר כלום. פי' שנדרה אשתו וכיון להקים לה, ואמר לה כל נדרים שתדורי מכאן ואילך אי אפשי בהם, שמשמען של דברים שבאותם שנדרה מיהא רוצה הוא בקיומם וכו', ויכול עדיין להפר, שהרי לא קיימן בפירוש וכו', כך אנו רגילים לפרש במשנתנו. ומכל מקום <b>בתוספות</b><sup class="footnote-marker">4</sup><i class="footnote">כנראה שהכוונה לתוספתא. אבל מלשון המאירי בסמוך "ומפרשים בה" משמע שהכוונה לתוספות. ושמא העתיק רבינו מספר קדמון אחר, וסבר שהכוונה לתוספות, עיין מ"ש במחברתי תשלום תוספתא, עמ' 17, בשם המאירי.</i> אין גורסין "אלא אם כן נדרת", אלא כל נדרי' שתדורי אי אפשי בהם, אין כאן נדר לא אמר כלום, <b>ומפרשים</b> בה שלא לכוונת הקמה נאמר, אלא לכונת הפרה, וכל שתדורי לאו דוקא, אלא שאת נודרת עכשיו קאמר וכו', או אין כאן נדר לא אמר כלום, כלומר שאינה הפרה וכו', וכמו שאמרו בתלמוד המערב (עיין להלן) בעל שאמר אין כאן נדר, אין כאן שבועה, לא אמר כלום וכו'.<br>וברור שמן התוספתא מוכח שלא כפירוש הר"א אב"ד, כמו שהוכיח במאירי הנ"ל. ובסיפא של התוספתא גרסו בבבלי: ואין כמותך (וכ"ה בכל הנוסחאות ובראשונים שבדקתי), במקום "אף אני כמותיך" שבתוספתא. ובמשנתנו (נזיר פ"ד סמ"א): הריני נזירה ושמע בעלה ואמר ואני, אינו יכול להפר. ופירשו בבבלי שם (כ"א ב'): כיון דאמר לה ואני, כמאן דאמר קיים ליכי דמי. ועיין גם בבבלי כאן ע' א'.<br>ובירושלמי נזיר פ"ד ה"ב,<sup class="footnote-marker">5</sup><i class="footnote">ציון ההלכה והפיסקא הוא בטעות, והכל שייך לה"א, כמו שהוא בד"ח.</i> נ"ג ע"א: (מ)ההן ואני מה את עבד לה, כאמן וקיים לך, או יפה עשית ? [מה ביניהון דר']<sup class="footnote-marker">6</sup><i class="footnote">כנ"ל להגיה.</i> (ד)חייה רובה ור' הושעיה רובה. תני האשה שנזרה בנזיר ושמע בעלה ואמר לה מה ראית שתזורי, מדוע עשית שנזרת, ולא הייתי רוצה שתזורי, אין כאן נדר, אין כאן שבועה, לא אמר כלום. אבל אם אמר יפה עשית שנזרת, וכך הייתי רוצה שתזורי, ואילו לא, הייתי מזירך. תני ר' חייה כולהם אינו יכול להפר. תני ר' הושעיה כולהם יכול להפר עד שיאמר באמן וקיים לך, עוד אינו יכול להפר. ופירוש הירושלמי הוא שאם אנו אומרים "ואני" הוא לשון קיום ממש, הרי כולם מודים שאינו יכול להפר, אבל אם אנו אומרים שההן "ואני" כוונתו "יפה עשית" הרי לר' הושעיה יכול להפר, שאין כאן קיום ממש, ור' הושעיה חולק על משנתנו הנ"ל.<sup class="footnote-marker">7</sup><i class="footnote">או שר' הושעיה סובר שמשנתנו מדברת כשנזרה בפניו, והוא אמר "ואני" בתוך כדי דיבור (עיין להלן נזיר פ"ג ה"ב ובבלי שם כ' ב'), והוא סובר כר' ישמעאל בר' יוחנן בן ברוקה שבעל עוקר את הנדר מעיקרו (עיין בבלי נזיר י"ט א'), ואינו יכול להפר, משום שאין אדם מיפר נדרי עצמו (כשיטת רוב הראשונים, ועיין מ"ש בתוספות נזיר כ"א ב', ד"ה אלא, בשם ר' אליהו ובמיוחס לרש"י שם), בבבלי (שם) כ"א ב'. אבל במשנה ב' שם: הריני נזיר ואת, ואמרה אמן מפר את שלה ושלו <b>בטל</b> (כ"ה ד' נפולי, משנה שבירושלמי, לו, קויפמן, פרמה, קטעים מן הגניזה. וכן הביא ר"א מן ההר שם, עמ' רי"ד, בשם אית דגרסי). ופירשו בירושלמי שם: מפני שהוא כתולה נדרו בה, באומר (-כאומר) על מנת ואת. וכן פסק הר"מ בפי"ג מה' נדרים הי"ד. ועיין באורח מישור נזיר כ"ב ב', וציין לשו"ת הרמ"ע מפאנו סוף סי' כ"ו. ובפי' הר"א מן ההר (הנ"ל) כתב: וכך נמצא בקצת ספרי הר"ם בנדרים פי"ג, ולא נהיר, וודאי טעות סופר הוא בספרי הר"מ, שאין טעם נאות לזאת הגרסא. ועיין בפיה"מ לרבינו במשנתנו שם, ובבבלי כ"ב ב' וכ"ג רע"א, ובתוספות כ"ב ב' ובשטמ"ק שם. ולפי פשוטו אין שיטת הבבלי כשיטת הירושלמי. ועיין מה שהאריך בזה במרכבת המשנה על הר"מ הנ"ל. ועיין מ"ש להלן נזיר פ"ג, שו' 10–12, ד"ה האומ' ואילך.</i> ומ"מ משמע מן הירושלמי הנ"ל שלא גרסו בברייתא של ר' חייא "אף אני כמותיך", שאם לא כן הרי ר' אושעיא חולק אף על לשון זו וסובר שאין כאן היקם, וממילא אין נפקא מינא בין "ואני כמותיך" ובין "יפה עשית שנזרת".<br>ולהלן בירושלמי שם ה"ב, נ"ג ע"א (כאן פ"י ה"י, מ"ב ע"א): ר' אבהו בשם ר' יוחנן הבעל שאמ' אין כאן נדר אין כאן שבועה לא אמ' כלום וכו', הבעל אומר מופר ליך בטל ליך. וכבר ראינו לעיל<sup class="footnote-marker">8</sup><i class="footnote">בהע' 3.</i> שכמה מן הראשונים גרסו גם בברייתא שבבבלי: אין כאן נדר, ולפנינו שם: אין זה נדר, כגירסת התוספתא, והיא היא. ובר"מ פי"ג מה' נדרים ה"ב, מחלק בין "אין כאן נדר" לבין "אין זה נדר כלום", וכלשון אחרון הפרתו הפרה. ועיין בפיה"מ להר"מ ספ"י, בספרי מטות פי' קנ"ג, עמ' 198–199, ובבלי כאן ע"ז ב', ב"ב ק"כ ב'. ועיין שאילתות סי' כ"ג ובהעמק שאלה שם, ולהלן שם סי' קל"ו, בה"ג סוף ה' נדרים, ד"ו ע"ו ע"ב, והזהיר בחקותי, קכ"ד ע"א, ס' המצות לרב חפץ, הוצ' הלפר, סוף עמ' 193 ואילך.

Halakhah 2

<small>6-8.</small> <b>אימתי אמרו מת הבעל נתרוקנה רשות לאב, בזמן שלא שמע, או ששמע והיפר, או ששמע ושתק, שמע והפר ומת בו ביום. אבל שמע ושתק, שמע וקיים, ומת ביום שלאחריו, אין יכול להפר. </b>וכ"ה בד. ובכי"ע: אימתי וכו' (כגי' כי"ו וד) או שמע ושתק, או ששמע ומת בו ביום, אבל שמע וקיים, שמע ושתק ומת ביום שלאחריו אין יכול להפר. ובקג"נ: בזמן שלא שמע, או משמע ו. פר.. (מטושטש כדי שתי אותיות) ששמע ושתק ומת בו ביום, אבל שמע וקיים, שמע ושתק ומת.. ום שאחריו אינו יכול להפר. וכע"ז בבבלי כי"מ ס"ח א' ואילך, ע"ב א', ע"ח ב', ובהוצ' שלפנינו שם ע"ב א', ובר"מ פי"א מה' נדרים הט"ז ובכמה מן הראשונים. אבל בהוצ' שלפנינו ס"ח א', ע"ח ב', הסדר ברישא הוא: או ששמע ושתק, או ששמע והפר ומת בו ביום, עיי"ש בר"ן ועוד. ובסיפא הגירסא היא גם שם כגי' כי"ע וקג"נ. וכ"ה גם במיוחסות להרי"ף ועוד.<br>וגירסת ד וכי"ו ברישא בוודאי קשה, וכנראה שלפנינו שם תרכובת של שתי נוסחאות, והוסיפו "שמע והפר" (לפני "ומת בו ביום") ע"פ חנוסחאות שלנו בבבלי, והנכון בתוספתא הוא כגירסת קג"נ וכבבלי בכי"מ ועוד. ולפי פשוטה של הברייתא מדברים כאן בשמע האב לפני שמיעת הבעל, כפירוש ר"א מן ההר, עמ' קמ"ד (וכן הוא בר"מ פי"א מה' נדרים הט"ז) ועוד, בניגוד לברייתא שלהלן. ולפ"ז צריך לפרש בסיפא (לפי גירסת כי"ע, קג"נ ובבלי) "שמע ושתק ומת ביום שלאחריו אין יכול להפר" שהכוונה שאין האב יכול להפר אפילו לפני מיתתו, אם הבעל שתק ומת ביום שאחר שמיעתו, שהרי כבר קיים את הנדר. ועיין בתוספ' רי"ד פ"י סי' ב', וצ"ל שם: אית לפרושי כגון שהאב שמע מאתמול והפר חלקו [אינו] חוזר ומיפר חלקו של בעל.<br>והר"מ בפי"ב מה' נדרים הי"ז פסק שאין האב והארוס מפירים אלא אם שמעו ביום אחד, אבל אם שמע האב והפר, ולאחר ימים שמע הארוס והפר אין זו הפרה,<sup class="footnote-marker">9</sup><i class="footnote">וכן בפירוש רבינו בחיי מטות, קצ"ז ע"א: וצריך שישמעו שניהם ביום אחד ויפרו בו ביום.</i> וכן להפך אם שמע הבעל והפר, ולאחר זמן שמע האב והפר, אין הפרתו הפרה. ועיין במדרש הגדול מטות, עמ' ש"ו. ובסמ"ג לאווין רמ"ב, ע"ג ע"ג כתב: הא למדת שאם הפר האב ושמע הארוס הרי זה מפר ביום שמוע האב (לשון הר"מ הנ"ל), וכן מוביח <b>בתוספת'</b>, וגם בגמרא שלנו בפ' נערה (ע"ב א') אומר כגון דלא שמע הארוס ושמע האב, דבו ביום מצי הארוס מפר, מכאן ואילך לא מצי מפר. ועיין בלח"מ על הר"מ הנ"ל מה שתמה עליו. ועיין במרכבת המשנה ובאור שמח על הר"מ הנ"ל. אבל לא נתברר לי לאיזו תוספתא כיוון, ושמא היתה לו כאן גירסא אחרת, עיין בשטמ"ק ס"ז ב' (בשם הרי"ץ) שכתב בשם "יש גירסאות" שגרסו בסיפא: או שמע <b>והפר</b> ומת ביום של אחריו.<sup class="footnote-marker">10</sup><i class="footnote">אבל מלשונו מוכח שכן גרסו בברייתא שבבבלי. ושמא היתה לפני רבינו הגירסא בתוספתא</i><br>ורוב הראשונים חולקים על הר"מ, עיין ברמב"ן, בפי' הר"א מן ההר, ברשב"א, בפי' הרא"ש ובר"ן במקומו, וברור מתוך פירושיהם שכל אחד מפר ביום שמעו, ואפילו שמעו בימים מיוחדים, ועיין ב"י טיו"ד סי' רל"ד, בב"ח שם, ובבאור הגר"א בשו"ע שם, אות י"ג. ואשר לברייתא שבבבלי הנ"ל, עיין בבאור הגר"א הנ"ל. ובפי' הר"א מן ההר, עמ' קמ"ח, הביא בשם "אית דמפרשי" פירוש חדש, והיינו שהם נותנים פסיק בסיפא של הברייתא בבבלי, אחרי המלים "או ששמע ושתק ומת", כלומר, ביום שלאחריו אין יכול להפר, וטעמם שאם שמע ושתק ומת באותו יום, אין האב מפר אלא באותו יום, אבל ביום שלאחריו אינו יכול להפר (אפילו לא שמע אלא ביום שלאחריו), דקיום הוא, הואיל ומת, דהא שתק. ולשיטת הר"מ אינו יכול להפר משום שלא שמע ביום ששמע בעלה.<sup class="footnote-marker">11</sup><i class="footnote">אם לא נקבל את חילוקו של הגר"א ביו"ד סי' רל"ד (שצויין לעיל בפנים), ועיין רשב"א ס"ח א', ד"ה או ששמע ושתק. ומדברי הר"מ עצמו (פי"א הט"ז) אין ראייה לא לכאן ולא לכאן, שהרי מפורש שם ברישא ששמע אביה תחילה, ובסיפא פירושו שאין האב יכול להפר באותו יום לפני שמת, עיין מ"ש לעיל בפנים.</i> והוא פירוש דחוק מאד, ולגירסת ד וכי"ו בתוספתא בוודאי שאין לפרש כן.<br>ובתשב"ץ ח"ב סוף סי' רנ"ה: דהא בגמרא דייקי' בנערה המאורסה שאביה ובעלה מפירין לה נדרה אם שמע אב ביום אחד וארוס ביום אחר אי מיפר דהוי יום שמוע דנפשיה, או לא מפר, דהוי (צ"ל: דלא הוי) יום שמוע דחבריה, וכיון דכולי האי דייקינן וכו', ולא מצאתי בגמרא דיוק זה.<br>ועל הלשון במשנתנו וכאן ("נתרוקנה רשות לאב"), עיין בפי' הרא"ש ס"ח סע"א ובשו"ת יכין ובעז ח"א סי' פ"ד.
<small>9-10.</small> <b>שמע בעלה ולא הפר לה, ולא הספיק האב לשמוע עד שמת הבעל, זהו שאמרו מת הבעל נתרוקנה רשות לאב. שמע אביה וכו'. </b>וכ"ה הסדר בד, בכי"ע ובקג"נ, אלא שבכי"ע: שמע בעלה <b>והפר</b> וכו', וכע"ז בקג"נ. וכ"ה הגירסא בבבלי ס"ח ב' בכל הנוסחאות (לפי עדות הרנב"י בשטמ"ק), אלא ששם הסדר הפוך, והיינו: שמע אביה וכו' שמע בעלה. ולגירסא זו פירש הר"מ (עיין פי"א מה' נדרים הי"ט) שאין הלכה כבבא זו, וב"ה להלן חולקין עליה, ונקטו "לא הספיק האב לשמוע" לרבותא של בית שמאי, שאפילו לא נראו לאב בחיי הבעל אפילו הכי מפר חלקו של בעל, ונתרוקנה רשות לאב, עיין בחי' הרשב"א, במאירי וברי"ץ (לפי שטמ"ק) ס"ח ב', ובתוספות ס"ט א', ד"ה א"ר נתן, ומ"ש בקרן אורה שם, ד"ה והרמב"ם. ועיין בבלי ע"א א' ומ"ש להלן, שו' 15, ד"ה ובירושלמי. אבל הרשב"א הנ"ל, הרא"ש ס"ט א', המאירי ס"ח ב' ועוד חולקים וסוברים שבבבא זו אף ב"ה מודים, ודווקא אם הפר האב מקלש קליש חלק הבעל, אבל כשהפר הבעל לא נחלש כח האב, עיי"ש, ומ"ש "ולא הספיק האב לשמוע" לאו דווקא, ובכדי נקטה, עיי"ש ועיין בר"ן בסוגיין.<br>והרנב"י בשטמ"ק ס"ח ב' כתב: ונמצא לאחד מחכמי הדור שהוא מחליף שלש בבות הללו וכו', ובבבא תנינא גרסי' שמע בעלה <b>ולא</b> הפר לה ולא הספיק האב לשמוע עד שמת הבעל זו היא ששנינו מת הבעל נתרוקנה רשותו לאב וכו'. וכן הביא במיוחס להריטב"א בשם "מורי רבינו נ"ר". ולפי גירסא זו מתאימה הבבא הנ"ל לתוספתא בגירסת ד וכי"ו. אבל אין לגירסא זו בבבלי שום יסוד בספרים, עיי"ש בראשונים הנ"ל, ולא עוד אלא ששאר הבבות אינן מתאימות לתוספתא בשום נוסח. אבל עצם גירסת ד וכי"ו בבבא זו נוחה מאד, עיין מ"ש ברנב"י, לפי שטמ"ק הנ"ל. ועיין בירושלמי פ"י ה"ב, מ"א סע"ד, ובאו"ש פי"ב מה' נדרים הי"ז, ד"ה והנה בירושלמי.

Halakhah 3

<small>10-12.</small> <b>שמע אביה ולא הפר לה, ולא הספיק הבעל לשמוע עד שמת האב, זהו שאמרו מת האב לא נתרוקנה רשות לבעל. </b>וכ"ה בד. ואף כאן בכי"ע ובקג"נ: שמע אביה והיפר (בקג"נ: והפר) לה וכו'. וכ"ה בבבלי הנ"ל. וכן בפירוש רבינו הלל לספרי מטות, ע"ב ע"ג: ואי נדרה כשהיא ארוסה ושמע אביה והפיר, ולא הספיק בעל לשמוע עד שמת האב, לא נתרוקנה רשות לבעל להפר נדרה כו', וה"ג בנדרים בפ' נערה המאורסה, והכי תני לה <b>בתוספ'</b> נדרים. ואף כאן גירסת ד וכי"ו יותר נוחה, ולפיה מתבאר הסיום שלא נתרוקנה רשות לבעל אם לא הפר האב, אבל לפי גירסת כי"ע, קג"נ והבבלי "שכבר הפר אביה בשמת, מה עניין לומר טעמ' דלא נתרוקנה רשותו לבעל, והלא הרשות שהיה לו לאב עליה כבר נעשה בחייו, שהרי הפר לה. ויותר היה לו לומר טעמא דאין הבעל מפר אלא בשותפות, שאעפ"י שלא נשאר לפני הבעל אלא חלקו אינו יכול להפר אפי' חלקו אלא בשותפות" (לשון הרנב"י, לפי שטמ"ק). ועיין מ"ש ביישוב הגירסא שלפנינו בבבלי בפי' הרנב"י הנ"ל, ברשב"א ובר"ן במקומו. ועיין ר"מ פי"א מה' נדרים הי"ח ובלחם משנה שם. ועיין בירושלמי פ"י רה"ב, מ"א ע"ד, ובק"ע ובפ"מ שם 
<small>12-13.</small> <b>שמע בעלה והפר לה, ולא הספיק אביה לשמוע עד שמת, הרי זו הפרה אסורה, שאין הבעל מיפר אלא בשותפות האב. </b>וכ"ה ("והפר לה") בכל הנוסחאות, לרבות קג"נ. וכן בחידושי הרשב"א ס"ח סע"ב: שמע הבעל <b>והפר</b> לה ולא הספיק לשמוע עד שמת האב כו' כך היא שנויה בתוספתא, וכך היא במקצת הספרים וכו'. וכן מעיד במאירי שם: שמע בעלה <b>והפר</b> לה וכו', כך היא הגירסא <b>בספרים מדוייקים שלנו</b> ואף <b>בתוספות</b><sup class="footnote-marker">12</sup><i class="footnote">ד"ה שמע. ויותר נראה שהכוונה לתוספתא, כפי שנראה מדברי הרשב"א שבוודאי שאב המאירי ממנו, עיי"ש.</i> גורסים בה כן וכו'. וכן מוכרח מסיום התוספתא "הרי זו הפרה אסורה".<br>ובבבלי ס"ח ב': שמע בעלה <b>והפר</b> לה וכו' אין הבעל יכול להפר, שאין הבעל מיפר אלא בשותפות. וכתב בפירוש הרנב"י (לפי שטמ"ק): ודאי קשיא דכאן היה לו לומר זו היא ששנינו מת האב לא נתרוקנה רשות לבעל, דהא לא נשתייר להפר אלא חלקו של אב וכו', אלא עיקר הגירסא בזו שמע בעלה <b>ולא</b> הפר לה, וכ"ה בספר ספרדי ישן וכו', עיי"ש. וכן בנימוקי יוסף שם: "ואין ספק שעיקר הגירס' היא שמע בעלה <b>ולא</b> הפר לה, וכן העידו מן המפרשים ז"ל שכן הגירסא בספר ספרדי ישן" וכו'. וכן הביאו גירסא זו ברשב"א (בשם: ויש ספרים שכתוב בהם) ובמאירי ("ומכל מקום יש גורסין") הנ"ל.<br>ובכי"ע ובקג"נ: הרי זה אסור, ובד: הרי זו אסורה. ולפי מסקנת הבבלי ס"ט א' אם עברה על נדרה אין כאן אלא איסור ואינה לוקה, ולפי הירושלמי (פ"י סה"א, מ"א ע"ד) הרי זו הפרה בטלה ולוקה, אלא שלהלן נראה שהתוספתא היא בשיטת הבבלי.
<small>13-15.</small> <b>שמע אביה והפר לה, ולא הספיק הבעל לשמוע עד שמת (ונתארסה לאחר), יחזור האב ויפר חלקו של בעלה. </b>וכ"ה ("ונתארסה לאח'") גם בד. אבל בכי"ע, בקג"נ, בהבאות ע"י הראשונים (עיין להלן) ובמקבילות חסרות המלים "ונתארסה לאחר", והן באשגרה מלהלן, שו' 19. ועיין בברייתא שבבבלי ע"א א', ומ"ש להלן, שו' 15, ד"ה ולעצם. וכתב הרא"ם (לפי שטמ"ק שם): והא דמפרש תלמודא (ע"א רע"ב) דסברי ב"ה דעם בעל אחרון מפר, לא מתוך דברי ב"ה למדו כן, אלא סברא, דאמאי לא יפר, כיון שהוכחנו דארוס האחרון מפר אפי' נדרים שנראו לארוס ראשון. ברייתא זו חפשתי בתוספת' ולא מצאתי בזה הסיגנון. וכן מצאתי שמע האב והפר לה ולא הספיק הבעל לשמוע עד שמת יחזור האב ויפר חלקו של בעל וכו' (עיין ההמשך להלן). וכ"ה בשיטה (לפי שטמ"ק שם). וברור מן הדברים שהכוונה לברייתא שלנו ולא לתוספתא להלן, שו' 18–19 ואילך.<br>ובירושלמי פ"י ה"א, מ"א ע"ד: הפר האב את חלקו ולא הספיק הבעל <b>להפר</b> עד שמת, האב מיפר חלקו של בעל. ועיין להלן שם בסה"א ומ"ש להלן, שו' 16–18, ד"ה שמע האב. ובבבלי ס"ט א' כעין גירסת כי"ע, קג"נ, הרא"ם והשיטה הנ"ל.
<small>15.</small> <b>אמ' ר' נתן הן הן דברי בית שמאי, בית הלל או' אינו יכול להפר. </b>וכ"ה בכל הנוסחאות ובבבלי ס"ט א'. ובפי' הרא"ם ובשיטה הנ"ל: אבל ב"ה אומרים אינו יכול להפר, אלא אביה ובעלת האחרון מפירין נדריה. וכנראה שרבותינו הנ"ל לא גרסו להלן בסמוך את המלים "נערה המאורסה", והמשיכו מה שכתוב להלן לברייתא זו,<sup class="footnote-marker">13</sup><i class="footnote">שהרי לפניהם היתה הגירסא כאן כגירסת כי"ע וקג"נ, ולא נזכר כלל ברישא שנתארסה לאחר.</i> ונסתייעו ממנה לפירוש הבבלי ע"א רע"ב, עיין מ"ש לעיל, שו' 13–15, ד"ה שמע אביה. והוסיפו הראשונים הנ"ל: ויראתי לשנותה (כלומר, את הברייתא בבבלי ע"א א') דשמא אחרת היא (כלומר, ואינה הברייתא של התוספתא), וגם יראתי לטעות בתוספות (כלומר, בפירוש התוספתא) כי נפלאת ממני.<br>ובירושלמי הנ"ל: א"ר נתן זו דברי ב"ש, אבל דברי חכמי' אין צורך להפר. ואין להגיה בירושלמי, כפי שמוכח מן העניין שלחכמים אין צורך להפר כלל אם הפר האב ולא הספיק הבעל להפר, ולא נתארסה לאחר. ועיין היטב בשטמ"ק הנ"ל בשם שיטה, ומ"ש בהגהות יפה עינים שם. ולפי פשוטה חולקים ב"ה על הבבא הסמוכה לה, אלא שיש לפרש שהם חולקים אף על ההלכה שלעיל, כמו שפירשו כמה מן הראשונים, עיין מ"ש לעיל, שו' 9–10, ד"ה שמע בעלה ולא הפר לה. והבבלי חולק על הירושלמי.<br>ולעצם העניין פירש במיוחס לרש"י שלב"ש מיפר האב את חלק הבעל בלבד, ולב"ה אינו יכול להפר את חלקו של הבעל בלבד אלא אם כן חוזר ומיפר גם את חלקו עם חלק הבעל, משום שהפרת האב אינה גוזזת חלק מסויים של הנדר אלא מחלישה את כל הנדר, וכשמת הבעל, על האב להפר שוב את כל הנדר, כלומר, חלקו וחלק הבעל. והפירוש קשה מאד. והרמב"ן פירש שלב"ש יכול האב להפר אפילו אם מת הבעל לאחר יום שמיעת האב, ובראשונה הפר האב כל מה שברשותו, וכשמת הבעל ולא שמע כמה ימים, נתרוקנה רשותו לאב ומפר האב במקומו, ולב"ה אינו יכול להפר בכגון דא, אבל אם מת הבעל ביום שמיעה של אב מיפר האב את חלקו של בעל אפילו לב"ה. והרא"ש, הר"ן ועוד, חולקים וסוברים שלב"ה אינו יכול האב להפר כלל, אם הפר לה ולא הספיק הבעל לשמוע עד שמת, ולא נתארסה לאחר.

Halakhah 4

<small>16.</small> <b>נערה המאורסה אביה ובעלה אחרון מפירין נדריה. </b>וכ"ה בד. ובכי"ע בטעות: ובעלה הראשון. ובקג"נ חסרה המלה "האחרון", וכ"ה בברייתא שבבבלי ע"א א', והיא פיסקא ממשנתנו רפ"י. ולפי גירסת ד וכי"ו היא פיסקא מקוצרת מפ"י מ"ג. ולפי גירסת הרא"ם ושיטה הנ"ל הכל הוא המשך דברי ר' נתן, ולא גרסו את המלים "נערה המאורסה", עיין מ"ש לעיל, שו' 15, ד"ה אמ' ר' נתן. ומתוך הברייתא שבבבלי הנ"ל מוכח שבבא זו אינה שייכת לדברי ר' נתן, ושמא היתה הגירסא לפני הראשונים הנ"ל [אלא אביה ובעלה האחרון מפירין נדריה]. נערה המאורסה אביה ובעלה וכו'. 
<small>16-18.</small> <b>שמע האב והפר לה, ולא הספיק הבעל לשמוע עד שמת, ונתארסה אפי' לעשרה, זהו שאמרו אביה ובעלה האחרון מפירין נדריה. </b>וכ"ה בד ובכי"ע. ובבבלי ע"א א': כיצד, שמע אביה והפר לה, ולא הספיק הבעל לשמוע עד שמת, ונתארסה בו ביום, ואפי' מאה פעמים, אביה ובעלה האחרון מפירין נדריה. ועיין בראשונים מה שנתקשו במלים "בו ביום" שבבבלי, עיין בפי' הרא"ש, בשטמ"ק ובר"ן. וגירסת התוספתא כאן קשה מאד, שהרי להלן מפורש: יחזור הבעל השיני ויפר חלקו של ראשון, ולא נזכר האב כלל. והמפרשים (ח"ד ומנחת בכורים) הגיהו את הבבא שלהלן ע"פ הבבלי, והפכו את כל הבבא, והיא הגהה בחוזק יד, עיין מ"ש להלן בסיפא.<br>אבל בתוספות רי"ד פ"י סי' ט' כתב על הברייתא שבבבלי: "תניא כוותי' דשמואל ל"ג, אלא ה"ג תניא נערה המאורסה אביה ובעלה <b>האחרון</b> מפירין נדריה, כיצד, שמע אביה <b>ולא</b> היפר לה, ולא הספיק הבעל לשמוע עד שמת, ונתארסה בו ביום, ואפי' למאה, אביה ובעלה האחרון מפירין נדריה וכו', וכך מצאתי במקצת ספרים". וכן הביא ברית יעקב (יגל יעקב, קט"ז ע"א): כיצד שמע אביה ולא הפר בה וכו', נ"א (=נוסח אחר).<sup class="footnote-marker">14</sup><i class="footnote">ולא היתה לפניו גירסת הספרים שהביא הרי"ד אלא בבבא זו בלבד, אבל להלן גרס: שמע בעלה <b>ולא</b> הפר לה, והיא כגירסת הרמב"ן והרנב"י בברייתא שבבבלי. ומכאן שיש לנו עוד עדות לגירסא "ולא הפר", נוסף על מקצת הספרים שהיו לפני הרי"ד.</i> ונראה שכן צ"ל בתוספתא כאן.<sup class="footnote-marker">15</sup><i class="footnote">ושמא הוגהו "מקצת הספרים" שהיו לפני הרי"ד והנוסח שהיה לפני בעל ברית יעקב ע"פ התוספתא כאן, וגרסו בה: <b>ולא</b> היפר וכו'. ועיין גם בגירסת הסיפא שהביא הרי"ד בשם הספרים הללו.</i> ואף בתוספתא הכוונה שנתארסה בו ביום ואפי' לעשרה, והיא סמוכה לפיסקת המשנה (משנ' ג'), עיין מ"ש לעיל, שו' 16, ד"ה נערה. אבל אם נתארסה לא בו ביום, הרי קיים לה האב, ששמע ולא הפר לה.<sup class="footnote-marker">16</sup><i class="footnote">ואף לגירסת הנוסחאות ("שמע האב והפר לה") צריך שתתארס בו ביום, שאם נתארסה ביום שלאחריו, הרי קיים לה האב בשלא הפר חלקו של בעל אחרי שמת.</i> והתוספתא מפרשת את משנתנו בשמע האב ולא הפר לה,<sup class="footnote-marker">17</sup><i class="footnote">ועיין מ"ש להלן שו' 18–19, ד"ה שמע אביה.</i> ועיין בבלי ע"ב א'. ואשר לתנאי "ולא הספיק הבעל לשמוע עד שמת" כתב בתוספ' רי"ד שם: ושמעינן מינה דווקא כשלא שמע הבעל אז מיפר הבעל השני, אע"פ שנעשו תחת בעל ראשון ונראו לו, אבל אם שמע בהם ארוס ראשון ולא הספיק להפר עד שמת, ובו ביום נתארסה לשני אין יכול להפר ארוס שני, ונדרה קיים.<sup class="footnote-marker">18</sup><i class="footnote">כלומר, והברייתא חולקת על שמואל, שהרי רבינו מחק את המלים "תניא כוותיה דשמואל". ועיי"ש בבבלי ע"א ב'.</i> אבל להלן שם סי' י' חזר בו, וכתב: רבותא נקט, לא מיבעיא אם שמע, שראוי להפר ארוס ראשון ולא הספיק להפר, שמפר ארוס האחרון, אלא אפילו לא שמע, שלא היה ראוי להפר מפר ארוס אחרון, ומה שכתבתי במהד"ק (=במהדורא קמא) אינו כלום. והוא ההפך מסברת הבבלי ע"א א', עיי"ש בתוספ' רי"ד. ועיין במה שפירש בקרן אורה ע' רע"ב בסוגיית הבבלי שם. ובכל אופן שיטת בני א"י לחוד ושיטת הבבלי לחוד. ואין להתאים ברייתא זו לברייתות שבבבלי ע"א א', שנתקשו בהן הראשונים מאד. ועיין מ"ש להלן.
<small>18-19.</small> <b>שמע אביה והפר לה, ולא הספיק הבעל לשמוע עד שמת, ונתארסה לאחר, יחזור הבעל השיני ויפר חלקו של ראשון. </b>ולעיל, שו' 13–15, ד"ה שמע אביה, מדברים בשלא נתארסה לאחר, ולפיכך חוזר האב בעצמו ומפר חלקו של בעלה, אבל כשנתארסה לאחר, והאב לא הספיק בנתים להפר את חלקו של הבעל הראשון,<sup class="footnote-marker">19</sup><i class="footnote">ופשיטא שאף כאן מדברים בשנתארסה לאחר בו ביום, כלעיל, שאם לא כן אין הבעל השני יכול להפר, משום שקיים האב, שהיה לו להפר את חלק הבעל אחרי שנתרוקנה לו רשות כשמת הארוס הראשון.</i> הבעל השני יורש את זכותו של ראשון, והאב כבר הפר. ובירושלמי פ"י סה"א, מ"א ע"ד: תני היפר האב את חלקו ולא הספיק הבעל <b>להפר</b> עד שמת, הבעל האחרון מיפר לה חלקו של ראשון. א"ר יוסי מתניתא אמרה כן אביה ובעלה האחרון מפירין נדריה. וקרוב לוודאי שהירושלמי הביא את הברייתא שלפנינו, וסובר הירושלמי שהת"ק כאן חולק על ר' נתן להלן, ודעתו שלא נחלקו ב"ש וב"ה בזה (עיין תוספות רי"ד פ"י סי' ב'), או שהברייתא שלנו ב"ש היא ואליבא דר"ן, שמעיד עליה שהן דברי ב"ש.<sup class="footnote-marker">20</sup><i class="footnote">אבל לב"ה ("דברי חכמים") לשיטת הירושלמי לעיל שם אין צורך בהפרת הארוס השני כלל, והפרת האב לפני שמת הארוס הראשון פועלת מעצמה אחרי שמת, ונתבטל הנדר לגמרי, עיי"ש.</i> ור' יוסי מביא ראייה ממשנתנו, ומפרשה שלא הפרו לא האב ולא הבעל,<sup class="footnote-marker">21</sup><i class="footnote">עיין מ"ש לעיל, שו' 16–18, ד"ה אבל בתוספות רי"ד. ועיין בירושלמי פ"י ה"ב, מ"א סע"ד.</i> ולפיכך אביה ובעלה האחרון מפירין נדריה, אבל כאן כשכבר היפר האב חלקו, בעלה האחרון מפיר את נדריה, כמפורש בתוספתא כאן.<br>ובבבלי ע"א א': שמע <b>בעלה</b> והפר לה ולא הספיק האב לשמוע עד שמת הבעל, <b>חוזר האב ומפר חלקו של בעל</b>. ובפי' הרא"ש ע"א ב' מעיד שכן היא הגירסא בכל הספרים, וכן משמע מגירסת כמה מן הראשונים, אלא שהרמב"ן והרנב"י לפי שטמ"ק גרסו בה: שמע בעלה <b>ולא</b> הפר לה וכו', וכ"ה בשם נ"א בס' ברית יעקב במקומו. ועיין לעיל, שו' 12–13, ד"ה שמע בעלה ומש"ש, אלא שכאן מדברים בשנתארסה לאחר, דוגמת הרישא, ולעיל בשלא נתארסה, וכולי עלמא מודים בה. והרמב"ן גרס שם במקבילה שבבבלי (ס"ח ב'): שמע בעלה והפר לה וכו', וכאן גרס: ולא הפר לה וכו'.<br>ובפי' הרא"ש ע"א א' מציע מתחילה לגרוס שם: שמע <b>אביה</b> והפר לה, ולא הספיק <b>הבעל</b> לשמוע עד שמת הבעל, חוזר האב ומפר חלקו של בעל, ונדחק לפרשה, וחזר בו אח"כ (ע"א ב') משום שגירסא זו היא נגד נוסחאות כל הספרים. ולפי הגירסא הראשונה של הרא"ש היא ממש הברייתא שבבבלי לעיל ס"ט רע"א, עיי"ש ברא"ש. ובתוספות רי"ד פ"י סי' ט' הנ"ל גורס בבבא זו (בשם מקצת ספרים): שמע אביה והפר לה ולא הספיק הבעל לשמוע עד שמת הבעל, ונתארסה לאחר בו ביום, חוזר האב עם בעלה האחרון ומיפר חלקו של בעל ראשון. ולפ"ז ההבדל בין הברייתא שבבבלי ס"ט א' וכאן (ע"א א') הוא בזה, ששם מדברים בלא נתארסה לאחר, והאב לבדו מיפר חלקו של בעל, וכאן בשנתארסה לאחר, כמפורש גם בתוספתא כאן. ועיין בר"ן ע"א א', ד"ה שמע בעלה. וכבר אמרנו שכמעט וודאי הוא שהגירסא בבבלי ע"א א' בבבא זו היא: שמע <b>בעלה</b> וכו' ולא הספיק <b>האב</b> לשמוע עד שמת <b>הבעל</b> וכו'. וכתב המאירי ע' סע"א (הוצ' ר"א ליס, עמ' רס"א): ואין זו בריתא שהוזכרה למעלה (ס"ט רע"א) שאמר עליה ר' נתן הן הן דברי בית שמאי וכו', דההיא בשמע אביה וכו', אבל זו בשמע הבעל וכו'.<br>והפירוש בבבלי קשה מאד ונדחקו בו הראשונים, עיין סיכום דבריהם בקרן אורה ע"א א', ד"ה תניא ואילך, אבל התוספתא מתפרשת כפשוטה. ועיין בפי' הרא"ם ובשיטה שהבאנו לעיל, שו' 13–15, ד"ה שמע אביה, ולפלא שלא העירו על התוספתא כאן כלל.
<small>20.</small> <b>אמ' ר' נתן הן הן דברי בית שמאי, בית הלל אומ' אין יכול להפר. </b>וכ"ה בבבלי ע"א א'. ופירושה שב"ה סוברים הואיל והאב הפר כשהיה הבעל קיים נחלש הנדר, וכשמת הבעל אין בו כח להתרוקן לאב, ואינו יכול להפר אפילו עם הבעל השני, כמו שפירש בתוספ' רי"ד פ"י סי' ט', לפי גירסתו בבבלי.<sup class="footnote-marker">22</sup><i class="footnote">עיי"ש מה שגרס בבבלי ע"א ב' בדברי ב"ה.</i> ור' נתן מוסיף כאן על הבבא שלעיל, שו' 13–15, ד"ה שמע אביה, שאפילו אם יש כאן בעל שני אין הנדר יכול להיות מופר ע"י האב והבעל. ולפי גירסת הבבלי בבבא שלפניה (כנוסח רוב הספרים) ולהלן שם ע"א ב', הפירוש הוא שאין יכול להפר לבדו, אבל מפר יחד עם הבעל השני. ועיין בקרן אורה הנ"ל. 
<small>20-22.</small> <b>במי דברים אמורים בזמן שגירשה בו ביום והחזירה בו ביום, או שגירשה בו ביום ונתארסה לאחר, אבל אם בגרה, ונשאת, או ששהת שנים עשר חדש, אין יכול להפר. </b>נראה שבבא זו מפרשת את משנתנו פ"י מ"ג: זה הכלל, כל שלא יצאת לרשות עצמה שעה אחת, אביה ובעלה האחרון מפירין נדריה. ופי' במיוחס לרש"י ע"א א': לרשות עצמה. שלא ניסת לאחד מהן, או שלא בגרה. וכן כוונת התוספתא: "שלא יצאת לרשות עצמה", ופירושו שארוסה גירשה בו ביום ששמע אביה (עיין בבלי ע"ב א') והחזירה בו ביום, או שנתארסה לאחר בו ביום, אבל אם בגרה בנתים, או שנישאת לו בנתים (עיין במשנתנו פי"א סמ"ט ובבבלי ע"ב סע"א), או ששהת שנים עשר חדש אחרי שנתארסה ונדרה לפני שעברו שנים עשר חדש, ושמעו אביה ובעלה אחרי שעברו י"ב חודש, שניהם אינם יכולים להפר, משום שיצאה לרשות עצמה שעה אחת, ואין הבעל מפר בקודמין. והברייתא כר' אליעזר (פ"י מ"ה), עיין בבלי ע' ב'. 

Halakhah 5

<small>23.</small> <b>שומרת יבם, בין יבם אחד בין שני יבמין, ר' ליעזר או' יפר וכו'. </b>פיסקא ממשנתנו פ"י מ"ו. והעמידוה בירושלמי (פ"י ה"ז, מ"ב ע"א) ובבבלי ע"ד א', יבמות כ"ט ב', בשעשה בה מאמר. וכן מוכח להלן בתוספתא. ולר' אליעזר מיפר היבם (כשנפלה לו מן האירוסין) בשותפות עם האב (עיין בבלי ע"ד ב', ויבמות הנ"ל), ולר' יהושע אם יש שם עוד יבם שניהם אינם מפירים, ואין לו תקנה לנדר זה אלא בשאלת חכם. ועיין בתיו"ט פ"י מ"ו ובתוספות רע"א שם. ועיין בחי' הרשב"א ע"ד א'. 
<small>24.</small> <b>[ר' עקיבא אומ' לא לאחד ולא לשנים]. </b>כ"ה בכי"ע, וכ"ה גם בד (אלא ששם בטעות: ר' יעקב). וכ"ה במשנתנו הנ"ל. ומסתבר שבבי"ו נשמטה הפיסקא ע"י הדומות. אבל אפשר שיש כאן קיצור, ובד ובכי"ע השלימו ע"פ משנתנו, כרגיל. ופסק הר"מ (פי"א מה' נדרים הכ"ד) שאביה מיפר לה לבדו, ויבם כמאן דליתא דמי (הואיל ואין מאמר קונה אלא מדרבנן), ונתרוקנה רשות לאב אפילו במקום יבם. והר"ן ע"ה א', ד"ה כשם, נסתפק בכך. ועיין בטיו"ד סי' רל"ד ומ"ש בב"י שם. ובירושלמי פ"י רה"ו, מ"ב ע"א: על דעתיה דר' עקיבה [מי] מיפר לה. והן דאמר וכו', כמו שהגיה בק"ע. וכן נכון, ובאת כאן סידרא של שאלות, כסיגנון הירושלמי בפ"ה ה"א, ל"ט ע"א. ועיין בשי"ק שם, ד"ה ע"ד. ועיין בקרן אורה ע"ה א', ד"ה ר"ן, מ"ש בשיטת הירושלמי, ובסוף דבריו הגיה כהגהת בעל פ"מ. וצ"ע. 
<small>24-25.</small> <b>אמ' ר' לעזר ומה אם אשה שאין לבה חלק עד שלא באת לרשותי וכו'. </b>בכי"ע: שאין <b>לו</b> חלק בה וכו'. ובד: שאין לי בה חלק וכו'. ואף "לבה" שלפנינו פירושו: לי בה, עיין מ"ש על צורות כאלו לעיל ח"ג, עמ' 396, ובהערה 26 שם, להלן שם, עמ' 417, ובהערה 16 שם, ועוד בכ"מ. ובתוספתא בכי"ו כאן, וכן בד, משתמש כל הזמן בגוף ראשון, וכ"ה במקבילה שבירושלמי פ"י ה"ז, מ"ב ע"א. אבל בכי"ע משתמש בגוף שלישי, וכ"ה במקבילה שבבבלי ע"ד ב'. והצורה שלנו היא יותר מקורית ויותר ישנה, עיין, לדוגמא, במשנת קידושין פ"א סמ"ו, אבל במשניות מטיפוס א"י: אמירתי לגבוה כמסירתי להדיוט. וכע"ז בכ"מ. ולעצם ההלכה, עיין בסיגנון משנתנו כאן פ"י מ"ו. 
<small>25.</small> <b>משבאת לרשותי ניגמרה לי. </b>וכ"ה בבבלי הנ"ל.<sup class="footnote-marker">23</sup><i class="footnote">אלא ששם: לרשותו נגמרה לו, עיין מ"ש לעיל שו' 24–25, ד"ה אמ' ר' לעזר.</i> והכוונה כשנתארסה לי ניגמרה לי, ואני מפר את נדריה יחד עם האב.<sup class="footnote-marker">24</sup><i class="footnote">בשטמ"ק ע"ד סע"ב, ד"ה משבאתה, הביא בשם הרי"ץ: משבאת לרשותו לאחר אירוסין נגמרה לו שמפר לה נדריה עם האב, ואם אין לה אב יפר לה הוא לבדו, כך מצאתי כתוב. ואינו מיושב כלל וכו'. וכנראה שהמפרש פירש שר' אליעזר לשיטתו, והוא סובר כן, כמפורש בירושלמי פ"י ה"א, עיי"ש בשי"ק, ד"ה יתומה שמת אביה. ועיין מ"ש עליו בקרן אורה ס"ח א', ד"ה ומה שתמה. ועיין ספרי מטות פי' קנ"ד, עמ' 205, ובהערות הרח"ש הורוביץ שם.</i> ובירושלמי הנ"ל: <b>משנכנסה</b> לרשותי הוגמרה לי. ועיין ר"ן ע"ה רע"א, ד"ה משבאת, ובשי"ק בירושלמי הנ"ל, ד"ה משנכנסה. 
<small>26.</small> <b>עד שלא באת לרשותי. </b>כלומר, יבמה שיש לי בה חלק לפני שעשיתי בה מאמר (הראשונים). 
<b>משבאת לרשותי אינו דין וכו'. </b>ופירשו הראשונים: דהיינו שעשיתי בה מאמר, וכן מוכרח מן הרישא. וכן הוכיחו בבבלי ע"ה א'. 
<small>31-32.</small> <b>כשם שלא חלקת לנו בין יבם אחד לבין שני יבמין וכו'. </b>כלומר, לעניין מיתה, שאפילו אם אין כאן אלא יבם אחד ועשה בה מאמר אין הבא עליה חייב מיתה, כפירוש המפרשים. ובמשנתנו פ"י מ"ו: אמר לו אין היבמה גמורה ליבם כשם שהארוסה גמורה לאישה. והיא היא. 
<small>33.</small> <b>כך בנדרים ובשבועות לא תחלוק. </b>בירושלמי הנ"ל: יכול (צ"ל: אוף, או: כך) בנדרים ובשבועות כן. ובבבלי הנ"ל: וכשאר דברים כן נדרים. 
<small>33-34.</small> <b>אמ' לו הבל אילו הייתה בימי ר' לעזר בן ערך והשבת תשובה זו. </b>בכי"ע: אמ' לו <b>חבל</b> שאילו הייתה בימי אלעזר<sup class="footnote-marker">25</sup><i class="footnote">בלי התואר "רבי", וכן נכון, שהרי ר' יהושע היה חבירו.</i> בן ערך וכו'. וכן ביוחסין השלם, 36 ע"א: ור' אלעזר בן ערך מת קודם חביריו, כדאיתא בתוספתא בפרק ו' דנדרים אמר ליה ר' יהושע לר' עקיבא <b>חבל</b> אלו היית בימי ר' אלעזר בן ערך השבת תשובה זו. ובד: אמר לו <b>אבל</b> אלו היית וכו'. ובירושלמי הנ"ל: אמ' לו <b>אבל</b> (אמ' לו) אילו היית בימי ר' לעז' בן ערך [ד]אמ' (אין)<sup class="footnote-marker">26</sup><i class="footnote">שמא צ"ל אף (במקום: אין), וכדברי הירושלמי ביבמות פ"ב ה"א ומקבילות (עיין להלן הע' 27): מה קידושי אשה קונין קניין גמור, <b>אף</b> המאמר קונה קניין גמור ביבמה.</i> מאמר קונה קניין גמור<sup class="footnote-marker">27</sup><i class="footnote">בכמה מקומות בירושלמי, עיין מ"ש לעיל יבמות פ"ו, הע' 10, ומ"ש בפנים שם.</i> [היה] מודה שאינו מיפר לה עד שתיכנס לרשותו. והכוונה שאילו היית בימיו של ר"א בן ערך, אף הוא היה מודה שלעניין הפרת נדרים אינה ברשות היבם עד שתיכנס לרשותו בביאה.<br>ואעפ"י שהלשון "אבל" במשמעות "אמת", "וכן הוא הדבר", מצוי בברייתות שבבבלי,<sup class="footnote-marker">28</sup><i class="footnote">עיין עירובין ל' רע"ב, ל"ח סע"א, מ"א א', כתובות י"ג ב', נדה ג' ב', שם י"ד רע"ב, שם כ"ז א', עיין עכשיו בקונקורדנציא של הרח"י קוסובסקי.</i> מ"מ נראה שאין שום הבדל בין אבל, הבל וחבל,<sup class="footnote-marker">28א</sup><i class="footnote">עיין בשנו"ס למכילתא, עמ' 174, שו' 2, ולמכילתא דרשב"י, עמ' 117, שו' 25.</i> וכוונתו: אוי, הלוואי,<sup class="footnote-marker">29</sup><i class="footnote">עיין במלונו של סופוקליס ללשון יוונית, ערך ἅβαλε וערך ἀβάλε, ובליקסיקון של Lampe ללשון יוונית של אבות הכנסיה, ערך ἀβάλα.</i> אילו הייתה וכו'. ור' יהושע אמר לר' עקיבא, חבל, אילו היית בימי אלעזר בן ערך והשבת תשובה זו שמא היה מקבל ממך, אבל ר' אלעזר בן ערך בשעתו שהיה סבור שמאמר קונה קניין גמור ופוטר את הצרה מדאורייתא, אף לעניין הפרת נדרים ברשותו היא, עיין מ"ש לעיל יבמות פ"ו, שו' 9, ד"ה העושה מאמר. ועיין מ"ש ר' יהושע ביחס לר' עקיבא ור' אליעזר בירושלמי פסחים פ"ו רה"ג, ל"ג סע"ב.<br>ובבבלי ע"ד סע"ב: בלשון הזה אמר בן עזאי חבל עליך בן עזאי שלא שמשת את ר"ע. והוא לכאורה קשה מצד עצמו.<sup class="footnote-marker">30</sup><i class="footnote">שהרי בירושלמי ברכות פ"ט ה"ח, י"ד רע"ג (ומקבילה בבבלי שם ס"ב א') משמע שבן עזאי שימש את ר"ע. ובכל אופן לשיטת הירושלמי (שקלים פ"ג ה"א, מ"ז ע"ב, ומקבילות) והבבלי (ב"ב קנ"ח ב') היה בן עזאי <b>תלמיד</b> חבר לר"ע (וכן באמת מוכח מכמה משניות), ומתחילה היה תלמידו, ואח"כ גדל, ור"ע קבל הלכות ממנו (עיין תענית פ"ד מ"ד). ועיין רשב"ם ור"ג בבבלי ב"ב קנ"ח ב'.</i> ושמא צ"ל שם: בלשון הזה אמר, בן ערך, חבל עליך בן ערך שלא שמשך עקיבא. כלומר, אילו היה משמש אותך ומתווכח אתך שמא היה מראה לך שאין המאמר קונה קניין גמור לעניין הפרת נדרים. עיין בבבלי ובירושלמי הנ"ל. ובבבלי תיקן מי שהוא ע"פ הבבלי חולין ע"א א',<sup class="footnote-marker">31</sup><i class="footnote">והרי שיטה זו (שהמאמר קונה קניין גמור) לא הוזכרה כלל בבבלי בשם ר' אלעזר בן ערך.</i> ושם הדברים מובנים, אבל כאן קשה: ומה עניינו של בן עזאי בהלכה שלפנינו. ופשיטא שאין כאן אלא השערה רחוקה, וקשה לשבש את כל הנוסחאות, כל זמן שלא נמצא סמך להשערה זו בנוסחאות אחרות, או בראשונים.
<small>34-35.</small> <b>אמ' לו ר' ליעזר מקוה יוכיח שמעלה את הטמאים מטומאתן ואינו מציל על הטהורים מלטמא. </b>ובד: אמר (בלשון יחיד) לו ר' אליעזר וכו'. וכ"ה גם ביוחסין השלם, עמ' 36, הנ"ל. ובבי"ע: <b>השיב</b> ר' אליעזר מקוה יוכיח<sup class="footnote-marker">32</sup><i class="footnote">ביוחסין השלם שהזכרנו בפנים חשב (בטעות) שהוא עניין אחר עם הברייתא שלפניה, עיי"ש.</i> וכו'. ובירושלמי פ"י ה"ז, מ"ב ע"א: <b>השיב</b> על דברי ר' ליעזר, והרי המקוה יוכיח וכו'. והואיל ובכל הנוסחאות של התוספתא והירושלמי הגירסא היא בלשון יחיד, הרי ברור שצ"ל: <b>אמר</b> לו [ל]ר' אליעזר וכו', או: השיב [ל]ר' אליעזר וכו', והכוונה לר' עקיבא, עיין מ"ש להלן בשם ספרי זוטא. ובבבלי ע"ה ב':<sup class="footnote-marker">33</sup><i class="footnote">לפי גירסת מקצת ספרים, כעדותו של המאירי והר"ן, ורבינו ברוך (עיין בר"ן).</i> <b>אמרו לו</b> לר' אליעזר מקוה יוכיח שמעלה את הטמאין מטומאתן ואין מציל על הטהורים מליטמא. וכן מעתיק בפי' הרא"ש שם. ובשטמ"ק שם (בשם פירוש): פ"א גריס המורה <b>אמרו לו</b> לר' אליעזר מקוה יוכיח שמעלה את הטומאה מטומאתו ואינו מציל על הטהר מלטמא, אף אני אביא בעל שמפר נדרי אשה משתדור ואינו מפר נדריה עד שלא תדור. <b>ובכזה הלשון מצאתי בתוספתא</b>. וכוונתו, כנראה, לעיקר הדברים, ואין הוכחה שהיתה לפניו הגירסא בתוספתא <b>אמרו</b> (במקום: אמר).<br>והברייתא נסמכה למשנתנו פ"י מ"ז: האומר לאשתו כל הנדרים שתדורי מכאן עד שאבוא ממקום פלוני הרי הן קיימין, לא אמר כלום. הרי הן מופרין, ר' אליעזר אומר מופר, וחכמים אומרים אינו מופר. אמר ר' אליעזר, אם הפר נדרים שבאו לכלל איסור, לא יפר נדרים שלא באו לכלל איסור. וע"ז השיבו לו: מקוה יוכיח שמעלה את הטמאים מטומאתן ואינו מציל על הטהור הטובל שלא יבוא לכלל טומאה. ובספרי זוטא, עמ' 328, אמר ר' עקיבא מה אם טובל אני לטומאה שלא באת (צ"ל: שבאתי) לזיקתה אינו דין שאטבול לטומאה שבאת (צ"ל: שלא באתי) לזיקתה, עיין בהערות שם, ועיין בפירוש הרי"ז יאסקאוויטץ שם, בשם הרי"מ.<br>ואין ספק שזו היא מסורת א"י, אבל בבבלי היתה להם ברייתא אחרת, והנכון הוא כגירסת רוב הספרים שם,<sup class="footnote-marker">34</sup><i class="footnote">עיין במיוחס לרש"י ע"ה ב', במאירי ובשטמ"ק שם, בר"ן ע"ה א', בבבלי בהוצאות שלפנינו ע"ה ב' ובכי"מ שם. ועיין בשטמ"ק בשם הרי"ץ. ולפי גירסא זו גרסו שם: <b>אמר</b> לו לר' אליעזר (כגירסת התוספתא בנוסחאות) עיי"ש, אלא שהק"ו שם אחר והפירוש דחוק מאד, והמשך הבבלי סותר גירסא זו, כמו שהעיר הרי"ץ.</i> וכן מוכח מדברי הבבלי ע"ו רע"א: אימא סיפא וכו', כמו שהוכיח בפירוש הרא"ש (שבטל את גירסתו הראשונה) עיי"ש, ועיין במאירי שקיים אותה, אבל אף הוא כתב שברוב הספרים הגירסא היא כבנוסחאות שלפנינו. תדע לך שהוא כן, שהבבלי שם מביא ברייתא אחרת: אמר להם ר"א ומה זרעים טמאים כיון שזרען בקרקע וכו', שאין לה זכר בספרות א"י.
<small>35-38.</small> <b>חזר ר' ליעזר ודנו דין אחר, ומה אם במקום שאין מפר נדרי עצמו (עד שלא ידור) משנדר (מיפר), הרי הוא מיפר נדרי עצמו עד שלא ידור, מקום שמיפר נדרי אשתו משנדרה, אינו דין שיפיר נדרי אשתו עד שלא תדור. </b>המוקף ליתא בכי"ע, ובספרי מטות סוף פי' קנ"ג, עמ' 204, ובבבלי ע"ה ב'.<sup class="footnote-marker">35</sup><i class="footnote">בפי' הר"א מן ההר, עמ' קנ"ח, מוכח שגרס שם שר' <b>יהושע</b> דן דין זה, עיי"ש.</i> וכצ"ל גם בכי"ו, בד ובירושלמי פ"י ה"ז, מ"ב ע"א. ופירש במיוחס לרש"י: שאין מיפר נדרי עצמו וכו', שאין אדם מיפר נדרים לעצמו אלא אם כן נשאל לחכם וכו', הרי הוא מיפר נדרי עצמו עד שלא ידור, כמפורש לעיל במשנתנו פ"ג סמ"א, שיכול להתנות שיהוא נדריו בטלין להבא. ובמשנתנו פ"י מ"ז: אמר ר' אליעזר אם הפר נדרים שבאו לכלל אסור, לא יפר נדרים שלא באו לכלל אסור. והתוספתא מבארת את החומרא של באו לכלל אסור. 
<small>38-40.</small> <b>אמרו לו ומה למפר נדרי עצמו עד שלא ידור, שאם רצה להקים מקים, יפר נדרי אשתו עד שלא תדור, שאם רצה להקים אינו יכול. </b>ברייתא זו חסרה בספרי<sup class="footnote-marker">36</sup><i class="footnote">ושם תשובה אחרת לדברי ר' אליעזר, עיין מ"ש להלן, שו' 40–41, סד"ה דבר אחר.</i> ובבבלי הנ"ל, ואף בכי"ע נשמטה ונשאר רק שריד ממנה. אבל היא ישנה כולה בירושלמי הנ"ל. ובתשובת הריב"ם (הצופה הצרפתי חל"ט, 1899, עמ' 82): התם כדקתני טעמא בתוספתא דאהדרו ליה רבנן לר' אליעז' מה למיפר נדרי עצמו עד שלא ידור וכו'. ובמיוחס לרש"י ע"ה ב': <b>ובברייתא</b> מפרש אמרו לו לר"א אם אמרו בנדרי עצמו, לכך הן בטלין כשהן באין לאחר מכאן שכן בידו להקים, תאמר בנדרי אשתו שאינו יכול לקיים, עד שלא תדור וכו'. והמלים האחרונות ("עד שלא תדור") הן הוספת פירוש של רבינו, וכוונתו שהרי אף ר' אליעזר מודה שאינו יכול לקיים לפני שתדור, כמפורש במשנתנו הנ"ל. וכן פירש בח"ד ועוד מדעתם.<br>ופירוש זה קצת קשה, ומה שייך לשון הקמה בנדרי עצמו לפני שידור. ולולא דברי רבינו היה נראה שפירושו כפשוטו, שבנדרי עצמו יכול לחזור בו מתנאו, ובכוחו להקים אחרי שבטל (כמפורש במשנתנו פ"ג סמ"א הנ"ל, ועיין בבלי שם כ"ג ב'), מה שאין כן באשתו שאינו יכול להקים אחרי שהפר (כמפורש להלן פ"ז, שו' 29, ובמקבילה). וממילא אין כאן קל וחומר, משום שההפרה בנדרי עצמו עד שלא ידור אינה מתקיימת אלא בשעת הנדר, ולפני כן אינה קיימת כלל, ומשום כך יכול לחזור בו מה שאין כן באשתו שהפרתו קיימת מיד ולעולם, ולפיכך אינו יכול להפר עד שלא תדור, שאין לה על מה שתחול.<br>ובספרי זוטא, עמ' 328: וכשבאתי אצל ר' יהושע אמר לי הרי זה תשובת צד, ממה שזה חמור יהא זה קל, וממה שזה קל יהא זה חמור. ועיין בהערות שם. והפירוש צ"ע.

Halakhah 6

<small>40-41.</small> <b>דבר אחר אישה יקימנו ואישה יפרנו, את שבא לכלל הקם בא לכלל הפר וכו'. </b>בירושלמי הנ"ל: <b>ואומר</b> אישה יקימנו וכו'. ובמשנתנו הנ"ל: אמרו לו הרי הוא אומר אישה יקימנו ואישה יפרנו, את שבא לכלל הקם וכו'. ועיין בבלי ע"ו ב'. ונראה שהברייתא שלנו לקוחה ממדרש הלכה, וכ"ה בספרי מטות סוף פי' קנ"ג, עמ' 204, הנ"ל: אמרו לו, לא אמרה תורה אלא <b>והפר את נדרה אשר עליה</b>, נדרים שעליה מיפר, ולא נדרים שאין עליה. <b>ד"א</b> אישה יקימנו ואישה יפירנו, את שבא לכלל הקם וכו'. 

Halakhah 7

<small>42-43.</small> <b>שור זה הקדש לכשאקחנו, בית זה הקדש לכשאקחנו, שור זה מכור לך לכשאקחנו, בית זה מכור לך לכשאקחנו וכו'. </b>וכ"ה בכי"ע, ובד משובש. והלכה זו באה לכאן אגב ההלכות שלעיל שאין אדם מיפר ומקיים נדרי אשתו שעדיין לא נדרה. ועיין בבלי כאן פ"ו א' וכתובות נ"ט א' וירושלמי שם פ"ה ה"ה, ל' ע"א (לעניין הקדש).<sup class="footnote-marker">37</sup><i class="footnote">ועיין ר"מ פ"ו מה' ערכין הכ"ו והכ"ז.</i> ולעניין מכר אמרו בבבלי יבמות צ"ג א', ב"מ ט"ז ב': אמר רב הונא אמר רב האומר לחברו שדה שאני לוקח לכשאקחנה קנויה לך מעכשיו<sup class="footnote-marker">38</sup><i class="footnote">על המלה "מעכשיו" עיין בתוספות יבמות במקומו, ד"ה קנויה, וברשב"א בב"מ שם.</i> קנה. וטעמו משום שסובר שאדם מוכר דבר שלא בא לעולם (עיין בבלי יבמות הנ"ל), ואין הלכה כמותו. ובאו"ז ב"מ פ"ג סי' ג', ט"ז ע"א: וכתב הרב ר' ברוך מארץ יון זצ"ל בפ"ק (ט"ז ב') דלית הלכתא ברב וכו', ובתוספתא דנדרים תנינן בית <b>כור</b> מכור לך לכשאקחנה לא אמר כלום.<sup class="footnote-marker">39</sup><i class="footnote">רבינו קיצר, ואין צורך להניח שהיתה לפניו הגירסא המשובשת שבד.</i> ועיין ר"מ פכ"ב מה' מכירה ה"ה. 
<small>43-44.</small> <b>תנו גט לאשתי לכשאקדשנה, לא אמ' כלום. </b>בבבלי יבמות נ"ב סע"א: אמר אחד ללבלר כתוב גט לארוסתי לכשאכנסנה אגרשנה הרי זה גט מפני שבידו לגרשה (עיין בתוספות שם, ד"ה לכשאכנסנה), <b>ולאשה בעלמא אין גט</b>. ובר"מ פ"ג מה' גירושין ה"ו: אמר לסופר כתוב גט לפלונית ויהיה עמי, לכשאשאנה אגרשנה בו, ונכתב ונשאה וגירשה בו אינו גט, מפני שלא היתה בת גירושין ממנו כשנכתב גט זה, ונמצא שנכתב שלא לשם גירושין. ובגליוני הש"ס ביבמות שם העיר שמן התוספתא שלפנינו קצת קושיא על הר"מ שהרי כאן אמר "תנו", ונתינה אינה צריכה לשמה (הרב, כנראה, הרגיש שאין מכאן קושיא גמורה, עיין מ"ש להלן), וגם חשיב לה בתוספתא שם בין כמה דברים דטעמם משום דבר שלא בא לעולם.<br>ובתוספות יבמות שם נ"ב ב', ד"ה ולאשה, ברא"ש שם פ"ה סי' ד' ועוד כתבו שהטעם הוא משום שאין בידו לגרשה בשעה שעשאו שליח, ולמ"ד אדם מקנה דבר שלא בעולם הוי גט, דבידו לגרשה, ומן התוספתא כאן משמע כדבריהם. ועיין במשנה למלך פ"ו מה' גירושין ה"ג ובקרן אורה יבמות שם, ד"ה והנה. ועיין ירושלמי קידושין פ"ג ה"ה, ס"ד ע"א, וכאן פ"ג ה"ו, ל"ח ע"א.<br>ובצפנת פענח פ"ג מה' גירושין ה"ו כתב: ועיין בתוספתא דנדרים פ"ו דאמר שם תנו גט לאשתי לכשאקדשנה, ושם משמע דר"ל דרק שאומר להם עכשיו שיתנו לה גט לאחר שיקדשה (כוונתו, שכן משמע מן הלשון "לאשתי", שיתנוה בשעה שהיא כבר אשתו), ור"ל שיכתבו ג"כ לאחר הקדושין, רק משום דהשליחות אינו מועיל עכשיו, ועיין מש"כ התוספ' נזיר דף י"ב ע"א, ד"ה מאי טעמא, ולכך בתוספתא נקט לשון תנו, משום דס"ל דגבי כתיבה לא בעי שליחות (עיין ב"י טאה"ע סי' קכ"ג, ד"ה חוץ מחש"ו) וכו'. ועיין בפי' ר"א מן ההר ליבמות במקומו, עמ' קכ"א.
<small>44.</small> <b>(שור זה מכור לי לרבות זה מכור לך דבריו קיימין). </b>בכי"ע ליתא, והוא שיבוש ברור. ואף בגי' משובשת זו צ"ל: מכור (לי) לך, בית זה וכו', והמלה "לך" באה לתקן את המלה "לי", ונשתבשה ונתחברה למלה שלאחריה, ויצא: לרבות. ושמא הוסיף כאן סופר למדן על הגליון שאם אמר "שור זה מכור לך" וכו' יחד עם "שור זה מכור לך לכשאקחנו" וכו', דבריו קיימין, עיין במרדכי ב"ב רפ"ט סי' תר"ג ובהגהת הרמ"א חו"מ סי' ר"ט ס"ק ד', ובשי"ק לירושלמי נזיר פ"ב סה"ה, ד"ה העתידין. אבל השערה זו היא רחוקה מאד. 
<small>44-45.</small> <b>שור שאירש מאבא מכור לך, מה שתעלה מצודתי מכור לך, לא אמ' כלום. </b>ברייתא בבבלי ב"מ ט"ז א', ובר"ח שם (וממנו בערוך ערך כבד א'), והובא גם בשטמ"ק שם, ציין למקורה בתוספתא כאן. וכל הברייתא גם להלן ב"מ פ"ד ה"י, והובאה שם לעניין איסור רבית, כפי שיוצא ברור מדברי בה"ג ה' רבית ד"ו צ"ה ע"ב, ד"ב, עמ' 382, עיין מ"ש בתס"ר ח"ב, עמ' 114. ועיין בבלי שם ס"ד א', ובתוספ' שם, ד"ה מה, ובתוספות רי"ד שם, ד"ה הולך, ובה"ג הנ"ל. ועיין ירושלמי ב"מ פ"ד ה"ב, ט' ע"ד, ומ"ש בנתיבות ירושלים שם, כ"ד ע"א. ובהלכות פסוקות, הוצ' ר"ס ששון, סוף עמ' מ"ח ואילך הובאה הברייתא שלנו כלשונה: לא אמר כלום... דבריו קימים (במקום: אסור... מותר). ועיין בס' המקצועות הוצ' אסף, עמ' נ"ו ואילך, ובתשה"ג שלו ח"ב (ירושלים תרפ"ט), עמ' 235. והעניין מתבאר ע"פ מכילתא דרשב"י כ"ב, כ"ד, עמ' 212, עיי"ש.<br>ובר"מ פכ"ב מה' מכירה ה"ה: מה שתעלה מצודתי מן הים <b>נתון</b> לך. ועיין תשובת הרמב"ן בספרן של ראשונים (הוצ' מק"נ תרצ"ה), עמ' 99, בס' התרומות שער ס"ד ח"א סי' ב' ומשנה למלך פי"א מה' מכירה סהט"ז.
<small>45-46.</small> <b>מה שאירש מאבא היום מכור לך, מה שתעלה מצודתי היום מכור לך, דבריו קיימין. </b>וכ"ה בתוספתא ב"מ ובבבלי הנ"ל. ובירושלמי כתובות פ"ה ה"ה, ל' ע"א: מה שאירש מאבא היום מכור לך, מה שאעלה במצודתי היום מכור לך, דבריו קיימין וכו', בלווה לתכריכי אביו, והוא שיהא חולה אביו, או מסוכן וכו', והוא שתהא מצודה פרושה בפניו. ובבבלי ב"מ ט"ז סע"א הנ"ל: מה שאירש מאבא היום, משום כבוד אביו, מה שתעלה מצודתי היום, משום כדי הייו. והירושלמי הובא כבאור לבבלי בס' המקצועות הנ"ל (לעיל, שו' 44–45, סד"ה שור שאירש), בר"ח ב"מ ט"ז א' הנ"ל, ועוד בכמה ראשונים. ועיין גם בס' המקח והממכר שער ב'. ועיין בתשה"ג הקצרות סי' ר"א וסי' ר"ב, ומ"ש ר' זכריה בר' יהודה אגמאתי בב"מ שם, 69 סע"ב ואילך, בשם רב האיי. ועיין במכילתא דרשב"י הנ"ל. 

Chapter 7



Halakhah 1

<small>1.</small> <b>כל דבר שיש בו עינוי נפש, בין בינו לבינה או בינה לבין אחרים, יפר וכו'. </b>וכ"ה בד. ובכי"ע: <b>ובין</b> בינה לבין אחרים. וכן מעתיק בשם התוספתא בספר המצות לרב חפץ,<sup class="footnote-marker">1</sup><i class="footnote">הוצ' הלפר, עמ' 191.</i> וכ"ה בברייתא שבבבלי פ"א ב'. ופירש הר"ן פ"א ב': בין בינו לבינה, כגון דאמרה קונם פירות בעלה עליה, ובין בינה לבין אחרים שאסרה פירות אחרים עליה. ברם להלן, שו' 4, מוכח שהברייתא שלנו היא כר' יוסי, והיא נותנת מיד דוגמא לדבריה ("כיצד" וכו'), ולשיטתו אין כאן עינוי נפש אם אסרה פירות אחרים עליה, עיין ר"מ פי"ב מה' נדרים ה"ז וה"ה, ובירושלמי פי"א סה"ב, מ"ב ע"ג, ובבבלי פ"ב ב'. אבל במיוחס לרש"י פ"א ב' פירש (על פי הבבלי שם ע"ט ב') שנידרי עינוי נפש יפר בין בינו לבינה, בין בינה לאחרים, כוונתו בין שהיא תחתיו ובין כשתתגרש ותנשא לאחרים,<sup class="footnote-marker">2</sup><i class="footnote">ולפי דברי הרמב"ם פי"ב מה' נדרים ה"ז והרי"ץ (שטמ"ק ע"ט ב' סד"ה פירות) אפשר לפרש: בין כשנתן לו הוא בעצמו (או שלוחו) את הדברים שאסרה עליה, בין נתנו לה אחרים, עיי"ש. ולעצם שיטת הר"מ והרי"ץ, עיין בפי' הר"א מן ההר, עמ' ק"ע, ועמ' קפ"ז.</i> אבל דבר שאין בו עינוי נפש אינו מיפר אלא בינו לבינה, כלומר כשהיא תחתיו, ולא בינה לבין אחרים, ואסורה כשתתגרש ממנו ותנשא לאחר. ועיין גם בירושלמי פי"א ה"א, מ"ב ע"ג. וכן הכריע בח"ד.<br>ועיין בבלי כתובות ע"א רע"ב ובתוספות שם, ד"ה ה"ג, ובשטמ"ק כאן פ"א סע"א, ד"ה רב אדא. ובריטב"א כתובות הנ"ל: <b>ובתוס'</b> ובירושלמי (כאן רפי"א) איכא בהדיא שהבעל מיפר בנדרים של עינוי נפש, וכן דברים של בינו לבינה וכו'.
<small>2-3.</small> <b>כיצד, אמרה קונם שני עושה לפי אבא וכו'. </b>וכ"ה בד, בכי"ע ובס' המצות לרב חפץ הנ"ל. ובבבלי פ"א ב': כיצד אמרה קונם פירות עול' (כ"ה בכי"מ. וכן בהל' הרמב"ן: פירות העולם) עלי ה"ז יפר, קונם שאיני עושה לפי אבא וכו'. ויש לפנינו שם פיסקא ממשנתנו פי"א מ"ב, והשאר הוא במשנתנו שם מ"ד. ועיין ספרי זוטא מטות, עמ' 327, ובהערה 11 שם. ועיין לעיל כתובות פ"ה, שו' 25, ד"ה כופה לעשות. 
<small>3-4.</small> <b>שני מטילה לבקרך, אין יכול להפר וכו'. </b>וכ"ה בד ובס' המצות לרב חפץ הנ"ל. ובכי"ע: שאני מטילה לפ דך, וצ"ל שם: לפקרך (=לבקרך). ובבבלי הנ"ל בהוצאות שלנו: ושלא אתן <b>תבן</b> לפני בהמתך <b>ומים</b> לפני בקרך וכו'. וכ"ה בה' הרמב"ן הנ"ל. אבל בפי' הר"א מן ההר, עמ' קס"ז, גרס להפך: מים לפני בהמתך ותבן לפני בקרך. וכן גרס הר"מ בפי"ב מה' נדרים הי"א. ובבבלי כי"מ: ושלא אתן תבן לפני בהמתך ולפני בקרך וכו'. וכ"ה במיוחסות להרי"ף כאן, בתוספות, ברשב"א, בפי' הרא"ש<sup class="footnote-marker">3</sup><i class="footnote">וכ"ה בתוספותיו לכתובות ס"א רע"ב. אבל בהלכות שלו כאן פי"א סי' א' גורס כבהוצאות שלפנינו בבבלי.</i> ובר"ן כאן, ובתוספות כתובות ס"א רע"ב, וברשב"א לפי שטמ"ק שם, במאירי שם, עמ' 248, וכאן בסוגיין.<br>ובבבלי כתובות ס"א ב': דתניא אינו כופה לא לעמוד לפני אביו ולא לעמוד לפני בנו ולא ליתן תבן לפני בהמתו, אבל כופה ליתן תבן לפני בקרו. וכ"ה בכי"מ ובספרי צרפת (עיין להלן). ולפי גירסא זו אין סתירה בין הברייתות שבבבלי בנוסחאות שלנו, שהרי אינה מחוייבת ליתן תבן לפני בהמתו, ולא מים לפני בקרו, ולפיכך אינו יכול להפר. אבל תלמידי רבינו יונה שם כתבו (לפי שטמ"ק): ולא ליתן תבן לפני בקרו, אבל כופין אותה ליתן לפני בהמתו, כך היא הגירסא בספרי ספרד ובהלכות הרי"ף ז"ל וכו', ובספרי צרפת הגירסא בהפך ולא ליתן תבן לפני בהמתו, אבל כופה ליתן תבן לפני בקרו וכו'. וכגירסת ספרי ספרד היא גם בתוספ' רי"ד כתובות שם ובר"מ פכ"א מה' אישות ה"ה. ועיין מאירי כתובות, עמ' 247. וכבר ראינו לעיל שבכי"מ ורוב הראשונים גרסו בבבלי נדרים: ושלא אתן תבן לפני בהמתך ולפני בקרך, והקשו מן הבבלי כתובות על נדרים שמוכח משם שאינו כופה לתת תבן לא לפני בהמתו ולא לפני בקרו. ותירצו רבינו יונה (לפי שטמ"ק), הרא"ה והריטב"א שם שהקונם שלה מפקיע מידי שעבוד הבעל, ולפיכך אינו יכול להפר, ודווקא במלאכות גדולות השנויות במשנה, או למלאכות הצריכות יותר, אלמוה רבנן לשיעבודא דבעל (בבלי כתובות נ"ט ב'), אבל שיעבוד נתינת התבן שהוא נקל מאד, הקונם מפקיע אותו.<br>ובתוספות כאן פ"א ב' (בשם הריצב"א), ברשב"א כאן ושם (בשמו), בפי' הרא"ש ובר"ן כאן מתרצים שהברייתא שלנו מדברת בהכניסה לו שפחות שאינה מחוייבת להטיל תבן לפני בהמתו, ובכתובות מדברים בשלא הכניסה לו שפחות. ועיין ברשב"א כתובות הנ"ל (לפי שטמ"ק) שהביא בשם תוספות סברא הפוכה, ודחה אותה. ועיין גם מאירי כתובות, עמ' 247 ואילך, ומ"ש במשנה למלך פכ"א מה' אישות ה"ה.<br>ושני התירוצים הנ"ל אינם אלא לפי גירסת רוב הראשונים בנדרים ("שלא אתן תבן לפני בהמתך ולפני בקרך"), אבל לפי הגירסא בהוצאות שלנו בנדרים וגירסת ספרי צרפת בכתובות אין מקום לתירוצים הנ"ל, שהרי לפיהם אין הבדל בין מים לפני בהמה ותבן לפני הבקר, ולמה אמרו כאן דווקא: תבן לפני בהמתך ומים לפני בקרך, ולא להפך.<br>ולפי גירסת הר"מ והר"א מן ההר הנ"ל (לעיל ד"ה שני) אין כאן קושיא כלל, שהרי אינה מחוייבת ליתן מים לפני בהמתו ותבן לפני בקרו (לפי גירסת הר"מ בכתובות), עיין בכ"מ במקומו בפי"ב מה' נדרים הי"א ומ"ש במשנה למלך פכ"א מה' אישות ה"ה הנ"ל. ועיין מ"ש לעיל כתובות פ"ה, שו' 25, סד"ה כופה.<br>והנה התוספתא כאן וכתובות הנ"ל אינה מבדילה כלל בין בהמתו ובין בקרו, ובבבלי כאן ובכתובות שנו את שניהם, והראשונים נחלקו במהותם לפי גירסתם, עיין ברש"י ובשטמ"ק במקומו. ושמא בהמתו, בניגוד לבקר, כוונתה צאן, ועיין במשנת שבת ספ"ז.
<small>4.</small> <b>שלא אכחול, ושלא אפקוס וכו'. </b>וכ"ה בס' המצות לרב חפץ ובבבלי הנ"ל, והיא כר' יוסי, שסובר שאין בהם משום עינוי נפש אלא משום דברים שבינו לבינה, כמו שהוכיח בבבלי שם. 
<small>5-7.</small> <b>שלא אציע, ושלא אדיח לך רגלך, ושלא אמזוג לך את הכוס, אין צריך להפר, כופה אותה על כרחה. </b>וכ"ה הסדר בד, אלא ששם: שלא אציע לך <b>מפה</b><sup class="footnote-marker">4</sup><i class="footnote">וברור שצ"ל שם: <b>מטה</b>, ופירוש בעל ח"ד אינו לפי הלשון.</i> וכו'. ובכי"ע: שלא אמזוג לך את הכוס ושלא אדיח לך את רגלך ושלא אציע לך את המיטה וכו'. וכ"ה בס' המצות לרב חפץ הנ"ל. ובבבלי הנ"ל: שלא אציע לך מטתך ושלא אמזוג לך את הכוס ושלא ארחץ פניך ידיך ורגליך וכו'. ופירשו המפרשים שהמלאכות האילו מחוייבת לעשות אפילו אם הכניסה לו כמה שפחות, כמפורש בבבלי כתובות ס"א א'. וברש"י שם הקשה ממשנתנו שם (פ"ה מ"ה) שמפורש שם שאם הכניסה לו שלש שפחות אינה מצעת את המטה, ותירץ שמשנתנו מדברת בהצעת המטה ממש, והוא דבר של טורח, וכופין אותה לעשות כן (אם לא הכניסה שלש שפחות), אבל כאן מדברים בפריסת סדינין ולבדין שאינו דבר של טורח, ורק משום חבה אתינן עלה, ואין כופין אותה לעשות כן, אלא עצה טובה קמ"ל. וכבר השיגו הראשונים על רש"י מן הירושלמי במקומו (פ"ה סה"ו, ל' ע"א): רב הונא אמר אפילו הכניסה לו מאה שפחות כופה לעשות לו דברים של יחיד. מה דברי' של יחיד? סכת לו את גופו ומרחצת לו את רגליו ומוזגת לו את הכוס וכו'. והירושלמי מסיק שהטעם הוא משום שהיא חייבת לו, ולא משום שאין הדברים הללו ראויין להעשות ע"י שפחה, עיין מ"ש ע"ז בבאורי להלכות הירושלמי להר"מ, עמ' נ"ו, אות צ'.<br>ועיין בתוספות כתובות ד' ב', ד"ה והצעת, ובמאירי שם, עמ' 248, ועוד, שיישבו את הסתירה בין משנתנו הנ"ל והבבלי באופנים שונים. ורש"י במהדו"ק (לפי שטמ"ק) לא גרס בבבלי כתובות: ומצעת לו את המטה. ואף בירושלמי הנ"ל לא חשבוה. אבל קרוב לוודאי שיש כאן הגהה בבבלי מפני הקושיא ממשנתנו שם הנ"ל, והרי רוב רובן של הנוסחאות גורסים אותה שם, וכן מוכח גם מסוגייתנו כאן.<br>ואפשר שרש"י בכתובות, הסובר שאין כופין על מלאכות אילו, פוסק כרבן גמליאל כאן, ואין הלכה כתנא קמא, ועוברת על בל יחל מדאורייתא (עיין במיוחס לרש"י כאן. אבל עיין בהגהות הב"ח). ואף הר"מ שפסק שהיא מחוייבת במלאכות הללו (עיין בפכ"א מה' אישות ה"ג וה"ז) השמיט את ההלכה שלנו בנדרים, ואפשר שפסק כר"ג. ועיין בנקודות הכסף שהבאנו להלן בסמוך.<br>ובמאירי פ"א ב', (הוצ' ר"א ליס, עמ' רפ"ד), ד"ה שלא אציע: ואינו צריך להפר, שאף לכשיגרשנה אין הנדר חל בה שתאסר מתוכו להחזירה, שלא אמרו כן אלא במעשה ידיה (משנתנו פי"א מ"ד) שהקונם חל על העתיד מצד שהגוף קדוש מעכשיו וכו'. ועצם הפסק הוא כדברי הט"ז ביו"ד סי' רל"ד, אות ס"ג, ועיי"ש בש"ך, אות צ"ב, ובנקודות הכסף שם, ובקרבן נתנאל על הרא"ש פי"א סי' א', אות מ'.
<small>7.</small> <b>רבן גמליאל אומ' יפר, משם שנ' לא יחל דברו. </b>וכ"ה בד, בכי"ע ובס' המצות לרב חפץ הנ"ל. וכ"ה בבבלי הנ"ל בהוצ' שלנו, בכי"מ, במיוחסות להרי"ף, ברמב"ן, בתוספות, ברא"ש ובר"ן שם. אבל במיוחס לרש"י: <b>רשב"ג</b> אומר יפר וכו'. וכן להלן שם: מני <b>רשב"ג</b> היא. וכן בפי' הר"א מן ההר, עמ' קס"ז: רשב"ג היא. וכן בשיטה (שטמ"ק שם, ד"ה שלא אציע): ה"ג לה <b>בתוספתא</b> רשב"ג אומ' יפר, משום שנא' לא יחל דברו, ול"ג ומכאן שאין חכם מתיר לעצמו, והתלמוד אמרה מעצמו, ואינו מן הברייתא. ואף כאן אי אפשר לדעת בברור אם היתה לפניו הגירסא בתוספתא "רשב"ג", או שהעתיק מן הבבלי, ולא כיוון אלא לעיקר הדברים, שבתוספתא אין הסיום שבבבלי ("דבר אחר לא יחל דברו מכאן לחכם שאין מתיר" וכו'). 

Halakhah 2

<small>7-8.</small> <b>נדרה שלא לטעום אחד מכל הפירות, בין מאכל רע, בין מאכל יפה. </b>וכ"ה ("מכל הפירות") גם בכי"ע. ובד: מכל <b>המינין</b> וכו', וכ"ה בכל הראשונים שנביא להלן, ועיין מ"ש לעיל כתובות פ"ז, שו' 3–5, ד"ה הדירה. והובאה התוספתא ברמב"ן, במאירי<sup class="footnote-marker">5</sup><i class="footnote">הוצ' ר"א ליס, עמ' רפ"ב, ד"ה אמר הר"מ (וצ"ל: אמר המאירי) וחזר ופירש.</i> ובמיוחס להריטב"א ע"ט ב', בפי' הרנב"י (בשטמ"ק) פ"ב סע"א, בנ"י פ"א סע"ב, ברא"ש פי"א סי' א', רבינו ירוחם, חוה, נתיב כ"ז ח"ב. ועיין בפי' הר"א מן ההר, עמ' ק"ע. ופסקה הר"מ פי"ב מה' נדרים ה"ה ובטיו"ד סי' רל"ד. והביאה בסתם בפי' ר' אליהו מזרחי על התורה מטות ל', י"ד, ועיין בפי' הרמב"ן שם. ומאכל רע פירושו שרוב בני אדם אינם אוכלים אותו, אלא שהוא ערב לה,<sup class="footnote-marker">6</sup><i class="footnote">ועיין בקרן אורה פ"ג רע"א שהקשה מן הבבלי שאמרו שם: מן חרצן וזג לא הפר דלית לה צערא, אלמא שאינו מיפר ממין רע. ולא זכיתי לרדת לסוף דעתו, שהרי לא אמרו כאן אלא <b>שרשאי</b> להפר, אבל בוודאי שבסתם אין אדם רגיל להפר נדרים רלית לה צערא ומזיקים לה (כגון חרצנים וזגים שקשים לעיכול), עיין מ"ש לעיל כתובות פ"ז, הע' 12. ועיין ספרי נשא פי' כ"ד, עמ' 29, שו' 16, ועיין היטב בבבלי נזיר ס"ב ב', ובתוספות שם, ד"ה וגבי.</i> כמו שהוכחנו לעיל כתובות פ"ז, הערה 12. ומאכל יפה פירש בח"ד, מאכל יקר, שבין כך ובין כך אין בידה להשיג אותו. ויותר נראה שנקטו מאכל יפה משום רבותא דסיפא,<sup class="footnote-marker">7</sup><i class="footnote">ולא מיבעי מאכל רע שאפשר להניח שלא השגיחה בו, משום שבאותה שעה היה מצוי לה מאכל יפה, ולפיכך לא טעמה מן הרע, אעפ"י שאף הוא ערב לה.</i> שאפילו היה מצוי לה ולא טעמה אותו מימיה, ומכאן שאינו ערב לה, אפילו הכי יפר.<br>ובבבלי פ"ב ב': נדרה משתי ככרות, באחת מתענה ובאחת אין מתענה וכו'. וכבר תירץ הרנב"י הנ"ל שם שבבבלי מדברים שגם אחרי נדרה טוענת שאינה מתענה ממנו, מה שאין כן כאן שהיא טוענת שנדרה גרם לה שתתאוה לו, משום שאין לה פת בסלה (ומים גנובים ימתקו). ועיין גם במיוחס להריטב"א הנ"ל.<br>והראשונים הנ"ל מפרשים שאפילו במאכל רע מיפר משום נדרי עינוי נפש. ועיין בב"י בטיו"ד סי' רל"ד, ד"ה ואפילו נדרה, ובלחם משנה פי"ב מה' נדרים סה"ה, ובבלי נזיר ס"ב ב', ולעיל הע' 6. ובירושלמי פי"א ה"ב, מ"ב ע"ג: היו לפניו שתי חתיכות אחת יפה ואחת רעה, נתנה עיניה ביפה ונדרה מן הרעה, הרי זה יפר. מפני מה הוא מיפר. חברייא אמרי מפני נדרי עינוי נפש שלה. ר' זעירא ור' הילא תריהון אמרין מפני עינוי נפש שלו.<sup class="footnote-marker">8</sup><i class="footnote">ועיין להלן שם בירושלמי הי"ב, מ"ב ע"ד.</i> ולפ"ז לחברייא אפילו אינה משגיחה באותו מין רע גם אחרי שנדרה מיפר לה, שמא תצטרך לו להבא, או כדי שיהא לה פת בסלה. ולפי ר' זעירא ור' הילא אם נדרה ממין רע שאינו ערב לה מיפר משום דברים שבינו לבינה, שלא יפול בחלקו המין הרע. ועיין מ"ש להלן, עמ' 533, הערה 17.
<small>8-9.</small> <b>אפי' לא טעמה אותו המין מימיה. </b>בפי' ר"א מזרחי על התורה הנ"ל: אפי' לא <b>טענה</b> אותו המין וכו'. ועיין מ"ש על "טענה" לעיל כתובות פ"ז, הערה 9. ופירושו שאפילו היה מצוי לה, ומ"מ לא השגיחה בו ולא טעמה אותו, ומוכח שאינו ערב לה, מ"מ יפר, משום שעכשיו שנדרה ממנו ערב הוא לה, משום מים גנובים ימתקו.<sup class="footnote-marker">9</sup><i class="footnote">עיין מ"ש לעיל, שו' 7–8, ד"ה ובבבלי, בשם הרנב"י.</i> ועיין מ"ש להלן, שו' 9–10, ד"ה אמ' קונם. 
<small>9-10.</small> <b>אמ' קונם פלפלין שאני טועמת, גלוסקין שני טועמת, אפי' לא היה לה אותו המין מימיה, יפר. </b>וכ"ה בד ובכל הראשונים הנ"ל, חוץ מן המאירי שגרס: אפילו לא טעמה אותו המין מימיה, והוא באשגרה מן הרישא. אבל בכי"ע לנכון: אפילו לא היה <b>לו</b> אותו המין <b>מימיו</b> הרי זה יפר. והכוונה שאין לו ולא היה לו מעולם מאותו מין, ובין כך ובין כך אין לה פת בסלה, אפילו כשיתיר לה. וכן בירושלמי פי"א ה"ב, מ"ב ע"ג: <b>לענו' נפש</b>, כגון פילפל שאני טועמת, קלוסקין שאני טועמת. לא סוף דבר שיש מאותו המין, אלא אפילו אין בו מאותו המין, שמא יביא לה אחר מאותו המין. וכן צריך לפרש גם לגירסא שלנו שלא היה לה ואין לה מאותו המין, בניגוד לרישא שהיה לה ויש לה מאותו המין, אלא שלא השגיחה בו ולא טעמה אותו, ועכשיו כשנדרה ערב עליה משום מים גנובים. ועיין מ"ש על גלוסקין, קלוסקין, לעיל ח"א (ברכות), עמ' 66. 

Halakhah 3

<small>10-11.</small> <b>אמרה קונם פירות ארץ ישראל עלי, אם יש לו בהן חלק יפר, אם לאו, יביא לה וכו'. </b>כל הברייתא במאירי (הוצ' ר"א ליס, עמ' רפ"ב) הנ"ל. ובמשנתנו פי"א מ"ב: פירות מדינה עלי, יביא לה ממדינה אחרת וכו'. וכע"ז להלן, שו' 13, ובספרי מטות פי' קנ"ה. ובר"ן שם: "ומסתברא דלר' יוסי נמי בנדרה מפירות מדינה שהיא דרה בו יפר, דלא גרעה מדינתה מחנוני המקיפו, וכי קתני יביא לה ממדינה אחרת בשלא נדרה מפירות מדינתה". וכן מסתבר, ולפ"ז אף התוספתא מדברת באשה מחו"ל שאמרה קונם פירות ארץ ישראל עלי, אינו מיפר משום שיכול להביא לה פירות מארץ אחרת. ואף במשנתנו הפירוש הוא "פירות מדינה עלי" פירות מדינה פלונית, ואף לפי הגירסא (משנה שבבבלי ועוד): מדינה זו, פירושה: מדינה פלונית, ועיין בתיו"ט ובשושנים לדוד במקומו. והתוספתא מלמדת שפירות מדינה פלונית אינן כמין אחר,<sup class="footnote-marker">10</sup><i class="footnote">ובוודאי מדברים בפירות שטעמם שווה בין בארץ ובין בחו"ל, שאם לא כן מסתבר שדינם כמינים שונים. וצ"ע ביחס לזמן בישול הפירות, עיין בבלי פ' סע"א ור"מ פי"ב מה' נדרים ה"ד וה"ה.</i> ואין בהם לא עינוי נפש ולא דברים שבינו לבינה. ואפילו פירות ארץ ישראל שחם חביבים על ישראל אין דינם כמין אחר.<br>והברייתא הוסיפה כאן: אם יש לו בהן חלק יפר. ומסתבר שלתנא זה יפר משום נדרי עינוי נפש (שבהן אנן קיימין לעיל בסמוך), שפירות שיש לו בהן חלק מצויים בבית בריוח, ואם לא תהנה מהם ויצטרך לקנות פירות אחרים, לא תתפרנס מהם ביתר מן הראוי לה. וכן פירש במיוחס לרש"י (ע"ט ב') את התוספתא כאן, עיין מ"ש להלן, שו' 13, ד"ה ובמיוחס לרש"י. וגדולה מזו כתבו כמה מן המפרשים (עיין רמב"ן, מאירי, ר"ן ועוד) פ"ב ב' (ע"פ פירושם בבבלי שם) שלחכמים אפילו אסרה עליו פירות מדינה זו יכול להפר משום עינוי נפש, ואפילו אין לו חלק בהם, ומשנתנו הנ"ל ר' יוסי היא.<br>וברייתא זו כולם מודים בה, ולחכמים מיפר, אם יש לו חלק בהם, משום נדרי עינוי נפש, ולר' יוסי משום שהם דברים שבינו לבינה. ואם אין לו חלק בהם אינו מיפר לכולי עלמא, משום שאין כאן לא נדרי עינוי נפש ולא נדרים שבינו לבינה.<sup class="footnote-marker">11</sup><i class="footnote">ועיין בבלי פ"ב רע"ב ובמפרשים שם. ועיין גם בפי' הרי"ץ בשטמ"ק ע"ט רע"ב, סד"ה פירות, מ"ש בדרך אפשר לומר, ומ"ש להלן, שו' 14–16, ד"ה אבל.</i> ולפי התוספתא הרישא של מ"ב: ואלו הם נדרי עינוי נפש וכו' יביא לה ממדינה אחרת כולם מודים בה, ואינה משנת ר' יוסי גרידא.<sup class="footnote-marker">12</sup><i class="footnote">ואפילו אם הוא שנה אותה אין כאן אלא לשון משנה שכולם מודים בה. וכן משמע קצת מן הסיגנון ששנו בה "יביא לה ממדינה אחרת", אבל בסיפא שנו: אינו יכול להפר (ולא שנו: יקח מחנוני אחר), משום שהסיפא היא משנת ר' יוסי גרידא. אבל עיין ספרי מטות פי' קנ"ה, עמ' 206. ושמא אין שם אלא ציטטה ממשנתנו.</i> ועיין בדברי ר' הילא בירושלמי פי"א ה"א, מ"ב ע"ג ("ואלו הם נדרי עינוי נפש דברי הכל") ובפ"מ שם.
<small>11-12.</small> <b>אמרה קונם פירות הפרכיא זו עלי וכו'. </b>כלומר שאסרה עליה את פירות מדינה<sup class="footnote-marker">13</sup><i class="footnote">כלומר, מדינה, במשמעות provincia, ἐπαρχεία, עיין מ"ש לעיל ח"ה (תענית), עמ' 1093.</i> פלונית עליה וכו' אעפ"י כן יביא לה ממדינה אחרת, אעפ"י שהרומיים פעמים הקשו על הבאת פירות מהפרכיא להפרכיא. 
<small>13.</small> <b>אמרה קונם פירות מדינה זו עלי, אם יש לו בהן חלק וכו'. </b>כנראה שהיא מדינה היא הפרכיא (עיין מ"ש לעיל בסמוך), והתנא נקט כאן את לשון משנתנו פי"א מ"ב. ואפשר שהכוונה למדינה באותה הפרכיא,<sup class="footnote-marker">14</sup><i class="footnote">עיין לדוגמא במשנת שביעית פ"ט סמ"ב ובירושלמי שם ה"ב, ל"ח ע"ד.</i> ולפ"ז הסגנון כאן הוא על דרך זו ואין צריך לומר זו. ובספרי זוטא מטות, עמ' 327: קונם שאני טועמת ואוכלת מתאני העיר הזאת, מענבי העיר הזאת, יביא לה מעיר אחרת. מפירות העיר<sup class="footnote-marker">15</sup><i class="footnote">הרח"ש הורוביץ משער שיש שם השמטה וצ"ל: מפירות העיר [יביא לה מעיר אחרת. מפירות העולם] וכו'. ושמא "העיר" פי' העיר שדרים בה, עיין מ"ש לעיל, שו' 10–11.</i> הרי זה יפר.<br>ובמיוחס לרש"י ע"ט ב': מפורש בברייתא דר' חייא אם יש לו חלק בהן זהו עינוי נפש, אין לו חלק בהן אין אילו ענוי נפש ויביא לה ממדינה אחרת. ורבינו מסר רק את תוכן התוספתא והכניס בה את פירושו, עיין מ"ש לעיל, שו' 10–11, ד"ה והברייתא.
<small>14-16.</small> <b>אמרה קונם פירות חנוני זה עלי, אם יש חנות אחרת לא יפר, ואם לאו, יפר. ר' יוסה אומ' אפי' היו שם מאה חנויות, הואיל ולא היתה פרנסתו אלא הימנה הרי זה יפר, מפני שבינו לבינה. </b>וכ"ה בד ובמאירי הנ"ל (ושם: ממנו). ובכי"ע: מאה חנויות לא היתה פרנסתו אלא ממנו הרי זה יפר, מפני <b>שבינה לבין אחרים</b>. והוא שיבוש ברור.<sup class="footnote-marker">16</sup><i class="footnote">שהרי לשון זו הוא טעם לשלילה, עיין במשנת נגעים ספ"ב ועוד.</i> ובמשנתנו פי"א סמ"ב: פירות חנוני זה עלי אינו יכול להפר, ואם לא היתה פרנסתו אלא ממנו הרי זה יפר דברי ר' יוסי.<sup class="footnote-marker">17</sup><i class="footnote">בספרי זוטא מטות, עמ' 327: קונם שאני טועמת מחנותו של פלוני אינו יכול להפר לה. ר' <b>יהודה</b> אומר אם אין פרנס[ת]ה אלא מאותו חנות הרי זה יפר. ובד' וויניציאה ואילך של הילקוט הגיהו: אם אין לה פרנסה וכו'. ויותר מסתבר כמו שהגהנו, והיה במשנת התנא של ספרי זוטא: ואם (או: אם) לא היתה <b>פרנסתה</b> אלא ממנו וכו', כמו שהביא הר"א מן ההר, עמ' ק"ע, בשם: ואית דגרסי. וכ"ה ברי"ץ (לפי שטמ"ק ע"ט ב') ובמיוחס להריטב"א (בד"ר אשי ה', מ"ז ע"א) ע"ה סע"ב. ועיין להלן הע' 21.</i> ובבבלי פ"ב רע"ב: ומתני' ר' יוסי היא, דאמר רב הונא כוליה פירקין ר' יוסי היא, ומאי אין יכול להפר משום עינוי נפש, אבל מפר נדרים שבינו לבינה. ורוב המפרשים פירשו "ומאי אין וכו'", כתירוץ אחר, ויש שגרסו כאן בפירוש: ואיבעית אימא, עיין במאירי במקומו. ולפי' המיוחס לרש"י פ"ב ב',<sup class="footnote-marker">18</sup><i class="footnote">וכהגהת הב"ח שם. ועיין בפירוש המיוחס לרש"י ע"ט ב'.</i> רבינו יונה בתוספות, פי' הרא"ש, הר"ן ועוד שם הכוונה שאף לר' יוסי בחנוני סתם אינו יכול להפר משום עינוי נפש, אבל מיפר משום דברים שבינו לבינה, ומכאן שאם אין פרנסתו אלא ממנו מיפר משום עינוי נפש, וכן פירשו נוסף על הראשונים הנ"ל, גם הר"א מן ההר, הרנב"י בשטמ"ק (ע"ט ב') ועוד. ובתוספתא כאן מפורש שלא כדבריהם.<br>אבל לתירוץ הראשון בבבלי שם הרי החכמים חולקים על ר' יוסי, ולר' יוסי אינו מיפר כלל בשלא היתה פרנסתו ממנו, וממילא אפשר לפרש שאם לא היתה פרנסתו אלא ממנו מפר משום דברים שבינו לבינה. וכן אפשר לפרש גם לפי התירוץ השני,<sup class="footnote-marker">19</sup><i class="footnote">לפי הגירסא "ואיבעית אימא" שהביא במאירי. והפירוש הוא שאף ששמואל סובר כחכמים אף הם סוברים שבחנוני סתם אינו יכול להפר משום עינוי נפש, אלא מפר משום דברים שבינו לבינה, ואף לשמואל הדין כן. אבל לר' יוסי בוודאי שאינו מפר כלל בחנוני סתם. ועיין בתוספות פ"ב ב'.</i> או לגירסא שלנו, שלפי פשוטה אין כאן אלא תירוץ אחד. וכן כתב הרי"ץ (לפי שטמ"ק) ע"ט רע"ב, סד"ה פירות, בדרך אפשר לומר, כמפורש בתוספתא כאן.<sup class="footnote-marker">20</sup><i class="footnote">ויש שפירשו כן גם את שיטת הרמב"ם, עיין בתיו"ט במקומו ומ"ש בקרן אורה פ"ג א', סד"ה דלמא, ולעיל שם פ"ב א', ד"ה אמר. אבל שיטת הר"מ אינה ברורה כלל, עיי"ש במפרשיו.</i><br>ובירושלמי (פי"א סה"ב, מ"ב ע"ג) מפרש את דברי ר' יוסי: דו מקיף <b>לה</b>,<sup class="footnote-marker">21</sup><i class="footnote">עיין לעיל הע' 17.</i> דו יב (=יהב) <b>לה</b> וכו', דו יב <b>לה</b> מקמה (כלומר, מתנה) טבא. ולפי הגירסא "לה" משמע שמיפר משום נדרי עינוי נפש, אבל לפי התוספתא הכוונה: דו מקיף <b>ליה</b> וכו', דו יב <b>ליה</b> מקמה טבא, ודינו כאילו יש לו חלק בפירות, וכמו שאמרו ברישא, ולר' יוסי מיפר משום דברים שבינו לבינה, עיין מ"ש לעיל, שו' 10–11, ד"ה וברייתא זו.<br>ובכל אופן בתוספתא מוכח שהת"ק מחמיר ואינו יכול להפר, אפילו אם לא היתה פרנסתו אלא מן החנוני שנדרה ממנו,<sup class="footnote-marker">22</sup><i class="footnote">בשטמ"ק פ"ב רע"א כתב: "דכיון ראין פרנסתו אלא הימנו לכ"ע יפר" וכו'. והוא לשיטת הבבלי שר' יוסי הוא המחמיר ביותר.</i> כל זמן שיש שם חנות אחרת, אבל בבבלי הנ"ל מוכח שר' יוסי הוא המחמיר,<sup class="footnote-marker">23</sup><i class="footnote">ושמא שנו בתוספתא כאן: אמר ר' יוסה (במקום: ר' יוסה אומר) אפילו היו שם מאה חנויות, ולא היתה פרנסתו (והשוה גי' כי"ע) וכו', והוא מפרש, ואינו חולק, והת"ק לא הזכיר כלל את ההלכה של "לא היתה פרנסתו אלא ממנו".</i> והת"ק מיקל. וכבר תמה על כך בקרן אורה פ"ג א', ד"ה דלמא. ואף בירושלמי פי"א סה"ב, מ"ב ע"ג, מוכח שר' יוסי הוא המחמיר.

Halakhah 4

<small>16-17.</small> <b>קונם שני נהנה לבריות, אין יכול להפר. יכולה להנות בלקט, בשכחה, ובפיאה. </b>וכ"ה ("יכולה") גם בד ובכי"ע. והיא פיסקא ממשנתנו פי"א מ"ג. ומסקנת הירושלמי (שם רה"ג, מ"ב ע"ג) וכן בבבלי פ"ג ב' (לפירושו של עולא) שאין בעל בכלל בריות, ויכולה ליהנות מבעלה, וכן יכולה ליהנות משכהה ופיאה, כלומר, אם הבעל הוא עני, עיין בס' המצות לרב חפץ, הוצ' הלפר, עמ' 262, ובר"ן כאן במקומו. ועיין מ"ש מהרי"ן אפשטין במבוא לנוה"מ, עמ' 584 ואילך. ולא באה פיסקא זו אלא להוסיף את ההלכה שלהלן בסמוך. ולפי הבבלי פ"ב א' (ועיי"ש פ"ב רע"ב ובמפרשים שם) כל הפרק הוא כר' יוסי, ואף משנה זו כמותו, אבל לרבנן מיפר. 
<small>17-18.</small> <b>ובמעשר עני. </b>בירושלמי פי"א רה"ג, מ"ב ע"ג: תני ובמעשר עני. לית כאן מעשר עני (כלומר, אין הלכה כברייתא זו). מעשר עני ניתן בזכייה, ואילו בעזיבה,<sup class="footnote-marker">24</sup><i class="footnote">ושכחה אפילו בעזיבה איננה, עיין מ"ש בה"א (פיאה), עמ' 169, ואילך.</i> כלומר, והואיל ומעשר עני ניתן בזכייה, הרי נהנית מן הבריות כשנוטלת מעשר עני. ובבבלי פ"ד א': ולא קתני במעשר עני, והתניא בברייתא ובמעשר עני. אמר רב יוסף לא קשיא, הא ר' אליעזר, הא רבנן וכו'. ולהלן שם פ"ד ב': רבא אומר כאן במעשר עני המתחלק בתוך הבית וכו', כאן במעשר עני המתחלק בבית הגרנות, כיון דכתיב ביה <b>והנחת בשעריך</b> שרי ליה לאיתהנויי. ועיין ספרי ראה פי' ק"ט, הוצ' הר"א פינקלשטין, עמ' 170, ובהע' 10 שם, ועיין בתוספות, פי' הרא"ש, המאירי והר"ן כאן פ"ד ב'.<sup class="footnote-marker">25</sup><i class="footnote">וציין להם הר"א פינקלשטין בהערה הנ"ל (בפנים), ועיי"ש שציין לעוד כמה מן הראשונים.</i> 
<small>18-19.</small> <b>נדרה אשתו והפר לה, וסבור נדר' בתו, נדר' בתו והפר לה, וסבור אשתו נדרה, הרי זה יקיים, ואם רצה להפר מיפר. </b>בכי"ו יש כאן חסרון ע"י הדומות והשלמתיו ע"פ ד, וכע"ז בשם התוספתא גם בחי' הרשב"א פ"ז א'. וכע"ז גם בכי"ע, אלא ששם בטעות: <b>ספק</b> שבתו נדרה וכו' <b>ספק</b> שאשתו נדרה וכו', וצ"ל: סבור וכו'. ובמשנתנו פי"א מ"ה: נדרה אשתו וסבור שנדרה בתו, נדרה בתו וסבור שנדרה אשתו וכו', הרי זה יחזור ויפר. ומלשון משנתנו אינו מוכח שיכול הוא לקיים אחרי הפרה בטעות, ואפשר לומר שהכוונה שלכתחילה צריך להפר שוב, ואינו סומך על הפרתו הקודמת. אבל מתוך התוספתא כאן ברור שהפרתו אינו כלום, ודינו כאילו לא הפר כלל, ולא עוד אלא ששמיעה בטעות אינה שמיעה, ואפילו אם נודעה לו טעותו אחר כמה ימים מפר ביום שנודעה לו האמת, עיין בלשון הר"מ בספי"ב מה' נדרים וביו"ד סי' רל"ד ס"ק ל"ב. וכן מפורש ברשב"א פ"ו רע"ב<sup class="footnote-marker">26</sup><i class="footnote">"ומסתברא לאחר כמה ימים, דלא קרינא ביה יום שומעו עד שישמע אם בתו נדרה, או אשתו נדרה".</i> (ועיין גם בנ"י) ובפי' הר"א מן ההר, עמ' קע"ז.<br>וכל המקורות (המשנה והתוספתא) מזכירים רק את הטעות בין אשתו לבתו. וכן בספרי מטות סוף פי' קנ"ג, עמ' 204: <b>ושמע אישה</b> וכו' <b>והחריש לה</b>, עד שיהא מתכוין לה שאם נדרה אשתו ואמר סבור הייתי שהיא בתי הרי זה יחזור ויפר שנאמר והחריש לה עד שיהא מתכוין לה. וכן לעיל שם, עמ' 201: <b>והחריש לה אביה</b>,עד שיהא מתכוין לה, שאם נדרה בתו ואמר סבור הייתי שאשתי הרי זה יחזור ויפר<sup class="footnote-marker">27</sup><i class="footnote">בפירוש הנצי"ב שם, עמ' רפ"ד: <b>והחריש</b> וכו', שאם נדרה בתו <b>והקים</b> לה, הרי זה יחזור ויפר. פי' יכול להפר עדיין, דהקמתו אינה הקמה. והיה יכול למתני הרי זה יחזור ויקם וכו', עיי"ש. ולא ידעתי למה הוציא את המדרש מידי פשוטו, והכוונה שאם החריש כל היום משום שסבר שאשתו נדרה הרי זה יחזור ויפר (כלשון המצוי, עיין בפי' הנצי"ב שם). וכן מפורש בירושלמי פי"א ה"ו, מ"ב ע"ד: אפילו שמע ושתק (כלומר, יחזור ויפר) אפילו שמע וקיים. ועיין בפי' הנצי"ב שם מה שהעיר על דברי הר"ן בסוגיין פ"ו ב', ד"ה למימרא.</i> וכו'. ובס"ז מטות, עמ' 326: <b>והחריש לה</b>. לא לנדריה. ובלרב"ג מטות, ר"ב ע"ד: <b>והחריש לה</b> וכו', ר"ל ששמע ענין הנדר, אבל לא ידע שבתו נדרה זה הנדר וכו' יכול להפר. ועיין בס' המצות לרב חפץ הוצ' הלפר, עמ' 260. ובבבלי כאן פ"ו סע"ב: דיניא אותה דווקא. ומכאן שלאו דווקא אם טעה בין אשתו לבתו, אלא אפילו אם היו לו שתי נשים, או שתי בנות, וכסבור שנדרה זו ונדרה השניה. ועיין ר"ן פ"ו סע"ב. ומ"מ לא מצאתי דין זה מפורש בפוסקים הקדמונים.<br>ובבבלי פ"ז א' הבדילו בין סתם ובין מפרש (לעניין קריעה), ופירשו המפרשים שהוא הדין בהפרה, ודווקא אם הטעו אותו, או טעה במפורש, והפר לאשתו (במקום בתו), אבל בהפר סתם, אלא שכיוון לאשתו (מפני שסבר שהיא נדרה) הפרתו הפרה, עיין ביו"ד סי' רל"ד ס"ק ל"ג ובמפרשים שם. אבל הר"מ בספי"ב מה' נדרים לא חלק, עיי"ש בלח"מ ובקרן אורה כאן פ"ז א', ומ"ש הר"א מן ההר, עמ' קע"ח ואילך.
<small>19-20.</small> <b>נדרה אשתו וקיים לה, וסבור בתו נדרה וכו'. </b>במשנתנו לא הוזכרה הקמה בפירוש, ולפיכך הסתייעו מן התוספתא ברשב"א הנ"ל (ועיי"ש גם פ"ו רע"ב), מאירי שם ד"ה אמר המאירי, ר"ן ונ"י שם. ועיין בקרן אורה פ"ו ב', ד"ה נדרה אשתו, ובאור שמח ספי"ב מה' נדרים. 
<small>21-22.</small> <b>נדרה מן התאנים וענבים, הפר לתאנים ולא הפר לענבים, אסור' לוכל בתאנים וענבים וכו'. </b>בד: נדרה מן התאנים וענבים הפר לתאנים יחזור ויפר לענבים, לענבים יחזור ויפר לתאנים. ולא הפר לתאנים הפר לענבים (צ"ל: הפר לתאנים ולא הפר לענבים) אסור וכו'. ובכי"ע: אמרה קונם תאינים וענבים אילו שאני טועמת היפר לתאינים יחזור ויפר לענבים, לענבים יחזור ויפר לתאינים. היפר לתאינים ולא היפר לענבים אסורה לאכול וכו'. ולפני הרשב"א בחידושיו היתה הגירסא בתוספתא כגירסת ד (וכמו שתיקנתי), אלא שקיצר שם קצת.<br>ובמשנתנו פי"א מ"ו: אמרה קונם תאנים וענבים אלו שאיני טועמת, קיים לתאנים כולו קיים. הפר לתאנים אינו מופר עד שיפר אף לענבים. וכ"ה בספרי מטות פי' קנ"ה, עמ' 207 (בדברי ר' ישמעאל) ובברייתא שבבבלי פ"ז סע"א ואילך. ומפשוטה של לשון משמע שאם הפר לתאנים בלבד אינו מופר כלל, ואסורה אפילו בתאנים, כמפורש בתוספתא כאן. וכן הסתייע ממנה הרשב"א והמאירי ובנ"י הנ"ל, וכן הסתייעו ברשב"א לעיל שם ובר"ן פ"ז ב' גם מן הסיפא, להלן שו' 23. ועיין להלן, שו' 25.<br>אבל בבבלי פ"ז ב' (בנוסחאות שלפנינו): זו דברי ר' ישמעאל ור' עקיבא, אבל חכמים אומרים מקיש הקמה להפרה מה הפרה מה שהפר הפר, אף הקמה מה שקיים קיים. וכן היתה הגירסא לפני הר"מ בפי"ג מה' נדרים ה"י ועוד. וכע"ז היה גם לפני ההלכות המיוחסות להרי"ף. ולפי גירסא זו מוכרחים אנו לפרש במשנתנו "הפר לתאנים אינו מופר וכו' " שהכוונה אינו מופר כולו (בניגוד לקיום), עד שיפר אף לענבים, אבל בתאנים מותרת, ודלא כתוספתא כאן. וכן הוכיח מכאן בתוספות רי"ד פי"א סי' י"ח. ועיין גם בר"ן פ"ז ב'. ובחי' הרשב"א הנ"ל פירש שדברי חכמים הם דעת עצמן ואינם דבוקים למחלוקת ר' ישמעאל ור' עקיבא, אלא שהם סוברים שבהפרה אם הפר מקצתו מה שהפר הפר, והם מקישים הקמה להפרה. ובירושלמי פי"א ה"ו, מ"ב ע"ד, באמת הובאו ארבע דעות. א. בהקמה ובהפרה אם הקים מקצת כולו מוקם,<sup class="footnote-marker">28</sup><i class="footnote">אית תניי תני יקימינו ממינו ויפירנו ממינו וכו', מתניתא כמאן דאמר יקימינו ממינו ויפירנו כולו, דתני קיים לתאינים קיים לכולו וכו' (כלשון משנתנו).</i> ואם הפיר מקצת כולו מופר. ב. אם הקים מקצת אינו כלום, ובן אם הפר מקצת. ג'. אם הקים מקצת כולו מוקם, אם הפר מקצת אינו כלום. ד'. אם הקים מקצת אינו כלום, ואם הפר מקצת כולו מופר. ולפ"ז דעת חכמים שבבבלי היא דעה חמישית. ועיין ספרי מטות פי' קנ"ה, עמ' 207, ועמ' 208, בשנו"ס ובהערות שם. ועיין בקרן אורה פ"ז ב', ד"ה ואמרה, וד"ה ובירושלמי. ועיין ספרי זוטא, עמ' 328, ובהערות שם.<br>ובמיוחס לרש"י וכן ברמב"ן פ"ז ב' גרסו בבבלי: אבל חכמים אומרים מקיש הקמה להפרה, מה הפרה מה שהפר <b>לא</b> הופר אף הקמה מה שקיים לא קיים. וכן, כנראה היתה הגירסא בבבלי כי"מ, אלא שיש שם השמטה. ועיין בפי' הר"א מן ההר, עמ' קע"ט ואילך, ובר"ן במקומו.
<small>22.</small> <b>הפר לענבים ולא הפר לתאנים וכו'. </b>כלומר, אין הבדל אם הפר את תחילת הנדר, או סופו. עיין היטב בספרי זוטא, עמ' 328, ובהערות שם. 
<small>23.</small> <b>היפר לתאנים וחשיכה וכו'. </b>רשב"א פ"ז א', ר"ן פ"ז ב'. ועיין מ"ש לעיל. וכנראה שהכוונה שאינו יכול לומר הואיל והפרתי לא הועילה אף לתאנים, הוי ליה כאילו הפר בטעות, ויכול אח"כ להפר לשניהם, אלא אסור בשניהם. 
<small>24-26.</small> <b>אמרה קונם תאינה שני טועמת ועוד ענבים שני טועמת, הרי אילו שני נדרים, מיפר אי זה מהן שירצה ומקים אי זה מהן שירצה, שנ' אישה יקימנו לזו ואישה יפירנו לזו. </b>וכ"ה ("ענבים שאני טועמת") גם בד ובספרי הנ"ל, עמ' 208. וכן במשנתנו פי"א מ"ו: אמרה קונם תאנים שאני טועמת וענבים שאיני טועמת הרי אלו שני נדרים. ועיין בבלי פ"ז ב' ומ"ש לעיל פ"ה, הערה 15. אבל בכי"ע: אמרה קונם תאינים שאני טועמת ועוד ענבים הרי אילו שני נדרים וכו'. ועיין היטב בספרי זוטא, עמ' 328, אלא שהנוסח שם משובש. וכן בירושלמי פי"א סה"ו, מ"ב ע"ד: אמרה קונם תאינה שאיני טועמת ועוד ענב, תפלוגת' דר' ישמעאל ור' עקיבה, דר' ישמעאל או' אחר הנדר. ור' עקיבה או' אחר האיסר. וכל הפירושים שם דחוקים מאד.<br>ונראה שהכוונה היא שיש כאן ספק אם "ועוד" דבוק לקונם, כלומר ועוד קונם,<sup class="footnote-marker">29</sup><i class="footnote">ויש כאן שני נדרים, כלהלן נזיר פ"א, שו' 4, ומקבילות.</i> או אם "ועוד" דבוק לתאינה, כלומר, תאינה ועוד ענבים, ולזה קאמר תפלוגתא דר' ישמעאל ור' עקיבא, ולר' ישמעאל "ועוד" הולך אחר הנדר, כלומר הקונם, ויש כאן קונם, קונם, והן שני נדרים, ולפיכך מיפר איזה מהן שירצה, ואינו דומה לרישא. אבל לר"ע "ועוד" הולך אחר האסור,<sup class="footnote-marker">30</sup><i class="footnote">כצ"ל במקום "האיסר", עיין מ"ש להלן בפנים.</i> אחר התאינה, כלומר, תאינה ועוד ענבים, ויש כאן נדר אחד, וממילא אם הפר מקצתו כולו מופר, כשיטתו בנדר אחד, עיין בבלי פ"ז ב' ומ"ש לעיל. והירושלמי רומז למחלוקת ר' ישמעאל ור' עקיבא בירושלמי נזיר פ"א סה"ג, נ"א ע"ג:<sup class="footnote-marker">31</sup><i class="footnote">כמו שהעיר לנכון בנועם ירושלמי, אלא שנדחק בפירושו.</i> לא נחלקו ר' ישמעאל ור' עקיבה וכו', ועל מה נחלקו על האומר הריני נזיר שלשים יום ועוד יום אחד, שר' ישמעאל אמר נזיר שתים, ור' עקיבה אמר נזיר אחת. ואף כאן הכוונה שלר' ישמעאל "ועוד" דבוק להריני נזיר, כלומר הריני נזיר ועוד נזיר, ולר' עקיבא דבוק "ועוד" לשלושים יום, כלומר שלושים יום ועוד יום אחד, עיין לעיל שם בירושלמי.<sup class="footnote-marker">32</sup><i class="footnote">ועיין בבלי שם ז' ב'.</i> ועיין מ"ש לעיל נדרים פ"ה, שו' 17, ד"ה קונם שני נהנה לפלני ועוד לפלני, ושו' 18–19, ד"ה הותר, וד"ה ובכי"ע. ועיין בצפנת פענח פ"ד מה' נדרים הי"א.<br>ואף שבמקומות אחרים בירושלמי "אחר הנדר" "ואחר האיסר" כוונתו לשעת הנדר ולשעת האיסור,<sup class="footnote-marker">33</sup><i class="footnote">עיין מ"ש להלן, שו' 30–32, ד"ה אולם, בשיטת הירושלמי.</i> אין כאן אלא מליצה, כרגיל בירושלמי.

Halakhah 5

<small>26-28.</small> <b>חומר בהקם שאין בהפר, ובהפר שאין בהקם, שהשתיקה מקיימת ואין שתיקה מבטלת. </b>וכ"ה בד ובכי"ע, וכע"ז בבבלי ע"ח סע"ב ואילך. ובפי' רבינו הלל לספרי מטות, ע"ב סע"ב: דאי הפר בלבו לא הויה הפרה, כדתני בתוספ' דנדרים בסוף פרק בתרא חומר בהקם שאין בהפר ובהפר שאין בהקם שהשתיק' מתקיימת <b>בטל</b> ואין השתיקה מתבטלת וכו'. ולהלן שם ע"ג: תדע דבתוספת' דנדרים נמי חומרא וקולא קאמ', דתני חומר בהקם שאין בהפר כו'. והנוסחא משובשת, ואף אינו מובן למה הביא רבינו את התוספתא ולא את הברייתא שבבבלי הנ"ל.<br>ואשר לפירושה הרי למסקנת הבבלי ע"ט א' הכוונה שהשתיקה מקיימת אע"פ שלא שתק אלא על מנת למיקט עיי"ש. ושמא אין הסיפא להלן אלא פירוש לרישא.
<small>28.</small> <b>האיש מקים בלבו, ואין האיש מבטל בלבו. </b>וכ"ה בד (אלא ששם: ואי' האש' וכו', ובד"ח הדפיסו: ואין האשה) ובכי"ע. ובפי' רבינו הלל הנ"ל: האיש מקיים ואין האיש מבטל בלב. והיא היא. ובבבלי הנ"ל: קיים בלבו קיים, הפר בלבו אינו מופר. ועיין בפיה"מ להר"מ פ"י (קרוב לסופו) מה שהביא בשם לשון התוספתא, וכוונתו לברייתא שבבבלי ע"ז ב', עיין מה שכתבתי בתשלום תוספתא, עמ' 7. ולהלן טהרות פ"ו הי"ד (כגירסת הר"ש שם פ"ה מ"ט): אמרו לו אשתך נדרה, והוא אומר <b>בלבי היה</b> להפר,<sup class="footnote-marker">34</sup><i class="footnote">ובסיפא שם בכל הנוסחאות (ד, כי"ו ור"ש): ומשהגיע אמר, בלבי היה להפר לה, אין שומעין לו, כלומר, משום שהכחיש את עצמו, שהרי מתחילה אמר "לא נדרה".</i> שומעין לו וכו'. אבל בר"מ פ"ב מה' שבועות הי"ג העתיק: בלבי היה להפר לה <b>והפרתי</b><sup class="footnote-marker">35</sup><i class="footnote">ועיין מ"ש לעיל פ"ב, הע' 19.</i> שומעין לו וכו'. וכנראה שהוא פירוש הר"מ ע"פ ההלכה. 
<small>28-29.</small> <b>יש בהקם שאין בהפר, ויש בהפר שאין בהקם, משהיקם אין יכול להפר, ומשהיפר אין יכול להקם. </b>וכ"ה בד. ובכי"ע הסדר הפוך: מה שהקים אין יכול להפר, ומה שהיפר<sup class="footnote-marker">36</sup><i class="footnote">אין "מה שהקים" ו"מה שהיפר" אלא משהקים ומשהפיר, עיין מ"ש במבוא לירושלמי כפשוטו, עמ' כ"ג.</i> אין יכול להקם. יש בהפר שאין בהקם ויש בהקם וכו'. ובברייתא שבבבלי חסרה לגמרי הבבא "יש בהקם שאין בהפר ויש בהפר שאין בהקם". ועצם הנדידה ממקום למקום<sup class="footnote-marker">37</sup><i class="footnote">כי"ו וד מצד אחד וכי"ע מצד שני.</i> סימן מובהק הוא להוספה. ונראה שהוא נוסח אחר שנכנס שלא במקומו, ולפי נוסח זה לא גרסו כאן ברישא "חומר בהקם שאין בהפר וכו'", אלא: יש בהקם שאין בהפר, ואין מדברים כאן כלל בקולות וחומרות. ועל הנוסח שלנו כבר הקשו בבבלי ע"ט א' שהברייתא לא הזכירה כלל את החומר שבהפר. ותירצו שהכוונה לדברי ר' יוחנן שנשאלין על ההיקם ואין נשאלין על ההפר. אבל בירושלמי פ"י ה"י, מ"ב ע"א, היא שאלה שלא נפשטה (והעיקר שם כפירוש בעל ק"ע). יתר על כן כבר תמה בח"ד שהעיקר חסר מן הספר, עיי"ש.<br>ועיין ספרי מטות פי' קנ"ג, סוף עמ' 201, ועמ' 204, שורה 10.

Halakhah 6

<small>30-32.</small> <b>אשת איש שאמרה הריני נזירה לכשאיגרש, ר' ישמעאל אומ' לא יפר, ר' עקיבא אומ' יפר. אלמנה שאמרה הריני נזירה לכשאנשא, ר' ישמעאל אומ' יפר, ר' עקיבא אומ' לא יפר. </b>וכ"ה בד. אבל בכי"ע: אלמנה שאמרה לכשאינשא ר' ישמעאל אומ' לא יפר ר' עקיב' אומ' יפר. אשת איש שאמרה הריני נזירה לכשאתגרש ר' ישמע' או' לא יפר ר' עקי' או' יפר. וכ"ה הסדר גם בבבלי פ"ט א' (וכגי' ד וכי"ו). ואעפ"י כן מתוך הנוסח עצמו בכי"ע נראה לכאורה שהסדר שם מסורס, וצ"ל כמו בד ובכי"ו, שהרי משום כך נקטו "אלמנה שאמרה" ולא הזכירו מה אמרה משום שסמכו על הבבא הראשונה שכבר שנו בה "שאמרה הריני נזירה", וממילא מוכח שצריך לשנות שם את הסיפא לפני הרישא.<br>ברם אם אפילו נגיה את הסדר הרי לפי גירסת כי"ע אין הבדל בין אם חל הנדר בשעה שהיא ברשות בעלה, ובין אם יחול כשתצא מרשותו, וכן אין הבדל בין אם היתה ברשות בעלה בשעה שנדרה ובין אם עדיין לא היתה ברשותו בשעה שנדרה, אלא שהנדר יחול אח"כ כשתהיה ברשותו, ולר' ישמעאל לא יפר בשניהם, ולר' עקיבא יפר בשניהם. אבל מסורת זו מתנגדת לכל המקורות.<br>ובמשנתנו פי"א מ"ט: אמרה הריני נזירה לאחר שלשים יום, אעפ"י שנישאת בתוך שלשים יום אינו יכול להפר. נדרה והיא ברשות הבעל מפר לה. כיצד, אמרה הריני נזירה לאחר שלשים, אעפ"י שנתארמלה או נתגרשה בתוך שלשים, הרי זה מופר. ובבבלי פ"ט א' העמידה רב חסדא<sup class="footnote-marker">38</sup><i class="footnote">ואביי חילק שם בין נדר לכשתצא מרשותו, או לכשתכנס לרשותו, שאמירת הנדר וחלות הנדר הן בשתי רשויות, ובין נדר לאחר זמן שאמירת הנדר וחלות הנדר יתכנו ברשות אחת. ובירושלמי בכמה מקומות מוכח שאין הבדל בזה.</i> כר' עקיבא שבתוספתא לפנינו, וכגי' ד וכי"ו. ור"ע הולך אחר אמירת הנדר,<sup class="footnote-marker">39</sup><i class="footnote">וכן בספרי זוטא (שהוא מדרש מדבי ר"ע), עמ' 327: אמרה קונם שניסת (-שני ניסת, שאני ניסת) משאצא עד ג' שנים, אמד אין, קיים לה. ועיין בהערות שם, ולא דק. ובוודאי שיש כאן נדרי עינוי נפש לחכמים, עיין בבלי פ"ב א', פ"ד א', ובמיוחס לרש"י שם.</i> ולפיכך אם נדרה כשהיתה פנויה, אעפ"י שהנדר יחול כשתהיה אשת איש, אינו יכול להפר. אבל כשנדרה כשהיא אשת איש מיפר אעפ"י שהנדר יחול כשתצא מרשותו. ולר' ישמעאל הדין להפך, והכל הולך אחרי חלות הנדר.<br>ומתוך הבבלי יוצא ברור שהמסורת שלהם היתה שלר' עקיבה הכל הולך אחרי זמן אמירת הנדר, ולר' ישמעאל הכל הולך אחרי זמן חלות הנדר, ונתנו סימן לברייתא זו: ילל"י, כלומר, יפר, לא יפר, לא יפר, יפר, ושנו מתחילה דעת ר' ישמעאל. ואח"כ דעת ר"ע, כרגיל, וכסדר התוספתא בכי"ע, אבל לא כגירסתו. והואיל וכן היתה מסורת הבבלי הרי בהכרח פירשו את הסיפא להלן שאחר הנדר פירושו אחרי שעת חלות האיסור, ואחרי האיסור, אחרי הזמן שאסרה את עצמה.<br>אולם קרוב בעיני שגירסת כי"ע ברישא נובעת ממסורת אחרת, ולפיה ר' ישמעאל הולך אחרי אמירת הנדר, ולפיכך אם אמרה כשהיא פנויה הריני נזירה לכשאנשא לא יפר, משום שאמירת הנדר היה בזמן שלא היתה ברשותו, ור"ע הולך אחר חלות האיסור, ולפיכך יפר כשתינשא. ואחרי הנדר פירושו אחרי שעת הנדר, ואחרי האיסור פירושו אחרי חלות האיסור, אחרי שהיא נאסרה מחמת הנדר, וכפשוטו של לשון. וכן מפורש בירושלמי פ"ה ה"ד, ל"ט ע"ב: קונם שאיני נהנה לך, לנשאל לו עליך, נשאל על הראשון ואינו נשאל על השיני. אית תניי תני נשאל בין על הראשון בין על השיני. שמואל בריה דר' יוסי בר' בון אמר כמאן דאמר לאחר האיסר, ברם כמאן דאמר לאחר הנדר, נדר שבטל מקצתו בטל כולו. ובק"ע (אלא, כנראה, שיש שם טעות הדפוס) ובנועם ירושלמי הפכו את הגירסא, מפני שבבבלי "אחר הנדר" פירושו אחר חלות הנדר. ובפ"מ ועוד (עיין בעמודי ירושלים במקומו) נדחקו לפרש. אבל ברור שאין צורך בשום תיקון, ושיטת הירושלמי היא כשיטת התוספתא בכי"ע ברישא, ור' ישמעאל סבר אחר הנדר, כלומר אחר אמירת הנדר,<sup class="footnote-marker">40</sup><i class="footnote">ובירושלמי פ"ג ה"ז, ל"ח ע"א: נדר מיורדי הים לאחר שלשים יום, נעשו בני יבשת, תפלוגתא דר' ישמעאל ור' עקיבה, דר' ישמעאל אמר אחר הנדר, ור' עקיבה אמר אחר האיסר. ופירשו הראשונים (הרמב"ן, הר"א מן ההר, המאירי, המיוחס להריטב"א, הר'ן וו"י ל' א', ל' ב') שלר' ישמעאל מותרים, הואיל ובשעת חלות הנדר היו יושבי יבשה וכו'. והוא כשיטת הבבלי, אבל לפי הירושלמי "אחר הנדר" פירושו אחרי השעה שנדר, והואיל ובשעה שנדר היו יורדי הים לר' ישמעאל אסורים ולר' עקיבא מותרים. ועיין ר"ן פ"ד א'.</i> ולפיכך נדר שבטל מקצתו בטל כולו. וכן בירושלמי בסוגיין למשנתנו הנ"ל (ה"ט, מ"ב ע"ד): הדא היא ר' ישמעאל או' אחרי הנדר, ר' עקיבה או' אחר האיסר. והכוונה היא שמשנתנו כר' ישמעאל, ההפך מסוגיית הבבלי. ועיין מ"ש ידידי הגר"מ סאוויצקי בספרו בריכת ירושלים סי' ד', פלג ד'-ה'.
<small>33-35.</small> <b>עד שיהא איסור בשעה שהיא אלמנה וגרושה. ר' עקיבא אומ' אשר אסרה על נפשה יקום עליה, עד שיהא אסור בשעה שאסרה על נפשה. </b>בד: עד שיהא איסור <b>נודר</b> בשעה שהיא אלמנה וכו'. ובכי"ע: לכשיהא איסור בשעה שאלמנה וגרושה, ר' עקיבא אומ' <b>ונדר אלמנה וגרושה יקום עליה</b>, לכשיהא נדר בשעה שאלמנה וגרושה. ואף כאן הסיום בכי"ע היא לפי מסורת הסיפא שהיא כשיטת הבבלי, והנכון הוא בד: בשעה שיהא איסור <b>נודר</b><sup class="footnote-marker">41</sup><i class="footnote">והמלה "נודר" עיקרית, והיא הוספה ע"פ נוסח אחר, ונכון.</i> בשעה שהיא אלמנה וגרושה וכו', ואח"כ צ"ל: עד שיהא איסור בשעה שהיא אלמנה וגרושה. וכן בבבלי פ"ט א': אמר ר' ישמעאל הרי הוא אומר ונדר אלמנה וגרושה וגו' עד שיהא נדר בשעת אלמנות וגירושין, ר"ע סבר וכו' עד שיהא איסורי נדר בשעת אלמנות וגירושין. אלא שהבבלי לשיטתו בדעת ר' עקיבא פירש "נדר", חלות הנדר, ו"איסור" שעת אמירת הנדר, אבל בשיטת בני א"י פירושו כפשוטו, ולהפך.<br>ואפשר שבכי"ו צ"ל: עד שיהא איסור בשעה שאסרה על נפשה. ר' עקיבא אומ' וכו' עד שיהא אסור בשעה שהיא אלמנה וגרושה, והפכו את הנוסח ע"פ הבבלי.

Halakhah 7

<small>35-36.</small> <b>קונם שאני עושה לפיך שנהנית לאבא, ר' נתן אומ' יפר, וחכמים אומ' לא יפר. </b>וכ"ה בד, אלא ששם: שנהנ' לאב' <b>ולאביך</b> ר' נתן וכו'. אבל בדפוס ראשון: <b>בספ'</b> א' שאני עוש' לפי' אם נהני' לאב' ולאביך ר' נתן או' <b>לא</b> יפר וחכמים אומרים <b>יפר</b>. ובכי"ע: קונם שאני נהנית לאבא ולאביך אם עושה אני לבך (צ"ל: לפיך), ר' נתן או' לא יפר וחכמ' אומ' יפר. וכן היתה הגירסא בקג"נ. ועיין מ"ש להלן. וכן במשנתנו פי"א מי"א: קונם שאיני נהנית לאבא ולאביך אם עושה אני על פיך וכו' הרי זה יפר. ובתוספות, בפי' הרא"ש ועוד פ"ט ב' הביאו בשם הר"א ממיץ שגרס במשנתנו ה"ז <b>לא</b> יפר, ופירש שאין כאן לא נדרי עינוי נפש ולא דברים שבינו לבינה. ולפ"ז סתם משנתנו כחכמים כאן לפי גי' כי"ו וגירסת ד שבפנים. אבל בירושלמי פי"א הי"ב, מ"ב ע"ד, ובבבלי פ"ט ב' בברייתא שלנו ר' נתן אומר לא יפר, וחכמים אומרים יפר. ומשנתנו לפי גירסת רוב הנוסחאות היא כחכמים. והואיל ובירושלמי לא נתנו טעם כלל לדברי ר' נתן, הרי מסתבר טעמא של הר"א ממיץ שלר"נ אינו יכול להפר כלל, ותעשה לפיו ולא תהנה לאביה ולאביו, כלעיל ריש פירקין, שו' 3, ומקבילות. אבל רוב הראשונים פירשו בבא זו ע"פ הסיפא (עיין מ"ש להלן בפירושה), ולפי ר' נתן לא יפר מיד, משום שעדיין לא חל נדרה, אבל כשתעשה לפיו מפר, וחילקו בין אומרת סתם "קונם שאני עושה לאבא וכו'" ובין אם תלתה את איסורה בעשייה לבעלה, עיין ר"ן למשנתנו ועוד. 

Halakhah 8

<small>36-38.</small> <b>נטולה היא מן היהודים אם משמשתך אני, יפר חלקו ומשמשתו. ר' נתן אומ' לא יפר, וחכמים אומ' יפר. </b>וכ"ה בד. ובכי"ע: נטולה אני. ולפי גירסא זו יש לנו מתחילה פיסקא ממשנתנו ספי"א, ולה נסמכה מחלוקת ר' נתן וחכמים. אבל בגליון ד"ר בשם ספר אחר הנ"ל חסרות המלים "יפר חלקו ומשמשתו", וכן אינן בכי"ע, בקג"נ ובבבלי פ"ט ב'. ובירושלמי אין בבא זו. ובבבלי תפסו כדבר פשוט שכאן בעל בכלל בריות (עיי"ש פ"ד א'), ואסרה על עצמה גם הנאת בעלה אם תשמש אותו, ולפיכך מוכרחים לפרש שלר' נתן <b>לא</b> יפר מיד, אלא משמשתו ונאסר עליה, אבל אח"כ כולם מודים שיפר. ור' נתן סובר שאינו מפיר לפני שחל הנדר, וחכמים סוברים שמפר אפילו עדיין לא חל הנדר, עיי"ש בבבלי צ' א', ובר"ן ובשאר ראשונים שם. ועיי"ש שנחלקו אמוראים אם מחלוקת זו של ר' נתן וחכמים היא רק בהפרה, או גם בשאלה.<sup class="footnote-marker">42</sup><i class="footnote">עיין בתשובת הר"מ בר' יצחק בשו"ת הראב"ד, הוצ' הר"י קאפח סי' כ"ז ובמקבילות שצויינו שם. ועיין בהערת הראב"ד בסוף התשובה ומ"ש רבינו ירוחם, אדם, גתיב י"ד ח"ז, הרשב"ץ ח"א סי' קנ"ה ועוד.</i><br>והנה במשנתנו ספי"א הנ"ל אמרו: בראשונה היו אומרים שלש נשים יוצאות ונוטלות כתובה. האומרת טמאה אני לך, שמים ביני לבינך, נטולה אני מן היהודים. חזרו לומר וכו', נטולה אני מן היהודים יפר חלקו ותהא משמשתו, ותהא נטולה מן היהודים. ובבבלי פ"ד א' מוכח שנטולה אני מן היהודים פירושו שאוסרת עליה תשמיש גרידא, ובעלה בכלל היהודים, שהרי שאר היהודים אסורים בה בין כך ובין כך, ולפיכך יפר חלקו. ברם מן הירושלמי שם ספי"א (ופ"א ה"א, ל"ו ע"ג) מוכח שפירשו נטולה אני מן היהודים שהכוונה גם לשאר הנאות (ופשיטא שאף תשמיש בכלל). ועיין היטב גם בפיה"מ להר"מ ספי"א ובמאירי שם, הוצ' ר"א ליס, עמ' שי"א, ובפי' הר"א מן ההר, עמ' קס"ח. והואיל ובמשנתנו שם מוכח מתוך העניין שאמרה כן לבעלה ("טמאה אני <b>לך</b>, שמים ביני <b>לבינך</b>, נטולה אני מן היהודים"), הרי דבורה מוכיח שמתכוונת להיות נטולה גם מבעלה. אבל בנידון הברייתא שלנו שאמרה נטולה אני מן היהודים אם משמשתך אני, הרי הכוונה שלא תיהנה שום הנאה<sup class="footnote-marker">43</sup><i class="footnote">ולאו דווקא תשמיש, וכפירוש הירושלמי, וכפירוש הר"מ בפיה"מ.</i> מן היהודים אם תשמש את בעלה, ובעלה אינו בכלל היהודים, כשם שבעלה אינו בכלל הבריות כשאמרה "קונם שאני נהנה לבריות", עיין מ"ש לעיל, שו' 16–17, ד"ה קונם שני. וכאן מעולם לא אסרה את הנאת בעלה עליה. ולפיכך לחכמים יפר לכל הפחות משום דברים שבינו לבינה,<sup class="footnote-marker">44</sup><i class="footnote">עיין מ"ש לעיל, סוף הע' 39, ובתיו"ט ספי"א, ד"ה יפר חלקו.</i> שהרי תלתה את ההנאה מן היהודים בתשמישו, אבל לר' נתן אין כאן לא נדרי עינוי נפש ולא דברים שבינו לבינה, כשיטתו לעיל, שו' 35–36, כגי' ספר אחר שבדפוסים, וכגי' כי"ע וקג"נ שם, וכפירוש הר"א ממיץ שהבאנו שם. והברייתא שלנו מתפרשת כפשוטה, ואינו עניין למחלוקת ר' ישמעאל ור' עקיבא אם הולכים אחרי הנדר, או אחרי האיסור, ואין העיקר חסר מן הספר.