Tosefta Kifshutah on Peah
תוספתא כפשוטה על פאה
merged
https://www.sefaria.org/Tosefta_Kifshutah_on_Peah
This file contains merged sections from the following text versions:
-Tosefta Kifshuta. Third Augmented Edition, JTS 2001
-https://www.nli.org.il/he/books/NNL_ALEPH001234513/NLI

תוספתא כפשוטה על פאה



Chapter 1



Halakhah 1

<small>2.</small> <b>הפיאה יש לה שיעור וכו'. </b>כלומר, אם הפריש פחות מששים (ולא היה בדעתו להשלים) לא עשה כלום וחייב במעשרות (עיין ירוש' פ"א ה"א), ולא קיים כלל מצות פיאה, משום שמדרבנן אין מצוה בפחות משיעור זה. אבל אם הפריש בכורים פחות מששים (עיין ירוש' בכורים רפ"ג) כבר קיים מצות בכורים, אלא שהחכמים חייבוהו להוסיף עד אחת מששים.<sup class="footnote-marker">1</sup><i class="footnote">ולשיטת הגר"א בשנו"א כאן, כל מה שמוסיף אחרי שהפריש מקצת בכורים ע"מ שלא להשלים יש לו דין של תוספת בכורים. ועיין במל"מ פ"א מה' מתנות עניים הט"ו.</i> וכן בראיית פנים בעזרה קיים מצוה אפילו בכל שהוא, וכל מה שמוסיף מוסיף במצוה; וכן בגמילות חסדים בגופו, ומוסיף עד לאין שיעור, וכן בת"ת. 
<b>ואין לה שיעור מלמעלה. </b>ריבמ"ץ פ"א מ"א, וממנו כנראה בכפו"פ פנ"ב, עמ' תש"ג. 
<small>3.</small> <b>אינה פיאה. </b>בסמ"ג לאוין רפ"ד, פ"א ע"ג, הקשה מנדרים (ו' ב') שאמרו שם: אם רוצה לעשות כל שדהו פאה הרשות בידו. ותירץ שכל שדהו לאו דווקא. וכוונתו שצריך לקצור מקודם שבולת אחת כדי לחייב את השדה בפאה, כמו שפירשו הקדמונים בנדרים שם ע"פ הירושלמי כאן. ועיין בכפו"פ הנ"ל. 

Halakhah 2

<small>4.</small> <b>והקרן קיימת לעולם הבא וכו'. </b>וכן בירושלמי פ"א ה"א, ט"ו ע"ד. ובאבות דר"ן פ"מ (שכטר 120): ארבעה דברים אדם העושה אותן נפרעין ממנו בעולם הזה ולעולם הבא וכו'. ומשם בפרקי דרבי הוצ' שנבלום, כ"ב ע"ב. ובמגילת סתרים לר"ן (ליקוטי פוזננסקי סי' ב' עמ' 13, ס' חסידים סי' ל' עמ' 28; ד' בולוניה סי' תר"ה): נאמר בתוספתא בראש פיאה אלו (וכן בד: אלו הדברים, בלי "על") דברים נפרעין מן האדם בעולם הזה והקרן קיימת לו לעולם הבא על ע"ז וכו', על אלו ממהרין לפרוע ממנו בעולם הזה חוץ מפרענות שנפרעין ממנו עליהם בעולם הבא וכו'.<br>אבל בפיה"מ להרמב"ם אבות ספ"א (הוצ' בנעט עמ' 12): ונץ אלתוספתא שלשה דברים נפרעים מן האדם בעולם הזה <b>ואין לו חלק לעולם הבא</b> עבודה זרה וגלוי עריות ושפיכות דמים ולשון הרע כנגד כולם. וכן פסק בפ"ז מה' דעות ה"ג: אמרו חכמים שלש עבירות וכו' ואין לו חלק לעולם הבא וכו'. ועיין בפרקי דר"א ר"פ נ"ג וברד"ל שם. וכן מעתיק בשם הירושלמי והתוספתא בסמ"ג לאוין ט', ח' ע"א. וכן מעתיקים בשם התוספתא במקור חיים לר"ש צרצה סוף תזריע, ס"ח סע"ג, ובמנוה"מ הוצ' ענעלאו ח"ד, סוף עמ' 356. וקרוב לוודאי שכולם העתיקו ע"פ הר"מ ז"ל.
<small>5.</small> <b>זכות יש לה קרן ויש לה פירות וכו'. </b>וכ"ה בירושלמי פ"א ה"א, ט"ז רע"ב, בבבלי קידושין מ' א', ובאבות דר"ן הנ"ל. ולפי פשטות הלשון מוכח שמדברים כאן בקרן לעולם הבא ופירות בעולם הזה, כמו במשנתנו. ברם במשנתנו לא נמנו אלא מצוות מיוחדות שאדם אוכל פירותיהן בעולם הזה, ולא זכות בדרך כלל. ועיין בבלי קידושין ל"ט ב'.<br>ושמא פירושה של זכות כאן הוא במובנה המצומצם של צדקה וחסד,<sup class="footnote-marker">2</sup><i class="footnote">עיין במלונות ערך זכי, ומ"ש בהירושלמי כפשוטו, עמ' 114.</i> ואין כאן אלא הכללה של משנתנו בריש מכילתין, כפירוש הר"מ בפיה"מ שם.<sup class="footnote-marker">3</sup><i class="footnote">ועיין בבלי שבת קכ"ז רע"ב וברש"י שם ד"ה ה"ג.</i> ועיין במדרש תהלים פ"ל, ד' ופס"ב, ד'. אבל עיין ספרי האזינו סוף פי' שכ"ד, עמ' 376, ב"ר פל"ג, א', עמ' 300, פסיקתא דר"כ פ"ט, ע"ג ע"ב ובמדרשים שציין בובר שם, והיתה לפניהם מסורת אחרת. אבל כאן אי אפשר לפרש ע"פ המסורת ההיא כפי שמוכח מהמשך העניין להלן. ועיין באבות דר"ן הנ"ל.

Halakhah 3



Halakhah 4

<small>9.</small> <b>מחשבה טובה וכו'. </b>עיין בציונים במסה"ת, ועיין בברייתא דמס' כלה פ"א, הוצ' היגר, עמ' 176. ועיין מ"ש להלן עמ' 190. 
<small>12.</small> <b>אלא מחשבה שעושה פירות וכו'. </b>כגירסתנו כ"ה בבבלי קידושין, בהוצאות החדשות, וכ"ה בכי"מ, וכן היה לפני רש"י, וכן הגיה הרש"ל ע"פ נ"א. ובכי"ע כאן: אלא מחשבה טובה המקום מצרפה עם המעשה, ושאינה טובה אין המקום מצרפה למעשה (וצוקרמנדל לא העתיק כהוגן גם לפני כן, עיין בשנו"ס). ובד: אלא מחשבה טובה שעושה טובה המקום מצרפה למעשה ושאינה עושה טובה אין הקב"ה וכו'. וצ"ל: אלא מחשבה (טובה) שעושה <b>מעשה</b> המקום מצרפה למעשה, ושאינו עושה <b>מעשה</b> אין הקב"ה וכו'. וכ"ה בקידושין בד' ישנים ובמכירי תהלים פס"ו, י"ח, קס"ג ע"א, וכ"ה לפני המהרש"א והב"ח. ובע"י ובאגדות התלמוד שם: מחשבה שעושה פירות וכו' מחשבה <b>שאין בה</b> מעשה וכו'. ועיין בפי' רש"י ובחי' הרד"ל לבבלי שם.<br>והנה הגי' "מחשבה <b>שאין בה מעשה"</b> שנשתמרה לנו בע"י ובאגה"ת הנ"ל הוא שריד ממסורת אחרת. וכ"ה במדרש ל"ב מדות פ"ט, עמ' 163: מחשבה שיש עמה מעשה הרי היא כמעשה, ומחשבה שאין <b>עמה</b> מעשה אינה כמעשה. כיצד רוצח שחישב להרוג, נטל את כלי זינו ויצא ולא השיג חבירו, זו מחשבה שיש עמה מעשה, מעלין עליו כאלו הרגו. חשב ולא נטל את הזיין זו מחשבה שאין עמה מעשה ואינה כמעשה וכו' עיי"ש. ולפ"ז אפשר לפרש אף את הגי' הישנה שבבבלי, ומוכח שלא כפי' המהרש"א הנ"ל.

Halakhah 5

<small>13-14.</small> <b>נותן אדם פאה מתחילה ובאמצע ובסוף. </b>בד ובכי"ע: נותן אדם פיאה מתחילת <b>השדה</b> ובאמצע וכו'. וכ"ה בר"ש פ"א מ"ג. ובמשנה ג': נותנין פיאה מתחלת השדה ומאמצעה. ומלשון המשנה משמע שלת"ק נותנין פיאה מתחלת השדה אפילו לכתחילה.<sup class="footnote-marker">4</sup><i class="footnote">עיין סמ"ג ל"ת רפ"ד, פ"א ע"ד, שפירש את משנתנו בדיעבד.</i> והנה כמה מן הראשונים<sup class="footnote-marker">5</sup><i class="footnote">עיין רש"י שבת כ"ג א'; מאירי שם; ראב"ד ומיוחס להר"ש בפירושיהם לתו"כ שנביא להלן. וכן פירש גם בפירוש רבינו הלל שם.</i> פירשו שעניין תחילה וסוף אינו מתייחס למקום אלא לזמן, ואין הבדל באיזה מקום מניח את הפיאה, ובלבד שיניחנה בסוף הקצירה, ואם עשה כן הרי הניח בסוף. והדברים מנוסחים יפה בפי' הרלב"ג על התורה (קדושים קס"א ע"ב): "והנה הפאה הוא לפי מה שיורה עליו הגדר בסוף השדה, כי הוא מה שתכלה אליו הקצירה, והוא מבואר מצד עצם הענין, שבאיזה מקום שתכלה הקצירה יוכל להניח פאה, אע"פ שהוא באמצע שדהו, כי לא דקדקה התורה אלא שיניח קצת מהקמה לעניים, ואין הבדל לעניים בין היותה באמצע השדה או בסוף השדה". ולפי שיטה זו "מתחילה" פירושה מתחילת הקצירה, ות"ק של משנתנו סובר שמיד אחרי שקצר שבולת ראשונה מותר לו להניח פיאה בתחילת השדה או באמצעה, כלומר לקרוא לה שם פיאה, ולקצור את השאר בכל זמן שירצה. ויש כאן סתירה ברורה בין המשנה והתוספתא, שהרי מן הסיפא להלן מוכח שלא התירה התוספתא לעשות כן אלא בדיעבד.<br>ברם בפיה"מ להר"מ כאן כתב: דעת תנא קמא שיעזוב הפיאה מאיזה [צד] שירצה, ור' שמעון אומר שהיא פאה בכל מקום שיניחנה, אך לא תעלה לו מצות פיאה עד שיעזוב בקצה השדה על כל פנים כשיעור פיאה הראויה לשדה ההיא, מפני הרמאין שהם קוצרין פיאות השדה, וכשהשתוממנו עליהם, אומרים במקום אחר נניחה וכו'. וכן מנסח הר"מ (פ"ב מה' מתנות עניים הי"ב) את דברי ר"ש שלהלן: אין מניחין את הפיאה אלא בסוף השדה כדי שיהיו העניים יודעים מקום שיבואו לו וכו'. ובס' החינוך מצוה רי"ג: ואין מניחין את הפיאה אלא בסוף, כדי שידעו העניים מקומה (ולא הזכיר את שאר הטעמים). ולפי שיטה זו תחילה וסוף היא תחילת השדה וסוף השדה, ולא תחילת הקצירה וסוף הקצירה, והמחלוקת של הת"ק ור"ש הוא במקום ולא בזמן. וכן להלן בסה"ו: "ד"א שלא יניח את היפה ויתן מן הרע". ואם נאמר שהעיקר הוא סוף הקצירה, ואין הבדל כלל במקום אפילו לר"ש, הרי יכול הוא לקצור מקודם את היפה, ויניח בסוף הקצירה את הרע לעניים. וכן משמע מרהיטת הלשון שבה"ג (ד"ו י"ד ע"ג; ד"ב עמ' 639): "ולא מיתבעי למישבק פאה אלא בסוף שדה, כי היכי דתתדע דפיאה ניהי", כלומר שיודע ויוכר שזו היא פיאה. ועיין מ"ש להלן שו' 28.<br>ולפיכך נראה שהר"מ פירש בשיטת ר' שמעון להלן שקיימים שני תנאים בפיאה, והיינו שצריך לקרוא שם פאה בסוף הקצירה וגם להניח בקצה שדהו. וכן שנינו בתו"כ (קדושים פ"א ה"ט, פ"ז ע"ג): "ואין פאה אלא מחמת הכילוי,<sup class="footnote-marker">6</sup><i class="footnote">"מחמת הקצירה שקצר כל השדה ולא שבק אלא לפיאה" (פירוש רבינו הלל כת"י).</i> ואין פיאה אלא שיש לה שם,<sup class="footnote-marker">7</sup><i class="footnote">במיוחס להר"ש שם: "ויש מפרשים שצריך לקרות לה שם". ועיין להלן פ"ב סה"ז.</i> ואין פאה אלא בסוף (כלומר, בסוף שדהו). מיכן אמרו נתן בין בתחילה בין באמצע הרי זו פיאה, ובלבד שלא יפחות באחרונה אחד מששים",<sup class="footnote-marker">8</sup><i class="footnote">כ"ה הגירסא בהוצאות שלפנינו ובמה"ג ויקרא, עמ' 475 (אלא שהוסיף ע"פ הר"מ: מכל המשוייר). ואפילו לפי הגירסא שנביא להלן הכוונה היא לדברי ר"ש גרידא.</i> כלומר, לדברי ר"ש אין פיאה אלא בסוף הקצירה ובסוף השדה.<sup class="footnote-marker">9</sup><i class="footnote">ועיין בפי' הרש"ס פ"ד, ח' ע"ד, ד"ה ומשום שאמרה.</i><br>ובשיטה זו מתפרשת גם משנתנו: נותנין פיאה מתחלת השדה ומאמצעה, כלומר לת"ק אין הבדל בכלל במקום שמניח את הפיאה, ואפילו קצר מסביב את כל הקצוות והניח פיאה באמצע, קיים מצות פיאה כדינה, שהרי לא כילה את שדהו והניח פיאה בסוף הקצירה (עיין מ"ש להלן על דברי הירושלמי למשנתנו). וכן אם הניח פיאה באמצע או בראש ולא קרא לה שם, ואח"כ קצר שדהו קיים את המצוה, ובלבד שיקרא שם פיאה אחר הקצירה. וע"ז חולק ר"ש להלן ומצריך סוף קצירה וסוף שדה.<br>והת"ק של התוספתא מתיר להניח פיאה אחרי כל קצירה, ובלבד שיניח קצת אף בסוף, שהרי מן התורה שיעור פיאה בכל שהוא ויוצא במקצת שהניח בסוף, ותוספת חכמים יכול לקיים אפילו אם יפריש בתחילת הקצירה, ואין על תוספת זו קפידא של זמן, וכן פירש בח"ד את התוספתא.
<small>14.</small> <b>ואם נתן בין בתחילה בין באמצע בין בסוף יצא. </b>וכ"ה בר"ש הנ"ל. ופירושו שבדיעבד יוצא אפילו אם לא נתן בסוף הקצירה כלל, והת"ק חולק על דרשת הספרא הנ"ל, שהיא בשיטת ר"ש, עיין להלן. ובירושלמי (פ"א ה"ג, ט"ז ע"ב) שנינו: "ר' יוסי בשם ר' שמעון בן לקיש ובקצרכם. מה תלמוד לומר לקצור? אלא אפילו יש לו כמה לקצור" ומכאן שדבר תורה מותר לו להניח פיאה אפילו בתחילת הקצירה (ובלבד שקצר שבולת ראשונה, כדי לחייב את השדה בפיאה), וחכמים הם שתקנו שיתן בסוף הקצירה, וממילא אם לא עשה כן יצא בדיעבד. והנה כל המפרשים פירשו שדברי הירושלמי הולכים על משנתנו, וכבר פירשנו לעיל שהת"ק במשנתנו אינו מדבר על תחילת קצירה ואמצעיתה אלא על המקום בשדה, ולפ"ז אין כאן כלל מקום לדברי רשב"ל שמדבר על תחילת הקצירה. ברם בכי"ל הגירסא היא: נותני' פיאה וכו' (זו היא פיסקא מן המשנה) נותנין מתחילת השדה ומאמצעה. ר' יוסי בשם וכו'. וכן בכי"ר: מתני. נותנים פיאה מתחילת השדה ומאמצעה. נותני' פיאה מתח' הש' ומאמצעה ר' יוסי בשם וכו'. ובכפו"פ פנ"ב (סוף עמ' תש"ו): ובירושלמי גרסינן נתן פאה בין בתחלה בין באמצע יצא דכתיב בקוצרכם, מה ת"ל לקצור, אלא אפילו יש לך כמה לקצור. וכעין זה היתה הגירסא גם לפני הריבמ"ץ, עיי"ש. נמצאנו למדים שהגירסא בכי"ל ובכי"ר אינה ט"ס אלא קיצור של התוספתא שלנו, והמעתיקים חשבו שיש כאן כפילות מוטעית של הפיסקא של המשנה והשמיטוה.<sup class="footnote-marker">10</sup><i class="footnote">דבר רגיל מאד בירושלמי ובתוספתא, עיין מ"ש בהירושלמי כפשוטו עמ' 272; הרי"ן אפשטין מבוא לנוה"מ עמ' 944 ואילך. ודבריו בעמ' 934 צריכים תיקון לפי מה שכתבנו כאן. ועיין מ"ש להלן שו' 51, הע' 73.</i> ודברי רשב"ל אינם עונים על משנתנו אלא על התוספתא שלנו, שמפורש בה שלת"ק יצא בדיעבד, אפילו אם הניח פיאה בתחילת הקצירה. ולפי דרכנו למדנו שפירושנו במשנה מתאשר גם ע"י סוגיית הירושלמי, שלא פירשו את דברי ת"ק שבמשנתנו, מפני שהוא אינו מדבר שם על תחילת קצירה, אלא על המקום בשדה.<br>ובתו"כ (קדושים פרק א' ה"ט) הנ"ל (לפי גי' כי"ר): "ואין פאה אלא בסוף. מיכן אמרו נתן בין בתחילה בין באמצע בין בסוף יצא. ר' שמע' א' נתן בין בתחילה בין באמצע בין בסוף הרי זו פיאה ובלבד שלא יפחות באחרונה אחד מששים.<sup class="footnote-marker">11</sup><i class="footnote">וכ"ה הגירסא לפני הראב"ד שם. ועיין גם בהגהת תמת ישרים ובחזקוני קדושים, ד' קרימונא, צ"ט ע"ד.</i> וברבינו הלל שם: מכאן אמרו בריש פרקא קמא דתוספת פיאה. נתן בין בתחלה בין באמצע בין בסוף וכו'. וא"כ הכונה היא לתוספתא שלנו ולדברי ר"ש, כמו שפירש במיוחס להר"ש.
<small>15.</small> <b>ר' שמעון או' וכו'. </b>דברי ר' שמעון נתבארו לעיל. ועיין בר"ש פ"א מ"ג שפירש אחרת. ועיין בריבמ"ץ שם. 
<small>16.</small> <b>שיתן בסוף כשיעור. </b>ר"ש הנ"ל. ובירושלמי הסיקו: כשיעור המשתייר, ונחלקו בו הראשונים. הר"ש וסייעתו סוברים אחד מששים ממה שנשאר אחרי הקצירה האמצעית, והר"מ (בפיה"מ והגר"א בשנו"א) סובר כשיעור כל השדה חוץ מן הפאה שנתן, שעליה אינו מפריש פיאה. ועיי"ש בר"ש וברע"ב עוד פירושים. <b>אם שייר קלח וכו'. </b>וכ"ה בר"ש הנ"ל ובמשנה ג' פ"א. ובד: אם שייר <b>לו</b> קלח אחד. 
<small>16-17.</small> <b>סומך לו משום פאה וכו'. </b>וכ"ה בד ובמשנתנו. אבל בכי"ע: סמוך לו נותן משום פיאה. וכן בר"ש (בד"ר): "סומך לו נותן משום פיאה וכו', <b>סמוך</b> לו נותן משום פיאה. במתניתין קתני סימן (צ"ל: סומך) משום פיאה", אבל גירסתנו היא בוודאי נכונה, ופירושה שאם שייר קלח אחד מן השיעור ועדיין לא יצא ידי חיוב פיאה יכול להוסיף כמה שירצה (עיין תרומות פ"ד מ"ג) ואפילו מן התלוש (עיין בשנות אליה בפי' הארוך ובבאור הגר"א לירושלמי) ופטור מן המעשרות, אבל אם לא שייר כלום מן השיעור חייב במעשרות אם הוסיף.<sup class="footnote-marker">12</sup><i class="footnote">בירושלמי (פ"ב ה"ז, י"ז רע"ב) שנינו: כילה את שדהו ושייר בה כדי פיאה, כיון שקצר שיבולת הראשונה חזרה פיאה לעומרין, מפריש מן הקציר וכו'. ולפ"ז אם לקח לעצמו קלח אחד מן הפיאה שהפריש כשיעור, מותר לו להפריש מן התלוש, אבל בוודאי שאסור לו להוסיף, שאין עליו חיוב אלא להשיב את הגזילה מן התלוש, וחזר החיוב לעומרים בכשיעור שקבל עליו במחובר. ופשיטא שאינו עניין לכאן שמדברים על תוספת פיאה וסמיכה לקלה שגרע מן השיעור.</i> ור"י אינו חולק על הת"ק ור"ש אלא מדבר במילתא אחריתא, עיין ר"ש ורא"ש. 
<small>17.</small> <b>אלא משם הפקר. </b>עד כאן היא פיסקא ממשנתנו. 
<b>אמר ר' יהודה במה וכו'. </b>וכ"ה בכי"ע ובר"ש. וכן בפי' הרא"ש (פי שנים ב' רע"ב, ובגמרא הוצ' ראם מקוצר ומתוקן): והכי איתא בתוספתא א"ר יהודה אימתי בזמן שנתן את הפאה וכו'. 
<small>18.</small> <b>לא נתן מן הקמה וכו'. </b>יפה כתב במה"פ (פ"א סה"ג) ד"ה ר' חייא: נראה דברייתא אחריתא היא וכך הובאה בהגוזל קמא (צ"ד א') ובכמה מקומות בש"ס (סנהדרין פ"ח א', מכות ט"ז ב', תמורה ו' א') ולא בשם דברי ר' יהודה. 
<small>20.</small> <b>מעשר ונותן. </b>וכ"ה בד. ובכי"ע ובר"ש הנ"ל: ונותן לו. וברא"ש (פי שנים הנ"ל): ונותן ללוי. וט"ס היא. ובברייתא שבבבלי הנ"ל מוסיף: משום ר' ישמעאל אמרו אף מפריש מן העיסה ונותן לו, ומפרש בב"ק שם שאינו קונה בשינוי משום דכתיב תעזוב יתירא. 

Halakhah 6

<b>אמ' ר' שמעון וכו'. </b>ברייתא זו נשנית בשינויים יסודיים בתו"כ (קדושים פרק א' ה"י) ומעין נוסח התו"כ גם בבבלי שבת כ"ג סע"א. ובירושלמי (פ"ד ה"ג, י"ח ע"ב) כבר הורכבו נוסחאות התו"כ והתוספתא, עיין מ"ש רז"ף בפירושו לירושלמי שם. ובה"ג ה' פיאה (ד"ו י"ד ע"ג, ד"ב עמ' 639) וכן בס' המצות לרב חפץ גאון<sup class="footnote-marker">13</sup><i class="footnote">לפי רב נתן אב הישיבה בפירושו למשנה, עיין מ"ש הר"ש אסף בקרית ספר ש"י, עמ' 535.</i> מעתיקים את הברייתא מן התוספתא כאן, אעפ"י שאינם מציינים את מקורם. 
<b>מפני ארבע' דברים לא יתן אדם וכו'. </b>וכ"ה בסה"מ לרב חפץ הנ"ל, בריבמ"ץ ובר"ש פ"א מ"ג, ובכפו"פ פנ"ב, עמ' תש"ו. אבל בד ובכי"ע: מפני ארבעה דברים אמרה תורה לא וכו'. וכ"ה בה"ג הנ"ל ובאו"ז ה' צדקה, סי' כ"ב, ח"א ט' ע"א (=הגהות מרדכי ב"ב פ"א סוף סי' תרנ"ט). וכ"ה בבבלי שבת הנ"ל (ומן הסוגיא שם מוכרח שהיתה לפניהם גירסא זו). ובתו"כ הנ"ל: בשביל ארבעה דברים <b>אמרו</b> לא יתן וכו'. ובירושלמי הנ"ל: מפני <b>חמשה</b> דברים לא יתן (עיין ע"ז להלן) אדם וכו'.<sup class="footnote-marker">14</sup><i class="footnote">בפי' ר"י בכור שור לויקרא (הצופה מארץ הגר כ"ח, עמ' 240): מפני <b>שלשה</b> דברים אמרה (צ"ל: אמרו, או אמרה תורה) שמניח אדם פאה בסוף שדהו מפני החשד וכו' ומפני בטול עניים וכו' ומפני הרמאים וכו'.</i> ולפי הגירסא "אמרה תורה" ברור שר"ש דורש כאן טעמא דקרא כשיטתו בכ"מ, וכמו שפירש הראב"ד והמיוחס להר"ש בפירושיהם לתו"כ. ואפי' לפי הגירסא "אמרו", שפירושה אמרו חכמים, מוסיף ר' שמעון אח"כ פסוק מן התורה כדי להוכיח שמדאורייתא צריך להשאיר פיאה בסוף הקצירה, ולהוציא מדעת הת"ק לעיל הסובר שהמניח פיאה בתחילה או באמצע גרידא ולא הניח כלום בסוף יוצא בדיעבד. 
<small>21.</small> <b>בטול העניים. </b>בכי"ע: בטל עניים. וכ"ה בר"ש הנ"ל (בד"ר) ובתו"כ הנ"ל בכי"ר. ועיין להלן שו' 23. [ועיין להלן שבת פ״ז ה״ה ומש״ש.]
<b>מראית העין. </b>וכ"ה בתו"כ ובירושלמי. ובבבלי: מפני החשד, והיא היא. ועיין להלן. 
<small>21-22.</small> <b>ומפני הרמאין. </b>וכ"ה בה"ג, בר"ש ובכפו"פ הנ"ל. אבל בתו"כ: ומשום שאמרה תורה לא תכלה פאת שדך. וכן בבבלי: ומשום לא תכלה. והואיל ובבבלי גרסו ברישא "בשביל ארבעה דברים <b>אמרה תורה</b> וכו'" לפיכך שאלו שם (כ"ג ב'): אטו כולהו לאו משום בל תכלה נינהו? ותירץ רבא: מפני הרמאין. ונמצאת אומר שלפי מסקנת הבבלי אין הבדל בין הברייתא שבתו"כ ובין התוספתא שלנו. ובירושלמי הנ"ל שנו את שני הטעמים: ומפני הרמאין וכו' ומשום שאמרה תורה לא תכלה וכו', ולפיכך גרסו ברישא: מפני <b>חמשה</b> דברים וכו'. 
<small>22.</small> <b>שלא יראה שעה שאין שם אדם וכו'. </b>וכ"ה (בשינויים קלים) בה"ג ד"ו ובראשונים הנ"ל. ובר"מ (פ"ב מה' מתנ"ע הי"ב): שלא ישמור שעה שאין שם אדם וכו'. ובתו"כ, בירושלמי (לפי גירסת כי"ר) ובבבלי: שלא יראה אדם (בעה"ב) שעה פנויה וכו'. ובה"ג ד"ב: שלא יראה אדם שעה מכוונת לו וכו'. 
<small>22-23.</small> <b>לעני מדעתו וכו'. </b>וכ"ה בסה"מ לרב חפץ הנ"ל: מדעתו (כ"ה מנוקד בכת"י). ועיין בירושלמי פ"ד סהי"א, י"ח ע"א; חלה פ"א ה"א, נ"ז רע"ג ובאהצו"י שם עמ' 102.<sup class="footnote-marker">15</sup><i class="footnote">בכ"י שם צ"ל: "ע"י דרב בר (בי) מודעתון דבנוי דר"ח רובא", כלומר, מפני שרב הוא בן דורם של בני ר' חייא הגדול.</i> והכתיב שלנו כאן הוא כתיב המקרא (רות ג', ב'). אבל בד חסרה המלה "מדעתו" ובכי"ע: קרובו, וכ"ה בראשונים הנ"ל ובתו"כ ובירושלמי (פ"ב ה"ג) ובבבלי, והיא היא (עיין רות רבה לפ"ב, א'). 
<small>23.</small> <b>בוא וטול לך וכו'. </b>פי' באו"ז הנ"ל: שלא יאמר לו טול לך כל פאה זו, אבל עד מחצה וכו' שרי. עיין במשנתנו פ"ח מ"ו, ולהלן פ"ד ה"ב ומש"ש. 
<b>בטל עניים. </b>בין השורות תלויה וי"ו בכת"י מאוחר, כלומר, קרי "בטול". אבל כגירסתנו כ"ה בכי"ע, בר"ש ד"ר ובה"ג ד"ב הנ"ל. ועיין לעיל שו' 21 ומש"ש. והבבא שלנו הובאה בילקוט קדושים רמז תר"ד בשם התוספתא. 
<small>24.</small> <b>עכשיו הוא וכו' עכשיו הוא וכו'. </b>וכ"ה כפול בירושלמי ובבבלי בכת"י. ובה"ג ד"ו: מתי יניח בעל הבית פאה. מתי יניח פלוני פאה. ובד, בילקוט הנ"ל וכן בתו"כ ובירושלמי כי"ר רק פעם אחת: עכשיו וכו'. 
<small>26.</small> <b>שלא יהו עוברין ושבין אומ' וכו'. </b>בה"ג ד"ב: שלא יהו עוברי' ושבי' <b>ואומרים</b> וכו'. ולפי גירסא זו פירושו שלא יהו העניים עוברים ושבים משדהו לשדה אחר (ובנתים הוא יתן פאה) ויאמרו ראו היאך פלוני וכו'. וכן מפורש בסה"מ לרב חפץ הנ"ל: שלא יהיו <b>העניים</b> הולכין ושבים ואומ' ראו וכו'. והנכון הוא כלפנינו, וכ"ה בה"ג ד"ו, ובר"ש ובתו"כ ובבבלי, והכונה לעוברים ושבים דעלמא. ועיין ירוש' שביעית רפ"ג, ל"ד ע"ג, ואינו עניין לכאן. 
<small>26-27.</small> <b>ראו היאך פלני שקצר את שדהו וכו'. </b>וכ"ה בתו"כ הנ"ל: ראו היאך קצר איש פלוני את שדהו ולא הניח פיאה לעניים. ובבבלי: תבא מארה לפלוני שלא הניח פאה בשדהו. וכ"ה בה"ג הנ"ל. 
<small>27.</small> <b>שכך כת' בתורה לא תכלה פאת שדך. </b>בד וכי"ע: שהרי אמרה תורה לא תכלה וכו'. וכ"ה בה"ג ובסה"מ לרב חפץ (אלא ששם: פאת שדך לא תכלה) ובר"ש הנ"ל. ולפי גירסת התוספתא לא הובא פסוק זה אלא בפי העוברים ושבים שיאמרו שבעה"ב עבר עליו. אבל בתו"כ ובירושלמי ובבבלי הגירסא היא: <b>ומשום</b> שאמרה תורה (בבבלי מקוצר: ומשום לא תכלה) לא תכלה, וזהו טעם נוסף, ולפיכך מנו בירושלמי חמשה דברים, ובבבלי פירשו שזהו מפני הרמאים, עיין מ"ש לעיל. 
<small>28.</small> <b>שלא יאמרו כבר נתננו. דבר אחר שלא יניח את היפה וכו'. </b>בה"ג ובסה"מ לרב חפץ, וכן בירושלמי חסרות המלים "דבר אחר", וכ"ז הוא פירוש לרמאים ממדרגות שונות, שמהם לא יתנו כלל פאה, ומהם יניחו לעניים את הרע. ונאמנת עלינו עדות קדומה זאת של הגאונים. והפירוש הוא שר"ש דרש טעמא דקרא, שמן התורה צריך לתת פאה בסוף הקצירה (ולזה מודה הת"ק שלכל הפחות צריך לעשות כן מדרבנן), ובסוף הוסיף טעם למה צריך להניח פיאה בקצה השדה, שאם יוכל להניח בסוף הקצירה בכל מקום שירצה יקצור מקודם את היפה ויניחם לעצמו, וישאיר לעניים רק את הרע. ולפיכך חייבוהו לתת במקום אחד ובקצה שדהו, וכמו שבארנו לעיל בה"ה, שו' 13–14. 

Halakhah 7

<small>29.</small> <b>אין מכניסו לקיום. </b>וכ"ה בריבמ"ץ פ"א מ"ד. ובכי"ע: אין מיכנסו לקיום. וכן בתו"כ קדושים פ"א ה"ז: אבל אין מוכנסן לקיום, כלומר אין המיכנס (המוכנס) שלהם לקיום (ועיין מ"ש בתס"ר ח"ג עמ' 23 ובהירושלמי כפשוטו שבת עמ' 118). ועיין בירושלמי שבת שם, ובבבלי שם ס"ח א', פסחים נ"ו ב' ונדה נ' א'. ועיין ריבמ"ץ פ"א מ"ד. ובתו"כ הנ"ל כולל בתוך ירק גם קישואים, דילועים, אבטיחים ומלפפניות מפני שכולם אין מיכנסן לקיום, עיין להלן תרומות פ"ד ה"ה. ועיין שאילתות קדושים סי' צ"ח ובהעמק שאלה שם אות ב'. 
<small>29-30.</small> <b>תאנים אעפ"י שמכניסו לקיום וכו'. </b>בריבמ"ץ הנ"ל: ותניא התאנין אע"פ שנכנסין לקיום וכו'. ובכי"ע: והתאינים אף על פי שאין מיכנסן לקיום ואין וכו'. וגי' משובשת היא, וצ"ל: אעפ"י שמיכנסן לקיום, אין וכו'. וכן בתו"כ כי"ר הנ"ל: שאעפ"י שמוכנסן לקיום, אבל אין וכו'. ועיין ב"ר פל"א, י"ד, עמ' 287, שו' 9. 
<small>30-31.</small> <b>רטובות תמרה פטורות וכו'. </b>הנכון הוא בכי"ע: רוטבות וכו'. וכ"ה בכפו"פ פנ"ב עמ' תש"ה. ובירושלמי (פ"א ה"ה, ט"ז ע"ג): רוטבי תמרים וכו'. ובכפו"פ הנ"ל: "וכן נקראים בערבי רטוב, גם קורין לו בלח" (כ"ה בד"ר עמ' תל"א. ובהוצ' לונץ: רַטְבּ וכו' בלח). והיא תמרה לחה ומלאה, והיו גודרים אותה מיד (כדי שלא תעשה נובלת), והרוטבות מתבשלות לא בזמן אחד. והר"מ פסק<sup class="footnote-marker">16</sup><i class="footnote">פ"ב מה' מתנ"ע ה"ב: והתמרים בין יבשים בין רכים. ועיין באו"ש שם.</i> כחכמים שחולקים על ר"י בר' יהודה ומחייבים אותן בפיאה, מפני שכולן מטילות שאור כאחת (ירושלמי הנ"ל), כלומר, אעפ"י שאין לקיטתן כאחת, מ"מ כולן באות לעונת המעשרות כאחת (עיין מעשרות פ"א מ"ב), משא"כ בתאנים שעונתן למעשרות הוא ביחולן, כלומר בישולן (עיין מעשרות פ"א מ"ב ובירושלמי שם מ"ח ע"ד), ובישולן ולקיטתן הוא כאחת, אבל אין כולן מתבשלות כאחת (עיין ירוש' ברכות פ"ב ה"ח, ה' ע"ג), ולפיכך כ"ע מודי שהן פטורות מן הפאה. ועיין עוקצין פ"ב מ"ב. 
<small>31.</small> <b>שאין ראשון ממתין לאחרון. </b>כלומר, ואינן מתבשלות כאחת אפילו באותו אילן עצמו, ופטורות לגמרי מן הפאה, מה שאין כן בשבת וחרדל. עיין בירוש' פ"ג ה"ב, י"ז ע"ג. 
<small>32.</small> <b>השיזפין חייבין בפיאה. </b>לפי הירוש' כלאים (פ"א סה"ד, כ"ז ע"א) אילן זה הוא וולד הרכבת זיתים ודימין (עיין מ"ש על עץ זה בריש דמאי). והוא Zizyphus vulgaris, עיין מ"ש ע"ז ר"ע לעף, פלורה ח"ג, עמ' 138 ואילך, ובלומנר בפירושו לאדיקט המהירים של דיקליטיאנוס, עמ' 94. והפרי שלו דומה לשזיפים שלנו אלא שהוא קטן ממנו. וכנראה שר"א בר' צדוק משמיע לנו שהן באים לעונת המעשרות כאחת, וסובר כחכמים הנ"ל. ואפשר שהתחילו לנטוע שיזפין בא"י בזמנו של ר"א בר' צדוק (עיין לעף הנ"ל), ולפיכך נקראה ההלכה על שמו, אעפ"י שאין החכמים חולקים עליו. ובפי' הראב"ד לתו"כ (קדושים פ"א ה"ח): ואני תמה על כמה מיני פירות שלא נמנו כאן, התפוחים וכו', <b>והשאפים</b> (צ"ל: והשזיפים) וכו'. ועיין להלן. 
<b>אף בנות שוח. </b>בר"ש (פ"א מ"ד), בתוספ' ר"ה (ט"ו ב' סד"ה נהגו) ובפי' הרא"ש (פי שנים ב' ע"ג, פ"א מ"ה) כתבו שמשנתנו שיירה בנות שוח דלקיטתן כאחד, כדמוכח בפ"ק דר"ה (ט"ו ב') עיי"ש. ועיין מ"ש הראב"ד בפי' לתו"כ קדושים הנ"ל. ובריבמ"ץ פ"א סמ"ה: נמצאת אומר כל האילנות פטורין מן הפאה חוץ מה' אילנות הללו ששנינו.<br>ובבבלי (ברכות מ' ע"ב; ע"ז י"ד א') פירש ר' יוחנן שבנות שוח הם תאיני חיוראתא. וכבר הוכחתי בהרבה ראיות (הצופה האנגלי, סדרא חדשה כל"ו עמ' 47 ואילך) שהכונה היא לא לפרי, אלא לאילן עצמו, כלומר, שהאילן נקרא תאנה לבנה.<sup class="footnote-marker">17</sup><i class="footnote">ובזה מתיישבות קושיות הראשונים, עיין מש"ש.</i> ובקטע הארמי של צוואת י"ב שבטים (הוצ' צ'רלס, 1908, עמ' 248) מונה בין העצים שהשתמשו בהם למזבח: ואט[ר]ו[ב]לא <b>ושוחא</b>, ובמקבילה ביוונית: καὶ στρόβιλον καὶ πίτυν. ולפ"ז שוח הוא πίτυς, כלומר אורן חלבי (ממדינת חלב). ובנות שוח אינן אלא עצי שוח ננסים, ומכיוון ששוח הוא πίτυς, הרי <b>בנות</b> שוח הן πιτύδια. וכן מפרש הירושלמי (שביעית רפ"ה ל"ה ע"ד): מהו בנות שוח פיטיריא, וברור שצ"ל: פיטידיא.<sup class="footnote-marker">18</sup><i class="footnote">וכן מצאתי עכשיו בערוך על קלף ערך בנות שבע: פיטידיאה.</i> וכן באמת אמרו בתמיד כ"ט סע"ב שהיו רגילים להשתמש בתאיני חורתא על המזבח. ותאנה לבנה הוא שם עממי לאורן חלבי.<sup class="footnote-marker">19</sup><i class="footnote">ועיי"ש במאמרי הנ"ל (בפנים), עמ' 50 הע' 61, מ"ש בשם תיאופרסטוס שהיונים נהגו לקרוא לפרי של אורן ממין זה: תאנים.</i><br>ובירושלמי שביעית הנ"ל מתאר את בישולם של פרות בנות שוח. ור"ח (ר"ה ט"ו ב') מסכם אותו: נמצאו בכל שנה ג' מיני פירות בזה האילן מקצתן צמל, והן שחנטו מקודם לכן כשנתים, ומקצתן בוחל, והן שחנטו מדאשתקד, ומקצתן פגין, והן [שחנטו] בזה השנה.<sup class="footnote-marker">20</sup><i class="footnote">וכ"ה כמעט מלה במלה אצל פליניאוס בספרו תולדות הטבע, ספר ט"ז פמ"ד סי' ק"ז, עיי"ש במאמרי הנ"ל, עמ' 49.</i> ולפ"ז אין לקיטת כל פירות בנות שוח כאחת, אבל לקיטת הפירות שחנטו בשנה אחת מתבשלות ונלקטות כאחת, וזה נקרא לקיטה כאחת וחייבין בפאה. ועיין ירוש' פ"ב ה"א (לעניין שבת וחרדל) ובפ"מ שם.
<b>וחלחלחין. </b>בכי"ע: וחלחלוחין. ובד חסרה מלה זו. וכנראה שצ"ל: וחלחלין. וכן מביא בר עלי במלונו: חלחלא הוא בערבית גילבאן (לפי לעף פלורה ח"ב עמ' 437). ובירושלמי כלאים (פ"א ה"א, כ"ז ע"א עיי"ש באהצו"י עמ' 2) מפרש את פורקדן שבמשנה שם: גילבונא, והוא Lathyrus Sativus, ממשפחת הקטניות הנאכלות. ועיין כפו"פ פנ"ו עמ' תשמ"א ואילך. והלכה זו כנראה משלימה את המשנה (מ"ד): והקטניות בכלל הזה. 

Halakhah 8

<small>33.</small> <b>הנחל והשלולית וכו'. </b>משנה רפ"ב. ופי' הר"מ במשנתנו ע"פ מאמר ר' יוחנן (בבבלי ב"ק ס"א א') ששלולית היא אמת המים. ועיין בפיה"מ אהלות ספט"ז. ובירושלמי כאן: שלולית כל שהיא מושכת, נחל אף על פי שאינו מושך. ובתו"כ שמיני פרש' ג' ה"ב: ובנחלים אילו הנהרות וכו', אין לי אלא ימים ונחלים שמושכים בימות החמה ובימות הגשמים, מנין לרבות שאר ימים ושאר נחלים שמושכים בימות הגשמים, ואין מושכים בימות החמה וכו'. ובילמדנו בלק (ילקוט שם תשע"א, ס' הליקוטים לגרינהוט ח"ד ע"א ע"ב): בקש לכנותן בדבר שאין בו ממש, כנחל זה שמושך בימות הגשמים ופוסק בימות החמה וכו'. ומכאן שסתם נחל הוא אינו קבוע (עיין בסוף משנתנו הנ"ל), אבל שלולית צריכה להיות קבועה, ואפשר שאם אינה קבועה אינה מפסיקה, אעפ"י שהיא מושכת בימות הגשמים, ואינה מפסיקה אלא אם היא מושכת תמיד. ובר"מ פ"ג מה' מתנ"ע ה"ב: והיה נחל בתוך השדה אעפ"י שאינו מושך, או אמת המים וכו', והוא שתהיה מושכת וקבועה.<sup class="footnote-marker">21</sup><i class="footnote">ועיין במה"ג ויקרא, עמ' 476, וניסח ע"פ הר"מ.</i> וכבר ראינו שרבינו מפרש בפיה"מ שהיא שלולית היא אמת המים. ועיין מ"ש להלן שו' 35 ד"ה ואמת המים.<br>ובר"ש ורא"ש מוכיחים מן התוספתא כאן ששלולית ואמת המים אינן היינו הך, שהרי כאן שנינו שלולית ולהלן מנו גם אמת המים,<sup class="footnote-marker">22</sup><i class="footnote">ועיין בתוספ' אנשי שם שתמהו על רבותינו הנ"ל, מניין להם שאמת המים להלן היא מדברי הת"ק ולא מדברי ר' יהודה, שהרי אפשר שהת"ק קורא לה שלולית ור"י קורא לה אמת המים, והכל הוא מדברי ר' יהודה. וכבר העיר על כ"ז מהר"י קורקוס בפ"ג מה' מתנ"ע ה"ב.</i> אבל עיין מ"ש להלן שם (שו' 35 ד"ה ואמת המים). והחכם עמנואל לעף פירש<sup class="footnote-marker">23</sup><i class="footnote">וויענער צייטשריפט פיר דיע קונדע דעס מארגענלאנדעס כ"ה, עמ' 194 ואילך.</i> ששלולית היא אגטרגטא (מים נופלים ממקום גבוה).
<b>דרך היחיד וכו'. </b>הראשונים פירשו ע"פ משנת ב"ב (פ"ו מ"ז) שדרך היחיד הוא ד' אמות, ודרך הרבים ט"ז אמה. ובר"מ (פ"ג מה' מתנ"ע ה"ג) פסק שפחות מד' אמות אצל יחיד ופחות מט"ז אצל רבים הוא שביל. אבל בהשגות שם פירש שההבדל בין דרך ושביל הוא לא ברוחב הדרך אלא במקום הדרך. ושביל הוא מקום רגלי בני אדם בין הכרמים, ואינו דרך של עוברי דרכים, ואפילו רחב ד' אמות ליחיד אינו אלא שביל. ועיין ברדב"ז שם. 
<small>33-34.</small> <b>ושביל היחיד ושביל הרבים הקבוע וכו'. </b>כ"ה הגירסא בכל נוסחאות התוספתא, וכ"ה במשנה שבירושלמי, וכן במשניות כת"י פרמה, וכן מעתיק בה" (ד"ו י"ד ע"ב, ד"ב 638), וכ"ה גם בבבלי ב"ב נ"ה ב' (לפי כמה כתי"י וראשונים, עיין דק"ס שם עמ' 170 הע' צ'), וכן סידר הר"מ בפ"ג מה' מתנ"ע ה"ג. ולפ"ז "הקבוע" הולך גם על שביל הרבים, כמו שמוכח מסוגיית הירושלמי, עיין להלן.<br>אבל בכל שאר נוסחאות המשנה, ובבבלי הנ"ל בהוצאות שלנו ובמנחות ע"א ב' (גם בכת"י) ובתו"כ קדושים רפ"ב, ואצל כמה מן הראשונים<sup class="footnote-marker">24</sup><i class="footnote">עיין, לדוגמא, ערוך ערך שביל וערך קבע, מה"ג ויקרא, עמ' 476, יריאים השלם סי' קי"ט ועוד.</i> הסדר הוא: ושביל הרבים ושביל היחיד הקבוע<sup class="footnote-marker">25</sup><i class="footnote">בקטעים מן הגניזה הוצ' קאהלע ובמשנה כת"י קויפמן: <b>והקבוע</b> וכו'. וכ"ה בתו"כ שנביא להלן בכי"ר. ואין היא משנה את העניין, והוי"ו אינה אלא וי"ו הפירוש, עיין מ"ש הרי"ן אפשטין במבוא לנוה"מ, עמ' 1080.</i> וכו'. וכן בריטב"א ב"ב נ"ה ב': ושביל יחיד הקבוע בין בימות החמה בין בימות הגשמים כך עיקר הגירסא וכו', ותנא שביל הרבים אע"ג דשביל בעלמא, <b>ואינו קבוע</b>, מפסיק, ותנא שביל היחיד דבעינן ביה קבוע וכו'. ובירושלמי כאן: מכיון דתנינן שביל היחיד, שביל הרבים מה צורכא? להוציא את הקבוע בימות החמה ואינו קבוע בימות הגשמים.<sup class="footnote-marker">26</sup><i class="footnote">והביאוהו כמה מן הראשונים, עיין אהצו"י, עמ' 23. ויש להוסיף פי' הראב"ד ב"ק ס"א א'. ויש שם ט"ס כמו בתוספ' רי"ד שם.</i> ואפשר שהריטב"א פירש: מכיון דתנינן בסיפא שביל היחיד, למה צרך לשנות ברישא שביל הרבים. ותירץ הירושלמי ששביל היחיד בא להוציא שאינו קבוע, מה שא"כ שביל הרבים שאפילו אינו קבוע מפסיק. ופירוש דחוק הוא.
<small>34.</small> <b>והניר וזרע. </b>בכי"ע: וזרע <b>אחר</b>. וכ"ה במשנתנו. ובד: והזרע והניר אחד, וצ"ל: והניר והזרע (והמלה אחד היא הוספה של מתקן שרצה להוסיף "אחר" אחרי "והזרע", ונשתבש: אחד). וכן חסרה המלה "אחר" גם במשנה שבירושלמי. אבל הכונה אחת, ופירושו, זרע אחר. 
<small>34-35.</small> <b>וקוצר לשחת. </b>במשנתנו (פ"ב מ"א): מפסיק דברי ר' מאיר. וחכמים אומרים אינו מפסיק אלא אם כן חרש. ואמרו בירושלמי (פ"ב ה"א, ט"ז ע"ד): ר' זעירא בשם ר' אלעזר ר' מאיר ור' יהודה שניהם אמרו דבר אחד, כמה דר' מאיר אמר הקוצר לשחת מפסיק, כן ר' יהודה אומר הקוצר לשחת מפסיק. כמה דר' יודה אמר חייוב בפיאה מפסיק כן ר' מאיר אומר חייוב בפאה מפסיק וכו', עיי"ש.<sup class="footnote-marker">27</sup><i class="footnote">וכ"ה הגירסא גם בכי"ר. ובנוסח הרש"ס: כמה דר' מאיר אמר חיוב בפאה וכו', כן ר' יהודה אומר וכו'. ואין גירסא זו משנה את העניין.</i> ולפ"ז ברור מן הירושלמי שלר' מאיר אינו מפסיק אלא כשהביאה שליש, אבל אם לא הביאה שליש, והיא עדיין פטורה מן הפאה, אף הוא מודה שאינו מפסיק אלא אם כן חרש (עיין להלן שם בירושלמי). וטעמו של ר"מ מפורש להלן בירושלמי (פ"ג ה"ב, י"ז ע"ג): ר' בא ר' חייא בשם ר' יוחנן אתייא דר"מ כשיטת ר' עקיבה רבו, כמו דר' עקיבה אמר לח ויבש שני מינין, כן ר' מאיר אומר לח ויבש שני מינין, ומפריש פיאה על הלח לחוד. ולפ"ז טעם ההפסק לר"מ הוא מפני שחייב בפאה על מה שקצר, ולפיכך מפסיק, אפילו לא חרש. ובבבלי מנחות ע"א ב' שיטה אחרת לגמרי.<br>ברם ברור שלפני בעל ה"ג היו שם שינויים חשובים מאד בסוגייתנו. וכ"ה כותב (ד"ו י"ד ע"ב; ד"ב עמ' 638) על המשנה כאן: ואף על גב דפליגי רבנן עליה דר' מאיר, הלכתא כר' מאיר, דאמר רבה בר בר חנה אמר ר' יוחנן ר' מאיר בשיטת ר' שמעון אמרה, דאמר אף יקצור ויאכיל משהביאה שליש.<sup class="footnote-marker">28</sup><i class="footnote">כלומר, התלמוד רצה לומר בתחילה שטעמו של ר"מ הוא משום שאין קצירת שחת התחלת קצירה, ואם קצר לשחת דינה כשדה בור, בין משקצר לפני שהביאה שליש ובין לאחרי שהביאה שליש. ור"ש בשיטתיה (תוספתא מנחות ספ"י, וכגי' כי"ו שם. ולפנינו חסרה המלה "ובפאה") שפוטר מפאה בקוצר לשחת אפילו אחרי שהביאה שליש.</i> ומסקינן מסקנא דשמעתין ר' מאיר (בד"ב בטעות: ר' שמעון) בשיטת ר' עקיבא אמרה, דתנן המנמר את שדהו ושייר בו קלחים לחים, ר' עקיבא אומר פאה מכל אחד ואחד (כשיטת הירושלמי שהבאנו)<sup class="footnote-marker">29</sup><i class="footnote">ואח"כ יש שם ט"ס בפסק שהוכנס לתוך הסוגיא, עיין בהערות הר"ש טרויב, 289 ע"א. ועניין הפסק שם אינו שייך לנידון שלפנינו כאן.</i> וכו', דתניא (צ"ל: ותניא) בבריתא אכלה חגב קרסמוה נמלים שברתה הרוח הכל מודים חרש מפסיק לא חרש אינו מפסיק, ואמרי' מאן הכל מודים ר"מ. ואוקימנה לבריתא<sup class="footnote-marker">30</sup><i class="footnote">כ"ה בד"ב. ובד"ו: ואוקימנא, והמלה "לברייתא" חסרה, אבל מתוך הסיגנון משמע שהכוונה לברייתא, ולא למשנתנו.</i> <b>בשלא</b> הביא שליש,<sup class="footnote-marker">31</sup><i class="footnote">כלומר, ודינה כשדה שזרעה ולא עשתה תבואה שבוודאי אינה מפסיקה. ומוכח שלוא היתה מביאה שליש היתה מפסיקה אפילו אם אכלה חגב. ואעפ"י שאינה חייבת בפיאה, מ"מ התבואה כבר הגיעה לחיוב פיאה; ואחרי שסולקה ממנה התבואה שהגיעה כבר לחיוב פאה דין השדה כשדה בור, שהרי כבר הוציאה את שלה, וע"פ רוב אינה ראויה יותר לזריעה בלי חרישה מחדש. והוא הדין שאם קצרוה שחת לאדם לפני שהביאה שליש אינה מפסיקה, אלא שדברה הברייתא בהוה, שאין דרך בני אדם לקצור מאכל אדם לשחת. וכ"ז הוא בניגוד גמור לפירוש הירושלמי בברייתא זו שהעמידוה (עיין מ"ש להלן שו' 37–38) בשהביאה שליש, ואף ר"מ מצריך חרישה, משום שאין בקרסום הנמלים ושבירת הרוח חיוב פיאה. ולפנינו בבבלי (מנחות ע"א ב') הגירסא הפוכה, והעמידוה לברייתא זו כשהביאה שליש, ודלא כגי' בה"ג.</i> ואמרי' ר"מ בשיטת ר' יהודה אמרה דאמר אף לאדם נמי,<sup class="footnote-marker">32</sup><i class="footnote">כ"ה בד"ב. ובד"ו מוסיף בטעות: הויא קצירה, אבל מן הדבור "לאדם נמי" ברור שהכוונה היא לא הויא קצירה. וזהו נגד הגירסא בגמרא שלנו, שמסקינן שלר' יהודה דווקא קוצר לבהמה, אבל לא לאדם, עיין ברש"י ובמיוחס לר"ג. ומתוך המשנה עצמה שם אין ראיה, מפני שאפשר לפרש אף דברי הת"ק: קוצר שחת לאדם ומאכיל לבהמה תבואה גמורה (ע"י קיטוף), וכפי שמוכח מרהיטת לשון הסוגיא בפסחים כ"ג א' (עיי"ש ברש"י, במאירי ובתוספת שם. ובתוספ' מנחות ד"ה אימור), ור' יהורה לא בא אלא לפרש.</i> וכיון דהוו להו ר"מ ור' יהודה חדא שיטתא<sup class="footnote-marker">33</sup><i class="footnote">וזהו ממש כמסקנת הירושלמי כאן. ופירושו, כשם שלר' יהודה בפחות משליש לא הויא קצירה, אפילו קוצר לאדם, והוי ליה פטור פיאה, אף לר"מ כן, ולפיכך פסקה הברייתא שלעיל שבפטור פיאה אף לר"מ אינו מפסיק אלא אם כן חרש.</i> הלכתא כוותיהו. ואמרי' אמר רב יהודה אמר שמואל לא שנו אלא במנמר לקליות<sup class="footnote-marker">34</sup><i class="footnote">כלומר, ר"ע אינו מחייב פיאה לכל אחת ואחת אלא דווקא במנמר לקליות, והיא תבואה שהביאה שליש, אבל עדיין לא נגמרה. וכן פירש הרש"ס בירושלמי בסוגיין, והוסיף: דהא בלא הביאה שליש לקליות לא חזי וכו' כדאיתא בפ"ק דחלה. וכוונתו לירושלמי חלה (פ"א ה"ד נ"ז ע"ד): מהו שחייבין על לחם שלו (כלומר, מתבואה שלא הביאה שליש) משום חדש וכו'? את שחייבין על קלי שלו משום חדש וכו'. ופירש הרש"ס שקלי אינו אלא בשהביאה שליש, אבל לפני כן אינה אלא שחת, ואינה ראויה לקליות. וכן פירש בפ"מ. ועיין בעמודי ירושלים שם, אבל לפי פירושו צריך למחוק את החצי השני של המאמר, כמו שהגיה הגר"א ז"ל. ועיין בה"א שם, נ"ז רע"ב.</i> אבל במנמר לאוצר לא.<sup class="footnote-marker">35</sup><i class="footnote">כלומר, שהתבואה כבר נגמרה, אלא שהיא עדיין לחה ורכה, נותן מאחד על הכל. ולפ"ז ר"מ הוא בשיטת ר"ע ממש, ודווקא בקוצר אחרי שהביאה שליש לשחת מפסיק, אבל אם כבר נגמרה אלא שהיא עדיין לחה הויא לה התחלת קצירה ואינה מפסיקה.</i> ואע"ג דכי אתי רבין אמר ר' יוחנן מחייב היה ר' עקיבה אף במנמר לאוצר,<sup class="footnote-marker">36</sup><i class="footnote">ולפ"ז אפילו קוצר תבואה לחה שלא לשחת אלא לטחינה ולקמח אף היא היתה צריכה להפסיק.</i> ר"מ סבר לה כר"ע בחדא (כלומר, במנמר לקליות) ופליג עליה בחדא (כלומר במנמר לאוצר, שלר"מ היא תחילת קצירה). ולפי סוגיא זו של מנחות שהיתה לפני בה"ג, הבבלי והירושלמי כמעט בחדא שיטתא קיימי, וקרוב לזה פירש הרש"ס בירושלמי בסוגיין, אעפ"י שלא הזכיר את הבה"ג, עיי"ש.<br>נמצאנו למדים שלשיטת הירושלמי והבה"ג אם קצר תבואה שלא הביאה שליש, כ"ע מודים שאינו מפסיק אלא א"כ חרש, והמחלוקת בין ר"מ וחכמים היא בשהביאה שליש. והבה"ג פסק כר"מ, ואם קצר תבואה שהביאה שליש מפסיק אפילו לא חרש, מפני שר"מ ור' יהודה שניהם סוברים ששחת שהביא שליש חייב בפיאה, וחיוב פאה מפסיק, מפני שהלכה כר"ע. אבל לדעת הר"מ שפסק כחכמים דר"ע, וכחכמים דהכא, ממילא צריך חרישה בין בשהביאה שליש (כחכמים) ובין בשלא הביאה שליש (ככ"ע), ואפילו אם לא הביאה שליש (שגם לר"מ אינו מפסיק) אם חרש מפסיק, כלשונו בפ"ג מה' מתנ"ע ה"ד. ובפאת השלחן סי' ו' ס"ק ה' הביא את שיטת הר"מ הנ"ל ואה"כ הביא את שיטת בה"ג כחולקת על כל הראשונים, עיי"ש. ועיין גם בצפנת פענח להגר"י ראזין על הר"מ הנ"ל במקומו (וכולם סמכו על הגירסא הסתומה שבה"ג בד"ו, אבל כבר ראינו שבד"ב מפורש שהתלמוד הקים את הברייתא <b>בלא</b> הביאה שליש).
<small>35.</small> <b>ושלשה תלמים של פתיח. </b>כלומר, תלמים שעושים בני אדם כשהם מתחילים לפתוח את האדמה,<sup class="footnote-marker">37</sup><i class="footnote">עיין בריבמ"ץ ובר"ש כלאים פ"ב מ"ו. אבל בפיה"מ להר"מ שם לא פירש כן. וכנראה שפירוש הר"מ מיוסד על פירוש הר"ח ב"ב ל"ו א' כפי שמעתיקו ברשב"ם שם ד"ה תפתיחא. אבל עיין בתשה"ג אסף הוצ' מק"נ, ירושלים תש"ב, עמ' 216, ובהערה 3 שם.</i> וכדברי המדרש תנחומא [דב״ר ליברמן עמ׳ 118.] (הובא ברש"י ישעי' כ"ח, כ"ד ובפי' ר"י קרו שם): <b>יפתח וישדד</b>. בתחלה הוא עושה תלמים רחבים, ולבסוף הוא עושה תלמים קטנים (הם תלמי הרביעה, עיין כלאים פ"ב מ"ג ותוספתא שם פ"א הי"ז). ושיעורם קרוב לב' אמות רוחב,<sup class="footnote-marker">38</sup><i class="footnote">עיין ירושלמי כלאים פ"ב ה"ו, כ"ז סע"ד, ר"מ פ"ד מה' כלאים ה"ו ובתיו"ט שם פ"ב מ"ו, ובפי' הרש"ס בסוגיין.</i> ואורכם, לעניין פיאה, הוא בוודאי לאורך כל השדה.<sup class="footnote-marker">39</sup><i class="footnote">עיין בפי' הרא"ש (בפי שנים) למשנתנו ובר"מ פ"ג מה' מתנ"ע ה"ד.</i> ועיין להלן, שלפי הירושלמי כל רוחב השדה כאן אינו אלא ב' אמות, וממילא השיעור כאן הוא בשתים על שתים.<br>ונראה שהברייתא שנתה בדרך לא זו אף זו, שלאו דוקא שדה בור, שלא נחרשה ולא נזרעה כלל, מפסיקה אלא אפילו שדה ניר<sup class="footnote-marker">40</sup><i class="footnote">והיא שדה שנחרשה חרישה ראשונה, כדי להוציא את הקוצים ואת השלפים, עיין ב"מ פ"ט מ"א. ועיין ירושלמי שביעית פ"ד רה"ב, ל"ה ע"א, ובבלי מנחות פ"ה א'.</i> מפסיקה, ולא סוף דבר אלו, אלא אפילו ג' תלמים של פתיח שכבר מוכנים לזריעה ג"כ מפסיקין. ועיין בירוש' להלן פ"ג סה"א.<br>ובירושלמי כאן שנינו: רב אמר בור וניר בית רובע, וזרע אחר אפילו כל שהוא. ר' יוחנן אמר בור וזרע אחר בשלשה תלמים של פתיח וכו'. מה דאמר רב בשדה בינונית, מה דאמר ר' יוחנן בחמשים על שתים (והוא קרוב לבית רובע, שהוא קצת יותר מעשר על עשר). ולפי זה הברייתא שלנו היא בשדה קטנה, ור' יוחנן סובר שאף בור וניר שיעורם כשלשה תלמים של פתיח.
<b>ואמת המים שאינה יכולה להקצר כאחת. </b>אחרי בבא זו יש בד ריוח של הפסק, כלומר, עד כאן הם דברי הת"ק. וכן פירשו את התוספתא הר"ש והרא"ש במשנתנו פ"ב מ"ב. ובמשנה שם: אמת המים שאינה יכולה להקצר כאחת. ר' יהודה אומר מפסקת. ועל פיה פירש מהר"י קורקוס (פ"ג מה' מתנ"ע ה"ב) שאף הבבא שלנו היא מדברי ר' יהודה והיא דבוקה לדבריו שלהלן. ובירושלמי למשנתנו שנינו: הוון בעי מימר ולא פליגין.<sup class="footnote-marker">41</sup><i class="footnote">כלומר, שר' יהודה מפרש את דברי הת"ק בשלולית, וכפירוש הר"מ בפיה"מ שהיינו שלולית היינו אמת המים. אבל אם אמת המים לחוד ושלולית לחוד (עיין מ"ש לעיל שו' 33 ד"ה הנחל והשלולית) עלינו לפרש בירושלמי "ולא פליגין" כלומר שאין חולק על ר' יהודה.</i> אשכח תני (תו"כ קדושים פ"ב ה"ב, פ"ז רע"ד) אמת המים הקבועה הרי זו מפסקת.<sup class="footnote-marker">42</sup><i class="footnote">ואין הוא ת"ק של משנתנו שנקט בלשונו "שלולית", ולא הת"ק של התוספתא (לפי פירוש הר"ש והרא"ש) שאינו מזכיר קבועה כלל, אלא תנא אחר.</i> ולפי פשוטה פירושה שהיא מפסקת בכל שהוא, ובלבד שתהא קבועה, ודינה כשלולית של משנתנו ("כל שהיא מושכת"). וע"ז חולק ר' יהודה ומצריך שלא תוכל להקצר כאחת, ואפשר שאפילו אינה קבועה מפסקת. ועיין מ"ש להלן. 
<small>36.</small> <b>אם עומד באמצע וקוצר מכאן ומכאן מפסיק. </b>כלומר, אפילו אם אין בה מים, שהיא אינה קבועה (עיין מ"ש לעיל), מ"מ אם אינו יכול לקצור אותה כאחת, אלא אם כן עומד באמצע מפסיק, ובירושלמי הנ"ל אמרו: הוון בעיי מימר מה דאמר ר' יודה בעומד מצד זה אחד ואינו יכול לקצור מצד השני (כלומר, שגם ר' יהודה מצריך קבועה, אלא שהוא נותן שיעור גם לרוחבה, אבל באמצע אינו יכול לעמוד מפני המים שבה). אשכח תני ופליג. היה עומד באמצע וקוצר מכאן ומכאן מפסיק. ומכאן שר' יהודה אינו מצריך קבועה, אלא נותן שיעור ברחבה שלא יוכל לעמוד מצד אחד ולקצור מצד השני, ואפילו אין בה מים, והוא יכול לעמוד באמצע ולקצור משני הצדדים, מ"מ מפסיק, מפני ששיעור הרוחב הוא שיוכל לעמוד בצד אחד ולקצור מצד השני, בין אם אין בה מים, בין אם יש בה מים. ועיין במהר"י קורקוס הנ"ל. 
<b>ואם לאו אין מפסיק. </b>וכ"ה בר"ש הנ"ל. ובירושלמי הנ"ל: מצד אחד אינו מפסיק. ועל פיו העתיק הריבמ"ץ במשנתנו. 
<small>37-38.</small> <b>או בהמה הכל מודים שאם חרש מפסיק וכו'. </b>בירושלמי (פ"ב ה"א) בטעות: או בהמה <b>פטורה</b> (וזו היא אשגרה ממשנתנו פ"ב מ"ז. ובכי"ס ליתא) הכל מודין וכו'. וכן ליתא המלה "פטורה" גם במנחות ע"א ב'. ופירשוה בירושלמי שאף ר"מ מצריך חרישה מפני שאין כאן חיוב פאה, ופטור פאה, אינו מפסיק. ועיין מ"ש לעיל שו' 34–35 ד"ה וקוצר לשחת. 

Halakhah 9

<small>39.</small> <b>והקדיש את הקצור נותן פאה מן האחד על הכל. </b>בכי"ע ובד לנכון: מן המשוייר (ד: המשויר) על הכל. וכן הוא בירושלמי פ"א רה"א (והגי' הנכונה שם היא בכי"ס). וכן פסק הר"מ בפ"ב מה' מתנ"ע סוף ה"ה. והר"מ שם לא הזכיר את הדין של קצר חציה ומכר את הקציר, שהרי ק"ו הוא ממשנתנו. אבל בהקדיש יש קצת חידוש, כמו שאמרו בירושלמי הנ"ל "והקדש לאו כשרוף הוא", והייתי אומר שאם נשרפו העומרים שברשותו אינו נותן פאה עליהם, קמ"ל שאם כבר קצר את שדהו אין אנו משגיחים על העומרים אם הם קיימים או לא. 
<small>40.</small> <b>שהן גבוהות עשרה וכו'. </b>וכ"ה בכי"ע ובירושלמי פ"ב ה"ב, אבל בד בטעות: שגבהן <b>עשרים</b> וכו'. 
<small>40-41.</small> <b>ואם היו ראשי שורות מעורבין וכו'. </b>כלומר, שהמדרגות עולות בשיפוע מסביב להר, ונמצאות ראשי שורות מעורבין, נותן פאה אחת לכל. ובירושלמי גורס: ראשי מדריגות מעורבין, והיא היא. ועיין ר"מ פ"ג מה' מתנ"ע ה"ז ובמהרי"ק ורדב"ז שם. 
<small>41-42.</small> <b>המארג חייב בתחלתו וחייב בסופו. </b>בזכריה (ו', ב'-ג; שם ו'): שחורים וכו' לבנים וכו' ברדים.<sup class="footnote-marker">43</sup><i class="footnote">עיין רש"י בראשית ל"א, י'.</i> ובתרגום הפשיטא שם: אורגא (ברדים). ובבבלי סוכה ל"ו א': (לעניין אתרוג) כושי לבן <b>ומנומר</b>. ואין אורגא אלא מנומר (ברוד). ולפ"ז הוא מארג הוא מנמר. ולפנינו המליצה של משנתנו (פ"ג מ"ב): המנמר את שדהו וכו'. ובירושלמי שם: (למשנה ג': המחליק בצלים לחים וכו': תני <b>המריג</b> (כ"ה בכי"ר, ואין המריג אלא המאריג בהבלעת האלי"ף) חייב בתחילתו וחייב בסופו. ואידינו <b>מריג</b> (כ"ה בכי"ר)? א"ר ירמיה כהדא דתנינן המחליק בצלים <b>לחים</b> (כ"ה בכי"ר) לשוק ומקיים יבישין לגורן וכו'. ולפ"ז הברייתא שלנו היא ככולי עלמא, מפני ששוק וגורן שני מינין הן (כמפורש בירושלמי בה"ב שם) וחייב בתחילתו כשמחליק לשוק ובסופו כשמחליק לגורן.<br>ובספרי האזינו פי' ש"ו עמ' 340: זו רוח דרומית שמארגת את הרקיע כרביב. ופירושו שמנמרת את הרקיע הכחול בפורהות (עננים בהירים), הנראים ככבשים. עיי"ש.

Halakhah 10

<small>42.</small> <b>היו בו ארבעה או חמשה גפנים וכו'. </b>בכי"ע ובד: היו לו וכו'. ובירושלמי פ"ג ה"ג, היו לו חמש גפנים והוא בוצרן (כגי' כי"ר) וכו'. 
<small>42-43.</small> <b>בוצרן ומכניסן לתוך ביתו ופטור וכו'. </b>בכי"ע: ובוצרן וכו' פטור וכו'. ובד: בוצרן ומכניסן ניתן לתוך ביתו ופטור וכו'. והמלה "ניתן" הוא כנראה שיבוש מ"ביתו", ונכנס מן הגליון שלא במקומו. 
<small>43.</small> <b>מן הפרט מן השכחה ומן הפיאה. </b>וכ"ה בכל נוסחאות התוספתא. ועדות רטנר (באהצו"י פאה עמ' 31): "ובאיזה כתבי יד מהתוספתא ליתא מן השכחה ומן הפיאה" אינה מדוייקת. ובירושלמי הנ"ל: פטור מן הפרט ומן הערלה ומן הרבעי. אבל בכי"ס שם: פטור מן הפרט ומן השכחה ומן הפאה ומן הרבעי. ובירושלמי הנ"ל מעמידה בשבצרן ע"מ לאוכלן ענבים, וכן משמע מלשון הברייתא שמכניסן לתוך ביתו ולא לתוך גיתו, ולפיכך פטור מלקט שכחה ופיאה, מפני שאין זו בצירה, ולא עוד אלא שאינו מתחייב בפאה אלא אם בצר אשכל ראשון, וכבר אין לו אפילו כרם קטן (שהוא ה' גפנים). ואעפ"י שקרקע כל שהוא חייב בפיאה (לדברי ר"ע, פ"ג מ"ו), מ"מ כיון שעיקר כרם הוא לשם יין, אינו מתחייב כאן בפיאה אם בצר לשם ענבים לאכילה. ועיין ר"מ ספ"ד מה' מתנ"ע, בהשגות ובקרית ספר שם, ומ"ש במשנה למלך שם. ועיין מ"ש להלן בסמוך ולהלן ד"ה המקטף. 
<small>44.</small> <b>נותן מן המשואר על מה ששייר. </b>כלומר, אבל לא על מה שבצר לשם ענבים לאכילה. ומכאן שאפילו אם לא שייר כלל פטור מן הפאה. ובירושלמי הנ"ל מסיק שאם בצר לעשותן יין אינו פטור אלא אם כן שייר, וזהו מפני שבכרם קטן אם בצר ממנו <b>מקצת</b> לעשותן יין אינו אלא בצירת עראי ופטור מלקט שכחה ופאה. עיין ר"מ פ"ב מה' מתנ"ע ה"ו, וספ"ד הנ"ל. 
<b>והמידל נותן מן המשוייר על מה ששייר. </b>וכ"ה בכי"ע. ומרהיטת הלשון משמע שאף בבא זו הולכת על כרם, ופירושו שלאו דווקא אם בצר כרם קטן ליין ושייר נותן על מה ששייר, אלא אפילו הדל אותו (כדי שיתעבו השאר) ע"מ למכור מה שהדל פטור מן הפאה, מפני שזו היא בצירת ארעי, ונותן רק מן המשואר. וכן פירש הר"מ את משנתנו (פ"ג מ"ג): "בכרם המדל (כן גרס שם, עיין בהוצ' הרצאג עמ' 13). וכרם המדל, כרם מדולדל, גזור ממלת דל (עיין כלאים פ"ה מ"א) והוא שיבצור מקצתו <b>וימכור</b> ויעזוב הנשאר לדרוך או ליבש וכו', וזה כשיבצור הענבים מכל צד מצדי הכרם וכו'." ועיין מ"ש בפ"ב מה' מתנ"ע ה"ו.<br>ברם בד גורס: המודל (צ"ל: המידל) בלי וי"ו, ואפשר לפרשו כעניין בפני עצמו, וזה אינו מוסב על כרם אלא על בצלים, כלומר, המדל בבצלים, והוא פטור מפני שעיקר הלקיטה היא מפני תקנת הנשארים, ולא חשיבה קצירה. כמו שפרשו הר"ש והרע"ב את משנתנו (ועיין מ"ש להלן), ומידל הוא בניגוד למחליק, ופירושו כמו שמבואר במשנת שביעית פ"ד מ"ד ובירושלמי שם, ולא כמו שבאר הר"מ לשיטתו את המחליק מאחת יד שבמשנתנו כאן. וכן מוכח גם ממסקנת הירושלמי כאן פ"ג סה"ג (על דברי ר' יהודה להלן): הדא דתימא בשעיבה על מנת להדל וכו', וזה יתכן רק בשתילה, ששתל בצפיפות ע"מ להדל אח"כ. ועוד קשה (לפירוש הר"מ הנ"ל) אם מטעם בצירת ארעי אתינן עלה, אפילו עיבה על מנת שלא להדל למה חייב. ועיין בפאת השלחן סי' ה' אות כ"ו, שנדחק לפרש את הירושלמי ע"פ שיטת הר"מ.
<small>45.</small> <b>במה דברים אמורים במידל לשוק וכו'. </b>לפי הריבמ"ץ הפטור במידל הוא מפני שהמידל אינו מוציא אלא בצלים רכים וירוקים שאינו אלא ירק בעלמא (וגרוע מבצלים לחים ומקיצחא, עיין ירוש' פ"ג רה"ג, עיי"ש מה שתירצו על שיטת ר' ירמיה ור' יוסי) ומוכרן בשוק כדי שיאכלו אותם מיד, ופטורין מן הפיאה מפני שאין מוכנסם לקיום. ועיין בר"ש שם מה שהשיג עליו, אבל לא דחה פירוש זה לגמרי. 
<b>אבל המידל לתוך ביתו וכו'. </b>וכ"ה בירושלמי פ"ג סה"ג. אבל בד וכי"ע: בתוך ביתו וכו', והיא היא. 
<small>45-46.</small> <b>נותן מן המשואר על הכל. </b>פיר' בר"ש (את הירושלמי), מכיון שמכניסו לביתו, כלומר, לגורן, הרי הן ראויים לכונסן לקיום, וחייבים בפיאה. 

Halakhah 11

<small>46.</small> <b>המקטף ומכניס לתוך ביתו אפי' כל שדהו וכו'. </b>וכן בירושלמי (פ"ג ה"ג): תני לקט קצירך ולא לקט קיטוף. ר' זעירא ר' חייא בשם ר' יוחנן <b>המקטף</b> (כ"ה בכי"ר) שיבלין לעיסתו (כלומר, לאוכלן מיד ולא להכניסן לגורן) אפילו כל <b>שדהו</b> (כ"ה בכי"ר וכי"ס) פטור מן הפיאה. ר' אלעזר אמר אפילו במגל. אמר ר' יוסי והוא ששיירו וכו', שאם ביקש לאוכלן מלילות ואפילו לא שייר (והוא חולק על ר' אלעזר שאינו מחלק בזה). נמצאנו למדים לשיטת ר' יוסי שאם בקש לאוכלן מלילות אין צריך שיור אפילו אם קצר כדרכו (כפי שמוכח מן התוספתא לעיל שהביא הירושלמי שם), ואם בקש לעשותן עיסה צריך שיור, אבל לא שמענו מה דינו של <b>קוטף</b> ורוצה להכניס לביתו. ואעפ"י שאמרו: לקט קצירך ולא לקט קיטוף, שאני לקט שאין בו ריבוי (עיין ע"ז להלן), אבל בפיאה חייב אפילו בקיטוף.<br>והנה מלשון ר' יוחנן בירושלמי משמע שדווקא אם מקטף שיבלין לעיסתו פטור מן הפיאה, אבל אם מקטף כל שדהו לגורן חייב בפיאה אפילו אם קיטף. וכן משמע מלשון התוספתא כאן שפרטה "ומכניס לתוך ביתו" ולא אמרה סתם: המקטף אפי' כל שדהו פטור וכו'. ולפ"ז אם כיוון לגורן אף המקטף חייב בפיאה, ועיקר הפטור כאן הוא מפני שמקטף להכניס לביתו לאוכלן מיד ולא לגורן, ואין זו קצירת קבע, והוא הדין אם קצר במגל ע"מ לאכול מיד פטור, כמו שסובר ר' אלעזר בירושלמי הנ"ל. אבל לפי זה קשה למה אמרו "המקטף" ולא אמרו הקוצר שבלין לעיסתו וכו', ואם נאמר שלא דברה התוספתא אלא בהווה, שאין קוצרים מעט שבלים אלא מקטפים אותם (עיין ירוש' מעשרות פ"ד ה"א, נ"א ע"ד, ותוספתא שם פ"ג ה"ב), הרי אין לדייק גם מן הלשון "מכניס לתוך ביתו" שהוא בדווקא, ונוכל לומר שעיקר הפטור הוא מחמת קיטוף, אלא שאין דרך בני אדם לקטף כל השדה לגורן, ולפיכך אמרה התוספתא "מכניס לתוך ביתו".<br>והנה בתו"כ (פ' קדושים פ"א ה"ז) שנינו (לעניין פיאה): אין לי אלא קוצר, תולש מניין ת"ל לקצור. <b>קוטף</b> מניין, ת"ל קצירך וכו'. ולפי גירסא זו מפורש שאף קוטף חייב בפיאה. אבל גירסא זו אין לה סמך כלל בכת"י הספרא. ובכמה כת"י שם גורס במקום "קוטף": חוצד.<sup class="footnote-marker">44</sup><i class="footnote">עיין מ"ש הר"א פינקלשטיין ב־BASOR (בוליטין של החברה האמריקנית למחקר המזרח) 94, אפריל, 1944, עמ' 29.</i> ובמיוחס להר"ש מביא בשם ס"א: עוצד. וכן בירושלמי (פ"א ה"ד, ט"ז ע"ג): <b>חוצד</b><sup class="footnote-marker">45</sup><i class="footnote">כ"ה בכי"ל. וכן מעתיק מן הירושלמי בפי' רבינו הלל לתו"כ, עיין במאמרו של ר"א פינקלשטין הנ"ל. ובירושלמי כי"ל תוקנה החי"ת של "חוצד" לקוף, כלומר, קוצד, קוצר.</i> מניין וכו'. ובפי' רש"ס שם מגיה בירושלמי: עוקר, ומעיד שכ"ה בתו"כ. ושוב מוסיף: "ואית דגרס <b>עוצד</b> מניין, דהיינו עוקר במעצד, וחדא היא". והנה בבבלי (חולין קל"ז א') גרס בברייתא (אלא שהסדר שם משונה): עוקר במקום עוצד,<sup class="footnote-marker">46</sup><i class="footnote">וכן, כנראה תקנו הסופרים אף בתו"כ. עיין ספר יריאים השלם סי' קי"ט, מ"ז ע"א, ובפי' הרש"ס שהזכרנו בפנים. ועיין מאירי חולין, עמ' 509 (והעתיק בשם התו"כ את לשון הבבלי) ועוד.</i> ואין כאן תיקון אלא פירוש נכון של המלה עוצד, כמו שפירש הרש"ס הנ"ל, וכמו שנוכיח להלן.<sup class="footnote-marker">47</sup><i class="footnote">עיין על פירושים נכונים ממין זה בדוגמאות שהבאתי בסה"י לכבוד הרי"ן אפשטין (תרביץ ש"כ), עמ' 114.</i><br>נמצאנו למדים שהברייתא בתו"כ ובירושלמי מנתה ג' דרכים בסילוק התבואה מן המחובר. קוצר, תולש ועוצד (עוקר). ושלש דרכים הללו נהגו למעשה בא"י. וכן שנינו במשנת ב"מ רפ"ט: מקום שנהגו לקצור יקצור, לעקור יעקור (כ"ה בכל הנוסחאות, ובמשנה שבירושלמי בטעות: לעדור יעדור). ובירושלמי שם: [מקום שנהגו] <b>לתלוש</b> וקצר וכו'. הרי לך שאופן קצירת התבואה תלויה במקום ובמנהג האכר, ויש שנהגו לקצור, ויש שנהגו לעקור, ויש שנהגו לתלוש. (ועיין גם במשנת אהלות פי"ח מ"ב). והנה תלישה היא בידים שאדם אוחז בכמה שבלים בידו ותולש אותם, ואם השרשים אינם חזקים נמצא עוקר את התבואה עם שרשיה, אבל מסתבר שבתלישה רגילה נשארים השרשים בארץ.<br>ואשר לעקירת התבואה עם השרשים השתמשו בקרדום<sup class="footnote-marker">48</sup><i class="footnote">עיין פאה פ"ד מ"ד ושביעית פ"ה מ"ד ועוד. ועיין אבות פ"ד מ"ה. ונזכר גם קרדום של ניכוש (כלים פכ"ט מ"ז; ירושלמי מגילה פ"א ה"ט, ע"א ע"ב ובמקבילה בנדרים) שעוקר את העשבים עם השרשים.</i> ובארמית חצינא.<sup class="footnote-marker">49</sup><i class="footnote">עיין פיה"ג לטהרות, הוצ' הרי"ן אפשטין, עמ' 30, הע' 15.</i> ובתרגום (ישעי' מ"ד, י"ג) מתרגם מעצד: חצינא, וכן מפורש בבבלי סוף ב"ק (קי"ט ב') שקורים לחצינא מעצד, ולפ"ז ברור שאין עוצד (או חוצד, בהחלפת חי"ת ועי"ן) אלא עוקר במעצד, כפי' הרש"ס הנ"ל. ובבבלי (מו"ק י"ב ב'): רב יהודה שרא <b>למיעקר</b> כיתנא. ומכאן שבפשתן נהגו לא בקצירה אלא בעקירה (מפני שמכחיש את הקרקע, עיין ב"מ פ"ט מ"ט) ובעצידה,<sup class="footnote-marker">50</sup><i class="footnote">עיין ירושלמי מגילה פ"ד ה"א, ע"ד ע"ד: זרע דכיתן, וזרע ליה וחצד (=ועצד) ליה.</i> כלומר בעקירה ע"י מעצד. וכן בלוח החקלאי של גזר: ירח עצד פשת, כלומר, חודש עצידת פשתן, והיינו שבו עקרו הפשתן במעצד (עיין ירושלים של לונץ ח"ט, עמ' 242).<br>והמפרשים ז"ל סברו שהיא תלישה היא קטיפה, אבל כבר ראינו לעיל שלפעמים נהגו לתלוש את התבואה מן השדה, ועני שאין לו כלי אומנות יכול לתלוש בידיו כמה שבלים בבת אחת, והוא לפעמים עוקר אותם ע"י זה עם השורש; ואעפ"י שלעומת קצירה במגל חשיבא תלישה ביד דבר שאינו כ"כ רגיל, מ"מ הרי יש שנהגו לתלוש את כל השדה, מה שאין כן קטיפת מלילות וראשי שבולים (עיין דברים כ"ג, כ"ו; יחזקאל י"ז, י"ד) שאדם צריך לאחז בידו האחת בקש, ובידו השניה לצמצם ולקטוף את ראש השבולת (או חלק קטן מן הקש עמה כדי להחזיק אותה, עיין תוספתא עוקצין פ"א ה"ג), ובוודאי אין אדם עושה כן כשרוצה לקצור את כל שדהו לגורן. ואין קוטפין אלא מעט שבולין כדי לאוכלן מיד, ואין קטיפה כזו נקראת קצירה כלל, לא לעניין פיאה ולא לעניין לקט. ועיין בירוש' פ"א סה"ה, ט"ז ע"ג עיי"ש היטב.<br>ובתו"כ (קדושים פ"ב ה"ה): ולקט קצירך. ולא לקט קיטוף (והובאה בירושלמי שהעתקנו לעיל בתחילת הדבור) וכו', מכאן אמרו היה קוצר, קצר מלא ידו, תלש מלא קמצו וכו'. הרי לך שקיטוף לחוד (ופטור מלקט) ותלישה לחוד (וחייב בלקט).<sup class="footnote-marker">51</sup><i class="footnote">והמפרשים פירשו את משנתנו (פ"ד מ"י) בדברים שדרכם בתלישה. אבל מסתימת לשון המשנה והתו"כ משמע שבסתם תבואה אנן קיימין. ועיין להלן.</i> וכן בירושלמי פ"ד ה"ז, י"ח ע"ג: תני לקט קצירך. לא כל הקוצר בידו וכו'. והקוצר בידו הוא מקטף ולא תולש, שהוא לפעמים עוקר עם השורש, אבל בתולש חייב אף בלקט. וכן מפורש בתוספתא להלן (פ"ב הי"ד): אי זהו לקט זה הנושר בשעת הקציר ובשעת <b>התלישה</b>. ר' יוסה אומ' אין לקט אלא הנושר בשעת הקצירה בלבד וכו'. הרי לך מפורש שלת"ק יש לקט גם בתלישה, ותלישה לחוד וקטיפה לחוד.<sup class="footnote-marker">52</sup><i class="footnote">להלן (מנחות פ"י הכ"ח) שנינו: ר' שמעון בן אלעזר אומר מקטפין לפני העומר. וכן בבבלי (פסחים י"א רע"א; מנחות ס"ח א'): שאני חדש מתוך שלא התרתה לו אלא ע"י קטיפה. ונראה שבעומר אין איסור אלא בקצירה דווקא, ואפילו תלישה מותרת לכתחילה לר"ש בן אלעזר ולר' יהודה. ואף שם לא דברו חכמים אלא בהוה, משום שלפני העומר לא קצרו את כל התבואה אלא מקצתה כדי לאוכלה מיד, מחמת חביבות החדש בזמנו, ולא קטפו אלא ראשי שבלים. ובזמן הקצירה הסירו אף את הקשים שנשארו אחרי הקטיפה.</i><br>ברם בבבלי (חולין קל"ז א') שנינו: הא רבנן והא ר' יוסי, דתניא לקט קצירך ולא לקט קיטוף, ר' יוסי אומר אין לקט אלא הבא מחמת קציר. ר' יוסי היינו ת"ק, כולה ר' יוסי היא, והכי קתני שר' יוסי אומר אין לקט אלא הבא מחמת קציר וכו'. ולפי שיטת הבבלי מחייבים רבנן קטיפה אפילו בלקט, ור' יוסי פוטר תלישה ועקירה אפילו בפאה בדברים שאין דרכך בכך. (ועיין להלן בבבלי שם). ואין בשום אופן להשוות את הבבלי עם הירושלמי והברייתות בתו"כ (ובתוספתא), כפי שהעיר בצדק בפי' הראב"ד לתו"כ במקומו (הוצ' ווייס פ"ז ע"ד). אבל מ"מ למדנו שהבבלי משוה בפירוש פיאה ללקט, ומן הירושלמי והברייתות אין ראיה להפך, ולפ"ז מי שפוטר קיטוף מן הלקט פוטרו אף מן הפאה, וכפי שאמרנו, ועלינו לחלק בין קיטוף ובין תלישה.<br>סוף דבר לפי כל הנ"ל נראה לכאורה שהתוספתא שלנו פוטרת את הקוטף שדהו מפאה, משום שקטיפה אינה קצירה כלל, ודינו כמקרסם בפיו את הקש, ואפילו אם קטף כל שדהו ע"מ להכניסו לגורן פטור מן הפאה מדאורייתא. ועיין שיטת הר"מ בפ"ב מה' מתנ"ע סה"ו ופ"ד ה"ב ומה שהאריך לבאר את שיטתו בפאת השלחן סי' ה' אות כ"ז.
<small>47.</small> <b>וחייב במעשרות. </b>וכן מפורש בירושלמי (מעשרות פ"ד ה"א, נ"א ע"א. ועיין בתוספתא שם פ"ג ה"ה): המקטף שיבלין לעיסתו לאוכלן מלילות ניטבלו וכו'. 

Halakhah 12

<b>הכותב נכסיו לבניו וכו'. </b>פ"ג מ"ז. ומשנתנו בשכיב מרע, אבל בבריא נסתפקו בבבלי (ב"ב קל"ב ב') והעלו בתיקו. ובפיה"מ כאן העמידה בש"מ, אבל בפ"ו מה' זכיה ומתנה ה"ט חזר בו ופסקה בין בבריא ובין בש"מ, ועיין בהגה"מ שם. 
<small>48.</small> <b>וכתב לאשתו וכו'. </b>וכן מעתיק מכאן באו"ז ב"ב (פ"ח סי' קכ"א, י"ט ע"ג) וכ"ה במשנתנו הנ"ל בכל הנוסחאות, וכן מעתיקה בירושלמי<sup class="footnote-marker">53</sup><i class="footnote">כתובות ספי"ב, ל"ה ע"ג; גיטין פ"ה סה"א, מ"ו ע"ד.</i> ובבבלי.<sup class="footnote-marker">54</sup><i class="footnote">ב"ב קל"ב א' (בהוצאות שלנו ובגאונים ובראשונים); שם ק"נ ב'.</i> ובד: <b>והניח</b> לאשתו וכו'. ובכי"ע: <b>ושייר</b> לאשתו וכו'. וכ"ה בכמה נוסחאות שבבבלי.<sup class="footnote-marker">55</sup><i class="footnote">ב"ב קל"ב א' בכתי"י ובראשונים, עיין דק"ס, עמ' 364, הע' ע'. וכ"ה בתשה"ג גיאוניקא ח"ב סוף עמ' 152.</i> אבל מתשובת ר' יוסי במשנתנו (עיין מ"ש להלן שו' 49) ברור שלת"ק צריך כתיבה, ועיין בבבלי ב"ב קל"ב ב', בשטמ"ק ובבעה"מ שם פ"ח סי' תתנ"ז, ובמלחמות שם. ועיין מ"ש להלן סד"ה בזמן שקבלה. 
<b>קרקע כל שהו וכו'. </b>בשאילתות סי' ל"ג (מבבלי ב"ב ק"נ ב'): הכותב כל נכסיו לבניו וכתב לאשתו קרקע <b>או מטלטלי</b> כל שהוא וכו', ובכולהו אפילו מטלטלי הוי שיור לבד מכתובת אשה, דמקרקעי תקינו רבנן מטלטלי לא תקינו. הרי לך שרבינו סובר ש"לבד מכתובת אשה" עונה רק על השיור, אבל לעניין "כתב לאשתו" קרקע הוא לאו דווקא, אלא אפילו מטלטלי. וכ"ה בה"ג ה' הלואה (ד"ו ק"י סע"ג, ד"ב 453). וכ"ה בפיה"מ (ספ"ג) בהוצאות שלנו, והר"מ פירש ע"פ השאילתות והבה"ג. אבל בפיה"מ הוצ' הרצאג (עמ' 17) חסר "ובכותב נכסיו לבניו", וזו היא מהדורא בתרא, ומתאימה לחיבורו (פ"ו מה' זכיה ומתנה ה"י). וכן בתשובת רב האי (בתשה"ג שערי צדק סוף סי' פ"א, ע' ע"ב): הכותב כל נכסיו לבניו וכתב לאשתו קרקע כל שהוא איבדה כתובתה, הני מילי היכא דכתב לה קרקע ושתקה, אבל כתב לה מטלטלי לא. וכ"ה בתשה"ג אסף, הוצ' מק"נ ירושלים תש"ב עמ' 33, וכן פסקו שאר פוסקים. 
<b>איבדה כתובתה. </b>בירושלמי (ספ"ג ובמקבילות) ובבבלי (ב"ב קל"ב א') נחלקו אמוראים בטעמה של משנתנו למה אבדה כתובתה, ושמואל מעמידה במחלק לפניה, וכיוון שמחלק את הנכסים בפניה ממש והיא שותקת הרי סברה וקבלה, ומקולי כתובה שנו כאן. וכן סובר רב נחמן (בבלי שם קל"ב ב'): כיון שעשאה שותף בין הבנים אבדה כתובתה (עיי"ש ברשב"ם מ"ש בשם רש"י). וכן בשאילתות סי' ל"ג הנ"ל: הכותב כל נכסיו לבניו וכו' בפניה ושתקה איבדה כתובתה. וממש כלשון זו בה"ג (ה' הלואות ד"ו ק"י סע"ג; ד"ב 453). וכן בתשה"ג שערי צדק (ס"ה ע"ב סוף סי' נ'): והמחלק נכסיו <b>על פיו</b><sup class="footnote-marker">56</sup><i class="footnote">כנראה שהגאון מפרש ששמואל ורב נחמן סוברים כר' יוסי שאינו מצריך כתיבה לשיטת הבבלי, כמו שפירשו כמה מן הראשונים.</i> בפני אשתו ונתן לה מתנה, כיון שעשאה שותף בין הבנים ושתקה אבדה כתובתה.<sup class="footnote-marker">57</sup><i class="footnote">ועיין גם בתשה"ג אסף, הוצ' מק"נ ירושלים תש"ב, עמ' 32, ובהערות שם.</i><br>ובפיה"מ להר"מ כאן: "שכלל אותה בחלוק נכסיו עם בניו כגון שיכתוב להם לפלוני כך ולפלוני כך ולפלונית כך והיא שומעת, <b>או ישנה שם</b><sup class="footnote-marker">58</sup><i class="footnote">כ"ה בכל כתה"י שבדקתי. וכ"ה בהוצ' הרצאג, עמ' 16. ולפי גירסא זו אין צורך שיחלק בפניה ממש אלא מספיק אם שמעה ולא מחתה. וכן פסק רבינו בחבורו פ"ו מה' זכיה ומתנה ה"ט. ופירש רבינו שרב נחמן סובר כשמואל אבל לא כשמואל ממש, עיין הבאור החביב בהעמק שאלה סי' ל"ג אות ז', מ"ש בשיטת רבינו.</i> ולא תערער, שתאמר כתובתי אני גובה. וראיה על זה מה שאמרו <b>איבדה</b> כתובתה ולא אמר אבדה,<sup class="footnote-marker">59</sup><i class="footnote">כ"ה בכתי"י, בהוצ' הרצאג ובפיסקא שבמ"מ פ"ו מה' זכיה ומתנה ה"ט בדפוסים הישנים. ורבינו מביא ראייה מלשון המשנה שאמרה איבדה-בפיעל (ולא אבדה-בקל), ומשמע שהיא מאבדת את כתובתה בידים ע"י שתיקותה.</i> ר"ל כי בשתיקותה כשמשותפת עם הבנים אבדה מה שיש לה לקבל בכתובתה". ועיין גם פי' רבינו ברוך באו"ז ב"ב סי' קכ"א, י"ט ע"ג.<br>ולפי הפירושים העתיקים הללו שר"נ סובר כשמואל ממש, הרי הפירוש הפשוט הוא שלא נתן לה את הקרקע בכתובתה, אלא עשאה שותף עם הבנים, ולא קבלה את הקרקע לפרעון כתובתה, ולפ"ז מסתבר יותר שלא מחלה על הכתובה, אלא על שעבוד הנכסים גרידא, וכשקנה אח"כ גובה מהם.<sup class="footnote-marker">60</sup><i class="footnote">עיין רשב"ם ושטמ"ק ב"ב שם ור"מ הנ"ל.</i> אבל בר"י מיגש (קל"ב סע"א) פירש כפירוש הגאונים הנ"ל, ומ"מ פסק שאבדה כתובתה לגמרי.<br>ופירושים אחרים בסוגיין לר"ח,<sup class="footnote-marker">61</sup><i class="footnote">או"ז ב"ב הנ"ל (אבל עיין מ"ש הרא"ש שם פ"ח סי' ל"ד בשם הר"ח), עליות של רבינו יונה בשטמ"ק שם.</i> לרבינו יצחק בר שמואל (עיין או"ז הנ"ל), ורשב"ם שם. ועיין עיטור, מתנת שכ"מ, הוצ' רמא"י נ"ט ע"ב, ומ"ש בשו"ת ר"י אבן לב ח"ב סי' פ"ב, ועיין מ"ש להלן.
<small>49.</small> <b>בזמן שקבלה עליה לשם כתובתה וכו'. </b>במשנתנו: ר' יוסי אומר אם קבלה עליה אף על פי שלא כתב לה איבדה כתובתה. ולפ"ז ברור שלר' יוסי קבלה בלי כתיבה מהני. ומן הלשון בתוספתא שלנו מוכח לכאורה שכתיבה בלי קבלה לא מהני, שהרי הוא אומר על דברי הת"ק: במה דברים אמורים (כלומר, שאם כתב אבדה כתובתה) בזמן שקבלה עליה וכו', ומכאן שכתיבה גרידא לא מהני. אבל בבבלי ב"ב<sup class="footnote-marker">62</sup><i class="footnote">קל"ב ב', בכי"מ ואצל הראשונים, עיין דק"ס שם, עמ' 364 הע' צ', וכ"ה אף בעיטור שכ"מ, הוצ' רמא"י נ"ט ע"ב.</i> שנו: ר' יוסי אומר אם קבלה עליה אעפ"י שלא כתב לה. כתב לה אעפ"י שלא קבלה עליה. ואעפ"י שגירסא זו אינה מתאשרת ע"י הגאונים וכתי"י עתיקים, מ"מ הסוגיא בעצמה מוכיחה שהבבלי סובר שלר' יוסי אחת משתיהן מהני (שהרי הבבלי רוצה לומר: כולה ר' יוסי היא, עיי"ש ברשב"ם וביד רמה), ואפילו כתיבה בלי קבלה, וזה סותר לתוספתא שלנו<sup class="footnote-marker">63</sup><i class="footnote">הגהת בעל ה"ד אינה מתקבלת, שהרי הגירסא ר' יוסי כאן היא בכל נוסחאות התוספתא. וכן מעתיקים הריבמ"ץ, בעל העיטור ובעל או"ז (אלא ששם בט"ס: א"ר אסי) הנ"ל.</i> שמצריכה לר' יוסי כתיבה וקבלה.<br>ברם לפי שיטת הגאונים שכתבנו לעיל קבלת האשה במשנתנו פירושה שקבלה עליה להיות שותפת בין הבנים, ולא שקבלה עליה את הקרקע לשם כתובה, ולפ"ז יתכן לפרש שהברייתא משלימה את דברי ר' יוסי עצמו שבמשנתנו,<sup class="footnote-marker">64</sup><i class="footnote">והמלים "אמר ר' יוסי" היא פיסקא קטועה מן המשנה, כדרך התוספתא, עיין מ"ש לעיל עמ' 6 בשם ר"ת.</i> שאמר שם: אם קבלה עליה וכו'. ומפרשת התוספתא: בד"א בזמן שקבלה לשם כתובתה אבל אם לא קבלה לשם כתובתה (אלא שקיבלה את המתנה) גובה מן השאר. וכע"ז, כנראה, פירש באו"ז ב"ב.<sup class="footnote-marker">65</sup><i class="footnote">סי' קכ"א, י"ט ע"ג, ועיי"ש בסוף הסימן. וכן הבין את דבריו הר"י לובעצקי בהערה ט"ו לספר ההשלמה ב"ב סי' ט', כ"א ע"א.</i> ועיין גם בעיטור שכ"מ, הוצ' הרמא"י, נ"ט ע"ב. ובריבמ"ץ פ"ג מ"ז: דייקינן מדברי ר' יוסי כי תנא קמא בעי שיכתוב לה ובעי שתקבל על עצמה <b>שרצתה כמה שעשה זה לבנו</b>, ואמר לו ר' יוסי קבלה בלבד דיו וכו', תניא א"ר יוסי בד"א בזמן שקבלה עליה לשם כתובתה וכו'. וכנראה שאף הוא פירש כן. אבל גם פירוש זה אינו מתיישב יפה לשיטת הבבלי שרצו לומר שם: כולה ר' יוסי היא וכו', ולפי שיטת רב נחמן, הרי ר' יוסי סובר כאן בפירוש שהיא צריכה לקבל לשם כתובה.<sup class="footnote-marker">66</sup><i class="footnote">אם לא שנפרש כשיטה שמביא הרא"ש (ב"ב פ"ח סי' ל"ד) בשם הר"ח, ולפיה לא פירש רב נחמן את המשנה, אלא חידש דין מיוחד. ועיין תשה"ג אסף הוצ' מק"נ, ירושלים תש"ב, עמ' 32.</i> ברם כ"ז הוא לשיטת רב נחמן בבבלי שכיון שעשאה שותף בין הבנים אבדה כתובתה, ואפשר לפרש שהקבלה היא "שרצתה כמה שעשה זה לבנו", אבל בירושלמי לא נזכרו דברי רב נחמן כלל, ובוודאי פירשו גם בדברי הת"ק שקבלה עליה את הקרקע לשם כתובה, וע"ז חולק ר' יוסי ואומר שקבלה בלבד מהני. ולפ"ז הוסיפה התוספתא כאן שר' יוסי סובר שכתיבה בלא קבלה אינה מועילה.<br>והר"י שוואדראן בפירושו לתוספתא (קומץ מנחה אות א') מקבל את גירסת ד (עיין מ"ש לעיל שו' 48, ד"ה וכתב לאשתו), והיינו שעיקר הגירסא בדברי הת"ק של התוספתא היא: והניח לאשתו (או כגי' כי"ע: ושייר לאשתו), ולא נזכרה כאן כתיבה כלל, אלא שהאשה לא מחתה כשחלק את הנכסים בפניה. וע"ז חולק ר' יוסי ומצריך קבלה לשם כתובה, אבל אם כתב לה אין צריך קבלה, כשיטת הבבלי (וכן החלטתי גם בתס"ר כאן, ריש עמ' 34). וצ"ע.

Halakhah 13

<small>50.</small> <b>הכותב נכסיו לעבדו וכו'. </b>וכ"ה גם בד וכי"ע ובכל הנוסחאות של משנתנו. אבל בר"ש (כאן ספ"ג) ובאו"ז (ב"ב פ"ט סי' קפ"ז כ"ח ע"ב) מעתיקים: הכותב <b>כל</b> נכסיו וכו'. וכ"ה בבבלי בכל מקום (גיטין ח' ב'; שם מ"ב א'; ב"ב קמ"ט ב'; שם ק"נ ב'), ועיין גם בירושלמי גיטין פ"א ה"א, מ"ג ע"א. ופירשו הראשונים (רמב"ן גיטין ח' רע"ב, רשב"א שם, מאירי שם סוף עמ' 25 ועוד) שבעבד צריך לכתוב: כל נכסי או עצמך ונכסי. 
<small>51.</small> <b>שייר קרקע כל שהוא לא יצא בן חורין. </b>בה"ג ה' הלוואה (ד"ו ק"י סע"ג): "הכותב כל נכסיו לעבדו, יצא לחירות שייר כל שהוא<sup class="footnote-marker">67</sup><i class="footnote">השמיט "קרקע" ע"פ מסקנת הבבלי (ב"ב ק"נ א') שה"ה אם שייר מטלטלין. וכ"ה בירושלמי שנביא להלן.</i> לא יצא דאמרינן האי דשייר דמיו הוא". כלומר, בין אם כתב "חוץ מקרקע כל שהוא". בין אם כתב "חוץ ממטלטלין כל שהן" ולא פירשן, לא יצא העבד לחרות, שאפשר שמכוין לדמי העבד שהן מטלטלין. ובירושלמי ספ"ג: שייר מטלטלין לא עשה כלום, אני אומר גופו שייר (ועיין בתוספ' ב"ב קמ"ט ב' ד"ה שייר). ובה"ג ד"ב סוף עמ' 452: שייר כל שהוא לא יצא לחרות, דאמרינן כל שהוא דמיו הוא.<br>והנה מפירושים אלו משמע שלא נתפרשו בשטר הקרקע או המטלטלין ששייר. ואם נניח שלת"ק לא יצא העבד לחרות משום דלא פלגינן דיבורא (כמו שרצו לומר גיטין ח' ב') הטעם הוא, מפני שהעבד לא קנה נכסים כלל<sup class="footnote-marker">68</sup><i class="footnote">הר"ח (לפי תוספ' ב"ב קמ"ט ב' הנ"ל) והרי"ף (גיטין פ"א סי' ת"ו) פירשו מפני שאין העבד יכול לבור את ה"כל שהוא" כדי שיקנה את השאר, וממילא לא קנה כלל את הנכסים. ועיין רש"י גיטין ח' סע"ב. ובהשגות הראב"ד על הרי"ף שם הביא בשם יש אומרים שהעבד אינו זוכה בנכסים מפני שהשם "כל שהוא" משמע מרובה ומשמע מועט ומשמע נמי כלו, כל שהוא-כל מה שהוא (עיין משנת כלים פי"ט מ"ג; שם ספכ"ט ועוד בכ"מ). ולפי שיטה זו אפילו לא פירש בעל השטר את הקרקע ואת המטלטלים, אלא שסיים את המדה, כגון בית רובע קרקע, יצא לחירות.</i> וכיון שלא קנה נכסים לא קנה גם את עצמו, ולא פלגינן דיבורא. ומכאן משמע שאם פירש את השיור יצא לחרות אף לת"ק לפי ה"הוה אמינא" של הבבלי.<sup class="footnote-marker">69</sup><i class="footnote">כן פירשו הר"ח והרי"ף בגיטין הנ"ל. ועיין בהשגות על הרי"ף ובמאירי שם, עמ' 26, ומ"ש לעיל הערה 68. ועיין בתוספתא להלן.</i><br>ויש מפרשים שאפילו אם פירש את השיור לא יצא לחרות,<sup class="footnote-marker">70</sup><i class="footnote">ר"י מיגש ב"ב קמ"ט ב' ועוד. עיין ביד רמה שם ובהשגות הנ"ל.</i> שמכיוון שאי אפשר לקיים את הדיבור כל נכסי, ולא פלגינן דיבוריה, הרי אין לנו שטר על שחרור העבד. ואעפ"י שמן השיור אפשר להוכיח שאת העבד לא שייר, הרי אין כאן אלא דיוק ואין משחררין ע"פ דיוקים אלא ע"פ נוסח ברור בשטר.<sup class="footnote-marker">71</sup><i class="footnote">והר"י מיגש מסביר אחרת, עיי"ש, ועיין בהשגות הנ"ל.</i> אבל ר"ש סובר שפלגינן דיבוריה ויש בכלל <b>כל</b> נכסי: עבד, וגם נכסים, ומשתחרר העבד ע"פ הדבור של "נכסי". אבל אם כתב ליה עצמך ונכסי ושייר בנכסים, לכ"ע משוחרר, שהרי אין אנו צריכים כאן לפלגינן דיבורא.<br>ברם מסקנת הבבלי היא שלאו מטעם "לא פלגינן דיבורא" אתינן עלה, אלא משום דלאו כרות גיטא הוא, כלומר כל זמן ששייר בעל הבית זכות לעצמו בשטר, ובעה"ב זקוק לשטר לטובתו, אין זה כרות גיטא, ולפ"ז אפילו אם יכתוב בשטר "עצמך ונכסיי קנויין לך חוץ מקרקע פלונית" לא עשה כלום, מפני שאין זה כרות גיטא.<sup class="footnote-marker">72</sup><i class="footnote">כן משמע מלשון הר"ח (אוה"ג גיטין, עמ' 5), הרי"ף והר"י מיגש הנ"ל. וכן מפורש בר"מ רפ"ז מה' עבדים, ועיין רשב"א גיטין ט' א' ומאירי שם, ריש עמ' 27.</i> ויש חולקים וסוברים שאם כתב "עצמך ונכסי קנויין לך חוץ מקרקע פלוני יצא בן חורין, דהא לא שייר במה שהוא משתחרר וכו', וכרות גיטא הוא". (רשב"א גיטין ט' א'). וזו היא שיטת רש"י (שם) ד"ה התם.
<small>51-52.</small> <b>ר' שמעון או' (הרי) האומר [הרי] כל נכסיי נתונין לפלוני וכו'. </b>וכ"ה (בשינויים קלים) אף בד ולהלן ב"ב (פ"ט הי"א) בכל הנוסחאות. וכן מעתיקים הראשונים משם. אבל בכי"ע: ר' שמעון אומ' לעולם הוא בר חורין עד שיאמר כל נכסי נתתי לפלוני עבדי חוץ מאחד בריבוא שבהם <b>לא אמר כלום</b>. וכן מעתיק בר"ש (ספ"ג) ובאו"ז (ב"ב סי' קפ"ז, הנ"ל. וכנראה שהעתיק מן הר"ש). וברור שהיתה כאן מקודם פיסקא מן המשנה: ר' שמעון אומר לעולם וכו', מריבוא שבהם. [ר' שמעון או' האומר כל נכסי וכו' מריבוא שבהם] לא אמר כלום. והשמיטו הסופרים את הפיסקא מן המשנה, מפני שהיא שווה ללשון הברייתא כרגיל בתוספתא ובירושלמי.<sup class="footnote-marker">73</sup><i class="footnote">עיין לעיל הערה 10.</i> ובתוס' גיטין (ט' א' ד"ה לעולם. וכן כנראה בתוספ' הרא"ש בשטמ"ק ב"ב קמ"ט רע"ב) העתיקו כגי' כי"ע והר"ש, אבל השמיטו את המלים "לא אמר כלום", ונשארה אצלם רק הפיסקא מן המשנה. 
<small>52.</small> <b>חוץ מאחד מרובו שבהן לא אמ' כלום. </b>וכ"ה גם להלן ב"ב (פ"ט הי"א) בכי"ו. וכ"ה במשנה כת"י פרמה וקויפמן (אלא שבאחרון תוקן בגליון בכת"י אחר: מריבוא). ובקטעים מן הגניזה: המרובה. וכן בערוך ערך רב ד': יש ששונין חוץ מאחד מרובו, ופי' חוץ מדבר אחד שהוא הרוב.<br>אבל הנכון הוא בכי"ע: בריבוא (או מרבוא כגי' ד), וכ"ה ברוב נוסחאות המשנה, ולפנינו צ"ל: מריבו (=מריבוא), כמו שהוא במשנה הוצ' לו. והפירוש המחוור הוא בפיה"מ להר"מ, שהיורש יכול לברור את האחד מריבוא בתוך גוף העבד, ונמצא שלא שחרר את כל העבד (עיין גיטין מ"א ב'), ואין הוא כרות גיטא. ובירושלמי ספ"ג: אני אומר גופו שייר. ונראה מלשון הר"ח<sup class="footnote-marker">74</sup><i class="footnote">הובא בתוספ' ב"ב קמ"ט ב' ד"ה שייר (א).</i> שהוא פירש שהירושלמי מבאר כאן את דברי ר"ש,<sup class="footnote-marker">75</sup><i class="footnote">ולא כמו שפירשו בתוספות הנ"ל שהירושלמי מפרש את דברי הת"ק שבמשנה ודברי ר' אלעזר שם.</i> ואפשר שאף בירושלמי הכוונה היא ששייר אחד מריבוא [ב]גופו, כפירוש הר"מ.
<small>52-53.</small> <b>חוץ מעיר פלנית ושדה פלונית וכו'. </b>מכאן רצו כמה מן הראשונים<sup class="footnote-marker">76</sup><i class="footnote">או"ז ב"ב סי' קפ"ז הנ"ל, תוספ' ב"ב קמ"ט ב' ד"ה שייר ובגליון שם, רמב"ן גיטין ח' ב', רשב"א שם, ריטב"א נדרים נ"ו (אשי ה' ל"ט ע"ד), פי' הרא"ש כאן ספ"ג, גיטין פ"א סי' ז', תוספותיו לב"ב (לפי שטמ"ק) ב"ב קמ"ט רע"ב. ועיין בר"ש כאן ספ"ג ובתוספ' גיטין ט' א'.</i> להוכיח שלא כשיטות הקדמונים הסוברים (עיין מ"ש לעיל שו' 51, ד"ה שייר קרקע כל שהוא) שאם פרש בעל השטר את השיור יצא לחרות אף לת"ק (לפי ה"הוה אמינא" שבבבלי גיטין שהמחלוקת היא בפלגינן דיבורא), שהרי כאן משמע שזו היא שיטת ר' שמעון גרידא. ועיין להלן. ובפיה"מ כאן באר את דברי ר' שמעון ע"פ נוסח התוספתא אעפ"י שלא הזכירה בשמה, עיי"ש. ואפשר שפירש את ה"הוה אמינא" שבבבלי כפירוש הר"י מיגש בב"ב,<sup class="footnote-marker">77</sup><i class="footnote">ולא כפירושו בגיטין לפני שחזר בו, עיין בחי' הרמב"ן גיטין ח' ב' הנ"ל.</i> שאעפ"י שהזכיר בפירוש את השיור לא יצא לחרות לת"ק. ועיין להלן. 
<small>53-54.</small> <b>זכה עבד זה בנכסים וקנה עצמו בן חורין. </b>וכ"ה גם להלן בב"ב, וכן מעתיקים כל הראשונים,<sup class="footnote-marker">78</sup><i class="footnote">הנ"ל חוץ מן הרמב"ן, עיין להלן.</i> והלשון קשה, שהרי אין כאן אלא הנכסים ששייר לעצמו, ובמה זכה העבד. ובר"ש (וממנו אצל כמה מן הראשונים) הנ"ל: זכה בנכסים. אם יש שם נכסים. וקנה עצמו בן חורין בכל ענין. אבל ברשב"א גיטין הנ"ל: "ואי נמי הכי פירושו<sup class="footnote-marker">79</sup><i class="footnote">אפשר שנשמט שם לפני כן פירוש הר"ש, עיין לשון הרא"ש בגיטין פ"א סי' ח' שהביא את שני הפירושים.</i> זכה בעצמו מכח כל נכסי", כלומר זכה בנכסים פירושו זכה בעצמו שהוא בכלל "כל נכסיי", וכדברי התוספות שם: "ואין מתקיים דבור כל נכסי אלא בעבד לבדו". ולפי הדגשה זו אין ראיה מן התוספתא נגד שיטת הר"ח והרי"ף (שגם הת"ק מודה שאם פירש את השיור יצא העבד לחרות, שהרי מתקיים בדבור "כל נכסיי" חלק מן הנכסים וגם שחרור העבד), משום שאפשר לפרש שר"ש <b>מוסיף</b> שאפילו אין לו לבעל אלא רק הנכסים ששייר, והייתי אומר שמתבטל כל הדבור של "נכסיי", מ"מ יצא העבד לחרות, שהעבד הוא בכלל נכסים וזוכה בעצמו. ועיין בפיה"מ להר"מ ובתוספ' גיטין הנ"ל וברשב"א וברא"ש שם (עיין הע' 76).<br>ברם ברמב"ן גיטין הנ"ל מעיר: וכתב (צ"ל: ובתוס') במס' בתרא תניא הכי ר"ש אומר כל נכסי וכו' אעפ"י שאין שם אלא אותה עיר ואותה שדה <b>לא</b> קנה שאר נכסים וקנה עצמו בן חורין. וגירסא "מתוקנת" היא, ואינה באה בחשבון כלל.
<small>54.</small> <b>וכשנאמרו דברים לפני ר' יוסה וכו'. </b>בירושלמי ספ"ג: וכשבא מעשה לפני ר' יוסי אמר וכו'. ובבבלי גיטין ט' א': אעפ"י שקילס ר' יוסי את ר' שמעון הלכה כר' מאיר, דתניא כשנאמרו דברים וכו'. וברשב"א שם: כדאמרי' בירושלמי למדרש קלסו ולא להלכה. וכוונת הרשב"א הוא לא למעשה שלנו, שהרי אין זכר בירושלמי שר' יוסי קילס אותו רק למדרש, ולמעשה אינו סובר כמותו, ולא עוד אלא שמלשון הירושלמי הנ"ל "וכשבא מעשה וכו' " משמע שר' יוסי פסק כר"ש הלכה למעשה. יתר על כן, בנוסחאות כת"י של המשנה עם פיה"מ (וכ"ה גם בהוצ' הרצאג עמ' 16) גורס במשנתנו: שייר קרקע כל שהוא לא יצא בן חורין <b>ר' יוסי</b> אומר יצא. ר' שמעון אומר לעולם וכו'. ובפיה"מ שם (לפי נוסחאות כת"י והוצ' הרצאג): ור' יוסי חולק על זה (כלומר, על דברי הת"ק) וראה את דעת ר' שמעון שהוא אומר שחולקין הדיבור וכו'. לפיכך ברור שכוונת הרשב"א הוא לירושלמי סוטה (פ"ה ה"א, כ' סע"א) וסוף ב"ב שמוכח משם שאין ראיה מקילוס שהלכה כהמקולס, עיי"ש. 

Chapter 2



Halakhah 1

<small>1.</small> <b>אין לו בה כלום. </b>משנה פ"ד מ"ג. ופי' הר"ש: אבל מה שליקט לא הפסיד, וכן משמע מלשון פירוש הרא"ש. וסתם משנתנו חולקת על ר"מ להלן. אבל בפיה"מ להר"מ (ובחבורו פ"ב מה' מתנ"ע הי"ח) משמע שדעת רבינו היא שאין ר"מ חולק על סתם משנתנו אלא מפרש. וכן הבין הרשב"א (ב"מ י' א' ד"ה נפל) את דברי הר"מ, וכ"ה בחידושי הר"ן שם (בשם הרשב"א). ועיין להלן. 
<small>1-2.</small> <b>ר' מאיר אומ' קונסין אותו ונוטלין הימנו זו וזו. </b>וכ"ה בד ובכי"ע וברשב"א ובר"ן הנ"ל. ובירושלמי (פ"ד ה"ב): תני בשם ר' מאיר קונסין בו ומוציאין ממנו את התלוש ואת המחובר. ועיין בריבמ"ץ ובר"ש פ"ד מ"ג, ובתוספ' המיוחסים לר"י הזקן קדושין נ"ט א'. ובפיה"מ להר"מ: קאלו קונסין אותו <b>ומעבירין</b> ממנו את הכל את התלוש ואת המחובר. וזהו ניסוח רבינו בעצמו ע"פ הירושלמי.<br>ובצפנת פענח על הר"מ הנ"ל מעיר: עיין בירושלמי דהטעם הוא משום קנס. אך באמת י"ל לפי שיט' הראשונים הובאה בדברי הרב המגיד בה' זכייה ומתנה פ"ב ה"ט, גבי הבונה פלטרין בנכסי הגר דלא קנה רק מי שהעמיד להם דלתות, דגם הפלטרין של הראשון נעשה הפקר, כיון שחיברן לקרקע וזכה בהם השני, וה"נ כן גבי פיאה, ועיין מש"כ בזה בח"ב בה' ערכין [פ"ו ה"ל, מ"ח ע"ד]. ולא זכיתי לרדת לסוף דעת רבינו בזה, שהרי בסוגיית ב"ב (נ"ג ב') הדברים מובנים. והוא מפני שבנה את הפלטרין בלבני הגר, וכשהגביה אותן לא נתכוון לקנותן אלא להפך בהן על מנת לבנות בהן בבניין שעדיין אינו שלו, ואחרי שחבר אותן לקרקע נעשו כשאר נכסי הגר (יד רמה שם. וכן אפשר לפרש גם את דברי הר"י מיגש בחידושיו, עיי"ש). אבל אם כבר זכה בהן לא יצאו מרשותו כלל, אפילו אם בנאן אח"כ, ויכול לטעון אבני אני נוטל. ואפילו לשיטת הרמ"א (חו"מ סי' ער"ה) הסובר שהר"י מיגש חולק על הרמ"ה, והשני זוכה בקרקע אפילו אם בנה בלבנים שלו,<sup class="footnote-marker">1</sup><i class="footnote">לפני הרמ"א היתה הגירסא בחי' הר"י מיגש: שהרי הוא <b>עצמו הוציאן</b> מרשותו משעה שבנאן וכו'. עיין בשטמ"ק שם ובמ"מ ד"ר, אלא ששם בטעות "יצאו" במקום "הוציאן".</i> מ"מ עדיין לא שמענו שאינו צריך לשלם לו בעד הלבנים, כדין היורד לנכסי חבירו ובונה חורבה העשוייה לבנות.<sup class="footnote-marker">2</sup><i class="footnote">עיין מ"ש בטחו"מ סי' ער"ה בשם ר' ישעיה ובחי' הריטב"א במקומו.</i> אבל אין מסתבר כלל לומר כן בפיאה תלושה שזרקה על המחובר שתעשה הפקר מצד ההלכה, שהרי כאן בוודאי לא התכוין להפקיר את התלוש, אלא אדרבה רצה לזכות על ידיה אף במחובר, כמו בפירס טליתו עליה. ולפיכך אין לנו לזוז מפירוש התוספתא והירושלמי שמחמת קנס גרידא אתינן עלה. ועיין להלן סוטה ספ"ד ובבבלי שם ט' סע"א, ויסוד האגדה שם הוא בהלכה שלנו.<br>ודע שכמה מן האחרונים<sup class="footnote-marker">3</sup><i class="footnote">עיין בתיו"ט במקומו, בשו"ת חיים שאל להחיד"א ח"ב סי' מ' אות ב', בפאת השלחן סי' ה' אות ס"ב. והנכון במים חיים לבעל פר"ח פ"ב מ"ה מתנ"ע הי"ח.</i> הבינו בדעת הר"מ שבפירס טליתו עליה מעבירים את הטלית ולוקחים ממנו את הפיאה שכבר זכה בה מתחילה, ולפי זה בזרק מקצת פיאה לוקחים ממנו אף את הפיאה שלא זרק, וזהו דבר שאינו מסתבר כלל וכלל. וכן מוכח ברשב"א ובר"ן הנ"ל שפירשו את הסיפא של משנתנו "מעבירין אותה הימנו" שמותר לעניים להעבירם ממנו, וקמ"ל דאין כאן משום עני המהפך בחררה, וזהו כל החידוש של הסיפא של משנתנו. וכן במהרי"ק סי' קצ"ב (שהעיר עליו במלא"ש, ובד"ח סי' קפ"ז): פשיטא ופשיטא שאם הראשון שפרס טליתו עליה בתחילה יכול לעכב ולהתגבר על הבא להעבירנה ממנו בזרוע, וגם הוא וכו' יקדים ויטלנה בידו ממש, הלא דבר פשוט הוא שזה הוא זריז ונשכר, ומי הוא החסר דעת שיטעה בזה. ולפ"ז הוא ק"ו בן בנו של ק"ו שאין ליטול ממנו את הפאה שזכה בה מכבר, ולא כסה בה את המחובר, וחדוש כזה לא עלה כלל על דעת רבותינו הקדמונים. ועיין מ"ש הרדב"ז בשו"ת ללשונות הרמב"ם סי' רכ"ו, ומ"ש על הרשב"א שם, ולפנינו ברשב"א ובחי' הר"ן הנ"ל מפורש שבסיפא אין ב"ד מעבירין, אלא העניים.

Halakhah 2

<small>2.</small> <b>בעל הבית שנתן פאה לעניים וכו'. </b>לפי פשוטו משמע שבעה"ב קצר את הפיאה בשביל עניים ידועים ורצה למסור אותה להם, ובא עני אחר ונטלה מאחוריהם זכה, שאין בעה"ב יכול לזכות בשביל העניים מפאת שדהו לכ"ע, שהרי אין ראוי ליטול כלל. ועיין לשון הר"מ להלן. 
<small>3.</small> <b>שני עניים שהיו מתכשין על העמור וכו'. </b>בכי"ע חסרה בבא זו (עיין סוף הערה 4). ובד: שהיו מכתשין על העמוד וכו'. ובירושלמי (פ"ד ה"ב) לנכון: שהיו <b>מתכתשין</b> על העומר, וכצ"ל לפנינו, ופירושו שהיו רבים ומתקוטטים על העומר.<sup class="footnote-marker">4</sup><i class="footnote">בספרי עקב פי' ל"ז, עמ' 71 ואילך: שהיו ארבע מלכיות מתכתשות עליו וכו', מתכתשות עליה וכו'. ובכי"ל שם (עיין בשנו"ס אצל הר"א פינקלשטין שם): מכתשות (כמו בד כאן), ופירושו כמו מיכתשות, מתכתשות. ובר"ש מעתיק מן הירושלמי: מתכסין, וצ"ל: מתכ[ת]סין, מתכתשין. ובכי"ע חסרה כל הבבא של "שני עניים וכו'" עד "שאין העני וכו'" (עיין בשנו"ס). וצוק' הדפיס ברייתא זו בסיפא והעיר שבד נסדרה לפני כן, אבל האמת היא שבכי"ע היא חסרה לגמרי. ועיין מ"ש להלן בפנים (שו' 4–5 ד"ה בשכחה) בשם הר"מ.</i> 
<small>4.</small> <b>הרי זה זכה. </b>נראה שהלכה זו היא אפילו בשניהם מחזיקים בעומר, ואפילו אם שניהם הגביהו אותו כאחת לא קנו, שהרי כאן אנו רואים שהיו מתכתשים בשעת ההגבהה, וכל אחד רצה לזכות לעצמו בלבד. וגילה דעתו במפורש שאינו רוצה לזכות לחברו, והוא נכנס למספק הזה המרובה על מנת ששלישי יוכל להוציא משניהם.<sup class="footnote-marker">5</sup><i class="footnote">ועיין שיטת הראב"ד ברשב"א ב"מ ח' א'. אבל הרשב"א והרא"ש בתוספותיו (עיין שטמ"ק שם) דחו שיטה זו.</i> 
<small>4-5.</small> <b>בשכחה ובפיאה עד שתפול לידו. </b>צ"ל: ובפיאה [ובסלע של מציאה] עד וכו'. כגי' כי"ע וד. וכן היה לפני הר"מ, עיין להלן. ולפי גירסת כי"ע (עיין סוף הערה 4) פירושו כפשוטו שאין אדם זוכה לחבירו<sup class="footnote-marker">6</sup><i class="footnote">ונקט עני אף בסלע של מציאה, מפני שאין דרכם של בני אדם לזכות במציאה בשביל חביריהם עשירים. ועיין רות רבה פ"ה, ז', ד' ראם י' ע"א: ר' יוחנן היה מבדר סלעים כדי לזכות בהן ר' שמעון בר בא. ועיין ירוש' ב"מ פ"ב ה"ג. ח' ע"ג.</i> לא במתנות עניים ולא במציאה, וכר"ל (בירושלמי כאן פ"ד ה"ו, י"ח ע"ב ובמקבילות) וכרב נחמן ורב חסדא,<sup class="footnote-marker">7</sup><i class="footnote">בבלי ב"מ י' א'. ועיין ביצה ל"ט ב' וברש"י שם.</i> ולפיכך לא זכה בעל הבית בשביל העניים לכ"ע, ואף אחר אינו יכול לזכות בסלע של מציאה לחבירו.<br>והר"מ (ספ"ב מה' מתנ"ע) ניסח: בעל הבית <b>שהניח</b> (עיין מ"ש לעיל שו' 2) פאה לעניים אלו העומדין לפניו, ובא עני אחר מאחוריו ונטלה זכה בה שאין אדם זוכה בלקט שכחה ופאה וסלע של מציאה עד שיגיע לידו. וכנראה שהיתה לפניו גי' כי"ע בתוספתא,<sup class="footnote-marker">8</sup><i class="footnote">כלומר, שחסרה לפניו הבבא של שני עניים (עיין לעיל סוף הע' 4). וכן הר"ש לא הביאה מן התוספתא אלא מן הירושלמי.</i> והעתיק משם בניסוח שלו. והוא פירש ע"פ ההלכה שאדם זוכה במציאה לחבירו, ולפיכך לא הכניס כאן זוכה ביניי באמצע, אלא כל זמן שהדבר מונח על הקרקע לא זכה עד שיגיע לידו.<br>ולפי הגירסא שלפנינו פירושו שכל זמן שהם מתכתשים על העומר הרי הוא כמונח בקרקע, עיין מ"ש לעיל שו' 4.

Halakhah 3

<small>5.</small> <b>פועלין שהיו קוצרין בתוך קופותיהן וכו'. </b>כלומר, שהיו קוצרים ישר לתוך הקופה, וממילא גם השיבולים הנושרות אינן נופלות לארץ אלא לקופה. וכע"ז במשנה פ"ז מ"ג: המניח את הכלכלה תחת הגפן בשעה שהוא בוצר הרי זה גוזל את העניים וכו'. ובירושלמי שם רוצה לפשוט משם את השאלה של חלפי (אילפא) שלקט בנשירתו קדש ונמצא גוזל ממש את העניים, דוגמת גזילת פרט שכבר זכו בהם. ומדחה הירושלמי שמן המשנה אין ראיה, שהגזילה היא משום שהוא גורם שלא ירד לארץ ואינו מניח לעשות פרט. וכן בירוש' תרומות (פ"ו ה"ה, מ"ד ע"ב) ובבבלי תמורה (כ"ה א') השאלה היא לעניין לקט, וסובר אביי בבבלי שבנשירת רובו קדש. ולפיכך אף כאן נמצא גוזל ממש. ועיין בה"ד שתמה למה השמיט הר"מ הלכה זו, ואפשר שסמך על פסקו בפ"ד מה' מתנ"ע הי"ד, ופשיטא שיש כאן גזל. 
<small>5-6.</small> <b>הרי אילו מעבירין אותן. </b>כנראה שפירושו שמעבירין אותן מפעולתם ואינם נותנים להם לקצור יותר מפני שמוכיחים שאינם בקיאים בלקט, עיין להלן פ"ג ה"א ומש"ש. ושמא פירושו שמעבירין אותן מן הקופות (עיין פ"ד מ"ג) ולוקחים העניים את כל הקופה, עיין במשנה רפ"ה. ובירושלמי שם: קנס קנסו בו וכו', אפילו גדשו אחרים חוץ מדעתו (ובהלכה שלנו יש ספק לקט בכל הקופה). 

Halakhah 4

<small>6.</small> <b>לא יטול בעל הבית לקט מן העניים וכו'. </b>כלומר, בעה"ב שאינו רוצה שהעניים ידרכו בתוך שדהו לפני העימור, אסור לו להתנות עם העניים שהוא יטול את הלקט שנשר בעת הקצירה, והעניים יטלו את השבלים שנשרו בשעת העימור, שהרי הוא נותן להם דבר שחייב במעשרות, ונוטל מהם דבר שפטור מן המעשרות. ועיין במשנה פ"ה מ"ה ובריבמ"ץ שם שהסמיך לה את התוספתא שלנו. ובמדרש רות פ"ד, ט': כל הנשים מלקטות בין העמרים, וזו מלקטת מן ההפקר. והנער שספר (רות ב', ז') שרות אמרה "ואספתי בעמרים" שיקר, ולפיכך אמר להם בועז (שם ט"ו): גם בין העמרים תלקט, כמו שאמרתם, כפי שפירשו המפרשים שם. ועיין בשמחת הרגל על רות להחיד"א כ"ה ע"א, ומ"ש התוספתא להלן. ולפי פשוטו פירושו שלקטה את השכחה מבין העומרין, ועיין רש"י להלן שם. 

Halakhah 5

<small>7.</small> <b>ר' יהודה אומר וכו'. </b>בירושלמי (מע"ש פ"ה סה"א, נ"ה סע"ד; סוכה פ"ד ה"ב, נ"ד ע"ב) ובבבלי (ב"ק ס"ט א') המחלוקת מהופכת מדברי ר"י לר"ד ומר"ד לר"י. אלא שבבבלי שם רצו לומר: איפוך דר' יהודה לר' דוסא ור' דוסא לר' יהודה, וזהו כגי' שלנו כאן. (ח"ד). 
<small>7-8.</small> <b>כל מה שליקטו עניים וכו'. </b>הנכון בכי"ע: שילקטו עניים וכו'. וכ"ה במקבילות, ולר"י מפקיר לפני שילקטו העניים, מפני שאחרי שלקטו כבר אינם ברשותו, ואינו יכול להפקיר. 
<small>8.</small> <b>מבין מן העומרין. </b>נוסחא כפולה יש כאן, ובכ"י מחקו את המלה "מבין" והשאירו: מן. וכ"ה בכי"ע ובד ובבבלי ב"ק (בכי"ה, עיין דק"ס שם 155 הע' ס'), ועיין רש"י שם ד"ה ר"ד. אבל אף הגירסא "מבין" יש לה על מה לסמוך, וכ"ה בירושלמי סוכה הנ"ל (ובמע"ש: בין), ופירושו שהעניים נהגו ללקוט גם לקט מבין העומרין (עיין במדרש רות שהעתקנו לעיל), ולפי שאין דין לקט למה שנשר בשעת העימור, וחייב במעשרות, צריך בעה"ב להפקיר את הלקט בשחרית, כדי שיהא פטור מן המעשרות. 
<small>9.</small> <b>וחכמים או' הפקר אונסין וכו'. </b>וכ"ה בד ובכי"ע, וצ"ל: וחכמים אומ' אין<sup class="footnote-marker">9</sup><i class="footnote">והסופרים טעו וקראו את שתי המלים "אומ' אין" במלה אחת "אומרין", וקיצרו: או'.</i> הפקר אונסין וכו' (כמו שהוא בירושלמי הנ"ל), כלומר אין הפקר מחמת אונס הפקר, שהרי בעל כרחו הוא מפקיר (עיין בירושלמי סוכה הנ"ל). ולפיכך אין לחייב אותו להפקיר. 
<b>שאין אחריות לרמאין. </b>כלומר, לפי שאין אחריות הרמאים עלינו, ואין אנו עוברים על שום איסור אם הם אוכלים טבל, ולפיכך אין לחייב את בעה"ב להפקיר אם אינו רוצה. ובירושלמי: שאין אנו אחראין לרמאין, אבל אף להלן דמאי פ"ז שו' 29 הסיגנון הוא כמו כאן. 

Halakhah 6

<small>10.</small> <b>ונותן להם זו וזו וכו'. </b>ר' יונה בר"ג הגיה ע"פ הבבלי (ב"ק כ"ח סע"א): ובאו עניים ונטלו מצד אחר וכו'. אבל הגירסא שלנו בטוחה, ופירושה שבעה"ב נתן להם מרצונו את שתיהם, ויש להן דין פאה ולא דין הפקר. וכל זמן שלא גמר לקצור, מה שנתן נתן, ויכול להוסיף, עיין לעיל פ"א ה"ה ומש"ש. והר"מ פסק (פ"ב מה' מתנ"ע הי"ג): בעה"ב שנתן פאה לעניים, ואמרו לו תן לנו מצד זה ונתן להם מצד אחר, זו וזו פאה. וכן בעה"ב שהפריש פאה ואמר הרי זו פאה, וגם זו וכו'. ורואים מצרוף ההלכות של הר"מ שפירש שנתן להם מדעתו את שתיהם, ולפ"ז אינה עניין לברייתא שבב"ק. ועיין בפאת השלחן סי' ה' אות מ"ד. 

Halakhah 7

<small>10-11.</small> <b>פועלין שהיו עושין וכו'. </b>כל הברייתא בר"מ פ"ב מה' מתנ"ע הי"ד: אסור לפועלים לקצור את כל השדה וכו'. והאיסור גם על הפועלים ולא רק על בעה"ב. 
<small>12.</small> <b>לשם פאה. </b>בתו"כ קדושים פ"א ה"ט: ואין פאה אלא שיש לה שם, ועיין במיוחס להר"ש שם. ובר"מ הנ"ל: ואין לעניים בה כלום עד שיפרישנה בעל הבית מדעתו. כלומר, הפועלים אינם רשאים לכלות את השדה, ומשיירים כדי פיאה, ועדיין אין זו פאה עד שיקרא לה בעה"ב שם. ועיין בבלי נדרים ו' ב'. אבל לקט (עיין ירוש' תרומות פ"ו ה"ה, מ"ד ע"ב ובבלי תמורה כ"ה א') ושכחה מאליהם הם קדושים. 

Halakhah 8

<small>12-13.</small> <b>עני שראה כדי פיאה וכו'. </b>ואין שיעור הפיאה מוכיח כלום שמא שיירוה פועלים, ועדיין לא הפרישה בעה"ב. ובכפו"פ פנ"ב, עמ' תשי"ד: עני שראה כדי פאה בין בתבואה וכו', כל הברייתא כגירסא שלפנינו, ומקורו מכאן. ועיין הלשון בר"מ הנ"ל. 

Halakhah 9

<small>14.</small> <b>גוי שמכר קמתו לישראל וכו'. </b>וכ"ה בכי"ע. ובד בטעות: שמסר וכו'. ועיין להלן פ"ג הי"ב. 
<b>חייב בפיאה. </b>שהרי הקמה של ישראל היא, וחובת הפאה בקמה, ובסיפא פטור מן הפאה מפני שהקמה של גוי היא, ועיין פאת השלחן סי' ה' ס"ק ד'. 
<small>16.</small> <b>חלקו של ישראל חייב וכו'. </b>השלמתי ע"פ ד וכי"ע. ובירושלמי פ"ד סה"ד הובאה רק דעת הת"ק. ועיין להלן. 
<b>ר' שמע' אומר ישראל וגוי וכו'. </b>בד: ר' ישמעאל אומר וכו'. אבל גם בתו"כ קדושים ספ"א: ר' שמעון בן יהודה אומר משום ר' שמעון<sup class="footnote-marker">10</sup><i class="footnote">וזו היא הגירסא הנכונה שם, ודלא כד"ת.</i> שדך ולא שותף עם הגוי. ועיין גם להלן פ"ג הי"ב. ובירושלמי הנ"ל: ר' חזקיה בשם רב ירמיה במחלוקת (והכוונה לתוספתא שלנו ולתו"כ הנ"ל, כפי שפירש בפ"מ ובהגהות מהרי"ד לתו"כ הנ"ל), כלומר, לדברי ר"ש אף חלקו של ישראל פטור, עיין בבלי חולין קל"ה ב' ומ"ש בפאת חשלחן סי' ה' ס"ק ג' אות י"ח, ובמנחת חנוך סי' רט"ז, אות ט'. ועיין להלן. 
<small>17.</small> <b>אימתי בזמן שהגוי ממחה וכו'. </b>כנראה שהכוונה היא שהגוי ממחה על ישראל שלא יעשה בחלק עצמו כבתוך שלו,<sup class="footnote-marker">11</sup><i class="footnote">ועיין ירוש' תרומות פ"ג ה"ג, מ"ב ע"א; מעשרות פ"ג ה"ו, נ' ע"ד; להלן הי"א. ובכל המקומות הנ"ל הוא מובן מיוחד לשותף ממחה, עיי"ש.</i> וממילא נמצא שכל קלח וקלח של שותפות הוא (עיין ירוש' דמאי פ"ו ה"י, כ"ה ע"ד, ובבלי גיטין מ"ז א'-ב'), אבל אם אין הגוי ממחה על ישראל, והוא יכול לעשות בחלק עצמו כל מה שהוא רוצה, הרי זה כאילו קנו ע"מ לחלוק, ונמצא כל מה שהוא נותן הוא מחלקו המגיע לו משעה ראשונה (עיין ירושלמי דמאי שם), וכע"ז פי' בפ"מ. והלכה זו אינה אלא בפאה, שהחיוב הוא משעת קצירה, וכשקוצר ישראל חלקו, היא קצירה היא חלוקת השותפין (כיוון שהגוי אינו ממחה), אבל בעוללות שזכו בהן עניים משעת הווייתן, שותפות הגוי פוטרת אפילו באין הגוי ממחה, מפני שנפטרו משעת גידולן, ולפיכך לא נזכר חילוק זה להלן בפ"ג הי"ב, ועיין בירוש' דמאי הנ"ל. ועיין מ"ש בצפנת פענח פ"ד מה' מתנ"ע סהכ"ה. 

Halakhah 10

<small>18.</small> <b>גוי שמת וכו'. </b>וכ"ה בד. אבל בכי"ע: גר שמת וכו'. וכ"ה בר"ש פ"א מ"ו ובשטמ"ק ב"ק צ"ד א' ובירושלמי שנביא להלן. 
<small>18-19.</small> <b>המחזיק במחובר לקרקע חייב בכל. </b>וכ"ה בכל הנוסחאות. אבל בירושלמי קידושין (פ"א ה"ה, ס' ע"ד): המחזיק בקרקע, וגם לפנינו פירושו שהחזיק במחובר לקרקע ע"מ לקנות את כל הקרקע חייב בכל. ובירושלמי מעשרות (פ"א ה"א, מ"ח ע"ד): ר' זעירא ר' יסא בשם ר' לעזר הזורע שדה הפקר חייב במעשרות. ר' יונה מפיק לישנא בזכה בשדה הבקר וגידוליה. ועיין להלן. 
<small>19-20.</small> <b>החזיק בקמה פטור מן הלקט מן השכחה ומן הפאה וחייב במעשרות. </b>כ"ה בכל הנוסחאות כאן, וכן העתיק הר"ש הנ"ל (אלא שהגיה), וכן היתה הגירסא לפני ר"י בר' קלונימוס (אלא שגרס: פטור מפרט ועוללות ושכחה ופאה) ורבינו שמחה (לפי שטמ"ק הנ"ל), וקשה מאד להגיה. ובר"ש הנ"ל כתב: ויש ברייתא בתוספתא שאין אדם יכול לישבה, והכי תניא גר שמת ובזבזו וכו' וחייב במעשרות. והך סיפא היא איפכא מיהא דתניא בפר' המניח את הכד (כ"ח א') ובפ' אין בין המודר (מ"ד ב') המפקיר את כרמו, ולשחר עמד ובצרו, חייב בפרט ובעוללות ובשכחה ופטור מן המעשר. והא דמיחייב טפי בשכחה ובפיאה משום דכתיב תעזוב יתירא, כדמפרש בפ"ק דתמורה (ו' א'). ובפ"ק דקידושין כתובה ביושר בירושלמי (ה"ה, ס' ע"ד) והכי איתה התם רב חסדא אמר נכסי הגר החזיק בצפונן על מנת לקנות בדרומן, בדרומן על מנת לקנות בצפונן, ולא נתכוון לקנות באמצעיתן, לא קנה עד שיתכוין לקנות באמצעיתן. מתניתא פליגא על דרב חסדא גר שמת וביזבזו ישראל את נכסיו המחזיק בקרקע חייב בכל, המחזיק בקמה חייב בשכחה ופיאה ופטור מן המעשרות, ואין אויר מפסיק בין שיבולת לשיבולת בתמיה. ועיין במים חיים לבעל פר"ח פ"ב מה' מתנ"ע ה"ט.<br>והנה פירוש המפרשים בירושלמי שם דחוק. וברור ששיטת הירושלמי שבתלישה קונה את הקרקע לרב חסדא (עיין בשי"ק שם ד"ה לא קנה, ועיין בבלי ב"ב פ"ז א' ובמפרשים שם). וכן מפורש בירושלמי ב"ב פ"ג ה"א: אמר רב חסדא בניכסי הגר <b>תלש</b> צפונה של שדה לקנות דרומה ולא אמצעיתה, צפונה נקנית דרומה לא נקנית. ולפ"ז אם תלש בנכסי הגר בלא כוונה לקנות את כל השדה לא קנה לרב חסדא אלא מקום הקלהים.<sup class="footnote-marker">12</sup><i class="footnote">אבל את מקום הקלחים מיהו קנה, וחולק על סברת התלמוד בב"ב נ"ד א', וסובר שמ"מ ניקה בתלישה את הקרקע במקום הקלח, ואעפ"י שאין ראיה שהתכוין לכך, סוף כל סוף עשה פעולה במקום זה בגוף הקרקע.</i> ולפיכך מקשה הירושלמי למה חייב בפאה אם לא החזיק לקנות את הקרקע אלא רק מקום התבואה: "ואין אויר מפסיק בין שבולת לשבולת"? נמצא שהוא זוכה בכל פעם בשבולים בודדות, ואין כאן חיוב פאה. וכן מקשה בירושלמי (פאה פ"ג רה"ח י"ז ע"ד) על המשנה (פ"ג מ"ו: קרקע כל שהוא חייב בפיאה): הגע עצמך שהיתה שם שיבולת אחת, עד שלא קצר אין כאן חיוב. משקצר אין כאן שיור.<br>ולפיכך נראה שרב חסדא גרס בברייתא כמו שהיא לפנינו, ומטעם זה הוא פטור מלקט שכחה ופאה, מפני שהוא זוכה בשבלים בודדות. ואשר למעשר, הרי רב חסדא כדעתיה, שכן הוא בירושלמי (מעשרות פ"א ה"א, מ"ח ע"ג): רב חסדא אמר הבקיר קמה וחזר וזכה בו ועבר והפריש מהן תרומה הרי זו תרומה. [הבקיר שבלין וחזר וזכה בהן ועבר והפריש מהן תרומה אינה תרומה]<sup class="footnote-marker">13</sup><i class="footnote">כ"ה בנוסח הרש"ס שם ג' סע"ב, וכן הגיה הרא"ף.</i> מה בין קמה לשיבלין. קמה עד שלא הבקירה עבר והפריש ממנה תרומה אינה תרומה. שבלין עד שלא הבקירן ועבר והפריש מהן תרומה הרי זו תרומה. ופירש הרא"ף: הבקיר קמה וכו' הרי זו תרומה, והא דקאמר עבר והפריש הוא הדין לכתחילה, אלא איידי דאמר בסיפא גבי שבלים דאפילו עבר והפריש אינה תרומה נקט נמי ברישא עבר והפריש.<sup class="footnote-marker">14</sup><i class="footnote">אמנם הראשונים (עיין השגות פ"ב מה' תרומה הי"ב ובר"מ שם) אין מפרשים כן, אבל סיגנון הירושלמי אינו מתנגד כלל לפירוש הרא"ף.</i> ולפ"ז סובר רב חסדא בהבקיר וחזר וזכה במחובר שחייב במעשרות, וחולק על הבבלי (ב"ק כ"א א' ובמקבילות בבבלי). וע"י זה מתבארת התוספתא שלנו, שהרי בתפס בידו את השבולת והתחיל לקצור כבר קנה אותה בידו אעפ"י שעדיין לא נתלשה לגמרי מן הקרקע,<sup class="footnote-marker">15</sup><i class="footnote">שהרי כשהתחיל לקצור אינה צריכה יותר לקרקע, ודינה לעניין קניין כמטלטלין, עיין ר"מ פ"א מה' מכירה הי"ז.</i> ונמצא שקנה אותה מן ההפקר במחובר (שהרי לעניין הפרשת תרומה התבואה צריכה להיות תלושה ממש), ולשיטת רב חסדא חייב במעשרות אם זכה מן ההפקר במחובר.<sup class="footnote-marker">16</sup><i class="footnote">ועיין מ"ש בתיקונים והוספות למאירי נדה, עמ' 331 ואילך.</i> ולפי דרכנו למדנו שאין הלכה כברייתא זו, אבל אין בה ט"ס אלא שנשנית ע"פ שיטת רב חסדא.

Halakhah 11

<small>20.</small> <b>הלקט והשכחה וכו'. </b>משנה פ"ד מ"ט. והגירסא "של נכרי" היא בכל הנוסחאות של התוספתא ושל המשנה (במקרים אחרים רגיל שנו"ס: של גוי). 
<small>21.</small> <b>אבל אין הגוי ממחה הפקר גוי הפקר וכו'. </b>כלומר, שאין הגוי ממחה ומניח לכל אדם ללקוט, וזהו הפקר גמור. ומכאן ברור שהפירוש במשנה הנ"ל "אלא אם כן הפקיר" עונה על הגוי, ולא על ישראל. ובבבלי (גיטין מ"ז א') רצה לפרש את המשנה (למ"ד יש קנין לגוי להפקיע מידי מעשר) בלקט שו"פ של ישראל שלקט הגוי והפקיר ישראל. (ח"ד). ובירושלמי בסוגיין מוקמינן מתניתין כמ"ד אין קנין לגוי בא"י להפקיע וכו', ומשום הכי חייב במעשרות, אבל יש לו קניין נכסים להפקיר. ועיין ר"מ פ"ב מה' תרומות הי"א ובמשל"מ שם. ועיין ריבמ"ץ פ"ד מ"ט, שהביא את הברייתא שלנו. 

Halakhah 12

<small>23.</small> <b>טלו זרע ותנו פשתן. </b>וכ"ה בד ובמלחמות שנביא להלן. אבל בכי"ע בטעות: וטלו פשתן. והפי' הוא שאינו יכול לומר להם כן אפילו השירה אותם הרוח אחרי שהפריש את הפאה, מפני שכבר זכו בהם העניים, כמפורש בתו"כ קדושים סוף פרש' א'. ועיין בירוש' ברפ"ד. וכבר תמה בח"ד למה השמיט הר"מ הלכה זו. ועיין תרומות פ"י מ"ו ובר"ש שם ובבבלי ביצה י"ג א' ובמשל"מ פ"ג מה' תרומות הי"ג, וברא"ה ביצה שם. 
<b>טלו תמרים ותנו מכבדות. </b>כלומר הניחו את כפות התמרים (עיין מ"ש לעיל). ועיין בבבעה"מ פסחים ספ"ד שפירש שם (כ"ו ב') את המלה "מכבדות" באופן אחר. וכבר השיגו במלחמות שם מן התו"כ הנ"ל ומן התוספתא כאן. ועיין הפי' של מכבדות בפיה"ג טהרות עמ' 138 ובהערות שם. 

Halakhah 13

<small>24.</small> <b>ארבע מתנות בכרם וכו'. </b>בכת"י חסרה בטעות המלה ארבע, והשלמתיה ע"פ שאר כל הנוסחאות. וברייתא זו הובאה בשם התוספתא בס' המפתח לר"ן גאון נדרים פ"ד ב' (אוה"ג שם עמ' 115), והעיר שהיא מתפרשת במסכת חולין (קל"א א'). וכן הביאוה כמה מן הראשונים בשם התוספתא.<sup class="footnote-marker">17</sup><i class="footnote">ס' יריאים סוף סי' קס"א (ד"ו פ"א ע"ב); יריאים השלם סוף סי' קכ"ג, נ' ע"א; סמ"ג לאוין רפ"ח, פ"ב ע"ב; כפו"פ פנ"ב, עמ' תש"ו, ועיין ריבמ"ץ פ"ו מ"ה.</i> 
<small>25.</small> <b>שתים באילן וכו'. </b>עיין ירושלמי פ"א ה"ה, ט"ז ע"ג ובבלי חולין הנ"ל. ומכאן שבכל אילן אינן נוהגות אלא שכחה ופאה בלבד. ועיין מ"ש בפאת השלחן סי' ד' ס"ק י"ב אות ל"ה, והארכנו בזה להלן פ"ג ה"ח. 
<small>26.</small> <b>אין בהם משום טובה, אפי' עני וכו'. </b>כלומר, אפילו עני שבישראל שרוצה לתת מתנות עניים לעני אחר כדי שהשני יחזיק לו טובה ויתן לו את שלו (עיין במכילתין פ"ה מ"ה ומ"ו) מוציאים ממנו בעל כרחו,<sup class="footnote-marker">18</sup><i class="footnote">ועיין בה"ג ד"ו, י"ד ע"ג; ד"ב, עמ' 639.</i> ומכל שכן שאינו יכול לעכבן לעצמו. 
<small>26-27.</small> <b>מוציאין אותו מידו. </b>וכ"ה בד. אבל בכי"ע מוסיף: מעשר עני אין בה משום טובה. אפילו עני שבישר' מוציא את שלו מתחת ידו. ובחולין הנ"ל: מעשר עני המתחלק <b>בתוך ביתו</b> יש בו טובת הנאה לבעלים, ואפילו עני שבישראל<sup class="footnote-marker">19</sup><i class="footnote">בכי"ר ב' שם (עיין דק"ס קע"ט ע"א הע' ג') נמחקו המלים "ואפילו עני שבישראל וכו' ", אבל מתוך סוגיית התלמוד שם (קל"א ב') מוכח שגרסו כן בברייתא.</i> מוציאין אותו מידו. ושם ברור שהכוונה היא שמוציאין מידו אם רוצה לעכבו לעצמו, כפירוש התלמוד שם. והטעם הוא שבמתנות עניים אף העני מוזהר על שלו, עיי"ש קל"א ב' ובתו"כ קדושים ספ"ב ובמקבילות. ועיין גיטין ז' רע"ב ובשאילתות סי' ג'.<br>ובר"מ פ"ו מה' מתנ"ע ה"י: ומעשר עני המתחלק בגורן אין בו טובת הנאה לבעלים אלא העניים באים ונוטלים על כרחו ואפילו עני שבישראל מוציאין אותו מידו אבל המתחלק בבית יש לו טובת הנאה לבעלים ונותנו לכל עני שירצה. ונראה שהר"מ ניסח ע"פ התוספתא כאן (כגי' כי"ע), וצירף לה את נוסח הברייתא שבחולין.<sup class="footnote-marker">20</sup><i class="footnote">אעפ"י שעצם ההלכה מוכחת אף בבבלי שם ובנדרים פ"ד ב', ועיין להלן.</i><br>ברם מסתימת לשון התוספתא, שאינה מחלקת כאן בין גורן ובין בית, משמע שבמעשר עני אין טובת הנאה לבעלים כלל. וכן להלן נדרים פ"ז ה"ד: קונם שאני ניהנית לביריות אין יכול להפר, יכולה ליהנות בלקט ובשכחה ובפיאה <b>ובמעשר עני.</b> ואף שם לא חילקה התוספתא במעשר עני בין גורן לבית (כשם שתירצו בבבלי שם פ"ד ב'). ומשמע שבכולם אין טובת הנאה לבעלים. אבל בירושלמי (נדרים שם פי"א ה"ג, מ"ב ע"ג): תני ובמעשר עני. לית כאן מעשר עני. מעשר עני ניתן בזכיה ואילו בעזיבה.<sup class="footnote-marker">21</sup><i class="footnote">אמנם אף במשנה להלן פ"ה מ"ו ובתוספתא פ"ד ה"ב משמע שיכול להציל לקרוביו, אבל אין משם סתירה לדברינו, עיין באו"ז ח"א, ה' צדקה סי' כ"ב ט' ע"א, ובס' משנה ראשונה פ"ח מ"ו ד"ה נוטל.</i> ועיין במשנתנו פ"ה מ"ה, ובירוש' שם סה"ד, י"ט ע"א, גיטין פ"ג מ"ז ובירושלמי שם מ"ה ע"א.<sup class="footnote-marker">22</sup><i class="footnote">במל"מ פ"ז מה' מעשר סה"ו רצה לומר: והירושלמי אפשר דס"ל דגם במעשר עני המתחלק בבית אין בו טובת הנאה לבעלים, ומשום הכי הקשו ויש מכר לעני וכו'. וכבר ראינו לעיל שבירושלמי מפורש שמע"ש בבית הוא בנתינה. וקושיית הירושלמי בגיטין שם "ויש מכר לעני" כוונתה שעניים תובעים את המעשר בגורן, ושם אי אפשר לזכות להם ע"י אחר, דהוי ליה כמזכה לקט שכחה ופיאה ע"י אחר, שלא קנה.</i><br>והראשונים<sup class="footnote-marker">23</sup><i class="footnote">תוספ' חולין קל"א א'; רמב"ן יבמות ק' א'; מאירי שם, עמ' 381; כפו"פ פמ"ג, עמ' תקע"א; הראשונים לנדרים פ"ד ב'.</i> הביאו מן הספרי שבימות החמה מניחו בחוץ, ובימות הגשמים מחלקו בבית.<sup class="footnote-marker">24</sup><i class="footnote">ולפנינו ליתא בספרי, עיין בהערות הר"א פינקלשטין לספרי ראה פי' ק"ט, עמ' 170, ומ"ש להלן מע"ש פ"ה רהכ"ד.</i> ועיין מ"ש בתשלום התוספתא, עמ' 43 סי' ל"ח.
<small>27.</small> <b>מתנות כהונה. </b>בכי"ע: מתנות כהונה ולויה. וכ"ה במפתח לר"ן (אוה"ג נדרים עמ' 115) הנ"ל. 
<small>28.</small> <b>אין מוציאין לא של כהן וכו'. </b>עיין במשנה ספ"א ובחולין קל"א ב' הנ"ל. ועיין בשיטת מהרי בי רב לקידושין, הוצ' רבינוביץ, עמ' 80 ובשיטה לא נודעה למי שם ספ"ב, ומה שהאריך בשער המלך פ"א מה' מעשר ה"ד. 

Halakhah 14

<small>29.</small> <b>ובשעת התלישה. </b>כלומר, ואפילו אם תלש דבר שדרכו להקצר, עיין להלן. 
<small>30.</small> <b>אלא הנושר בשעת הקצירה בלבד. </b>עיין חולין קל"ז א'. וברור שלפני הבבלי לא היתה הברייתא שלפנינו, ולא חילקו שם בין קיטוף לתלישה ובין פאה ללקט, עיין מה שהארכנו בזה לעיל פ"א הי"א, שו' 46. 

Halakhah 15

<small>31.</small> <b>שבולת שבקמה הרי היא של בעל הבית וכו'. </b>בכי"ע: שבולת של קמה וכו', והיא היא (של קמה=שלקמה=שבקמה, בחילוף בי"ת ולמי"ד). וכל המפרשים פירשוה כניסוח אחר לפ"ה מ"ב: שבלת שבקציר וראשה מגיע לקמה, אם נקצרת עם הקמה הרי היא של בעה"ב. ברם אין לשון התוספתא סובל כלל פירוש זה. יתר על כן, רוב המפרשים פירשו את המשנה בשכחה והוכיחו כן מן הירושלמי<sup class="footnote-marker">25</sup><i class="footnote">ריבמ"ץ ור"ש פ"ה מ"ב; ראב"ד עדיות פ"ב מ"ד; רבינו הלל לספרי כי תצא פי' רפ"ג, פ"ג ע"ב.</i> ומן הספרי,<sup class="footnote-marker">26</sup><i class="footnote">רבינו הלל, ריבמ"ץ ור"ש הנ"ל, הרש"ס למשנה הנ"ל.</i> וכאן מפורש: שספק לקט לקט.<sup class="footnote-marker">27</sup><i class="footnote">ועיין בשנות אליהו פ"ה מ"ב שכתב לתרץ את שיטת הר"מ שפירש את משנתנו בלקט. אבל מירושלמי תרומות ספ"ו משמע שאין לקט במחובר, כפי שהעיר לנכון בצפנת פענח פ"ד מה' מתנ"ע סה"א, עיי"ש שנרחק לפרש את דעת הר"מ.</i> ואף סדר הבבות בתוספתא אינו מתאים כאן כלל למשנתנו.<br>ולפיכך נ"ל לפרש ע"פ סדר משנתנו (פ"ד מ"י): איזהו לקט הנושר בשעת הקצירה וכו' (ולה מקבילה הברייתא הקודמת בתוספתא), אחר היד ואחר המגל לבעל הבית. והנה כשהלקט פולט מתוך המגל הוא נופל לתוך הקציר, אבל כשהוא פולט מלאחר המגל הוא נופל לתוך הקמה שעדיין לא נקצרה. ומטעם זה אמרו כאן שאם נמצאת שבולת בודדת בתוך הקמה מוכח שפלטה מלאחרי המגל והיא לבעה"ב, אבל אם נמצאת בתוך הקציר, ואינה מחוברת לקומץ התבואה שנפל מתחת המגל, הרי מוכח שהיא נשרה ופלטה מתוך המגל והיא לעניים.
<small>32.</small> <b>חציה בקמה וחציה בקציר וכו'. </b>כלומר, ויש כאן ספק שקול אם פלטה ונשרה מתוך המגל (והיא לעניים), או מלאחר המגל (והיא לבעה"ב). 
<b>נוטלה ומשליכה לאחוריו. </b>שהרי לקט הוא בעזיבה ולא בנתינה, ולפיכך משליכה לאחוריו לתוך הקציר, כדי שיהא ברור לעניים שהיא לקט ויבזזוה. ועיין להלן סה"כ. 

Halakhah 16

<small>33.</small> <b>חורי נמלים אסורין משום גזל. </b>במשנתנו (פ"ד מי"א): חורי הנמלים שבתוך הקמה הרי הן של בעה"ב וכו'. והברייתא שלנו מלמדת שבשעת הקציר אין חורי הנמלים הפקר ואסורין משום גזל של בהע"ב או של עניים. ועיין להלן. 
<b>ואם הפקירן בעה"ב מותרי' וכו'. </b>במעשרות פ"ה מ"ז: חורי הנמלים שלנו בצד הערימה החייבת הרי אלו חייבים. והטעם הוא שאנו תולים שגררו מערמה שכבר נתחייבה במעשרות. ופירשו בירושלמי<sup class="footnote-marker">28</sup><i class="footnote">שם נ"ב ע"א וחלה פ"א ה"ח, נ"ח ע"א.</i> שחורי הנמלים בצד הערימה הפטורה (כלומר שעדיין לא נתמרחה) פטורים מן המעשרות, מפני שהבעלים מתייאשין מהן והוי ליה הפקר לפני המרוח שפטור מן המעשרות (פאה פ"א מ"ו). ולפ"ז מפורש בירושלמי שחורי הנמלים הם בחזקת הפקר,<sup class="footnote-marker">29</sup><i class="footnote">עיין בפ"מ שנדחק מאד בפי' הירושלמי, אבל אין ספק שהפי' הנכון הוא בפי' הרש"ס, הרא"ף והגר"א בשנו"א מעשרות שם.</i> לפי שהבעלים מתייאשים מהם. ומסתבר הדבר שבשעת הקציר שהפועלים מצויים בשדה אין מה שבחורים הפקר, שבקל אפשר ללקט משם, אבל אחרי גמר הקציר, בשעה שהתבואה כבר בערימות, החורים הם בחזקת הפקר, וכדברי הירושלמי במעשרות. וזו היא כוונת הברייתא כאן: ואם הפקירן בעה"ב, כלומר שכבר פינו את התבואה, הרי כל מה שנשאר בחורין הוא בחזקת הפקר (ועיין פאה רפ"ח). 
<small>34.</small> <b>אם היו נזיקין אסורין. </b>בד: אם היו פיקדון וכו'. ובכי"ע: אם היו נקררן גזוזין וכו'. ושמא צ"ל: אם היו נקדרין (או נקדדין), כלומר שניכר שהתחילו לקדוד ולנקוב את החורים כדי להוציא מהם את התבואה<sup class="footnote-marker">30</sup><i class="footnote">עיין דב"ר שפטים, ב': ארשב"י מעשה היה ונמצאו בחור שלה שלש מאות כור וכו'.</i> הרי אלו אסורין משום גזל. [ועיין או״ש פט״ז מה׳ גזילה ואבדה ה״ח.]

Halakhah 17

<small>35.</small> <b>כליבה לעני וכו'. </b>וכ"ה בד. ובכי"ע: כליכא לעני וכו'. ומתקבלת הגהת הגר"א: כריכה לעני וכו', כלומר אם בעה"ב נתן אלומה קטנה (עיין בפי' הרא"ש ספ"ו) לעני בשכרו, כדי שימלא לו העני מים, אין חוששין שמא נתן לו בעה"ב מלקט שכחה ופאה, שאין בעה"ב חשודים על כך.<sup class="footnote-marker">31</sup><i class="footnote">ואפילו אם בעה"ב שותה מים כדי שיוכל להתעסק בצורכן של העניים. ועיין מ"ש בתס"ר ח"ג עמ' 62, ולפי' גירסת כי"ו וד אין מקום לפירושי שם.</i> 
<b>וחייב במעשרות. </b>כלומר, העני מפריש את המעשרות, שהרי בעה"ב נתן לו שבלים ועדיין לא נטבלו. ואינו דומה לפ"ה מ"ב, שהרי שם חייב בעה"ב לעני דבר מתוקן, ולפיכך מפריש בעה"ב, מכיון שבדיעבד חלים תרו"מ אף על שבלים, עיין בר"ש שם. 

Halakhah 18

<small>36.</small> <b>עניים המחזרין בין הגרנות וכו'. </b>כלומר, כדי לקבל מעשר עני, ובעה"ב אינו רוצה להפריש אפילו מעשר ראשון עד שיגיע לביתו,<sup class="footnote-marker">32</sup><i class="footnote">כדי שיוכל לאכול ארעי.</i> הרי הדין נותן שבעה"ב חייב לתת לעני מתנה מועטת ומתוקנת מתרו"מ. ושמא פירושו שנותנים לעניים קצת חולין מעושרין מפני שדרכם של העניים לסייע בבית הגרנות, ולפיכך מפייסין אותם בקצת חולין בשכרם, ומכיוון שבעה"ב נותן להם דבר שכבר נתחייב במעשרות, הרי חיוב המעשרות עליו, ואסור לפרוע חובו בטבל. ועיין מ"ש לעיל. 
<small>36-37.</small> <b>הצנועין מוציאין בידן מעות. </b>כלומר, הצנועים, שאינם מוסרים לידי ע"ה דבר שיכול לבוא לידי קבלת טומאה,<sup class="footnote-marker">33</sup><i class="footnote">עיין דמאי פ"ו מ"ו: ב"ש אומרים לא ימכור אדם את זיתיו אלא לחבר וכו', <b>וצנועי</b> ב"ה היו נוהגין כדברי ב"ש.</i> נותנים להם מעות. 
<small>37.</small> <b>בדברים הנאכלים ונותנין לו וכו'. </b>וכ"ה בד. ובכי"ע לנכון: <b>ודברים</b> הנאכלים וכו', כלומר דברים הנאכלים כמות שהם. ובירושלמי דמאי (פ"ו ה"ו, כ"ה ע"ג): שוין שהוא מוכר לו שיבלין לעיסתו, אעפ"י שיודע שאינו עושה אותן בטהרה <b>מפני חייו</b> (כגי' כי"ר וכי"ס). ולפיכך אף כאן נותן לו דברים המקבלים טומאה, כדי שיאכלנו עד שלא יגיע לעיר, מפני חייו, שמא לא ימצא לקנות בין הגרנות. 
<small>38.</small> <b>ושאר כל מתנות עניים וכו'. </b>חוזר למעלה (להט"ז), לחורי הנמלים וכו', ומוסיף שכל מתנות עניים שאין העניים מקפידים עליהן הרי הן של בעה"ב, וכפירוש הירושלמי (רפ"ח, כ' ע"ד): תני מתנות עניים שבשדה שאין עניים מקפידים עליהם וכו' תני ר' שמעון בן יוחאי לעני ולגר תעזוב אותם ולא לעורבין ולעטלפים (ועיין ר"מ פ"א מה' מתנ"ע הי"א וחולין קל"ד ב'). אבל חוררי הנמלים אינם בכלל זה שהרי אגרו מדבר שכבר נקרא שם מתנ"ע עליהם, ורק משום יאוש בעלים אתינן עלה. 

Halakhah 19

<small>39.</small> <b>מאימתי שורפין קשין שבשדות. </b>בכי"ע: הקשין שבשורות. ברייתא זו היא כר"ע להלן בסוף פרקין, שבעה"ב נוהגין בעין יפה, ומניחים את השבלים שבקשים לעניים, ולפיכך אין לשרוף את הקשים כל זמן שאין לבעה"ב הפסד בהנחתן בשדה. אבל כשבעה"ב צריך לחרוש את השדה, הוא שורף את הקשים והם נעשים זבל (עיין ירושלמי שבת פ"ז ה"ב י' רע"א). ואפשר שכל זה הוא לא מצד ההלכה אלא מנהג בעלי בתים שנוהגים בעין יפה. ומ"ש אח"כ "מפני גזל אדם ובהמה" הוא לאו דווקא, אלא מליצה בעלמא. 
<small>39-40.</small> <b>בשדה לבן עד הפסח בשדה אילן עד ראש השנה. </b>בד ובכי"ע: בשדה אילן עד עצרת בשדה לבן (ד: הלבן) עד ראש השנה. והנכון הוא כגי' כי"ו (עיין שביעית פ"ב מ"א). והגירסא "עד" היא כנראה אשגרה ממשנת שביעית וצ"ל: מן הפסח וכו'. או שפירושו: בשדה לבן מניחין אותן עד הפסח, אבל בשדה אילן (כלומר, שזורעים בה זרעים, עיין מו"ק ב' א', ובשיטה שם עמ' ב' ובהערות שם) אין צורך לחרוש את האדמה אלא אחרי ר"ה, מפני שצל האילנות מגן על הקרקע שלא תתקשה ותתייבש. ואין זה דומה למשנת שביעית מפני ששם החרישה היא לאילנות (ורוב הליחה קיימת שהרי הם כבר נטועים), וכאן הוא לזרעים שביניהם. 
<small>40.</small> <b>בית השלחין מיד. </b>כלומר, שדה ששותה מי שלוחים (עיין ספרי עקב פי' ל"ט, עמ' 79 ובפי' רבינו הלל שם י"ד רע"ד), שמשקין אותה בידים ואינה צריכה למי גשמים, מותר לשרוף את הקשין מיד, מפני שחורש אותה מיד אחרי הקצירה, שהרי עושה פירות תדיר (ב"ב פ"ג מ"א), והיזק בעה"ב מרובה משל עניים. 
<small>41.</small> <b>וחכמים או' בשדה לבן עד העצרת וכו'. </b>החכמים מחמירים כאן מפני גזל אדם ובהמה, אבל בשביעית אף הם יודו שאין חורשין אלא עד הפסח. ועיין ירוש' שביעית פ"ב ה"א, ויש שם ט"ס. והר"מ השמיט כל הלכה זו, מפני שפסק כחכמים בספ"ב שהשבלים שבקשים הם לבעה"ב, עיין מש"ש. 

Halakhah 20

<small>42-43.</small> <b>המרבץ את שדהו כדי שלא יכנסו עניים וכו'. </b>בד וכי"ע לנכון <b>עד</b> שלא יכנסו (בד: נכנסו) עניים וכו'. ולפנינו בכי"ו היא אשגרה מבבלי ב"מ י"ב א'. ובירושלמי (פ"ה ה"ג, י"ט ע"א) מביא ברייתא זו על משנתנו: אין מגלגלין בטופיח (כ"ה במשנה שבירושלמי ובכ"י קויפמן) דברי ר' מאיר וחכמים מתירין מפני שאיפשר.<sup class="footnote-marker">34</sup><i class="footnote">כ"ה במשניות מטיפוס א"י: ירושלמי, לו, קויפמן, פרמה. וכן יוצא מסוגיית הירושלמי.</i> ופירש הר"ש: אין מרביצין את השדה כל כך שיהא בה משקה טופח, משום דמפסיד לעניים. וכבר הראה ר' יעקב גאלדמאן<sup class="footnote-marker">35</sup><i class="footnote">ירושלים של לונץ, ח"ה, עמ' 371.</i> שכן נוהגים הערבים עד היום שמשקים את הפרדיסים ע"י גלגל שתלוים בו טפיחים (כדים) והמלא מתרוקן והריקן מתמלא, וזהו אנטליא.<sup class="footnote-marker">36</sup><i class="footnote">וי"ר פל"ד, ט'. ועיין תס"ר ח"ד, עמ' 15, ועמ' 115.</i> ור' מאיר אסר להשקות באנטליא לפני שנכנסו העניים לתוך השדה, וחכמים התירו מפני שאי אפשר (איפשר=אי אפשר, עיין מלא"ש) אחרת, ושמין לעניים היזקן ומשלם להם. והברייתא שלנו כחכמים. ובר"מ פ"ד מה' מתנ"ע ה"ח: הצריך לרבץ את שדהו קודם שילקטו העניים לקט שבה, אם היזקו מרובה על הפסד הלקט מותר לרבץ, ואם הפסד הלקט מרובה על הפסדו אסור לרבץ. ועיין מה"פ בירושלמי שם ד"ה אין מגלגלין. 
<small>44-45.</small> <b>מלקט ומניח על גבי גדר וכו'. </b>שהרי הוא בעזיבה ולא בנתינה. ובר"מ הנ"ל: ואם קבץ את כל הלקט והניחו על הגדר עד שיבא העני ויטלנו הרי זה מדת חסידות. וכמהרי"ק שם: הוא דעת ר' יהודה שם, וכתבה רבינו למדת חסידות, או אולי במקום אחר מצא הדבר מבואר. ועיין במה"פ הנ"ל. 

Halakhah 21

<small>45-46.</small> <b>השובלין שבקשין ושבשדות הרי אילו של בעל הבית. </b>וכ"ה בד ובראב"ד עדיות פ"ב מ"ד. אבל בכי"ע: שובלין שבקשין <b>ושבשורות</b> וכו'. ובר"מ פ"ד מה' מתנ"ע ה"ד: והשבלים שבקש הרי הן של בעל השדה (והשמיט את המלה "ושבשדות"). ונראה שגי' כי"ע נכונה (ועיין לעיל רהי"ט בכי"ע), ופירושה: השבלים הבודדות שנשארו בקשין וכן השבלים שבשורות, והיינו השבלים שנפלטו בשעת העימור ונשארו בין השורות כולם לבעה"ב ואין אנו מחזיקים אותן בספק לקט, לחשוש שמא נשרו בשעת קצירה. ובירושלמי שביעית (פ"ט ה"ז, ל"ט ע"א): תבן של שביעית מהו שיהא אסור משום ספחין וכו', נהגין הוינא (צ"ל: הוינן) כנשין תבן מן ערובת שמיטתא, וכד מחסרין מייתי מן <b>שוריא</b>.<sup class="footnote-marker">37</sup><i class="footnote">כנראה שצורת היחיד בארמית כאן הוא שור (ועיין ירושלמי כלאים רפ"ה), או שצ"ל בירושלמי: מן שורתא. ובכי"ר: מושרא, וצ"ל: מן שור[ת]א.</i> והפירוש הוא שהיו מכינים תבן מערב שביעית, וכשלא היה מספיק להם היו יוצאים לשדה ומביאים מן השורות, כלומר התבן שפלט בתלוש בין השורות בששית.<sup class="footnote-marker">38</sup><i class="footnote">ועיין בפי' ר' יונה בר"ג שפירש שמטעם שכחה אתינן עלה, וציין לירושלמי פ"ה סה"ו. אבל פירושו קרוב יותר לפי' הראב"ד בעריות. אע"פ שהוא פירשה ע"פ פ"ה מ"ב, עיי"ש. ועיין ירוש' פ"ו ה"ז, י"ט רע"ד: עומר שסביבותיו קמה מה שתחתיו קשין, ובפי' הרש"ס שם. וכנראה שאינו עניין לכאן.</i> 
<small>46.</small> <b>אמ' ר' עקיבה בזו נהגו בעלי בתים עין יפה. </b>וכ"ה בכל הנוסחאות. אבל בראב"ד הנ"ל: ובעלי בתים נהגו עין יפה, וחסרות שם המלים "אמר ר' עקיבה בזו", ואפשר שרבינו קיצר וסבר שר"ע אינו חולק אלא מפרש שמן הדין הם לבעה"ב, אלא שנהגו בעין יפה והשאירום לעניים. ומכאן משמע שאפילו אם השאיר בעה"ב מתנות עניים מעין יפה פטורין מן המעשרות, שהרי למעשה הם הפקר, והעשירים לא יטלו אותן מפני שכל מה שמניח בעה"ב בשדהו בכגון דא תלינן בשכחה, ואעפ"י שבעה"ב בעצמו יודע שלא שכח, הרי הוא יודע ג"כ שהפקיר אותם. ומותר להם לעניים ליטלם מן הדין, ולפיכך פטורים ממעשרות. ובפי' הרש"ס לפ"ה מ"ב (לפי מהדורת מלא"ש שם, ולפנינו נוסח אחר): ור"ע מטעם שכחה והפקר הוא דפליג, ומדמי לה לרישא דתנן כל הנוגע בארץ וכו', מטעם הפקר (עיין בתוס' רע"א שם), וקסבר דהקלו עליהם דכיון ד[ל]שכחה דמיא, לקצרוה עניים ולנהגו בה עין יפה בעלי בתים, ופטורה מן המעשר. ואעפ"י שהוא פירש את העניין אחרת, אבל טעמו בפטור מן המעשרות נוח ומתקבל. והארכנו בזה להלן פ"ג ה"ח. 

Chapter 3



Halakhah 1

<small>1.</small> <b>המקבל שדה לקצור לא ילקט בנו אחריו. </b>כלומר, בנו קטן שאינו זוכה לעצמו אלא לאביו, ונמצא שהאב זוכה בלקט של עצמו. והתורה הזהירה את העני על שלו. ובבבלי ב"מ י"ב א': והתניא השוכר את הפועל ילקט בנו אחריו (שהרי לא שכרו ע"מ כן), למחצה לשליש ולרביע, לא ילקט בנו אחריו. וסתם מקבל הוא למחצה לשליש ולרביע (ירוש' דמאי רפ"ו, כ"ה סע"א, ועיין מ"ש להלן דמאי פ"ו ה"ב). והם הם דברי הת"ק שלנו ודברי הת"ק בברייתא שבבבלי. 
<small>1-2.</small> <b>ר' יוסי אומר ילקט בנו אחריו. </b>וכן בב"מ הנ"ל: ר' יוסי אומר בין כך ובין כך (כלומר, בין בפועל ובין במקבל) אשתו ובניו מלקטים אחריו. ופירשו בגמרא שעשו את שאינו זוכה כזוכה, והקטן זוכה לעצמו והרי הוא עני ומותר בלקט, והאב יכול לזכות ממנו. ונתנו טעם למה עשו כאן את הקטן כזוכה, מפני שהעניים עצמם רוצים בזה שיתנו לבניהם ללקט אם יקבלו שדה באריסות. ופי' הר"ח: ועשאוה כשדה שהלכו בה הנמושות (פאה רפ"ח). ברם ברור שדווקא לבנו התירו אבל לעצמו אסור ללקוט שהרי יש לו חלק בקציר. ועיין להלן. 
<small>2.</small> <b>אבל העריסין (והעכורות)<sup class="footnote-marker">1</sup><i class="footnote">המוקף נמחק בכ"י ע"י נקודות, והוא נוסח אחר ל"חכורות".</i> והחכורות והמוכר קמתו לחברו וכו'. </b>המלה "אבל" חסרה בד, אבל היא ישנה אף בכי"ע ובר"מ. והמפרשים נדחקו מאד בפירוש הברייתא. ומהם שהגיהו אותה. ברם קרוב לוודאי בעיני שברייתא זו נסמכה למשנתנו, וכן שנינו שם (פ"ה מ"ו): לא ישכור אדם את הפועלים על מנת שילקט בנו אחריו. והאיסור הוא שמא פחת לו הפועל משכרו (שהרי התנה אתו מפורש שבנו ילך אחריו וילקוט), ונמצא פורע חובו ממתנת עניים. וע"ז מוסיפה התוספתא: אבל העריסין וכו', לכולם מותר לבניהם ללקוט אחריהם, שהרי אין להם חלק בגוף השדה ובניהם הן עניים, ועשו כאן שאינו זוכה כזוכה (וכשיטת ר' יוסי לעיל), מפני שהעניים עצמם ניחא להם שילקטו בניהם אחריהם אם יקבלו שדה באריסות או בחכירות,<sup class="footnote-marker">2</sup><i class="footnote">כלומר, שהם מקבלים את כל התבואה ונותנים לבעלים סכום קצוב בתבואה, עיין להלן דמאי פ"ו ה"ב, וירוש' שם רפ"ו.</i> או שיקנו את הקמה ויקצרוה. וכל מי שאין לו בגוף השדה והוא קוצר בעצמו את התבואה הרי הוא כעני לעניין זה שעשו בבנו שאינו זוכה כזוכה,<sup class="footnote-marker">3</sup><i class="footnote">תדע לך שהוא כן, שהרי בב"מ י"ב א' הקשו: אי אמרת קטן לית ליה זכייה לנפשיה, כי קא מלקט לאביו קא מלקט, אבוה עשיר הוא. ופירש ר"ח שכיוון שיש לו חלק בתבואת השדה הוי ליה עשיר, ותנן (פאה פ"ח מ"ח) מי שיש לו מאתים זוז לא יטול לקט וכו'. ורבינו פירש כן לרווחא דמילתא שאפילו מחלק בעה"ב אסור לו ליקח (עיין תפארת ישראל פ"ה מ"ה אות כ'), ומכ"ש מחלק המקבל, שהרי הוא מוזהר על שלו, ואפילו הוא עני (עיין בתוספ' ב"מ שם ד"ה ואבוה, וברש"י שם). נמצאנו למדים שלעניין הסכמת העניים אין הדבר תלוי בשיעור החכמים, אלא כל מי שעובר בשדה שאינו שלו הרי הוא כעני לעניין זה שעשו את בנו הקטן כזוכה לעצמו.</i> אבל פשיטא שהוא עצמו אסור במתנות עניים. ולפ"ז נסתלקו כל הקושיות של המפרשים, ואין כאן סתירה אף מן הברייתא שבירושלמי (פ"ה ה"ה י"ט ע"א): מתנית' כשמכר לו שדהו וקמתה וכו', שהרי המשנה מדברת באב עצמו, והוא יש לו חלק או בשדה או בקציר, ובוודאי אסור במתנ"ע, אבל כאן בבנו עסקינן.<br>וברור שכן פירש הר"מ את הבריתא שלנו, שהרי ניסח (פ"ד מה' מתנ"ע הי"א): לא ישכור אדם את הפועל על מנת שילקט בנו אחריו. אבל האריסין והחכורות והמוכר קמתו לחבירו לקצור ילקט בנו אחריו,<sup class="footnote-marker">4</sup><i class="footnote">כ"ה ברוב כתה"י שבדקתי. וכע"ז מעתיק מהרי"ק מספר מוגה, וכע"ז נדפס ברמב"ם בד"ו של"ד ואילך. אבל בכל הדפוסים הישנים (רומי, ד"ק, ד"ו רפ"ד וכו'): אבל האריסין והחבורו' (והחכירי', והחכורות) <b>נותנין</b> (בד"ו רפ"ד מוסיף: קומתו) לחברו לקצור, <b>וילקט</b> בנו אחריו (ובד' שונצינו: אבל האריסין והחבור קומתו לחבירו לקצור ילקט בנו אחריו. והלשון משובשת ולקויה). וכן היתה הגירסא לפני הרדב"ז, עיי"ש. ושמא אין כאן ט"ס אלא מהדו"ק של הר"מ, ורבינו הגיה את התוספתא כאן, ופירשה אחרת, עיין רדב"ז שם.</i> ויש לפועל להביא <b>אשתו</b> ובניו ללקט אחריו וכו'. הרי ברור שרבינו פירש כמו שפרשנו, ולא הזכיר אשתו אצל אריסין וכו', מפני שאשתו כגופו (ודלא כר' יוסי בברייתא שבבבלי), והם בעצמם אסורין בלקט שכחה ופאה, אבל בפועל גם אשתו מותרת, שהרי גם הוא מותר בהן, לוא היה אפשר לו לזכות בהן בלי בטול מלאכת בעה"ב.<sup class="footnote-marker">5</sup><i class="footnote">וברדב"ז שם כתב: "אבל המוכר קומתו לקצור (כלומר, גירסת התוספתא שלא היתה לפניו בד"מ, עיי"ש) לא ידענא מאי הוא וכו' ". אבל לדברינו הכל פשוט. ובסוף דבריו כתב שם: ומ"מ צריך טעם למה השמיט רבינו משנה של המוכר שדהו וכו'. ודבריו תמוהים, עיין בפ"ו הט"ז וברדב"ז שם.</i>
<small>3.</small> <b>היו שם עניים שאינן ראויין ללקט. </b>וכ"ה בכי"ע. אבל בד: עניים שאין ראויין (וחסרה המלה ללקט). ואפשר שגירסת ד' נכונה, ופירושה, עניים שאינן הגונים, וכלשון בני א"י.<sup class="footnote-marker">6</sup><i class="footnote">עיין מ"ש מנחם זולאי בידיעות המכון לחקה"ש העברית ח"ו, עמ' רי"ד.</i> וכן במכתב מירושלים:<sup class="footnote-marker">7</sup><i class="footnote">משנת ד' אלפים תתקמ"ח, ונתפרסם באוצר טוב של ברלינד, ח"א עמ' 79.</i> ואתם אחינו בני בית ישראל הנה יבוא אליכם <b>ראויים ולא ראויים</b> הגונים ולא הגונים ותעשו עמהם כפי חסדכם. ובקה"ר פ"ז, כ': שראוי שלא כראוי וכו', ובקה"ז שם: וכהוגן שלא כהוגן. [ועיין ר״מ פ״ב מה׳ סנהדרין סהי״ג, ועיין מכילתא דרשב״י עמ׳ 135, שו' 25. ובמדרש במ״ר פי״ג פט״ז: שכולם ראויים.]<br>ובר"מ (פ"ד מה' מתנ"ע הי"ג): היו שם עניים שאינן ראויין ליטול לקט, אם יכול בעל הבית למחות בידן ממחה, ואם לאו מניחן מפני דרכי שלום. ואין להכריע אם היתה לפניו הגירסא בתוספתא כמו בכי"ע וכי"ו, או שהוא בעצמו פירש אינן ראויין, שאינן ראויין ליטול לקט, מפני שיש להם מאתים זוז.
<small>4.</small> <b>אין שוכרין פועלי גוים וכו'. </b>אבל פועלי ישראל אפי' ע"ה מותר (פאת השלחן סי' ה' ס"ק י"א). ואם נהגו שלא כהוגן מעבירין אותן, עיין לעיל פ"ב ה"ג. 
<small>5.</small> <b>לפי שאין פקיעין בלקט. </b>וכן בכי"ע: לפי שאינן פקיעין בלקט. ובד: לפי שאינן בקיאין בלקט. והיא היא. ובפי' לתענית המיוחס לרש"י כת"י:<sup class="footnote-marker">8</sup><i class="footnote">לפי צפה"ב חי"ב, עמ' 62.</i> הפקיע את השערים לשון חכמה ובקיאות וכו', פקעינין ובקאינין חד הוא וכו'. וכן ברמב"ן דברים כ"א י"ד: ובלשון חכמים בקיעין פקיעין. ורגיל כתיב זה בתוספתא כי"ו ובבבלי בכת"י, עיין מ"ש בתס"ר ח"א סוף עמ' 35 ואילך. [ועיין ירוש׳ נזיר פ״ז ה״ג, נ״ו ע״ג: תיפקע טומאה.]<br>והנה לפנינו בתוספתא לא נזכר כאן רק לקט, וכן מעתיק מכאן בכפו"פ פנ"ב עמ' תשי"א, וכ"ה בירושלמי פ"ב ה"ז, י"ז סע"א. אבל בראשונים שם בשם הירושלמי (עיין אהצו"י עמ' 27): שאין בקיאין בלקט שכחה ופאה. וכ"ה בכי"ס שם. ובר"מ (פ"ב מה' מתנות עניים ה"ט): מפני שאינן בקיאין בלקט ופאה. ועיין פאת השלחן סי' ה' ס"ק י"א אות ל"ב. ועיין בבלי שבת קי"ג ב' ויבמות מ"ז ב'. 
<b>אין נותנין מעשר עני לעניי גוים וכו'. </b>כ"ה בד, בכי"ע ובכפו"פ פמ"ג עמ' תקע"ב. ובכי"ו בטעות: מעשר שני. ואעפ"י שאין ממחין בידי עניי גוים כשמלקטים לקט שכחה ופיאה (גיטין פ"ה מ"ח), הלכה זו אינה אלא במתנות שהן בעזיבה, וכבר עזב בעה"ב את המתנות לכל העניים, אבל מעשר עני הוא בנתינה, ואינו יוצא ידי חובתו אם נותנו בידים לעניי גוים. ובפירוש אמרו בירושלמי כתובות (פ"ב רה"ז, כ"ו רע"ד): מעלין וכו' לישראל ע"פ עד אחד וכו' ליתן לו מעשר עני. 
<small>5-6.</small> <b>חולין מתוקנין לשם טובה, </b>כלומר, שיחזיקו עניי הגויים טובה לנותן, ואינו אלא כמוכרו להם (עיין תוספתא ע"ז פ"ג סהי"ד). וחייב לתקן את הטבל, שלא יהא כמוכר טבלים לגוי. ולעצם העניין עיין תוספתא גיטין פ"ה ה"ד ובמקבילות בירושלמי (דמאי פ"ד ה"ו, כ"ד ע"א; גיטין פ"ה ה"ט, מ"ז ע"ג). ובכפו"פ הנ"ל: לשם טובה. פירש בחסד וחנם, וכענין שאמרו פרק מי שהפך זיתיו (מו"ק י"ב א') ר' אומר בשבת בטובה וכו'. 
<small>6.</small> <b>בעל הבית שהיה עומד בעיר וכו'. </b>לפני שנברר את הנוסח בתוספתא, עלינו לעמוד על שיטות הירושלמי והבבלי בהלכה זו, ובשניהם נזכר הדרש: ושכחת עומר בשדה. בשדה ושכחת ולא בעיר. והנה דרש זה סתום ואפשר לפרשו בשני פנים; א. אין שכחה אלא בשדה, אבל אם שכח בעיר אין זו שכחה, אם לא שכח לפני כן בשדה. ב. השכחה מספיקה בשדה, ואין צורך שישכח אף בעיר, ואם היתה שכחה בשדה, אפילו זכר בעיר הרי זו שכחה. עיין להלן.<br>ושנינו בבבלי (ב"מ י"א א'): דתניא היה עומד בעיר, ואמר יודע אני שעומר שיש לי בשדה פלוני<sup class="footnote-marker">9</sup><i class="footnote">כ"ה בכי"פ. וכן "פלוני" גם בתוספתא ובירושלמי. ועיין רש"י ובפי' מהר"י אבוהב בשטמ"ק שם. ודברי בעל דק"ס (עמ' 26, הע' ה') המסיק בברי שמלה זו מיותרת צריכים תיקון. אבל עיין בראב"ד המובא בשטמ"ק שם.</i> פועלים שכחוהו לא יהא שכחה (כלומר, שבעה"ב אומר כן), יכול לא יהא שכחה, ת"ל ושכחת עומר בשדה, בשדה ושכחת, ולא בעיר וכו', הכי קאמר בשדה שכוח מעיקרו הוי שכחה, זכור ולבסוף שכוח (כלומר, שבעה"ב זכור והפועלים שכחוהו) לא הוי שכחה. מאי טעמא דכיון דקאי גבה הויא ליה חצירו וזכתה לו,<sup class="footnote-marker">10</sup><i class="footnote">כלומר, מכיוון ששכחה מתהוית ע"י שכחת הפועלים ובעה"ב יחד, הרי תיכף כששכחוהו פועלים מתחילה השכחה, וזכירת בעה"ב מבטלת אותה ע"י זכייה בחצירו, ושוב אין יותר שכחה, עיין ההסבר ברמב"ן ב"מ שם ומ"ש להלן.</i> אבל בעיר אפילו זכור ולבסוף שכוח (כלומר, זכור ע"י בעה"ב ושכוח ע"י הפועלים) הויא שכחה מאי טעמא דליתי גביה דלזכי ליה. ממאי דלמא גזירת הכתוב היא דבשדה <b>לא</b> נהוי שכחה, ובעיר <b>נהוי</b> שכחה, <b>דאמר</b> קרא לא תשוב לקחתה, לרבות שכחת העיר.<sup class="footnote-marker">11</sup><i class="footnote">כ"ה גירסת הר"ח. וכן כנראה היתה גם גירסת הרמב"ם, עיין להלן. ולפנינו הגירסא להפך. וכלל הוא בידינו להעדיף ע"פ רוב את גירסאות הר"ח שברובן הן קבלה מן הגאונים.</i><br>נמצאנו למדים שהתלמוד דוחה את הטעם של זכייה (עיין בר"ח שם ובשטמ"ק בשם תוס' שנץ), אלא מחמת גזירת הכתוב אתינן עלה ששכחת העיר אינה מעלה ואינה מורידה, ואין צורך שישכח אף בעיר, וממילא גם זכירתו אינה מועילה. וכן נראה ברור מלשון הר"מ (פ"ה מה' מתנ"ע ה"ב) שפסק כלשון הברייתא בבבלי, ומטעם הכתוב ולא הזכיר זכייה כלל. ונראה מלשונו שם שאין צורך בשכחת בעה"ב, אלא דווקא אם היה בשדה, אבל אם היה בעיר מספיקה שכחת האחרים. וכן הבין ברדב"ז על הר"מ שם.<sup class="footnote-marker">12</sup><i class="footnote">ועיין פאת השלחן סי' ט' ס"ק ב' אות ג', ולא ראה את דברי הרדב"ז ביקר תפארת.</i> וזו היא גם שיטת הר"ש והרא"ש במשנתנו,<sup class="footnote-marker">13</sup><i class="footnote">פ"ה רמ"ז, אעפ"י שהר"ש פירש את הבבלי לפי גירסת רש"י.</i> שאם בעה"ב בעיר מועילה שכחת הפועלים, אעפ"י שלא שכח בעה"ב כלל, וזכירתו אינה מעלה ואינה מורידה.<sup class="footnote-marker">14</sup><i class="footnote">אבל כמה מן הראשונים חולקים, עיין בתוספ' רע"א במשנה שם. ולפלא שלא העיר שהרע"ב מעתיק כאן את לשון הר"ש והרא"ש.</i> ושיטה זו היא כפנים שניות שכתבנו לעיל בדרש הפסוק.<br>ברם בירושלמי (פ"ה ה"ז, י"ט ע"א) שנינו: היה עומד בעיר ואומר יודע אני שהפועלין שכיחין עומרין שבמקום פלוני ושכחוהו <b>אינו</b> שכחה. היה עומד בשדה ואמר יודע אני שהפועלין שכיחין עומרין שבמקום פלוני <b>הרי זו שכחה</b>, שנאמר בשדה ושכחת, ולא בעיר ושכחת. והנה גירסא זו בירושלמי מאושרת ומקויימת ע"י כמה וכמה נוסחאות,<sup class="footnote-marker">15</sup><i class="footnote">וכן מעתיק הר"ש (אעפ"י שעיין כאן בכמה ספרים), וכן נראה מן הקטעים שבגניזה (שרי"ר עמ' 40), וכן מעתיק הרש"ס (אעפ"י שעיין במקום זה בכמה ספרים, עיין לעיל שם. והוא לא העתיק מן הר"ש, כפי שמוכח מן השנויים שביניהם). וכ"ה במקבילה שבמעשרות פ"ג סה"ח, נ' ע"ד, בהוצ' שלנו, בכי"ל ובכי"ר. ובירושלמי פיאה הוצ' לונץ מהפך את הגירסא ומעיר שכ"ה בכי"ר, אבל אין לסמוך שם כלל על גירסת כי"ר מפני שיש שם השמטה וכפילות מוטעית, ואין הגירסא ההיא באה בחשבון כלל. ובמעשרות הגירסא אף בכי"ר כלפנינו בערך.</i> ואין לנו רשות להגיה אותה. אמנם בפאת השלחן<sup class="footnote-marker">16</sup><i class="footnote">סי' ט' ס"ק א', אות ב'.</i> רצה להוכיח מהמשך הירושלמי (אחרי הברייתא שלנו) שהגירסא שלפנינו בברייתא משובשת וצריך להפכה ולגרוס כמו בבבלי. ודבריו מוכרחים לפי הגירסא שלפנינו בירושלמי שם. ברם אין לנוסחא שלפנינו יסוד מספיק. וכ"ה בירושלמי כי"ל: ר' זעירא בשם שמואל אף לעניין מציאה כן. מה נן קיימין אם ביכול ליגע בהן בתוך העיר, אפילו בתוך שדהו<sup class="footnote-marker">17</sup><i class="footnote">והמגיה תלה בין השורות "מה לי", ואח"כ מחק את המלה "אפילו", וכתב בגליון: מה לי.</i> וכו'. וכן בכי"ר: ר' זעירא <b>רב יהודה</b> בשם שמואל אף לעיניין מציאה כן. מה אנן קיימין אם ביכול ליגיע בהם בתוך העיר, אפילו בתוך שדהו וכו'. וכלל גדול הוא במקום שנוסח גוף כי"ל מתאים לכי"ר הוא ע"פ רובא דרובא נוסח נכון. ועל המגיה של כי"ל אין לסמוך הרבה, עיין מ"ש עליו בתרביץ ש"כ עמ' 107 ואילך.<br>ולפ"ז הירושלמי מתפרש יפה לפי הגירסא שלפנינו בברייתא. וכן שנינו בב"מ פ"א מ"ד: ראה אותן רצין אחר מציאה. אחר צבי שבור. אחר גוזלות שלא פרחו. ואמר זכתה לי שדי, זכתה לו. וע"ז אמרו בבבלי שם (י"א א'): אמר <b>רב יהודה אמר שמואל</b> (השוה גירסת כי"ר בירושלמי לעיל) והוא שעומד בצד שדהו. ותקני ליה שדהו וכו', הני מילי בחצר המשתמרת, אבל חצר שאינה משתמרת אי עומד בצד שדהו אין, אי לא לא. וזו היא גם כוונת רב יהודה בשם שמואל בירושלמי (אלא בכיוון הפוך, כרגיל בין הירושלמי והבבלי): אף לעניין מציאה כן, כלומר שגם לעניין מציאה (שבמשנת ב"מ הנ"ל) הדין כן, שאם עומד בעיר ואומר זכתה לי שדי בצבי שבור ובגוזלות שלא פרחו זכה בהן. (ובשדה משתמרת עסיקינן עיין להלן). והירושלמי כאן משוה דין זה לשכחת פועלים בשדה וזכירת בעה"ב בעיר שאינה שכחה. והטעם הוא שבשדה אין זכירת בעה"ב מועילה שיזכה בעומרים, שהרי כל זמן שלא שכח העומרים הרי הן שלו, ואין אדם זוכה בדבר שהוא שלו (עיין סברת הרמב"ן בבבלי ב"מ), וממילא אם שכח אח"כ גם הוא הויא שכחה, שהרי עדיין לא זכה בעומרים. אבל אם בעה"ב הוא בעיר, ושכחת הפועלים גרידא מספיקה, הרי מועילה זכירתו ואמירתו שיזכה תיכף בעומרים אחרי שכחת הפועלים.<sup class="footnote-marker">18</sup><i class="footnote">ודווקא אם אין בעה"ב יודע כלל על מניין העומרים, ואין כאן לא שכחה ולא זכירה, מספיקה שכחת הפועלים.</i> וסוגיית הירושלמי כאן היא כמו ה"הוא אמינא" שבבבלי ב"מ, אלא לפי גירסא אחרת בברייתא, דבר רגיל מאד בירושלמי.<br>וע"ז שואל הירושלמי: מה אנן קיימין (אם)<sup class="footnote-marker">19</sup><i class="footnote">המלה "אם" היא באשגרה מכמה מקומות אחרים בירושלמי, והיא מיותרת כאן.</i> ביכול ליגע בהן בתוך העיר. אפילו בתוך שדהו? וזו היא שאלה, שהרי בשדה משתמרת עסקינן, וצריך שבעה"ב יוכל להגיע בהן (כמפורש בבבלי ב"מ י"ב א' ולהלן בסמוך), וע"ז שואל אם מספיק שיוכל להגיע בהן מחוץ לשדהו (כלומר שהצבי לא ימלט מידו, ואפילו אם יצא מן השדה יגיע בו בעל השדה) או אפילו בתוך שדהו, כלומר שאינו קונה אלא אם יכול להגיע בהן אפילו בתוך שדהו, שהן כ"כ שבורין שאין צורך לרדוף אחריהן לתוך העיר, אלא אפילו בשדה עצמה יגיע בהן, ודווקא בכגון דא היא שדה משתמרת. וע"ז משיב הירושלמי: ר' אבא בר כהנא ר' יסא בשם ר' יוחנן והוא שיכול ליגע בהן אפילו בתוך שדהו, כלומר אין היא שדה משתמרת אלא דווקא אם הוא יכול להגיע בהם אפילו בתוך שדהו, ולא רק מחוץ לשדהו. ולא זו בלבד שאין גירסות כי"ל וכי"ר בירושלמי מבטלות את הנוסח שלנו בברייתא שלעיל אלא אף מקיימות אותה.<sup class="footnote-marker">20</sup><i class="footnote">ולדברי ר' זעירא רב יהודה בשם שמואל מטעם זכיה אתינן עלה, ולא מטעם גזירת הכתוב, עיין מ"ש לעיל הע' 11. ולכל הפירושים חולק הירושלמי על הבבלי הסובר שאם בעה"ב בעיר אין זכירתו כלום. והר"מ פסק כהבבלי, עיין מ"ש לעיל.</i> ועיין מ"ש בס' ניר ספ"ה.
<small>7.</small> <b>ושכחוהו אין שכחה. ר' שמעון בן יהודה וכו'. </b>בכי"ע: ושכחוהו הרי זו שכחה. ר' שמעון בן יהודה וכו'. ובד: ושכחוהו הרי זח שכחה. היה עומ' בשדה ואמר יודע אני שהפועלי' שוכחי' את העומר ושכחוהו אינה שכחה. ר' שמעון בן יהודה וכו'. והנה גי' ד מתאימה לבבלי ב"מ י"א א', אבל כבר הוכחנו (עיין מ"ש לעיל) שלפני הירושלמי היתה הגירסא להפך, ואפשר שגירסת ד מתוקנת לפי הבבלי. ובכי"ע ישנה השמטה ע"י הדומות, ואולי צ"ל: ושכחוהו [אינה שכחה. היה עומד בשדה וכו' ושכחוהו] הרי זו שכחה. ובכי"ו נשמטה הסיפא: [היה עומד בשדה וכו' הרי זו שכחה], וזה יתאים למסורת הירושלמי. ואפשר שבתוספתא לא הובאה כלל הסיפא אלא הרישא גרידא (עיין בבלי ב"מ הנ"ל) בגירסת הירושלמי, ולפ"ז אין גירסת כי"ו צריכה תיקון כלל, ולפיכך הנחנוה כמו שהיא. 
<small>8.</small> <b>אפי' אחרים עוברין בדרך וכו'. </b>וכ"ה בירושלמי (פ"ה ה"ו, י"ט ע"א) בגוף כי"ל (ונמחקה המלה אחרים ע"י המגיה ותלה בין השורות: חמרים), וכן מעתיק משם בר"ש (פ"ה מ"ז) וכ"ה בר"מ (רפ"ה מה' מתנ"ע). ובירושלמי בהוצאות שלפנינו: אפילו <b>חמרים</b>, וכ"ה בכי"ר, וכן, כנראה, היה גם בשרי"ר (עמ' 40), והיא היא. 
<small>8-9.</small> <b>וראו את העומר ששכחוהו אין שכחה. </b>בד ובכי"ע: ששכחוהו <b>פועלים</b>. וכ"ה בנוסחא שנכפלה להלן. אבל בפ"מ בירושלמי הנ"ל: "ובתוספתא כתיבת יד אשר לפני כך היא הגי' וכו', וראו את העומר ששכחוהו אינו שכחה, וגירסא זו נכונה היא דר"ש מוסיף אפילו שכחוהו שניהם הפועל ובעה"ב", ועיין גם מה"פ שם ד"ה ר"ש. ובירושלמי שם: ששכחוהו פועלים ולא שכחו בעל הבית אינו שכחה, עד שישכחוהו כל אדם. וברור שדברי ר"ש נסמכו למשנתנו (מ"ז): העומר ששכחוהו פועלים ולא שכחו בעה"ב, שכחו בעה"ב ולא שכחוהו פועלים וכו', הרי זה אינו שכחה. וע"ז אומר ר' שמעון בן יהודה: אפילו אחרים שהן עוברין בדרך וראו עומר ששכחוהו פועלים ולא שכחו בעה"ב (כלומר, שלא שכח אותו מפני שלא היה שם, אבל גם לא זכר אותו) אינו שכחה וכו'. ור' שמעון אינו חולק על משנתנו אלא מפרש אותה, אימתי שכחת הפועלים ובעה"ב מספיקה דווקא אם היה בעה"ב שם ושכחו, אבל אם בעה"ב לא שכחו בפועל (מפני שלא היה שם) אין שכחת הפועלים מספיקה עד שישכחוהו כל אדם. ועיין בפי' הר"ש סיריליאו לירושלמי. וקצת סמך לזה היא גירסת כי"ל של הירושלמי: עד שישכחוהו <b>פועלים</b> (ונמחקה מלה זו) כל אדם, כלומר, בלי בעה"ב צריך שישכחוהו הפועלים וכל אדם שהיו שם בשעת מעשה. אבל בר"מ (רפ"ה ממתנ"ע): שכחוהו אלו ואלו (כלומר, בעה"ב והפועלים), והיו שם אחרים עוברין ורואין אותן בעת ששכחוהו, אינה שכחה עד שישכחוהו כל אדם. ונראה שסמך על התוספתא בגי' כי"ו כאן וכת"י של פ"מ, כפירוש בעל מה"פ הנ"ל. והדברים מוסברים ברלב"ג כי תצא, רל"ה ע"ג: וענין השכחה הזאת הוא במה שדרכו לשכח כמו שאין שם בשדה מי שרואה אותו בעת שאתה שוכחו. אבל אם יש שם רואה, אין ראוי לשכחו, כי מדרך האנשים שיזכירו קצתם לקצת מה שהם רואים וכו'. 
<small>9.</small> <b>ר' שמעון בן יהודה או' משם ר' שמעון וכו'. </b>זו היא נוסחא אחרת בדברי ר"ש שגרסה: ששכחוהו <b>פועלין</b>, והסופר הכניס כאן שתי הנוסחאות, ואין בידי להכריע מה לרחק ומה לקרב, ולפיכך הנחתי את שתיהן. 
<small>11.</small> <b>העושה כל שדהו עומרים וכו'. </b>במשנתנו (ספ"ה) שנינו: המעמר וכו' לחררה ולעמרים אין לו שכחה וכו', המעמר לגדיש יש לו שכחה. ואמרו בירושלמי שם: לחררה. גלגל (כלומר, שהיו אוספים את האלומות בצורה עגולה כגלגל, עיין בפיה"מ כאן ובפיה"מ כלים פי"א מ"ג). לעומרים וכו', מה קציר שאין אחריו קציר, אף עומר שאין אחריו עומר. ובפיה"מ כאן: "ולעמרים הוא שיוליך האלומות הקצורות לעשות מהם עמרים גדולים", וזהו שאמר ר' יהודה כאן שאם עשה כל שדהו עומרים, ואינו עושה ערימות ערימות, כדי לאגוד אח"כ את העומרים הקטנים לעשותם גדולים, הרי המעמר את השבלים לאותן עומרים קטנים, הרי הוא כמעמר לגדיש, ויש להם שכחה. 
<small>11-12.</small> <b>חררה בגדיש. </b>בד: לחררה בגדיש. ובכי"ו אפשר לקרוא: כגדיש. ופירושו המעמר לחררה (עיין לעיל) גרידא שאין אחריה עימור, הרי הוא כמעמר לגדיש ויש לו שכחה. ובכי"ע: וְהַהִרַה וזוׂרֵר לגדיש. וכבר מוכח מן הניקוד שיש כאן תיקון, וצ"ל: וחררה ("וזורר" היא כפילות מוטעית מן המלה "וחרר") כגדיש. 
<small>12.</small> <b>מודים בית שמאי ובית הלל שאם הפקיר לאדם וכו'. </b>בירושלמי (פ"ו ה"א, י"ט ע"ב) מחלוקת ר"י ור"ל בזה ור' יוחנן בשיטת הברייתא שלנו. ועיין אהצו"י שם עמ' 52. ובפיה"מ להר"מ סמ"א: ואתה צריך לדעת כי <b>לבית שמאי</b><sup class="footnote-marker">21</sup><i class="footnote">בח"ד מגיה "לב"ה". אבל הגירסא "לב"ש" מקויימת ע"י כל הנוסחאות. ולא עוד אלא שבהגד"נ (עיין מ"ש במבוא לה' הירושלמי להר"מ, עמ' ו' הערה 21) מסיים: ולבית הלל צריך שיהיה מופקר לכל כשמטה.</i> מי שהפקיר לאדם ולא לבהמה, לישראל ולא לגוים, לעניי העיר ולא לעניי עיר אחרת, שכל זה הפקר ואינו מחוייב במעשרות. ומכאן שפירש שהמחלוקת של ר' יוחנן ור"ל בירושלמי היא אליבא דבית שמאי,<sup class="footnote-marker">22</sup><i class="footnote">כפי שהבין לנכון רז"פ בפירושו לירושלמי פיאה פ' ע"א. ועיי"ש בבאורו הארוך ד"ה על.</i> אבל לב"ה גם בזה אינו הפקר, ולפ"ז הברייתא שלנו לאו דסמכא היא, ולפיכך השמיטה בחיבורו. 

Halakhah 2

<small>13.</small> <b>אמר ר' אלעאי שאלתי את ר' יהושע וכו'. </b>וכ"ה בכל נוסחאות התוספתא והירושלמי (פ"ו ה"ב). אבל בתוספ' הרא"ש (סוטה מ"ה א', לשון חכמים ק"ג ע"ב) בט"ס: שתני בתוספ' אמר ר' יהודה שאלתי את ר' אילעי וכו' (עיי"ש, ויש שם השמטה בפיסקא מן התוספתא). ועיין להלן חלה פ"א ה"ו, בבלי פסחים ל"ח ב'. 
<b>על אילו עומרין וכו'. </b>בירושלמי הנ"ל: באילו וכו'. ופירש הרש"ס שם: באילו ביו"ד גרסינן ליה, פירושו באי אילו. וכבר הבין הרב לנכון את פירושה של מלה זו, עיין באוצר לשון המשנה של הרח"י קוסובסקי, עמ' 164, הע' 1. וטעה בזה רא"ה ווייס ב"משפט לשון המשנה", עמ' 58 ועמ' 68. 
[<small>14.</small> <b>התורה הזאת. </b> עיין בבלי עירובין י״ז א׳ ותוספתא שבועות ספ״ב.]
<small>14-15.</small> <b>הסמוך לגפא ולגדיש לבקר ולכלי' </b>ושכחו. וכן מעתיק הר"ש (פ"ו מ"ב) בשם "תניא בתוספתא ובירושלמי". ולפי גירסא זו משנתנו<sup class="footnote-marker">23</sup><i class="footnote">פ"ו מ"ב: העומר שהוא סמוך לגפה וכו' ב"ש אומרים <b>אינו</b> שכחה ובית הלל אומרים שכחה. כ"ה הגירסא שלפנינו, וכן היתה הגירסא לפני הירושלמי, עיין מ"ש הרי"ן אפשטין בתרביץ ש"ו (תרצ"ה), עמ' 52 ואילך.</i> כר' יהושע. אבל בירושלמי הנ"ל מוסיף: בית שמאי אומרים שכחה ובית הלל אומרים אינו שכחה,<sup class="footnote-marker">24</sup><i class="footnote">וכ"ה גם בכי"ל ובכי"ר. ובריבמ"ץ שבדפוסים מקוצר ע"י "וכו'" (והרש"ס הגיה ע"פ המשנה). ואין ספק שזו היא הגירסא הנכונה בירושלמי. ולפי ברייתא זו סבר ר' יהושע שב"ש לחומרא וב"ה לקולא, עיין מ"ש הרי"ן אפשטין הנ"ל, עמ' 53, דברים נכוחים וישרים.</i> ולפ"ז משנתנו היא שלא כר' יהושע. ועיין להלן. אבל הר"ש שלא היה לפניו סיום זה בירושלמי פירש שמשנתנו היא כר' יהושע, וכן פירש הרא"ש. אבל בריבמ"ץ לא פירש כלום, אלא בסוף מ"ד העיר שמשנה ג' היא כר' יהושע, ומוכח קצת שהיתה לפניו הגירסא בירושלמי כמו שהיא לפנינו, בכי"ל ובכי"ר. 
<small>16.</small> <b>מודים באילו שאין שכחה. </b>כ"ה בכל נוסחאות התוספתא, וכ"ה בתוספתא כת"י פ"מ (עיין במה"פ בירושלמי סד"ה וקשיא) ובפי' רבינו הלל שנביא להלן. אבל בירושלמי: שהוא שכחה. וכן מעתיק בריבמ"ץ (פ"ו מ"ב, ומלשונו משמע שהעתיק מן הירושלמי), וכן בר"ש (שם) בשם "תניא בתוספתא ובירושלמי".<sup class="footnote-marker">25</sup><i class="footnote">בכי"ר של הירושלמי נשמטה שורה.</i> ברם בפיה"מ להר"מ כתב על משנתנו (פ"ו מ"ב): וכבר בארו בתלמוד שהם לא נחלקו בנראה מן המשנה הזאת <b>שאינו</b> שכחה (כלומר, בעומר הסמוך לגפה וכו' כולם מודים שאינה שכחה), אבל נחלקו כשיקח העומר להוליכו <b>במדינה</b> ונתנו באחד מן המקומות הנזכרים ושכח אותו, שב"ש אומ' אחר שלקחו זכה בו. ולהלן במ"ג כתב: ומה שאמרו (כלומר, במ"ג) שאינו שכחה כשלא שכחוה סמוך לגפה ולגדיש, כאשר בארנו במה שהקדמנו. ובעדיות (פ"ד מ"ד: העומר שהוא סמוך לגפה וכו') כתב: וכבר באר התלמוד שמחלקתם היא כשלקח העומר לצאת אותו <b>לעיר</b> (כ"ה בד"נ), אחר כן נתנו בצד אלה הנזכרים ושכחו לשם, ב"ש אומרים הואיל ולקחו זכה בו וכו', אבל אם לא לקחו כל עיקר, אין מחלוקת <b>שאינה</b> שכחה.<br>הרי לך ברור שהר"מ גרס בירושלמי כמו שהוא לפנינו בתוספתא, ופירש שאם העומר היה מלכתחילה אצל הגפה והגדיש, כ"ע מודים שאינו שכחה, אבל אם לקחו (אפילו להוליכו לעיר, עיין להלן) והניחו בצד הגדיש וכו', בזה נחלקו ב"ש וב"ה. ולפירוש זה כיון הרא"ש (פי שנים, ו' ע"ד): ור"מ ז"ל תפיש ליה שטה אחרת, דיותר הוה שכחה כשהניחו בצד הגפה או בצד הגדר. וטעם דבריו לא נתברר לי.<sup class="footnote-marker">26</sup><i class="footnote">ועיין בפי' הרז"ף לירושלמי פיאה (באור הארוך פ"א ע"א, ד"ה ועל). וכל דבריו שם צריכים תיקון. הוא לא הרגיש שלהר"מ היתה גירסא אחרת בירושלמי; העתיק את דברי הרא"ש בנוסח משובש ותקנם לנכון כפי שהם בפי שנים הנ"ל; העתיק מן הר"מ פ"ה ממתנ"ע ה"ג נוסחא שאינה קיימת ("אינו שכחה" במקום "הרי זו שכחה"), והעיר שלה כיוון הרא"ש.</i><br>ולפ"ז מותר להסיק בלי שום פקפוק שאין כאן ט"ס בנוסח הר"מ,<sup class="footnote-marker">27</sup><i class="footnote">ולא כמו שהחליט רח"ש הורוביץ בבאורו לספרי (הובא בהערות ר"א פינקלשטין לספרי עמ' 300 הע' 4): "וכל המפרשים טעו כאן בפי' הרמב"ם לפי שהיתה להם נוסחא מוטעת".</i> אלא יש לפנינו נוסחא מדוייקת של פיה"מ מהדורא קמא. ומכיוון שאנו יודעים שהר"מ סמך במהדו"ק שלו על פירושי הגאונים ביחוד,<sup class="footnote-marker">28</sup><i class="footnote">עיין מ"ש במבואי לה' הירושלמי להר"מ, עמ' י"ג ואילך.</i> הרי מסתבר שאף כאן שאב מפירוש עתיק. וכן כותב רבינו הלל בפירושו לספרי כי תצא (פ"ג ע"א): והכי תני התם בתוספ' פאה, על העומר שהחזיק בו להוליכו לעיר ונתנו בצד גפה או בצד גדר הוא דפליגי, אבל אי לא בצד גדר או בצד גפה מודים <b>שאינו שכחה</b>. והוא ממש כפירוש הר"מ במ"ג הנ"ל. ומסתבר ששניהם שאבו מאותו פירוש קדמון.<br>ובאמת לא היתה לרבינו דרך אחרת לבאר את המשנה אלא בשיטה זו לפי גירסתו בירושלמי. שהרי לפי גירסתו (שהיא גם גירסת ההוצאות שלנו, כי"ל וכי"ר) בדברי ר' יהושע בירושלמי, משנה ב' אינה כר' יהושע (עיין לעיל הע' 23, ומ"ש שם בפנים), ולפי פשוטה אף כר' אליעזר אינה, ומשנה ג' אינה כר' אליעזר (ושיטת ר' יהושע לא שמענו בה). ולפיכך חידש ואמר, שאם העומר הוא מלכתחילה אצל דבר מסויים, כ"ע מודי שאינו שכחה,<sup class="footnote-marker">29</sup><i class="footnote">כמו מחובר אצל מחובר, עיין בירושלמי שם ובריש ה"ב שם. וסבר שיש שם תירוץ אף על הקושיא הראשונה. וכע"ז פירש בפאת השלחן סי' ט' ס"ק ג' אות ז'.</i> מפני שבעצם מהותם אין בדברים הללו שכחה (עיין פ"ז מ"א, ובפיה"מ שם). וכן אם נטל את העומר להוליכו לעיר, הרי כבר עקר אותו מן השדה, והוי ליה כאילו הוליכו לעיר, ואין שכחה אלא כשהעומר הוא בשדהו. אבל אם נטל את העומר להוליכו לעיר, ואח"כ הניחו על יד דבר מסויים כדי שלא ישכחנו, הרי זו שכחה לדעת ב"ה, מפני שבאו מעשיו והוכיחו על מחשבתו שלא היתה כוונתו להוליכו לעיר, אלא להטיל סימן על העומר שלא ישכחנו,<sup class="footnote-marker">30</sup><i class="footnote">ועיין בפאת השלחן הנ"ל מ"ש בשם ר"א אזכרי.</i> ואין רשות לבעה"ב לעשות כן.<sup class="footnote-marker">31</sup><i class="footnote">עיין מ"ש להלן שו' 17–18, ד"ה מפני שזכה בו.</i> ולפיכך פירש שמשנה ב' עוסקת בעומר שעקר אותו על מנת להוליכו <b>לעיר</b>,<sup class="footnote-marker">32</sup><i class="footnote">בירושלמי גורס בדברי ר' אליעזר: ועל מה נחלקו, על העומר שנטלו ונתנו בצד הגפה וכו' (וכ"ה בכי"ר ובריבמ"ץ), ולא נזכר שם כלל שנטלו על מנת להוליכו לעיר. אבל בתוספתא להלן מפורש בכל הנוסחאות: על העומר שהחזיקו בו <b>להוליכו לעיר</b> וכו'. ומכיוון שלפני הר"מ היתה גירסת הירושלמי בתחילת דברי ר' אליעזר כגי' התוספתא ("אינו שכחה"), הרי באה גם הסיפא והוכיחה על הירושלמי שנטלו פירושו נטילה ע"מ להוליכו לעיר (ועיין לשון הירושלמי בה"ג בפיסקא מן הברייתא שלהלן). וכן, כנראה, הבין גם הר"ש שהביא בשם "תניא בתוספתא ובירושלמי": על העומד שהחזיק בו <b>להוליכו לעיר</b>, והעתיק את לשון התוספתא, וסבר שאין בין שני המקורות אלא שינוי בלשון ולא בעניין. וכן בפירוש הרש"ס שם (י"ב ע"ב): על העומר שנטלו. שהחזיק בו להוליכו לעיר. והכי איתא בתוספתא. ועיין מ"ש להלן.</i> ואח"כ הניחו ע"י הגפה, ובזה היא מחלוקת ב"ש וב"ה, וכשיטת ר' אליעזר ור"א בן עזריה להלן. אבל משנה ג' עוסקת בעומר שעקרו ע"מ להוליכו לעיר ולא הניח אותו על יד דבר מסויים, ובה כ"ע מודי שאינו שכחה.<sup class="footnote-marker">33</sup><i class="footnote">ועיין מה שהאריכו בזה בשדה יהושע ובמה"פ במקומו, בתיו"ט למשנתנו, במל"מ פ"ה מה' מתנ"ע ה"ג ובפאת השלחן סי' ט' אות ז' הנ"ל.</i><br>אבל בפיה"מ להר"מ מהדורא בתרא חזר בו רבינו וכתב (הוצ' הרצאג עמ' 27): וכבר בארו בגמרא שהם לא נחלקו כנראה מן המשנה הזאת <b>שהיא</b> שכחה ("אנה שכחה"),<sup class="footnote-marker">34</sup><i class="footnote">וכ"ה בכמה כתי"י שבדקתי. ועיין בהערות למשנת פאה, הוצ' מכון הערי פישעל, עמ' 60. וכן בהגר"נ: <b>שהיא שכחה</b>. וכן בפיה"מ כת"י לעדיות.</i> אבל נחלקו כשיקח העומר להוליכו <b>ממקום למקום</b><sup class="footnote-marker">35</sup><i class="footnote">וכ"ה בהגר"נ ובשאר כתה"י. ונראה שרבינו נוכח אח"כ שבתוספתא יש מסורת אחרת בדברי ר' אליעזר (כלומר בתוספתא "שאינה שכחה", ובירושלמי "שהיא שכחה"), ולפיכך אין צורך לפרש את הסיפא בירושלמי ע"פ התוספתא להלן, ובאר "העומר שנטלו" שנטלו ממקום למקום, ואפילו אם הניחו ע"י הגפה סוברים ב"ה שהוא שכחה, אבל אם נטלו ע"מ להוליכו לעיר כ"ע מודי שאינו שכחה, מפני שכבר זכה בו, ומשנה ג' היא כר' אליעזר, ואפשר שאף ר' יהושע יודה בה.</i> ונתנו וכו'. ובמ"ג כתב (בכתי"י הנ"ל): ומח שאמר ומודים שאינו שכוח, <b>ואפילו לא</b> שכחה סמוך לגפה וכו'. וכ"ז מתאים לחיבורו בפ"ה מה' מתנ"ע ה"ג,<sup class="footnote-marker">36</sup><i class="footnote">כגי' ההוצאות שלנו, וכ"ה בכתה"י ובר"מ ד"ו רפ"ד, אבל בד"ק ישנה טעות הדפוס ("אפי' " במקום "אבל"), וכבר תקנה לנכון במל"מ שם.</i> ופסק כר' אליעזר לפי הנוסח שלנו בירושלמי. ולפי דרכנו למדנו שהיו לפני הר"מ נוסחאות אחרות בירושלמי בשעה שכתב את פיה"מ מהדו"ק, אבל תיקן את דבריו במהדו"ב ובחיבורו לפי ירושלמי בנוסח יותר מתוקן שהגיע לידו אח"כ.
<small>16-17.</small> <b>על העומר שהחזיק בו להוליכו לעיר וכו'. </b>וכ"ה בכל נוסחאות התוספתא, וכן מעתיק ברא"ש פ"ו מ"ב. אבל בירושלמי (פ"ו ה"ב): על העומר שנטלו. ועיין מ"ש ע"ז לעיל הע' 32 והע' 35. 
<small>17.</small> <b>ונתנו בצד גדר. </b>בכי"ע: בצד הגפה ובצד הגדר. ובד ובפי' רבינו הלל הנ"ל: בצד גפה או בצד גדר, וכן בפי' הרא"ש הנ"ל: <b>והניחו</b> בצד הגפה או בצד הגדר. ובירושלמי הנ"ל: "ונתנו בצד הגפה, בצד הגדיש, בצד הבקר, בצד הכלים", ותפסו לשון המשנה.<sup class="footnote-marker">37</sup><i class="footnote">אמנם במשנה כי"מ: ולגדר במקום "ולגדיש", אבל זהו שיבוש ומתנגד לכל הנוסחאות, וכן מוכח מכל הסוגיא שבירושלמי. וכן לעיל בדברי ר' יהושע: לגפא ולגדיש.</i> וכלשון שלפנינו גם בב"מ פ"ב מ"ג: מצא אחר הגפה או אחר הגדר. וכן בכלאים פ"ב מ"ח: ולגפה ולדרך ולגדר וכו'. וכן במדרש קה"ר פ"ט, י"ז: נמנו אחר הגפה ואחר הגדר. וכן בדברים רבה כי"מ (עיין בהוצ' ליברמן עמ' 5 הע' 6): ולא אחורי הגפה ולא אחורי הגדר. ופירש"י (ב"מ כ"ה ב'): גפה סתימת כותל של עץ או של קנים. גדר של אבנים. ועיין בתיו"ט למשנתנו. 
<small>17-18.</small> <b>מפני שזכה בו. </b>פירש"י (סוטה מ"ה א' בברייתא שלהלן): דבעינן שכוח מעיקרו. וברמב"ן (ב"מ י"א א' סד"ה היה): כיון דיהיב דעתיה להכניסו עמו והגביהו כדי שלא ישכחנו, כמי שנכנס לכלל שכחה וזוכה בו. אבל מדברי הר"מ מפיה"מ מהדו"ק<sup class="footnote-marker">38</sup><i class="footnote">עיין מ"ש בפנים לשו' 16 ד"ה ובאמת.</i> למדנו שהפירוש הוא שמכיון שעקר אותו משאר העומרים שבשדה הוי ליה כאילו הוליכו לעיר, ואין שכחה אלא בשדה, וכן פירש מדעתו גם המעיר לחי' הרמב"ן הנ"ל. וממילא אם יעשה כן בכוונה כדי שלא ישכחנו אין מעשיו מועילים, אבל דעת הריטב"א בב"מ שם אינו כן, עיין בהערה לחי' הרמב"ן הנ"ל. 

Halakhah 3

<small>19.</small> <b>העומר שהחזיק בו וכו'. </b>ר"ש ורא"ש פ"ו מ"ג. 
<small>21.</small> <b>ר' שמעון או' שניהם וכו'. </b>כ"ה בכל נוסחאות התוספתא, וכן מעתיקים בר"ש ורא"ש הנ"ל, וכ"ה בירושלמי הנ"ל גם בכי"ל ובכי"ר. אבל בבבלי: ר' שמעון בן יהודה בשם ר' שמעון וכו'. וכ"ה בירושלמי בנוסח ר"ש סיריליאו (ואולי תיקן ע"פ הבבלי, כדרכו). 
<b>התחתון מפני שמכוסה. </b>ופירשו בירושלמי הנ"ל דווקא בזוכר את העליון. ועיין בהשגות הראב"ד פ"ה מה' מתנ"ע ה"ד, ובר"מ ובכ"מ שם. 
<small>22.</small> <b>והעליון מפני שזכה בו. </b>וכ"ה בכל נוסחאות התוספתא והירושלמי, וכן מעתיקים הראשונים הנ"ל. וברדב"ז על הר"מ הנ"ל: מפני שהחזיק בו. ובבבלי סוטה הנ"ל: מפני שהוא צף, ופירשו בגמ' שם כיון דאחזיק ביה זכה ביה והרי הוא כצף, כאילו הוא מחזיק בו ומונח בידו. 

Halakhah 4

<b>שדה שעמריה מעורבין וכו'. </b>בד ובכי"ע שעמריה מעורבבין, וכ"ה בר"ש פ"ו מ"ד, וכ"ה בירושלמי פ"ו סה"ג. וכן ברמב"ם פ"ה מה' מתנ"ע ה"ז: שדה שעומריה<sup class="footnote-marker">39</sup><i class="footnote">כ"ה בכי"י ובד"ו רפ"ד ובמהרי"ק וברדב"ז. אבל בד"ק ובהוצאות החדשות: שני עמרים.</i> מעורבבין ושכח אחד מהן וכו'. ובירושלמי מביא ברייתא זו כפירוש למשנתנו שם: זה הכלל כל שהוא בבל תשוב שכחה וכו'. וכלל זה מבואר בעצמו בעומרים העשויים שורות שורות (עיי"ש בירושלמי לעיל ובר"מ הנ"ל ה"ו), והוסיפו כאן שנוהג אף בעומרים שאינם עשויין שורות שורות, כגון שעומרים אחדים מונחים לאורך השדה ואחרים לרוחב השדה, ונוגעים זה בזה. וכן מבואר בירושלמי:<sup class="footnote-marker">40</sup><i class="footnote">לפנינו הוא ברה"ד, וצריך למחוק את ציון ההלכה שם, והדברים הולכים על הברייתא שלנו. ועיין מ"ש הרא"ף בשם מהר"מ כת"י ובבאור הגר"א שם.</i> ר' בון בר חייא בשם ר' יוחנן עשאן כמין גם, כלומר כמין דלי"ת שלנו. ולפ"ז אפילו נטל כמה עמרים מצד אחד ושייר עומר בסוף, אינו שכחה כל זמן שעומר אחר המונח לרוחב השדה נוגע בו בקצהו (עיין לשון הר"מ בפ"ה מה' מתנ"ע הי"א מהברייתא שלהלן). ואינה שכחה אלא דווקא אם יטול כל סביבותיו. ועיין בפאת השלחן סי' ט' ס"ק ז' אות י"ז, מ"ש בפירוש דברי הגר"א, ואם הלכה היא נקבל. 
<b>ועימר ושכח וכו'. </b>כ"ה גם בכי"ע ובר"ש הנ"ל (ובד בט"ס: ועומד, וצ"ל כלפנינו). ובירושלמי חסרה המלה "ועימר", אבל הגירסא שלנו נכונה, ופירושה הסיר את העומרים (כמו דשן, להסיר את הדשן וכדומה), וכן בבבלי שבת קכ"ז א': ועימר רבי כל השדה כולה וכו'. ושם אין דרך אחרת לפרש אלא כפירש"י: ועימר. פינה את העומרים. וכן בירושלמי פ"ה (ה"ב י"ח ע"ד, ובמקבילה בפ"ו ה"ג): עימר את הראשון ואת השני ואת השלישי ושכח את הרביעי וכו', פירושו שפינה את העומר הראשון וכו'. וכן בסיפא להלן: ועימר אחד מהן לצפון ולדרום פירושו שהיה מפנה את העומרים לגורן מצפון השורה לדרומה (עיין לשון הר"מ בפ"ה מה' מתנ"ע הי"א). וכן להלן בה"ח: המעמר מפני דלוקה וכו' פירושו, המפנה את העמרים; וכן במשנה ספ"ה: המעמר לגדיש פירושו המפנה לגדיש. וכן להלן שם: המעמר למקום שהוא גמר מלאכה, פירושו המפנה וכו', עיין ר"מ פ"ה מה' מתנ"ע הי"ב. ועיין מ"ש להלן בסמוך. 
<small>23.</small> <b>עד שיעמר כל סביביו. </b>בר"ש הנ"ל: עד שיגמור כל סביביו, וט"ס הוא וצ"ל: שיעמיר וכו', כלומר עד שיפנה וכו', עיין מ"ש לעיל בסמוך. ובירושלמי: עד שיטול וכו', והיא היא. 
<b>העומר שכנגדו מוכיח כיצד וכו'. </b>בפ"ו מ"ג: ראשי שורות העומר שכנגדו מוכיח. העומר שהחזיק בו להוליכו אל העיר ושכחו מודים שאינו שכחה. ורבו הפירושים במשנה זו.<sup class="footnote-marker">41</sup><i class="footnote">עיין ברימב"ץ, רבינו הלל לספרי כי תצא, פ"ב ע"ד ואילך, ר"ש, ר"מ פ"ה מתנ"ע הי"א ובהשגות שם. ועיין בתיו"ט, במלא"ש בשם ר"א אזכרי ובשם מהר"ש סיריליאו מהדו"ק ומהדו"ב ובפאת השלחן סי' ט' ס"ק י"ב.</i> ולפי פשוטה נראה כשיטת המפרשים שיש לפנינו במשנה ג' דברים, ובכולם מודים ב"ש וב"ה שאינן שכחה מפני שאינם בבל תשוב (או מפני שעדיין עתיד לחזור, או מפני שכבר זכה בו), עיין ספרי תצא פי' רפ"ג, עמ' 300. ומשנה ד' מבארת ראשי שורות בשכחת קציר, והתוספתא מוסיפה ראשי שורות בשכחת עמרים (עיין ירושלמי רה"ג, ואח"כ מביא התלמוד את הברייתא שלנו). ומלשון התוספתא אין הוכחה אם ראשי שורות והעומר שכנגדו הם היינו הך, או שהם שני דברים. ועיין בריבמ"ץ פ"ו מ"ד ומ"ש בפאת השלחן סי' ט' הנ"ל אות ל"א ואות ל"ב. 
<small>24.</small> <b>עשר שדות וכו'. </b>בד, בכי"ע, ברבינו הלל (לספרי כי תצא, פ"ג ע"א) ובר"ש (פ"ו מ"ד) לנכון: עשר <b>שורות</b>. וכ"ה בירושלמי הנ"ל. 
<b>ועימר אחד מהן. </b>צ"ל: אחת מהן, כמו שהוא בירושלמי הנ"ל בנוסח הר"ש סיריליאו. 
<small>24-25.</small> <b>ושכח אין שכחה. </b>וכ"ה בד, ברבינו הלל הנ"ל ובירושלמי. אבל בכי"ע בטעות: הרי זה שכחה. וכן בר"ש הנ"ל: הרי זה <b>אין</b> שכחה גרסינן בירושלמי, ובתוספתא כתב <b>הרי זה שכחה</b>, וטעות סופר הוא. 

Halakhah 5

<small>25.</small> <b>שתי כריכות המובדלות זו מזו וכו'. </b>ריבמ"ץ ור"ש פ"ו סמ"ו, ר"מ פ"ה מה' מתנ"ע הי"ד. וברדב"ז שם: והכריכות הם אגודות קטנות מהעומרים,<sup class="footnote-marker">42</sup><i class="footnote">עיין בפי' הרא"ש ספ"ו. ועיין רש"י ב"מ כ"א א' ד"ה כריכות, שם כ"ב ב' ד"ה והאלומות.</i> ודוקא כשהן מובדלות שלשה אינן שכחה, ואם הן מחוברות הרי הן כריכה אחת או עומר אחד והוי שכחה. ועיין במה"פ פ"ו רה"ד ד"ה עשאן, אבל הנכון הוא כפי' הרדב"ז. 
<small>26.</small> <b>שני עמרין וכו'. </b>ר"ש ור"מ הנ"ל, ריבמ"ץ פ"ו מ"ה, ועיין במשנה שם ובספרי תצא פי' רפ"ג, עמ' 299. 
<small>26-27.</small> <b>שלשה אין שכחה. </b>וכן בכי"ע: ושלשה אין שכחה. ועדות צוקרמנדל בשנו"ס אינה מדוייקת. 
<small>27.</small> <b>שתי גפנים המובדלות זו מזו וכו'. </b>בר"מ הנ"ל הט"ז: שתי גפנים <b>וכן בשאר האילנות</b> שנים המובדלין זה מזה שכחה וכו'. וברדב"ז שם: ולפעמים יצאו שתי גפנים מגזע אחד וכו'. וכוונתו שבמקרה זה נחשבות שתיהן כאחת, ואפילו שלש לא הוי שכחה. ומכאן ברור ששכחה נוהגת גם באילנות שלמים, כשיטת הר"מ שם בהכ"ב, ועיי"ש בהשגות וברדב"ז ובכ"מ. ובמהרי"ק שם: והנה עיקר הדין נתבאר בתוספתא שני גפנים שכחה שלשה אינם שכחה, וכבר כתבה רבינו ולא השיגו שום דבר, אלא נראה שכוונת הר"מ ז"ל וכו'. ולפלא על הרדב"ז ומרן שלא הרגישו בזה. ועיין גם במלא"ש פ"ו מ"ה ד"ה והחרובין. 
<b>שני גרגרין פרט וכו'. </b>משנה פ"ו מ"ה, ועיין ראב"ד לתו"כ קדושים פ"ג ה"ב, פ"ח ע"א. 
<small>28.</small> <b>שתי שבלין המוטלות כדרכן לקט. </b>וכן בפי' ר"ש סיריליאו למשנתנו: שתי שבלין לקט. בתוספתא קתני <b>המוטלין</b> כדרכן.<sup class="footnote-marker">43</sup><i class="footnote">וממנו העתיק במלא"ש למשנתנו.</i> אבל בד: המובדלות כדרכן וכו'. ובכי"ע: המובדלות <b>זו מזו</b> כדרכן.<br>ובפירושה נראה שאין לקט אלא אם נקצרו שתי השבלים כדרכן, והמגל חתך את כל אחת לחוד, אבל אם חתך מלמטה, ואח"כ נפרדו השבלים, כאחת חשבינן להו. (ע"פ שירי מנחה). ועיין ירוש' פ"ו סה"ד, י"ט ע"ג, ובפי' ר"ש סיריליאו שם.<br>ואם גי' כי"ו והרש"ס נכונה צריך לפרש, שאם השבלים מוטלות ומונחות כדרכן (עיין להלן מנחות פ"י סהל"א, ובמשנה שם, ובבבלי שם ע"ב א', ובר"ג שם ד"ה צבתים) אין ג' שבלים לקט, מפני שמוכח שכלן נשרו בקצירה אחת, ואינן לקט, אבל אם היו מובדלות אפילו ג' לקט מפני שלא נשרו מקצירה אחת. ואפשר שמוטלות כדרכן פירושו כדרך הלקט, עיין מ"ש להלן בהערה 45.
<small>28-29.</small> <b>אילו דברי בית הלל. </b>במשנה מוסיף: ועל כולן בש"א שלשה לעניים וארבעה לבעה"ב. ועיין בירושלמי בסוגיין. אבל בכי"ע כאן: אילו דברי בית שמאי. ושמא אין זה שיבוש. עיין פ"ו מ"א ומ"ש הרי"ן אפשטין בתרביץ ש"ו עמ' 52. אבל בירושלמי שם: שהוא יכול לחולקו ולעשותו שורה כב"ש. 
<small>30.</small> <b>כגון התבואה והכרם אין מצטרפין וכו'. </b>וכ"ה בריבמ"ץ ובר"ש פ"ו מ"ט. ובמשנה שם: סאה תבואה עקורה וסאה שאינה עקורה, וכן באילן וכו' אינן מצטרפין. ר' יוסי אומר אם באת רשות העני באמצע אינן מצטרפין וכו'. ופירש ר"ש סיריליאו שר' יוסי חולק על "וכן באילן", וסובר שדווקא בתבואה ובכרם אין מצטרפין התלוש והמחובר, מפני שרשות העני <b>ראויה</b> לבוא בנתים, אבל באילן מצטרפין. והטעם הוא מפני שתבואה ראויה להוציא לקט, והכרם ראוי להוציא פרט, אבל בשאר אילנות שאין בהם פרט מצטרפין. ופירש בריבמ"ץ הנ"ל: ופאה (כלומר, שאינה מועילה כאן) בסוף הויא, ואנן בעינן שתבוא רשות לעני בין סאה לסאה.<br>ובירושלמי (ה"ח, י"ח ע"ד): מה עד שתבוא ממש, או אפילו נראית להביא? נשמעינה מן הדא כגון התבואה והכרם.<sup class="footnote-marker">44</sup><i class="footnote">כ"ה בר"ש הנ"ל ובכי"ס שם. ולפנינו בט"ס: תבואה שבכרם.</i> וכרם לא על אתר הוא.<sup class="footnote-marker">45</sup><i class="footnote">כלומר, שדרך עניים ליטול את הפרט לאלתר, וכן בירושלמי פ"ח ה"א, כ' ע"ד: בפרט ובעוללות וכו' על ידי שהן חביבין הן באין על אתר. ולא עוד אלא שלקט הבא מחמת נשירה מן המגל ניכר הוא, מפני שאינו נופל יחד עם הקציר (ועיין מ"ש לעיל פ"ב הט"ו), אבל הפרט שנופל מן הדלית מתגלגל לשאר הענבים, ומשום כך מסתכלים העניים בבצירה, ונוטלים את הפרט מיד.</i> הדא אמרה אפילו נראית לבוא. כלומר שאין דרך פרט להיות מונח בין המחובר ובין התלוש, מפני שהעניים נוטלים אותו מיד, לפני שהספיק בעה"ב לשכוח את התלוש. ור' יוסי אומר שאינן מצטרפין מפני שהגפן ראויה להוציא פרט. ומפיה"מ להר"מ נראה שלא כהירושלמי, אלא שלר' יוסי צריך שתבוא שם רשות העני ממש. ועיין בפירוש הרא"ש במשנתנו מ"ש בבאור הירושלמי ומ"ש בתוס' אנשי שם.
<small>32.</small> <b>בזמן שלא ניטלה מבנתים וכו'. </b>ופירשו הר"ש והרא"ש (פ"ו מ"ח) שלא ניטלה בין שכחה לזכירה. וכוונתם שהתוספתא משמיעה לנו ש"מצילה" אין פירושה שהקמה מבטלת את השכחה וזכה בעה"ב בעומר, ושוב אין לו שכחה, אלא כל זמן שלא קצר כל סביבות העומר אינו נכנס לתורת שכחה כלל, והוי ליה כאילו לא שכח אותו כלל. וממילא אם נטל אח"כ את הקמה חל עליו דין שכחה. ועיין ירוש' פ"ה ה"ב, י"ח ע"ד, ופ"ו ה"ה, י"ט ע"ד.<br>ובמה"פ (ה"ז ד"ה הקמה) פירש שאימתי קמה מצלת את העומר דווקא כשהעומר מוקף וסמוך לקמה, אבל אם נטל מקצת מן הקמה בצד העומר, אין הקמה מצילתו, עיי"ש.
<b>הא אם ניטלה וכו'. </b>בכי"ע: הא <b>אין</b> ניטלה וכו'. והיא היא, עיין ר"ן נדרים ל"א א', ועיין להלן דמאי ספ"ב, הע' 46. 
<small>33.</small> <b>מצלת על שלו וכו'. </b>וכ"ה בכל נוסחאות התוספתא, ובירושלמי (פ"ו ה"ז) בכל מקום בברייתא "את" במקום "על", אבל בכי"ר שם כסיגנון התוספתא (על). 
<small>34.</small> <b>דברי ר' מאיר. </b>בירושלמי הנ"ל: דברי רבי. ובכי"ס שם: דברי ר' מאיר. 
<b>אין מצלת אלא על שלו וכו'. </b>ירושלמי הנ"ל. ר"מ פ"ה מה' מתנ"ע הכ"א. 

Halakhah 6

<small>36.</small> <b>מה אם קמה שהורע כח עני בה וכו'. </b>וכ"ה בכל נוסחאות התוספתא, וכן היה גם לפני הר"ש (פ"ו מ"ח) שהעיר: בכל הספרים כתובה היא בשיבוש. וכן כנראה היה גם בכת"י פ"מ (עיין במה"פ פ"ו ה"ו ד"ה תני). אבל אין לפרש נוסח זה אלא בדוחק רב, והר"ש תיקן ע"פ הירושלמי (פ"ו ה"ז): מה אם קמה שיפה כח העני בה וכו'. וק"ו זה גם בספרי תצא פי' רפ"ג, עמ' 299.<br>אבל לפי האותיות נ"ל יותר להגיה: "מה אם קמה שהורע כח [ב]עב"י<sup class="footnote-marker">46</sup><i class="footnote">ונשמטה הבי"ת מן התיבה בעב"י (=בעל הבית), ונשארו עב"י, עני. ועיין להלן בסוף הברייתא.</i> (שהרי יש לו לעני בה לקט ופאה) בה", מ"מ מצלת בשבילו, ק"ו לעומר וכו'.
<small>37.</small> <b>עומר שייפה כח עני וכו'. </b>צ"ל: "כח [ב]עב"י" (שהרי אין לעני בו לא לקט ולא פאה) ק"ו שיציל בשבילו. 
<b>אמ' לו ר'. </b>בד: <b>אמר</b> לו רבי. וכ"ה בירושלמי ובר"ש הנ"ל. והנכון כלפנינו, וכן מפורש בכי"ע: אמרו לו ר'. וגם בירושלמי כי"ר: א"ל (ובהכפלה שם: אמ' לו). והחכמים הם שהשיבו לו לרשב"ג על הק"ו. 
<small>38.</small> <b>שהרי ייפה כח עני בו. </b>גם כאן צ"ל: שהרי יפה כח [ב]עב"י בו, כלומר ולפיכך מצילו בשבילו. 
<small>38-39.</small> <b>את הקמה שהרי ייפה כח עני בה. </b>כאן נשתמרה לנו הגירסא הנכונה של הברייתא, והחכמים השתמשו בסגנון אחר, ולא הקבילו "הורע" ל"ייפה", אלא בעה"ב לעני, ואמרו שבעומר יפה כח בעה"ב ובקמה יפה כח העני. 

Halakhah 7

<small>40-41.</small> <b>העומר שיש בו סאתים ושכחו אין זו שכחה עד שיהא בו סאתים. </b>הנכון הוא בכי"ע: והעומר <b>שאין</b> בו סאתים ושכחו <b>הרי זה</b> שכחה עד שיהא בו סאתים, כלומר, אבל בקמה אפילו אין בה סאתים אלא שהיא ראויה לעשות סאתים הרי אין זו שכחה, כמפורש במשנה (פ"ו מ"ז). וכע"ז הגיה הגר"א מדעתו.<sup class="footnote-marker">47</sup><i class="footnote">והגר"א בבאורו הארוך (פ"ו מ"ז) פסק שבעומד מספיק סאתים עם התבן והקש, מה שאין כן בקמה שאנו משערים בה בתבואה גרידא. ולכאורה קשה למה לא מנתה התוספתא לעיל יופי כוח זה לעני בקמה מבעומר. ולא עוד אלא שהרי מוכח מבבלי ב"מ (פ' ב', עיי"ש ברש"י ד"ה קב) שמשא אדם בינוני הוא חמש סאין ואיך ממעטינן עומר בן ב' סאין (ספרי כי תצא פי' רפ"ג, עמ' 300) מלא תשוב לקחתו, שאינו יכול ליקחו כולו כאחד (עיין בחי' מהרי"ח למשנתנו פ"ו מ"ו). וכן מפורש בספרי (הנ"ל): וכמה יהיה בו (כלומר, בעומר), שיערו חכמים <b>בעושה</b> סאתים. אמנם הגר"א הגיה שם: בפחות מסאתים. אבל הגירסא שלנו מקויימת ע"י כל כתה"י, וכן מעתיקים משם בריבמ"ץ ובר"ש (פאה פ"ו מ"ו). ובפי' הרש"ס למכילתין (י"ג ע"א) מעתיק בשם הספרי: וכמה יהיה בו <b>ולא יהא שכחה</b> שיערו חכמים בעושה סאתים, ואעפ"י שקרוב לוודאי שהמלים "ולא יהא שכחה" הן הוספת הרש"ס, אבל כן הוא בוודאי הפירוש הנכון בספרי, ומוכח שאף בעומר צריך <b>שיעשה</b> סאתים, כלומר שתהא בו סאתים תבואה. ועיין בירוש' פ"ו ה"ו, י"ט ע"ג. וצ"ע.</i> ועיין במה"פ פ"ו ה"ו ד"ה ובלבד שהעתיק כאן מנוסח הדפוסים, ופירושו דחוק. 

Halakhah 8

<small>41.</small> <b>החותך כריכות ועתיד לעמרן וכו'. </b>וכ"ה בריבמ"ץ ספ"ה. ובר"ש שם: כדתנן בתוספתא האוגד כריכות וכו'. אבל כנראה שהוא ט"ס, שהרי בפ"ו מ"י כתב: ולכך חשיב ליה בתוספתא בהדי חותך כריכות וכו', כדפרשינן בסוף פ"ה. ועיין להלן. 
<small>41-42.</small> <b>וכן אגודי השום ואגודות השום והבצלים וכו'. </b>בכי"ע: וכן אוגורי השום ואגודות השום וכו'. ובד: וכן אגידי השום והבצלין וכו'. ובמשנתנו (פ"ו מ"י): תבואה שנתנה לשחת או <b>לאלומה</b>, וכן באגודי השום ואגודות השום והבצלים וכו'. ובפיה"מ שם: ואגודי השום הוא השום המחובר חבור הטבע בשרשי צמחיו, ויהיה מהם שורש אחד כולל ראשים רבים, ואגודות השום שיחבוט אותם ביד חביטה קלה קודם שיתקבץ מהם עומרים וכו'. ועיין ר"מ פ"ה מה' מתנ"ע ה"ט ובר"ש ובריבמ"ץ למשנתנו. והטעם כנראה לכולן מפני שעדיין עתיד לעומרן. ועיין מ"ש להלן מעשרות פ"ב הט"ז בהערה. 
<small>42.</small> <b>המעמר מפני דלוקה וכו'. </b>כלומר, המפנה את העמרים (עיין מ"ש לעיל שו' 22 ד"ה ועימר) מפני הדליקה המתקרבת, או מפני אמת המים שעוברת על גדותיה. ובריבמ"ץ (פ"ה מ"ח) פירש שמעמר מפני הדליקה כוונתו מעמר לחררה כלומר, לאפות עוגה, עיי"ש. אבל צ"ע איך פירש את המשך התוספתא. 
<small>43.</small> <b>מפני שעתיד לבחן. </b>וכ"ה בכי"ע (וצוקרמנדל לא העתיק כהוגן). ובד בט"ס: לאבדן. ופירושו שאין כאן שכחה מפני שהוא עתיד לבחן, כלומר לבדוק אם לא שכח מחמת הבהלה. וממש כסגנון זה גם בירושלמי ספ"ו (ובמקבילה בפסחים פ"ד): שנייא היא בעריס שדרכו לבחן, כלומר לפיכך אינה שכחה מפני שעתיד לבדוק.<sup class="footnote-marker">48</sup><i class="footnote">נמצאנו למדים מכאן שבכל מקום שהוא עתיד לבדוק אין כאן שכחה. ובמשנתנו ספ"ו: אם אמר הרי אני קוצר על מנת מה שאני שוכח אני אטול יש לו שכחה. ופירשו בירושלמי שיש לו שכחה, מפני שהוא מתנה על מה שכתוב בתורה. וכבר התקשו במשנה זו גדולי האחרונים (עיין בתוספ' רע"א במקומו ועוד). ובשנות אליהו שם (בפירוש הארוך): פי' דהו"א כיון שאמר מתחילה כן הוי ליה כאילו לא שכח כלל וכו'. ודבריו מתפרשים ע"פ התוספתא כאן שאמרה שבכל מקום שעתיד לבדוק אין כאן שכחה, והייתי אומר שאם אמר מלכתחילה שכל מה שישכח יטול אח"כ, מפני שאחר כל קצירה ועימור ילך ויבדוק אם לא שכח, אין כאן שכחה שהרי הוא עתיד לבחן, ומלמדת אותנו המשנה שאינו יכול לומר כן, משום שהוא מתנה על מה שכתוב בתורה.</i> וכן שם (פ"ז ה"ב, כ' ע"א): מכיון שדרכן ליבחן. וכן בירושלמי גיטין פ"ה ה"ד, מ"ז ע"א: שאין דרכו לבחן וכו' שדרכו לבחן. וכן שם ב"ק ריש פ"ג: ואין דרכו של אדם להיות <b>מבחן</b> (כגי' כי"ר) ברשות הרבים, עיין מ"ש הרי"ן אפשטין בתרביץ ש"ו עמ' 64 בפי' הירושלמי ב"ק, עיי"ש דברים נכוחים. 
<b>מעשה בחסיד אחד וכו'. </b>ילקוט ויקרא סי' תע"ט (קרוב לראשו), ילקוט תצא תתקל"ז (ד"ו רצ"ז סע"ד) בשם התוספתא. מדרש תנאים עמ' 161, ספר המעשיות הוצ' גסטר עמ' 72. 
<small>44.</small> <b>פר לעולה ופר לשלמים. </b>וכ"ה בד. ובכי"ע: פר לעולה ופר לזבחי שלמים. וכ"ה בכל המקורות הנ"ל, ולפי כולם צוה החסיד להקריב פר של הודיות. אבל ברות זוטא (פ"ב, ט"ז, עמ' 51): מעשה בחסיד אחד ששכח עומר בשדה ועשה אותו היום <b>סעודה גדולה</b> ושמח וכו'. 
<small>46.</small> <b>זו שלא לדעתנו. </b>ברות זוטא הנ"ל: אמר מצוה זו באה לידינו שלא <b>בכונה</b><sup class="footnote-marker">49</sup><i class="footnote">כ"ה בתשה"ג אסף ח"ב, ירושלים תרפ"ט, עמ' 249. ולפנינו בטעות: שלא בעונה.</i> נשמח עליה. ופי' בח"ד: שאפילו יחזר אדם אחריה בכל לבבו לקיימה לא תעלה בידו וכו'. ופירוש זה אינו מדוייק, שהרי אין כאן מצוה לשכח אלא המצוה היא לעזוב את השכחה לעניים, וזו היא מצוה ככל המצות. ואעפ"י שמצוה זו לא תזדמן אלא אם שכח מקודם, הרי כמה מצות לא יוכל לקיים אלא אם כן נזדמנו לו תנאים שאינם תלויים בדעתו. ואפילו המצוה הגדולה ביותר, מסירת נפש על קידוש השם, אינה באה לאדם מדעתו, אלא רק אם התנאים שאינם תלויים בו גרמו לכך. ועיין בשפתי חכמים על רש"י תצא כ"ד, י"ט.<br>ולפיכך ברור שלוא היתה מצות שכחה בנתינה או בעזיבה לעניים, הרי מצוה זו כשאר כל המצות, ומקיים את המצוה מרצונו ומדעתו. אבל מצות עשה של שכחה היא מן הפסוק לגר ליתום ולאלמנה יהיה, כלומר, השכחה נעשית מאליה קניין העניים, והעניים זוכים בה לפני שנודע לבעה"ב ששכח, ומתקיימת כל המצוה בלי ידיעתו. וכן פירש ר"א מזרחי (כי תצא כ"ד, י"ט): "פירוש כששכח אותו ועדיין לא ידעו בו הבעלים כבר זכו בו העניים שלא בכוונת הבעלים ושלא מדעתו, ואפילו הכי כתיב למען יברכך וכו' ".<sup class="footnote-marker">50</sup><i class="footnote">ואינו דומה לפאה וללקט שמצותם בעזיבה ולא בנתינה, מפני שבפאה מקיים את המצוה בהפרשה (עיין לעיל פ"ב סה"ז), ובלקט הרי יודע בעה"ב שנשרו השבלים ומקיים את המצוה מדעתו כשעוזב אותן לעניים.</i> ומכאן למד ר"א בן עזריה (עיין להלן) שאפילו אבדה לו לאדם סלע ומצאה העני זכה בעל הבית, שהרי יש כאן מעין מצות שכחה, שאפילו לא ידע בעל הבית כלל שזכו העניים בעומרי השכחה קיים מצוה. ועיין מ"ש בשפתי חכמים הנ"ל.
<small>46-47.</small> <b>שאילו עשינוה ברצון וכו'. </b>ופי' בח"ד לנכון שאילו עשינוה בכוונה אין זו מצות שכחה, אלא צדקה סתם. 
<small>47.</small> <b>אמ' לו הרי הוא או' וכו'. </b>עיין בשנו"ס. ובס' המעשיות הנ"ל: וכן הוא אומ' וכו'. ובמדרש תנאים הנ"ל: וה"א (=והוא אומר) כי תקצר וכו'. ובילקוט הנ"ל: הרי הוא אומר (וחסר "אמ' לו") כי וכו'. 
<small>48.</small> <b>והלא דברים קל וחומר וכו'. </b>בספרי כי תצא סוף פי' רפ"ג, עמ' 300: אמר ר' אלעזר בן עזריה מנין למאבד סלע מתוך ידו, ומצאה עני והלך ונתפרנס בה, מעלה עליו הכתוב כאילו זכה וכו'. וכבר נתבארו הדברים לעיל (שו' 46). ועיין שם פי' רנ"ב, עמ' 279, תו"כ ויקרא פרש' י"ב פ"כ הי"ג, כ"ז ע"א, ומדרש ל"ב מדות, עמ' 57, עיי"ש הגירסא.<sup class="footnote-marker">51</sup><i class="footnote">ועיין בס' מעלות המדות, מעלת הצדקה, ד' קרימונא כ"ד ע"ב. והוא רמז שם (בלי הזכרת המקור) לירוש' ב"מ פ"ב סה"ג, ח' ע"ג, ולרות רבה פ"ה, ט"ו, הוצ' ראם י' ע"א, ולבבלי כתובות ס"ז ב'.</i> ועיין שה"ש זוטא פ"א, ט"ו, הוצ' שכטר (אגדת שה"ש) עמ' 24; הוצ' בובר עמ' 21. 
<small>49.</small> <b>שלא נתכוון לזכות וזכה וכו'. </b>כ"ה בד ובכי"ע. ובכי"ו בטעות: שלא נתכוון לחטוא ולא חטא וכו'. 
<small>49-50.</small> <b>המתכוין לזכות וזכה על אחת כמה וכמה. </b>במדרש תנאים עמ' 161 (לעיל מן הברייתא שלנו): והלא הדברים קל וחומ' מה אם עומר שכחה שהניחו בלא מתכוין הרי הוא מקבל עליו ברכה, קל וחומ', במניחו במתכוין. וברות זוטא (פ"ב ט"ז, עמ' 51): וגם של תשולו לה מן הצבתים. [אמרו לו אינה מקבלת עליה. אמר להם]<sup class="footnote-marker">52</sup><i class="footnote">כ"ה בתשה"ג אסף, עיין לעיל הע' 49.</i> לא תודיעוה, אלא אתם רואים עומר יחידי עשו <b>אותה שכחה</b> וכו'. ובשמחת הרגל להרחיד"א (כ"ה ע"א) כתב: וגם של תשולו וכו'. פירש"י שיעשו עצמם כשוכחים. ויש לחקור דלקט שכחה ופאה פטורים ממעשר וכו', לכן נראה שכיוין שיעשום הפקר וכו', ואם יבוא אחר ליקח יניחוהו וכו'.<br>ונראה שהדיבור "במניחו במתכוין", ו"עשו אותו שכחה" אינה מליצה בעלמא אלא שריד ממנהגי בעלי בתים. וכן מפורש לעיל בספ"ב שבעה"ב נהגו עין יפה בשבלין שבקשין ושבשורות ואעפ"י שמן הדין הן לבעה"ב, אבל מנהג בעלי בתים הוא להניחן לעניים. והן פטורות ממעשרות מפני שבעה"ב מפקיר אותן לכל, אבל מכיוון שאין שם הפקר חתום עליהן הרי שבלים בודדות בכגון דא הן בחזקת לקט, וממילא נמנעים העשירים מללקטן, ונמצא שבעה"ב כאילו מניח לקט בכוונה.<br>ובדומה לזה כל עומר שנשאר בשדה אחרי שנאספו סביביו שאר העומרים הרי הוא בחזקת שכחה, ואעפ"י שבעה"ב יודע שאינו שכחה, הרי הוא יודע שהפקיר אותו, ומ"מ מכיוון שאין שם הפקר חתום עליו, הרי ממילא נמנעים העשירים מליטלו, ונמצא שיש כאן כאילו שכחה בכוונה. וע"פ זה נבאר ברייתא קשה מאד בספרי (כי תצא פי' רפ"ד, עמ' 301): "כי תחבט זיתך. הראשונים היו חובטים זיתיהם והיו נוהגים בהם עין יפה. מיכן אמרו הזית שהוא עומד על שלש שורות של שני מלבנים ושכחו אינו שכחה". והברייתא קשה מאד, וכבר נתקשו בה הראשונים (עיין ר"ש פ"ז מ"ב), והגר"א ז"ל מחק מן "מיכן אמרו" עד "שכחה". ובנוסח הספרי של רבינו הלל (פ"ג ע"ב) גרס: מיכאן אמרו זית שיש בו סאתים וכו', אפילו כזית הנטופה בשעתו ושכחו יש לו שכחה, כלומר הבבא האמצעית של פ"ז מ"ב. ובכ"י ברלין ומדרש חכמים מסיים בפירוש: <b>וכול' מתני'</b>. ולפיכך נראה שכוונת הספרי הוא באמת לסיפא של משנה זו: "כל זמן שיש לו תחתיו יש לו בראשו. ר' מאיר אומר משתלך המחבא". והנה בבא זו סתומה, והגר"א ז"ל בבאורו הארוך חידש שיש בזית מתנה מיוחדת לעניים, והן זיתי ניקוף (ועיין מ"ש בפאת השלחן סי' ד' ס"ק י"ב אות ל"ד), וחידוש גדול זה לא נזכר אף אצל אחד מן הראשונים.<sup class="footnote-marker">53</sup><i class="footnote">ועיין ערוך ערך נקף ב', אבל אף הוא לא אמר שיש כאן מצוה מיוחדת בזית, עיי"ש. ועיין בר"ש סיריליאו פ"ח שנביא להלן.</i><br>ולפי פשוטה מתפרשת משנתנו, שלת"ק כל זמן שיש לבעה"ב זיתים בענפים התחתונים יש לו גם בראש חזית, ואינן שכחה. אבל ר' מאיר חדש ואמר: משתלך המחבא (והיינו הכרכרה, כלומר שבט המנקף, עיין בירושלמי במקומו), כבר אין לו לבעה"ב בראשו. וזו היא משנה קדומה, וכן אמרו בירושלמי שם: תני משום ב"ש אמרו עד שיניח<sup class="footnote-marker">54</sup><i class="footnote">כ"ה בכי"ס. ולפנינו: משיניח, ואין הבדל בגירסא, עיין במפרשים שם.</i> את הכרכר. ולפ"ז סוברים ב"ש שמשהניח את שבט המנקף כבר אין לבעה"ב בראשו,<sup class="footnote-marker">55</sup><i class="footnote">ועיין לעיל בירושלמי שם, והלשון משובשת מאד, ועיין בשנות אליהו שם.</i> והזיתים שנשארו שם הם זיתי ניקוף ושייכים לעני.<sup class="footnote-marker">56</sup><i class="footnote">עיין בפאת השלחן סי' ד' ס"ק י"ב, אות ל"ד ובשנות אליהו הנ"ל.</i><br>ולולי דברי הגר"א ז"ל היה נראה שאין כאן מצוה מיוחדת אלא מנהג בע"ב להניח לעניים את הזיתים שנשארו אחרי הליכת המחבא,<sup class="footnote-marker">57</sup><i class="footnote">כלומר, הכרכר "שהוא משייר את המחבויין" (ירושלמי שם). ונראה שמשייר פירושו מסיר את השיריים (כמו מדשן, מסקל וכדומה) של הזיתים החבואים והנסתרים. ובראב"ד פ"א מה' מתנ"ע הי"ב גורס בירושלמי <b>המשיר</b>, ולפ"ז מתפרש הירושלמי כפשוטו.</i> ומטעם הפקר ושכחה בכוונה אתינן עלה, כמו שכתבנו לעיל. ועיין בפי' ר"ש סיריליאו פאה פ"ח, ט"ז ע"ג, ד"ה זיתי ניקוף.<br>וע"פ זה יתבאר הספרי הנ"ל, אלא שעלינו לבאר את מנהג הקדמונים באסיפת זיתים. וכן מגנה פליניאוס הזקן<sup class="footnote-marker">58</sup><i class="footnote">בספרו תולדות הטבע סט"ו פ"ג סי' י"א ואילך.</i> את הבעלים שנהגו לחבוט את הזית במקלות וע"י זה היו גורמים נזק רב לאילן. ולפי דבריו היו נוהגים אחרים לנקף את הענפים בשבט, ואף מדה זו היתה מזיקה קצת לאילן. וכ"ז נעשה כדי לחסוך בהוצאות הפועלים (עיי"ש). נמצאנו למדים שהקדמונים שחסו על ממונם ולא חסו על זיתיהם, היו חובטים את הזית במקלות מלמטה, ולפיכך נהגו בעין יפה והשאירו הרבה בראש האילן, כלומר כל מה שלא השיגו המקלות. שוב חזרו לנקף בשבט, ואף כאן עדיין נשארו זיתים בראש הזית מה שלא השיג השבט. אבל באחרונה נהגו למסוק את הזיתים, כלומר הפועלים עלו לראש הזית (עיין לעיל ברכות פ"ב ה"ח) ולקטו את הזיתים בידים, ומכיוון שבעה"ב היה משלם שכר הפועלים, הרי הקפיד שיסירו את כל הזיתים. ולפיכך אמר ר"מ<sup class="footnote-marker">59</sup><i class="footnote">ולפי הירושלמי הנ"ל שנה כאן משנת בית שמאי.</i> שאלה המנקפים בשבט אין להם בראש האילן אחרי שהניחו את השבט,<sup class="footnote-marker">60</sup><i class="footnote">ומשנתנו דייקה בלשונה, ולא אמרה: הרי אין זו שכחה... הרי זו שכחה, אלא שנתה: יש לו בראשו, ואין לו בראשו, כלומר, לפי הת"ק יש לו לבעה"ב בראשו, ואסור לעניים לנקפם, ולפי ר"מ אין לו בראשו והעניים מותרים בהם.</i> ומה שנשאר הן זיתי ניקוף, ושייכים לעניים מחמת מנהג בעלי בתים. ופשיטא שהלכה זו לא נהגה אלא בבני אדם שהיו חובטים את הזיתים במקלות, ומשהניחו את המקל, כל מה שנשאר בראש הזית, שלא השיגו אותו המקלות, הוא לעניים. וזהו שאמרו בספרי הנ"ל: הראשונים היו חובטים זיתיהם והיו נוהגים בהם עין יפה (כלומר, משאירים הרבה זיתים בראש הזית). מיכאן אמרו הזית שהוא עומד וכו' אינו שכחה <b>וכול' מתני'</b> (כ"ה בכת"י ברלין ומדרש חכמים). והכוונה איפוא לסוף המשנה, לדברי ר"מ: משתלך המחבא, כבר אין לו לבעה"ב בראשו.<br>וע"פ זה תתבאר הסוגיא בגיטין (ס"א א'). וכן שנו שם במשנתנו (נ"ט ב'): עני המנקף בראש הזית, מה שתחתיו גזל מפני דרכי שלום. ופירש הר"מ (פ"ו מה' גזילה הי"ג): עני המנקף בראש הזית זיתים <b>של שכחה</b>. ובתוספ' רי"ד (שם ס"א א'): עני המנקף וכו', פי' עומד בראש הזית וחובט הזית, וחיבט הזיתים <b>של</b> פאה שהניח שם בעה"ב וכו'. ולפי הפירושים הללו קשה כיצד לקט אותם רב כהנא (עיי"ש בגמרא), ומה לו לשכחה ולפאה.<sup class="footnote-marker">61</sup><i class="footnote">עיין במאירי גיטין שם, עמ' 239.</i> אבל לפי דברינו ניחא שרב כהנא ידע שכל מה שמניח בעה"ב בראש האילן הוא באמת הפקר אף לעשירים (ולא חשש כלל שמא הן שכחה), אלא שחזקת עשיר שלא יטפס על ראש האילן כדי לזכות בשיורים, וממילא העניים זוכים בהם.
<small>52.</small> <b>ולא חטא וכו'. </b>צ"ל: וחטא, כגי' ד וכי"ע. ושמא צ"ל: לחטוא [וחטא או שנתכוון לחטוא] ולא חטא. עיין להלן נזיר פ"ג הי"ד ובמקבילות. 

Halakhah 9

<small>54.</small> <b>בזמן שלא התחיל בו וכו'. </b>במשנתנו (פ"ז מ"ב): זית שיש בו סאתים ושכחו אינו שכחה. במה דברים אמורים בזמן שלא התחיל בו, אבל אם התחיל בו אפי' כזית הנטופה בשעתו ושכחו יש לו שכחה. ולפי פשוטה של משנתנו משמע ש"במה דברים אמורים" דבוק לזית שיש בו סאתים, והמשנה מגבילה את ההלכה ואומרת שאימתי אמרו זית שיש בו סאתים אינו שכחה דווקא בשלא התחיל בו, אבל התחיל בו אפילו יש בו סאתים הרי זה שכחה, ואף בזית נטופה הדין כן. ולפי זה ההבדל בין זית נטופה ובין שאר אילנות הוא דווקא בזית שאין בו סאתים ולא התחיל בו, שבנטופה אינה שכחה, ובשאר אילנות שכחה. וכן פירשו הר"ש והרא"ש (פ"ז מ"ב) בדרך שמא, ואמרו שהתוספתא שלנו חולקת על המשנה (עיין להלן), ועיין גם ראב"ד פ"ה מה' מתנ"ע הכ"ד. ועיין מ"ש בזה בפאת השלחן סי' י"א, ס"ק י"ג אות י"א. ועיין שיטת הר"מ והירושלמי להלן. 
<small>55.</small> <b>עד שיהא בו סאתים. </b>כאן מפורש שאם נשאר בזית סאתים אין זו שכחה, אפילו אם התחיל בו, וזו היא בניגוד גמור למשנתנו, כפי שכתבו הר"ש והרא"ש הנ"ל. אבל בירושלמי אמרו (פ"ז ה"ב): אבל אם התחיל בו וכו'<sup class="footnote-marker">62</sup><i class="footnote">כ"ה בנוסח הרש"ס. וזו היא התחלת הברייתא שלנו (והסופרים השמיטוה מפני שחשבוה לפיסקא של המשנה, כרגיל בירושלמי), והירושלמי כיוון לסיפא: עד שיהא בו סאתים.</i> הא אם יש בו סאתים ושכחו אינו שכחה (כלומר והרי במשנתנו מוכח שאם התחילו בו אפילו יש בו סאתים שכחה). לא על הדא איתאמרת, אלא על הדא קדמייתא. כל זית שיש לו שם בשדה כזית נטופה וכו', עליה (כלומר, ה"במה דברים אמורים וכו'" של משנתנו אינו מוסב על זית שיש בו סאתים, אלא על זית נטופה) הא אם יש בו סאתים וכו' (כלומר, ועכשיו מותר לדייק: הא אם יש בו סאתים ושכחו אינו שכחה). ולפי זה מתאימה המשנה שלנו לתוספתא כאן. וכן כתב הר"מ בפיה"מ כאן: וכבר בארו בתלמוד ובתוספתא כי מה שאמר במה דברים אמורים חוזר על משנה ראשונה מן הפרק, ויהיה סדור הדברים כן, כל זית שיש לו שם בשדה כזית הנטופה בשעתו ושכחו אינו שכחה, בד"א בזמן שלא התחיל בו אבל אם התחיל בו ושכחו הרי זה שכחה עד שיהיה בו סאתים. ועיין בפ"ה מה' מתנ"ע הכ"ד ובמהרי"ק, ברדב"ז ובכ"מ שם.<br>ברם מפירושו של רבינו הלל לספרי (כי תצא, פ"ג ע"ג) למדתי שהוא פרש את משנתנו בדרך אחרת לגמרי, שכן הוא כותב שם: "זית שיש בו סאתים, דהיינו <b>דעושה</b><sup class="footnote-marker">63</sup><i class="footnote">עצם הפירוש "שיש בו" כוונתו "שעושה" אין בו משום דוחק כלל, שהרי כן אמרו במשנתנו פ"ו מ"ז: קמה שיש בה סאתים וכו', והוסיפו שאפילו אין בה סאתים והיא ראויה לעשות סאתים אינה שכחה. וכן בספרי (פי' רפ"ג, עמ' 300): בעושה סאתים. מיכן אמרו העומר שיש בו סאתים וכו', ועל פיו פירש רבינו הלל הנ"ל שם.</i> סאתים זיתים ושכחו אינו שכחה, דכיון דהוי חשוב כך (צ"ל: כל) כך, דעביד כולי האי, דעתיה עילויה ואינו שכחה. בד"א בזמן שלא התחיל וכו'." ולפ"ז מתפרשת משנתנו כפשוטה, שהרי מנתה (במ"א) זיתים המסויימים במעשיהם ובמקומם, והוסיפו עליה במ"ב זית אחר המסויים במעשיו (כלומר, זית שעושה סאתים).<sup class="footnote-marker">64</sup><i class="footnote">בירושלמי (פ"ז ה"א, כ' ע"א) פירשו במעשיו, שהוא עושה זיתים הרבה, וכן פירש הר"מ בפיה"מ ובחיבורו (פ"ה מה' מע"ש הכ"ג). וכנראה שאם הזית הוא צעיר וקטן יכול להיות מסויים, אפילו אם עושה פחות מסאתים, אבל כל זית שעושה סאתים הוא מסויים, ומשנה ב' משלימה את משנה א'. ולהלן בירושלמי שם אמרו: עד דיעביד ארבעה כיפליסין? ואין כיפליסין אלא כיפרוסין (בהחלפת רי"ש ולמי"ד הרגילה מאד במלים זרות), והיא מדה ידועה (κύπρος). וזהו פירוש הירושלמי לזית בישני שעושה פי ארבע משאר הזיתים שבצדו.</i> ומעתה זית הראוי לעשות סאתים אין בו שכחה מפני שהוא מסויים, ודעתיה עלוי, ואפילו נשרה הרוח חלק מזיתיו, עדיין הוא מסויים והולכים אחרי רוב שנים, כמפורש בירושלמי (פ"ז ה"א, כ' ע"א). ולפי פירוש זה אין שום סתירה בין המשנה והתוספתא, ושתיהן שונות שכל זית מסויים במעשיו אם התחיל בו בטלה חשיבותיה, ובלבד שלא ישארו סאתים ממש על האילן. והתחלת המסיקה אינה מבטלת אלא את הסתיימות האילן, אבל לא את שיעור הפירות הנשארים, שיעור המונע את השכחה אף בקמה ובעומר. ברם מן הירושלמי שהעתקנו בתחילת דברינו מוכח שבא"י לא פירשו כן.

Halakhah 10

<small>55-56.</small> <b>הזית שהוא עוד שלש שורות וכו'. </b>צ"ל: הזית שהוא עו[מ]ד [על] שלש שורות וכו', עיין בשנו"ס. ובמשנתנו (פ"ז מ"ב): <b>זית</b> שנמצא עומד <b>בין</b> שלש שורות של שני מלבנים וכו'. ובספרי (כי תצא פי' רפ"ד, עמ' 301): <b>הזית</b> שהוא עומד על שלש שורות של שני (בילקוט: שלש) מלבנים וכו'. ופירושו, שמשני צדי הזית נמצאים שני מלבנים (רבועים), ובכל אחד שלש שורות של זיתים, אינו שכחה, מפני שהאילנות שמן הצד הסתירוהו. עיין מ"ש הר"מ בפיה"מ ובפ"ה מה' מתנ"ע הכ"ה, ובר"ש למשנתנו, ובפאת השלחן פי' י"א ס"ק ד', ובמה"פ פ"ז ה"ב ד"ה כיני, ומ"ש בפירוש הקצר.<br>אבל ר' יוחנן פירש בירושלמי (כצ"ל שם במקום "ר' יוסי", כמו שהגיה הרא"פ ועוד): "בזית נודיין היא מתניתא", ולדבריו אנו עוסקים כאן בזית המסויים ("הזית", כגי' התוספתא והספרי), והחידוש הוא שאינו בטל לגבי הזיתים המקיפים אותו, ולא עוד אלא שהירושלמי מפרש שלשיטה זו אף שאר הזיתים שמסביבו אינן שכחה, עיי"ש. ועיין מ"ש הרי"ן אפשטין במבוא לנוסח המשנה, עמ' 92 ואילך, דברים נכוחים.
<small>56.</small> <b>בזמן שאין מכירו וכו'. </b>ירוש' פ"ז ה"ב (כגי' כי"ר וכי"ס. ולפנינו בטעות: בשהיה מכירו). ובבא זו מדברת בכל הזיתים, ושונה: במה דברים אמורים שיש שכחה לזית דעלמא, בזמן שאינו מכירו, אבל אם הוא מכירו, והוא מסויים בדעתו, אין לו שכחה, וחוזר לאחוריו אפילו מאה אמה, עיין בירושלמי רפ"ז. 

Halakhah 11

<small>58.</small> <b>ועניים נוטלין את האשכולות ואת העוללות. </b>פירש בח"ד שאנו עוסקים כאן כשהפקיר את הכרם כשכבר נודעו העוללות, ואין אדם מפקיר דבר שאינו שלו, עיין במשנתנו ספ"ז ולהלן הי"ג. ושוב הקשה מן הברייתא בב"ק (כ"ח א', שם צ"ד א', נדרים מ"ד ב') שמשמע ממנה שאם זכה בכרם הפקר של אחרים פטור מן העוללות אפילו אם הפקיר כשכבר נודעו בו העוללות, ותירץ שפטור מן הכל (ר"מ ספ"ה מה' מתנ"ע) הוא לאו בדווקא, והכוונה היא רק לפאה ולקט עיי"ש. ועיין מ"ש להלן שו' 62–63.<br>ובתשה"ג הוצ' ר"ש אסף (ירושלים תרפ"ט עמ' 96) אנו מוצאים תשובה לקויה בחסר בעניין זה, ואני משלים בסוגריים את החסר ע"פ השערה גרידא:<sup class="footnote-marker">65</sup><i class="footnote">לא התחשבתי במלים שהר"ש אסף סימן אותן בקו, כלומר במלים שאינן ברורות בכת"י.</i> וששאלתם הא דאמרינן (שבת ס"ח ב') שומר למעוטי הפקר, דאלמא לא מיחייב בפיאה, ואמרינן (ב"ק צ"ד א' ועוד) אילא תעזב יתירא למא לי, למפקיר את כרמו, דאלמא מחייב בפיאה וכו', לא קשיאן אהדאדי, ולא דמיא הא להא, שאם הפקיר אדם את כרמו ובזבזוהו בני אדם לא [מי]חייב בפיאה, דכוליה הוה ליה כפיאה וכו', ותניא בעל הבית ש[הפקיר את] כרמו עשירים נוטלין אשכולות [עניים] נוטלין אשכולות ועוללות,<sup class="footnote-marker">66</sup><i class="footnote">כלומר, אבל פאה ופרט לא נזכרו שם, מפני שהפקר פטור מהם.</i> אבל אם הפקירו שכל המחזיק והציל שזכה, [והשכים לבוקר ו]קידם הוא [ובצרן] ל[עצמו, חייב בפיאה דקרינן ביה] שדך,<sup class="footnote-marker">67</sup><i class="footnote">עיין בר"מ ספ"ה מה' מתנ"ע. ושמא מקורו מכאן.</i> כי מהפקר [הצ]לתיו [אינו אלא משל אחרים], ולהכי אתא תעזב יתירא [כדתניא המפקיר] את כרמו והשכים לשחר ובצר[ו חייב בפרט ובעוללות] ובשכחה ובפיאה ופטור מן המעשר. נמצא נשמר למעוטי הפקר שבזבזוהו עוברים. [א]ונמי<sup class="footnote-marker">68</sup><i class="footnote">כתיב רגיל אצל הגאונים במקום אי נמי.</i> עשבים שמנהגן באותו מקום להיות הפקר, כגון החצב וכו'. וכנראה שהגאון לא עמד כלל על הסתירה שבין התוספתא שלנו ובין הברייתא שבבבלי, אלא פירש רק את ההבדל בין זכו אחרים שפטורים מן הפאה ובין זכה בעצמו שחייב בפאה. ומה שכתבתי בעניין זה בתס"ר ח"א עמ' 37 בטל ומבוטל.
<small>59.</small> <b>יש לה כתף ואין לה נטף וכו'. </b>במשנתנו (פ"ז מ"ד): אם יש לה כתף או נטף של בעל הבית. וכל זה חסר בנוסחאות מטיפוס א"י (לו, קויפמן, גניזה ועוד, ועיין מ"ש במלא"ש בשם ר' יוסף אשכנזי), ונוסף ע"פ הברייתות. ובתו"כ ובספרי כנוסח התוספתא. וכ"ה בירושלמי רה"ד. 
<small>60.</small> <b>ואם לאו הרי הוא של עניים. </b>וכ"ה בד, ובספרי. אבל בכי"ע: <b>ספק</b> לעניים, וכ"ה במשנתנו ובספרי כי"ר ובתו"כ. ופי' בראב"ד לתו"כ שם (פ"ח סע"א): ספק היא לעניים. נראה לי אם מצא בגתו או בכרם שלו עוללת, ולא ידע מאין היא הרי היא לעניים, ולא אמרינן שמא מן האשכול נשברה ונפלה. אבל בר"ש (פ"ז מ"ד) דוחה פירוש זה ומוכיח מן הירושלמי (וכן מפורש להלן הי"ד) שבכגון דא אין חוששין שמא של עניים הם.<sup class="footnote-marker">69</sup><i class="footnote">ועיין בהשגות פ"ד מה' מתנ"ע הכ"ו, וברדב"ז שם בבאור כוונת הראב"ד. ובלאו הכי אין סתירה משם, והטעם שאין הלוי חושש לעוללות הוא משום שבעה"ב אינו חשוד לתת לו עוללות, ואם הוא ספק ללוי, הרי לבעה"ב וודאי הוא.</i> והוא פירש שספק, פירושו ספק יש לו כתף ונטף, ספק אין לו וכו'. וכן פירש גם הראב"ד בסוף דבריו שם, וכן במיוחס להר"ש לתו"כ ועוד. ועיין להלן. 
<small>60-61.</small> <b>אי זהו כתף וכו'. </b>הפירוש המחוור הוא על פי הר"מ, שמן השדרה של האשכול מתפצלים שריגים סמוכים זה לזה, והעליונים שעל יד העוקץ הם יותר עבים, ואעפ"י שהם מלאים ענבים אינם יורדים למטה, אלא עומדים ברוחב זה על גב זה, ונראים ככתפי האשכול. אבל הנטף הוא הצד התחתון של האשכול והוא מלא ענבים והם נראים כנוטפים זה על גבי זה. ובמיוחס להר"ש לתו"כ מבאר את מהות העוללת: והפסיגים הם בדוחק זה על גב זה ונקרא כתף, שכל אחד סומך ומכתף את חבירו. עוד יש אשכולות והפסגים שלהם ארוכים ואינן מפוצלין בסופן כל כך, אבל מחוברים זה אצל זה, אלא שאין ענבים דחוקים ורצופים יחד, זחו נטף שכל אחד נוטף על חבירו. וגם הוא מאשכולות חשובין, אבל אם יש פסיגין קצרים ורחוקים זה מזה עד שהשדרה של אשכול נראית בנתים, וכן נטף, פסיגין ארוכים מרוחקים זה מזה ושדרה של אשכול נראית בנתים, הנהו הוויין עוללות, שזה אינו נקרא לא כתף ולא נטף, וכו' ואם ספק לעניים. ספק אם נראית שדרה בנתים, כגון נראית ואינה נראית במקצת. ועיין להלן. 
<small>61.</small> <b>פסיגין המחוברות בשזרה וכו'. </b>וכן מעתיק מן התוספתא ברבינו הלל לספרי תצא (פ"ג ע"ד),<sup class="footnote-marker">70</sup><i class="footnote">אלא ששם בט"ס: בשורה (במקום "בשזרה"), וכן נשתבש בירושלמי בכי"ר בבבא של נטף.</i> וזהו השם של בני א"י לשדרה. ובכי"ע: <b>בסיגין</b><sup class="footnote-marker">71</sup><i class="footnote">וכ"ה בפיה"ג לטהרות עמ' 129. ובערוך ערך כתף ד' פיזרו רע"ו: סיגין, וכ"ה בכפו"פ פנ"ב, עמ' תשט"ו.</i> המחוברות בשדרה. וכ"ה (כלומר "בשדרה") בד, בפיה"ג לטהרות הנ"ל (בהערה), בר"מ פ"ד מה' מתנ"ע הי"ח, בר"ש (פ"ז מ"ד), במיוחס לו לתו"כ, ע"ז ע"א, ובכפו"פ פנ"ב עמ' תשט"ו. ובירושלמי פ"ז ה"ד: אי זו היא כתף, פסיגין זו על גבי זו. ועיין אהצו"י שם עמ' 62.<sup class="footnote-marker">72</sup><i class="footnote">ועיין בפיה"ג לטהרות הנ"ל, עמ' 139 ואילך. ובהערות הרי"ן אפשטין (שם הע' 24) פקפק אם התשובה בבית נכות ההלכות ח"ב, עמ' 41, היא לרב האי. אבל במלא"ש כאן פ"ז מ"ד הובא בפירוש: ובתשובת שאלה בשם רבינו האי גאון ז"ל נמצא כתוב וכו'. ועל פיה צריך לתקן את הלשון בבית נכות ההלכות שם.</i> ופירוש התוספתא כתבנו לעיל בסמוך. ובספרי האזינו פי' שנ"ז עמ' 425: מה פסגה זו מופרשת מן האשכול ואינה מופרשת וכו'. 

Halakhah 12

<small>62.</small> <b>גוי שמכר כרמו לישראל וכו'. </b>ר"מ פ"ד מה' מתנ"ע הכ"ה, כפו"פ פנ"ב עמ' תשט"ז. 
<small>62-63.</small> <b>וישראל שמכר וכו'. </b>בבא זו ליתא בר"מ ובכפו"פ הנ"ל. ולכאורה צריך לפרשה שמכר אותו לפני שנודעו העוללות. אבל בצפנת פענח פ"ד הכ"ב מפרש שלשיטת הר"מ אין בצירת הגוי מחייבת בעוללות, ומוכיח שלרבינו (עיי"ש בר"מ הכ"ד) "אין לעניים בעוללות קודם הבציר", פירושו קודם הבציר ממש (ולא קודם זמן הבציר, עיין בירושלמי שם), ומפרש כן גם את לשון התוספתא לעיל הי"א, שהיא בדווקא. ואין עניים נוטלין את העוללות לפני שלקחו את האשכולות. וכן כנראה פירש את התוספתא גם במהרי"ק שם בהכ"ה. ומ"ש על הר"מ שם הכ"ד, כן מפורש בר"ש כת"י מביאו במלא"ש (פ"ז מ"ה): דר"י סבר שאין לעניים כלום עד אחר בצירה, ור"מ סבר דיש להם. ובירושלמי (סה"ה) טעם אחר. ועיין מ"ש במשנה ראשונה פ"ז מ"ז, אבל עדיין אינו מיושב למה השמיט הר"מ בבא זו. 
<small>63.</small> <b>ישראל וגוי שהיו שותפין וכו'. </b>ר"מ וכפו"פ הנ"ל. ועיין לעיל פ"ב ה"ט ומ"ש. 

Halakhah 13

<small>65.</small> <b>לא יקדיש את העוללות וכו'. </b>וכ"ה בד. ובכי"ע: לא הקדיש וכו', וכן הגיה הגר"א. ועיין במשנה ראשונה פ"ז מ"ח. 
<small>66.</small> <b>שאין אדם מקדיש וכו'. </b>כלומר, ואפילו הקדישן אינו מוקדשים. ועיין במשנה פ"ז מ"ז ובריבמ"ץ ובר"ש שם. ועיין ירושלמי כאן ה"ח ובמקבילה בפסחים. 

Halakhah 14

<b>שנתמנו לו ענבים וכו'. </b>וכ"ה בכל הנוסחאות. וכן בירושלמי (ה"ד, כ' ע"א): בן לוי שנתמנה לו מעשר טבל וכו'. ועיין מ"ש להלן מעשרות פ"ג שו' 44. ובר"מ פ"ד מה' מתנ"ע הכ"ו: שנתנו לו מעשר טבל וכו'. ועיין להלן. 
<small>67.</small> <b>אינו חושש שמא של עניים הן. </b>וכ"ה בהשגות הראב"ד על הר"מ הנ"ל. ובירושלמי שם: הרי זה עושה אותן תרומת מעשר במקום אחר, וזה מתאים לתוספתא, ואין אנו חוששים אפילו לשמא <b>היו</b> של עניים. והקשו בירושלמי שם: ועוללות לא של עני הוא, כלומר, ואעפ"י שאין בעה"ב חשוד לגזול מן העני ולתת ללוי, מ"מ מכיון שאנו רואים שהן עוללות, נחשוש שמא החליף אתם בעה"ב, ועוללות פטורות מן המעשר, וכיצד יכול לעשותו מעשר על מקום אחר. ומתרץ הירושלמי: אני אומר <b>מן</b> (כ"ה בכי"ר ובהשגות הנ"ל) הנקרצות עם האשכולות [הן]. כלומר, אין עוללות כשהן לעצמן מוכיחות שהיו של עניים, שהרי ישנן עוללות שהן נקרצות עם האשכול שהן לבעה"ב (פ"ז מ"ד), ואין אנו חוששים שמא קנה בעה"ב אותם מן העניים, ומכל שכן שאין אנו חוששים שמא נתן להם מתנות עניים בגזל, אלא תולים שהן מן העוללות שבארכובה הנקרצות עם האשכול. ולפי זה אין שום סתירה בין התוספתא והירושלמי, שאף בשיטת הירושלמי הוא דבר פשוט שאין חוששין שמא נתן בעה"ב ללוי מתנות עניים, אלא שכל השאלה היתה שמא נתן לו בהיתר עוללות שקנה מן העניים, ואינו יכול לעשותם תרו"מ.<br>ברם בר"מ (פ"ד מה' מתנ"ע הכ"ו): בן לוי שנתנו לו מעשר טבל ומצא בו עוללות נותנן לעני. ואם נקרצת עם האשכול יש לו לעשות תרומת מעשר על מקום אחר. ועיין בהשגות שם. וכבר הראינו לעיל שמן הירושלמי אין ראיה שאם אינה נקרצת עם האשכול שהיא של עניים. ומסתברת השערת מרן בכ"מ שהר"מ גרס בתוספתא כאן: חושש וכו', ופסק כתוספתא, והוסיף את ההלכה מן הירושלמי שאם היא נקרצת עם האשכול, אינו חושש, ואפילו לעשותה תרו"מ מותר.

Halakhah 15

<small>67-68.</small> <b>הנוטע כרם להקדש פטור מן הערלה וכו'. </b>בירושלמי פ"ז ה"ח (ובמקבילה בפסחים פ"ד, עיי"ש): דתני הנוטע כרם להקדש פטור מן הערלה ומן הרבעי ומן העוללות וכו', ועיין מ"ש בהירושלמי כפשוטו 442 ולהלן ערלה פ"א ה"ד. וטעם הפטור מפני שכתוב ונטעתם לכם פרט להקדש (הר"ש סיריליאו). 
<small>68.</small> <b>ומן הרבעי. </b>בירושלמי ערלה, פ"א ה"א, סי ע"ד: כל שאין לו ערלה אין לו רבעי. 
<b>וחייב בשביעית. </b>וכ"ה בירושלמי פאה ופסחים הנ"ל, ובארו שם שאין קדושת שביעית מפקיעה את קדושת הקדש, אלא שקדושת שביעית נוהגת גם בהקדש, וצריך לפדות את הפירות, והגזבר היה מחלפן (כלומר, את הדמים) ביד אחר, והפירות והדמים נאכלים בקדושת שביעית, והדמים שבידי הגזבר מותרים לגמרי. וכן בירושלמי שקלים (פ"ד ה"א, מ"ח ע"א): ההן עומר מהו שיזרע לכן מתחילה וכו', לא נמצא כקומץ על השיריים שאינן נאכלין וכו'. ופי' הראב"ד (תו"כ בהר פ"א, ק"ו ע"א) שהשיריים יהיו אסורים מחמת ספחים. ואנו רואים שאעפ"י שמותר לזרוע בשביעית לעומר (מפני שלא נאסרה זריעת מצוה בשביעית, עיין לעיל שם בירושלמי), מ"מ חלה על הזרעים קדושת שביעית. ובירושלמי הנ"ל מרבינן ליה מקרא: ושבתה הארץ שבת לה', אפילו דבר שהוא לה' קדושת שביעית חלה עליו. והר"מ השמיט הלכה זו, עיין במשל"מ ריש ה' שביעית. ועיין תוספ' מנחות פ"ד א' ד"ה שומרי, ובמנחת חינוך מצוה שכ"ט, ובקומץ מנחה בתוספתא כאן. 
<small>68-69.</small> <b>מאימתי אדם רשיי לבצור כרמו משיודע הפרי. </b>בד: לבצור כרמו <b>בשביעית</b> וכו'. ובכי"ע: מאימתי <b>אין</b> אדם רשאי <b>לקוץ</b> את כרמו בשביעית וכו'. ולפ"ז הברייתא שלנו כב"ש (בשביעית פ"ד מ"י): מאימתי אין קוצצין האילן בשביעית. ב"ש אומרים כל האילן משיוציא. ופירש"י (ברכות ל"ו ב') ור"ש (במשנה שם): משיוציאו את הפרי, אבל ב"ה סוברים שם: והגפנים משיגרעו. ואולי הגירסא הנכונה היא לפנינו, וצ"ל: <b>משיגרע</b> הפרי, ופירשו בירושלמי (שביעית שם, ל"ה ע"ד): גפנים משיגריעו. אמר ר' יונה משיזחלו מים. ובפ"ד מ"ז: מאימתי אוכלין פירות האילן בשביעית וכו' הבוסר משהביא מים אוכל בו פתו בשדה (ועיין בבלי ברכות ל"ו ב', ופסחים נ"ג א'). ולפ"ז אסור לבצור את הכרם לפני שנגרע הפרי והביא מים. 
<small>69.</small> <b>שכבר נתחייב הכרם בגדולי עוללות. </b>בבא זו היא מילתא באפי נפשה, והיא משלימה את משנתנו (ספ"ז): המקדיש את כרמו וכו' משנודעו בו העוללות, העוללות לעניים. ומבארת התוספתא שאין העניים נותנים שכר גידולי התוספת להקדש, מפני שכבר נתחייב הכרם ונשתעבד לעוללות העניים. וכן בריבמ"ץ שם: ות"ק אמר לך אין צריכין לתת [שכר], שכבר נתחייב הכרם לגדל העוללות. וכן מפרש בתוספתא. וכל המפרשים נדחקו מאד. 

Halakhah 16

<small>69-70.</small> <b>בעריסין גדולים וכו'. </b>במשנתנו ספ"ז: אי זה היא שכחה בעריס, כל שאינו יכול לפשוט את ידו וליטלה. והוסיפה התוספתא את המלה "גדולים". ופירש הרש"ס "עריס גדול בן ה' גפנים", וכן בוודאי נכון, אבל הוא נדחק בפירוש התוספתא. ונראה לפרש ע"פ שיטת ר' יוחנן בירושלמי ספ"ז שדווקא בעריס גדול דרכו לבחן ולבדוק אם לא שכח כלום, ולפיכך אם יכול לפשוט ידו וליטלו אינה שכחה, אפילו אם כבר עבר עליו, אבל בעריס קטן אין דרכו לבדוק, ומיד כשעבר עליו הרי זו שכחה. ועיין ר"ש ורא"ש ספ"ז ובפי' הרש"ס לירושלמי שם. 
<small>71.</small> <b>בדלית ובדקל משירד ממנו. </b>ר"ש, רא"ש ור"מ פ"ה מה' מתנ"ע הכ"ו. 
<small>71-72.</small> <b>במה דברים אמורים בזמן שלא התחיל בו וכו'. </b>וכ"ה בכל הנוסחאות, וכן היה אף לפני הר"ש הנ"ל, אלא שהגיה, עיי"ש, וכ"ה בר"מ הנ"ל. אבל ברא"ש הנ"ל: וכשהתחילו בו, אבל אם לא התחיל בו עד שיבצור כל סביביו. וכן בפי' הרש"ס למשנתנו: ותניא בתוספתא במה דברים אמורים <b>בזמן שהתחיל</b> בו וכו', ופירושו שם הוא דחוק מאד. וכנראה שהרא"ש והרש"ס שניהם העתיקו ע"פ הגהת הר"ש. ובכ"מ מעיד שמצא בספר הר"מ מוגה כגירסת הר"ש, אבל בדקתי גם בד' רומי ושונצינו וכן בכמה כת"י עתיקים שבספרית ביה"מ שלנו כאן, ובכולם הגירסא כמו שהיא לפנינו.<br>ולפיכך קשה מאד לשבש את כל הנוסחאות, וצריך לפרש שאם לא התחיל כלל לבצור ועבר על הגפן, הרי מוכח ששכח אותה, וכבר אין דרכו לבחן. אבל אם התחיל בגפן זו, ואח"כ התחיל בגפן אחר, הרי אפשר שרוצה לבצור מקודם את הצד התחתון של כל האילנות ואח"כ ישוב לצד העליון, או להפך, והוי ליה מעין שדה שעומריה מעורבבין (לעיל ה"ד), ולפיכך אינו שכחה עד שיבצור כל סביביו, כמו בה"ד לעיל. ועיין מנחת בכורים שהגיה ע"פ הר"ש, ומ"מ הסמיך את הסיפא לה"ד הנ"ל.

Chapter 4



Halakhah 1

<small>1.</small> <b>ר' יהודה או' מקום שדורכין וכו'. </b>כפו"פ ספנ"ב, עמ' תשי"ז, בשם התוספתא.<sup class="footnote-marker">1</sup><i class="footnote">ויש שם טה"ד, וצ"ל: את העוללות, כמו שהוא בד"ר שם, תל"ג ע"ב.</i> ולכאורה נראה שר"י בא לפרש את משנתנו פ"ח מ"ב-ג': "לעולם אינן נאמנין אלא על דבר שבני אדם נוהגין כן וכו'. נאמנין על השמן לומ' של מעשר עני הוא, ואין נאמנין עליו לומ' של זיתי ניקוף הוא". והוא הדין שאין נאמנין לומר שהיין הוא של עוללות. ובא ר' יהודה לפרש שבמקום שדורכין את העוללות נאמנין. ולפ"ז נאמן העני לומר שנתנו לו חטים והוא עשאן קמח, וכן מפורש בירושלמי פ"ח ה"ג בהוצאות שלפנינו. וכן העתיק בריבמ"ץ ובר"ש וברא"ש פ"ח מ"ג. וכן בפיה"מ שם מפורש: אבל אם אמר אני לקטתי זרע הפיאה או השכחה וטחנתי אותו ועשיתי ממנו זה הלחם יהיה נאמן.<br>ברם בחיבורו (פי"ב מה' מעשר הי"ד) לא הזכיר את התוספתא שלנו, ומוכח מלשונו שם שלדעתו אינו נאמן לומר טחנתיו ועשיתיו קמח, כפי שהוכיח במהרי"ק שם. ולפ"ז חזר בו ממה שכתב בפיה"מ. וקרוב לוודאי בעיני שרבינו מצא אח"כ נוסחא אחרת (יותר מתוקנת) בירושלמי, ועל פיה פסק.<br>וכ"ה בירושלמי בכי"ל (פ"ח ה"ג): מהו שיהא נאמן לומר חיטים ניתן לי ועשיתי אותן קמח. חיטים ניתן לי ועשיתי אותן פת? <b>כתי</b><sup class="footnote-marker">2</sup><i class="footnote">כ"ה בכי"ל, ונמחק. וכבר הוכחתי ("על הירושלמי", עמ' 80; תרביץ ש"ב, עמ' 111) שמלה זו היא קיצור מ"כד תי", כד תהי, ופירושה כמו אם תימצי לומר שבבבלי, עיין מ"ש כמה דוגמאות מן הירושלמי.</i> פשיטא ליה<sup class="footnote-marker">3</sup><i class="footnote">בכי"ר: לה. בר"ש ד"ר: לו. וקרוב לוודאי שצ"ל: לך, כסיגנון הרגיל בירושלמי.</i> <b>שהוא</b><sup class="footnote-marker">4</sup><i class="footnote">כ"ה בכל הנוסחאות. וע"פ גירסא זו פירש הר"מ בפיה"מ. אבל המשך הירושלמי אינו מתפרש אלא בדוחק רב לפי גירסא זו. ומסתבר שהנוסחא הנכונה היא: שהוא א' (=שהוא אינו) נאמן וכו'. וכבר שער במהרי"ק במקומו שכן היתה גירסת הר"מ בירושלמי לאחר שחזר בו.</i> נאמן<sup class="footnote-marker">5</sup><i class="footnote">כלומר, אם יהא פשיטא לך שאינו נאמן, יש לשאול את השאלה הבאה.</i> היו הכל יודעין שרוב מכנסו לקט,<sup class="footnote-marker">6</sup><i class="footnote">כ"ה בר"ש וברא"ש הנ"ל, וכ"ה בכי"ל, אלא ששם היה כתוב "שכל", והגיה הסופר בעצמו: שרוב.</i> אפי כן אינו נאמן?<sup class="footnote-marker">7</sup><i class="footnote">זו היא שאלה, והכוונה שאפילו אם כולם יודעים שרוב המוכנס שלו בא מלקט, וממילא יש ידים להאמין לו שהקמח והפת הן מן הלקט. ופושט הירושלמי מן התוספתא שלנו.</i> תני ר' יודן אומר מקום שנהגו להיות דורכין את העוללות וכו'. ומכאן רוצה הירושלמי לפשוט שאם רוב מכנסו לקט נאמן, ודוחה הירושלמי: ודכוותיה מקום שנהגו להיות מוסקין זיתי ניקוף יהא העני נאמן לומר שמן זה של זיתי ניקוף הוא? כלומר, הרי כל עצמם של זיתי ניקוף הם הזיתים שהעני מנקף,<sup class="footnote-marker">8</sup><i class="footnote">שאם בעה"ב מנקף אותם נתחייבו במעשרות, עיין מ"ש ע"ז לעיל פ"ג סה"ח (שו' 49–50).</i> ובעל כרחינו אנו מפרשים את המשנה "ואין נאמנין עליו לומר של זיתי ניקוף הוא", דהיינו שאינם נאמנים לומר שהם בעצמם עצרו את השמן, ולפ"ז מוכח מסתימת לשון המשנה שאינם נאמנים בשום מקום לומר שהם בעצמם עצרו את השמן, ומכאן שאף בעוללות, וברוב מכנסן לקט, אינם נאמנין. ור' יהודה שלנו חולק על המשנה. וע"פ זה פסק הר"מ בפי"ב מה' מעשרות הנ"ל.
<small>2.</small> <b>לקט זה לקטתיו אני ואחי וכו'. </b>מלשון זו משמע שהכל הוא מדברי ר' יהודה, ואפשר שמפני טעם זה השמיטו הר"מ, שהרי הראינו לעיל שר' יהודה חולק על משנתנו. ובירושלמי פ"ח ה"ב: מעשה והאמין רבי לחמשה אחין בחמשה כורין של חטין. ואיפשר כן? אלא מיכא ציבחד ומיכא ציבחד כורא סלק. ואנו למדים מדברי הירושלמי שאדם לפעמים יכול לאסוף ביום אחד כור שלם ממתנות עניים (כלומר, קצת מלקט, קצת משכחה וקצת מפיאה, ודלא כפי' המפרשים), אבל לא שמענו שנאמן לומר שאחיו וקרובו לקטו יחד אתו ולקח מהם את חלקם. 
<small>2-3.</small> <b>מפלוני גוי לקחתיו וכו'. </b>כלומר, אעפ"י שנאמן לומר שלקח אותו מעניים אחרים, אבל אינו נאמן לומר שלקח אותו מפלוני הגוי שלקט משדה ישראל (גיטין פ"ה מ"ח) או מפלוני הכותי, מפני שאין אנו סומכין עליו בשתים: א. שלקח מעני גוי או כותי. ב. שהגוי והכותי מכרו לו ממתנות עניים. והכל הוא מדברי ר' יהודה. ולת"ק אפשר שאינו נאמן אפילו אמר מעני ישראל לקחתיו. 
<small>3.</small> <b>עניי כותים כעניי ישראל. </b>במס' כותים פ"א ה"ו: נותנין להם לקט שכחה ופאה וכו'. והם נאמנים על הלקט והשכחה והפאה בשעתן, ועל מעשר עני בשעתו. ועיין בבלי גיטין ל' רע"ב וברש"י שם. 
<small>3-4.</small> <b>אבל עניי גויים אין מאמינים וכו'. </b>כלומר, אפילו מהגוי עצמו אין מקבלין עד שיעשר, מפני שאפשר שהגוי לקט משדה גוי אחר (עיין פ"ד מ"ט, ולעיל פ"ב הי"א), ועיין להלן. 
<small>4.</small> <b>בכל דבר. </b>שמא הכוונה היא שאין מאמינים לו שהוא עני (ואפשר שהוא מוכר לישראל מה שלקח מישראל אחר). ואעפ"י שאין ממחין בידי גוים בלקט שכחה ופאה, אין הטעם שאנו מאמינים להם שהם עניים, אלא שאף זה הוא מדרכי שלום, כמו בעניי ישראל שאינם ראויים ללקט, עיין לעיל פ"ג ה"א ומש"ש. 

Halakhah 2

<b>אין פוחתין לעני וכו'. </b>פ"ה מ"ה, והתוספתא מוסיפה: בשעת מעשר שני. וצ"ל בשנת מעשר עני, כמו שהוא בד ובכי"ע. וכן מעתיקים בריבמ"ץ ובר"ש פ"ח סמ"ה, ובכפו"פ פמ"ד, עמ' תקע"ט. ועיין בתיו"ט רמ"ה. 
<small>5-6.</small> <b>אבל מתוך ביתו נותן כל שהוא וכו'. </b>וכ"ה בכי"ע ובריבמ"ץ ובר"ש הנ"ל וברא"ש שם ובכפו"פ הנ"ל ובכת"י פ"מ (מה"פ פ"ה ה"ד ד"ה תני). ובד בט"ס: כל שדהו. ובר"מ (פ"ו מה' מתנ"ע הי"ב): אבל אם היה המעשר בבית, מחלקו אפילו <b>כזית כזית</b> וכו'. ועיין במשל"מ שם. ובסמ"ג עשין קס"א ר"ו ע"ד העתיק את התוספתא, וניסח ע"פ לשון הר"מ, כדרכו. ועיין ביעיר אזן להרחיד"א, עין זוכר, מערכת הכ' אות כ"א, מ"ש על "כל שהוא". ועל החילוק בין מ"ע המתחלק בגורן ובין מתחלק בתוך הבית, עיין מ"ש לעיל פ"ב הי"ג. ובפאת השלחן סי' י"ב ס"ק י' אות ט"ז האריך להוכיח שלפי הבבלי והספרי אין חילוק, ובין בגורן ובין בבית צריך ליתן לעני כדי שביעה. 
<small>6.</small> <b>ושאר מתנות כהונה ולויה וכו'. </b>מלשון התוספתא ברור שנותן להם כל שהוא בין בביתו ובין בגורן, שהרי בביתו אינן שונות ממעשר עני, ולפיכך קשה לנו לקבל את פירוש הגר"י בפאת השלחן סי' י"ב ס"ק י' אות ט"ז (קרוב לסופו). ובמשנתנו שנינו (מ"ו): מידה זו אמורה בכהנים ובלוים ובישראל. ופי' הר"מ בפיה"מ שכהנים ולויים וכו' חייבים ליתן מ"ע כשיעור המפורש במשנתנו, ועיין באורו בס' משנה ראשונה שם. ובריבמ"ץ ור"ש פירשו שמידה זו נוהגת בנתינת מעשר עני לכהנים לויים וישראלים; ושמא פירושו שאפילו נתן לכהנים ולויים תרומה ומעשר, מ"מ עדיין חייב לתת להם מ"ע כדי שביעה. והגרמ"ש מדוינסק פירש (משך חכמה כי תבא, ר' ע"א) שדברי המשנה מוסבים על מאמר אבא שאול שלמעלה: "ושאר כל הפירות, אמר אבא שאול כדי שימכרם ויקח בהן מזון שתי סעודות". וע"ז אומרת המשנה שלנו שמדה זו נוהגת אף בכהנים ובלויים, ואעפ"י שהם אוכלים תרומה ומעשר (ומשנתנו כמ"ד מעשר אסור לזרים) שעולים יותר בזול מחולין, מ"מ נותן להם כשיעור ב' סעודות של חולין. ולפי כל הפירושים הנ"ל אין התוספתא חולקת על משנתנו.<br>אבל בתוס' רי"ד (קידושין נ"ה ב') ובפי' הרא"ש (למשנתנו) ובשנות אליהו פירשו שמדה זו נוהגת בכהנים ובלויים, כשנותנים להם תרומה ומעשר וכו', ולפי זה חולקת התוספתא כאן על משנתנו, כפי שהעיר במל"מ בפ"ו מה' מת"ע ה"ז.<sup class="footnote-marker">9</sup><i class="footnote">ועיין המו"מ הארוך בתוספתא זו בפירושו של הרי"פ פערלא לכפו"פ פ"א, ו' ע"ד ואילך. ועיין שם ח' ע"א מה שרצה הרב להגיה בברייתא זו, וקשה להגיה נגד כל הנוסחאות.</i>
<small>7.</small> <b>רצה מציל מחצה ונותן מחצה וכו'. </b>במשנתנו הנ"ל: היה מציל, נוטל מחצה ונותן מחצה. היה לו דבר מועט נותן לפניהם והן מחלקין ביניהן. ולפי פשוטן של המשנה והתוספתא,<sup class="footnote-marker">10</sup><i class="footnote">כפי שמוכח מן הלשון "מציל". ועיין מ"ש הרי"ן אפשטין בלשוננו כט"ו (ניסן תש"ז), עמ' 103 ואילך. ומכל מקום אין "מציל" יוצא כאן מידי פשוטו.</i> שתיהן עוסקות בעומד בגורן, ואעפ"י שבגורן אין לו טובת הנאה במעשר עני לכ"ע, מ"מ מותר לו להציל מחצה בשביל קרוביו, עיין באו"ז ח"א ה' צדקה סי' כ"ב, ט' ע"א, ובס' משנה ראשונה ד"ה נוטל. וכן פירש הר"מ בפ"ו מה' מת"ע הי"א.<sup class="footnote-marker">11</sup><i class="footnote">אבל בפיה"מ פירש רבינו שבבית עסיקינן, ויכול להציל מפני שיש לו טובת הנאה. ואין שם ט"ס כדעת בעל תיו"ט, כפי שכבר הוכיח בחידושי מהרי"ח במקומו. אלא שבס' היד חזר בו מפירושו, כפי שהעיר במהר"י קורקוס על הר"מ במקומו. ובפיה"מ הוצ' הרצאג עמ' 40, כבר מתוקן ע"פ חזרת רבינו בס' היד, ויש לנו מהדו"ב של פירוש רבינו.</i> ומה שאמרו במשנה: היה לו דבר מועט וכו', הוא עניין בפני עצמו, כלומר כל השיעורים הללו לא נאמרו אלא בשיש לו לתת לכל אחד כשיעור, אבל אם אין לו אלא דבר מועט נותן לפניהם וכו'. וכן פירש הר"מ בפ"ו מה' מתנ"ע הנ"ל, וכן פירש הרא"ש במשנתנו, ובכפו"פ פמ"ד, עמ' תקע"ט.<br>ברם בירושלמי (ה"ו) אמרו: ר' יונה פתר מתני' ביותר מכשיעור. היה מציל, נוטל מחצה ונותן מחצה, אבל בכשיעור הוא נותן לפניהם והן מחלקין ביניהן. ר' חזקיה פתר מתניתא וכו'. ובפירושו נ"ל שר' יונה פתר את כל המשניות שלעיל דוקא אם היה לו מעשר עני יותר מכשיעור, כגון שהיה לו הרבה מ"ע בגורן, והיו העניים מועטים, ולפיכך נותן לעניים כשיעור המבואר במשנה, ומצניע את השאר. ומ"מ אומרת המשנה הבאה שאם היה מציל לא יציל יותר ממחצה, אבל אם לא היה לו אלא כשיעור אסור לו להציל, והוא נותן לפניהם והן מחלקין ביניהן. ועיין בפי' הריבמ"ץ. ואפשר שלרבינו כשחבר את ספר היד היתה לו גירסא אחרת בירושלמי, עיין בהגהות הגר"א בשנו"א ובריבמ"ץ הנ"ל.<sup class="footnote-marker">12</sup><i class="footnote">ומסתבר שלא היה לו לריבמ"ץ גירסא אחרת בירושלמי, אלא שהוא ניסח את פירוש ר' יונה ע"פ לשון המשנה.</i> אבל מפירוש ר' חזקיה בירושלמי ברור שהוא פירש את משנתנו אחרת. ועיין מ"ש להלן.
<b>אבא יוסה בן דוסתאי אמ' וכו'. </b>בכי"ע וד: בן דוסאי, וכ"ה בראשונים. ועיין ריבמ"ץ ור"ש פ"ח מ"ו. ודברי הר"ש הובאו באו"ז ח"א ה' צדקה סי' כ"ב, ט' ע"א, ודברי האו"ז הובאו במרדכי ב"ב פ"א סי' תרנ"ט. 
<small>8.</small> <b>נותן לפניהם שליש וכו'. </b>מלשון זו ("לפניהם") משמע כשמניח שני שלישים לקרוביו נותן לפני העניים את השאר, והן מחלקין ביניהם. ועיין פירוש ר' חזקיה בירושלמי הנ"ל. ועיין מ"ש ר"א אזכרי, כפי שהובא במלא"ש פ"ח סמ"ו. 

Halakhah 3

<small>9.</small> <b>ובאו כהנים אחרים וכו'. </b>והטעם הוא כפי' המפרשים, שמכיוון שהסכים בעה"ב לתת להם את המתנות, דינם כמכירי כהונה וזכו בהן. ובספרי נשא פי' ו', עמ' 10: ואיש את קדשיו לו יהיו, הרי שמדד להם בארץ וניתוספו אחרים עליהם, יכול קורא אני עליו ואיש את קדשיו לו יהיו ת"ל ואיש אשר יתן לכהן לו יהיה. ועיין בשנו"ס ובהערות הרח"ש הורוביץ שם,<sup class="footnote-marker">13</sup><i class="footnote">ועיין מ"ש הגרמ"ש באו"ש סוף ה' מע"ש ומ"ש בתרביץ ש"ב ס"ב, עמ' 236.</i> אבל מדברי המיוחס לרבינו גרשום סוף ערכין ברור שפירש את הספרי שבמדד על הארץ עדיין לא זכו בהן הכהנים וכולם חולקים בשוה. וכנראה שבנידון הספרי אין לו לבעה"ב אלא ממועט, ולפיכך "מדד להם בארץ" כדין משנתנו ("נותן לפניהם והם מחלקין ביניהן", עיין מ"ש לעיל סוף שו' 6) ודעת בעה"ב מסולקת מכאן לגמרי, מה שאין כן לשיטת התוספתא הסוברת שבמתנות כהונה ולויה בעה"ב מחלק אפילו בכ"ש (עיין מ"ש לעיל) וכבר היה בדעתו לזכות לאלה שבאו בראשונה, ודינם כמכירי כהונה, וכמו שכתבנו לעיל. אבל כשמדד להם בקופה הרי יש כאן נתינה אפילו לשיטת הספרי, עיי"ש בספרי ובמפרשיו שנדחקו מאד והגיהו. 
<small>10.</small> <b>שלא להוציא את אחיהם ריקנין. </b>במאירי (כתובות כ"ו סע"א, עמ' 125) מפרש את הכתוב (נחמי' י', ל"ט): <b>"והיה הכהן בן אהרן עם הלויים בעשר הלויים</b>. ר"ל שבזמן שישראל חולק מעשרות היו שם כהנים ולויים והיה נותנם לכהן, והכהן היה נוטלו לעצמו <b>ונותן מהם ללויים מה שהוא רוצה"</b>. ושמא רחפו לפני רבינו דברי התוספתא כאן. 
<small>11-12.</small> <b>אם באו עד שלא תחזור הלילה וכו'. </b>כלומר, אעפ"י שבמתנות כהונה נותן כל שהוא ואינו חושש (לעיל ה"ב), זהו דווקא לעניין פחות מכשיעור, אבל ביתר מכשיעור מסתבר שלא יתן בב"א, וירבה בכהנים ולא ירבה בשעור (עיין בבלי עירובין ס"ג א'). וסובר ר"ש בן אלעזר שנותן לכל כהן כשיעור, ואם נשארו לו מתנות חוזרים חלילה, ומקבלים שוב כשיעור שקבעו במשנתנו. ולפיכך הכהנים שבאו באמצע, עד שלא חזר המחזור, מקבלים מאותו מחזור שעדיין לא נגמר, אבל לא מאותם מחזורים שכבר עברו. 
<small>12.</small> <b>עומדין על העקוב וכו'. </b>כלומר, בעקבות הכהנים שבאו מקודם (עיין זבחים פ"ו סמ"ג ובשנו"ס שם), ולאחריהם. ושמא פירושו על שפת הגורן, עיין במלונות ללשון סורית ערך עוקבא. 

Halakhah 4

<small>12-13.</small> <b>אין חולקים להם על הגורן. </b>עיין מ"ש להלן סוף תרומות. 
<small>13.</small> <b>מתנות כהונה ולויה לשם טובה. </b>וכ"ה בד. ובירושלמי (יבמות פי"א ה"ה, י"ב ע"א; כתובות פ"ב ה"י, כ"ו ע"ד): דתני ר' חייה נשים ועבדים אינן חולקין על הגורן. אבל נותנין להן מתנות כהונה ולוייה מתוך הבית. וכ"ה להלן סוף תרומות. אבל בבבלי (יבמות צ"ט סע"ב): וכולן משגרין להם לבתיהם. ולהלן כתבנו (תרומות פ"י רהי"ז) שדווקא בחולקים על הגורן אין הבעלים מטפלין בהולכת התרומה (עיין להלן הי"ז), אבל אם נותנין מבתיהן חייבין להוליכה לכהן לביתו. וכבר פירשו הראשונים<sup class="footnote-marker">14</sup><i class="footnote">תוספ' חולין קל"א א' ד"ה מעשר, רמב"ן יבמות ק' א', מאירי שם, עמ' 361 ועוד. ועיין בהערות ר"א פינקלשטין לספרי ראה, עמ' 170 הע' 10.</i> ע"פ הספרי (ליתא לפנינו) שאם בעל הבית מחלק בביתו יש לו טובת הנאה. וזהו הפירוש אף כאן: נותנין להם מתנות כהונה ולויה לשם טובה, כלומר מחלקין מבתיהם ושולחים לבית הכהן לשם טובה.<br>ברם בכי"ע גורס: אבל נותנין להם <b>חולין מתוקנין</b> (ובגליון הוגה: מתנות כהונה ולויה) לשום טובה. וכנראה שזו היא הגירסא הנכונה בתוספתא, ופירושה שאעפ"י שאין חולקין להם מתנות כהונה על הגורן, מ"מ אין מוציאים אותם ריקנין, ונותנין להם חולין מתוקנין לשום טובה, ואינם גרועים מעניי גויים, עיין לעיל פ"ג ה"א. ובב"ר פע"א, ד', עמ' 825: לכהן שירד לגרן, נתן לו אחד כור של מעשר ולא החזיק לו טובה, ונתן לו אחד קומץ של חולין והחזיק לו טובה.<sup class="footnote-marker">15</sup><i class="footnote">ועיין להלן דמאי פ"ה הי"ח, אבל שם טובה הוא בניגוד לשכר.</i>

Halakhah 5

<small>13-14.</small> <b>רבן שמעון בן גמליאל וכו'. </b>וכ"ה בכל הנוסחאות כאן ולהלן כתובות פ"ג ה"א, וכן מעתיק מכאן בכפו"פ פכ"ה, עמ' תע"ב, וכ"ה בירושלמי כתובות (פ"ב ה"ז, כ"ו ע"ד). אבל בבבלי שם כ"ו א': תניא ר' שמעון <b>בן אלעזר</b> אומר וכו'. ועיין להלן שו' 18 ומש"ש. 
<small>14-15.</small> <b>מעשר ראשון חזקה ללוים. </b>וכ"ה בד ולהלן כתובות הנ"ל בד ובכי"ו. אבל בכי"ע כאן ושם ובכפו"פ ובירושלמי ובבבלי הנ"ל: חזקה <b>לכהונה</b>. ופירשו בבבלי שתנא זה סובר כר"א בן עזריה, ובתר דקנסינהו עזרא ללויים אין נותנין להם מעשר, אלא לכהן גרידא. וכנראה שהגירסא שלפנינו נכונה, ובירושלמי תוקן ע"פ הבבלי בכתובות, שהרי בירושלמי אין זכר כלל להלכה זו שאין נותנין מעשר ללויים, וכל השאלה היא אם נותנין מעשר אף לכהן,<sup class="footnote-marker">16</sup><i class="footnote">עיין ירוש' מע"ש פ"ה ה"ה, נ"ו ע"ב; שם ה"ו נ"ו ע"ג; שם רה"ט נ"ו ע"ד, ובמקבילות בסוטה פ"ט רהי"א, כ"ד ע"א; יבמות פ"ט סה"ו, י' ע"ב; שם פ"י ה"א, י' ע"ד.</i> וכיצד אפשר לומר שמעשר ראשון חזקה לכהונה. 
<small>15.</small> <b>החולק בבית דין וכו'. </b>בירושלמי כתובות פ"ב הנ"ל מסיים: אני אומר תרומה נפלה לו מאבי אמו כהן. כלומר הרואה שב"ד נתנו לו תרומה בתור ירושה לא ראה כלום, שהרי אפשר שהיא מבית אבי אמו. ובבבלי שם כ"ו א': אמר רב ששת הכי קאמר החולק תרומה בנכסי אביו <b>עם אחיו</b> וכו'. והוא מעמיד לה שידעו שאביו ואחיו כהנים, אלא שעליו היה חשש חללות, עיין בבבלי לעיל שם, ובר"מ פ"כ מה' אסורי ביאה הי"ב. 

Halakhah 6

<small>15-16.</small> <b>שתי חזקות לכהונה וכו'. </b>כפו"פ פ"י עמ' ק"צ. 
<small>16-17.</small> <b>עד מקום ששליח חודש מגיע. </b>בירושלמי הנ"ל מוסיף: <b>עד נמרין</b>. ומכאן שהכוונה לעיר נמרין בסוריא. ובירוש' ר"ה פ"א ה"ד, נ"ז ע"ב: אמר ר' יהושע בן לוי אנא עריב לאילין דאזלין לנמורין<sup class="footnote-marker">17</sup><i class="footnote">בשרי"ר עמ' 153 בטעות: ללמודין.</i> דלית חד מינהון מיית מי אזל. ויפה פירש בפ"מ שם שהכוונה לנמורין שבסוריא שהלכו לשם שלוחי החודש. וביוצר לשבת ראשונה של חנוכה (אודך כי אנפת): מעכו לנמרים רדף המחנה, ומקורו הוא בשאילתא לחנוכה.<sup class="footnote-marker">18</sup><i class="footnote">נתפרסמה מכת"י בתלפיות של ר"ק מירסקי ש"ה, עמ' 442.</i> והכוונה לנמרים שלנו, ויהודה המכבי רדף אחרי המחנה מגבול א"י לסוריא, עד מקום שהשלוחים מגיעים. 
<small>17.</small> <b>אבל לא לחילוק גרנות. </b>מפני שהתרומה בסוריא היא מדרבנן, ואין מדקדקין בה כ"כ, אבל נשיאות כפים היא ראייה, מפני שבכל מקום ששלוחי חודש מגיעים היה שם ב"ד, ודקדקו שזר לא ישא את כפיו. 
<small>18.</small> <b>ר' שמעון בן אלעזר וכו'. </b>וכ"ה בכל הנוסחאות כאן ולהלן כתובות פ"ג ובירושלמי הנ"ל, אבל בבבלי הנ"ל: רבן שמעון בן גמליאל. ועיין לעיל שו' 13–14 ומש"ש. 
<small>18-19.</small> <b>בראשונה כשהיה שם בית דין. </b>אפשר שהכוונה היא עד זמנו של טריינוס הרשע, עיין ירוש' סוכה פ"ה ה"א, נ"ה ע"ב. ועיין ירושלמי עירובין ספ"ג, כ"א ע"ג (עיין הנוסחא הנכונה שם בירושלמי כפשוטו עמ' 277). 

Halakhah 7

<small>20.</small> <b>קטנים חולקין בהן. </b>כמפורש להלן סוף תרומות ובמקבילות, עיין מש"ש. אבל בקדשי המקדש אין חולק, כמפורש להלן זבחים פי"א ה"ו, תו"כ צו סוף פרשה ד', ל"ד ע"ב, ירושלמי סוטה פ"ג ה"א, י"ח רע"ד, בבלי קידושין נ"ג א', מנחות ע"ג א'. 
<b>וטמאים חולקין בהן. </b>ואעפ"י שאמרו (להלן סוף תרומות) שלטמא אפילו לביתו אין משלחין, לא נאמר כן אלא משום קנס, מפני שלא נזהר,<sup class="footnote-marker">19</sup><i class="footnote">עיין בבלי יבמות ק' א' ומ"ש להלן.</i> ואינו אלא בטמא מפורסם, שהרי אף אשה היא בכלל אלה שמשלחין להן תרומה לבתיהן, ואין חוששין כלל שמא פשעה ולא טבלה מנדתה, ואין שום חובה על הטמא להודיע למשלח שהוא טמא, אבל בקדשי המקדש אין לטמאים חלק בקדשים כלל, עיין במשנת זבחים פי"ב מ"א, תו"כ צו פט"ז ה"ז, ל"ט ע"ד. 
<small>20-21.</small> <b>וחולקין אותן בטומאה. </b>שהרי ראויין להדלקה בביתו של כהן, אבל קדשי מקדש אסורים בהנאה, עיין שבת כ"ה א' ובתוספ' שם כ"ד ב' ד"ה לפי. ועיין מ"ש במהרי"ט אלגזי בכורות פ"ה סי' ל"ז, קכ"ה ע"א. 
<small>21.</small> <b>ושוקלין מנה כנגד מנה. </b>וכ"ה בכי"ע (אלא ששם: מנא). ובעניין בכור בעל מום פירש"י בכורות (ל"א א'): שאם יש לו חתיכת בשר חולין שנשקלה בליטרא יכול לשקול בשר בכור כנגדה. וכמובן שבקדשי הגבול מותר לעשות כן לכתחילה, שהרי הם נכסי כהן לכל דבר, אבל בקדשי המקדש אסור מפני בזיון קדשים, עיין בבלי ביצה כ"ח א'. ודבר זה אסור גם במע"ש (עיין מע"ש רפ"א) ובפירות שביעית (ירושלמי ביצה פ"ג ה"ז, ס"ב סע"א). אמנם הר"מ (בפ"א מה' בכורות הי"ח) פסק שגם בבכור תם מותר לשקול מנה כנגד מנה, אבל הוא פירש (פיה"מ בכורות פ"ה מ"א) מנה כנגד מנה בחלוקת כהנים בבשר, שמותר לחלק ולשקול את המנות כדי שהיו כולן שוות, ואף זה אינו אלא בבכור, אבל לא במעשר (שם פ"ו מה' בכורות ה"ו), ועיין מ"ש להלן. וכנראה שבבא זו אינה מחלקת אלא בין קדשי הגבול וקדשי המקדש, אבל קדשי ירושלים (עיין להלן חלה פ"ב ה"ז ואילך ובמקבילות) אינם בכלל שניהם.<br>אבל בד גורס: <b>וחולקין</b> מנה כנגד מנה. ופירושו שבקדשי הגבול מותר להם לכהנים להחליף מין במינו ומין בשאינו מינו (ועיין בר"מ פי"ב מה' תרומות סהכ"א ובמהרי"ק שם), אבל בקדשי המקדש אסור, עיין להלן זבחים פי"א ה"ה, ובמקבילות שהבאנו בריש הלכה זו. ועיין סוכה פ"ח מ"ז ובבלי ב"ק ק"י ב'. ואשר לחלוקה בקדשי המקדש במין אחד, עיין תוספ' שבת קמ"ט ב' ד"ה מטילין, קידושין נ"ג א' ד"ה מאי, ומאירי שם, עמ' 264. ועיין פ"א מה' בכורות הי"ח הנ"ל ומ"ש במהרי"ט אלגזי בכורות פ"ה סי' ל"ו (ד' ליוורנו קכ"ז ע"א).
<b>חייבין באחריותם ליטפל בהן וכו'. </b>כלומר, חייב באחריות טיפולם.<sup class="footnote-marker">20</sup><i class="footnote">עיין בציונים שלנו במסורת התוספתא, ור"מ רפי"ח מה' מעשה הקרבנות. והארכנו בזה להלן בכורים פ"א רה"ה, עיין מש"ש.</i> אבל בקדשי הגבול אין חייב ליטפל בהם, כמפורש להלן תרומות פ"י רהי"ז ובמקבילות, עיין מש"ש. 
<small>22.</small> <b>לבית הבחירה. </b>וכ"ה בד, ובספרי ראה פי' ע"ז, 142, ובר"מ הנ"ל (לעניין קדשי חו"ל). ובכי"ע: לבית הבירה, וכ"ה בספרי ראה בכי"ל וכי"ר, עיין בשנו"ס שם. ועיין בפי' רבינו הלל שם ל"ב ע"ב, ובהע' כ"ג, כ"ו שם. ועיין ירושלמי פסחים פ"ז ה"ח, ל"ה ע"א, בבלי יומא ב' א', זבחים ק"ד ב'. 
<b>נותנין לכל חבר. </b>כלומר חבר דוקא, כמפורש בספרי קרח פי' קכ"א עמ' 148: אין נותנין מתנות אלא לחבר. ועיין ירושלמי חלה פ"ד הי"א ס' ע"ב,<sup class="footnote-marker">21</sup><i class="footnote">ובאהצו"י שם, עמ' 157; מאירי חלה, עמ' 44; הנ"ל חולין, עמ' 486.</i> בבלי סנהדרין צ' ב', חולין ק"ל ב'<sup class="footnote-marker">22</sup><i class="footnote">עיין תוספ' שם ד"ה מנין, והיתה להם הגירסא בירושלמי כגי' כי"ר וחסרו לפניהם בסוף ה"י המלים "בין לכהן חבר בין לכהן עם הארץ".</i> ובראשונים שם. ועיין ר"מ פ"ו מה' תרומות ה"ב וברדב"ז ובמהרי"ק שם. 
<b>קדשי מקדש אין נותנין וכו'. </b>בירושלמי חלה הנ"ל: הבכורות והבכורים לאנשי משמר. ובנוסח הרש"ס שם (פ' ע"א): החרמים והבכורות וקדשי המקדש והבכורים לאנשי משמר, וזהו בוודאי תיקון הר"ש סיריליאו בעצמו, והירושלמי לא הזכיר אלא קדשי ירושלים, אבל קדשי המקדש ברור שהם לאנשי המשמר. 

Halakhah 8

<small>23.</small> <b>אין פוחתין לעני וכו'. </b>כל הברייתא עד "פרנסת לינה" היא פיסקא מן המשנה (פ"ח מ"ז). ועיין שאילתות וירא ריש סי' י"א ובהעמק שאלה שם. 
<small>23-24.</small> <b>מככר בפונדיון וכו'. </b>הסלע הוא ד' דינרין, או כ"ד מעין, או מ"ח פונדיונות. וסאה היא בת ו' קבין, או י"ב חצאי קבין, נמצאו ד' סאין הן מ"ח חצאי קבין - חצי קב בפונדיון. ופירשו בירושלמי שהככר הנמכר בפונדיון הוא פחות מחצי קב מפני שהחנווני מנכה שליש ליציאה. ועיין בבלי עירובין פ"ב ב' וכתובות ס"ד ב'. ושיעור זה הוא רק כדי קיום הנפש. עיין אוה"ג כתובות חלק התשובות עמ' 197. 
<small>24.</small> <b>פרנסת לינה שמן וקטנית. </b>כל הברייתא באשכול ח"ב, הוצ' הר"ח אלבק, עמ' 173, עיי"ש. ומדברי הר"ש והרא"ש פ"ח מ"ז, וכפו"פ פמ"ד עמ' תקע"ט, משמע שהם פירשו שכוונת התוספתא היא דשמן וקיטנית הם פרנסת לינה, ובבבלי שבת וב"ב מפורש שפרנסת לינה הם מצע וכסת. וברור שכל הברייתא עד "פרנסת לינה" אינה אלא פיסקא מן המשנה, והתוספתא מוסיפה: שמן וקטנית, כלומר שמחוץ לככר נותנים גם שמן וקטנית, עיין כתובות פ"ה מ"ח. וכן כנראה פירש הר"מ בפ"ז מה' מתנ"ע ה"ח. ועיין ברדב"ז שם. ובאשכול הנ"ל נמצאת פיסקא זו אחרי: שבת נותנין לו מזון שלש סעודות, ולפ"ז בוודאי אי אפשר לפרשה על פרנסת לינה. 
<small>24-25.</small> <b>שבת נותנין ל ו מזון שלש סעודות. </b>גם זו היא פיסקא מן המשנה הנ"ל. ועיין הסדר באשכול הנ"ל. 
<small>25.</small> <b>דג. </b>וכ"ה בד ובר"מ הנ"ל. אבל בכי"ע ובאשכול הנ"ל הנוסחא היא: <b>דגה</b>. וזו היא גירסא יותר מתוקנת, מפני ש"דגה" בלשון בני אדם הוא דג קטן.<sup class="footnote-marker">23</sup><i class="footnote">עיין להלן נדרים פ"ג ה"ה; ירושלמי שם פ"ו ה"ו, ל"ט רע"ד; בבלי שם נ"א ב'.</i> ובפירוש אמרו בירושלמי ביצה (פ"ב ה"א, ס"א ע"ב): לא עירב ולא עירבו לו אחרים. ר' יצחק אומר צולה לו <b>דגה</b>. ובבבלי שם (כ"ב א'): משום ר' יצחק אמרו אף צולה לו דג קטן. ועיין בבלי נדרים ל"ה ב' ובאהצו"י ביצה עמ' 18. וכן להלן סוכה (פ"ד סהי"א): ויצלה לו <b>דגה</b>.<sup class="footnote-marker">24</sup><i class="footnote">כ"ה בכי"ו, בכי"ל ובד. ובכי"ע ובשו"ת הרשב"א ח"ד סי' קי"ט בטעות: דג.</i> ובבבלי שבת ל"ה ב': כדי צליית דג קטן. וכן בקה"ר פ"ז י"ב ופ"ט י': ומדליק לו את הנר וצולה לו דג וממלא לו חבית של מים. ובד"ר שם (בפ"ט): וצולה לו דגו, וצ"ל: דגה. ומכאן שבכ"מ שמדברים בצליית דג בערב שבת ע"י הדחק אינו אלא בדגה או בדג קטן, וממילא שאין סתם עני עדיף מעשיר שבישראל ע"י הדחק, ונותנין לו דבר מועט בשביל כסא דהרסנא, עיין בבלי פסחים קי"ב א'. 
<small>26.</small> <b>אבל בזמן שמכירין אותו וכו'. </b>אשכול הנ"ל וכפו"פ פמ"ד עמ' תקע"ו. ובפיה"מ להר"מ פ"ה מ"ז: ואם יהיה העני ידוע נותנין לו מה שיכסה.<sup class="footnote-marker">25</sup><i class="footnote">כ"ה בד"נ, בד"ו ובהוצ' הרצאג. ובהגד"נ הוגה לנכון: שיתכסה.</i> והברייתא שלנו גם בירושלמי כאן (ה"ז כ"א ע"א) אלא שנוסף שם: והכל לפי כבודו. ועיין בבלי ב"ב ט' א' ובר"מ פ"ז מה' מתנ"ע ה"ו ובמהרי"ק שם. וכנראה שהפירוש הוא שאנו מכירים אותו שהוא עני, ואין חוששים שמא כבר קבל כסות מאחרים. 
<small>26-27.</small> <b>היה מסבב על הפתחים וכו'. </b>ואמרו בירושלמי: ובלחוד דלא יפחות ליה מן ארגרון דיליה (צ"ל: דידיה, כמו שהוא בכי"ר), כלומר ובלבד שלא יפחות לו ממטבע קטנה שהיו רגילים לתת לעניים המחזרים על הפתחים. וכן אמרו בבבלי ב"ב שנותנים לו מתנה מועטת. ופירשו ברש"י ותוספ' שם שהכוונה היא שנותנים לו מן הקופה. אבל מלשון הר"מ הנ"ל (פ"ז ה"ז) משמע שהכוונה לכל אדם. ועיין כפו"פ פמ"ד ריש עמ' תקע"ח, והיתה לפניו בבא זו להלן בסה"י, או בריש הי"א. 

Halakhah 9

<small>27.</small> <b>תמחוי כל היום וכו'. </b>וכ"ה בד. אבל בכי"ע ואשכול הנ"ל: תמהוי בכל יום, וכ"ה בירושלמי פ"ח ה"ז ובבבלי ב"ב ח' ב'; ובכת"י שם (עיין דק"ס עמ' 33 הע' ה'): תמחוי נגבית בכל יום. ולפי הגירסא שלנו בתוספתא פירושו שמחלקין מן הקערה בכל היום, ועיין ר"מ פ"ט מה' מתנ"ע ה"ב. ובירושלמי הנ"ל אמרו שמחלקין מן הקערה לאלתר אחר הגבייה. ועיין מ"ש להלן רה"י על תמחוי וקופה. 
<small>28-29.</small> <b>אם שהא שם שלשים יום וכו'. </b>ירוש' ב"ב (פ"א ה"ו, י"ב ע"ד) כלשונה כאן. ובירושלמי כאן פ"ח ה"ז: למזונות שלשים יום, ולא נתבאר אם "למזונות" פירושו לתמחוי או לקופה, ועיין להלן רה"י ומש"ש. ובבבלי (ב"ב ח' א'): שלשים יום לתמחוי שלשה חדשים לקופה. וכן היתה הגירסא לפני רב נחשון גאון, עיין תשה"ג הרכבי סי' תקל"ז עמ' 264. אבל בכתי"י וראשונים הגירסא בבבלי שם (עיין דק"ס 31 הע' מ'): שלשים יום לקופה שלשה חדשים לתמחוי. וכן פסק הר"מ בפ"ט מה' מתנ"ע הי"ב. ועיין בכפו"פ פמ"ד עמ' תקפ"ב. ומהר"י קולון שרש י"ז כתב: מצאתי בשני ספרים דגרסינן ל' יום לקופה ג' חדשים לתמחוי וכו', כדברי רבינו משה, ועיי"ש שהביא גם את הירושלמי ב"ב ונתן הסבר לגירסת הבבלי, ועיין גם ברדב"ז על הר"מ הנ"ל ובמה"פ כאן וב"ב שם. וכמה צריך לשהות כדי לתת לתמחוי לא נזכר לא בתוספתא ולא בירושלמי. 
<small>29.</small> <b>ולכסות ששה חדשים. </b>וכ"ה במקורות המקבילים, אבל בבבלי הנ"ל מוסיף: תשעה לקבורה. 
<small>29-30.</small> <b>לעניי העיר שנים עשר חדש. </b>וכ"ה בד, וכן כנראה היה גם בתוספתא כת"י פ"מ שלא העיר על גירסא אחרת. ובכי"ע ובבבלי: <b>לפסי</b> העיר וכו'. ובירושלמי ב"ב: לפסים ולזימיות וכו', כלומר למסים. ובירושלמי כאן: לפסין ולצדקות שנים עשר חדש וכו', מהו לפסין ולצדקות שנים עשר חדש, בשכר סופרים ומשנים. ועיין בבלי ב"ב ח' א' וביד רמה שם ד"ה ולכל מילי. 

Halakhah 10

<small>30.</small> <b>פרוטה לקופה ופרוסה לתמחוי. </b>וכ"ה בד. ובאשכול הנ"ל: עני שנתן פרוסה לתמחוי וכו'. ומכאן משמע שלקופה נותנים כסף, אבל לתמחוי נותנים מאכל, וכן פירשו כמה מן הראשונים, עיין ערוך ערך תמחוי ובערוך השלם שם, במיוחס לר"ג וברש"י ב"ב ח' א' ועוד. וכן פירש הר"מ בפיה"מ כאן פ"ח מ"ז. אבל בכי"ע כאן: פרוטה לתמחוי ופרוטה לקופה, וכן מעתיק הר"מ ספ"ט מה' מתנ"ע. ומכאן, כנראה, חזר בו מפירושו בפיה"מ ופירש (בס' היד שם ה"ב) שנותנים גם מעות לתמחוי.<sup class="footnote-marker">26</sup><i class="footnote">ומירושלמי דמאי (פ"ג ה"א, כ"ג ע"ב) משמע שלקופה נותנים גם מאכל. ועיין בר"מ ספ"ח מה' שמיטה ויובל. אבל בתוספתא שם ספ"ג גורס: גבאי צדקה במקום "גבאי קופה" שבירושלמי.</i> אבל קרוב לוודאי שגירסתנו נכונה, שהרי לפי גירסת כי"ע והר"מ קשה למה לא ערב ותנא: פרוטה לתמחוי ולקופה. והחילוף בין פרוסה ופרוטה הוא רגיל, עיין לדוגמא מ"ש בהירושלמי כפשוטו לעירובין, עמ' 320 ואילך. 
<b>מקבלין אותן ממנו. </b>עיין ש"ך יו"ד סוף סי' רנ"ג. 
<small>31.</small> <b>נתנו לו חדשים וכו'. </b>ר"מ הנ"ל, טיו"ד סי' רנ"ג. וברלב"ג ראה, רכ"א סע"ב: ואם היה לבוש בגדים חדשים לא נלבישהו שחוקות. 
<small>32.</small> <b>היה משתמש בכלי מילת וכו'. </b>"מילת" הוא כנראה צמר דק מאד, עיין בתוספות עה"ש של קרויס ערך מל (י"ד). 
<small>33.</small> <b>מעה נותנין לו מעה. עיסה וכו'. </b>וכ"ה בד (אלא ששם: כלי עיסה). ובכי"ע ובס' האשכול הנ"ל: פת נותנין לו פת. מעה נותנין לו מעה. עיסה וכו'. ובספרי (ראה פי' קי"ח, עמ' 177): הראוי ליתן לו פת נותנין לו פת. עיסה נותנין לו עיסה. מעה נותנין לו מעה וכו'.<sup class="footnote-marker">27</sup><i class="footnote">ועיי"ש בשנו"ס ובהערות הר"א פינקלשטין. ועיין בס' מעלות המדות לר' יחיאל בר' יקותיאל, מעלת הצדקה, ד' קרימונא, כ"ד ע"א, ובמנוה"מ ח"א, עמ' 78. ונראה שהעתיק מטיו"ד סי' ר"ן.</i> ובסמ"ג עשין קס"ב, ר"ז ע"ב: ותניא בספרי ובתוספתא דפאה די מחסורו אשר יחסר לו, למה נאמרו כולם, ללמדך הראוי לתת לו פת חמין, נותנין לו פת חמין,<sup class="footnote-marker">28</sup><i class="footnote">באינקונבל מדפוס בלתי ידוע גורס: פת חמץ נותנין לו חמץ. ובד' נפולי: פת חמץ נותנין לו פת חמץ. וכן תקנתי בסמ"ג מדעתי (בתס"ד ח"א, עמ' 39). אבל בסמ"ג כת"י על קלף (מן המאה הי"ג) גורס: פת <b>חטין</b> נותנין לו. מצה נותנין לו.</i> <b>מצה מצה</b>, להאכילו לתוך פיו מאכילו.<sup class="footnote-marker">29</sup><i class="footnote">ובספרי שלפנינו גורס: הראוי ליתן לו פת יתן לו פת, ליתן לו עיסה יתן לו עיסה, מעה יתן לו מעה.</i> וברלב"ג ראה, רכ"א סע"ב: היה רגיל בפת חטים לא נאכילו שעורים (ועיין גי' סמ"ג כת"י לעיל הע' 28).<br>ובפי' רבינו הלל לספרי ראה (מ"ג ע"ב) פירש: עיסה נותנין לו עיסה, משום דמתבייש ליטול פת. וכנראה שהעיסה שהיו עושים בבית היתה יותר נקיה מפת שנמכרת בחנות. ובמכשירין פ"ב מ"ח שנינו: ואם הית פת עיסה וכו' אם היתה פת קיבר. ובפי' הרא"ש שם: פת עיסה. פת נקיה, ואין הנחתומין עושין אותה, אלא הרגילים לאוכלה אופין אותה בביתם וכו'. ועיין בפיה"מ להר"מ שם.
<small>35.</small> <b>אפי' עבד אפי' סוס. </b>כפו"פ פמ"ד עמ' תקע"ז בשם התוספתא. ועיין בציונים במסורת התוספתא ובר"מ פ"ז מה' מתנ"ע ה"ג. 
<small>35-36.</small> <b>לו זו אשה שנ' אעשה לו עזר כנגדו. </b>וכ"ה בד ובכפו"פ הנ"ל. אבל בכי"ע חסר כ"ז, ועיין בציונים הנ"ל. ובירושלמי (כתובות פ"ד ה"ח, כ"ח ע"ד): כתב לבניו ומכר לאחרים? מהו מסבתיה אתה (כלומר, מהו להשיאו אשה)? אמר ר' חנינא אנא לית אנא מסב ליה אתא. א' ר' מנא<sup class="footnote-marker">30</sup><i class="footnote">כ"ה הגירסא בשטמ"ק כתובות מ"ט ב' בשם הריטב"א, ולפנינו בירושלמי משובש. ועיין מ"ש במחברתי "על הירושלמי", עמ' 7.</i> לא מסתברא אגרין ליה שמשא ומסבין ליה איתא, כמה (דו) דהיא שמשא. ולפי הירושלמי אשה בכלל שמש היא, וכן רגיל בירושלמי:<sup class="footnote-marker">31</sup><i class="footnote">שביעית פ"ח ה"ח, ל"ח ע"ב; מע"ש פ"א ה"א, נ"ב ע"ב; כתובות פ"ה ה"ד, כ"ט ע"ד.</i> מה בין הקונה אשה. מה בין הקונה שפחה. 
<small>37.</small> <b>באנשי הגליל. </b>וכ"ה בירושלמי. אבל בספרי: בגליל העליון. ובבבלי: באנשי גליל העליון. 
<small>37-38.</small> <b>ליטרא בשר בציפורי בכל יום. </b>וכ"ה בכפו"פ הנ"ל. וכן בכי"ע: ליטרא אחת בשר בציפורי בכל יום. ובד: בשר צפורי, וצ"ל: [ב]צפורי. והפירוש הנכון הוא בח"ד, בצפורי במשקל ציפורי, כמו באיטלקי במשקל איטלקי.<sup class="footnote-marker">32</sup><i class="footnote">עיין מ"ש בתס"ר ח"א, עמ' 166, וח"ד, עמ' 193.</i> וכן פירש מהרי"ן אפשטין בתרביץ ש"ה עמ' 270, וציין לספרי האזינו פי' שי"ז, עמ' 360: ארבעה ליטרים בצפרי וכו' שלשים ליטרים בצפרי. ויש להוסיף גם ירושלמי כאן פ"ז ה"ד, כ' ע"א: שבע ליטריות בציפורי.<br>ובירושלמי: ליטרא בשר צפרים בכל יום. ובכי"ל שם חסרה המלה "בשר" והושלמה ע"י הסופר בין השורות. ובכי"ר: ליטרא<sup class="footnote-marker">33</sup><i class="footnote">ואח"כ נמצא שם ריוח כמקום שתי מלים.</i> פי ציפורין. והרי"ן אפשטין הגיה: בי ציפורין, כלומר בצפורין (כגי' מה"ג בספרי האזינו הנ"ל), במשקל צפורי. ואין ספק שצדק מהרי"ן אפשטין ז"ל בהגהתו, שהרי כן יוצא מהמשך הירושלמי ששאל: ואפשר כן? אלא דלא הוה אכל עם חורנין (עם חורנין) לא הוה אכל.<sup class="footnote-marker">34</sup><i class="footnote">כ"ה בכי"ל שם. ונמחקו חמש מלים האחרונות, וטעה המוחק, ולא היה צריך למחוק אלא את המלים שהקפתי.</i> ופירושו: שאם לא היה אוכל עם אנשים אחרים לא היה אוכל (כמו שפירש בס' ניר מדעתו ע"פ הגירסא שלנו עיי"ש). ומתירוץ הירושלמי אנו למדים על הקושיא, שהשאלה היתה על הכמות, ולא על האיכות. ובספרי הנ"ל בדפוסים: ליטרא בשר של ציפור (וזה תיקון ע"פ הבבלי, עיין להלן), אבל בשני כת"י המובחרים (רומי ולונדון): של <b>ציפורי</b>, ופירושו כמו: [ב]של ציפורי.<br>ובבבלי הנ"ל: שלקחו לעני בן טובים אחד מצפורי ליטרא בשר בכל יום. ליטרא בשר מאי רבותא? אמר רב הונא ליטרא בשר משל<sup class="footnote-marker">35</sup><i class="footnote">במדרש הגדול ראה (הסגלה חנ"ב, עמ' קס"ג) גורס: ליטרא <b>מוח</b> של עופות. וכ"ה במאירי כתובות עמ' 288. וכ"ה במנוה"מ ח"א, הוצ' ענאלאו, עמ' 78 (וציין לו הר"א סופר בהערותיו שם) ובס' המוסר לר"י כלץ פ"א, ד' מנטובא, י' סע"ב. ובאיכ"ר פ"ג (הוצ' בובר, עמ' 130): תמנן תבשילין דמוחין דעוף וכו' דהוה כל תבשילה מוחין דעוף.</i> עופות.<sup class="footnote-marker">36</sup><i class="footnote">כלומר, ציפורים, עיין בספרי דבי רב לרד"ף, רכ"ה ע"א.</i> ובבבל, שהיה שם בשר בזול, שאלו ליטרא בשר מאי רבותא? אבל בא"י שהיה בשר ביוקר שאלו: ואיפשר כן?<br>ובכפו"פ הנ"ל מסיים כאן: היה מסבב על הפתחים אין נזקקין לו לכל דבר. וזה נמצא לפנינו לעיל בסוף ה"ח. [ועיין בבלי כתובות קי״א ב׳.]

Halakhah 11

<small>38.</small> <b>היה משתמש בכלי זהב מוכרן וכו'. </b>ופירשו בבבלי שדווקא בכלים שאינו משתמש בהם בגופו (כגון מגרדת של כסף) אבל בכלים שמשתמש בהם בגופו (כגון כוסות ושלחן) אין מחייבין אותו למכור, ועיין ר"מ פ"ט מה' מתנ"ע הי"ד, (עיי"ש עוד חילוק ע"פ הבבלי, ופירש כשיטת הרי"ף). וכ"ז הוא דווקא בעני שמפורסם לבן טובים, אבל סתם עני שמשתמש בכלי כסף וזהב חזקתו שהוא רמאי, עיין ירושלמי כאן פ"ח ה"ט כ"א ע"ב, ובבבלי כתובות ס"ח רע"א, ובתוספ' שם ד"ה בטלי, ובמאירי שם עמ' 289. 
<small>40.</small> <b>אמרו משפחת בית נבטלה וכו'. </b>וכ"ה בכמה כת"י בספרי ראה פי' ק"י עמ' 171, ובהוצאות שם כי תבא פי' ש"ג. אבל בכי"ע כאן: בית נבלטא, וכן בד: גבלטא (וצ"ל: נבלטא). ובכפו"פ פמ"ד עמ' תקע"ח מעתיק מכאן: בית נבלטה. וכ"ה בספרי הנ"ל פי' ק"י בדפוסים ובכי"ר, וברוב כתה"י בפי' ש"ג שם. ובירושלמי: משפחת אנטבילא וכו'. ועיין מ"ש בפירוש שם זה הר"ש קליין במ"ח חע"ז (1933) עמ' 189 ואילך. ורוב הנוסחאות מכריעות לצד נבלטה, ומסתבר פירוש ר"ע לעף שמוצא המשפחה הוא מנבלט שביהודה (עיין נחמיה י"א, ל"ד). 
<small>40-41.</small> <b>והיתה מתיחסת עם בני ארנון היבוסי. </b>בכי"ע: עם ארונן היבוסי, ובד: <b>על</b> בני ארנן היבוסי. ובכפו"פ הנ"ל: מתייחסת <b>בבני בני</b> ארונה היבוסי. ובירושלמי: מתייחסת של (צ"ל: על. ובכי"ר שם: משל) ארנן היבוסי. 
<small>41.</small> <b>שלש מאות שקלי זהב. </b>וכ"ה בד ובכפו"פ הנ"ל. ובכי"ע: <b>שש</b> מאות שקלי זהב. וכן מעתיק מכאן רבינו הלל לספרי ראה, מ"א סע"ד. ובספרי ראה פי' ק"י (בכל הנוסחאות): שש מאות <b>ככרי</b> זהב. וכ"ה בפי' ש"ג שם (ברוב הנוסחאות). וכ"ה בירושלמי כאן.<sup class="footnote-marker">37</sup><i class="footnote">בנוסח הרש"ס: דנרי (במקום "ככרי"). ושמא הגיה כן הרב בעצמו ע"פ התוספתא כאן.</i> אבל בספרי כי תבוא בכת"י מדרש חכמים ובמה"ג שם: שש מאות ככרי <b>כסף</b>. ובירוש' כי"ר: <b>כשש</b> מאות ככרי <b>כסף</b> זהב. ויש כאן עירבוביא של שתי נוסחאות. 
<small>41-42.</small> <b>ולא רצו להוציאן חוץ מירושלם. </b>וכ"ה בכל הנוסחאות ובכפו"פ הנ"ל. וכ"ה בכמה כת"י בספרי פי' ק"י, ובכל הנוסחאות ("להוציאם") בפי' ש"ג שם. ובירושלמי כאן (בהוצאות שלנו): שלא להוציאן וכו'. ובדפוסים ובשני כת"י בספרי פי' ק"י: להוציא. ולפ"ז אפשר לפרש שלא רצו להוציא את בני המשפחה. אבל בירושלמי כי"ר: שלא <b>להוציאו</b>, וזה מתאים לתחילת דברי הספרי בשני המקומות: מלמד שאין מוציאים <b>אותו</b> (כגירסת רוב הנוסחאות) מן הארץ לחוץ לארץ, ולפ"ז הכל מוסב על מעשר העני. וכן משמע מפסק הר"מ ספ"ו מה' מתנ"ע. אבל רבינו הלל בספרי שם (מ"א סע"ד) פירש שהכל מוסב על העני, ואין מוציאין את העניים לחו"ל כדי שיתפרנסו שם בריוח, וכן לא רצו חכמים להוציא את בני משפחת בית נבלטא מירושלים. ועיין ירושלמי שביעית רפ"ג, ל"ד ע"ג, מע"ש פ"ה ה"ה, נ"ו ע"ב (לעניין מעשר ראשון). 

Halakhah 12

<small>42.</small> <b>שוקדין עליו וכו'. </b>כלומר משדלין אותו ופותחים לו בדברים ואומרים לו בשביל ששמענו שנפלה לך ירושה ממקום אחר טול ואתה פורע, עיין ירושלמי פ"ח ה"ט, כ"א ע"ב, וי"ר פל"ד, א'. ועיין ספרי ראה פי' קט"ז עמ' 175. 
<small>44.</small> <b>וחכמים או' נותנין לו וכו'. </b>פירשו בבבלי כתובות (ס"ז ב') שפותחין לו לשום מתנה, ואם לא רצה, נותנין לו לשום מלוה. ועיין ר"מ פ"ז מה' מתנ"ע ה"ט. 
<small>45.</small> <b>הבא משכון, כדי לגוס את דעתו. </b>וכ"ה בספרי הנ"ל בכמה כת"י. ובבבלי הנ"ל: כדי שתזוח דעתו עליו. ופירש"י: יגבה לבו לומר דעתם לחזור ולגבות וכו' שיאמר אין לי משכון, והם יאמרו טול בלי משכון. ובספרי הנ"ל (בדפוסים ובנוסח רבינו הלל): כדי להפיס דעתו, ופירושו כדי להוכיח לו,<sup class="footnote-marker">38</sup><i class="footnote">וכ"ה פירוש המלה פייס אף ביונית ובסורית. ועיין מ"ש הר"א פינקלשטין בסה"י לכבוד מהרי"ן אפשטין עמ' 103 ובהערה 6 שם. [ועיין LW של קרויס עמ׳ 429 ואילך ערך ״פוס״, ועיין מ״ש בגליון דב״ר שלי עמ׳ 2 [ב״הוספות והשלמות״ שבמהד׳ תשכ״ה, עמ׳ 134].]</i> שמתכוונים לשם הלואה ולא לשם מתנה. 

Halakhah 13

<small>46-47.</small> <b>וחוזרין ונותנין לו לשם מלוה. </b>בבבלי הנ"ל: יש לו ואינו רוצה להתפרנס וכו', תעביטנו, זה שיש לו ואינו רוצה להתפרנס, שנותנין לו לשום מתנה וחוזרין ונפרעין הימנו לאחר מיתה דברי ר' יהודה. ובספרי (ראה פי' קט"ז עמ' 175): תעביטנו. נותנים לו וחוזרים וממשכנים אותו דברי ר' יהודה. ופי' רבינו הלל (מ"ג ע"ב) שם, "דהיינו לאחר מיתה", וכן פירש רב פפא (בבבלי לעיל שם) את הברייתא שלנו. אבל ר"ש והחכמים (בבבלי שם) חולקים על ר"י וסוברים שאין נזקקין לו, וכן פסק הר"מ בפ"ז מה' מתנ"ע סה"ט. 

Halakhah 14

<small>47.</small> <b>והמעבה את שוקיו. </b>וכ"ה בד'. וכן מעתיק בה"ג (ד"ב עמ' 640), מבבלי כתובות ס"ח א'. ויש שגרסו שם <b>והמקפה</b> (עיין בפי' תלמידי ר' יונה בשטמ"ק שם), ופירשו הגאונים (עיין בשטמ"ק להלן שם): "והמקפה את שוקו פי' מלשון להקפות, כדגרסי' בבמה מדליקין (שבת כ"א א') מאי לאו להדליק, לא להקפות, שפירושו להעבות את הפתילה, וזהו שאמרנו המקפה את שוקו, כלומר המעבה את שוקו כדי להראות שיש בו חולי וכו'". ובירושלמי כאן רה"ט: "והמנפח את שוקיו", והיא היא.<br>ובמדה"ג ראה (הסגלה חנ"ב, עמ' 162): <b>והמקבה</b> את שוקיו. וכן בערוך (סוף ערך קב א'): <b>המקבה</b> את רגליו ואת שוקו, ופירש: משים קב בשוקו להתראות שהוא חגר.<br>ובכי"ע כאן: <b>והמקפח</b> את שוקיו. וכ"ה בבבלי בהוצאות שלפנינו (שוקו), בכי"מ, בשאילתות שמות סי' ל"ט, בה"ג (ה' הספד, ד"ו קמ"ג ע"ד), ברי"ף (ד"ק וד"ו), באגדות התלמוד, (אלא שברי"ף ובאגה"ת בטעות: והמפקח), בע"י ואצל כמה מן הראשונים, ופירושו שמראה את שוקו שבור (כפי' תלמידי ר' יונה בשטמ"ק שם), ועיין סוטה פ"ח מ"ו. והר"ש סיריליאו גרס גם בירושלמי: והמקפח, וכן, כנראה, היה גם לפני הריבמ"ץ, עיי"ש בסוף מכילתין.
<small>48.</small> <b>עד שיהא לו כך. </b>וכן בד ובירושלמי (אלא שבשניהם: כן). אבל בכי"ע: עד שיחלה כך. ובבבלי: עד שיבוא לידי כך. ובמשנה (פ"ח מ"ט): עד שיהיה כאחד מהם. ועיין במלא"ש שם ובשאילתות שמות סי' ל"ט, ובהעמק שאלה שם. 

Halakhah 15

<small>48-49.</small> <b>אין רשאין לפרוש זה מזה. </b>וכ"ה בכי"ע ובילקוט סוף מטות (בשם התוספתא) ובבבלי ב"ב ח' ב'. ופירש"י שלא יחשדו ביחיד שהוא גובה לעצמו. ועיין מ"ש ע"ז להלן. אבל בד: אין רשאין <b>לפרוט</b> זה מזה, ואפשר שאין כאן ט"ס, והגבאין אין רשאין לעשות כן, מפני שנראה כאילו הם חולקים לעצמם כסף צדקה, וזה נותן שקלים וזה נותן מעות. ואין זה עניין לפריטה שבברייתא השניה בבבלי שם, מפני שהיא עוסקת בפריטה בשכר (ואפילו בצינעא אסור), שלא יחשדוהו שהרויח לעצמו מן הצדקה. 
<small>49.</small> <b>אפי' נתן לו חבירו מעות וכו'. </b>וכ"ה גם בד. וכן בבבלי שם: כיוצא בו היה נושה בחברו מנה ופרעו בשוק, לא יתננו לתוך כיסו וכו'. ברם בכי"ע גורס: <b>אבל</b> נותן לו חבירו וכו'. וכ"ה גם בילקוט הנ"ל, ולפ"ז חולק על הבבלי. ואם הגירסא <b>"לפרוט"</b> (עיין לעיל) נכונה, פירושו שדווקא בפריטה אסור, מפני שזה נותן לזה וזה נותן לזה, ויש כאן חשד שחולקים במעות של צדקה. אבל נתינה גרידא מותרת. 
<b>אפילו מצא מעות בדרך וכו'. </b>התוספתא מוסיפה כאן שלכיסו אסור לקחת אפילו מצא מעות בדרך, שלא יראו אותו נותן מעות לכיסו, אבל מותר לו לקחת ולתתם בקופה של צדקה, ואח"כ יגבה אותם לעצמו. אבל ברישא מותר לו (לפי גירסת כי"ע) לקבלם לעצמו, מפני שחבירו מעיד עליו שנטלם בחובו. 
<small>50-51.</small> <b>אבל פורשין זה מזה לתוך חצר וכו'. </b>וכ"ה בכי"ע (אלא ששם: בתוך, והיא היא). ובבבלי ב"ב הנ"ל: גבאי צדקה אינן רשאין לפרוש זה מזה, אבל פורש זה לשער וזה לחנות. ופירש"י: ובלבד שיראו שניהן כאחד. ובכתי"י שם (עיין דק"ס שם עמ' 34): אינן רשאין לפרוש זה מזה <b>בשוק</b>. אבל זה פורש לשער וזה פורש לחנות וגובין. ועיין בשאילתות כי תשא סי' ס"ד ובהעמק שאלה שם. ובר"מ פ"ט מה' מתנ"ע ה"ה: גבאי צדקה אין רשאין לפרוש זה מזה בשוק אלא כדי שיהיה זה פורש לשער וזה פורש לחנות וגובין.<br>ובד: אבל <b>פורטין</b> זה מזה לתוך חצר וכו'. ואם נוסחא זו נכונה (עיין מ"ש לעיל) פירושה שבצינעא מותר לפרוט זה מזה ולגבות מה שהלוה אחד לשני לקופה של צדקה.

Halakhah 16

<small>51.</small> <b>מעשר שני אין גובין ממנו מלוה וחוב. </b>בד: מעשר שני אין פורעין וכו'. ואעפ"י שהדין דין אמת כמפורש להלן שביעית פ"ז ה"ט, אבל ברור שלפנינו ט"ס וצ"ל: מעשר עני אין פורעין וכו', כמו שהוא בכי"ע. וכן מעתיקים מכאן כל הראשונים שנציין להלן. וכ"ה בר"מ ספ"ו מה' מתנ"ע. ובאו"ז ח"א (ה' צדקה סי' י"א ח' ע"א) הביא את התוספתא שלפנינו, וכתב שראבי"ה פירשה שאין בעל חוב נפרע ממ"ע שביד העני, מפני שלצורך העני ניתן ולא לפריעת חוב. ורבינו שמחה שם חלק עליו ופירשה שבמ"ע ביד בעה"ב עסקינן, ואסור לבעה"ב לפרוע חובו לעני ממנו (לא מלוה ולא חוב אחר, כגון שכר שכיר). ודעת בעל האו"ז עצמו שאין חילוק, ובשניהם אסור (ותשובת בעל האו"ז הובאה גם בשו"ת מהר"מ ד' פרג, סי' תשנ"ג, ובריקנטי סי' נ"ז, ועיין גם בהגה"מ ה' מלוה ולוה פ"ב ה"א אות א'). ועיין בהשמטות מציון ירושלים לירוש' דמאי פ"ג ה"א.<br>ובכפו"פ פמ"ד עמ' תקע"ט (ד"ר ת"ב סע"א): תוספת מעשר עני אין פורעין הימנו מלוה וחוב וכו', זהו במעשר עני שהיגע לידו, אבל בשלא הגיע, הא אמרינן לעיל (גיטין פ"ג מ"ז) המלוה את העני מפריש עליהם מחלקן וכו'. ואנו רואים שהוא פירש כראבי"ה, אלא שחילק בין פריעת חוב ממ"ע שבידו ובין מ"ע שעדיין לא הגיע לידו.<sup class="footnote-marker">39</sup><i class="footnote">ועיין בירושלמי גיטין פ"ג ה"ז, מ"ה ע"א. והשאלה היא שם לעניין חזרה, אם יכול העני לחזור בו, ומשמע משם שמותר לעני לפרוע חוב ממעשר עני, אפילו לא הלוהו ע"מ כן, עיי"ש.</i> ועיין בשו"ת הרדב"ז ח"ד (ליוורנו תי"ב) סי' קנ"ט שהביא את שיטת הראבי"ה והאו"ז, והעיר: וראיתי מי שכתב שאם לא הגיע ליד העני מלוה גובה ממנו, וראייתו מהא דתנן פרק כל הגט המלוה את הכהן וכו', ולדידי אין משם ראיה וכו' עיי"ש. ועיין להלן תרומות פ"א הי"ד ומש"ש.<br>ובסמ"ג עשין קס"א, ר"ז ע"א, מעתיק את הברייתא בלי שום פירוש, ועיין להלן.
<small>52.</small> <b>ואין משלמין ממנו את הגמולין. </b>וכ"ה בד. ובכי"ע: אין משלמין הימנו גמולין. ובאו"ז הנ"ל: ממנו גמולין, וכ"ה להלן שביעית פ"ז ה"ו. ובכפו"פ הנ"ל: גומלין. ובר"מ ספ"ו הנ"ל: ואין משלמין ממנו את התגמולין, וכ"ה בסמ"ג הנ"ל (עיין להלן) ובירושלמי דמאי פ"ג ה"א, בנוסח הר"ש סיריליאו.<br>ונ"ל שאין "גמולין" אלא <b>תשלומי</b> טובה, והכוונה היא לתשלומי טובה מעין משנת ב"ב פ"ט מ"ד: "אבל השולח לחברו כדי יין וכדי שמן אין נגבין בב"ד, מפני שהן גמילות חסדים". ומלמדת אותנו הברייתא, שאעפ"י שמותר לשלוח לחברו עני מ"ע כגון דא (עיין להלן), אבל לשלם את הטובה אסור, שהרי הוא מראה בתשלומיו שהוא מקפיד, ורוצה לשלם את גמילות החסד, וזה אסור במ"ע, אפילו אם חברו עני, שאין מ"ע ניתן לשום תשלומין. ועיין מ"ש להלן.
<b>ואין פודין בו שבויין. </b>אעפ"י שהיא מצוה רבה (עיין בבלי ב"ב ח' רע"ב), ואסור לעשות כן משום שאין אדם פודה שבויים בדבר שאינו שלו. ועיין מ"ש להלן בתוספתא שביעית הנ"ל. 
<b>ואין עושין בו שושבינות. </b>וכ"ה בכל הנוסחאות, וכ"ה בר"מ,<sup class="footnote-marker">40</sup><i class="footnote">צ"ע קצת לשיטת הר"מ ספ"ז מה' זכיה ומתנה (ועיי"ש בהשגות וברפ"ז שם) שאין שושבינות אלא במעות בלבד. ומסתימת לשונו כאן משמע שיש שושבינות אף בפירות. ושמא פירושו שאסור למכור מעשר עני כדי לעשות שושבינות במעות שקיבל. והוא הדין בפדיון מעשר שני ובכסף שביעית.</i> בסמ"ג ובכפו"פ הנ"ל, וכ"ה במקבילה להלן שביעית וירושלמי דמאי הנ"ל. והברייתא דייקה בלשונה, ואמרה שאפילו לשלוח שושבינות בתחילה אסור וגם אריסותא אסורה מפני שהיא נגבית בב"ד (ב"ב פ"ט מ"ד), והוי ליה כאילו מלוה מעשר עני ע"מ להפרע אח"כ. אבל לשלם שושבינות (פורענותא) פשיטא שאסור, שהרי הוא בכלל פורע חובו, ואפילו תגמולין אסור לשלם, עיין מ"ש לעיל. 
<small>53.</small> <b>ואין נותנין הימנו דבר לצדקה. </b>וכ"ה בד (ממנו) ובר"מ הנ"ל. אבל בכי"ע: ואין <b>פוסקין</b> הימנו צדקה. וגירסא זו היא באשגרה מתוספתא שביעית, והנכון הוא כלפנינו. ואסור לתת צדקה לעני ממ"ע, משום שמ"ע הוא קניין העני, ואם הוא מודיע לו שזהו מ"ע, הרי אין כאן נתינת צדקה אלא נתינת מ"ע. אבל להלן בתוספתא שביעית אנו עוסקים במע"ש ובפירות שביעית שבעה"ב יכול לאוכלם, וברור שיכול לתתם לצדקה, שהרי אף במתנה מותרים. אבל אסור לפסוק צדקה ממע"ש ופירות שביעית, שהרי פסיקת צדקה היא על מנת לשלם מנכסיו חולין ממש. ובירושלמי דמאי שם גורס: ואין פוסקין מהן צדקה לעניים בבית הכנסת. וכ"ה בר"מ פ"ג מה' מע"ש הכ"א ופ"ו מה' שמיטה ה"י. והיא היא. 
<b>אבל משלחין הימנו דבר של גמילות חסדים וכו'. </b>וכ"ה הגירסא "משלחין" בכל הנוסחאות כאן ותוספתא שביעית. ברם בר"מ ספ"ו הנ"ל: אבל <b>משלמין</b> ממנו וכו'. וכ"ה בר"מ פ"ג מה' מע"ש הכ"א ובירושלמי דמאי הנ"ל. אבל בסמ"ג הנ"ל<sup class="footnote-marker">41</sup><i class="footnote">שהעתיק את לשון הר"מ, כמו שנראה מסיום דבריו: ואין מוציאין ממנו מן הארץ לחו"ל. וכבר הראינו בכ"מ שכן דרכו להעתיק את לשון הר"מ ולפתוח בשם המקור, עיין מ"ש בתס"ר ח"א, עמ' 58. ואעפ"י שהסדר בסמ"ג הוא משונה מסדר ההלכות שבר"מ שלפנינו, אבל בר"מ כת"י על קלף (כת"י רבינוביץ) הסדר הוא כמו בסמ"ג.</i> לנכון: אבל <b>משלחין</b><sup class="footnote-marker">42</sup><i class="footnote">וכ"ה הגירסא בר"מ ה' מתנ"ע בכל כתי"י תימן שבדקתי (אבל בה' מע"ש: משלמין!). וכן בר"מ כת"י על קלף הנ"ל (אלא ששם בטעות: ואין <b>משלחין</b>, במקום: אבל משלחין).</i> לדבר של גמילות חסדים. וכ"ה בר"מ עצמו בפ"ו מה' שמיטה ה"י (בכל הנוסחאות). ודווקא לשלח בתחילה לעני דבר של גמילות חסד מותר, שהרי אין העני מחוייב לשלם לו, אבל לשלם את הגמולין אסור, כמפורש לעיל. 
<small>54.</small> <b>וצריך להודיע. </b>כלומר הוא מודיע לו ששולח את המתנה ממעשר עני, שהרי בידו לתת את המעשר לכל עני שירצה, והוא שולח לו לעני משל עני לכבוד המשתה. ועיין דמאי פ"ד מ"ד ובפיה"מ שם. ובשביעית ובמע"ש בוודאי צריך להודיע, כדי שינהגו בהם בקדושה. 
<b>ונותנין אותו לחבר עיר בטובה. </b>באו"ז ח"א (ה' צדקה סי' כ"ו, ט' ע"ב) פירש: חבר עיר היינו חכם המתעסק בצרכי צבור, כדפירש"י זצ"ל בפ' בני העיר (מגילה כ"ז ב'), שמחמת כן בני העיר מפרנסין אותו מחמת טובה שעושה להם שמתעסק בצרכיהם, נותנין לו מעשר עני בטובה, שולחין לו בחזקת דורון בכבוד, אבל אין שולחין לו צדקה מן הכיס, כי גנאי הוא לו, וגם לבני העיר, לפרנס חכם המתעסק בצרכיהם מן הצדקה, אבל מעשר עני ששולחין לו מן הגורן (עיין מ"ש לעיל ה"ב) לא מנכרא דמעשר עני הוא, אלא מיחזי כמנחה וכו'. ודברי האו"ז הובאו בהגהות מרדכי ב"ב פ"א סי' תרנ"ח. ועיין מ"ש בתס"ר ח"ג, עמ' 276. ובר"מ הנ"ל: ונותנין אותו לחבר עיר בטובת הנאה. אבל במקבילות בה' מע"ש ושמיטה לא העתיק הלכה זו.<br>ברם עדיין לא נתברר טיבו המדוייק של חבר עיר אם הכוונה היא ליחיד (כפירש"י הנ"ל) או למין ועד העיר<sup class="footnote-marker">43</sup><i class="footnote">עיין במאמרים שציין להם הר"ל גינצבורג בפירושים לירושלמי ח"ג, עמ' 411 ואילך. והוא העיר שם (עמ' 426): "ומעניין הוא שבארמית של הנוצרים בא"י וכו' חבר מדינא משמעו אזרח הארץ וכו', עיין מש"ש. וכבר הראיתי במקום אחר שד"ר שולטהעס (שעליו סמך ר"ל גינצבורג) טעה במלונו (ערך חבר). ובמקור הסורי שהוא מביא צ"ל: כבר מדינה (ולא: חבר מדינה), כלומר, כבן מדינה, כבעל נימוסים, כפי שמפורש במקור היוני שנתרגם ע"י הסורי. ואינו עניין כלל לחבר עיר שלנו.</i> ואפשר שחבר עיר פירושו כאן ועד העיר, שהיו מכניסים תבואה לאוצר שיתפרנסו ממנו עניים בשנות בצורת. ולפיכך אמרה התוספתא שמותר למסור מ"ע לחבר עיר בטובה, והיינו כשאינו נתבע לשלם לאוצר, מפני שכבר שלם חלקו משלו, ואין כאן איסור לא במ"ע ולא במע"ש ולא בשביעית, אעפ"י שהוא מתהדר בזה שהוא נתן לאוצר יותר מן הראוי לו. ועדיין צ"ע בזה. ועיין מ"ש על "אוצר" להלן עמ' 788.

Halakhah 17

<small>54-55.</small> <b>אמ' ליתן ונתן נותנין לו וכו'. </b>באשכול ח"ב הוצ' הר"ח אלבק עמ' 173: אמר ועשה נותנין וכו'. ועיין ספרי ראה סוף פיס' קי"ז, עמ' 176, ולעיל פ"א ה"ד ומש"ש. 
<small>55-56.</small> <b>נותנין לו שכר אמירה כשכר מעשה. </b>וכ"ה באשכול ובספרי הנ"ל. אבל מאבות דר"ן (פ"ה, הוצ' שכטר י"ט רע"א) מוכח שהיתה קיימת שיטה שאם אמר ליתן ולא הספיק בידו הרי מוכח שלא התנדב בגזרה מוחלטת, משום שאחרת אי אפשר שהקב"ה לא יספיק בידו. ולפיכך הוא נענש אם לא נתן. ובפסיז"ו ראה (ט"ו ט', ע"ד ע"ג): אמר ליתן ולא הספיק בידו ליתן, שכר דיבור נותנין לו, ולא שכר מעשה. ונראה מסיגנונו ששכר דיבור הוא פחות משכר מעשה. ויש כאן שיטה אמצעית. 
<small>56.</small> <b>אבל אמ' לאחרים תנו וכו'. </b>וכ"ה באשכול ובספרי הנ"ל. ובבבלי (ב"ב ט' א'): גדול המעשה יותר מן העושה וכו'. ובר"מ פ"י מה' מתנ"ע ה"ו: הכופה אחרים ליתן צדקה ומעשה אותן שכרו גדול משכר הנותן וכו'. וכנראה שיש הבדל בין מעשה אחרים ובין אמר לאחרים. ועיין אבות פ"ה מי"ג, אבות דר"ן נו"ב פמ"ה, ס"ג ע"ב. 
<small>57-58.</small> <b>לא אמ' לאחרים תנו וכו'. </b>וכ"ה בד ובאשכול הנ"ל. אבל בכי"ע חסר עד סוף הברייתא. ובספרי הנ"ל: לא אמר ליתן ולא אמר לאחרים תנו. 
<small>58.</small> <b>אבל מניח לו בדברים טובים. </b>וכ"ה בד ובספרי בכת"י ברלין. ובאשכול הנ"ל: אבל נוח לו וכו'. וכ"ה בספרי בשאר הנוסחאות. ובמה"ג שם (מדרש תנאים עמ' 84): אבל מנחמו בדברים טובים. ופירושו כמאמר ר"ל בוי"ר (פל"ד, ט"ו): אם אין לך ליתן לו, נחמו בדברים, אמור לו תצא נפשי עליך שאין לי מה ליתן לך. ומכאן הוא מקור הר"מ בפ"י מה' מתנ"ע ה"ה, ועיין בבלי ב"ב ט' ב' ובתוספ' שם ד"ה והמפייסו. ועיין בכ"מ על הר"מ הנ"ל (ויש שם ט"ס בדברי מרן, עיין להלן). ועיין ב"ר פכ"ה, ב', עמ' 239 ובמנחת יהודה שם.<br>ובפסיז"ו הנ"ל: לא אמר ולא נתן, יצא כל שכרו בהפסדו. והדברים תמוהים מאד. וקרוב לוודאי שיש שם השמטה וצ"ל: לא אמר ולא נתן [אבל הניחו בדברים נותנים לו שכר. אמר ונתן ופניו כבושים בקרקע] יצא כל שכרו בהפסדו. עיין ר"מ פ"י מה' מתנ"ע ה"ד ובאבות דר"ן נו"א ספי"ג, נו"ב ספכ"ג, ובמדרש משלי רפט"ו שציין לו מרן בה"ה.<sup class="footnote-marker">44</sup><i class="footnote">וכנראה שהציון שייך לה"ד. ואח"כ צ"ל: ב"ב פ"א הנותן וכו'.</i>

Halakhah 18

<small>59.</small> <b>מעשה במונבז המלך וכו'. </b>נוסח התוספתא יותר קרוב לנוסח הבבלי. ובפי' ר"י נחמיאש למשלי י"א, ל', עמ' 62, מביא חלק מן התוספתא, וכנראה שהעתיק את תוכנה ולא את לשונה. ועיין להלן. 
<small>59-60.</small> <b>שעמד וביזבז אוצרותיו בשני בצרות. </b>בד: את כל אוצרותיו וכו'. ובבבלי הנ"ל: שבזבז אוצרותיו ואוצרות אבותיו בשני בצורת. ובכי"ע: שעמד וביזבז כל אוצרותיו לעניים שהיו לו בשני בצרות. והלשון מסורסת ובבבלי בכת"י (עיין דק"ס שם עמ' 49 הע' ח'): בשני בצורת לעניים. ובירושלמי: עמד וביזבז את כל נכסיו לעניים, ולא נזכר כלל שהמעשה היה בשני בצורת. ויוסף הכהן מספר (קדמניות ס"כ פ"ב, ה', סי' 51 ואילך) שהילני המלכה (אמו של מונבז) עלתה לירושלם בשנת רעב והיא בזבזה הון רב והביאה תבואה מאלכסנדריה ודבילה מקיפרוס, וחלקה אותן לעניים. ובנה זויטוס (אחי מונבז. ועיין ב"ר פמ"ו, י' עמ' 467 ובהערות שם) אף הוא שלח באותו זמן הרבה כסף לראשוני (גדולי) ירושלים. והוא מוסיף שם שבמ"א יספר על הטובות שעשו מלכי הדייב לירושלים. 
<small>68-69.</small> <b>ואני גנזתי לעצמי לעולם הבא שנ' והלך וכו'. </b>עיין המשל הנחמד בפרקי דר"א פל"ד (הוצ' הרד"ל פ' ע"א) בג' אוהבים שיש לו לאדם בחייו. ומשל זה גם בספרות העמים, עיין מ"ש ר"י לוי בצופה הצרפתי חי"ח (1889) עמ' 83 ואילך. 

Halakhah 19

<small>69-70.</small> <b>שקולין כנגד כל מצות שבתורה. </b>בר"מ רפ"י מה' מתנ"ע: חייבין אנו להזהר במצות צדקה יותר מכל מצות עשה וכו'. ובמנוה"מ ח"א (עמ' 25): גדולה צדקה שכל המצות כלולין בה. שנא' וצדקה תהיה לנו כי נשמור לעשות את כל המצוה הזאת. ובתדב"א זוטא פ"א עמ' 170: גדולה צדקה ששוותה לתורה וכו'. 
<small>70.</small> <b>בחיים ובמתים. </b>עיין ר"מ פי"ד מה' אבל ה"ז. ולפ"ז גם בגמילות חסדים גופא יש הבדל. ועיין בקה"ר פ"ז, ב'. והתוספתא נזכרה בפי' משקין לר"ש בן היתום, עמ' 107. 

Halakhah 20

<small>73.</small> <b>כאילו עובד ע"ז וכו'. </b>ר"מ פ"י מה' מתנ"ע ה"ג. 

Halakhah 21

<small>75-76.</small> <b>ר' לעזר בי ר' יוסה מניין וכו'. </b>וכ"ה בבבלי ב"ב י' א', בהוצאות שלנו. אבל בילקוט כת"י מעתיק משם: תניא היה ר' מאיר אומר וכו', עיין דק"ס שם עמ' 42 הע' ת'. 