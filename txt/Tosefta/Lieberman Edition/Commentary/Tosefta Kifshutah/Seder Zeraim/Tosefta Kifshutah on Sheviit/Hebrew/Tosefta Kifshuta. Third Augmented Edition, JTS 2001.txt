Tosefta Kifshutah on Sheviit
תוספתא כפשוטה על שביעית
Tosefta Kifshuta. Third Augmented Edition, JTS 2001
https://www.nli.org.il/he/books/NNL_ALEPH001234513/NLI

תוספתא כפשוטה על שביעית



Chapter 1



Halakhah 1

<small>1-2.</small> <b>וחורשין כל בית סאה בשבילן. </b>במשנתנו ריש פ"א: עד אימתי חורשין בשדה<sup class="footnote-marker">1</sup><i class="footnote">כ"ה במשנה ד' נפולי, בד"ו, במשנה שבירושלמי, בכ"י פרמה, בקטעים מן הגניזה ובבבלי מו"ק ג' ב'. ובשאר נוסחאות: שדה. ועיין מ"ש להלן.</i> האילן ערב שביעית, ב"ש אומרים כל זמן שהוא יפה לפרי, וב"ה אומרים עד העצרת. ולא נתבאר במשנה זו מהו השטח שחורשין בשדה האילן. אמנם במ"ב שם מפורש: איזהו שדה האילן וכו', חורשין כל בית סאה בשבילן, מ"מ אפשר לומר שזו היא משנה אחרונה המפרשת את הראשונה אבל במשנה הראשונה עצמה לא נזכר כלל שחורשין כל בית סאה בשביל האילנות, ואפשר לפרשה שאין הורשין בבית האילן<sup class="footnote-marker">2</sup><i class="footnote">בפ"ב מ"א, במשנה שבירושלמי ובבבלי מו"ק הנ"ל: עד אימתי חורשין <b>שדה</b> הלבן. ובדברי ר' שמעון שם בכל הנוסחאות כולן שם: <b>בשדה</b> הלבן עד הפסח ובשדה האילן וכו'. וכנראה שברוב הנוסחאות ששנו אף ברישא: בשדה הלבן היא באשגרה מן הסיפא, ובדברי ר' שמעון הגירסא בכל הנוסחאות: <b>בשדה</b> האילן. עיין מ"ש להלן.</i> אלא חלק הקרקע לצורך האילן ולא יותר.<sup class="footnote-marker">3</sup><i class="footnote">ואף לצורך האילן אין חורשין עד ר"ה. עיין בתוספ' אנשי שם פ"א מ"ב. והנכון בשושנים לדוד פ"ב מ"ב.</i> ולפ"ז מפרש כאן ר"מ שחורשין כל בית סאה בשביל שלשה אילנות, עיין מ"ש להלן. 
<small>2.</small> <b>שתהא מטעתן ממטע עשרה לבית סאה. </b>כלומר, שלא יהו רחוקים אחד מן השני יותר מכאילו היו עשרה אילנות בבית סאה. ובית סאה היא חמשים על חמשים, כלומר, אלפים וחמש מאות אמות מרובעות, ונמצא שבנטועים ממטע עשרה לבית סאה מגיע לכל אילן מאתים וחמש מאות אמות מרובעות, כלומר, ט"ז אמה על ט"ז אמה פחות משהוא,<sup class="footnote-marker">4</sup><i class="footnote">עיין בבלי ב"ב כ"ז א', ערכין י"ד א' וברש"י ובתוספ' שם. ועיין להלן ב"ב פ"ד הי"א ומ"ש בתס"ר עמ' 140 בשם ס' המלחמות ב"ב פ"ד ועליות דר' יונה שם ל"ו ב'.</i> ח' אמות לכל צד. ולפ"ז כשיש בין אילן הראשון והשני ט"ז אמה (ח' אמה לכל אילן), וכן בין השני לשלישי, הרי בין כולם ל"ב אמה, וח' אמות בין הראשון לגדר וכן בין השלישי לגדר, וב' אמות מקום האילנות, נמצא הכל חמשים אמה.<sup class="footnote-marker">5</sup><i class="footnote">עיין בבלי ב"ב הנ"ל ובירושלמי כאן פ"א ה"ה, ל"ג ע"ב. עיי"ש במפרשים.</i> אבל אם יש בין אילן לאילן יותר משיעור זה אינן מצטרפין, עיין להלן שו' 6 ומש"ש.<sup class="footnote-marker">6</sup><i class="footnote">ועיין רש"י סוכה ל"ד א' ד"ה עשר. ובחנם הקיפו שם את המלים "ממטע עשרה".</i> 
<small>2-3.</small> <b>דברי ר' מאיר ור' יהודה. ר' יוסה ור' שמעון או' וכו'. </b>וכן מעתיק בפ"מ פ"ב ה"א, וכן היתה הגירסא לפני הריבמ"ץ (עיי"ש פ"א סמ"ב), וזוגי זוגי קתני. ובד: ור' יוסי ור' שמעון <b>אומר</b> וכו', ולפ"ז ר' מאיר ור' יהודה ור' יוסי בחדא שיטתא. ובכי"ע: דברי ר' מאיר ר' יהודה ור' יוסי אומ' וכו'. ודברי ר"ש חסרים שם, ונוסח "מתוקן" הוא, מפני דברי ר"ש בפ"ב מ"א. והנכון כלפנינו, וכן מוכח מן הירושלמי, עיין להלן. 
<small>3.</small> <b>אין חורשין להן אלא צרכן. </b>בפ"א מ"ב מפורש: חורשים כל בית סאה בשבילם. ומתוך סגנון המשנה שם ברור שהיא מפרשת את מחלוקת ב"ש וב"ה שבמ"א (עיין מ"ש בריש פירקין). ברם בירושלמי רפ"ב מוכח שהיתה קיימת משנה ראשונה ומשנה אחרונה במחלוקת ב"ש וב"ה. והואיל ונוכיח להלן שתקנת ר"ג ובית דינו היא של רבן גמליאל ברבי, הרי אי אפשר כלל לייחס לר"מ ולר"ש משנה אחרונה שהיא משנת ר"ג ברבי. וקרוב לוודאי בעיני שכוונת הירושלמי היא למחלוקת ר"מ ור"ש כאן.<sup class="footnote-marker">7</sup><i class="footnote">כשיטת בעל פ"מ שם, אבל לא כפירושו.</i> ומשנתנו בפ"א היא כר"מ, ולפי דבריו מ"ב מפרשת את מ"א, וזו היא משנה אחרונה, שלפיה נחלקו ב"ש וב"ה עד אימתי חורשין בשדה האילן. אבל לפי משנה ראשונה כולם מודים שאין חורשין אלא כל זמן שהוא יפה לפרי. ור"ש חולק על ר"מ, ולשיטתיה המחלוקת של ב"ש וב"ה במ"א היא משנה ראשונה, וכולם מודים שאין חורשין אלא לצורך האילן, אבל לפי משנה אחרונה התקינו שיהו חורשים כל בית סאה בשבילם עד העצרת (ואין כאן הודאה של ב"ש לב"ה, אלא תקנה חדשה).<br>ולפי זה, ורק לפי זה, תתבאר שיטת הירושלמי שאין להבין אותה כלל, לפי פירוש המפרשים. וכן שנינו במשנתנו רפ"ב: עד אימתי חורשין שדה הלבן ערב שביעית, עד שתכלה הליחה, כל זמן שבני אדם חורשים ליטע במקשאות ובמדלעות. אמר ר' שמעון נתת תורת כל אחד ואחד בידו, אלא בשדה הלבן עד הפסח, ובשדה<sup class="footnote-marker">8</sup><i class="footnote">עיין לעיל הע' 2.</i> האילן עד עצרת. ואמרו עליה בירושלמי שם: מאן תנא לחה, ר' מאיר היא. ור' מאיר כבית שמאי,<sup class="footnote-marker">9</sup><i class="footnote">שהרי ר"מ לא נתן כאן שיעור קבוע ושנה כמשנת ב"ש במשנתנו ריש מכילתין.</i> ור' שמעון כבית הלל. ושואל הירושלמי: וכן אתינן מתני<sup class="footnote-marker">10</sup><i class="footnote">כ"ה בכי"ר, וכצ"ל, כסיגנון הירושלמי בכל מקום. ולפנינו בטעות: מתניתא.</i> ר' מאיר כב"ש ור"ש כב"ה.<sup class="footnote-marker">11</sup><i class="footnote">כלומר, וכי כאן באנו לשנות מחלוקת זו, והרי עיקר מקומה הוא לעיל בריש פ"א. וסיגנון זה גם בירושלמי כאן פ"ד סה"ה, ל"ה ע"ב, מעשרות פ"ג ה"ג, נ' ע"ג, וגיטין פ"ז ה"ה, מ"ט ע"א. ואף שם הפירוש כן ויתבאר אי"ה במקומו.</i> ושוב שואל הירושלמי: אלא ר"מ כמשנה הראשונה,<sup class="footnote-marker">12</sup><i class="footnote">כלומר, ולפי משנה זו לא נחלקו ב"ש וב"ה כלל בשיעור הזמן, ולשניהם חורשים כל זמן שהוא יפה לפרי. עיין מ"ש לעיל בפנים.</i> ור"ש כמשנה אחרונה (ושנה כשיטת ב"ה), וכן אתינן מתני (כצ"ל) ר"מ כמשנה הראשונה ור"ש כמשנה אחרונה?<sup class="footnote-marker">13</sup><i class="footnote">מ"וכן" וכו' עד "אחרונה" ליתא בגוף כי"ל ובכי"ר. ואין צורך בהוספה זו, משום שהכל היא שאלה, והירושלמי סמך על שאלתו לעיל, עיין לעיל הע' 11.</i> אלא ר"מ שנייה מחלוקת (כלומר, גם ר' מאיר וגם ר"ש סוברים כמשנה אחרונה, אלא ר"מ שנה אותה, את המשנה האחרונה, מחלוקת של ב"ש וב"ה, ולפיכך שנה במשנתנו פ"ב כמשנה ראשונה, שהיא לכולי עלמא כל זמן שהוא יפה לפרי) ור"ש שנייה כדברי הכל (כלומר, ר"ש שנה במשנה אחרונה כדברי הכל שחורשים עד העצרת, וכפי שאמרנו לעיל), ושניהם שנו את משנתנו בפ"ב ככולי עלמא, בלי מחלוקת.
<small>3-4.</small> <b>כמה ריוח יהא ביניהן וכו'. </b>כלומר, כמה יהיו קרובים זה לזה, אפילו אם יש הרבה אילנות בבית סאה. ועיין להלן שו' 14 ולהלן ב"ב פ"ד הי"א, ובמשנתנו פ"א סמ"ה, ומ"ש בתס"ר ח"ב עמ' 140. 
<small>4.</small> <b>רבן שמעון בן גמליאל או' כדי שיהא בקר וכו'. </b>וכ"ה להלן ה"ג (עיי"ש) ובמשנתנו הנ"ל.<sup class="footnote-marker">14</sup><i class="footnote">במשנה שבירושלמי, בהוצ' לו, קויפמן, כ"י פרמה, קטעים מן הגניזה, כי"מ, ריבמ"ץ, יד רמה (ב"ב כ"ו ב'), פיה"מ להר"מ כת"י ועוד. אבל במשנה ד' נפולי, ד ו ובפיה"מ להר"מ בדפוסים: רבן גמליאל.</i> ושיעורו ד' אמות, עיין בבלי ב"ב פ"ג א' (וירושלמי כאן פ"א ה"ד, ל"ג ע"ב). ובפחות מכאן עומדים להעקר, ואפילו אם יש יותר מג' אילנות ממטע בית סאה. 
<small>5.</small> <b>רבן גמליאל ובית דינו התקינו וכו'. </b>וכן מעתיקים בשם התוספתא בפיה"מ להר"מ, ריבמ"ץ, ר"ש ורא"ש פ"א סמ"א, כפו"פ פמ"ז עמ' תרכ"ח, אגודה ריש שביעית, קפ"ט ע"ג, רשב"ץ לאבות פ"א מט"ז, י"ב רע"ב. ובבבלי מו"ק ג' ב': ואמר ר"ש בן פזי אמר ר' יהושע בן לוי משום בר קפרא רבן גמליאל ובית דינו נמנו על שני פרקים הללו ובטלום. ופירש ברשב"ץ הנ"ל שרבן גמליאל זה הוא ר"ג דיבנה, אביו של רבי. ברם בירושלמי כאן (פ"א ה"א, ל"ג ע"א): ואם כן למה נאמר חורשין עד ראש השנה. ר' קרוספי בשם ר' יוחנן רבן גמליאל <b>הנשיא</b><sup class="footnote-marker">15</sup><i class="footnote">כ"ה בכי"ר, בילקוט קונטרס אחרון ובנוסח הרש"ס. ולפנינו בשביעית וכן במקבילה בשבת (פ"א ה"ד, ג' ע"ד) וכן לפני כמה מן הראשונים חסרה מלה זו.</i> ובית דינו התירו באיסור שני פרקים הראשונים. ובריבמ"ץ הנ"ל: אם כן למה <b>שנינו לקמן</b> (וכוונתו לפ"א מ"ה) חורשין עד ראש השנה, א"ר כרוספדי וכו'. וברור שהמלים "שנינו לקמן" הם תיקון רבינו עצמו,<sup class="footnote-marker">16</sup><i class="footnote">כרגיל אצלו, עיין מ"ש במבוא לתס"ר ח"ד עמ' כ' ובכ"מ בפירושנו לתוספתא זרעים.</i> ובכל הנוסחאות:<sup class="footnote-marker">17</sup><i class="footnote">כי"ל, כי"ר נוסח הרש"ס, ילקוט הנ"ל ור"ש.</i> למה נאמר, כלומר, הכוונה למימרא, ולא למשנתנו.<sup class="footnote-marker">18</sup><i class="footnote">עיין בירושלמי שם ה"ז ובמקבילה שבסוכה פ"ד ה"א, נ"ד ע"ב.</i> ובמשנתנו (פ"א מ"ה): וחורשין כל בית סאה בשבילן. ובר"ש שם: "יש מפרשים עד העצרת. אבל בירושלמי קאמר בהדיא עד ראש השנה".<sup class="footnote-marker">19</sup><i class="footnote">עיין בירושלמי כאן פ"א סה"ו. ובאמת המלים "עד ראש השנה" היא פיסקא ממשנה ז' שם. וכעין זה שיערו כמה מן המפרשים, עיין בפי' הגר"א ובאהצו"י שם עמ' 5.</i> והמלים "עד ר"ה" אינן נמצאות בשום נוסח ממשנתנו, ועיין בבלי ב"ב כ"ז רע"א ובדק"ס שם. ובריבמ"ץ עצמו (פ"א מ"ה): וחורשין כל בית סאה בשבילן עד העצרת, <b>ואית דאמרי</b> עד ר"ה. והראשונים ז"ל הכניסו פירושם לתוך דברי המשנה, כאילו היתה הגירסא כן במשנה שם.<sup class="footnote-marker">20</sup><i class="footnote">עיין בפי' המיוחס לר"ג ב"ב כ"ז א'.</i> וכן בפי' הר"י מיגש (ב"ב פ"ג א'): דתנן ג' אילנות נטועין לתוך בית סאה הרי אלו מצטרפין וחורשין כל בית סאה בשבילן <b>עד ראש השנה</b> וכו'.<sup class="footnote-marker">21</sup><i class="footnote">אבל עיין בלשון שטמ"ק שם כ"ו ב' ד"ה הא דתנן.</i> וביד רמה שם (כ"ו ב' ד"ה ודייקינן) מעתיק את לשון כל המשנה כלפנינו, אבל בסוף דבריו: וחורשין כל בית סאה בשבילן עד ראש השנה, וברור לפ"ז שאין כאן אלא פירוש. ומתוך פירוש זה משמע קצת שכולם פירשו שר"ג ובית דינו הוא ר"ג דיבנה, כמפורש ברשב"ץ הנ"ל, וזו היא משנת ר"ג. וכן בחי' הראב"ד שם:<sup class="footnote-marker">22</sup><i class="footnote">לפי שטמ"ק הנ"ל.</i> ואית דגרסי עד ר"ה, ואתיא כמשנה אחרונה שהתירו כל אותם פרקים. ונוסחא זו קשה מאד כפי שתמה הרא"ש כאן במקומו (ועיין גם בריטב"א ב"ב כ"ז רע"ב).<br>ברם מנוסח הירושלמי הנ"ל "רבן גמליאל <b>הנשיא</b> ובית דינו" מוכח שהכוונה לר"ג ברבי. וכן פירש ר"ש בן היתום בפירושו למו"ק (עמ' 8).<sup class="footnote-marker">23</sup><i class="footnote">וכן פירש"י בחולין ה' ב' (לעניין אחר). ואף שם המאמר הוא של ריב"ל בשם בר קפרא, כמו בבבלי מו"ק ג' ב' הנ"ל. ועיין בתוספ' שם. ועיין בהערות רצ"פ חיות לפירוש ר"ש בן היתום שהזכרנו בפנים, עמ' 8 הע' 4. ובחנם כתב שם שנתחלף לרבינו ר"ג ריבנה בר"ג דרבי.</i> וכן בפי' הרש"ס (ט"ז ע"א): תקנתא דר"ג בתר ר' הוה. ועיין בירושלמי פ"ג ה"ח, ל"ד ע"ד.
<small>6.</small> <b>אחר אילן העומד וכו'. </b>בין המלה "אחר" ובין המלה "אילן" יש הפסק בכי"ו, כמו בין הלכה להלכה, והסופר קרא: עד ראש שנה אחר, והכניס נקודה אחרי המלה "אחר". ובד חסרה מלה זו. ובכי"ע: אחד אילן עומד בית קביים ושנים עומדין בית ארבעת קבין וכו'. ובריבמ"ץ (פ"א סמ"ב): "תניא אידך אילן שעומד בית קבין וב' עומדין בית ד' קבין, פי' אע"פ שכולן ג' אילנות לבית סאה, כיון שאין נטועין ממטע י' אין חורשין להן אלא צורכן". ונראה שפירש שאילן אחד עומד באמצע קביים, וב' עומדים באמצע ד' קבים (בריחוק ד' אמות אחד מן השני. שאם לא כן הרי כל אילן ואילן עומד בבית קביים). ולפ"ז אין המרחק שוה ביניהם, ויש בין האילן הראשון והשני בית ג' קבים, ולפיכך אין מצטרפין. ועיין מ"ש בתוספ' אנשי שם למשנתנו פ"א סמ"ה, ופירושו דחוק מאד. ועיין מ"ש לעיל שו' 2.<br>אבל בח"ד פירש שאו או קתני, כלומר, אם אילן אחד עומד בבית קביים, או שני אילנות בבית ד' קבים אין חורשין להם אלא צורכן, ולא כפי שמגיע להם לפי חשבון בית סאה. וקמ"ל שאין דינם כנטיעות שאם היו פחות מעשרה לבית סאה חורשין להן לפי חשבון, לשיטת רש"י בסוכה ל"ד א', עיין מ"ש להלן שו' 12 ושו' 13–14.
<small>7-8.</small> <b>שלשה אילנות של שלשה בני אדם ושדה של אחד וכו'. </b>בד: של אחר וכו'. ובכי"ע: והשאר של אחד וכו'. ואפשר שהמלים "שלשה אילנות של שלשה בני אדם" היא פיסקא ממשנתנו פ"א מ"ה,<sup class="footnote-marker">24</sup><i class="footnote">עיין מ"ש בתס"ר ח"א, עמ' 10, עמ' 61, עמ' 96 ועוד.</i> ולה נסמכה ברייתא: [אילנות של אחד] ושדה של אחד וכו', והסופרים השמיטו את המלים שסגרתי במרובעים, מפני שלא הבינו אותן. וכן בירושלמי (פ"א ה"ו, ל"ג ע"ב): שלשה אילנות כו'. תני ר' חייא אילנות של אדם אחד וקרקע של אדם אחד מצטרפין, וחורשין כל בית סאה בשבילן. א"ר יוסה אף אנן תנינן דרבא (כלומר, דרובא, גדולה מזו) שלשה אילנות של שלשה אנשים הרי אלו מצטרפין וחורשין כל בית סאה.<sup class="footnote-marker">25</sup><i class="footnote">עיין מ"ש לעיל הע' 19 על המלים "עד ראש השנה" שבירושלמי כאן אחרי "כל בית סאה".</i> כלומר, במשנתנו שהיו ג' אילנות לג' בני אדם, הרי לא קנו קרקע, ויש כאן אילנות של ג' וקרקע של רביעי, ואעפ"י כן חורשין בית סאה בשבילן. ובנוסח הרש"ס שם (י' ע"א): אמר ר' ייסא אף אנן תנינן דרבא, דתניא ג' אילנות של שלשה אנשים <b>וקרקע של אדם אחר</b> הרי אלו מצטרפין, וחורשין כל בית סאה בשבילן <b>עד ר"ה</b>, ואף על פי שבעל השדה חורשן מפני צורך שדהו הרי זה מותר. וכל זה הוא תיקון של הרש"ס עצמו ע"פ התוספתא,<sup class="footnote-marker">26</sup><i class="footnote">כפי שמוכח קצת אף מן המלה "דתניא", דבור בבלי במקום "דתני" שבירושלמי.</i> ואין לגירסתו שום יסוד, והנוסח שלנו מקויים ע"י כי"ל, כי"ר ושרי"ר (עמ' 53). והר"מ בפ"ג מה' שמיטה ה"ב פסק כמשנתנו, שאף הברייתא שלנו בכלל דבריה, וכדברי הירושלמי הנ"ל. 

Halakhah 2

<small>8-9.</small> <b>זקנה ונראה כנטיעה וכו'. </b>וכ"ה בכ"י פ"מ (פ"א ה"ו). וכן בכי"ע: זקינה ונראית כנטיעה הרי זו כנטיעה. נטיעה ונראית כזקינה, כזקינה. וכן בפי' הר"ש סיריליאו (י"א ע"ב): כדתניא בתוספתא זקנה ונראית כנטיעה ה"ז כנטיעה. נטיעה ונראית כזקנה ה"ז כזקנה. ובד בטעות: זקנה ונראית כנטועה ונטיעה ונראית כזקנה וכו'.<br>ובמשנתנו (פ"א מ"ח): עד אימתי נקראו נטיעות וכו', ר' עקיבא אומר נטיעה כשמה. אילן שנגמם והוציא חליפין מטפח ולמטה, כנטיעה וכו' דברי ר' שמעון. ופירש הר"מ (פ"ג מה' שמיטה ה"ז): אי זו היא נטיעה זה האילן <b>הקטן</b> כל זמן שקוראין לו נטיעה. ולמשנה זו מכוונים דברי התוספתא כאן: זקנה ונראית כנטיעה, כלומר, אם היא באמת זקנה, אלא שנגממה עד למטה מטפח ונראית עכשיו כנטיעה, דינה כנטיעה (כר"ש במשנתנו), ואם היו עשר חורשין בשבילן עד ר"ה, בין עושות ובין אין עושות. אבל אם נטיעה נראית כזקנה, כלומר, שהיא עדיין צעירה אלא שהיא גדולה ועושה הרבה דינה כזקנה, וחורשין בית סאה עד עצרת בשביל ג' מהן, אם עושות ככר דבילה.<br>וברור שכן פירש הר"מ בפיה"מ ספ"א שכתב: "וכבר נתבאר לך בלא ספק ההפרש בין הנטיעה והאילן, שהאילנות ג' לבית סאה (כלומר, אם עושין ככר דבילה) והנטיעות עשר לבית סאה (כלומר, עשר דווקא, ואפילו אם ג' מהן עושות ככר דבילה אין חורשין בשבילן עד ר"ה אלא עד עצרת). והלכה כר' עקיבא וכר' שמעון, מפני שיש בתוספתא דברים מסכימין עם דבריהם". וצדק בקול הרמז שם שפירש שהר"מ כיוון לתוספתא שלפנינו. ובברכי יוסף (יו"ד סי' רצ"ד ס"ק ט') השיג עליו ואמר, שאין טעם זה מספיק לפסוק כר"ע וכר"ש. ברם ברור שהר"מ סמך לא על התוספתא בלבד אלא אף על הירושלמי (כפי שנראה להלן), ופסק כר"ע וכר"ש (פ"ג מה' שמיטה ה"ז וה"ח), והשמיט את דברי התוספתא (שאין חולקים עליה), מפני שלפי פירושו היא כלולה בדברי ר"ע ור"ש. ועיין בתוספ' רע"א פ"א מ"ו אות ז', ואנו רואים שדברי הר"מ מקורם בתוספתא כאן. ולפ"ז, ורק ע"פ זה, יתפרש הירושלמי שהמפרשים נדחקו מאד בדבריו, עיין מ"ש להלן.
<small>9-10.</small> <b>מה בין זקנה לנטיעה, זקנה עד עצרת וכו'. </b>ריטב"א ב"ב כ"ז רע"ב. וכן יוצא ממשנתנו פ"א מ"א ומ"ו. ועיין מ"ש להלן הע' 33. 
<small>10-11.</small> <b>זקינה מעין שלשה, נטיעה מעין עשרה. </b>כ"ה בכי"ע. וכן בד: זקינה מעין שלשה, ונטוע עשרה. וכן בריטב"א הנ"ל: ילדה מטע עשר לבית סאה, זקנה מטע שלשה לבית סאה.<sup class="footnote-marker">27</sup><i class="footnote">רבינו לא העתיק את לשון התוספתא ממש, אבל ברור מתוך דבריו שאף לפניו היתה הגירסא כלפנינו.</i> ובפ"מ הנ"ל: וה"ג בתוספתא כתיבת יד אשר לפני אשר הובאה ממצרים וכו', זקינה מעין ג' ונטיעה נראית כזקינה. מה בין זקינה לנטיעה, זקינה מעין ג' ונטיעה מעין עשרה. ואנו רואים שגם בתוספתא כת"י שלו ישנה הכפלה מוטעית מעין ההכפלה בכי"ו, עיין בשנו"ס. וכבר ראינו בכ"מ שגירסאות כ"י פ"מ מתאימות באופן קבוע לגירסאות כי"ו.<sup class="footnote-marker">28</sup><i class="footnote">ומכאן אנו רואים שלא היה לפניו כי"ו ממש. ולא עוד אלא שהוא אומר מפורש שהכת"י שלו הובא ממצרים, וכי"ו היה באטליה, עיין מ"ש במבוא לתוספתא (עם הפנים).</i> ואין שום ספק שגירסת כי"ע שהיא מקויימת ע"י ד והריטב"א היא נכונה.<br>ואשר לפירושה, הרי התוספתא דייקה בלשונה ולא אמרה: זקינה בשלשה ונטיעה בעשרה (עיין לשון הריטב"א שהעתקנו לעיל), אלא <b>מעין</b> שלשה, <b>מעין</b> עשרה, ופירושה שבזקנה דינה שהאילנות צריכים לעשות פירות מעין שלשה, לפי החשבון (עיין המחלוקת בירושלמי פ"א רה"ד) ובנטיעה שיעורה מעין עשר, כלומר, דינה כדין עשר נטיעות שבמשנתנו (פ"א מ"ו), בין עושות בין שאינן עושות, ואפילו כמה מהן עושות ככר דבילה אין חורשין להן עד ר"ה מפני שדינה לעולם מעין עשר.<br>וכן בירושלמי (פ"א ה"ז, ל"ג ע"ב): תני נטיעה מעין עשר וזקינה מעין שלש (כלומר, התוספתא שלפנינו, בשינוי סדר. ועיין הסדר בריטב"א הנ"ל). ושואל הירושלמי: איתא חמי נטיעה שהיא נראית כזקינה את נותן לה כזקינה, ואת אמר נטיעה מעין עשר? כלומר, הרי בתוספתא לעיל מפורש שאם הנטיעה גדולה ונראית כזקנה הרי היא כזקנה, וממילא אם ג' מהן עושות ככר דבלה<sup class="footnote-marker">29</sup><i class="footnote">וביחוד לשיטות הראשונים המצריכים ככר לכל אחד.</i> הרי ברגיל הן נראות כזקינות, ודינן כזקינות, וממילא חורשין בשבילן בית סאה, וכאן אנו אומרים שנטיעה היא תמיד מעין עשר (עיין מ"ש לעיל), ואין חורשין בשבילן כל בית סאה אלא עד שיהיו עשר. ומתרץ הירושלמי: א"ר חונה מהו מעין עשר, שאין נטיעה מעין שלש, שלא תאמר שלש נטיעות שהן עושות כעשר שאינן עושות, ודכוותה שלש זקינות שהן עושות כעשר שאינן עושות. לפום כן צרך מימר נטיעה מעין עשר. כלומר, בוודאי אם שלש נטיעות עושות ככר דבילה דינן כזקנה, לעניין שחורשין בית סאה בשבילן (שהרי נראות כזקנות, ואין דינן כנטיעות), אבל היינו יכולים לטעות ולחשוב שנותנים להן אף את הקולא של נטיעות, ונאמר ששלש נטיעות שהן עושות דינן כעשר שאינן עושות, וחורשין בשבילן <b>עד ר"ה</b>, דוגמת ("דכוותה", והוי"ו הוא וי"ו הפירוש) שלש זקנות שהן עושות, שחורשין בית סאה בשבילן, כמו בעשר שאינן עושות (פ"א מ"ד), וממילא כל אחד כדינו. לפיכך צרכו לומר שנטיעה לעולם מעין עשר, ולעולם אין חורשין בשבילן עד ר"ה אלא עד שיהו עשר. ואם ג' מהן עושות ככר דבלה ונראות כזקינות, הרי יצאו מכלל נטיעה לגמרי, ודינן כזקינות לכל דבר.<sup class="footnote-marker">30</sup><i class="footnote">והרש"ס הגיה הרבה בירושלמי, ונדחק מאד בפירושו. אבל הנכון הוא בחכמת אדם, שער מצות הארץ פט"ו, אות א' (וציין לו בקומץ מנחה כאן), ועל פיו פירשתי בתוספת באור משלי.</i> ועיין בתוספ' רע"א פ"א מ"ו אות ז' ובס' משנה ראשונה שם.
<small>11.</small> <b>ושדה קנים נדונת כנטיעות. </b>במשנתנו (פ"א מ"ג): אחד אילן סרק ואחד אילן מאכל רואין אותן כאילו הן תאנים. וקנים דקים דינם כנטיעות וחורשין בשבילם עד ר"ה. ובירושלמי ספ"א אמרו שהנטיעה מסתיימת בעוביה, ולפיכך חורשין בשבילה עד ר"ה כדי שתתעבה. ואעפ"י שבסה"א (ל"ג סע"א) אמרו שאם הוא חורש עד העצרת הוא מעבה את הכורת (קורת האילן), מכאן ואילך הוא מתיש את כוחה, וממילא נראה שהוא מתכוין לעבודת הארץ, מ"מ בנטיעות לעולם החרישה יפה להן, וקנים כנטיעות לעניין זה,<sup class="footnote-marker">31</sup><i class="footnote">עיין בספרו של קולומילא de re rustica ס"ד פל"ב.</i> וחורשים בשבילן עד ר"ה.<br>ובירושלמי (פ"א ה"ז, ל"ג סע"ב): שדה קנים נידונות (צ"ל: נידונית) כשדה תבואה. ובר"ש סיריליאו שם (י"ב סע"א) הביא את התוספתא, ונדחק להשוותה עם הירושלמי. אבל בירושלמי עצמו אומר על ברייתא זו "בסאתים שנו", ולפי זה צמצם התלמוד בעצמו את דין הברייתא לקנים מיוחדים,<sup class="footnote-marker">32</sup><i class="footnote">ושמא הכוונה לקנים שמדלים עליהם את הנטיעות הרכות; וסתא, סאתא פירושו בסורית: גפן, גזע, ענף, דלית, עיין במלונו של פיין סמית ערך סתא, סאתא, עמ' 2754 ואילך. ובקנים הללו אינו רוצה שיתעבו, מפני שהיו נמנעים מלהדלות את הנטיעות הצעירות על גזעים עבים, עיין בספרו של קולומילא הנ"ל ס"ד פי"ב.</i> כלומר, בקנים שלא ניטעו על מנת שיתעבה הגזע שלהם, וממילא כשהוא חורש הרי מוכח שהוא מתכוין לעבודת הארץ, ולפיכך דין שדה קנים כשדה תבואה, ואינו חורש אלא עד הפסח.

Halakhah 3

<small>11-12.</small> <b>ושלשה דלועין וכו'. </b>במשנתנו פ"א מ"ז: הנטיעות והדילועין מצטרפין וכו'. ובירושלמי שם: והן שיהו נטיעות רבות על דילועין וכו', בדלעת יונית. ובפי' הרא"ש שם: "והיכא דמקצתן קישואין, ונטיעות רובא דכל חד מנייהו, מצטרפין (כתוספתא שלפנינו), ובדלעת יוונית מיירי מתניתין". ברם בירושלמי שם הקשו מן התוספתא כאן שמונה אף קישואין, וכבר אמרו (ירושלמי כלאים ספ"ב): כל הן דתנינן קישות ופול המצרי אף דלעת מצרית בכלל. ותירצו שעל דברי רשב"ג (שאמר במשנתנו שם שאפילו כולן דילועין מצטרפין) אמרו כן, כלומר, שהוא מדבר בדלעת יוונית דווקא, אבל הת"ק והתוספתא מדברים בכל דילועין. ברם מדברי הר"ש שם, וכן מפסק הר"מ (פ"ג מה' שמיטה סה"ו) שפסק כסתם משנתנו, משמע שפירשו את הירושלמי אחרת, ועיין במה"פ (כאן פ"א ה"ה) ד"ה והן. וצ"ע. ועיין מה שהאריך בזה בשושנים לדוד למשנתנו. 
<small>12.</small> <b>ובלבד שתהא מטעתן וכו'. </b>ומכיוון שכאן אנו צריכים לעשר נטיעות דווקא, הרי צריך שיהא לכל אחת ואחת כדי חשבון עשירית בית סאה,<sup class="footnote-marker">33</sup><i class="footnote">ופי' תמוה לעשר נטיעות נמצא בתשה"ג גיאוניקה הוצ' הר"ל גינצבורג ח"ב, עמ' 174: פיר' עשר נטיעות <b>לעניין שביעית</b> דאמ' בשביעית אסר רחמ' לחרוש ולזרוע וכו', אבל אם יש שם אילנות מותר לחרוש בשביל האילנות, וכמה שיעורן, הלכה למשה מסיני <b>ממאה ועד עשרה</b> לצריך אילנות חורש ומותר, מעשרה ולמטה לצריך השדה הוא ואסור, דתנן עשר נטיעות מפוזרות בתוך בית סאה חורשין כל בית סאה בשבילן. וכן בתשה"ג הוצ' הר"ש אסף (ח"ב, ירושלים תרפ"ט, עמ' 247): והיל' עשר נטיעות <b>בשביל השביעית,</b> שאם היו י"א אילנות בתוך בית סאה מותר <b>לחרוש ולזרוע בשביעית</b>, וכל שכן יתר. אבל אם היו י' נטיעות בתוך בית סאה, וכל שכן פחות מי' מן התורה אסור לא תזרע (צ"ל: לזרוע) ומן ההלכה אסור לחרוש. ודברי הגאון מרפסין איגרי, ולאו מר בר רב אשי חתים עלה.</i> וכפירש"י בסוכה ל"ד א'. 
<small>13.</small> <b>כמה ריוח יהא ביניהן וכו'. </b>כלומר, כמה יהו מקורבים ולא נאמר שלמיעקר קיימי, עיין להלן. וכ"ז עונה על נטיעות, אבל בקישואין ובדילועין לא איכפת לנו, שהרי בכל שנה למיעקר קיימי. וסתם מקשאות ומדלעות נטועות בצפיפות, וממילא חורשין את הכל בשבילן, והכל הוא לצורכן (עיין במשנתנו פ"ב מ"ב). ובחנם נדחק הרש"ס (בפירושו למשנה שם). ועיין בס' משנה ראשונה (למשנה הנ"ל). 
<small>13-14.</small> <b>רבן שמעון בן גמליאל או' כל שתחתיו וכו'. </b>כלעיל ה"א, וכדין אילנות, עיין מש"ש. והלכה זו צריכה ברור. דבשלמא באילנות שדינם מג' ועד עשר לבית סאה, קמ"ל רשב"ג שאם היו יותר מג' אילנות, ולא היה ביניהם ד' אמות למיעקר קיימי, אבל אם יש ביניהם יותר מד' אמות לא איכפת לנו, ודינם אינו משתנה. אבל בנטיעות שדינן בעשר דווקא, ושיעורן במטע עשר לבית סאה, הרי אם היו רצופות בפחות מל"ב אמות (עיין מ"ש לעיל שו' 2) בטלו מהן דין נטיעות, וא"כ למה מצריך רשב"ג שיהא ביניהן לכל הפחות ד' אמות. ושמא פירושו שאם יש ביניהן יותר מד' אמות חורשין בשבילן לכה"פ כשיעור יניקתה לפי חשבון בית סאה (ועיין ברש"י סוכה ל"ד א'), אבל אם אין ביניהן ד' אמות אין חורשין בשבילן כלל, ואפילו עד עצרת. ברם בפי' הרא"ש כאן (פ"א מ"ו) מפורש שאם היו י"א נטיעות בבית סאה הרי הן עומדות ליעקר, וכ"ה בתוספ' ב"ב כ"ו סע"ב, וטעמם, מפני שיש ביניהן שתי נטיעות הנטועות במטע פחות מבית סאה, ומשמע שאין חורשין בשבילן כלום, אפילו יש ביניהן ד' אמות, ואפילו עד עצרת אין חורשין להן, שהרי למיעקר קיימי. וכן במאירי סוכה (ל"ד א', 89 ע"ב): אבל אם היו נטועות בפחות מכשיעור זה (כלומר, ממטע עשר בפחות מבית סאה) אין יניקתם מספקת להם, והרי הן כנעקרות, ואין חורשין בשבילם כלום. ועיין לשונו בתענית ג' א' (עמ' 9).<sup class="footnote-marker">34</sup><i class="footnote">ועיין ברש"י סוכה ל"ד א' הנ"ל ובלשון הריטב"א שם. ועיין בשיטה למו"ק ג' ב' עמ' כ"א ובהערה 12 שם.</i> 
<small>14-15.</small> <b>ר' יהושע אומ' בת חמש וכו'. </b>במשנתנו ספ"א: עד אימתי נקראו נטיעות? ר' אלעזר בן עזריה אומר עד שיחולו (כלומר, עד שיעשו חולין מאיליהן, והיינו בת חמש שכבר עברה את שנת פירות רבעי, כמפורש בירושלמי במקומו). ר' יהושע אומר בת שבע שנים (וכ"ה בכמה נוסחאות). ובקטע מן הגניזה:<sup class="footnote-marker">35</sup><i class="footnote">כ"י קנטבריא T-S, תיבה 1.E, עמ' 24.</i> <b>עד</b> שבע שנים,<sup class="footnote-marker">36</sup><i class="footnote">וכ"ה במשנה עם פיה"מ להר"מ כת"י, בס' האגודה במקומו ובמשנה של הרש"ס. וכן מעתיק במלא"ש בשם ס"א. ובמשנה הוצ' לו: עד בת שבע שנים. ובהוצ' קויפמן: עד תשעים שנה. ובגליון שם: נ"א עד תשע שנים. וכ"ה בכי"מ. וברור שאף שם צ"ל: ער [ב]ת ש[ב]ע שנים.</i> ואף לפי הגירסא שלפנינו פירושו: עד בת שבע שנים, ומכ"ש צעירה יותר. 
<small>15.</small> <b>אמר ר' מפני מה אמרו וכו'. </b>השלמתי ע"פ ד. וכ"ה גם בכי"ע (אלא ששם חסר בטעות: בת שש). וכן מעתיק בשם התוספתא גם בר"ש ספ"א, ועיין בריבמ"ץ שם.<br>ובירושלמי ספ"א, ל"ג ע"ג (כגי' כי"ר): ואתיה ר' יושוע כרבי, דתני ר' אומ' אף כשאמרו בנות חמש וכו'.<sup class="footnote-marker">37</sup><i class="footnote">וכן בנוסח הרש"ס, י"ד ע"א: ואתיא כר' דתניא ר' אומר אע"פ שאמרו. וכן בירושלמי ערלה פ"א ה"ג, ס"א ע"א: א"ר אף כשאמרו וכו'. אבל בהוצ' שלפנינו בשביעית כאן: ואתיא כר' יהושע, כדתני ר' יהושע אומר אף שאמרו וכו'. וגי' משובשת היא.</i> ולפ"ז ברור שלפי הירושלמי רבי מפרש את דברי ר' יהושע, כלומר, מפני מה נקט ר' יהושע "בת חמש בת שש בת שבע" ולא אמר בת שבע, ומכ"ש שבת חמש ובת שש בכלל, אלא מפני שר' יהושע מדבר בנטיעות חלוקות, ויש נטיעה שמגיעה עד שבע שנים, והיינו זיתים, ואף הוא מודה שבגפנים אינן אלא בנות חמש, ואינו חולק על ראב"ע בגפנים. וכן מוכח מלשון התוספתא כאן. ברם בריבמ"ץ (פ"א מ"ח): תניא ר' אומר אילו הן נטיעות בנות ה', בנות ו', בנות ז', בגפנין בנות ה', בתאנין בנות ו', בזיתים בנות ז'. ר' יהושע אומר בת ז' שנים נקראת נטיעה אפי' גפן. וכנראה שרבינו דייק מן הלשון "אומר אני"<sup class="footnote-marker">38</sup><i class="footnote">אעפ"י שהוא לא העתיק כן, שהרי כן דרכו למסור רק את תורף הנוסח, עיין מ"ש לעיל הע' 16.</i> שרבי חולק על ר' יהושע, אבל מלשון התוספתא מוכח שיש כאן פירוש, וכמו שכתבנו לעיל.<sup class="footnote-marker">39</sup><i class="footnote">ואשר ללשון "אומר אני" בסגנונו של רבי, עיין מ"ש לעיל עמ' 302.</i>
<small>16.</small> <b>בני חמש. </b>עיין בשנו"ס ההוספה בכי"ו, ואינה אף בר"ש ובריבמ"ץ ובירושלמי הנ"ל. והסופר כתב באשגרה "חמש סלעים" ושכח למחוק. 

Halakhah 4

<small>17.</small> <b>מוכרין ומוציאין זבלים ערב שביעית מישראל וכו'. </b>כלומר, מוכרין זבלים לישראל החשוד על השביעית, וכן מוציאין ממנו זבלים לתוך שדהו (של החשוד) כל ערב שביעית. ובירושלמי רפ"ג: מוכרין ומוציאין זבלים עם העושין שביעית עד ראש השנה. וטעם ההיתר הוא שהרי אין שום איסור בהוצאה גרידא אפילו בזמן איסור שני פרקים. ועיין מ"ש להלן. 
<small>18.</small> <b>ומן הגוי ומן הכותי וכו'. </b>בירושלמי הנ"ל: עם הגוי ועם הכותי וכו', וסוברת ברייתא זו שכותי כגוי. 
<b>אפי' בשביעית מותר. </b>בירושלמי הנ"ל מסיים: ובלבד שלא יפרוק את המשפלות. ומתוך העניין שם ברור שהגבלה זו הולכת אף על הרישא, והיינו שגם ערב שביעית אסור לו לפרוק את המשפלות, מפני שהוא כמזבל בידים, ולשיטת הירושלמי והתוספתא אסור לזבל באיסור שני פרקים. עיין במה"פ שם ד"ה באיסור. ועיין להלן בסמוך. 
<b>עד מתי מותר לזבל וכו'. </b>במשנתנו פ"ב מ"ב: מזבלין ומעדרין במקשאות ובמדלעות עד ראש השנה. אבל בשדה לבן אסור לזבל, ומפרשת התוספתא שכל זמן שמותר לחרוש מותר לזבל, והיינו בשדה לבן עד הפסח ובשדה האילן עד העצרת. ומברייתא זו מביא הירושלמי (פ"ב ה"ב, ל"ג ע"ד) ראייה שלא נקטה המשנה "מעדרין" במקשאות אלא משום שהן זרועות בצפיפות, ואין מקום להכניס שוורים לשם, אבל אם יש ביניהן ד' אמות מותר גם לחרוש, שהרי כל זמן שמותר לזבל מותר לחרוש. והר"מ השמיט את כל ההלכות כאן, מפני שלדעתו (בפיה"מ שם ובפ"ג מה' שמיטה ה"ט) מותר לזבל כל שדה עד ר"ה אפילו בזמן איסור שני פרקים. עיין במה"פ שם ד"ה מזבלין. ועיין בפי' הרש"ס, ט"ז ע"ב. 

Halakhah 5

<small>19.</small> <b>משקין את הנטיעות עד ראש השנה. </b>וכן במשנתנו פ"ב מ"ד: ומשקין אותן (כלומר, את הנטיעות) עד ראש השנה. ומדברים כאן בהשקאה מרובה, עיין בס' משנה ראשונה שם. ועיין מ"ש להלן. 
<small>19-20.</small> <b>ר' יוסה בן כיפר או' משם ר' ליעזר וכו'. </b>וכ"ה בד (ושם בטעות: כיפה) ובכי"ע. ולפי גירסא זו הכוונה היא לכאורה לר' אליעזר בר' צדוק שבמשנתנו הנ"ל, ור' יוסה בן כיפר חולק ומוסר אחרת בשמו. אבל בריבמ"ץ (פ"ב מ"ד): תניא ר' יוסי בן כיפר אומר משם ר"א בר"ש וכו'.<sup class="footnote-marker">40</sup><i class="footnote">וכנראה שהכוונה לתוספתא ולא לירושלמי, כפי שמוכח מן הסיפא שהעתיק שם שלא נזכרה בירושלמי.</i> וכן מעתיק מן התוספתא בפי' הראב"ד למו"ק (עיין להלן): משום ר' אלעזר בן שמוע. וכן בירושלמי (פ"ב ה"ד): תני ר' יוסי בן כופר אמר משום ר' לעזר בן שמוע וכו'. ולפ"ז הכוונה בתוספתא כאן לסתם ר' אלעזר, שהוא ר' אלעזר בן שמוע. 
<small>20.</small> <b>משקה על הנוף וכו'. </b>כ"ה בד, בכי"ע, בריבמ"ץ ובירושלמי הנ"ל. ובכי"ו נתערבבו שתי נוסחאות, עיין במשנתנו הנ"ל ובמלא"ש שם. 
<small>21.</small> <b>בית הלל או' על הנוף וכו'. </b>מרהיטת הלשון משמע שהברייתא מדברת בערב שביעית. והיא עונה על הרישא: משקין את הנטיעות עד ר"ה, ובה נחלקו ב"ש וב"ה כיצד משקין בערב שביעית. וכן פירש הר"ש (פ"ב מ"ד) את הברייתא בירושלמי הנ"ל, והסתייע מן התוספתא כאן.<br>ובמשנתנו הנ"ל: ר' אלעזר (ס"א אליעזר) בר' צדוק אומר אף משקה הוא את הנוף בשביעית, אבל לא את העיקר. ובפי' הראב"ד למו"ק (ג' א', הובא בתוספ' הרא"ש שם עמ' ח'): ובתוס' פליג עלה ר' יוסי בן כפר משום ר' אלעזר בן שמוע, ואמ' ב"ש אומ' משקה על הנוף אבל לא על העיקר, וב"ה אומ' אף על העיקר. ומוכח שהוא פירש שדברי ר' יוסי בן כיפר נסמכים למשנתנו, ולא לרישא של התוספתא, ובית הלל מתירין להשקות את האילן אף בשביעית. וכן פירש הרש"ס (כ' ע"ב) את התוספתא והירושלמי עיי"ש.<br>ובפיה"מ להר"מ (פ"ב מ"ד) פירש אף את דברי הת"ק ("ומשקין אותן עד ראש השנה") שופכין מים על ראש האילן וירד על גוף האילן כולו וישקהו. ומדבריו מוכח שהוא פירש את המלה "אף" שבדברי ר"א בר' צדוק כנסמכת לרישא, כלומר, מה שאתה מתיר בערב שביעית אני מתיר גם בשביעית עצמה. וכנראה שלמד כן מן התוספתא כאן, שהחילוק בין נוף לעיקר נשנה גם לעניין ערב שביעית באיסור שני פרקים, והמשנה חולקת על התוספתא וסוברת שמעולם לא התירו ב"ה להשקות את העיקר אפילו בערב שביעית. ועיין להלן שו' 38–39 ומש"ש.
<small>21-22.</small> <b>אמרו בית הילל לבית שמיי אם וכו'. </b>וכ"ה בריבמ"ץ ובר"ש הנ"ל, אבל בירושלמי חסרה תשובה זו של ב"ה. 

Halakhah 6

<small>23.</small> <b>ומכוונין את הנטיעות וכו'. </b>בירושלמי (פ"ב ה"ב, ל"ג ע"ד): תני מכוונין מצדדין.<sup class="footnote-marker">41</sup><i class="footnote">מלה זו ליתא כאן, אבל ישנה להלן שו' 37, עיין מש"ש.</i> מכוונין, [מכוונין] (כ"ה בנוסח הרש"ס) לה. מצדדין, חברייא אמרי וכו'. ולפ"ז מפרש הירושלמי מהו מכוונין, היינו שמיישרין אה הנטיעה, ואף מכוונין אותה שתלך למעלה על העריס, ולא תטפס לצדדין.<sup class="footnote-marker">42</sup><i class="footnote">בכי"ד שם: מתכוונין לה. חבריה אמר' וכו'. ולפ"ז מפרשים החברייא את הכיוון ולא את הצידוד. ואין לסמוך על כ"י משובש זה בכגון דא.</i> ובמשנתנו (פ"ב מ"ד): מזהמין את הנטיעות וכורכין אותן. ובפיה"מ להר"מ שם: הוא שיקבץ הענפים והפארות ויקשרם כדי שיעלו למעלה וכו'.<sup class="footnote-marker">43</sup><i class="footnote">עיין בפי' מסכת משקין לאחד מרבותינו הראשונים, הוצ' הדמ"ל זק"ש עמ' ו' ד"ה מפסגין ובהע' 38 שם.</i> ועיין מ"ש להלן בסמוך. 
<small>24.</small> <b>אם היו מבורכות לפני שביעית וכו'. </b>וכ"ה בד. אבל בכי"ע הבי"ת של "מבורכות" קרובה יותר לכ"ף מאשר לבי"ת, כלומר קרי: מכורכות. וכן הגיה בח"ד מעצמו, ופירש ע"פ משנתנו הנ"ל: וכורכין אותן וכו' עד ראש השנה. ולעיל בסמוך הבאנו את פיה"מ להר"מ שבאר כורכין, כלומר, קושרין את הענפים שיעלו למעלה במישור. ובריבמ"ץ שם: וכן כורכין את הנטיעות בעלים, כדי שלא ייבשו. והרב שחי בדרום איטליה, כנראה, ראה את מנהגי הכורמים בארצו, שהיו כורכים וקושרים את הנטיעות בעלי קנים,<sup class="footnote-marker">44</sup><i class="footnote">קולומילא de re rustica, ס"ד ספי"ג.</i> כדי שיטפסו למעלה, ושלא יתעקמו, וכפירוש הר"מ הנ"ל. 

Halakhah 7

<small>24-25.</small> <b>אלו הן עוגיות אילו בדידין וכו'. </b>להלן מו"ק פ"א ה"ב. והתוספתא במו"ק מפרשת את המשנה שם (פ"א סמ"א): ואין עושין עוגיות לגפנים (כלומר, במועד). אבל בשביעית עושין עוגיות לגפנים, עיין בבלי שם ג' א' ולהלן פ"ג שו' 15–16 ומש"ש. והתוספתא מפרשת שהעוגיות הן בדידין שבעיקרי האילנות. ובירושלמי (מו"ק פ"א סה"א, פ' ע"ב) מוסיף: כיי דתנינן תמן (כלים פכ"ט מ"ז) יד הבדיד ארבעה. כלומר, החפירה, העוגיה, היתה נקראת על שם הכלי שהיו חופרין בו.<sup class="footnote-marker">45</sup><i class="footnote">וכנראה שהכלי היה מותאם לעומק העוגיה, עיין בספרו של קולומילא הנ"ל ס"ג פ"ה.</i> ובבבלי (שם ד' ב'): מאי עוגיות וכו', בנכי. תניא נמי הכי אלו הן עוגיות בדידין שבעיקרי זיתים ושבעיקרי גפנים. ובפיה"ג לטהרות (כלים הנ"ל, עמ' 77): ולמדנו שהערוגות, עוגיות ובנכי ובדידין כולן שם אחד הן, ואותו הברזל שעושין בו הבדידין שמו בדיד. ועיין בהערות שם. ובערוך (ערך בדד א') הביא את הברייתא שבבבלי וציין למקורה בתוספתא כאן (ולא הזכיר את התוספתא במו"ק במקומה). ועיין גם בס' יחוסי תנאים ואמוראים ערך בר ציתאי (ד' ע"א, הוצ' הרי"ל פישמן עמ' 16). ושמא הובאה הברייתא כאן אגב הסיפא, עיין מ"ש להלן. 
<small>25.</small> <b>מותרין ומשמטין בקנים. </b>וכ"ה בכי"ע ולהלן מו"ק פ"א ה"ב, בכי"ו. ובד כאן ושם: ומשמשין, אבל בגליון ד כאן בסוף הדף: ומשמטין. וברייתא זו עיקרה כאן, ובכי"ע ובכ"י לונדון ליתא במו"ק. ובירושלמי כאן (פ"ב ה"ב, ל"ג ע"ד): תני מוותרין ומשמטין. כיני מתניתא מוותרין בגפנים. ומשמטין בקנים וכו', ובלבד מן הבקעה ולמעלה. וכנראה שהכוונה היא שמותר להסיר את היתרון ולכרסם את העודף של ראשי הגפנים, כשהן מטפסות על הקנים ועולים מעל חודיה, ובלבד שיחתוך מן הבקעה<sup class="footnote-marker">46</sup><i class="footnote">כלומר, הפקעה, הפקעת, הפקק. עיין תענית כ"ה ב', ב"ק פ"א א', ב"ב פ' ב'.</i> העליונה ולמעלה. וכן מותר לשמט את הגפן מן הקנים, כדי שלא תעלה יותר מדאי, וכל זה מועיל לפרי, ומותר לעשות כן, מפני שמשפר את פירות ההיתר, את הענבים שגדלו בששית, עיין להלן. 
<small>25-26.</small> <b>מקום שנהגו לותר ולשמט לפני החג וכו'. </b>וכן בכי"ע ובירושלמי הנ"ל (בשינויים קלים). ובד בכל מקום: ולשמש וכו' ומשמשין וכו', עיין מ"ש לעיל.<br>ובמשנתנו (פ"ב מ"ג): ר' יהושע אומר כזירודה וכפיסולה של חמישית כך של ששית. ופירש הר"ש ע"פ הירושלמי, כשם שמזרד ומפסל של חמישית בששית כן מזרד ומפסל של ששית בשביעית. וטעמו מפני שהוא עושה כן לצורך פירות ששית (עיין בס' משנה ראשונה). ומתוך הירושלמי<sup class="footnote-marker">47</sup><i class="footnote">גיטין ספ"ג מ"ה ע"ב; ב"ב פ"ו סה"ב, ט"ו ע"ג.</i> מוכח שבגליל נהגו לקטוף את פירות הכרם אחרי החג, ולפעמים בתוך החג.<sup class="footnote-marker">48</sup><i class="footnote">עיין ירושלמי מו"ק פ"ב ה"א, פ"א רע"ב; בבלי שם י"ב ב'.</i> אבל ביהודה היו קוטפים לפני החג.<sup class="footnote-marker">49</sup><i class="footnote">עיין בירושלמי גיטין וב"ב הנ"ל.</i> ולפ"ז במקום שנהגו לקטוף לפני החג אין מוותרין ואין משמטין אלא לפני החג, מפני שעד כאן הוא צורך הפירות. אבל במקום שנהגו לקטוף אחר החג מותר לוותר ולשמט אף לאחר החג.

Halakhah 8

<small>27-28.</small> <b>פגי ערב שביעית שנכנסו לשביעית ר' יהודה או' וכו'. </b>במשנתנו (פ"ב מ"ה): סכין את הפגים ומנקבים אותם עד ראש השנה. פגי ערב שביעית שנכנסו לשביעית, ושל שביעית שיצאו למוצאי שביעית, לא סכין ולא מנקבין אותן. ר' יהודה אומר מקום שנהגו לסוך וכו'. ולפי גירסא זו ר' יהודה מיקל במקום שנהגו שלא לסוך. אבל בירושלמי שם אמרו שהתנאים של בית רבי לא שנו במשנתנו את המלים "עד ראש השנה" (וע"פ זה הגיה הרש"ס במשנה, כ"א ע"א), אלא שנו: סכין את הפגין ומנקבים אותם. ואילו הן פגי ערב שביעית שנכנסו לשביעית. ושל שביעית (כלומר, אבל של שביעית) וכו'. ולפי גירסא זו מתיר הת"ק לסוך בשביעית פגי ערב שביעית, וע"ז חולק ר' יהודה ואוסר לסוך, במקום שנהגו לסוך אף בשאר שני שבוע, ור' יהודה לחומרא. וכן מוכח מלשון התוספתא כאן (עיין להלן) שלא נחלקו אלא בפגי ערב שביעית שנכנסו לשביעית, ות"ק לקולא ור"י לחומרא, כגירסת דבי רבי במשנתנו. וכן הוכיחו מן התוספתא כאן בריבמ"ץ ובר"ש פ"ב מ"ה. ועיין בבלי ע"ז נ' ב' וברש"ס כאן, כ"א ע"ב.<br>ולעצם העניין הרי ידוע שנהגו הקדמונים לסוך את פגי התאנים בשמן, ולנקב אותן כדי שיתמלאו הנקבים בשמן, וע"י פיטום זה (עיין בבלי הנ"ל וברש"י שם) היו התאנים ממהרות להתבשל.<sup class="footnote-marker">50</sup><i class="footnote">עיין מ"ש ר"ע לעף פלורה ח"א, עמ' 239 ואילך.</i> ות"ק התיר לסוך פגי ערב שביעית, שהרי הפרי הוא של היתר, ור"י אוסר מפני שסיכת הפרי מועילה אף לאילן ומקילה עליו בהוצאת הפרי, ולפיכך במקום שנהגו לסוך, הסיכה עבודה היא בשביעית.
<small>29.</small> <b>שיצאו למוצאי שביעית הכל שוין וכו'. </b>בכי"ו ובד: למוצאי שביעית <b>מותר</b> הכל שוין וכו'. וט"ס היא, והמלה "מותר" איננה בכי"ע, בריבמ"ץ, בר"ש וברש"ס הנ"ל. והברייתא כאן כמשנת דבי רבי שבפגי שביעית שיצאו למוצאי שביעית כולם מודים שאסורות בסיכה, שהרי הן פירות איסור, ולא נחלקו אלא בפגי ערב שביעית שנכנסו לשביעית. עיין לעיל. 
<small>30.</small> <b>ואין מנקבין אותן. </b>וכ"ה בראשונים הנ"ל. ועיין בשנו"ס. 
<small>31.</small> <b>אף במקום שנהגו לסוך סכין. </b>וכ"ה גם בד ובכי"ע, וקשה להגיה. ונראה שהפירוש הוא שאם אדם לקח פגין מחבירו בשאר שני שבוע (שהרי אסור למכור פירות שביעית) והגיעה שביעית, מותר לו ללוקח לסוך את פירות ההיתר שלו, ואפילו במקום שנהגו לסוך אין כאן עבודת האילן, שהרי אין ללוקח עניין כלל באילן אלא בפירות גרידא, והפירות היתר הן, ולפיכך מותר בכל מקום. ועיין להלן פ"ג שו' 33 ומש"ש. 
<small>31-32.</small> <b>לא יקנח שרף בעיקר מפני שמתריפו. </b>וכ"ה בכי"ע. ובד: מפני שמתרי', כלומר, קרי: שמתריף. ונראה שאין מתריפו אלא מתריבו, כלומר, משמינו.<sup class="footnote-marker">51</sup><i class="footnote">עיין במלון ללשון סורית של ברוקלמן ערך תרף. ואנו רואים משם שהשתמשו בדבור זה ביחוד לטעינת פירות בשפע. ובארמית תרבא הוא חלב.</i> וכן מזהירים הקדמונים<sup class="footnote-marker">52</sup><i class="footnote">קולומילא de re rustica, ס"ד ספ"ט.</i> שימנעו את השרף מלזוב על השרשים כדי "שלא יסמא את עיני הגפן",<sup class="footnote-marker">53</sup><i class="footnote">עין הוא הפקק והקשר שממנו צומח הענף, עיין מ"ש תיאופרסטוס בספרו תולדות הצמחים ס"א פ"ח סי' ה'. ועיין להלן שו' 38 ומש"ש.</i> כלומר, שהן מתמלאות שרף, ומרוב השומן הן גורמות לנשירת הפירות (עיין מ"ש להלן שו' 35 ד"ה וטוענין). ואף שמן מזיק לאילן בריא, מפני שהוא מוסיף בו כח,<sup class="footnote-marker">54</sup><i class="footnote">תיאופרסטוס הנ"ל ס"ד פט"ז, סי' ה'; פליניאוס תולדות הטבע סי"ז פכ"ד (ל"ז) סי' רל"ד.</i> אבל מבריא את האילן החולה. עיין בבלי ע"ז נ' ב'. וכאן מזהירה התוספתא שאם זמר את אילן חולה לא יקנח את השרף (הזב ממנו) בגוף האילן אלא בעליו. 

Halakhah 9

<small>32-33.</small> <b>תאינה שנתקלפה אין טחין אותה בטיט וכו'. </b>כן נהגו הקדמונים כדי להציל את התאנה שנתקלפה.<sup class="footnote-marker">55</sup><i class="footnote">תיאופרסטוס הנ"ל פט"ו סי' ב; פליניאוס הנ"ל סי' רל"ה.</i> ועיין רש"י ע"ז נ' ב' ד"ה ומזהמין ובר"ש פ"ב רמ"ד ומ"ש להלן שו' 37 ד"ה ומגמזין. 
<small>33.</small> <b>אין תולין תחובין בתאנה וכו'. </b>וכ"ה בכי"ע. וכן מעתיק מכאן בפ"מ לירושלמי פ"ד ה"ד. ובד בטעות: תחומן.<sup class="footnote-marker">56</sup><i class="footnote">הבי"ת והיו"ד נתחברו למי"ם.</i> ובירושלמי שם: אין תולין <b>תובין</b> בתאנה וכו'. וכבר העיר לנכון ר"ע לעף<sup class="footnote-marker">57</sup><i class="footnote">פלורה ה"א, עמ' 233.</i> שגם בסורית תובא<sup class="footnote-marker">58</sup><i class="footnote">עיין בחומר המובא אצל פיין סמית במלון ללשון סורית ערך תובא, עמ' 4403.</i> פירושה תאנה מדברית, תאנה שוטה (עיין להלן).<br>ובירושלמי הנ"ל מבאר את הפעולה: כיצד הוא עושה? מייתי יחור דתאינה שטר<sup class="footnote-marker">59</sup><i class="footnote">שטי' שטיא, כלומר תאנה מדברית, עיין במשנת שביעית דפ"ט ועוד. ובשדה יהושע לערלה פ"א, ק"ה ע"א, כתב: "והשקמים וכו' כתב הרמב"ם שהם תאנים מדבריים וכו', ובלשון יוני קורין להם סיק"א מורו"ס (συκόμορος), שמלת סיק"א (σῦκα) היא מודה לתאנים, ומורוס (μωρός) הוא מודה לשטות וכו', כלומר, תאנים שוטים."</i> ותלי בה, ואמ' לה הדא עבדה ואת לית עבדה. ואעפ"י שהאכרים ראו בה משום סגולה בלבד, אבל חז"ל ידעו שהפעולה (caprificatio) מועילה באמת לאילן, כפי שמוכח מן הנסיון,<sup class="footnote-marker">60</sup><i class="footnote">עיין במקורות שהביא לעף בפלורה ה"א, עמ' 233, ומ"ש בספרי (בלשון אנגלית) היונית בא"י היהודית. עמ' 101 ואילך.</i> ולפיכך אסרוה בשביעית.
<small>33-34.</small> <b>ואין מרכיבין בתאנה וכו'. </b>וכ"ה בד ובכי"ע. אבל בירושלמי הנ"ל: אין מרכיבין דקלים וכו'. ובאמת היו נוקטים בשני האילנות בפעולות דומות.<sup class="footnote-marker">61</sup><i class="footnote">עיין בבלי שבת ס"ז א'; ב"ר ריש פמ"א, עמ' 387; ערוך ערך ניסן, אוה"ג עירובין, עמ' 92. וכן ידוע מספרות היונים, עיין מ"ש תיאופרסטוס הנ"ל (הע' 53) ס"ב פ"ח סי' א' וסי' ד'.</i><br>ובירושלמי הנ"ל מבאר: שלא תאמר הואיל והוא<sup class="footnote-marker">62</sup><i class="footnote">כ"ה בכי"ל, בד"ו ובשרי"ר. ובד"ח של הירושלמי: הואיל והוא <b>חזי</b> רובא, ואין כאן אלא טעות המדפיסים בד"ה.</i> רובה שרי הוא לפום כן צריך מימר אסור. ובנוסח הרש"ס שם: הואיל והפסד רבא הוא שרי וכו'. אבל קרוב לוודאי שזהו תיקון הרב בעצמו (ע"פ פסחים נ"ו א'), והנוסח שלפנינו מקויים אף ע"י הקטעים מן הגניזה (שרי"ר עמ' 54). ובכי"ר שם: הואיל ורובה שרי לפום כן וכו'. ושמא צ"ל: הואיל ורובה <b>שדי</b>, כלומר, הואיל והרוב שופך ומנתר את פירותיו, ונמצא שהתרופה אינה מועילה, ואפילו אם היא מועילה אינה אלא שלא ינבל את פירותיו ושרי, וכפירוש השני שבפ"מ עיי"ש. ועיין להלן.
<small>34-35.</small> <b>במועד צורר ובשביעית חותך. </b>וכ"ה בכי"ע, וכן מעתיק ("חותך") בפ"מ פ"ב רה"ד. אבל בד: ובשביעית יופך. ובמשנתנו (פ"ב מ"ו): הרכיב יעקור.<sup class="footnote-marker">63</sup><i class="footnote">ובבבלי ר"ה י' ב' מוסיף: דברי ר' אלעזר (כ"ה בכל הדפוסים הישנים, עיין דק"ס שם, עמ' 17, הע' י'), ועיין גי' כי"ע בשו' 34. אבל נוסחא משובשת היא (עיין דק"ס הנ"ל).</i> ור"ש בן אלעזר מיקל במועד, ומתיר לצרור (לחנק ע"י קשירה) את ענף ההרכבה, אבל אם הרכיב בשביעית חותך.<sup class="footnote-marker">64</sup><i class="footnote">עיין להלן שבת ספ"ב (ד ספ"ג); ירושלמי תרומות פ"ב סה"ג, מ"א ע"ג; שבת פ"ג ה"א, ה' ע"ד; בבלי גיטין נ"ג ב'.</i> ואעפ"י שעיקר ההלכה הוא להלן פ"ב ה"ג, מ"מ נשנתה כאן אגב הרישא. 

Halakhah 10

<small>35.</small> <b>סוקרין את האילן בסיקרא וכו'. </b>בירושלמי (כאן פ"ד ה"ד, ל"ה ע"ב; מע"ש פ"ה ה"א, נ"ה ע"ד): אילן שהוא מנבל פירותיו (כלומר, עושה אותם נובלות, משיר אותם לפני הזמן) סוקרין אותו בסיקרא וכו'. ובבבלי (שבת ס"ז א', חולין ע"ז ב'): אילן שמשיר פירותיו וכו'. וסקירה זו היתה רווחת בעולם העתיק.<sup class="footnote-marker">65</sup><i class="footnote">עיין מ"ש ר"ע לעף בפלורה ח"א, עמ' 235.</i> ועיין מ"ש להלן בטעם ההיתר. 
<b>וטוענין אותו באבנים וכו'. </b>בירושלמי הנ"ל: ומטעינין אותו אבנים ומבהתין ליה דיעביד. ומשמע מן הלשון שטעם שתי הסגולות הוא שמציינים את האילן ומביישים אותו שלא ישיר את פירותיו, ואין כאן לא משום שביעית ולא משום דרכי האמורי, מפני שהטעם האמיתי הוא שבני אדם יראו וישתתפו בצרתו ויתפללו עליו, כמבואר בבבלי הנ"ל.<sup class="footnote-marker">66</sup><i class="footnote">ועיין מ"ש היינריך לוי בפילולוגוס חפ"ד (29–1928), עמ' 382 ואילך.</i> ובבבלי מבאר את טעינת האבנים "כי היכי דניכחוש חיליה", מפני שהאילן משיר את פירותיו מרוב כוח ושומן, ולפיכך מחלישים את כוחו בטעינת אבנים,<sup class="footnote-marker">67</sup><i class="footnote">ועיין מ"ש גולדמן במ"ח ח"נ (1906), עמ' 577, הע' 4.</i> דמותר לעשות כן בשביעית, מפני שאינו עושה מעשה בגוף האילן, אלא מחליש את כוחו ע"י גורם מן החוץ, והוי ליה כמצילו מן הדליקה. ועיין להלן שו' 38 ומש"ש. ובירושלמי הנ"ל מפורש שטעם ההיתר הוא שהסגולה היא שלא יתיר (ישיר) את פירותיו, כלומר, שהוא מעמיד את האילן, אבל להבריאו שיעשה יותר אסור. 

Halakhah 11

<small>36-37.</small> <b>מסקלין מקווצין מקטפין ומסתתין. </b>וכן מעתיק בפ"מ פ"ב רה"ד. ובד: מסלקין מקוצין מקוטפין ומסתתין. ובכי"ע: מקווצין ומקפצין ומקטפין ומסתתין ("מסקלין" חסר שם). והנה "מסקלין" היא כנראה פיסקא ממשנתנו (פ"ב מ"ג): מסקלין<sup class="footnote-marker">68</sup><i class="footnote">בפי' הרא"ש (בפי שנים) וכן במשנה שבירושלמי ובפיסקא שם בכי"ל: מסלקין (כמו בד כאן), ותוקן לנכון: מסקלין.</i> עד ראש השנה. ובכי"ע נשמטה פיסקא זו כרגיל בכתי"י התוספתא. ומקווצין פירושו מסירין את הקוצים. ומקפצין (שבכי"ע) הוא כנראה מקבצין, כלומר, נוטל את הקבוצין (ירושלמי פ"ב ה"ב). ומקטפין הוא כנראה קיטוף חלק מן השרשים, ומסתתין הוא סיתות האבנים שמסביב השרשים. 
<small>37.</small> <b>ומצדדין. </b>וכ"ה בד. אבל בכי"ע ובפ"מ הנ"ל<sup class="footnote-marker">69</sup><i class="footnote">כאן הוא המקום היחידי שכת"י פ"מ מתאים לכל הפחות במלה אחת לכי"ע ולא לכי"ו.</i> ליתא. ובמכילתא דרשב"י (עמ' 157): אין מגזמין ואין מצדדין בעלין וכו', ואין מצדדין ואין מגזמין בעלין (כלומר, בשביעית עצמה). וכנראה שאף ברישא צ"ל: ואין מצדדין ואין מגזמין בעלין. ובירושלמי (פ"ב ה"ב, ל"ג ע"ד): מצדדין, חברייא אמרי עושה לה דיקרן. ר' יוסה אומר תולה לה אבן. ולפי שניהם פירושו שמונע את הגפן מלטפס למעלה אלא שתתפשט מן הצד, וסומך לה דיקרן (עיין מנחות צ"ה א' וברש"י שם), או שתולה לה אבן. 
<b>ומגמזין עד ראש השנה ונוטל את הרואה. </b>וכ"ה בד ובפ"מ הנ"ל. ובכי"ע חסרה המלה "ומגמזין". והנה לפי הגירסא מגמזין הכוונה ברורה שחותכין את הגימזיות, את הענפים.<sup class="footnote-marker">70</sup><i class="footnote">עיין מ"ש לעיל תרומות פ"ה שו' 28 ד"ה וגמזיות.</i> אבל בירושלמי (פ"ב רה"ד): מתניתא דרבי.<sup class="footnote-marker">71</sup><i class="footnote">כלומר, שאינו מתיר את העבודות שנמנו במשנה שם אלא עד ר"ה של שביעית.</i> ברם כרבנין, מזהמין, מתלעין בשביעית, אבל לא במועד. כאן וכאן אין <b>מגזמין</b>. אבל נוטל הוא את הרואה. ובבבלי (ע"ז נ' ב'): מתליעין ומזהמין בשביעית, ואין מתליעין ומזהמין במועד. כאן וכאן אין <b>מגזמין</b> וסכין שמן <b>לגזום</b> וכו'. וע"פ העניין שם מוכח שגיזום היא כריתת הענפים היבשים, כפירוש המפרשים.<sup class="footnote-marker">72</sup><i class="footnote">עיין בתשובות גאונים קדמונים הוצ' קאססעל ל"ט ע"ב, ר"ח ורש"י במקומו.</i><br>ברם בירושלמי קשה להבין את הקשר ("אבל נוטל") בין גיזום ובין נטילת הרואה. ובמכילתא דרשב"י (עמ' 157 שהעתקנו לעיל) נזכר גיזום אף אצל עלים. ולפיכך נראה לפרש בדרך השערה שבא"י פירשו את כל הברייתא לעניין תולעים, והיו מזהמין את הנטיעות כדי לתלע אותן, כלומר להבריח מהן את התולעים.<sup class="footnote-marker">73</sup><i class="footnote">כפירוש הר"מ בפיה"מ כאן פ"ב מ"ד (ועיין בחבורו פ"א מה' שמיטה ה"ה). ועיין במקורות שהבאנו לעיל תרומות פ"ז שו' 40 ואילך.</i> ו"ביצי" התולעים היו נקראות קפא בעברית ו־κάμπαι ביונית. ותולעים הללו היו מצויים אף בעלים, בירקות ובאילנות.<sup class="footnote-marker">74</sup><i class="footnote">עיין מ"ש בתרומות הנ"ל.</i> והשבעים תרגמו<sup class="footnote-marker">75</sup><i class="footnote">עיין מ"ש גולדמן במ"ח ח"נ (1906), עמ' 577, הע' 2. והוא העיר על תרגום השבעים רק לעניין תולעים, אבל לא לפירוש המלה מגזמין, עיי"ש עמ' 575.</i> גזם (יואל פ"א, ד'; פ"ב, כ"ה) κάμπη, והיא הביצה וגולם השרץ שממנו נולד הארבה. וכבר ראינו<sup class="footnote-marker">76</sup><i class="footnote">לעיל תרומות הנ"ל.</i> שהוא שם כולל לכל יצורי התולעים. ולפ"ז "מגזמין" פירושו שמוציאין את הגזם, את גולמי התולעים (larvae) שמהם מתפתחים כל מיני זבובים ותולעים העושים שמות באילנות,<sup class="footnote-marker">77</sup><i class="footnote">עיין בתולדות הטבע של פליניאוס סי"ז פכ"ד (ל"ז) סי' רי"ח ואילך. ועיי"ש בסי' רכ"ט על הגזם (urucae) שבזיתים.</i> והיו אוכלים את העלים, הפרחים והפירות.<br>ולפ"ז אפשר ש"הרואה" פירושו התולעת שכבר נתפתחו עיניה ורואה (nymph), ואותה מותר ליטול בשביעית. והברייתא שבירושלמי התירה לזהם כדי לתלע, כלומר, להוציא את התולעים הזוחלים, אבל אסרה להוציא את הביצים ואת הגולמים בתקופות הראשונות של השינויים (מיטמורפוסיס), מפני שהיא נראית פעולה בגוף האילן, פעולה מבריאה, אלא שהתירה ליטול אף בשביעית את התולעת הרואה שהיא בתחילת ברייתה.
<small>38.</small> <b>אף סמין את הגפנים בשבי'. </b>וכן מעתיק בפ"מ פ"ב רה"ד. ובכי"ע: אף סימין וכו'. ובד: <b>אין</b> סמין וכו'. ונראה שבכי"ע צ"ל: סומין, ופירושה מסמין, כלומר, מעוורין את הגפנים בשביעית. ודבור זה היה רגיל בפי החקלאים במזרח התיכון, וכן אמרו היונים τυφλῦν ὀφθαλμούς [ἀμπέλου], לעוור את עיני הגפן.<sup class="footnote-marker">78</sup><i class="footnote">גיאופוניקא ס"ה פ"ט סי' ז' וסי' י"ב.</i> והיו מעוורים אותן ע"י משיחת שמן, או שרף, על עיניה<sup class="footnote-marker">79</sup><i class="footnote">כלומר, קשריה, פקקיה. עיין לעיל הע' 53.</i> והשרף היה מסמא את עין<sup class="footnote-marker">80</sup><i class="footnote">קולומילא הנ"ל (לעיל הע' 52): umor caecat oculum וכו'.</i> הגפן. ובדרך כלל היו קוראים לכל קשר שאינו מוציא כלום (ענף או פרח) סומא.<sup class="footnote-marker">81</sup><i class="footnote">תיאופרסטוס הנ"ל (לעיל הע' 53) סי' ד'.</i> ור"ש בן אלעזר מתיר לעוור את הגפן, כלומר, לסתום כמה מעיניה, כדי להכחיש את כוחה שלא תשיר פירותיה. וחולק על התנא (לעיל שו' 35) שלא התיר אלא בטעינת אבנים.<sup class="footnote-marker">82</sup><i class="footnote">ולגי' ד אין סמין וכו', הוא סובר כמותו. וראיתי במאירי ע"ז (עמ' 186) שכתב: ולא קוטמין אותו, והוא נתינת אפר מגובל סביבו להכחישו כשהוא שמן יותר מדאי, ומתייראין שמא ישיר פירותיו וכו'. ברם בירושלמי (שבת פ"ז ה"ב, י' ע"א) אמרו מפורש: המאבק וכו' הקוטם וכו' וכל דבר שהוא מבחיל את הפרי חייב משום זורע. וכן כותב תיאופרסטוס (תולדות הצמחים ס"ב פ"ז סי' ה') שנותנים אבק על שרשי הגפנים והתאנים כדי להפריח (θάλλειν) את הפרי. וכן הוא כותב (שם סי' ו') שמפזרים אפר על גבי התאנה כדי שתעשה יותר (φέρειν μᾶλλον). ועיין כפי' הרא"ש כאן פ"ב מ"ד ד"ה קוטמין שמשיג על דברי הערוך. אבל הערוך (בערך אבק) פירש "מאבקין" מסירין את האבק. ובירושלמי (כאן פ"ב ה"ב, ל"ג ע"ד) מפורש: מאבקין. עושין לה אבק (ועיין בפירש"י מו"ק ג' א'). ואבק פירושו אבק ממש (κονιστρός), והיו מאבקין את שרשי הנטיעות כדי שישביחו (ועיין במשנתנו פ"ד מ"ה). ולקטום פירושו לפזר אפר (τέφραν περιπάττειν) על גבי הנטיעה, כמפורש בספרו של תיאפרסוטוס הנ"ל. ודברי לעף (פלורה ח"ב, עמ' 289) למאבקין וקוטמין צריכים תיקון.</i> 

Halakhah 12

<small>38-39.</small> <b>חורשין שדה בית השלחין, ומשקין אותן שלשים יום לפני ראש השנה. </b>וכ"ה בד ובכי"ע. ובירושלמי (פ"ב ה"ב): ותני עלה חורשין בית השלחין עד ראש השנה. ובמשנתנו (שם): מזבלין ומעדרין במקשאות ובמדלאות עד ראש השנה. וכן בבית השלחין. ועיין בריבמ"ץ שם. ומוכיח הירושלמי מן התוספתא שהוא עידור, היא חרישה, עיין מ"ש לעיל שו' 18 ד"ה עד. ובית השלחין היא שדה שאינה מסתפקת ממי גשמים גרידא, ומשקים אותה בידים והיא ראויה לירקות כל השנה. ועיין מ"ש לעיל פאה פ"ב שו' 40. וכנראה שצריך לפרש כאן שחורשין אותה את בית השלחין, ומשקין <b>אותן</b> (כגירסת כל הנוסחאות), כלומר, את הנטיעות (עיין במשנתנו פ"ב מ"ד, ולעיל רה"ה) כל ל' יום שלפני ר"ה, ואין כאן תוספת שביעית כלל.<sup class="footnote-marker">83</sup><i class="footnote">עיין בתו"כ בהר רפ"א, ק"ה ע"ד, בפי' הראב"ד שם, ובתוספ' רי"ד ר"ה י' ב' (כ"ח ע"א מן הספר) ומו"ק ג' ב' (ל"א ע"ד).</i> אבל להשקות בית השלחין מותר אפילו בשביעית, כמפורש במשנתנו ריש מו"ק. 
<small>39-40.</small> <b>עד לפני ראש השנה שלשים יום וכו'. </b>וכן מעתיק במה"פ (פ"ב ה"ב ד"ה רבי) בשם תוספתא כתיבת יד. אבל בד ובכי"ע ובירושלמי הנ"ל: עד לפני ראש השנה <b>שלשה ימים</b> וכו'.<sup class="footnote-marker">84</sup><i class="footnote">עיין מ"ש להלן הע' 87.</i> ברם בירושלמי כי"ר ובנוסח הרש"ס: שלשה חדשים<sup class="footnote-marker">85</sup><i class="footnote">ובירושלמי כי"ל נשמטו כמה שורות. וכ"ה שם: מזבלין ומעדרין במקשיות ובמדלעות עד ראש השנה. ר' אומר עד לפני ראש השנה שלשה חדשים, כדי שיזרע אורז וישריש ויטע אורז וישריש. ובגליון שם הושלם כבדפוסים. נמצאנו למדים שהגירסא "שלשה ימים" אינה קיימת אלא בהשלמת המגיה בכי"ל.</i> וכו' ושואל הירושלמי: ואלו<sup class="footnote-marker">86</sup><i class="footnote">כלומר, והרי אילו שנשנו במשנתנו, דהיינו קשואים ודלועים.</i> עושין (כ"ה בנוסח הרש"ס ולפנינו: עושה) שרשים לשלשה ימים<sup class="footnote-marker">87</sup><i class="footnote">בספרי דברים סוף פי' ו', הוצ' הר"א פינקלשטיין, עמ' 15: זריעה עולה לשלשה ימים וכו' נטיעה עולה לשלשים יום (בדפוסים שם בטעות: לשלשה ימים). ועיין גם בב"ר פט"ז, ג', עמ' 146 ובמקבילות. ואנו רואים ברור משם שבא"י חילקו בין אילנות מצד אחד ובין ירקות וזרעים מצד שני. ועיין גם בתוספתא מנחות פ"י הלכה ל"א ובירושלמי חלה פ"א ה"א, נ"ז ע"ג, ולא נזכר שם כלל שהברייתא היא כר' יהודה. אבל בבבלי פסחים נ"ה א': והתניא ר' יהודה אומר המנכש בשלשה עשר ונעקרה בידו שבלת (כ"ה בכי"א ובר"ה שם, עיין דק"ס, עמ' 160, הע' מ') שותלה וכו'. מכדי שמעינן לר' יהודה דאמר כל הרכבה שאינח קולטת לג' ימים וכו'. ומכאן שבבבלי לא חילקו בעניין זה בין אילנות לזרעים.</i> (כלומר, ולמה אוסר רבי עד ג' חדשים?) ומתרץ הירושלמי: רבי אומר עד לפני ראש השנה שלשה חדשים<sup class="footnote-marker">88</sup><i class="footnote">וכ"ה אף בהוצאות שלפנינו, בכי"ל, בכי"ר ובנוסח הרש"ס.</i> כדי שיזרע אורז וישריש ויטע אורז וישריש. כלומר, באורז שלא גדל בא"י אלא במים (עיין במשנתנו בסוף פירקין ובמפרשים שם) צריך חרישה מרובה והשקאה אחר השקאה, ולפיכך חורש ג' חדשים לפני ר"ה ומשקה וחוזר ומשקה, כדי שיוכל לזרוע אורז ולנטוע אותו סמוך לר"ה ושיספיק להשריש לפני ר"ה (עיין במשנתנו פ"ב מ"ז), ויהא מותר בשביעית (ע"פ הרש"ס). 
<small>40.</small> <b>כדי שיטע וישריש ויזרע וישריש. </b>בירושלמי שהעתקנו לעיל: כדי שיזרע וישרש ויטע וישרש, ופירש אח"כ: כדי שיזרע אורז וכו', עיין מ"ש לעיל. 
<small>40-41.</small> <b>אין בודקין את הזרעים בגללים. </b>וכן מעתיק במה"פ לירושלמי פ"ד ה"ד ד"ה אין מציתין. ובד ובכי"ע: בגללים ובעציץ. ולפי נוסחתנו צריך לפרש שאין בודקין אותם בגללים על גבי האדמה, ועיין להלן פ"ב שו' 52 ומש"ש. ובירושלמי הנ"ל: אין בודקין את הזרעים באדמה בעציץ. ובר"מ פ"א מה' שמיטה ה"ו: ואין בודקין את הזרעים בעציץ מלא עפר. וכנראה שעניין הבדיקה הוא שלוקח דוגמא של זרעים לראות אם הן צומחים. ועיין להלן. 
<small>41.</small> <b>אבל בודקין אותן באדמה ובעציץ. </b>כלומר, בעציץ מותר לבודקן אפילו באדמה, ומכל שכן שמותר בגללים בעציץ. ובירושלמי הנ"ל: אבל בודקין אותן בגללים ובעציץ, כלומר, צריך שתים, גללים ועציץ, אבל באדמה אסור לבדוק אפילו בעציץ כמפורש בירושלמי שהעתקנו לעיל. ובר"מ הנ"ל: אבל בודקין אותן בעציץ מלא גללים. והתוספתא חולקת על הירושלמי ומתירה אפילו אדמה בעציץ. ובשו"ת נחפה בכסף סי' ה' לא התיר אלא בעציץ שאינו נקוב, אבל ברדב"ז על הר"מ הנ"ל כתב שה"ה בעציץ נקוב. ובמעשה רוקח שם: "דיניקה מן הקרקע לא נאסרה, ולאו עבודת קרקע היא". ברם כ"ז הוא לשיטת הירושלמי גרידא שלא התיר אלא בגללים, אבל לשיטת התוספתא צ"ל שלא כיוונה אלא לעציץ שאינו נקוב. ועיין מ"ש להלן. 
<small>41-42.</small> <b>ומשיירין משביעית למוצאי שביעית. </b>כלומר, ומשיירין את הזרעים<sup class="footnote-marker">89</sup><i class="footnote">אפשר שאין "ומשיירין" אלא "ומשיירן" (השוה גי' ד), עיין מבוא לנוה"מ להרי"ן אפשטין, עמ' 1245. ובירושלמי מפורש: ושורין אותן.</i> שבעציץ עד מוצאי שביעית ואינו חייב לעקרן כשבדק ונמצאו טובים וצמחו.<sup class="footnote-marker">90</sup><i class="footnote">פאת השלחן סי' כ' ס"ק ה' אות י"ז.</i> וכ"ז הוא בעציץ שאינו נקוב, אבל בעציץ נקוב בוודאי אסור לבדוק את הזרעים (עיין מ"ש לעיל), ומכ"ש לשיירן שיצמחו, שהרי לא מצאנו היתר לזרוע בשביעית כדי להתלמד.<sup class="footnote-marker">91</sup><i class="footnote">עיין מ"ש ב"ד הגאון הרא"י קרליץ ז"ל בחזון איש למס' פרה, הוס' שביעית סי' ל"ד.</i> ובמהרי"ק על הר"מ הנ"ל פירש שמותר לשייר בקרקע זרעים שנכנסו לשביעית מערב שביעית ואינו מחוייב לעוקרן בשביעית, ומשיירן למוצאי שביעית כדי שיתקשו ויהיו ראויים לזריעה (עיין במשנתנו פ"ב מ"י ובפיה"מ להר"מ שם). וקשה לפרש כן בלשון התוספתא כאן. ובירושלמי הנ"ל: <b>ושורין אותן</b> בשביעית למוצאי שביעית. וכן בר"מ הנ"ל: ושורין את הזרעים בשביעית כדי לזורען במוצאי שביעית. ובהשגות שם: נ"א <b>ומשיירין</b> את הזרעים משביעית למוצאי שביעית. ואינו ברור אם גרס כן בירושלמי או שכיוון לתוספתא כאן. ובמעשה רוקח על הר"מ: ובפ"ח מה' שבת ה"ב פסק הר"מ דהשורה חטין ושעורין במים חייב משום זורע. והכא התירו מפני שאינה עבודה בארץ וכו'.<sup class="footnote-marker">92</sup><i class="footnote">ועיין להלן כלאים פ"א שו' 36 ומש"ש.</i> 
<small>42.</small> <b>ומקיימין את העלויים שבגג וכו'. </b>וכ"ה בד. ובכי"ע: את העלואין וכו'. ובירושלמי הנ"ל: את האלווי בראש הגג וכו'. וכ"ה בר"מ הנ"ל. ובהשגות שם (המשך נ"א הנ"ל) ומקיימין את העלין שבגג. ובמהרי"ק שם: ובהשגות כתיבת יד מצאתי א"א נוסחא אחרינ' וכו' ומקיימין את האילן וכו'. ואין ספק שהגירסא שלפנינו נכונה, והיא עלוי היא אלוי, והכוונה לאהלים שבמקרא, וכן בסורית: אלוא, אלאוי<sup class="footnote-marker">93</sup><i class="footnote">עיין מ"ש ר"ע לעף בפלורה ח"ג, עמ' 411 ואילך. וכן פירש לנכון הרש"ס, ס"א ע"א, עיי"ש.</i> וכו'. ונהגו לגדל עץ זה בעציצים כדי ליתן ריח,<sup class="footnote-marker">94</sup><i class="footnote">עיין בתולדות הטבע של פליניאוס סכ"ז פ"ד (ה') סי' י"ד ואילך.</i> וקדושת שביעית חלה עליו (עיין במשנתנו פ"ז מ"ו). ומכיוון שהגזע הוא רך ואדום,<sup class="footnote-marker">95</sup><i class="footnote">עיין בספר הנ"ל.</i> היה מקום לחשד שנטעו בשביעית, והיה אסור לקיימו,<sup class="footnote-marker">96</sup><i class="footnote">עיין להלן פ"ב שו' 42–43 ובכ"מ על הר"מ הנ"ל.</i> ומשמיעה לנו הברייתא שמותר לקיימו, אעפ"י שאינו נראה כאילן אלא כירק שגזעו מחליף. 
<b>אבל אין משקין אותן. </b>וכ"ה בירושלמי, וכן פסק הר"מ הנ"ל. ואעפ"י שהוא על הגג<sup class="footnote-marker">97</sup><i class="footnote">עיין מ"ש להלן פ"ג שו' 13.</i> מ"מ הרי דרכו בכך להיות נטוע בעציץ לשם קישוט וריח טוב, עיין מ"ש לעיל. ועיין בשו"ת מבי"ט ח"א סוף סי' ס"ד ומ"ש הגאון הרא"י קרליץ בחזון איש למס' פרה, הוס' שביעית סי' כ"ב. 

Chapter 2



Halakhah 1

<small>1.</small> <b>מרבצין שדה ערב שביעית וכו'. </b>בבבלי מו"ק ו' ב': תניא אידך מרביצין שדה לבן ערב שביעית כדי שיצאו ירקות בשביעית וכו'. ופירש"י (לעיל שם ד"ה שרי לתרבוצי): מרביצין היינו השקאה פורתא, כדי שיצאו הירקות וכו', ומשקין היינו השקאה גמורה וכו'. ועיין בתוספ' שם ד"ה מרביצין ובפיה"מ להר"מ פ"ב מ"י ד"ה מרביצים ומה שהאריך בפאת השלחן סי' כ' ס"ק ט' אות כ"ו. ועיין במאירי שם ב' א' עמ' ה' ובהערה 1 שם. ולפי פשוטו מוכח שאין מדברין כאן בשדה בית השלחין.<br>ברם בכי"מ שם: מרביצין שדה <b>בשביעית</b> כדי שיצאו ירקות בשביעית. וכן גרס גם בשיטה למו"ק,<sup class="footnote-marker">1</sup><i class="footnote">הוצ' מכון הערי פישעל סוף עמ' מ"ו, ועיי"ש עמ' מ"ז הע' 9.</i> עיי"ש פירושו. אבל מסתבר יותר פירושו של הרנ"נ רבינוביץ בדק"ס שם שלפי גירסא זו מוכרחים לחלק בין הרבצה והשקאה, עיין מ"ש להלן. ועיין בירושלמי פ"ו סה"ב, ל"ו ע"ד, ובפי' הרש"ס שם, ק' ע"א.
<b>כדי שתעלה ירקות בשביעית. </b>בר"ח למו"ק הנ"ל: כדי שיצמחו ירקות בשביעית. והכוונה לירקות שלא גזרו בהם משום ספחים, כפירוש הח"ד. 
<small>1-2.</small> <b>ולא עוד אלא אף בשביעית מרבצין וכו'. </b>ופירש"י במו"ק הנ"ל: אבל לא ישקה בשביעית כדי שיצאו בשביעית, כלומר, ההפך מגירסת כי"מ ושיטה למו"ק הנ"ל. וכנראה שלא התירו הרבצה אלא בערב שביעית, או בשביעית לצורך הזרעים הקיימים, או כל זמן שלא יצמחו עשבים בהשקאה זו בשביעית, אבל אם אין בה זרעים והוא מרביץ כדי שתוציא ירקות בשביעית נראה כזורע בשביעית. ולפ"ז לא התירו להרביץ אלא דווקא אם יצמחו ירקות במו"ש, אבל אם יצמחו בשביעית וילקוט במו"ש אסור, אעפ"י שהירקות מותרין, וכן משמע מרהיטת לשון הברייתא בבבלי ובתוספתא.<br>ובכי"מ בבבלי גורס: אבל לא <b>משקין</b> שדה לבן בשביעית, כדי שיצאו ירקות למוצאי שביעית. וכן גרס בשיטה למו"ק הנ"ל עמ' מ"ז, עיי"ש הפירוש. ובדק"ס הנ"ל פירש שההבדל הוא בין הרבצה והשקאה, שמרביצין אפילו אם יצאו ירקות בשביעית, ואין משקין אפילו אם יצאו למו"ש. וכל נוסחאות התוספתא מתאימים לגירסאות שלנו בבבלי מו"ק הנ"ל.
<small>3.</small> <b>בצלים שנכנסו מערב שביעית וכו'. </b>לשיטת הר"ש (פ"ז רמ"ד, פ"ט מ"א) והרמב"ן (בהר פכ"ה, ה') שירקות שנכנסו מששית לשביעית והוסיפו אוכל בשביעית אין הולכים בהם אחר לקיטה אלא לעניין שצריך לאוכלן בקדושת שביעית, אבל אינן אסורין באכילה משום שביעית, התוספתא מתפרשת כפשוטה, שמותר להרביץ עליהם מים, מפני שמותר לאכלן. ואפילו לשיטת הר"מ (פ"ד מה' שמיטה הי"ב והי"ד) שדינם כספחי שביעית ואסורים אף באכילה, יש לפרש שהבצלים נגמרו לגמרי בערב שביעית ולא הוסיפו כלום בשביעית (עיין בהי"ט שם), ואף להר"מ אין עליהם איסור ספחים. ועיין להלן פ"ד שו' 37 ומש"ש. ועיין להלן שו' 6. 

Halakhah 2

<small>4.</small> <b>הלוף שהעלה תמרות וכו'. </b>לוף הוא מן המינים הטמונים בארץ,<sup class="footnote-marker">2</sup><i class="footnote">עיין לעיל תרומות פ"ט שו' 12 ומש"ש. והוא טמון בארץ במשך שלש שנים, עיין להלן שו' 43 ומש"ש.</i> והערבים מתארים אותו (לפי בן יהודה ערך לוף): צמח יצאו לו עלים ירוקים וכו', ויצא לו קנה מאמצעו ובראשו תמרה ולו (כלומר, ללוף) בצל כמו בצל המדברי. ובמשנתנו (פ"ב מ"י): הדלועין שקיימן לזרע, אם הוקשו לפני ר"ה ונפסלו מאוכל אדם, מותר לקיימן בשביעית<sup class="footnote-marker">3</sup><i class="footnote">כלומר, ולזרוע אותם אח"כ במוצאי שביעית. אבל אם לא הוקשו, וצמחו בשביעית, הרי קדושת שביעית חלה עליהם, אפילו לשיטת הר"ש (עיין מ"ש שו' 3), ואסור לזורעם.</i> וכו', התמרות שלהם אסורות בשביעית. ובתיו"ט שם: ועכשיו מצאתי בפירוש שהזכרתי (כלומר, לר' אליהו מלונדריש) שכתב וז"ל התמרות, הנץ כו', ולאותו נץ נראה תורת אוכל עליו אף לאחר שהוקשה, ואסורות מפני מראית העין. ופירש ע"פ התוספתא כאן. ולשיטת הר"מ (הנ"ל בשו' 3) מדברים כאן בלוף שהוקשה שאינו אסור משום ספחים, אבל אם יצאה ממנו תמרה, אעפ"י שיצאה מתוך פרי שגדל בהיתר, מ"מ אסורה משום מראית העין, מפני שהיא רכה ונראית כאילו גדלה בשביעית מתוך הארץ, וכדין התוספתא להלן הי"א והי"ב. והר"מ כלל את דין המשנה הנ"ל ודין התוספתא כאן (=להלן הי"א, שו' 42–43) בפ"ד מה' שמיטה הי"ח.<br>ולשיטת הר"ש (הנ"ל בשו' 3) התמרות אסורות באכילה, מפני שצמחו כולן בשביעית, ואעפ"י שהלוף עצמו מותר באכילה אפילו אם הוסיף אוכל בשביעית, מ"מ התמרות נראות כירקות שצמחו כולם בשביעית, ואסורות משום ספחים, מפני מראית העין, כמפורש להלן שו' 43.
<small>5.</small> <b>בצלים שנכנסו מערב שביעית וכו'. </b>וכ"ה בד. אבל בכי"ע חסרה בבא זו. ונראה שיש כאן נוסח אחר לסוף ה"א. ונוסחא זו הוסיפה: או שיצאו משביעית למוצאי שביעית וכו', ודינה כלהלן פ"ד הי"ג, עיין מש"ש שו' 37. 

Halakhah 3

<small>7.</small> <b>והמבריך. </b>כלומר, כופף את הזמורה בארץ ומכסה בעפר. ומדברים כאן שהפסיקה אח"כ מאביה, ולפיכך יש בה ערלה (עיין להלן), כפי' התוספות בר"ה ט' ב' ד"ה מרכיב, ועיין ברשב"א שם בשם י"מ ובמאירי שם עמ' 26. 
<b>והמרכיב. </b>וכ"ה בכל הנוסחאות כאן ולהלן ר"ה פ"א ה"ח, וירושלמי<sup class="footnote-marker">4</sup><i class="footnote">בירושלמי נוסח הרש"ס כאן, כ"ג סע"ב, וערלה, י"ג ע"א, חסרה מלה זו, אבל מתוך פירושו בשביעית מוכח שהרב תיקן כן בעצמו ע"פ הירושלמי ערלה.</i> ובבלי ומס' שמחות שצוינו במסה"ת. ושיטת ר' יוחנן בירושלמי (ערלה פ"א ה"ב, ס"ב ע"א) היא שאין בהרכבה ערלה כלל, אפילו הרכיב באילן סרק גמור הולכים אחר הזקנה. וריש לקיש סובר שם שאם הרכיב באילן סרק גמור מונה שני ערלה משעת ההרכבה. ומכיוון שמפורש כאן פירות נטיעה זו אסורין וכו', והוא לעניין ערלה ורבעי, הסיקו בירושלמי: לית כאן מרכיב, שהרי לר' יוחנן אין הרכבה מחייבת בערלה. ושוב אמרו: "א"ר אבא מרי אפילו כר' שמעון בן לקיש לית כאן מרכיב, לשעבר, הא בתחילה לא". ונ"ל ברור שלא כיוונו להגיה את הברייתא נגד כל הנוסחאות, אלא הכוונה היא שלא שנו מרכיב לעניין ערלה, אלא לעניין שביעית גרידא (ומדברים במרכיב אילן מאכל מין במינו).<sup class="footnote-marker">5</sup><i class="footnote">שוב ראיתי שכן פירש הגרי"א הירצוג שליט"א, עיין במאמריו ב"הפרדס" (ניו-יורק, תשט"ו), ח"ב, עמ' 1 ואילך, ובהמשכים שם. ובמאירי ר"ה, עמ' 27, מעתיק בשם הירושלמי הנ"ל: "לית כאן מרכיב, אשגר לישן הוא". ולא מצאתי גירסא זו בשום נוסח, ואף לא אצל אחד מן הראשונים.</i><br>ואשר לדברי ר' אבא מרי נ"ל בפירושו שאפילו לריש לקיש הסובר שערלה נוהגת לפעמים בהרכבה אין לשנות כאן מרכיב אצל ערלה שהרי אמרו כאן מפורש: ומותר לקיימן בשביעית, ובהכרח שמדברים באילן מאכל מין במינו (ואין כאן ערלה כלל), אבל אילן מאכל באילן סרק היא הרכבה של איסור ואסור לקיימו לשיטת הירושלמי (עיין מ"ש להלן כלאים פ"א שו' 10). וזו היא כוונת דבריו: לשעבר, כלומר, אמנם "המרכיב" משמע לשעבר, כלומר, אם עבר והרכיב הפירות מותרים, הא בתחילה לא, כלומר, להבא אסור לקיימו. ופירושי המפרשים בירושלמי הם דוחקי דחוקים, ואין לשון הירושלמי סובלם כלל וכלל. ולא בחנם כתב הרמב"ן (ר"ה י' א' ד"ה ומצאתי): "ואין פירוש דברי ר' בא ברורין לי".<sup class="footnote-marker">6</sup><i class="footnote">בהוצאות החדשות של הרמב"ן הע' ה' שם כתב: "מש"כ הרמב"ן דאין דברי ר' בא ברורין ולא עמד על הפירוש הפשוט שכן פירשו כל המפרשים האחרונים וכו'", עיי"ש דברים דחוקים מאד. אבל באמת רבינו הכיר יפה את סיגנון הירושלמי "והפירוש הפשוט" לא יתכן כלל. עיי"ש בהע' ד', ועיין בתוספ' סוטה ב' א' ד"ה המקנא. ואשר לפירושנו, נראה שרבינו לא קבל אותו מפני שסבר כשיטת כמה מן הראשונים שמותר לקיים את המורכב, עיין מ"ש להלן כלאים פ"א שו' 10.</i> ולפ"ז "המרכיב" כאן עונה על שביעית גרידא, וכמשנתנו פ"ב מ"ו, וכמו שכתבנו לעיל.<br>ולשיטת הבבלי (סוטה מ"ג ב') אפשר להעמידה אף לעניין ערלה, ובמרכיב אילן מאכל מין במינו, אלא שנטע את האם לסייג ולקורות עיי"ש. ועיין ברמב"ן הנ"ל ובמהרי"ק פ"י מה' מע"ש הי"ד ובמאירי ר"ה עמ' 26 ואילך ועוד. ועיין מ"ש להלן ערלה פ"א שו' 14.
<b>שלשים יום לפני ראש השנה וכו'. </b>וסובר תנא זה ששלשים יום לקליטה, וכל זמן שלא נקלט הוא כמונח בכד, ובשלשים יום הוא נקלט, ויום אחד בשנה כשנה, וכר"מ בבבלי ר"ה י' ב'. אבל מי שסובר ששלשים יום בשנה חשוב כשנה, צריך שלשים חוץ משלשים של קליטה.<sup class="footnote-marker">7</sup><i class="footnote">עיין בבבלי שם, וכפירוש הר"ח במקומו וביבמות פ"ג א' (לפי תוספ' רי"ד ר"ה י' סע"ב. ויש להשלימו באוה"ג יבמות, עמ' 321). ועיין בתוספ' ר"ה שם ד"ה שלשים. ועיין ר"מ פ"ט מה' מע"ש ה"ח וה"ט ופסק כר' יוסי וכר' שמעון במשנתנו כאן (פ"ב מ"ו).</i> ובבבלי ר"ה שם: <b>ערב שביעית</b> שלשים יום וכו'. ובפי' אחד הקדמונים על הרי"ף (כת"י ביה"מ כאן, הלברשטם 01557): הנוטע ע"ש לפני ר"ה וכו'. כך הוא גירסת רוב הספרים, אבל בספרים ישנים מחקו אותו, משום דבלא שביעית מצי למיתני האי חלוקה וכו'. ועיין בתוספ' שם רד"ה ומותר. ועיין דק"ס עמ' 17 הע' ג'. וכנראה שבספרים ישנים מחקו "ע"ש" ע"פ התוספתא. וכן חסרות המלים "ערב שביעית" בפי' ר"ה להרמב"ם, עיי"ש סוף עמ' 3. 
<small>8-9.</small> <b>ואסור לקיימו בשביעית. </b>ועוקר את הנטיעה (משנתנו פ"ב מ"ו; תרומות פ"ב מ"ג ובמקבילות), או חותך את ענף ההרכבה, כלעיל פ"א שו' 34–35. 
<small>9.</small> <b>פירות נטיעה זו אסורין עד חמשה עשר בשבט. </b>בירושלמי (כאן פ"ב ה"ו, ל"ג ע"ד, ובמקבילות בערלה פ"א ובר"ה פ"א) גרסו בברייתא זו: <b>אבל אמרו</b> פירות וכו'. ומלשון זו משמע שהדברים עונים על הרישא, כלומר, אעפ"י שעלתה לה שנה, מ"מ הפירות אסורים עד ט"ו בשבט, ועיין מ"ש להלן בסוף דברינו. אבל כגירסתנו כאן כ"ה גם להלן ר"ה פ"א ה"ח ובבבלי שם י' רע"א ובמס' שמחות ספ"ז. ומרהיטות לשון זו משמע שהדברים דבוקים לסיפא, כשלא עלתה לה שנה, ושנתה נשלמת מתשרי עד ט"ו בשבט. אבל ברישא, כשעלתה לה שנה, אין הפירות אסורים אלא עד ר"ה. וכן הביא הראב"ד (בס' האשכול ח"ב, הוצ' ר"ח אלבק עמ' 17) בשם קצת מן המפרשים. וכן כנראה פירש גם הר"ח (ר"ה י' א', כמו שהעיר הר"ח אלבק בסוף הע' ה' שם). ויש שפירשו שהדברים עונים על כל הברייתא, על הסיפא ואף על הרישא (בעל המאור בר"ה שם ועיין בס' האשכול הנ"ל). ועיין מ"ש להלן מע"ש פ"ה הכ"א שו' 63 ומ"ש להלן.<br>ברם רש"י (בר"ה שם) פירש ש"נטיעה זו" הוא בדווקא והדברים עונים על הרישא גרידא, כלומר, אם נטע ל' יום לפני ר"ה, אעפ"י שעלתה לה שנה, מ"מ אם חנטו פירותיה לאחר ר"ה של שלישית, לפני ט"ו בשבט, הפירות אסורים לעולם משום ערלה, מפני שר"ה של אילן הוא ט"ו בשבט.<sup class="footnote-marker">8</sup><i class="footnote">ועיין בדרשה מן הכתוב בירושלמי ובבבלי הנ"ל ובתו"כ קדושים פרשה ג' ה"ט, צ' ע"ב.</i> וכן הסיקו במפורש בירושלמי שאם נטע פחות מל' יום לפני ר"ה <b>אין</b> הפירות שחנטו אחר ר"ה של שנה רביעית אסורים משום ערלה. ובהכרח עלינו לפרש שבבא זו עונה על הרישא גרידא כפירש"י.<sup class="footnote-marker">9</sup><i class="footnote">ועיין בלשון הירושלמי בברייתא זו שהעתקנו בתחילת דברינו.</i> וכן פסקו הר"מ והראב"ד בפ"ט מה' מע"ש הי"א. ברם לפני בעה"מ בר"ה שם היתה גירסא אחרת בירושלמי,<sup class="footnote-marker">10</sup><i class="footnote">עיין גם בריטב"א ובר"ן שם. ועיין באהצו"י כאן, עמ' 14. ויש להוסיף את שיטת הריב"ב ופסקי הרשב"ץ בר"ה שם.</i> ולפיה יש מאן דאמר בירושלמי הסובר שאף פירות נטיעה שלא עלתה לה שנה אסורות עד ט"ו בשבט של רביעית.<sup class="footnote-marker">11</sup><i class="footnote">ועיין במאירי ר"ה, עמ' 28, ובס' האשכול הנ"ל, עמ' 18, ובהע' ג' שם.</i> ולפיכך פירש בעה"מ שבבא זו עונה על הסיפא ומכ"ש על הרישא.
<small>9-10.</small> <b>אם ערלה ערלה וכו'. </b>וכ"ה להלן ר"ה פ"א סה"ח ובבבלי ר"ה הנ"ל. אבל בירושלמי ובמס' שמחות ספ"ז ליתא. ואין הבדל בזה למעשה, שהרי מפורש לעיל: פירות נטיעה זו אסורין עד חמשה עשר בשבט.<sup class="footnote-marker">12</sup><i class="footnote">מן הלשון עלתה לו שנה וכו' לא עלתה לו שנה, אין לדייק כלום, מפני שפירושו עלתה לו שנה, ולפיכך מותר לקיימו בשביעית. תדע לך שהוא כן, שהרי במס' שמחות ספ"ז שנינו אף בבצלים הסריסים ופול המצרי (שאין בהם דין ערלה ורבעי): שמנע מהן מים שלשים יום לפני ר"ה <b>עלתה להם שנה</b> ומותר לקיימן בשביעית, פחות מיכן <b>לא עלתה להם שנה</b> ואסור לקיימן בשביעית. ועיין הלשון במשנתנו פ"ב מ"ט ולהלן שו' 11. וברש"י (ר"ה ט' ב') פירש: עלתה לו שנה למניין שני ערלה, ופירש כן לפי האמת, שהרי בפירות שנוהגים בהם ערלה עלתה להם שנה אף לעניין ערלה.</i> 

Halakhah 4

<small>10.</small> <b>פול המצרי שמנע ממנו מים וכו'. </b>משנתנו פ"ב מ"ט. ופול המצרי שהראשונים לועזים אותו פאזולא, פסולי, פאסולי<sup class="footnote-marker">13</sup><i class="footnote">רש"י ר"ה י"ג ב', מנחות ל' ב', ריבמ"ץ כלאים פ"א סמ"ב. ועיין בפלורה של לעף ה"ב, עמ' 508.</i> נקרא בלשון בני אדם ירק, כשהוא לח (נדרים פ"ז מ"א), ויש לו גורן כשהוא יבש,<sup class="footnote-marker">14</sup><i class="footnote">עיין להלן. ועיין בירושלמי נדרים פ"ז סה"א, מ' סע"ב.</i> ומשקין אותו בידים אפילו בשדה בעל. ופירשו בירושלמי (פ"ב ה"ט, ל"ד ע"א) שמכיוון שמנע ממנו מים נעשה כבעל, דהיינו כדברים הגדלים בבעל, כלומר, שאין הולכים בהם אחר לקיטה, ומשנתנו כר"ע.<sup class="footnote-marker">15</sup><i class="footnote">בבלי ר"ה י"ר א'. וכפירוש רומיים שהביא רש"י שם, וכשיטת ר"ח ורוב הראשונים.</i> ומתוך שמנע ממנו מים, מוכח שדעתו לגדל אותו לזרע, לזריעה, ולא לאכילה (עיין בפיה"מ להר"מ פ"ב מ"ח). וברשב"א ובריטב"א (ר"ה י"ג ב') הוכיחו מכאן שלא כבעה"מ שפירש דר"ש שזורי אזיל בפול המצרי בתר לקיטה, ומה שנקט השרשה הוא רק לדברי חכמים, שהרי כאן (בסיפא) אנו רואים שהיא הלכה בפני עצמה עיי"ש. וכל הברייתא שלנו בפירוש הרש"ס, ל"ה ע"ב. 
<small>11.</small> <b>ומותר לקיימו בשביעית. </b>כלומר, מותר לקיימו בשביעית כדי לזרוע אותו למוצאי שביעית.<sup class="footnote-marker">16</sup><i class="footnote">עיין בפיה"מ להר"מ פ"ב מ"י. אבל עיין בחיבורו פ"ד מה' שמיטה הי"ח ומ"ש בשו"ת מהרי"ט ה"א סי' פ"ג (וציין לו במל"מ שם).</i> ובמשנתנו: מותרין בשביעית. והתוספתא מפרשת את המשנה, שאין מדברים כאן בהיתר אכילה גרידא, אלא בהיתר קיום הזרע בשביעית, כדי לזרעו במוצאי שביעית.<br>ולכאורה נראה שדווקא אם חישב עליו מתחילה לירק צריך מניעת מים, כדי שיהא מוכח שכוונתו לזריעה, כלומר, שרוצה שיתקשו הפולין וישתמרו לזריעה. אבל אם זרע מתחילתו לשם <b>אכילת</b> הזרע, והיינו שלא לאכל את התרמילים והפולין כשהם לחים, אלא כיוון לייבש את הפולין ולעשותם גורן (עיין לעיל הע' 14), דינו כשאר קטניות לר"ש שזורי, עיין להלן שו' 48. וטעם הדבר הוא שלפעמים מלקט מישרים, מישרים גם לזריעה,<sup class="footnote-marker">17</sup><i class="footnote">עיין בבלי ר"ה י"ג ב' ובירושלמי כאן פ"ב ה"ז, ל"ד ע"א.</i> אבל אם כוונתו לעשות גורן מחכה עד שיגמר כולו. אבל רש"י בר"ה י"ג ד"ה פול המצרי לא פירש כן. ועיין להלן הע' 47.
<small>11-12.</small> <b>אם לאו אסור לקיימו וכו'. </b>לשיטת הר"מ (עיין מ"ש לעיל שו' 3) הפירוש הוא שהפול אסור באכילה, כדין ספחים אסורים. ולשיטת הר"ש (עיין לעיל שם) הפירוש הוא שאסור לקיימו בשביעית כדי לזרוע אותו למוצאי שביעית, שהרי חלה עליו קדושת שביעית, ואסור לזרוע פירות שביעית. 
<small>12.</small> <b>במי דברים וכו'. </b>עיין מ"ש על צורה זו לעיל דמאי פ"ג הע' 14. 
<b>בשל שקי. </b>בד: בשל שקי'. ובכי"ע: בשל שוקי. ועיין להלן כלאים פ"א רה"ד, בעה"ש ערך שק (ג'), ומ"ש במבוא לירושלמי כפשוטו עמ' כ'. ובריטב"א הנ"ל: בשל שקיא. פי' בית השלחין. 
<small>13.</small> <b>שתי מריעות. </b>וכ"ה בכי"ע. ובד: שתי מרבעות. וברש"ס (ל"ה ע"ב): כשמנע ממנו מים שתי מריעות (וכן מעתיק בדף ל"א ע"ב). ס"א מורביעות. ובירושלמי (פ"ב ה"ח, ל"ד ע"א): מורביות, ובכי"ר שם: מרביות. ובמעשרות שם (פ"ד רה"ה, נ"א ע"ב): מודייות.<sup class="footnote-marker">18</sup><i class="footnote">נראה שצ"ל: מוריות, ובחר הירושלמי במלה זו כמליצה והקבלה לרישא שם: שלקט ממנה שתים שלש מודייות וכו'. וברישא פירושו שתים שלש סאין (modii).</i> ובפ"מ שם: ובתוספתא דשביעית פ"ב גריס מורביות גבי דינים האלו. ובר"מ (פ"א מה' מע"ש ה"י) פסק (ע"פ הירושלמי הנ"ל): אא"כ מנע ממנו ג' אריות וכו', אעפ"י שלא נמנע מלארות ממנו ג' אריות. ובהשגות שם: "לא ידענו מהו אריות, והוא שהוציאו מן אורה וסלו (שביעית פ"א מ"ב) והוא עניין לקיטה, ואין במשנה (פ"ב מ"ט) אלא עונות. ובירושלמי מורביות ובתוספתא מריעות, וכולן אינן אלא מניעת ההשקאה מהם וכו', וכן זה העונה לפי מה שהיה רגיל להשקות" (עיין בר"מ ה"ט שם). ובריטב"א ר"ה הנ"ל העתיק אף בשם התוספתא: עונות.<br>וברור שהן מרבעות, הן מורביות, הן מוריות (כצ"ל בירושלמי מעשרות), הן עונות, וכולן רומזות לדבר אחד. וכאן עניינן <b>הרבעת</b> (הרבצת) מים על שדה <b>הבעל</b>. ובתענית (ו' ב'): מאי לשון רביעה, א"ר אבהו שרובעת את הקרקע וכו', מטרא בעלה דארעא. ורביעה זו היא "עונתה" של שדה "הבעל". ובספרי (עקב פי' מ"ב עמ' 89; תענית שם ו' א'): יורה שיורה (כגי' כת"י ברלין ומדרש חכמים) ומרוה את הארץ. וכנראה שמכאן מוריות, אריות, מריעות (=מריאות). ועיין בפי' הרש"ס, ל"ב רע"א, והוא פירוש של דרש, ועיין מ"ש להלן שם פירוש אחר. ועיין להלן רפ"ג ומש"ש.

Halakhah 5

<small>14.</small> <b>ר' יוסה בן כופר אמ' משום ר' שמעון שזורי וכו'. </b>בריטב"א ר"ה הנ"ל מעתיק בשם התוספתא: ר"ש בן <b>כפר חנינא</b> אומר וכו'. ובמאירי בפתיחתו לאבות (ד"ר כ' ע"א, ד' ווינה י"ב ע"ב) מונה בין התנאים של הברייתא (התוספתא) שביעית: ר' שמעון בן כיפר. וכנראה שהיתה לפניו כאן כעין גירסת הריטב"א. ובבבלי ר"ה י"ג ב': מי לא תניא ר' יוסי בן כיפר אמר משום ר' שמעון שזורי פול המצרי שזרעו לזרע מקצתו השריש לפני ר"ה וכו'. ועיין בתוספ' שם ד"ה פול, ואולי צ"ל שם: [ב]סיפא דההיא דאורז והדוחן הוא (ו)מוסיף אדרבנן וכו', והכוונה לפ"ב מ"ח. 
<small>14-15.</small> <b>בזמן שזרעו לירק וכו'. </b>ולפיכך צריך מניעת מים, שאם לא מנע ממנו מים, דינו כירק שהולכים בו אחר לקיטה. ועיין במשנתנו פ"ב מ"ח, ובר"ש שם. ועיין מ"ש להלן שו' 42–43. 
<small>16-17.</small> <b>אין מעשרין הימנו על מקום אחר וכו'. </b>וכ"ה בריטב"א ר"ה י"ג ב' הנ"ל. ובבבלי שם: אין תורמין ומעשרין מזה על זה, לפי שאין תורמין ומעשרין לא מן החדש על הישן וכו'. והיא היא, כפי שמוכח מן הסיפא. 
<small>17.</small> <b>אלא כונס גרנו לתוכו וכו'. </b>וכ"ה בריטב"א הנ"ל. ובבבלי הנ"ל: צובר גורנו לתוכו וכו'. ופירשו שם שר"ש שזורי סובר שיש בילה. ודווקא כאן, שהמעשרות הן דרבנן, הוא סובר כן, אבל לא בטבל דאורייתא, עיין מה שהאריך בזה בטורי אבן שם. ועיין במשנת מכשירין ספ"ב ומ"ש באבני מלואים לטורי אבן ד"ה ויצבור, ומ"ש לעיל דמאי פ"א שו' 20–21. 
<small>19.</small> <b>נוטל את העישור ועושה אותו מעשר עני וכו'. </b>כלומר, עושה את כל העישור מעשר עני לשם מעשר עני ממש (עיין לעיל תרומות פ"ד שו' 46 ומש"ש), וממילא כל מה שיש בו משנה שנייה לא יחול עליו שם מעשר עני. ואח"כ עושה את כל העישור מעשר שני, וממילא כל מה שיש בו משנה שלישית לא יחול עליו שם מעשר שני, ונמצא שמה שיש בו משנה שנייה כולו מע"ש, ומה שיש בו משנה שלישית כולו מעשר עני. ופודה מעשר שני שיש בו לפי חשבון, והשאר נותן לעניים. ועיין בתוספ' ר"ה י"ג ב' סד"ה ויצבור וביפה עינים שם ובירושלמי פ"ב ה"ז, ל"ד ע"א. 
<small>20-21.</small> <b>זרעו מתעשר לשעבר וכו'. </b>בירושלמי (פ"ב ה"ח, ל"ד ע"א. ועיין מעשרות פ"ד ה"ה, נ"א ע"ב): תני שש מדות אמרו חכמים<sup class="footnote-marker">19</sup><i class="footnote">וכ"ה אף בכי"ר. ובנוסח הרש"ס שם, כ"ט ע"א: תניא <b>ר"ש שזורי</b> אומר שש מרות וכו'. והוא תיקון הרב בעצמו.</i> בפול מצרי וכו', זרעו לזרע וירק, או שזרעו לזרע וחישב עליו לירק וכו', אם הביא שליש לאחר ר"ה זרעו מתעשר לשעבר וירקו מתעשר בשעת לקיטתו עישורו. בשלקט ממנו לפני ר"ה וכו'. אבל הברייתא שלנו סוברת, כנראה, שאין חילוק. ועיין מ"ש להלן שו' 24. 

Halakhah 6

<small>21.</small> <b>אמ' רבן שמעון בן גמליאל וכו'. </b>ריבמ"ץ ור"ש פ"ב מ"ח, אגודה שביעית פ"ב, קפ"ט ע"ד, רש"ס כ"ה ע"ב, ל"ב ע"ב. ובנוסח הרש"ס (ל"ה ע"א) נשנית ברייתא זו אף בירושלמי. וקרוב לוודאי שהוסיפה הרב ע"פ הריבמ"ץ, עיי"ש. 
<small>22.</small> <b>על הגמור וכו'. </b>לפי פשוטו המדובר הוא בפול המצרי גרידא, ועיין גם להלן. ובח"ד פירש שרשב"ג מדבר בכל קטניות, ושמואל פסק (בבלי ר"ה י"ג סע"ב) כמותו. ועיי"ש ברש"י סד"ה אישתמיטתיה. אבל בריטב"א שם (וברמב"ן שם ספ"א), פירש שלא אמר שמואל אלא בפול המצרי. עי"ש. 
<small>22-23.</small> <b>ועל שלא הנץ שהוא וכו'. </b>וכ"ה בד, בכי"ע ולהלן מעשרות פ"א ה"ה, ופירושו שלא הוציא ניצנים. ובר"ש הנ"ל: ועל של הנץ וכו', והיא היא, וצ"ל: שלהנץ (במלה אחת, כרגיל בכתי"י), ופירושו שלא הנץ.<sup class="footnote-marker">20</sup><i class="footnote">וכתיב זה רגיל בתוספתא. עיין להלן מע"ש פ"א שו' 58 ומש"ש. ועיין בתס"ר ח"ב, עמ' 278: של רגלים וכו' של שנה, ופירושו שלא רגלים וכו' שלא שנה; שם ח"ג, עמ' 13: של אזנים, כלומר, שלא אזנים; שם, עמ' 94: של שולים, כלומר, שלא שולים; שם, עמ' 204: של דרור, כלומר, שלא דרור; שם, עמ' 237: של שוקת, כלומר, שלא שוקת; שם ח"ד, עמ' 66: שליגע, כלומר, שלא יגע. [וכן בתוספתא מנחות פי״א הט״ו, [עמ׳] 530 [שו׳] 33: בזיכין של לבונה, או לבונה של בזיכין. עיין מ״ש להלן שקלים פ״א הי״ב ד״ה מותר בזיכין לבזיכין [עמ׳ 671].]</i> ובאגודה הנ"ל: ועל הנץ וכו', וצ"ל: ושלהנץ וכו'. ובריבמ"ץ הנ"ל: ועל <b>העשבים</b> וכו', וזהו תיקון הרב בעצמו.<sup class="footnote-marker">21</sup><i class="footnote">כרגיל אצלו, עיין מ"ש במבוא לתס"ר ח"ד, עמ' כ'.</i> וקרוב לוודאי שעל פיו העתיק ברש"ס, כ"ה ע"ב, ל"ב ע"ב, ובנוסח הירושלמי שלו, ל"ה ע"א. 
<small>23.</small> <b>על התורמל וכו'. </b>בירושלמי (פ"ב ה"ח, ל"ד ע"א): מהו תרמילו (משנתנו פ"ב סמ"ח) עבדון קנקולין. ואין קנקולין אלא קליקינין (בהחלפת הלמי"ד והנו"ן, כרגיל במלים זרות). וקליקינין היא צורה שמית של הרבים מקליקין (καλύκιον κάλικιν), תרמיל קטן שמקיף את הפרי. ומפרש הירושלמי שתירמלו פירושו שעשו תרמילים קטנים, ועדיין לא גדל בו הפרי, ועיין בהשגות הראב"ד פ"א מה' מע"ש ה"י, ומ"ש להלן שו' 27. 
<small>24.</small> <b>נמצאת או' שלש מדות בירק וכו'. </b>מדברי הראב"ד הנ"ל ברור שפירש שאף ברייתא זו מדברי רשב"ג, ורשב"ג מסכם כאן את דבריו. ובר"ש סיריליאו (ל"ב ע"ב) העיר: "עוד יש לדקדק בה דאמרינן נמצאת אומר ג' מדות בירק פול המצרי, ולא מני אלא שתי מדות", עיי"ש שנדחק ליישב. ובח"ד השלים כאן ע"פ הר"מ בבא שלישית. אבל דברי הר"מ מיוסדים על הירושלמי, והנוסח שלפנינו בתוספתא מקויים ע"י ד, כי"ע והרש"ס וקשה להגיה.<br>ולא עוד אלא שהגירסא שלפנינו מגומגמת, ולפי פירוש המפרשים היה צ"ל: ג' מדות בירק פול המצרי. זרעו לירק וכו' (ולא: שזרעו). ולפיכך נראה שהכוונה היא שרשב"ג סיכם ואמר שיש ג' מדות בירק בכלל, והיינו מדה ראשונה בסתם ירקות שאנו הולכים בהם אחר לקיטה, ואפילו נגמרו לגמרי לפני ר"ה.<sup class="footnote-marker">22</sup><i class="footnote">ולא הזכיר כאן מדה זו, מפני שאין בה מחלוקת, ואין בה חילוקים. ולפיכך לא הזכירוה אף במשנתנו כאן.</i> מדה שניה בירק: פול המצרי שזרעו לירק ועשה קצוצים גמורים לפני ר"ה, זרעו מתעשר לשעבר, אעפ"י שזרעו לירק. מדה ג' בירק: שבת וכוסבר שהביאו שליש לפני ר"ה, זרען מתעשר לשעבר, אעפ"י שזרען לירק. ובירושלמי (והבאנו אותו לעיל שו' 20–21) מנו שש מדות בפול המצרי, ואינו עניין לכאן שלא מנו בה אלא זריעה לירק.
<small>24-25.</small> <b>פול המצרי שזרעו לירק אע"פ שהשריש וכו'. </b>ובפירוש הרש"ס (כ"ט ע"ב, ול"ב ע"ב) מעתיק בשם התוספתא: אע"פ שהביא שליש לפני ר"ה וכו'. והדין בוודאי דין אמת, שהרי לא הוציא התנא את הזרע מכלל ירק אלא דווקא אם עשה קצוצים גמורים לפני ר"ה (עיין בסיפא). וכן בהשגת הראב"ד (פ"א מה' מע"ש ה"י) הנ"ל: "ובתוספתא נראה שלא בא (כלומר, פסק הר"מ: זרע לזרע ועשה כולו קצצין גמורים וכו') אלא על דברי רשב"ג שאמר שאין הולכין לזרע לשעבר, לא אפילו בתרמיל, ולא אפילו בשליש, אלא בקצצים גמורים כי אז נחשבו לשעבר וכו'. וזה המחבר היה לו לומר זרעו לזרע וירק<sup class="footnote-marker">23</sup><i class="footnote">כלומר, לשניהם, והר"מ לא הזכיר אלא "זרעו לזרע".</i> ואז יבא כהוגן לדעת רשב"ג וכו'".<sup class="footnote-marker">24</sup><i class="footnote">ועיין בראב"ד לעיל שם ד"ה פול המצרי ומה שהגיה הרדב"ז בדבריו. ולפי הגהה זו פול המצרי שזרעו לזרע גרידא ירקו פטור, כדין כוסבר ושבת.</i> ולכאורה מוכח מדברי הראב"ד ("ולא אפילו בשליש") שגרס בתוספתא כמו שמעתיק הרש"ס, אבל אין מדבריו הוכחה גמורה, שהרי אף לפי גירסתנו אפשר להוכיח כן מן התוספתא, כפי שכתבנו לעיל.<sup class="footnote-marker">25</sup><i class="footnote">ודווקא בשבת ובכוסבר שזרען לירק אנו הולכים אחר שליש בזרעו (עיין להלן שו' 30), אבל לא בפול המצרי.</i><br>ושמא היתה הגירסא לפני הרש"ס: אע"פ שהשליש (במקום: שהשריש) וכו'. ובמשנת כלאים (פ"ז מ"ז): מאימתי תבואה מתקדשת משתשליש.<sup class="footnote-marker">26</sup><i class="footnote">כנוסח המשנה שבירושלמי, הוצ' לו, פרמה ועוד.</i> ובירושלמי שם: אית תניי תני משתשריש. וכן בספרי ראה פי' ק"ה עמ' 165: יכול אעפ"י שלא השרישו וכו', וצ"ל: שלא השלישו וכו'. ועיין בפי' רבינו הלל שם, ל"ט ע"א.
<small>25-26.</small> <b>מתעשר ובשעת לקיטתו עישורו. </b>וכ"ה בד. ובכי"ע: מתעשר כשעת וכו'. ובפי' הרש"ס הנ"ל (כ"ט ע"ב, ל"ב ע"ב): מתעשר <b>כולו</b> ובשעת וכו'. וכ"ה כותב (ל"א ע"א): "ועוד דאם זרעו לזרע, ירקו פטור, הוי מדקתני בתוספתא מתעשר <b>כולו</b> גבי זרעו לירק, הא זרעו לזרע אינו מתעשר כולו", כלומר ודינו ככוסבר (מעשרות פ"ד מ"ה) ושבת (להלן ה"ח) לעניין זה, שאם זרעו לזרע ירקו פטור. ועיין במה שהאריך ברש"ס שם, כ"ט ע"ב ואילך, ומ"ש לעיל. ועיין בירושלמי מעשרות פ"ד סה"ה, נ"א סע"ב, ומ"ש להלן. 
<small>27.</small> <b>עשה קצוצים גמורין וכו'. </b>ירושלמי פ"ב ה"ח, ל"ד ע"א, ר"מ וראב"ד (פ"א מה' מע"ש ה"י) הנ"ל. ועיין מ"ש ברש"ס, ל"ב ע"א ואילך. וכ"ז הוא מדברי רשב"ג וכשיטת ב"ה לעיל. ובערוך ערך קץ (ה'): בתוס' שביעית בפ' מרבצין שדה אם עשה קציצין גומרין (צ"ל: גמורין) לפני ראש השנה. פי' תרמילין. ובריש גמ' דכלאים דבני מערבא (פ"א סה"ב, כ"ז ע"א) וקצצויי דמיין לחרובה. ועיין להלן מעשרות פ"א ה"ו ומש"ש. ולפ"ז העיקר כאן הוא "גמורין" בניגוד לתרמילין שלא נגמרו, ולא היו אלא קליקינין, עיין מ"ש לעיל שו' 23. 

Halakhah 7

<small>28.</small> <b>השבת והכסבר שזרען לירק וכו'. </b>וכ"ה בד.<sup class="footnote-marker">27</sup><i class="footnote">וכן ברש"ס כאן (כ"ט סע"ב) אחרי שהביא את הברייתא שלעיל הוסיף: וה"נ תניא גבי כוסבר ושבת. ועיין בפי' הרש"ס כלאים, קמ"ד ע"ב.</i> ובכי"ע: השבת שזרעו <b>לזרע</b> וכו'. והיא טעות, כמפורש במשנת מעשרות פ"ד מ"ה, ועיין מ"ש להלן. ועיין בראב"ד הנ"ל ומ"ש בפי' הרש"ס הנ"ל. ושבת הוא אניטו, anethum, עיין לעף פלורה ח"ג עמ' 466 ואילך. וכוסבר הוא גד שבמקרא, coriandrum, עיין לעף שם עמ' 441 ואילך. 
<small>29.</small> <b>מתעשרין ובשעת לקיטתן עישורן. </b>וכ"ה בד ובכי"ע, ועיין מ"ש לעיל גבי פול המצרי, וקרוב שלפני הרש"ס היה אף כאן: מתעשרין <b>כולן</b>, כלומר, אף הזרע, כמפורש להלן. ועיין להלן מעשרות פ"ג ה"ז ומש"ש. 
<small>30.</small> <b>אם הביאו שליש לפני ראש השנה וכו'. </b>ומכאן שאפילו אם זרען לירק והביאו שליש לפני ר"ה, זרען מתעשר לשעבר. ולמדנו מכאן שבשבת וכוסבר הבאת שליש הוא גמר הפרי. וה"ה בשאר קטניות הולכין אחרי הבאת שליש, עיין להלן שו' 46 ומש"ש. ועיין בהשגות הראב"ד פ"א מה' מע"ש ה"י הנ"ל ובח"ד כאן. ועיין בירושלמי מעשרות פ"ד ה"ה, נ"א ע"ב. 
<small>31.</small> <b>השבת שזרע לזרע וכו'. </b>וכן בירושלמי (מעשרות הנ"ל): תני שבת שזרעה לזרע מתעשרת זרע ואינה מתעשרת ירק, כלומר, וכ"ש שאינה מתעשרת זירין, וכחכמים במשנת מעשרות פ"ד סמ"ה. ובהשגות הראב"ד הנ"ל: ובתוספתא אמרו השבת שזרעה לזרע ירקה פטור. וכן ניסח הר"מ בפ"ב מה' תרומות ה"ה, וכסיגנון המשנה במעשרות שם אצל כוסבר. וכנראה שהמלים "ירקה פטור" שלהלן היא נוסחא אחרת לכאן במקום "ופטורה זירין וירק", עיין להלן.<br>ובמאירי (ע"ז ז' ב' עמ' 13): "השבת וכו' אם זרעו לזרע מתעשר זרע וירק ולא זירין, שהזרע מכל מקום מאכל גמור הוא, וכן הדין אם זרעו סתם". והוא שלא כחכמים במשנת מעשרות הנ"ל (שהביא בעצמו להלן שם) ושלא כתוספתא וירושלמי. ושמא צ"ל שם: מתעשר זרע [ולא] ירק ולא זירין וכו'. ושוב כתב שם: וזירין הוא כשעלה בקנה, שיצא מתורת ירק ולא בא לכלל זרע וכו'. וגדולי המחברים (פיה"מ להר"מ במשנת מעשרות הנ"ל) פירשו בו גבעולין שבראש קצת הצמחים שבהם נעשה הזרע ונראין לעין בשבת כעין שקדים ארוכים.
<small>32.</small> <b>וירקה פטור. </b>כבר שערנו לעיל (שו' 31) שהמלים "וירקה פטור" שייכות למעלה, נוסח אחר ל"פטורה זירין וירק". וכאן צ"ל: וירק (ולא יותר), כלומר, מתעשרת זרע וזירין וירק. וכן בירושלמי הנ"ל: זרע לזירין מתעשרת זרע וירק וזירין. וכן פסק הר"מ בפ"ב מה' תרומות ה"ה. וכ"ה במאירי ע"ז הנ"ל. ובכי"ע מוסיף (אחרי "וירקה פטור"): זרעה זירין מתעשרת זירין וירק, וצ"ל: מתעשרת [זרע] זירין וירק, נוסחא כפולה שבאה לתקן את הבבא שלנו. ובד מוסיף: זרע ירק מתעשרת זירין וירק, וצ"ל: זרע וירק. וכן בירושלמי הנ"ל: זרע לירק מתעשרת זרע וירק, ואינה מתעשרת זירין. וכן פסק בר"מ הנ"ל. וכ"ה במאירי ע"ז הנ"ל. ומכאן מוכח שהזירין הוא החלק הגרוע שבשבת. אבל בריטב"א ע"ז ז' ב' כתב: כל חד וחד נמי פרי ואפילו ירק, וכל שכן זירין שנתקשה הקלח, וכל שכן זרע וכו'. וזהו ההפך מן התוספתא והירושלמי המוכיחים שזירין הם גרועים מירק. 
<small>32-33.</small> <b>כל ירקות שזרען לזרע וכו'. </b>כלומר, כל שאר הירקות חוץ מאלה שנשנו מפורש להפך. ועיין להלן כלאים פ"ב סה"ח. 
<small>33.</small> <b>ירקן חייב וכו'. </b>עיין להלן מעשרות פ"א ה"א ומש"ש. 

Halakhah 8

<small>33-34.</small> <b>התבואה והקטנית שזרעה לזרע וכו'. </b>צ"ל: שזרעה לירק וכו', כמו שתיקנו המפרשים ע"פ הר"מ פ"ב מה' תרומות ה"ז. ועיין להלן כלאים פ"ב ה"ח. 
<small>34-35.</small> <b>הפול והשעורין והתלתן שזרען לירק וכו'. </b>וכ"ה בד. אבל בכי"ע נשמטה בבא זו. והברייתא הובאה בירושלמי מעשרות פ"ד ה"ו, נ"א רע"ג, ובבבלי עירובין כ"ח א'. ונקטה הברייתא פול כדי ללמדנו שסתם פול אינו בכלל פול המצרי שירקו חייב (כמפורש לעיל). ונקטה שעורים, אעפ"י שזרען להאכילן לבהמתו (עיין סוטה פ"ב סמ"א) מ"מ בטלה דעתו. (ה"ד). ונקטה תלתן בשיטת ר' אליעזר, כמפורש בירושלמי הנ"ל (ועיין להלן מעשרות פ"ג ה"ז ומש"ש), אבל החכמים חולקים עליו וסוברים שאם זרע תלתן לירק לא בטלה דעתו. ועיין להלן כלאים פ"ב ה"ח. 

Halakhah 9

<small>35-36.</small> <b>השחליים והגרגיר שזרעו לזרע וכו'. </b>במשנתנו (מעשרות פ"ד מ"ח): וחכמים אומרים אינו מתעשר זרע וירק אלא השחלים והגרגיר בלבד. ובירושלמי שם: כיני מתניתא אין לך דבר שזרעו <b>לזרע</b> מתעשר זרע וירק וכו'. ועיין ר"מ פ"ב מה' תרומות ה"ה. וכבר ראינו לעיל (שו' 31) שבשבת וכוסבר אם זרען לזרע ירקן פטור, וכ"ה, כנראה, שיטת התוספתא אף בפול המצרי שזרעו לזרע (עיין מ"ש לעיל שו' 25–26). ובשאר ירקות שזרען לזרע ירקן חייב אבל זרען פטור, כמפורש לעיל (שו' 33).<br>ובתו"כ (בחוקותי פי"ב ה"ט, קט"ו ע"א), בספרי (ראה פיסקא ק"ה עמ' 165) ובירושלמי (ריש מעשרות, מ"ח ע"ג) למדו מן הכתוב שאף זרע שום, שחליים וגרגר חייב במעשרות, שלא כשאר זרעוני גינה שאינם נאכלים.<br>ושחליים הן תחלי בארמית, lepidium sativum, עיין בפלורה של לעף ח"א עמ' 507 ואילך. וגרגיר הוא בן־חרדל מצוי, eruca sativa, עי"ש עמ' 491 ואילך. ובבבלי יומא י"ח רע"ב: ללקט אורות (מ"ב ד', ל"ט) תנא משמיה דר' מאיר זה גרגיר.
<small>36.</small> <b>מתעשרין זרע וירק. זרע לירקן מתעשרין וכו'. </b>וכן בכי"ע: זרען ירק מתעשרין וכו'. וכן בבבלי עירובין הנ"ל: השחליים והגרגיר שזרען לירק מתעשרין ירק וזרע. זרען לזרע מתעשרין זרע וירק. וזו היא נוסחה נכונה, שהרי בפול המצרי וכוסבר ושבת בזמן שזרען לירק<sup class="footnote-marker">28</sup><i class="footnote">שאם זרען לזרע אין ירקן מתעשר כלל, עיין מ"ש לעיל שו' 35–36.</i> נתבאר לעיל שלפעמים זרען מתעשר לשעבר וירקן להבא, ולפעמים שניהם להבא. וכאן מלמדת אותנו התוספתא שאם זרען לזרע הזרע הוא העיקר ומתעשרין זרע וירק, כלומר, שניהם לשעבר (אם הביאו שליש לפני ר"ה), ואם זרען לירק מתעשרין להבא, וירק הוא העיקר, כפירוש התוספות (בעירובין שם ד"ה לזרע) והר"ש (מעשרות פ"ד מ"ה).<br>אבל בד כאן: השחליים והגרגיר שזרען לזרע מתעשרין ירק וזרע, ואין כאן אלא בבא אחת, וכן בבבלי עירובין בד' שלוניקי (לפי דק"ס עמ' 106 הע' ו'): שזרען בין לזרע בין לירק מתעשרין זרע וירק. ועיין בריטב"א שם. וכן בר"מ פ"ב ה"ה: השחלים והגרגר שזרען לזרע מתעשרין זרע וירק, כיצד מתעשרין לזרע ולירק, שאם לקט הירק לאוכלו מפריש תרומה ומעשרות ואח"כ יאכל, וכשייבש ויאסוף הזרע שלו מפריש מן הזרע שלו. וכנראה שרבינו מלמדנו שכל זמן שלא יבש הזרע עדיין לא נגמר גורנו למעשרות, ומותר לאכול ממנו עראי. מ"מ נראה שאף לפני רבינו לא היתה אלא בבא אחת, ופסק שהולכים אחרי לקיטה, מפני שגם הזרע כל זמן שלא יבש עדיין כירק הוא.
<small>37.</small> <b>בצלין הקיצינין וכו'. </b>וכן בד: בצלין הקיצונין וכו'. וכן מעתיק (הקיצונים) בפ"מ פ"ה ה"ד בשם התוספתא. ובמשנה (פ"ה מ"ד): וכן בצלים הקיצונים (כלומר, שנכנסו מערב שביעית לשביעית) וכו' עוקרין אותן במארופות של עץ וכו'. ובירושלמי שם (ל"ו רע"א): בצלים הקיצונים קטינאי, כלומר, קייציים, ששותלים אותם בקיץ. ובכי"ע כאן: בצלים הקצוצין וכו', ואין קצוצין אלא סריסין (עיין עה"ש ערך קצצא, קצוצה), והמאמר (ברכות ט"ז סע"ב): ואע"ג דקיימי קצוצי עליה דרבי, בוודאי פירושו: ואעפ"י שסריסים עומדים וכו'.<sup class="footnote-marker">29</sup><i class="footnote">אבל מ"ש שם בשם השאילתות אמור סי' ק"ה: דאסיר להון לבית ישראל לסרוסי קצצא וכו' מיוסד על טה"ד בשאילתות. ובכי"י שם: לסרוסי קנינא, כלומר, המקנה, עיין מ"ש הרי"ן אפשטין בצופה האנגלי סדרא חדשה חי"ב (1922), עמ' 364.</i> ולפ"ז הבצלים הקצוצים כאן הם הבצלים הסריסים שבמשנתנו פ"ב מ"ט.<br>ובירושלמי שם פירשו: אילין בוצליא כופריא דלא עבדין זרע.<sup class="footnote-marker">30</sup><i class="footnote">ועיין מ"ש לעף בפלורה ח"ב, עמ' 129.</i> ובכפו"פ פכ"ו עמ' תפ"ד: ויש מפרשים שהוא מין בצל ארוך וכו' וקורין לו אשקלוניא. ופליניאוס כותב על הבצלים האשקלונים שהם עקרים בעיקריהם,<sup class="footnote-marker">31</sup><i class="footnote">תולדות הטבע סי"ט פל"ב סי' ק"ג: steriles sunt ab radice</i> כלומר, שהחלק הטמון בקרקע אינו מתחלק ופורה כדרך כל הבצלים,<sup class="footnote-marker">32</sup><i class="footnote">עיין גם מ"ש תיאופרסטוס בתולדות הצמחים ס"ז פ"ו סי' ח'.</i> אלא מגדל הרבה זרע בראשו, ולפיכך נוהגים לגדל אותו (את הסריס!) לזרע. וכשמתחיל לגדול עוקרים וחוזרים ושותלים אותו. וממשנתנו נראה שהיו מונעים ממנו מים כדי שהזרע שבראשו יתרבה על חשבון העיקר. וכן אומר פליניאוס<sup class="footnote-marker">33</sup><i class="footnote">הנ"ל, סי' ק"ד.</i> שהוא מוציא תמרה ארוכה עם הרבה זרע ונובל מהר.<sup class="footnote-marker">34</sup><i class="footnote">היהודים בזמן התלמוד לא קראו לבצל זה "אשקלוני" מפני שכן דרכם היה לגדל אותו בכל א"י, ונתנו סימן שהוא בצל כפרי (או קופרי, עיין מ"ש לעף הנ"ל בה' 30). והגוים הכירוהו ע"י היונים שבאשקלון, ולפיכך קראוהו אשקלוני.</i> והסופרים הקדמונים<sup class="footnote-marker">35</sup><i class="footnote">פליניאוס הנ"ל ותיאופרסטוס הנ"ל (לעיל הע' 32).</i> מעידים שהיו זורעים אותו באחור, באביב, ואח"כ שותלים אותו. ולפיכך מובן שהבצלים של קיץ (הקיצונים) ובצלים הקצוצין, הסריסין, הם היינו הך.
<b>שרבצן לפני ראש השנה וכו'. </b>וכ"ה בד ובפ"מ הנ"ל. ובכי"ע: שריקנן וכו'. וצ"ל: שריכנן וכו', כלומר, שריכן (שהרכין) אותן וכו', עיין להלן. ובירושלמי (פ"ה ה"ג, ל"ה ע"ד) נושאים ונותנים אם ריכון כעיקור. ובבבלי (נדרים נ"ח סע"א וע"ב): ודילמא במדוכנין וכו', עיי"ש במפרשים, אבל בשאלה ששאלו מרב האי גאון:<sup class="footnote-marker">36</sup><i class="footnote">ס' האשכול להראב"ד הוצ' הר"ש והר"ח אלבק ח"א, עמ' 159.</i> והא דגרסי' ודלמא <b>במורכנין</b>, ובתלמוד א"י נאמר ריכון כעקור. וכן במאירי (נדרים נ"ח סע"א): ואנו גורסין במורכנין, ר"ל שהרכין צוארן בשביעית, כמי שאין נוח לו שיצמחו בשביעית וכו'. ובהשגות הראב"ד פ"ד מה' שמיטה הכ"א: בירושלמי (פ"ו סה"ג, ל"ז רע"א) לא עשה ר' אבהו מעשה אלא במרוכנים, פירוש מרוכנים, הטי נא כדך (בראשית כ"ד, י"ד) תרגום ארכיני וכו', כלומר, מעקלין הצואר שלהן שלא יגדלו<sup class="footnote-marker">37</sup><i class="footnote">והעיר על כ"ז הרצ"ב אויערבך בנהל אשכול לס' האשכול שהוציא לאור ח"ב, עמ' 48. ועיין מ"ש להלן פ"ר הע' 4, וכנראה שאינו עניין לכאן.</i> וכו'. וכבר תארנו לעיל את הבצלים הסריסים והקיצונים שהיו עושים זרע בראש התמרה, וכשדורסין על התמרות ומרכינין אותן, אינן עושין זרע יותר, ולפיכך מתעשרין לשעבר ומותרין בשביעית. וכנראה שלפנינו צ"ל: ש[ה]רכינן וכו'. 
<small>38.</small> <b>ואם לאו אסורין בשביעית. </b>לשיטת הר"מ (עיין מ"ש לעיל שו' 3) פירושו שאסורין לגמרי כספחי שביעית. ולשיטת הר"ש (עיין מ"ש לעיל שם) פירושו שאסורין בסחורה וכדומה, וצריך לנהוג בהן קדושת שביעית. 

Halakhah 10

<small>39.</small> <b>אין מורכין ואין מונעין וכו'. </b>בד: אין מודכין. ובכי"ע: אין מרכיבין וכו'. והנכון הוא בירושלמי (פ"ה ה"ד, ל"ו ע"א): היתה שניה נכנסת לשלישית אינו מרכנו ואינו מונע ממנו וכו'. ואף בכי"ע צ"ל: אין מרכינין וכו', וכצ"ל לפנינו. ועיין מ"ש לעיל שו' 37 ד"ה שרבצן. 
<small>40.</small> <b>כדי שיהא מעשר עני. </b>וכ"ה בד, וכן היה לפני בעל פ"מ (עיין בפירושו לירושלמי שם). ובכי"ע: כדי שיהיו מעשר שיני.<sup class="footnote-marker">38</sup><i class="footnote">אבל שם חסירה הסיפא, ושמא נשמט האמצע, והיתה שם הגירסא שבד ובכי"ו.</i> וכ"ה בירושלמי הנ"ל בכי"ר ובנוסח הרש"ס (לפנינו חסרה שם המלה "שיני"). ואסרו חכמים להרכינם כדי להוציאם מידי מעשר עני, והצריכו לעקור אותם אם רוצה להפריש כשנה שניה. ולפי הגירסא שלפנינו הוא טעם הברייתא (ולא כוונת המרכין), כלומר, שאסרו לו להרכין, משום טובת העני, כדי שיהא מעשר עני. עיין הסיגנון להלן. 
<small>41.</small> <b>כדי שיהוא מעשר שני. </b>וכ"ה בד, וכן היה לפני בעל פ"מ הנ"ל. ובירושלמי הנ"ל לנכון: בשביל שיהא מעשר עני. והתירו לו כאן להרכין מפני טובת העניים. ועיין בהמשך הירושלמי שם, ובפי' הרש"ס, ע"ו ע"ב. 

Halakhah 11

<small>42.</small> <b>כל ירקות שהושקו לפני ראש השנה וכו'. </b>וכ"ה בכי"ע (בלי המלה "כל"). ובד: שהושקן וכו'. והנכון בר"מ (פ"ד מה' שמיטה הי"ח): הירקות כולן שהוקשו לפני ר"ה וכו', כתיקון המפרשים, והר"מ מסמיך הלכה זו לדין משנתנו (פ"ב מ"י): הדלועין שקיימן לזרע אם הוקשו לפני ר"ה וכו'. ואעפ"י שאמרנו לעיל (סה"ז): כל ירקות שזרען לזרע בטלה דעתו, לא נאמרו הדברים אלא כשלא הוקשו, אבל אם הוקשו "כך אנו אומרים עצים חייבים במעשרות", אתמה, כמפורש בירושלמי.<sup class="footnote-marker">39</sup><i class="footnote">מעשרות פ"א סה"א, מ"ח ע"ד; ערלה פ"א ה"א, ס' סע"ג.</i> והארכנו בזה להלן מעשרות (פ"א ה"א). ואמרו בירושלמי (פ"ב ה"י, ל"ד רע"ב): כיצד הוא בודק וכו', עוקצו, אם נתאחה אסור, ואם לאו מותר. 
<b>מותר לקיימן בשביעית. </b>כלומר, כדי לזורען למו"ש, עיין בפיה"מ להר"מ פ"ב מ"י ומ"ש לעיל הע' 16. 
<small>42-43.</small> <b>אם היו דקין אסור לקיימן וכו'. </b>בד ובכי"ע: רכין (במקום: דקין) ופירושו צעירים. ובין לשיטת הר"ש ובין לשיטת הר"מ (עיין מ"ש לעיל שו' 3) אסור לקיימן בשביעית מפני מראית העין, מפני שמחמת צעירותן (או דקותן, כלומר, קטנותן) נראין כאילו נזרעו בשביעית, ואסורים מפני מראית העין. ועיין מ"ש לעיל שו' 4. ובר"מ פ"ד הי"ח הנ"ל: ואם היו רכים אסור לקיימן משום ספיחים. ועיין במהרי"ק שם.<br>ובירושלמי (פ"ב ה"ח, ל"ד ע"א): זרעו (כלומר, לפול המצרי) לירק לפני ראש השנה השביעית,<sup class="footnote-marker">40</sup><i class="footnote">כלומר, ועשה קצצים גמורים לפני ד"ה. עיין בפי' הרש"ס שם ע"פ הר"מ.</i> ונכנסה שביעית, בין זרעו בין ירקו אסור (שהרי יש כאן מחשבת ירק גרידא, וממילא אזלינן בתר לקיטה). זרעו לזרע ולירק לפני ראש השנה השביעית<sup class="footnote-marker">41</sup><i class="footnote">ולשיטת הירושלמי שם שניהם מתעשרים לשעבר, בניגוד לשיטת התוספתא לעיל שו' 20–21. עיין בפי' הרש"ס לידושלמי שם.</i> ונכנסה שביעית, פשיטא זרעו מותר (שהרי מתעשר לשעבר) ירקו מהו. תני ר' חייה אסור. תני ר' חלפתא בן שאול מותר. מאן דאמר מותר, דבר תורה (שהרי ירקו נגרר כאן אחרי זרעו). מאן דאמר אסור, מפני מראית העין. כלומר, כשיטת התוספתא כאן, שהרי נלקט בשביעית, ודינו כירקות דקים שהוקשו לפני ר"ה שאסורים מפני מראית העין.<sup class="footnote-marker">42</sup><i class="footnote">אבל אם זרעו לזרע גרידא שיטת הירושלמי היא ברישא שם שאף הירק מותר, שהרי בשאר שנים הירק פטור מן המעשרות ובטל לגבי הזרע (עיין מ"ש לעיל שו' 25–26), וממילא אף בשביעית נחשב כשל ששית.</i> ועיין ר"מ פ"ד הי"ד. והנכון כפירוש הרדב"ז שם, וכן מפורש בר"מ כת"י תימן: הרי הוא אסור (כלומר, הירק). וכן מביא במהרי"ק שם בשם ספר כתיבת יד (אלא שיש שם טעות הדפוס, ובמקום "הרי" נדפס "הכי").
<small>43.</small> <b>אין מחייבין אותו לשרש את הלוף וכו'. </b>ירושלמי פ"ט ה"א, ל"ח ע"ד, ר"מ פ"ד מה' שמיטה הי"ח. ודרכו של לוף (עיין מ"ש לעיל שו' 4) לגדל בקרקע שלש שנים,<sup class="footnote-marker">43</sup><i class="footnote">משנ' כלאים פ"ב מ"ה; להלן פ"ד שו' 6, עיין מש"ש.</i> ומלמדת אותנו התוספתא שאינו חייב לעקור אותו בשביעית מפני מראית העין, מפני שדרכו להיות טמון בארץ כמה שנים, ואין כאן חשד. 
<small>44.</small> <b>אלא מניחן כמות שהוא. </b>כ"ה בד. ובכי"ע ובירושלמי הנ"ל (וכ"ה גם בכי"ל ובכי"ר): אבל מניחו וכו'. ובר"מ הנ"ל: אלא מניחו בארץ כמות שהוא. ובנוסח הרש"ס בירושלמי (קמ"ד ע"ב): אבל <b>מרכנו</b> ומניחו כמות שהוא. וכנראה שזו היא הגהת הרב בעצמו (ע"פ הירושלמי פ"ה ה"ג). ולפנינו "מניחין", עיין מ"ש לעיל עמ' 379 שו' 11–12. [ועיין ביצה פ״ד ה״י.]
<b>אם היה צומח וכו'. </b>וכן הוא בירושלמי ובר"מ הנ"ל, והטעם הוא מפני שיש בו רוב היתר, ובשביעית הואיל ואיסורה ע"י קרקע בטילתה ע"ג קרקע, כמפורש בבבלי נדרים נ"ח ב'. ועיין להלן פ"ד שו' 6 ומש"ש. ועיין בס' ניר בירושלמי שם. 

Halakhah 12

<small>44-45.</small> <b>אין מחייבין אותו לשרש את הקירנס וכו'. </b>בד: את הקונדס, בכי"ע: הקנרס, וכ"ה בר"מ הנ"ל (ד"ק. ובד"ו רפ"ד: הקרנס, ובכתי"י: הקונדס). ובירושלמי: הקינריס. והכוונה ל־κύναρος, artichoke<sup class="footnote-marker">44</sup><i class="footnote">. ועיין פלורה של לעף ח"א, עמ' 407 ואילך.</i> והוא קרוב לסוג הדרדר (עיין ב"ר פ"כ, ט', עמ' 193) והיו מגדלים אותו בכמה מקומות באסיה.<sup class="footnote-marker">45</sup><i class="footnote">עיין מ"ש אתיניאוס בספרו חכמי המשתה ס"ב ª70 ואילך.</i> ואף הוא מתקיים הרבה זמן בארץ אלא שמגדל עלים בכל שנה. 
<small>45.</small> <b>אבל גוזזה בעלין וכו'. </b>שהרי העלין רכין הן ואסור לקיימן בשביעית מפני מראית העין, אעפ"י שצמחו מדבר של היתר, עיין לעיל שו' 4 ומש"ש. ובירושלמי הנ"ל: אבל משקף (כלומר, חובט עליהן, ע"י שדורס עליהם, עיין לעיל שו' 41) בעלים וכו'. ועיי"ש פ"ה ה"ג, ל"ה ע"ד. 

Halakhah 13

<small>46.</small> <b>התבואה והקטניות שהביאו שליש וכו'. </b>כלומר, שזהו עונתן למעשרות,<sup class="footnote-marker">46</sup><i class="footnote">עיין מעשרות פ"א מ"ג; ירוש' שביעית פ"ב ה"ז, ל"ד ע"א; בבלי ר"ה י"ג ב', ועוד בכ"מ.</i> ולפיכך הולכים בהם אחר גמר פרי אף בשביעית. עיין לעיל שו' 30 ועיין ר"מ פ"א מה' מע"ש ה"ב, ה"ח, ובהשגות הראב"ד ה"י שם ד"ה א"א הירושלמי שהעתיק. 
<small>47.</small> <b>ואם לאו אסורין בשביעית. </b>עיין ר"מ פ"ד מה' שמיטה ה"י וברדב"ז שם. ועיין בפאת השלחן סי' כ"ב אות י"ג ואות ט"ו. 
<small>48.</small> <b>פול המצרי שזרעו מתחילה לעמיר וכו'. </b>בכי"ע חסרה המלה "מתחילה", ובד: מתחילה פול המצרי שזרעו לעמיר וכו'. ומכאן נראה שהמלה "מתחילה" נוספה כאן ע"פ משנתנו, והוכנסה בד שלא במקומה. ובמשנתנו (פ"ב מ"ח): ר' שמעון שזורי אומר פול המצרי שזרעו לזרע בתחלה כיוצא בהן (כלומר, כאורז ודוחן שהולכים בהם אחר השרשה). ר' שמעון אומר אפונין הגמלונין כיוצא בהן. ובמשנתנו הכוונה, שזרען כדי לזרוע אח"כ את זרען.<sup class="footnote-marker">47</sup><i class="footnote">אמנם רש"י (ר"ה י"ג ב' ד"ה פול המצרי) לא פירש כן, אבל בפיה"מ להר"מ למשנתנו כתב מפורש שזרעו כדי לזרוע אותו, ולא לאכול את הזרעונים. ואף רש"י במנחות (ל' ב') סתם את דבריו ולא פירש מהות הזרע. ועיין מ"ש לעיל שו' 11 ד"ה ולכאורה.</i> וכאן דייקה התוספתא ואמרה "שזרעו לעמיר", כלומר, "לעמיר גורנה" (מיכה ד', י"ב), כדי לעשות ממנו גורן.<sup class="footnote-marker">48</sup><i class="footnote">עיין ירושלמי נדרים פ"ז סה"א, מ' סע"ב.</i> וכן בירושלמי כלאים (פ"ב ה"ה, כ"ז ע"ד): בשזרעה לעמיר היא מתניתא.<sup class="footnote-marker">49</sup><i class="footnote">ובמקבילה שבירושלמי ב"ב פ"ה ה"א, ט"ו ע"א: תמן בשזרען לעמיר, ברם הכא שזרעו לזרע, כלומר, כדי לזרוע אותו, עיין ברש"י ב"ק פ"א א'.</i> ופירש הרא"ף שם: כשזורען לעמיר לעשות גורן.<sup class="footnote-marker">50</sup><i class="footnote">ובבבלי ב"ק הנ"ל תירוץ אחר, עיי"ש ברש"י ובשטמ"ק.</i> 
<small>49.</small> <b>מתעשרין לשעבר וכו'. </b>כלומר, דינן כשאר קטניות, והולכין בהן אחר שליש גם לר"ש שזורי, עיין מ"ש לעיל שו' 11 ד"ה ולכאורה. 
<small>51.</small> <b>אף משהשרישו וכו'. </b>כלומר, אף משהשרישו מתעשרין לשעבר ומותרין בשביעית, ודינן כאורז ודוחן ופרגין וכו', עיין במשנתנו פ"ב מ"ז.<sup class="footnote-marker">51</sup><i class="footnote">ור' יהושע אינו מחלק בין זרע לעמיר וזרע לזריעה. וחולק על ר"ש שיזורי כאן. ועיין בבלי ר"ה י"ד א' ובראשונים שם.</i> 

Halakhah 14

<small>52.</small> <b>אין מלקטין עשבים מגבי זבל וכו'. </b>דרכו של זבל שעל גבי השדה להוציא עשבים, ואסור ללקט אותם מעל גביו, מפני שאם צמחו בו דינו כקרקע. ועיין לעיל פ"א שו' 40–41 ומש"ש. ועיין במשנתנו פ"ד מ"א. 
<small>54.</small> <b>אין מוסיפין לא על המשפלות וכו'. </b>ירושלמי פ"ג ה"א, ל"ד ע"ג. ובמשנתנו רפ"ג: מאימתי מוציאין (כלומר, בשביעית) זבלים לאשפתות משיפסקו עובדי עבודה (כלומר, וכבר אין כאן חשד שמזבל את שדהו) וכו'. עד כמה מזבלין עד שלש שלש אשפתות לבית סאה של עשר עשר משפלות של לתך לתך. כלומר, מותר להוציא לכל אשפה עשר קופות בנות חמש עשרה סאין כל אחת, דהיינו לעשות ערימה של מאה וחמשים סאה. ואוסר רבי מאיר לעשות יותר מג' אשפות, ולא להוסיף בכל אשפה על מאה וחמשים סאה. 
<small>55.</small> <b>ר' יהודה או' מוסיפין וכו'. </b>כסתם משנתנו (מ"ב) הנ"ל. ובירושלמי הנ"ל: נשנית דעת ר' יהודה בשם: וחכמים אומרים. ועיין ר"מ פ"ב מה' שמיטה ה"א וה"ב. 
<small>56.</small> <b>ובלבד שלא יפחות משלש אשפתות לבית סאה. </b>וכ"ה בד, וכן מעתיק בפ"מ פ"ג ה"ב, וכן בכי"ע (אלא ששם: שפתות). אבל בפירוש הרש"ס (פ"ג ה"א, מ"א ע"א): דתניא בתוספתא ומייתי לה לקמן ר"ש אומר אף על האשפתות ובלבד שלא יפחות מג' משפלות לאשפה. וכ"ה בירושלמי שם ה"ב, ל"ד ע"ג. וקרוב הדבר שהרש"ס העתיק ע"פ הירושלמי. ובס' משנה ראשונה (פ"ב מ"ב) כתב: ואין מוסיפין אשפתות, אבל לפחות כ"ש דשרי, וכן משמע מלשון הר"מ (רפ"ב מה' שמיטה). 

Halakhah 15

<small>57-58.</small> <b>נתמלאת עוקר מתוך הסהר ועושה אשפתות וכו'. </b>מתוך לשון הברייתא מוכח שמותר לו לעשות סהר אחר, אחרי שכבר פינה את הסהר הראשון מן הזבל, אעפ"י שיש כאן הערמה גלויה. ומשנתנו (פ"ג מ"ד) הפסיקה כאן במחלוקת רשב"ג ועוד, והסיקה: ומוציא מן הסהר ונותן לתוך שדהו כדרך המזבלין. ופירשו המפרשים שאחרי שדייר מה שדייר<sup class="footnote-marker">52</sup><i class="footnote">כלומר, דווקא אחרי שהסהר כבר נתמלא זבל, ואין לו מקום לצאנו.</i> מוציא משם את הזבל (עיין בר"ש שם ד"ה נמצא מדייר), כדי שיהא לו מקום לצאנו. ולפ"ז בנידון שלפנינו שכבר הוציא את הזבל מן הסהר הראשון הרי יש לו מקום, וקשה למה התירו לו לעשות סהר חדש. אבל מתוך דברי הר"מ (בפיה"מ ובפ"ב מה' שמיטה ה"ד) מוכח שהוא פירש את הסיפא של משנתנו כבבא בפני עצמה, שמותר להוציא זבל מן הסהר,<sup class="footnote-marker">53</sup><i class="footnote">וממשנתנו בריש פרקין לא שמענו אלא כשמוציא מתוך ביתו או חצירו, שדרכו לפנות אותם מן הזבל מחמת נקיון. ועיין בפי' הריבמ"ץ ומ"ש להלן ובהערה 57 שם.</i> כשם שמותר לו להוציא מתוך חצירו. ולפ"ז אין ממשנתנו שום משמעות שצריך לעשות סהר אחר לפני שהוא מפנה את הראשון. ועיין בהשגות הראב"ד (על הר"מ הנ"ל) ובכ"מ שם. וכנראה שמקור הר"מ בפירוש המשנה הוא מכאן. (ח"ד). 
<small>59.</small> <b>במי דברים אמורים וכו'. </b>עיין מ"ש על צורה זו לעיל דמאי פ"ג הערה 14. 
<small>60.</small> <b>אפי' בית כור וכו'. </b>דברי ר"י לא מצאתי במ"א, וכנראה שהוא חולק על שאר התנאים כאן. (ה"ד). 
<small>60-61.</small> <b>ר' שמעון בן לעזר או' תוקע יתד באמצע וכו'. </b>ירושלמי פ"ג ה"ג, ל"ד ע"ג. ולפי פשוטו משמע שמותר לו לעשות ארבע סהרין בבת אחת, ונמצא מדייר בית שמונה סאין. ובמשנתנו: רשב"ג אומר בית שמנה סאין. ופירש הר"מ בפיה"מ שהן חוץ מן הסהר הראשון,<sup class="footnote-marker">54</sup><i class="footnote">עיין מ"ש להלן שו' 67. והשוה דברי ר' יוסי בן כיפר שם. ומשם משמע כפירוש הר"מ.</i> אבל בתוספתא אין לפרש כן, ולפ"ז חולק רשב"א על רשב"ג. ועיין בס' משנה ראשונה שם ד"ה רשב"ג. 
<small>61-62.</small> <b>היתה כל שדהו בית סאתים לא יעשה כולה וכו'. </b>ריבמ"ץ פ"ג מ"ד. ובמשנתנו שם: היתה כל שדהו בית ארבעת סאין משייר ממנה מקצת מפני מראית העין. ובפי' הרא"ש סמ"ד (פי שנים, ל"ד ע"ג): ודוקא בית ד' סאים צריך לשייר אבל אם לא היה עושה כי אם בית סאתים אין צריך לשייר. וכ"ה בפי' הרש"ס, מ"ד ע"א. והוא מוסיף: ופליגא התוספתא. ובס' משנה ראשונה רמ"ד: וה"ה בתחלה כשעושה סהר הראשון אם אין שם יותר מבית סאתים משייר מקצת, אלא דרבותא תני וכו'. ובריבמ"ץ הנ"ל: "היתה שדהו. פי' זה שאמרו מזבל<sup class="footnote-marker">55</sup><i class="footnote">מתוך דבריו לעיל שם סד"ה המדייר מוכח שפירש "נמצא מדייר בית ארבעת סאין" שהכוונה היא לב' סאין שנשארו בדיר וב' סאין שהוא עושה בהן אשפתות בזבל שהוציא מן הדיר.</i> בית ד' סאין וכו' אבל בשדה מכוונת בית ד' סאין כשמוציא הזבל מן הסהר לא יזבל כל בית סאתים אלא משייר ממנו מקצת וכו' ". הרי לך פירוש חדש לגמרי במשנתנו, והיינו שאינו עושה אשפתות בבית סאתים<sup class="footnote-marker">56</sup><i class="footnote">כלומר, בבית סאתים שנשארו פנויות בשדהו (בת ארבע סאין) אחרי שדייר בה סאתים. וברור שנדחק לפרש כן מפני התוספתא כאן שהסמיך אותה לפירושו.</i> בזבל שהוציא,<sup class="footnote-marker">57</sup><i class="footnote">ולפי פירושו דבוקה הסיפא: ומוציא מן הסהר לבבא שלפניה. ועיין מ"ש לעיל שו' 57–58.</i> אלא משייר מהן מקצת. אבל לא שמענו כלל מהו הדין באין לו אלא בית סאתים ורוצה לדייר אותן ולהוציא את הזבל אחרי שביעית. והלכה זו נשנית כאן בתוספתא. 
<small>63.</small> <b>ר' יוסה מתיר. </b>וכ"ה בד (ר' יוסי). ובכי"ע: וחכמ' מתירין. וצ"ע אם החכמים חולקים אף על משנתנו. עיין מ"ש לעיל בסמוך. 

Halakhah 16

<small>64.</small> <b>ונותן לתוך סהר אחר. </b>חוזר על הרישא (רהט"ו), כלומר, שמותר לו לעשות שני סהרים גרידא, עיין להלן. 
<b>ובלבד שלא יחזיר לראשון. </b>כלומר, כשהתירו לו לעשות סהר שני, ולדייר בית ארבעת סאין, לא התירו אלא שני סהרין דווקא, וצריך להשאר בשני. ואם נתמלא זבל מוציא את הזבל ומשאיר את הצאן, אבל לא יעביר את הצאן בחזרה לראשון. 
<small>64-65.</small> <b>וחכמים מתירין. </b>מפני שלא אסרו לו אלא שלא יעשה יותר משני סהרין בשדהו, אבל אם אינו סהר חדש, אלא חוזר לראשון, מותר. 

Halakhah 17

<small>65.</small> <b>עוקר משדה זו וכו'. </b>בבא זו נשמטה בד, אבל ישנה גם בכי"ע. ופירושה כמו לעיל, שאם כבר דייר שדה אחת ועקר לשדה אחרת, ונתמלא הדיר אסור לו להחזיר את הסהר לשדה הראשונה, אלא מוציא ממנו את הזבל ומשאירו במקומו. 

Halakhah 18

<small>67.</small> <b>ובלבד שלא יהא בינו לחבירו בית שמנה סאין וכו'. </b>ר' דוסתאי בר' יהודה סובר כרשב"ג במשנתנו (וכפירוש הר"מ בפיה"מ) שמותר לו לדייר בית שמונה סאים מסביב לסהר הראשון, אלא שלדעתו אין צורך שיהא סמוכין לו ממש, ובלבד שלא ירחיק ממנו כמלואם. ועיין בפ"מ פ"ג ה"ג ד"ה ואפילו ג' חבלים. 
<small>68.</small> <b>בית סאתים. </b>ר' יוסה בן כיפר סובר כת"ק של משנתנו שלא התירו לדייר אלא בית סאתים אצל הסהר הראשון, אלא שלדעתו אין צורך בסמיכה ממש (ע"י עקירת ג' דפנות, עיין במשנתנו שם) אלא מותר להרחיק ממנו, ובלבד שלא יפסיק כמלואו. ובירושלמי הנ"ל: ובלבד שלא יהא בין סהר לסהר כמלוא סהר. 
<small>69.</small> <b>ובית סאתים זו חולב וגוזז וכו'. </b>וכן מעתיק בפ"מ הנ"ל. וכן בכי"ע: ובית סאתים זה וכו'. אבל בד משובש: ובית סאתים זה חולב וזה גוזז וכו'. ובירושלמי הנ"ל: אותו המקום חולב בו וגוזז בו וכו', כלומר, ואינו חושש להעמיד שם את הצאן באקראי כדי לחלוב ולגזוז, אעפ"י שהן מטילין שם גללים, ונמצא כאילו מדייר יותר מכשיעור. והטעם הוא שהחליבה והגזיזה מוכיחים עליו, שקשה לעשותן כשהן צפופין בסהר ובסרחון הגללים. 
<b>ומכניס ומוציא דרך עלייה. </b>בפ"מ הנ"ל: דרך עליה. ובד: בדרך עלייה. ובכי"ע דרך העלייה. ובירושלמי הנ"ל: ומביא את הצאן דרך עליה. ופירושו, שאפילו אם אין חולב וגוזז שם מותר לו להעביר שם את הצאן הנה והנה, אעפ"י שהם מטילין גללים. 

Halakhah 19

<small>69-70.</small> <b>בכל עושין סהרין וכו'. </b>ירושלמי הנ"ל, וכנראה שגם לעניין סהר בשביעית צריך מחיצה כמו בשבת, שאם לא כן נמצא כאילו מדייר כל שדהו, מפני שהגדיים יוצאים משם. אבל הר"מ השמיט הלכה זו לעניין שביעית. 
<small>70.</small> <b>באבנים ובמחצלות וכו'. </b>כסיגנון כל הברייתא להלן כלאים פ"ד ה"ג. 
<b>ובקנים ובקילחות. </b>בירושלמי ליתא. אבל כ"ה גם בכלאים הנ"ל ולהלן עירובין רפ"ב (בכי"ע רפ"ג): ובקנים ובקולחות.<sup class="footnote-marker">58</sup><i class="footnote">כ"ה בכי"ע. וכן בכ"י לונדון שם: בקנים בקולחות.</i> ואפשר שהמלה "ובקולחות" היא באשגרה ממשנת מנחות פ"י מ"ד. 
<small>70-71.</small> <b>אפילו שלשה חבלים וכו'. </b>עיין במשנתנו עירובין פ"א מ"ט ומ"י ובתוספתא הנ"ל. 

Halakhah 20

<small>72.</small> <b>אין מדיירין לא בשבתות וכו'. </b>וכ"ה בירושלמי פ"ג ה"ג, ל"ד ע"ג. ופירושו שאסור לומר לגוי שידייר לו בשבת וכו', ואעפ"י שאינו נותן לו שכר אלא מחזיק לו טובה גרידא, ואעפ"י שאין כאן מלאכה גמורה. ובבבלי מו"ק י"ב א' חסרות המלים "אפילו בטובה". ובכי"מ שם: אין מדיירין שדה בחולו של מועד. וכע"ז היתה הגירסא לפני רוב הראשונים,<sup class="footnote-marker">59</sup><i class="footnote">עיין דק"ס שם, עמ' 35, הע' ה'. וכ"ה גם בפי' הר"ש בן היתום, עמ' 53, ובשיטה לתלמידו של ר' יחיאל מפריש, עמ' צ"ט.</i> ולא נזכרו שבת ויו"ט כלל בבבא זו, ואין מדברים אלא בחוה"מ. ועיין בערוך ערך נער. 
<small>73.</small> <b>אין מסייעין וכו'. </b>בכי"ע: אין מסיעין (כלומר, אין מסיעין אותם לפנים). אבל כגירסתנו כ"ה אף בירושלמי ובבבלי. 
<small>74.</small> <b>ולנער את הצאן. </b>ופירושו שאפילו באו מאיליהן אסור לנער את הצאן. ובירושלמי (פ"ג ה"ד): מהו לנערה? מוליכה ממקום למקום, כלומר, כדי שיטילו גללים. ועיין בערוך ערך נער, בשיטת הריב"ב לרי"ף מו"ק פ"ב סי' אלף קע"א ובנ"י שם. ועיין ר"מ פ"ח מה' יו"ט הי"א. 
<small>74-75.</small> <b>אם היו מדיירין לשבתות ולמועדים מותר וכו'. </b>בד: לשבתות לחדשים ולמועדים וכו'. ובכי"ע חסרה בבא זו. ובירושלמי הנ"ל: ואם היו עושין עמו בשבתות ובימים טובים. ואף לפנינו פירושו כן,<sup class="footnote-marker">60</sup><i class="footnote">עיין במבוא לנוה"מ להרי"ן אפשטין, עמ' 1110 ואילך.</i> כלומר, אם היו עושין עמו בקבלנות להרבה זמן, וכמפורש בבבלי הנ"ל: אם היה שכיר שבת שכיר חודש וכו'. 
<small>75.</small> <b>ר' אומ' מדיירין בשבת בטובה וכו'. </b>בירושלמי הנ"ל: תני רבן שמעון בן גמליאל אומר בשבת <b>מדיירין</b> בטובה וכו'. ומלשון זו אפשר לפרש שרבי (או רשב"ג) חולק על עצם הדין וסובר שמותר לומר לגוי לדייר בשבת (משום שאין בדיור משום מלאכה גמורה) וביו"ט במזונות וכו'. אבל בבבלי הנ"ל: ר' אומר בשבת בטובה וכו', ולא נזכרה המלה "מדיירין". ומשמע מדברי המיוחס לרש"י ומפסק הר"מ<sup class="footnote-marker">61</sup><i class="footnote">פ"ח מה' יו"ט הי"א. ועיין במ"מ שם.</i> שפירשו שרבי חולק על הסיפא, כלומר, אם היה שכיר שבת או שנה וכו', והוא מחמיר שאף בקבלנות לא התירו אלא בטובה. אבל בר"ח שם פירש שרבי חולק על הרישא, כלומר, אם באו מאיליהן ("אם באו בשבת") מותר להניח לגוי לדייר בטובה וכו', ובחוה"מ אפילו בשכר מותר. וכן פירש הרי"ץ גיאת (ה' חוה"מ עמ' י"ט) שלא העתיק כלל את הבבא "היה שכיר שבת וכו' ". וכן פירש הר"ש בן היתום שם עמ' 53 ובשיטה לתלמידו של ר' יחיאל מפריש עמ' צ"ט ועוד. ועיין בבאור הגר"א או"ח סי' תקל"ז ס"ק י"ד. ועיין מ"ש זקן זקני בקרן אורה במו"ק שם. 
<small>76.</small> <b>ואפילו נוטל שכרו. </b>בירושלמי ובבבלי: אפילו בשכר. ופירש הראב"ד<sup class="footnote-marker">62</sup><i class="footnote">לפי ארחות חיים ה' מועד סי' כ"ג, ח"א, צ"ב ע"ג. ובכל בו סי' ס' הביא כן בשם הר"י.</i> שמותר לדייר לכתחילה במועד ואפילו בשכר, כלומר, לשלם לו בחוה"מ. ועיין גם בשיטה למו"ק שם עמ' ק'. אבל אף הראב"ד מודה שביו"ט אסור לבקש אותו לדייר אפילו אם יתן לו מזונותיו לאחר יו"ט (עיין ברא"ש שם סי' י"ב). ורוב הפוסקים חולקים על הראב"ד גם בנתינת שכר בחוה"מ, עיין בשו"ע או"ח הנ"ל. ועיין בקרן אורה הנ"ל. 

Chapter 3



Halakhah 1

<small>1.</small> <b>לא יפתח אדם מחצב וכו'. </b>משנתנו פ"ג מ"ה. והתוספתא הובאה בר"ש שם. ופירש הר"ש שאם היה מכוסה בעפר לא יפתחהו בשביעית אם לא היה בו כשיעור, אבל אם היה מגולה כשיעור מותר לפתוח אפילו בשביעית, והר"מ בפיה"מ ובס' היד פירש אחרת, עיין מ"ש להלן שו' 6 ד"ה ואיגד. ועיין במלא"ש בשם הר"ר יהוסף ובהגהות הרש"ש למשנתנו. ואין לזוז מפירושי הראשונים, כפי שמוכח להלן שו' 6, עיי"ש. 
<b>עד שיהו בו שלש מרביות וכו'. </b>וכן במשנתנו: שלש מורביות. ופירש הרש"ס (מ"ו ע"א): כמו מורביעות (עיין מ"ש לעיל פ"ב שו' 13), כלומר, מרבגים, מרבצים, שכבות (בלשון זמננו), והיינו שלש שורות רובצות אחת על השניה. ועיין מ"ש על רבג ורבץ בתס"ר ח"ב עמ' 205. 
<small>2.</small> <b>שהן שלש על שלש וכו'. </b>במשנתנו מסיים: שיעורן עשרים ושבע אבנים. ופירש הר"מ שכל אבן היא אמה על אמה ברום אמה, וגובה כל המורביות הוא שלש אמות, ונמצא בשכבה הראשונה ט' אבנים, ובשלש השכבות כ"ז אבנים. ובירושלמי שם: היך עבידא תלתא זימנין מן [תלתא]<sup class="footnote-marker">1</sup><i class="footnote">כ"ה בערוך ד' פיזרו, ערך מרביות. וכן בנוסח הרש"ס: מן תלת. ובירושלמי כי"ר חסר שם דף שלם.</i> תשע.<sup class="footnote-marker">2</sup><i class="footnote">כלומר, במורבית הראשונה נמצאות ג' שורות של ג' אבנים.</i> תשעה זימנין מן תלת וכו', כלומר, ותשע שורות בנות ג' (דהיינו בכל שלש השכבות) הן כ"ז אבנים. 
<b>אמ' ר' יהודה במי דברים וכו'. </b>וכן בד ובכפו"פ ספמ"ח עמ' תרס"ה.<sup class="footnote-marker">3</sup><i class="footnote">אלא ששם: בד"א. ועיין מ"ש על הצורה שלפנינו לעיל דמאי פ"ג הע' 14.</i> וכן בירושלמי פ"ג ה"ו, ל"ד ע"ד. אבל בכי"ע לא נזכר ר' יהודה. וכן בריבמ"ץ פ"ג מ"ה: תניא בד"א במתכוין וכו'. וכן ברא"ש שם (פי שנים, ל"ד ע"ג). וכן נראה מן ההשמטה בר"ש שם שהתחיל להעתיק סתם: בד"א וכו', ונשמט ע"י דמיון ההתחלות. 
<small>2-3.</small> <b>בזמן שמתכוין וכו'. </b>כ"ה בכל הנוסחאות ובראשונים הנ"ל. ובירושלמי שם: בזמן שלא נתכוון לתיקון שדהו וכו', וצ"ל כלפנינו. וכ"ה בנוסח הרש"ס, וכן היה לפני הר"מ, עיין בפ"ב מה' שמיטה ה"ח.<sup class="footnote-marker">4</sup><i class="footnote">וכ"ה שם: בד"א בשנתכוון לתקן שדהו <b>ו ה ת ח י ל</b> (כ"ה בכל כתה"י שבדקתי. ובכל הדפוסים הישנים: שהתחיל. ובד"ח בטעות: <b>או</b> שהתחיל) ליטול בשביעית וכו'. ועיין בס' משנה ראשונה פ"ג מ"ו ד"ה אבל.</i> ומן הירושלמי, וכן מסידור דברי הר"מ הנ"ל, משמע שברייתא זו עונה אף על מ"ו שם, כלומר, על גדר שיש בו עשרה אבנים וכו'. וכן פירש הר"ש שם.<sup class="footnote-marker">5</sup><i class="footnote">ועיין להלן שו' 38–39 ומש"ש. אבל מפיה"מ פ"ג סמ"ה נראה שרבינו פירש שהברייתא מפרשת את המחצב. וכנראה שפסק שם כרשב"ג, עיי"ש. אבל בחיבורו (פ"ב מה' שמיטה ה"ח) חזר בו, עיי"ש.</i> 
<small>3.</small> <b>לעשות שדה וכו'. </b>בר"ש הנ"ל: ואיכא דשרי בתוספתא אפילו מתכוין לעשות שדה לצורך מוצאי שביעית, ולא חיישינן למיחזי כמתקן לצורך שביעית וכו'. 
<b>בזמן שאין מתכוין לעשות שדה וכו'. </b>פירש ברדב"ז על הר"מ (פ"ב מה' שמיטה ה"ח הנ"ל) שאפילו כן צריך קצת הוכחה שאינו מתכוין לתקן שדהו. 
<small>3-4.</small> <b>אפי' דבר מרובה מותר. </b>וכ"ה בכל הנוסחאות ובראשונים הנ"ל. ואין להגיה. ועיין בר"ש שנדחק מאד לפרש את הגירסא שלנו. ובירושלמי הנ"ל: אפילו יותר מיכן מותר. ובר"מ הנ"ל: אבל אם לא נתכוון לתקן שדהו וכו', נוטל בשביעית כל מה שירצה מכל מקום. וכע"ז פירש הרש"ס (מ"ז סע"ב): כגון דבונה בניין אפילו קולות אחרות נקל עליו, כגון בורר עפר בשדה, ואפילו על העשבים שנותן מים בטיט והולכין המים לזרעים ומשקה הוא ומכשיר לזריעה, הכל שרי דאין מתכוון לעבודת הארץ. ולשון התוספתא "דבר מרובה" מסייע לפירושו. 

Halakhah 2

<small>4-5.</small> <b>בזמן שאין מתכוין וכו'. </b>וכ"ה בד, בריבמ"ץ, בר"ש ובירושלמי הנ"ל. אבל בכי"ע בטעות: בזמן שמתכוין לעשות שדה אבל בזמן שאין מתכוין וכו'. 
<small>5.</small> <b>אפילו כל שהו אסור. </b>וכ"ה ("כל שהוא") בריבמ"ץ, ר"ש ורא"ש הנ"ל. ובירושלמי הנ"ל: אפילו פחות מיכן אסור. כלומר, אפילו עבודה כל שהיא, והיינו אפילו התחיל מערב שביעית, ואפילו אבנים שזעזעתן המחרשה ויש בהן שתים של משא שנים שנים (עיין בסמ"ו ובמ"ז שם) וכדומה. 

Halakhah 3

<small>6.</small> <b>סלע שצף וכו'. </b>וכ"ה בר"ש פ"ג מ"ה. ובפי' הרא"ש שם: סלע צב וכו' (ואין כאן טעות הדפוס, שהרי כ"ה גם בפי שנים וגם בש"ס ד' אמשטרדם, תע"ד), והיא היא. ופירושו סלע שהוא שקוע בארץ וגבו נראה, כקורה זו (שספגה הרבה מים לתוכה) שהיא צפה כשכולה שקועה במים וגבה נראה. ועיין להלן. 
<b>ואיגד יוצא ממנה וכו'. </b>וכ"ה בד, ובפי' הרש"ס, מ"ו ע"א. אבל בכי"ע לנכון: ואיגר יוצא ממנו וכו'. ופירושו, וגג יוצא מן הסלע, והיינו שתחתית הסלע צפה בקרקע, אבל צלע יוצא למעלה (והוא כמין חי"ת שוכבת). ומלמדת אותנו התוספתא שאעפ"י שגג הסלע כולו בולט מעל גבי הארץ, אסור לחצוב ממנו אם אין בו כשיעור הזה, שהרי הוא מחובר בסלע. ובר"ש הנ"ל הוכיח מתוספתא זו (אלא שבד"ר שם בטעות: ואין יוצא ממנו), שאפילו לא התחיל כלל במחצב בערב שביעית מותר לפתוח אותו בשביעית אם יש בו כשיעור, שלא כשיטת הר"מ (בפיה"מ שם ובפ"ב מה' שמיטה ה"ו) שאין להתחיל במחצב, אלא אם כן כבר חצב ממנו בערב שביעית כשיעור. אבל לפי פירושנו במלה "איגר", הרי כאן גג הסלע בולט מעל הקרקע, והוא כבר פתוח ועומד מערב שביעית, ואין צורך שיתחיל לחצוב בו מערב שביעית. 

Halakhah 4

<small>7.</small> <b>אבנים תושבות שהמחרישה מזעזעתן וכו'. </b>במשנתנו פ"ג מ"ז: אבנים שזעזעתן המחרישה, או שהיו מכוסות ונתגלו וכו'. ובירושלמי שם: לא סוף דבר בשזיעזעתן המחרישה אלא אפילו מחרישה עתידה לזעזען. וכן בר"מ פ"ב מה' שמיטה ה"ט: אבנים שראויות שתזעזע אותן המחרישה וכו'. וכן הוכיח בריבמ"ץ פ"ג מ"ז מלשון התוספתא כאן (והוא גרס כאן: ומחרישה, כגי' כי"ע). ועיין גם בר"ש שם. ובתוה"א להרמב"ן<sup class="footnote-marker">6</sup><i class="footnote">עניין הקבורה (קרוב לסופו) ד"ו, מ"א ע"ב.</i> הביא כמה מקומות שבהם נזכר "תושב" במובן שלנו, ובאר: כל שהוא מוסף על דבר ומיטלטל הימנו נקרא להם תושב וכו', ושנו בתוספת שביעית אבנים תושבות שמחרישה מזעזעתן. ובריבמ"ץ הנ"ל: "או שהיו מכוסות בעפר ונתגלו, אלו תושבות". ומכיון שהן כולן מגולות אין דינן כמחצב. 
<small>8.</small> <b>שתים של מסוי שנים שנים וכו'. </b>וכ"ה במשנתנו הנ"ל. ופירושה, שתי אבנים שכל אחת מהן היא משא של שני בני אדם, וגודלה מוכיחה שכוונתו לבניין, ונוטל את הכל. ובירושלמי שם: מתניתא אמרה כן, אם יש בכל אחת ואחת של משוי שנים שנים וכו'. והבין הרש"ס (מ"ח ע"ב) שהברייתא מצריכה משוי שנים שנים בכל אבן ואבן שבגל, וחולקת על משנתנו (שלפיה שתי אבנים כאילו מתירות את כל הגל). ואין הכרח לפרש את הירושלמי כן, ופירושו בכל אחת ואחת מן השתים, עיין בריבמ"ץ ובר"ש שם. 
<small>8-9.</small> <b>ר' נחמיה או' בונין מדריגות על וכו'. </b>וכ"ה בד. וכן מעתיק הרש"ס בפירושו, מ"ט ע"ב. ובכי"ע מסורס: מדריגות בונין וכו'. ובמשנתנו (פ"ג מ"ח): אין בונין מדרגות על פי הגאיות ערב שביעית משפסקו הגשמים וכו'. וכן בירושלמי (פ"ג ה"ח, ל"ד ע"ד): תני ר' יודה ור' נחמיה אוסרין. וכן בפ"מ שם (ה"ו): "כמו דתני בתוספתא פ"ג וכו' כך היא שנויה ר' נחמיה אומר <b>אין</b> בונין מדריגות וכו', ובספרי דפוס כתוב שם ר' נחמיה אומר בונין, וט"ס הוא, וכדגריס הכא בהדיא אוסרין". וכנראה שהעתיק מכ"י שלו, וכאן אינו מתאים לכי"ו. ובנוסח הרש"ס בירושלמי שם: ותני ר' יהודה אוסר ור' נחמיה מתיר. והוא מפרש שם שהכוונה לתוספתא כאן, וכגירסא שלפנינו, עיי"ש. ועיין מ"ש להלן. 
<small>9.</small> <b>על פי גאיות בערב שביעית וכו'. </b>וכ"ה בד. ובכי"ע וברש"ס הנ"ל: מערב שביעית וכו'. ולפי גירסא זו משמע שר' נחמיה אוסר לבנות את המדריגות בשביעית למוצאי שביעית, ואומר שבונין אותן מערב שביעית למוצאי שביעית, ובשביעית עצמה מותר לסמוך להם עפר, וחולק על משנתנו, עיי"ש. ואין צורך לתקן לעיל: <b>אין</b> בונין וכו'. ובניין המדריגות ע"פ הגי (הבקעה) הוא כדי לרדת לשם לחרוש ולזרוע, עיין במה"פ שם ד"ה אין בונין. אבל עיין בריבמ"ץ, בר"ש וברא"ש למשנתנו. ועיין מ"ש להלן הע' 9. 
<b>סומך להן עפר ונותנן וכו'. </b>וכ"ה בד, בכי"ע ובפ"מ הנ"ל, ולפי גירסא זו משמע שהוא נותן את המדריגות ע"פ הגאיות, והוא אינו מובן. ושמא צ"ל: ונותנו. וברש"ס הנ"ל גורס: ונותן על גב הגיאיות, ולפ"ז הפי' הוא שנותן את העפר שחפר על גב הגיאיות, וסומך אותו למדריגות, כדי שלא יראה כמיישר את הגי. ועיין מ"ש להלן הי"ח, והוא חולק על משנתנו. ולר' נחמיה האיסור לבנות בשביעית למוצאי שביעית, הוא מפני מראית העין שנראה כעודר, ואפילו באמה של בניין אסור לר' אלעזר בן עזריה.<sup class="footnote-marker">7</sup><i class="footnote">עיין בירושלמי כאן פ"ג ה"ב, ל"ד ע"ג, ומו"ק פ"א ה"ב, פ' ע"ב.</i> אבל מותר לסמוך בעפר, ואפילו לתת עפר על גבי המדרגה, מפני שנראה שהוא מתקן את המדרגה שנתקלקלה בשביעית.<sup class="footnote-marker">8</sup><i class="footnote">ועיין בתוספ' מו"ק ד' ב' ד"ה מפני מ"ש בטעם החכמים.</i> ולא עוד אלא שכאן נותן מעט עפר ע"ג המדריגה והוא נבלע בה, ואינו ראוי לזריעה כלל. ועיין בהשגות הראב"ד פ"ב מה' שמיטה הי"א, ובפי' הרש"ס, מ"ט ע"ב.<sup class="footnote-marker">9</sup><i class="footnote">ובירושלמי שבת פ"ז ה"ב, י' ע"א: הבונה מדריגות וכו' חייב משום חורש. ואינו עניין לכאן, ושם מדברים בעושה מדריגות בהרים כדי להגדיל את שטח הזריעה, כמדריגות שרואים עכשיו בהרי יהודה.</i> 

Halakhah 5

<small>10.</small> <b>מסקלין דרך רשות הרבים וכו'. </b>וכ"ה בכי"ע ובר"ש וברא"ש ספ"ג ובפי' הרש"ס, נ"א רע"א, ולהלן ב"ק פ"ב הי"ב. ובד בטעות: מסלקין דרך וכו'. ובריבמ"ץ: תניא מסקלין רשות הרבים וכו'. והברייתא שלנו הובאה כאן אגב משנתנו ספ"ג: מה יעשה בעפר צוברו ברשות הרבים ומתקנו וכו' וכן החופר בור ושיח ומערה. ובר"ש שם: וכן לעניין סיקול בשאר שני שבוע נמי פליגי בתוספתא וכו', וכן החופר בור וכו', פליגי בשאר ימות השנה. ובס' משנה ראשונה שם כתב עליו: ואיני יודע מניין לו לפרש כן. ונעלמה ממנו לפ"ש התוספתא בב"ק הנ"ל שמפורש שם שחולקים בשאר שני שבוע. ובפי' הרא"ש הנ"ל כתב על דברי ר"ע במשנתנו: לא מיבעי לצבור עפרו בר"ה שהוא אסור, אפילו שיסירנו אח"כ, שהרי מקלקל הוא, אלא אפילו לתקן אסור, כגון אם היו אבנים מפוזרים בר"ה לא יצברם במקום אחד וכו'. וכ"ה בפי' הרע"ב.<sup class="footnote-marker">10</sup><i class="footnote">ועיין במלא"ש שהביא בשם ר' יהוסף [אשכנזי] שכתב עליו: פירושו זה אינו נראה כלל, דבאיזה מקום נזכר זה וכו'. ובאמת הוא פירוש הרא"ש הנובע מן התוספתא כאן.</i> ובתוספתא ב"ק הנ"ל מבאר שמותר לעשות כן לר' יהושע "אעפ"י שאמרו הרי הוא כמסקל מלפני בהמה ונותן לפני אדם, מלפני הרואין ונותן לפני סומין, שדרך בהמה להלך באמצע ובני אדם מצדדין, דרך הרואין להלך באמצע והסומין מצדדין". ועיין מ"ש להלן שו' 11 ד"ה ואם סקל. 
<small>11.</small> <b>כך אין לו רשות לסקל. </b>והטעם מבואר בתוספתא ב"ק שהעתקנו לעיל. 
<b>ואם סקל יוציא לים וכו'. </b>וכ"ה בתוספתא ב"ק ובר"ש וברש"ס הנ"ל. ובפיה"מ להר"מ ספ"ג: ר' עקיבא אוסר ליישר ולתקן ר"ה ולא לקלקל, שכשיישר אותה ויסיר האבנים יצטרך להשליכם אל מקום אחר ונמצא מקלקל, אלא אם יהיה לוקט מהם האבנים ויסיר המקולקל וישליך מה שהסיר ויטילהו בים או <b>באשפתו</b>,<sup class="footnote-marker">11</sup><i class="footnote">כ"ה בד' נפולי ובד"ו. וכן בנוסח הערבי: פי דמנתה. ובד"ח של פיה"מ: באשפתות.</i> וכן הוא מבואר בתלמוד.<sup class="footnote-marker">12</sup><i class="footnote">עיין בבלי ב"ק ל' א'. אלא ששם מדברים במקווץ מתוך שלו, והר"מ עוסק במסקל ר"ה, ונראה שמקורו מכאן.</i> ועיין מ"ש להלן. 
<small>12.</small> <b>או למקום הטרשין. </b>וכ"ה בב"ק הנ"ל. ופי' בח"ד: או כונס לתוך שדהו למקום הטרשין. ועיין מ"ש לעיל בשם פיה"מ להר"מ. ומפשט לשון התוספתא משמע שכונסו למקום הטרשין בכל מקום, מקום שאין הרגל מצויה, דומיא דים ונהר, כעין פירושו של בעל מנ"ב.<sup class="footnote-marker">13</sup><i class="footnote">ועיין ביו"ד סוף סי' רצ"ד ובש"ך שם אות ל"ה. אבל באמת צ"ל שם: חורשים, עיין בבאר הגולה שם.</i> 
<b>מסוקלין מפני דרך היחיד וכו'. </b>וכ"ה בכי"ע ("יחיד"). ובד: מסלקין מפני וכו'. ובר"ש: מפני דרך הישר (והמלה מסוקלין חסרה שם). 
<small>13.</small> <b>ומפני הספד. </b>בד: מפני דרך הספ' (כלומר, הספד). ובכי"ע ובר"ש הנ"ל: ומפני העפר. והנכון כלפנינו. ופירושו שמסקלין כדי לעשות מקום להספד,<sup class="footnote-marker">14</sup><i class="footnote">בא"י השתמשו תכופות בדיבור "ספד" במקום הספד, עיין מ"ש לעיל, עמ' 19, שו' 28; הירושלמי כפשוטו, עמ' 428 ותס"ר ח"א, עמ' 224.</i> וכמשנת מנחות פ"י מ"ט: קוצרין מפני הנטיעות, מפני בית האבל. ועיין גם בתוספתא שם פ"י הל' ל"א. 

Halakhah 6

<b>ועושין ספחים בראשי גגות וכו'. </b>בד: שבראש גנות וכו'. ובכי"ע: עושין ספחים שבראשי גגות וכו'. ובכפו"פ פמ"ז (ד"ו תי"ט סע"א): תוספת פרק ג' עושין ספיחין בראשי גנות וכו'. והברייתא קשה מאד. ובדרך שמא ואולי נ"ל להגיה: ועושין טפיחין (או טפחים, עיין להלן) בראשי גגות וכו'. והיינו שעושין טפיחין (כמין כדים) בראשי הגגות וממלאין אותן עפר אעפ"י שהציפורים שמקננין שם (עיין להלן) יביאו זרע לשם ויצמחו. ואעפ"י שאף בגג אסור לזרוע בשביעית,<sup class="footnote-marker">15</sup><i class="footnote">עיין להלן מעשרות פ"ג ה"ט ובשו"ת הרא"ש כלל ב' סי' ד' ובמקורות שהביא שם. ועיין בבאור הגר"א יו"ד סי' רצ"ד ס"ק כ"ו, אות ס"ג. ועיין לעיל ספ"א ומש"ש.</i> מ"מ אין לחשוש לזריעת הצפורים. ובמשנתנו פ"ט מ"ד: אוכלין על הטפיחין.<sup class="footnote-marker">16</sup><i class="footnote">במשנה שבירושלמי: הטפחין. ובד' נפולי, ד"ו, כת"י פרמה: הטפחים.</i> ובירושלמי שם (ל"ט רע"א): מתני' דר' יוסי דתני אין אוכלין על הטפחין שבעכו. ר' יוסי אומר אוכלין על הטפחין שבעכו. ובתוספתא (להלן פ"ז שו' 42) בד: אין אוכלין על הספיחין(!) שבעכו וכו' אוכלין על הספיחין(!) שבעכו. ונשתבש שם כמו לפנינו כאן. ולר' יוסי אוכלין עליהם ואעפ"י שהם שמורים על הגג, ואין דרכם של עניים [=החיות.] לעלות לראשי הגגות של בעה"ב. ועיין מ"ש להלן. ומכמה מקומות בתוספתא מוכח שהצפורים היו מקננים בטפיחין. עיין שבת פי"ב (בד פי"ג) ה"ד, פי"ח ה"ד, ביצה פ"א ה"י וברש"י בבבלי שם כ"ד א' וחולין קל"ט ב'. 
<b>ומקיימין אותן וכו'. </b>כ"ה בכי"ע. ובד ובכפו"פ הנ"ל (בד"ו): ומקיימין אותו, כלומר, את הטפיח, ואעפ"י שעלו שם ספחים, לא גזרו עליהם, מפני שאינו מצוי.<sup class="footnote-marker">17</sup><i class="footnote">עיין ירושלמי ב"ב פ"ה ה"א, ט"ו ע"א, ובאהצו"י כלאים, עמ' 19, ובר"מ פ"ד מה' שמיטה ה"ד.</i> 
<small>14.</small> <b>ולא משם עבודת הארץ. </b>כלומר, כשממלא את הטפיח עפר, כשהוא עושה אותו בתחילה בראש הגג. ושמא מדברים כאן בטפיח שאינו נקוב, ויש כאן תרתי לטיבותא עציץ שאינו נקוב וגג, ומותר לכתחילה לזרוע שם. והטפיחין שבעכו (עיין מ"ש לעיל) היו נקובין, ולפיכך אוכלין עליהן, אבל הטפיחין שבשאר מקומות לא היו נקובין, ובוודאי שאין אוכלין עליהם, מפני שהגדל בהם אינו זרע הארץ, עיין בירושלמי כלאים ספ"ז, ל"א ע"א. 

Halakhah 7

<small>15.</small> <b>מסקלין מקווצין וכו'. </b>בד: מסלקין מקומן. ובכי"ע: מסקלין מקוסין וכו', ואין מקוסין אלא מקווצין. ועיין לעיל פ"א שו' 36 ומש"ש. ועיין במשנתנו פ"ב מ"ג. ומותר לעשות כך בשביעית מפני שעושה כן לצורך פירות ההיתר שבאילן. ועיין להלן. 
<b>ממלין נקעין שתחתיהן עפר. </b>בבבלי מו"ק ג' א': יכול וכו', ולא ימלא נקעים <b>מים</b> וכו' (וכ"ה בשאילתות סי' קי"ב). ובתו"כ ריש בהר (ה"ו, ק"ה ע"ג): יכול וכו', ולא ימלא את הנקעים שתחת הזיתים וכו'. ולא נזכרו שם לא מים ולא עפר.<sup class="footnote-marker">18</sup><i class="footnote">בפי' המיוחס להר"ש שם: ולא ימלא הנקעים <b>מ י ם</b> וכו'. אבל אף בילקוט ובמה"ג (עמ' 612) לא נזכרו "מים". וכן בירושלמי שבת פ"ז ה"ב, י' ע"א: הממלא את הנקעים שתחת הזתים והעושה עוגיות לגפנים וכו' חייב משום חורש.</i> ונראה שהכוונה לעפר, כמפורש בתוספתא כאן. ואעפ"י שעבודה זו מותרת אף בלי פירות ההיתר על האילן, כמפורש בתו"כ ובבבלי הנ"ל, כבר תירץ בח"ד, שלפנינו התירו אפילו לאברויי אילנא, כדי לשמור על פירות ההיתר. ועיין להלן. 
<small>15-16.</small> <b>ועושין עוגיות מזו לזו. </b>בד: ועושין עוגיות לגפנים מזו לזו. ובבבלי הנ"ל: יכול וכו' ולא יעשה עוגיות לגפנים וכו'. ובתו"כ הנ"ל: יכול וכו' ולא יעשה עוגיות בין אילן לחבירו וכו'. ועיין בירושלמי שבת הנ"ל (בהערה 18) ומ"ש על עוגיות לעיל פ"א שו' 25. ואף כאן צריך לפרש שמותר לעשות עוגיות בעידור ממש,<sup class="footnote-marker">19</sup><i class="footnote">עיין בפאת השלחן סי' כ' אות ב', ובמיוחס להר"ש הנ"ל.</i> מפני צורך הפירות. 
<small>16.</small> <b>אף זיתי שביעית שיצאו וכו'. </b>בתו"כ בהר פ"א ה"ד, ק"ו ע"א: כיון שיצת שביעית, אעפ"י שפירותיה שמיטה, מותר את לעשות מלאכה בגופו של אילן. 

Halakhah 8

<small>17.</small> <b>מלקט אדם זתים וכו'. </b>בד: זיתין וכו'. ובכי"ע: זיתים וכו'. ונראה שצ"ל: אבנים.<sup class="footnote-marker">20</sup><i class="footnote">ונתפרדה האלי"ף (בכת"י רש"י אפריקני) ל"זי", ו"בנ" נתחברו לתי"ו, ויצא: זיתים.</i> ובמשנתנו רפ"ד: בראשונה היו אומרים מלקט אדם עצים ואבנים ועשבים מתוך שלו וכו'. אבל במשנה ד' נפולי, הוצ' לו, קויפמן, פרמה, כי"מ, ועוד חסרה המלה אבנים.<sup class="footnote-marker">21</sup><i class="footnote">עיין במבוא לנוה"מ להרי"ן אפשטין, עמ' 951. ויש להוסיף גם קטע מן הגניזה T-S תיבה E. I., עלה 24: עיצים ועשבים.</i> ובירושלמי שם: אשכח תני אף באבנים, הלב יודע אם לעקל וכו', וזהו קיצור הברייתא שלנו. 
<small>17-18.</small> <b>כדרך שמלקט מתוך של חבירו את הגס הגס. </b>כלומר, מלקט מתוך שלו את הגס הגס כדרך שמלקט מתוך של חבירו בין דקים בין גסים, וכמו שפירש ר' יונה בירושלמי פ"ד ה"א. ועיין במבוא לנוסח המשנה להרי"ן אפשטין עמ' 395 ואילך, עיי"ש כמה דוגמאות כאלה מסיגנון המשנה ומפירושי ר' יונה. 
<small>18.</small> <b>חזרו להיות נותנין זה לזה בטובה. </b>כלומר, "שאמר לחבירו תלקט אתה משדי ואני אלקט משדך".<sup class="footnote-marker">22</sup><i class="footnote">פיה"מ. אבל בחיבורו פ"א מה' שמיטה סהט"ז: "ראה כמה טוב עשיתי לך שהרי נקיתי שדך". ועיין ברדב"ז שם. אבל מלשון התוספתא: חזרו להיות נותנין (כלומר, ללקט) זה לזה וכו' משמע יותר כפירוש הר"מ בפיה"מ.</i> והתוספתא משלימה את משנתנו ששנתה: משרבו עוברי עבירה התקינו שיהא זה מלקט מתוך של זה וזה מלקט מתוך של זה שלא בטובה (כלומר, שהראשון יהא מלקט מתוך של שלישי והשני מתוך של ראשון וכו'). 
<small>18-19.</small> <b>התקינו שיהו מביאין מן המצוי וכו'. </b>בירושלמי הנ"ל: נחשדו להיות מלקטין בטובה, והן אומ' שלא בטובה ליקטנו התקינו שיהו מביאין מן הקרוב ומן המצוי. א"ר זעירא ראשונה ראשונה מתקיימת. ובירושלמי סוטה:<sup class="footnote-marker">23</sup><i class="footnote">פ"ט הי"ד, כ"ד ע"ב. ורמז לו בספר ניר, אלא שנדחק בפירושו כאן ושם.</i> כתיב ואל זועם בכל יום. א"ר זעירא ראשונה ראשונה מתקיימת, ועיי"ש בפ"מ ובק"ע פירושים דחוקים מאד. ובתוספתא שם פט"ו ה"ב: בראשונה וכו' עכשיו וכו' בראשונה וכו' ועכשיו וכו' מיום שחרב בית המקדש אין יום שאין בו קללה, ולא ירד טל לברכה, ונוטל טעם הפירות, וראשון ראשון עומד. ובפסיקתא:<sup class="footnote-marker">24</sup><i class="footnote">דר"כ פרש' החודש, נ"א ע"ב; פסיקתא רבתי שם, הוצ' רמא"ש ע"ה ע"ב.</i> וגזירות קשות מתחדשות עד שהראשונה קיימת אחרת באה ונסמכה לה. ולפ"ז ברור שבכל מקום הפירוש הוא שהקללות והגזירות הישנות לא נתבטלו ע"י החדשות, ואין כאן אלא הוספה לראשונה.<sup class="footnote-marker">25</sup><i class="footnote">ועיין מ"ש במחברתי "על הירושלמי", עמ' 29 ואילך.</i> ואף כאן הפירוש הוא שחזרו והתקינו שלא ילקט אלא מן המצוי (ההפקר) ומן הקרוב, כלומר, משכינו. וממילא אם שכינו ילקט משלו, הרי יהיה ברור שמלקט בשכר, והוי ליה כאילו כל אחד מלקט בשלו.<sup class="footnote-marker">26</sup><i class="footnote">אבל לפני גזירה זו היה מלקט מן הרחוק, ואדם אחר היה מלקט משלו (עיין מ"ש לעיל סוף שו' 18), "והן אומרין שלא בטובה ליקטנו", כלשון הירושלמי.</i> והגזירה הראשונה (שלא בטובה) במקומה עומדת. 
<small>19.</small> <b>והלב יודע אם לעקל אם לעקלקלות. </b>זהו פתגם עתיק. ובאיכה רבה (פ"א, ה', הוצ' בובר עמ' 68) ייחסו פתגם זה לר' יוחנן בן זכאי שאמר כן לדוכס הערבי כתשובה לטענתו שנתכוין לטובה. ופירושו, כנראה, הלב יודע אם לעקל (כלומר, ליישר ולהסיר את העיקול, דוגמת דשן, סקל) או לעקלקלות (כלומר, לעיקום). ור' יוחנן בן זכאי עקץ לו לדוכס הערבי, מפני שפתגם זה משתמע לשתי פנים, ואפשר נמי לפרשו הלב יודע אם לעקל (כלומר, לעקם גרידא) אם לעקלקלות (כלומר, לעקם הרבה מאד).<sup class="footnote-marker">27</sup><i class="footnote">על משקל אדמדם וירקרק, שפירושו אדום וירוק מאד. עיין תו"כ תזריע, נגעים פי"ד ה"ב, ס"ח ע"ד, ועיין מ"ש בתס"ר ח"ג, עמ' 163.</i> ואף כאן פירושו, שאעפ"י שהתקינו שיהא מביא מן הקרוב גרידא, מ"מ הלב יודע אם התכוין לאבנים, (לעקל, ליישר את העיקול, להיתר) או ליפות שדה חבירו כדי שיחזיק לו טובה (לעקלקלות, לאיסור). וע"פ פתגם זה יומתקו יותר דברי הירושלמי (פ"ד סה"א) והבבלי (סנהדרין כ"ו א') שאמרו לו לאדם שזמר כרמו בשביעית, וטען שהזמורה היא לעקל בית הבד (ולא לצורך הגפן): הלב יודע אם לעקל וכו', כלומר, משחק מלים בפתגם ידוע ושגור. 

Halakhah 9

<small>21.</small> <b>חזרו לאסור. </b>מלשון זו משמע קצת שבצרורין וחרסין אסרו אפילו בקרוב, מפני שטרחותן מרובה, ונראה שעושה כן כדי שחבירו יכיר לו טובה. 

Halakhah 10

<small>21-22.</small> <b>שדה שניטיבה אין זורעין וכו'. </b>משנתנו פ"ד מ"ב. ופירשו המפרשים שמדברים בשעת הסכנה שלאחר החורבן ולא התירו אלא חרישה ראשונה, כדי המס. ברם מתוספתא כאן מוכח שבעיא זו עמדה כבר על הפרק בימי שמאי הזקן, הרבה שנים עד שלא חרב הבית, ולא מצאנו היתר חרישה בזמן ההוא. ולפיכך נראה שהחכמים לא קנסו למוצאי שביעית את העבריין שחרש בשביעית, אם עשה כן מפני כובד המסים, ובלבד אם לא חרש בשביעית כבשאר שנים, והוכיח שאינו עובר אלא מחמת חייו. ועיין בירושלמי כאן ה"ב, ובפירוש הרש"ס, נ"ה ע"א. 
<small>23.</small> <b>שבני אדם חורשין חמש, והוא חורש שש וכו'. </b>בירושלמי (פ"ד רה"ב): על דעתיהו[ן] דרבנין דהכא אי זהו טיוב? כל העם חורשין פעם אחת, והוא חורש שני פעמים. ונוסחת הירושלמי מובנת, שבשנים כתיקונן היו חורשים פעמים,<sup class="footnote-marker">28</sup><i class="footnote">כריב ותני, עיין בבלי ב"מ ק"ז א'; ב"ב י"ד א'. אבל אינו עניין לשבת ע"ג ב' ומקבילות.</i> אבל מעולם לא שמענו שהיו חורשים שבע פעמים. ובריטב"א (מו"ק י"ג א'): בתוספתא [ו]בירושלמי וכו' כל (ש)עמה חורשין <b>על</b> חמש, והוא חורש <b>על</b> שש. ושמא פירושו שבני אדם חורשין חמש חרישות בתלם והוא חורש שש וכו', כלומר, חרישות יותר דקות, והתוספתא מחמירה יותר מן הירושלמי. [ועיין תוספתא ב״מ פ״ט הי״ח.]
<small>24.</small> <b>אלו היתה שעה פנויה וכו'. </b>כלומר, שאין השלטון עומד עלינו וכו', ומכאן שבזמנו של שמאי עדיין לא קנסו את העבריין, ומשנתנו כב"ד של אחריו. 

Halakhah 11

<small>25.</small> <b>אין חוכרין נירין מישראל וכו'. </b>במשנתנו פ"ד מ"ג: חוכרין נירין מן הגוים בשביעית אבל לא מישראל. ופירש חר"מ: נירין, הארץ המהופכת בחרישה, אין שוכרין אותה מישראל כדי שיזרענה במוצאי שביעית, להיות קנס להם מפני שעבדוה והפכוה בשביעית. וכן מוכח בירושלמי רה"ג. ובירושלמי ה"ב, ל"ה ע"ב: טייבה ומכרה אסור לזורעה. ועיין ר"מ פ"א מה' שמיטה סהי"ג.<br>אבל בפי' הרא"ש כתב: אבל לא מישראל החשוד על השביעית, אעפ"י שיש שהות במוצאי שביעית לחורשה קודם זמן הזרע, כיון דישראל חשוד הוא חיישינן שמא יחרשנה בשביעית. ולפי פירושו אסור לחכור בשביעית מישראל חשוד שום שדה, ואעפ"י שאינה חרושה כלל. ובתוספתא כאן מדברים בחוכר במוצאי שביעית, כפי שמוכח מן הסיפא, ולפ"ז ברור שמדברים בשדה חרושה.
<small>26.</small> <b>אבל לוקחין הימנו שדה זרועה. </b>וכ"ה בירושלמי ה"ב הנ"ל: עבר וזרעה (כלומר, במוצאי שביעית) מותר. 
<b>אלא עד מקום שהן יכולין לזרוע. </b>כ"ה בכל הנוסחאות. ובירושלמי הנ"ל: שלא גזרו אלא על הגדר שהוא יכול לעמוד (בו). ולפ"ז צ"ל גם לפנינו: שהן יכולין "לגזור" (עיין להלן) במקום: לזרוע. ולפי הגירסא שלפנינו צריך לפרש שלא גזרו אלא כל זמן שלא עברה שעת הזרע, אבל אם כבר עברה שעת הזרע, ואין יכולים שוב לזרוע בעונה זו, לא גזרו. 

Halakhah 12

<small>27.</small> <b>המקבל שדה מן הגוי וכו'. </b>כלומר, המקבל שדה מן הגוי באריסות והמקבל נותן לו זרע, מתנה עם הגוי שהוא יזרענה בשביעית, ואינו חושש, שהרי הקרקע אינו שלו, והגוי עובד בתוך שלו, והיהודי מקבל עליו שמירה וכיוצא בו, דברים המותרים בשביעית. עיין בשו"ת המבי"ט ה"א סי' ס"ד, ל"ב ע"ד, ובשו"ת מהריט"ץ סי' מ"ז שבאר את התוספתא לנכון. והיהודי מותר לו לקחת את חלקו מן התבואה שזרע הגוי בשביעית. עיין במהריט"ץ שם סי' צ"ח ומה שהאריך בפאת השלחן סי' כ"ג ס"ק י"ב אות כ"ט. 

Halakhah 13

<small>27-28.</small> <b>הנכרי והכותי שחרשו וכו'. </b>במשנתנו (אהלות פי"ז מ"ג): החורש את שאינו שלו, וכן גוי שחרש אינו עושה אותה בית הפרס, שאין בית הפרס לכותיים. ופירש הר"מ וכ"ש לגויים. ובמלא"ש שם: י"ס ואין בית הפרס [לכותיים] וכן הגיה הרי"א ז"ל. ובאליהו רבא פירש: "וכותיים היינו עכו"ם וכן בכ"מ קורא לעכום כותיים". וכנראה שאמר כן רק לעניין פירוש המשנה, אבל לעצם הדין כותי דינו כגוי לעניין בית הפרס כמפורש כאן,<sup class="footnote-marker">29</sup><i class="footnote">אבל הר"מ בפ"י מה' טומאת מת ה"ו לא הזכיר כותי. ושמא סוברת הברייתא שלנו שכותי כגוי לכל דבר. והגהת הגר"א שהבאנו היא להלכה. ברם לפי הטעם שנתנו כאן, הרי אין הבדל. ושמא לא חילקו בישראל.</i> ועיין להלן. ועצם פירוש המלה "בית הפרס" לא נתבררה לי. עיין רש"י נדה נ"ז א' ד"ה שנידש ותוספ' שם ד"ה בית הפרס. 
<small>28-29.</small> <b>שלא גזרו אלא עד מקום שיכולין לגזור. </b>כלומר, שכל עצם גזירת בית הפרס היא שיזהרו בחרישת הקבר (עיין ר"ש אהלות שם), וגוי וכותי לא ישמעו להם,<sup class="footnote-marker">30</sup><i class="footnote">ועיין להלן נדה פ"ו הט"ז ובבבלי שם נ"ז א' ומ"ש בסדרי טהרות אהלות, רכ"ז ע"ב, ד"ה והתניא.</i> וממילא יתרבו בתי פרס בא"י, וזו היא גזירה שאין רוב הצבור יכולין לעמוד בה, ועיין להלן. 
<small>29-30.</small> <b>שלא גדרו אלא גדר שיכול לעמוד. </b>עיין הלשון בירושלמי כאן ה"ב, ל"ה רע"ב. ובאבות דר"ן נו"ב פ"א, ב' ע"א: שלא יעשה אדם גדר יותר מן העיקר, ויפול הגדר ויקצץ את הנטיעות, ועיין בנו"א שם, ג' רע"א. ובב"ר פי"ט, ג', 172: תני ר' חייא שלא יעשה את הגדר יותר מן העיקר וכו', ועיין בהערות שם. ועיין להלן שבת פ"א הי"ז ומש"ש. ובבבלי ב"ק ע"ט ב': לפי שאין גוזרין גזירה על הציבור אלא א"כ רוב ציבור יכולין לעמוד בה,<sup class="footnote-marker">31</sup><i class="footnote">ועיין בגליון שם ובירושלמי שבת פ"א ה"ד, ג' ע"ד, ובמקבילה בע"ז פ"ב ה"ט, מ"א ע"ד, ובנספח למדרש תהלים פקל"ז, הוצ' בובר רס"ג ע"א.</i> בהמה דקה אפשר להביא מחו"ל, בהמה גסה אי אפשר להביא מחו"ל. ועיין בתוספ' שם ד"ה אין מגדלין ולהלן ב"ק פ"ח הי"א. 

Halakhah 14

<small>30.</small> <b>הקוצץ קורה של שקמה וכו'. </b>בירושלמי (פ"ד ה"ה, ל"ה ע"ב): הקוצץ בקורות לא יהא מחליק ומדריג, מדריג ומחליק. ומנהגם היה לקצץ בקורה של שקמה לעצים, והיא היתה חוזרת וגדלה (עיין ב"מ פ"ט מ"ט). ובמשנתנו (פ"ד מ"ה): הקוצץ קורות שקמה לא יחפה בעפר. ולא אסרו קציצה אלא <b>בבתולת</b> שקמה שהיא לטובת האילן שיתעבה, אבל לא בשקמה שכבר עבר עליה הגרזן, שאין הקציצה אלא לעצים (עיין להלן שו' 40 ושו' 39 ומש"ש). ברם כדי שלא לקלקל את האילן היו מחליקים את הסדן ומדריגים<sup class="footnote-marker">32</sup><i class="footnote">עיין בפי' הרש"ס, ס"ב ע"ב, ובמלא"ש פ"ד מ"ו ד"ה ר"ע.</i> אותו. ובשביעית אסרו לעשות כן, מפני שהיא עבודת האילן. ואילן זה נזכר במקרא (עמוס ז, י"ד). ועיין מ"ש ר"ע לעף בפלורה ח"א עמ' 274 ואילך. 
<small>31.</small> <b>ר' יהודה או' מקום וכו'. </b>בירושלמי הנ"ל: רבן שמעון בן גמליאל או' וכו'. ועיין להלן שו' 42 ומש"ש. וגירסתנו נכונה, עיין לעיל פ"א שו' 28. 
<small>32.</small> <b>הרי זה מגביה טפח וקוצץ. </b>לפירוש המפרשים בבא זו דבוקה לשלפניה,<sup class="footnote-marker">33</sup><i class="footnote">כסיגנון הברייתא להלן שו' 43. ועיין מש"ש.</i> ומדברים כאן בשקמה רגילה (שאינה בתולה), ויש כאן חידוש גדול שלא שמענו במקום אחר, שנתנו שיעור קציצה בשביעית לשקמה שאינה בתולה.<sup class="footnote-marker">34</sup><i class="footnote">בבבלי (תענית כ"ה ב'; ב"ב פ' ב') אמרו: הלוקח אילן מחברו לקוץ מגביה מן הקרקע טפח וקוצץ וכו', סרן השיקמה ב' טפחים וכו'. אבל שם הטעם הוא מפני שאם קוצץ למטה מכאן הוא מזיק לאילן, אבל ביותר אינו מזיק ואינו מועיל לאילן. ועיין להלן שו' 37 ושו' 43.</i> ובירושלמי הנ"ל: מקום שנהגו וכו' לדרג יחליק. וגומם עם הארץ. ובלבד שלא יקוץ בקורדום. ופירשו שם המפרשים שהכל הלכה אחת, כשם שפירשו כאן.<br>ובמשנתנו (פ"ד מ"ה): אין קוצצין <b>בתולת</b> שקמה בשביעית מפני שהיא עבודה. ר' יהודה אומר כדרכה אסור, אלא או מגביה עשרה טפהים או גומם מעם הארץ. ובריבמ"ץ שם: "או גומם עם הארץ וכו', <b>ס"א</b> ובלבד לא בקורדום". הרי לך שבבא זו של הברייתא בירושלמי<sup class="footnote-marker">35</sup><i class="footnote">השוה לשון הריבמ"ץ והגי' בשרי"ר, עמ' 54, שו' 9.</i> היתה בקצת ספרים במשנה עצמה, כלומר, בדברי ר' יהודה לעניין בתולת שקמה.<sup class="footnote-marker">36</sup><i class="footnote">ואעפ"י שזו היא הוספה ברורה במשנתנו כרגיל בכתי"י (עיין מ"ש הרי"ן אפשטין במבוא לנוה"מ, עמ' 966 ואילך), מ"מ למדנו שהמוסיף פירש את הברייתא <b>בבתולת שקמה</b>.</i> ולפיכך נראה שהברייתא שלנו מפרשת את משנתנו, ובבתולת שקמה עסיקינן, והברייתא שנתה "מגביה טפה" במקום "גומם מעם הארץ" שבמשנתנו (ועיין הלשון בפ"ג מ"ו). ובירושלמי שם סה"ד: משלשה ועד תשעה היא מתניתא. ואף שהפירוש שם מגומגם מאד,<sup class="footnote-marker">37</sup><i class="footnote">עיין בפי' הרש"ס שם. ופי' תמוה במלא"ש שם מ"ה.</i> מ"מ נראה שלדברי הירושלמי גומם מן הארץ הוא לאו דווקא, בזמן שהחשש הוא משום עבודת האילן, אלא פחות משלשה כגמום דמי,<sup class="footnote-marker">38</sup><i class="footnote">ודווקא אם החשש הוא משום עבודת הארץ יש להבדיל בין גמום ממש ובין הגבהת טפח. עיין במשנתנו פ"ד מ"ו, בתיו"ט שם ד"ה ירחיק ומ"ש להלן שו' 43.</i> מפני שפחות מג' אינו מועיל לאילן.<sup class="footnote-marker">39</sup><i class="footnote">עיין בחי' הרמב"ן ב"ב פ' ב' בשם הר"י מיגש. והירושלמי חולק על הבבלי שם.</i> אבל בבבלי ב"ב (פ' ב') חילקו בין גומם עם הארץ ובין גומם למטה מג' טפחים אף לעניין עבודת האילן, עיי"ש. ושיטת התוספתא כאן היא כשיטת הירושלמי. ועיין מה שהאריך בזה בפאת השלחן סי' כ' ס"ק כ"ג, אות נ"א.
<small>33-34.</small> <b>הרי זה מגביה עשרה טפחים וכו'. </b>במשנתנו שהעתקנו לעיל: או מגביה עשרה טפחים, ומכאן שאם קצץ והניח עשרה טפחים בגזע, אין הקציצה מועילה לאילן, ומה שגדל אח"כ לא יתעבה יותר. אבל הר"מ פירש שעשרה טפחים אסור להגביה, והתנא מלמעלה למטה קחשיב, ומותר להגביה בשביעית עד עשרה טפחים ולא עד בכלל. וכנראה שכן פירשו אף בבבלי ושנו במשנתנו<sup class="footnote-marker">40</sup><i class="footnote">ב"ב הנ"ל ברוב כתה"י, עיין דק"ס שם, עמ' 252, הע' ז'.</i> קוצץ <b>למעלה</b> מעשרה טפחים וכו', ולפ"ז אסור להגביה עשרה טפחים בשביעית, מפני שהוא מועיל לאילן. ולפיכך אמר ר' יהודה שהמוכר לחבירו בתולת שקמה בשאר שני שבוע חייב לתת לו את כל הקורה עד י' טפחים מן הארץ, משום שהקונה בתולת שקמה סתם קונה לכל הפחות מי' טפחים (וי' טפחים בכלל) ולמעלה, שהרי אם קוצץ למעלה מי' טפחים הוא מזיק לאילן, ואין דרכן של בני אדם למכור פחות מכאן. וכנראה שאף בשביעית יהא מותר לו לקונה להגביה י' טפחים ולקצוץ, שהרי אין האילן שלו, וברור שהוא מתכוין רק לעצים. ועיין במשנתנו פ"ד מ"ד ולעיל פ"א ה"ח ומש"ש. ובבבלי (תענית כ"ה ב', ב"ב פ' ב') שנינו שהלוקח בתולת שקמה מגביה מן הקרקע ג' טפחים וקוצץ, ואפשר ששם מדברים שבעה"ב מכר לו בפירוש את כל הסדן, ובלבד שלא יזיק לאילן. וממילא מותר לו לקוץ את הכל עד ג' טפחים. ומדוייק הלשון "הלוקח וכו'", כלומר, עד כמה מותר לו "ללוקח" לקוץ, וכאן אמרו "המוכר וכו'", כלומר, עד כמה מותר לו למוכר למחות, כשמכר לו בסתם.<sup class="footnote-marker">41</sup><i class="footnote">ואם הלוקח לא דייק וקצץ, והניח י"א טפחים מן הגזע, יכול המוכר לחייב אותו שיקצוץ עוד טפח, כדי שלא לקלקל את האילן. וכמובן שטירחת העבודה שוה יותר מטפח של שקמה לעצים.</i> ואפשר שהברייתות חולקות. 
<small>34.</small> <b>שלש בתולות הן וכו'. </b>ערוך ערך בתול א' בשם התוספתא, ריבמ"ץ פ"ד מ"ה. והברייתא הובאה בירושלמי נדה פ"א ה"ד, מ"ט ע"א, בבלי שם ח' ב', ומדרש שמואל רפכ"ו. 

Halakhah 15

<small>35.</small> <b>בתולת אילן. </b>וכ"ה להלן סהט"ו ובערוך ובריבמ"ץ הנ"ל. אבל בכי"ע ובמקבילות הנ"ל: בתולת שקמה. 
<b>כל שלא נבעלה וכו'. </b>כ"ה בד, בכי"ע, בריבמ"ץ ובמקבילות. ובכי"ו בטעות: שלא נבלעה וכו'.<sup class="footnote-marker">42</sup><i class="footnote">בבבלי נדה שם אמרו לאפוקי בתולת דמים עיי"ש. ונראה שהיתה גם בתולת בנים (בלי שם לואי), עיין מ"ש בתס"ר ח"ג, עמ' 257.</i> 
<small>35-36.</small> <b>אדמה כל שלא נעבדה מימיה. </b>וכע"ז גם בבבלי ומדרש שמואל הנ"ל. ובירושלמי: כל שלא נחרץ בה מימיה. ולהלן אהילות פט"ז ה"ה: ואיזו היא בתולה כל שאין בה רושם ואין עפרה תיחוח. ובבבלי להלן שם: כל שמעלה רשושין ואין עפרה תיחוח וכו'. וזהו סימן לדעת שהקרקע לא נחרשה מימיה. ובבבלי שם אמרו: נפקא מינה לנחל איתן. 
<small>36.</small> <b>כל שאין בה חרס. </b>וכן בבבלי הנ"ל: נמצא בה חרס בידוע שנעבדה. ובמדרש שמואל הנ"ל: כל שאין בה חרש וכו', מצא בה חרש, אמר כל יגיעה זו שיגעתי, ואחר כך מצאתי חרש. ובירושלמי הנ"ל: כל שאין בה חרץ. ובתוספתא הנ"ל: בדק ומצא שם חרס הרי זו כבתולה. וכבר הגהתי (בתס"ר ח"ג עמ' 145) ע"פ הר"מ (פ"ט מה' טומאת מת ה"ו) שצ"ל שם: הרי זו כבת[ח]ילה, עיין מש"ש. 
<small>36-37.</small> <b>בתולת אילן כל שלא וכו'. </b>וכ"ה בד ובריבמ"ץ הנ"ל ולעיל שו' 35. אבל במקבילות: בתולת <b>שקמה</b> וכו'. ובכי"ע: בתולת <b>שקמה</b> אילן שלא נקצצה מימיה. וברור שהמלה "אילן" היא הוספה כנוסח אחר. ולפנינו "שלא נקצצה" עונה על בתולה. ובבבלי נדה הנ"ל מסיים: נפקא מינה למקח וממכר,<sup class="footnote-marker">43</sup><i class="footnote">עיין ברש"י ובמאירי שם. ולכאורה תמוה שלא פירשו שהתלמוד רומז לברייתא שבבבלי (תענית כ"ה ב', ב"ב פ' ב'): הלוקח וכו' בתולת השקמה [מגביה מן הקרקע] ג' טפחים וקוצץ, סדן השקמה ב' טפחים וכו', הרי לך מפורש החילוק בין לוקח בתולת שקמה ובין לוקח סדן של שקמה שאינה בתולה. ושמא דייקו רבותינו לפרש מה שפירשו, מפני שאמרו להלן בבבלי שם שנשנו בברייתא שלנו דברים דקפיץ עלייהו זבינא. ולפיכך מסתבר שאנו עוסקים כאן בלוקח שקמה עם הקרקע, והלוקח רוצה שתתעבה ברשותו וישתמש כל הזמן בעציה (עיין במאירי שם), אבל הלוקח שקמה על מנת לקוץ, הרי בוודאי סדן של שקמה עדיף מבתולת שקמה שהיא דקה, ובתולת שקמה היא מן הדברים <b>ד ל א</b> קפיץ עליה זבינא.</i> אי נמי למקצצה בשביעית, כדתנן אין קוצצין בתולת שקמה בשביעית וכו'. ומכאן נראה סמך לפירוש זה, ולא אסרו לקצץ בשביעית אלא בתולת שקמה גרידא, עיין מ"ש לעיל שו' 30. 

Halakhah 16

<small>37.</small> <b>אין עוקרין גדר שבין שתי שדות וכו'. </b>התוספתא, דייקה בלשונה ונקטה בין שתי שדות, כלומר, ששתיהן שלו, אבל אם עוקר את הגדר מסביב שדהו בשביעית, הרי עושה כמנהג חסידים ראשונים,<sup class="footnote-marker">44</sup><i class="footnote">עיין מ"ש להלן פ"ח שו' 3–4, ובהערה 2 שם.</i> ואין לחשוש כלל שמא יחשדוהו בהגדלת שטח שדהו, כדי לזורעה.<sup class="footnote-marker">45</sup><i class="footnote">ועיין בירושלמי פ"ג רה"י, ל"ד ע"ד.</i> 
<small>37-38.</small> <b>אחד גדר של עצים. </b>כגון הנוטע לסייג, כמשנת ערלה רפ"א, ולהלן שו' 45. 
<small>38.</small> <b>ואחד גדר של אבנים. </b>ולא התירו לו אלא אם יעשה כסדר משנתנו (פ"ג מ"ו). 
<small>38-39.</small> <b>בזמן שמתכוין לעשות שדה וכו'. </b>ומכאן מוכח שהלכה אחת היא במחצב ובגדר, עיין לעיל שו' 2–3 ומש"ש. 
<small>39.</small> <b>אבל לעצים מותר. </b>ובלבד שתהיה קצת הוכחה לזה, עיין רדב"ז פ"ב מה' שמיטה סה"ח. 

Halakhah 17

<b>המשרש עיקר חרוב וכו'. </b>ריבמ"ץ פ"ד מ"ד. והעיקר של שני האילנות הללו היה חודר לתוך עומק הקרקע,<sup class="footnote-marker">46</sup><i class="footnote">ירושלמי ברכות פ"ח סה"ג, י"ד ע"א ובמקבילות; ב"ר ספי"ג, ריש עמ' 126, ועיין בהערות שם.</i> ולפיכך נהגו לשרש אותם, כדי ליהנות מן העצים שבעומק. 
<small>40.</small> <b>לעצים מותר. </b>כשהוא עושה חפירה עמוקה, עד שהוא משרשן (עיין במקורות שהבאנו בהערה 46) מוכח שמתכוין לעצים. ועיין להלן הי"ח. ובריבמ"ץ הנ"ל נראה שהוא מפרש בעוקר פחות מג' עצים, עיי"ש. 
<b>ולשדה אסור. </b>כלומר, אם אינו משרשם לגמרי. והוא שישרש ג' אילנות זה בצד זה, ועיין בריבמ"ץ הנ"ל. 

Halakhah 18

<b>מחפירות שניטל מהן אילן וכו'. </b>המפרשים נדחקו מאד בפירוש הברייתא. אבל מתוך דברי הריבמ"ץ (פ"ד רמ"ה) ברור שהוא פירש שמדברים כאן בחפירות שנשארו אחרי ששרש את עיקר החרוב והשקמה (עיין מ"ש לעיל), והוא ירא שמא יפול הנופל לתוכן. עיין מ"ש להלן. 
<small>40-41.</small> <b>הרי זה לא יחפה בעפר וכו'. </b>בד: לא יכסה וכו', ובכי"ע ובריבמ"ץ הנ"ל: לא יכסם וכו'. וכל הלשון כאן הוא באשגרה ממשנתנו פ"ד מ"ה, אבל כאן הכוונה היא שלא ימלא את המחפורות בעפר, מפני שהוא מתקן את שדהו, כפירוש הריבמ"ץ.<sup class="footnote-marker">47</sup><i class="footnote">ולא עוד אלא שהריבמ"ץ כתב על משנתנו שם: "הקוצץ קורות שקמה. פי' מעיקרו (כלומר, שעוקר אותה), אותו מקום שניטלו האילנות ממנו לא ימלאנו עפר, מפני שנראה כעבודת הארץ. תניא מחפורות שניטל מהן אילנות הרי זה לא יכסם בעפר וכו'". ונדחק לפרש את משנתנו ע"פ התוספתא כאן, אעפ"י שברישא שם (לעניין המבקיע בזית) ברור שחיפוי בעפר הוא ביחס לאילן עצמו, כפי שמוכה מן הירושלמי שהביא הריבמ"ץ בעצמו שם. אלא שרבינו המשיך את הרישא של מ"ה למ"ד, ושנה אותה כסיפא של מ"ד המדברת בזיתים, עיי"ש בפירושו סמ"ד. ומ"ה התחילה אצלו: הקוצץ קורות שקמה וכו', כלומר, עניין חדש.</i><br>ובמשנתנו (פ"ג מ"ח): ולא יסמוך (נ"א: יסבוך, והיא היא) בעפר, אבל עושה הוא חייץ. ופירש הר"מ: לא יסמוך בעפר. לא יחזיר העפר לגאיות ההם, כדי שישוה פניהם. וחייץ היא מחיצה, ר"ל להבדיל אותו הגי מכל השדה. ועיין בירושלמי שם סה"ח, ל"ד ע"ד.<sup class="footnote-marker">48</sup><i class="footnote">ועיין במשנתנו ספ"ג וכנראה שאף כאן דין החפירה כן.</i>
<small>41.</small> <b>אבל מכסה וכו'. </b>מכסה לאו דווקא, אלא ממלאן אבנים או קש (עיין במשנתנו עירובין פ"ז מ"ג ובירושלמי שם). והוא הדין שמותר לעשות חייץ מן העפר, עיין מ"ש לעיל בסמוך. 

Halakhah 19

<b>הקוצץ בקנים וכו'. </b>במשנתנו (פ"ד מ"ו): המזנב בגפנים והקוצץ בקנים ר' יוסי הגלילי אומר ירחיק טפח וכו'. ופירשו בערוך (ערך זנב), בריבמ"ץ<sup class="footnote-marker">49</sup><i class="footnote">פ"ד מ"ו. ומ"ש שם בשם אגדת רות (פתיחה, קרוב לסופה) "והשני מזנב בגפנים" היא ט"ס, וצ"ל: מזנב באשכולות, כמו שהוא לפנינו שם, ובב"ר פמ"ב, ג', עמ' 404. ולפי הגירסא "בגפנים" היא ראייה לסתור.</i> וברא"ש שעושה כן כדי להגביר כוחם. אבל כנראה שהר"ש נשמר מפירוש זה, ולא העתיק את פירוש הערוך, עיי"ש. והנכון הוא כפי' ר' יהוסף אשכנזי (מובא במלא"ש) "שמזנב הגפנים כדי לשרפם או לדבר אחר". ובפיה"מ להר"מ שם (סד"ה ירחיק): ובלבד כשלא נתכוין לזמור. ועיין מ"ש בס' משנה ראשונה שם. ועיין מ"ש להלן. 
<small>42.</small> <b>מגביה טפח וכו'. </b>במשנתנו הנ"ל: <b>ירחיק</b> טפח. ופירש הר"ש: שמגביה טפח מן הארץ.<sup class="footnote-marker">50</sup><i class="footnote">ועיין גם בריבמ"ץ ומ"ש לעיל. וצ"ע.</i> ור' יהוסף אשכנזי תמה על פירוש זה, וכתב: "דאי הכי הוי ליה למימר <b>יגביה</b> טפח וכו'. ויותר נראה לפרש ירחיק טפח מן המקום שרגילין לזנב או לקצוץ".<sup class="footnote-marker">51</sup><i class="footnote">וכן משמע מפי' הר"מ שכתב: המזנב וכו' פירושו לחתוך את הקצוות (מענאה קטע אלאטראף). ירחיק טפח, <b>ר"ל מן העץ</b> (ען אלשגרה) וכו'. כלומר, אינו חותך את כל הענף אלא מרחיק מגוף הגפן טפה. ועיין בס' משנה ראשונה שם.</i> ובתוספתא כאן מוכח כפירוש הר"ש. ופירשו את משנתנו שההרחקה היא משום עבודת האילן (וכן פירש הרא"ש). אבל בירושלמי מפורש: ר' יוסי הגלילי כבית שמאי (פ"ד מ"ד) וכו', ר' יוסי הגלילי חשש לעבודת הארץ. ולפ"ז אין כאן חשש כלל לעבודת האילן.<sup class="footnote-marker">52</sup><i class="footnote">עיין מ"ש לעיל שו' 32. ועיין בבלי ב"ב פ' ב' ומ"ש בתוספ' אנשי שם למשנתנו.</i> ולא עוד אלא שאפילו יגום מן הארץ יחזור הקנה ויצמח, עיין מ"ש להלן ד"ה אין מטילין את הקנים. ואעפ"י שבזיתים אין צורך בהגבהת טפח וסגי בגימום גרידא (פ"ד מ"ד), כבר תירץ ר"א מלונדריש (מובא בתיו"ט כאן ד"ה ירחיק) ששרשי הזיתים מעכבים יותר את המחרישה משרשי גפנים וקנים. 
<b>רבן שמעון בן גמליאל או' וכו'. </b>בירושלמי (פ"ד ה"ה, ל"ה ע"ב): תני הקוצץ בקנים ר' יודה<sup class="footnote-marker">53</sup><i class="footnote">וכ"ה אף בשרי"ר, עמ' 54, בכי"ר ובנוסח הרש"ס שם.</i> אומר וכו'. וכנראה שכן צ"ל גם בתוספתא, והנוסח "רבן שמעון בן גמליאל" נשתרבב מלמטה. ועיין מ"ש לעיל שו' 31. 
<small>42-43.</small> <b>לקוץ יתוך לתוך יקוץ. </b>וכן מעתיק מן התוספתא בפ"מ לירושלמי הנ"ל. ובד: לקוץ יחתוך, לחתוך יקוץ, ובכי"ע: לחתוך יקוץ, מקום שנהגו לקוץ יחתוך. ובירושלמי (בכל הנוסחאות): לקוץ יתוק לתוק יקוץ, ופירש הרש"ס לתוק כלומר, לנתק בידים. וכנראה שאף לפנינו צ"ל: יתוק לתוק וכו'. 
<small>43.</small> <b>הרי זה מגביה טפח וכו'. </b>כלומר, אעפ"י שמשנה באופן החתיכה, כדי שלא יראה שעושה כן לשם עבודת האילן (עיין לעיל הערה 38), מ"מ חייב נמי להגביה טפח משום עבודת הארץ, וכמו שכתבנו לעיל. ובירושלמי הנ"ל: ומגביה טפח וקוצץ. והיה אפשר לפרש שאו או קתני, אבל מלשון התוספתא מוכח שחדא קתני, ומצריכה שתיהן יחד. 
<b>אין מטילין את הקנים וכו'. </b>וכ"ה בד ובכי"ע. אבל בירושלמי פ"ד ה"ד: אין מציתין את האור באישת קנים<sup class="footnote-marker">54</sup><i class="footnote">ושמא צ"ל לפנינו: אין מטילין אש בקנים בחישת הקנים.</i> (עיין מ"ש ע"ז להלן), מפני שהיא עבודה. וכן פסק הר"מ (פ"א מה' שמיטה ה"ו): אין מציתין את האור באישת הקנים מפני שהיא עבודת קרקע. ובפי' הרש"ס (ס' רע"ב) ציין לירושלמי שבת (פ"ז ה"ב, י' רע"ב): המצית את האור בחישת קנים וכו', וכל דבר שהוא להניית הקרקע, חייב משום חורש.<sup class="footnote-marker">55</sup><i class="footnote">ובירושלמי ע"ז (פ"ב ה"ט, מ"א ע"ד): מעשה שנפלה דליקה באשת קנים ובאגם תמרים וכו'. ובמקבילה שבבבלי (שם ל"ח א'): גוי שהצית את האור באגם וכו', לגלויי אגמא קא מיכוין. ופי' במאירי שם (עמ' 128): לגלות פני הקרקע, כדי לעבדו.</i> ומכל זה משמע שאף כאן האיסור הוא משום עבודת הארץ, ולא משום עבודת האילן. ברם מלשון התוספתא להלן "מפני שהיא מלאכתן" משמע דמשום נטיעת הקנים אתינן עלה. והנה טעם האיסור כאן הוא פשוט, שאם הוא מצית את הקנים במחובר, ובמקום גידולן, הרי אין כאן אמתלא לתלות בה שהוא מכוין לעצים, וברור שהוא מכוין או לעבודת הקרקע או לעבודת האילן.<br>והסופר היוני תיאפרסטוס כותב (תולדות הצמחים ס"ד ספי"א): "כל הקנים חיותם מרובה, וכשהם נחתכים או ניצתים באור הם גדלים יותר יפה. שרשיהם עבים ומרובים וקשה להשמיד צמח זה". והוא מוסיף להלן שם שפקקים נמצאים גם בשרשי הקנה.<sup class="footnote-marker">56</sup><i class="footnote">וכן כותב גם פליניאוס (תולדות הטבע סט"ז פל"ו סי' קס"ג) שבשרשי הקנה מצויים פקקים כמו בגזע. ולעיל שם מעתיק את לשונו של תיאופרסטוס הנ"ל, אבל אינו מזכיר "ניתצים באור". בדם בנוסח פינטיאנוס (לפי שנו"ס בהוצ' Sillig ח"ג, עמ' 42) אינו מזכיר אלא ניתצים באור גרידא.</i> ומכאן אנו רואים שדרכם של הקדמונים היה להצית את הקנים כדי שיגדלו יותר.<sup class="footnote-marker">57</sup><i class="footnote">והואיל והפקקים של הקנים היו אף בשרשים שמתחת לקרקע הרי אפשר היה לשרוף את כל הקנים שעל פני האדמה, מבלי להזיק לגידולם. ועיין בבלי תענית כ"ה ב' וב"ב פ' ב' ובתוספות שם. ושמא הכוונה בבבלי שם לפקק שבתוך הקרקע.</i> ובמזרח נהגו בשיטת ההצתה, ולפיכך כשהוא טורח לקצוץ את הקנים מוכח שמתכוין לעצים, ולא לעבודת האילן, אבל אם הוא טורח יותר, כדי לגמום מן הארץ מוכח שעושה כן כדי ליפות את הקרקע ולהכינה לזריעה.<sup class="footnote-marker">58</sup><i class="footnote">ומה שאינו מעבירם בהצתה הוא משום שמתיירא מפני הדליקה.</i> ולפי כל הנ"ל אם הוא מצית את הקנים עובר גם על עבודת הקרקע וגם על עבודת האילן. ושתי המסורות נכונות.
<small>43-44.</small> <b>בחישת הקנים מפני וכו'. </b>וכ"ה בכי"ע ובירושלמי הנ"ל נוסח הרש"ס. ובפ"מ לירושלמי הנ"ל: "תוספתא היא בפ"ג, ושם כתוב בחישות הקנים, והיינו הך, כשיש הרבה קנים תכופין זה בזה נקר' הישת הקנים שהן כאגודה וכו'". ובד: בחיצות הקנים, ובירושלמי שלפנינו: באישת קנים. והיא היא,<sup class="footnote-marker">59</sup><i class="footnote">ושינויים כאילו במלה זו מצויים מאד בספרות חז"ל, עיין מ"ש ר"ע לעף בפלורה ח"א, עמ' 671, וב"ר רפי"ב, עמ' 98, ובשנו"ס שם.</i> ופירושו כמו רחישת הקנים, כלומר, סבך הקנים.<sup class="footnote-marker">60</sup><i class="footnote">בת"י בראשית כ"ב, י"ג מתרגם נאחז בסבך: אחיד ברחישותא דאילנא, עיין בהערות לב"ר הנ"ל. ועיין ערוך ערך חש ג' ובבבלי ע"ז הנ"ל. וביוונית קראו לה: κώμυς, כלומר, אגודה. והסופר תיאופרסטוס (תולדות הצמחים ס"ד פי"א סי' א') כותב שכן קוראים (κώμυθες) למקומות שיש בהם צומת קנים ששרשיהם מסובכים יחד, והם מצויים בכל חלקי אגם.</i> 
<small>44.</small> <b>רבן שמעון בן גמליאל מתיר. </b>וכ"ה בד ובירושלמי הנ"ל. ובכי"ע חסר כ"ז. וטעם ההיתר הוא, שרשב"ג אינו חושש כאן משום עבודת האילן, מפני שקנה אילן סרק הוא,<sup class="footnote-marker">61</sup><i class="footnote">וסתם קנים בחישת הקנים אינם לעלים לחובה, ואין עליהם קדושת שביעית כלל, עיין בבלי סוכה מ' א' וב"ק ק"א ב'.</i> ומותר לנטוע אילן סרק בשביעית.<sup class="footnote-marker">62</sup><i class="footnote">כשיטתו להלן שו' 45. וברישא (שו' 42) אנו גורסים: ר' יהודה אומר וכו', כגי' הירושלמי, עיין מש"ש. ואפילו אם נגרוס לעיל שו' 31: ר' שמעון בן גמליאל וכו' (כגי' הירושלמי, עיין מש"ש) אין כאן סתירה, מפני ששקמה אינו אילן סרק גמור, עיין בפיה"מ כלאים פ"ו סמ"ד. ובאלפא ביתא דבן סירא (הצופה ההגרי ח"י, עמ' 257) מונה במפורש את השקמה בין אילני מאכל. ועיין דמאי פ"א סמ"א ומ"ש להלן כלאים פ"ד שו' 25. ועיין מ"ש ר"ע לעף בפלורה ח"ד, עמ' 162. ואין שקמה אילן סרק אלא דווקא אם חשב עליו לכך, עיין ירוש' ערלה רפ"א, ס' ע"ג.</i> ומשום עבודת קרקע אין כאן מפני שאגם אינו ראוי לזריעה ולנטיעה אלא לקנים, והוי ליה כחורש בחולות ובמקום טרשין.<sup class="footnote-marker">63</sup><i class="footnote">עיין להלן שו' 46 ואילך. ולת"ק שאוסר לנטוע אילן סרק בשביעית חייב המצית אף משום חורש שהרי האגם ראוי לנטיעת קנים. והא בהא תליא. והר"מ פ"א מה' שמיטה רה"ה פסק שאסור לנטוע אילן סרק בשביעית.</i> 
<small>45.</small> <b>מותר לאדם ליטע אילן סרק כדי לעשות סייג וכו'. </b>בירושלמי הנ"ל: וכן היה רבן שמעון בן גמליאל אומר נוטעין אילן סרק בשביעית. ולא נזכר שם סייג כלל.<sup class="footnote-marker">64</sup><i class="footnote">ושמא הכוונה לאילנות מסוג השקמה (עיין מ"ש לעיל סוף הע' 62). ואמרו בירושלמי (ערלה רפ"א, ס' ע"ג): לסייג, מקום הסייג מוכיח עליו. ורשב"ג שם (עיין להלן ערלה שו' 2–3 ומש"ש) מצריך אילן הראוי לסייג ואף מקום סייג, עיי"ש בירושלמי.</i> 

Halakhah 20

<small>46.</small> <b>אלא בחולית בלבד. </b>בד ובכי"ע: בחילת וכו'. ובירושלמי הנ"ל: ואין מלמדין את הפרה לחרוש אלא בחולות. וכן פסק הר"מ בפ"א מה' שמיטה ה"ו. 
<small>47.</small> <b>אף בתוך שדה חבירו מותר. </b>וכ"ה בירושלמי הנ"ל בד"ו (וכן בכי"ר: בתוך שדה של חבירו). ובירושלמי עם פי' הרא"ף נשמטה המלה "חבירו" בטעות, והגיה בפ"מ בירושלמי ע"פ התוספתא כאן. ובירושלמי נוסח הרש"ס (ס' ע"ב): אפי' בתוך שדה <b>כותי</b> מותר, ופירש (ס"א ע"א) שרשב"ג סובר כותי כגוי. וכבר תמה באמונת יוסף שם שהרי מפורש לעיל (תרומות פ"ד שו' 51 ובמקבילות, עיין מש"ש) שרשב"ג סובר כותי כישראל. והעיקר כגירסתנו, וכפירוש הפ"מ, ועיין במשנתנו פ"ג מ"ו, פ"ד מ"ד, לעיל פ"א שו' 30–31 ומש"ש. 
<b>ובלבד שלא יסמוך לה מענה. </b>בירושלמי הנ"ל: שלא יסמוך את המענה, ובכי"ר שם: שלא יסמוך למעניה (צ"ל: למענית). והיא היא, ופירושו שלא יסמוך את החרישה לקו המענה,<sup class="footnote-marker">65</sup><i class="footnote">מענה יש לה שתי הוראות. א. מדת השטח שצמד בקר חורש ביום. ב. שדה גדולה שאי אפשר לחרוש אותה בפעם אחת מתחלקת ע"י האכר לחלקים, כדי שינוחו השורים בשעה שהוא מהפך את המחרשה לשוב למקום שהתחיל (ירושלים של לונץ חי"א-חי"ב, תרע"ז, עמ' 389). ועיין בס' השרשים לר' יונה אבן ג'נח הוצ' בכר, עמ' 378. ועיין במשנת אהלות רפי"ז ובפיה"מ שם.</i> כדי שלא יראה שהוא חורש להניית הקרקע, ולא ללמד את הפרה. 
<small>48.</small> <b>מגרר בחרשין. </b>בד: מגדר וכו'. ובכי"ע: מכרך בחורשין. ובפ"מ לירושלמי (פ"ד ה"ד) מעתיק בשם התוספתא: מגררין בחרשים. ובפי' הרש"ס (ס"א רע"א): ה"ג בתוספתא אבא שאול אומר מברר בחורשין. ובירושלמי שם: מבדין בחדשים. ובפי' הרש"ס שם: והכא גרסינן ומברין בחורשין, ומפרש בפרק כלל גדול דשבת בירושלמי<sup class="footnote-marker">66</sup><i class="footnote">פ"ז ה"ב, י' רע"א: המברה בחרשים, המצית את האור בחישת קנים וכו'.</i> דתולדות חורש חוי. ואף לפנינו צ"ל: מברה, או מברין, ופירושו כורתין ביערות. מלשון הכתוב (יהושע י"ז, ט"ו,י"ח) עלה לך היערה ובראת לך שם וגו', כי יער הוא ובראתו. (גליון אפרים לירושלמי שם). 
<b>וגוממו מעם הארץ. </b>וסובר אבא שאול שאין כאן משום עבודת האילן, שהרי אנו תולין שלעצים הוא כורת, ואפילו אם החורשה היא שלא מאילני סרק. ועבודת קרקע אין כאן מפני שהשרשים מעכבים את החרישה, ודינם כזיתים, עיין במשנתנו פ"ד מ"ד. ואעפ"י שבשבת חייב משום חורש (עיין מ"ש לעיל), אין לדמות הלכות שבת לה' שביעית, שבשבת אפילו מרויח בין האילנות חייב, וחייב בחרישה כל שהוא (כדי ליטע כרישה או זכרותה של חטה), ובתיקון כל שהוא, מה שאין כן בשביעית שמוכח מתוך מעשיו שאינו מתכוין כאן לחרישה כל שהוא, אלא לכרות עצים. ובפסיקתא זוטרתי בהר (ל"ב, ד', ע' ע"א): כל מלאכות שצורך השדה והכרם אסור, ושאר מלאכות של בית (דין) מותרין. 
<b>ובלבד שלא יקוץ בקורדום. </b>אעפ"י שאינו מתכוין אלא לעצים מ"מ צריך לשנות ממנהג שאר שני שבוע, עיין במשנתנו פ"ד מ"ו וסמ"ה ובריבמ"ץ שם ומ"ש לעיל שו' 32 ד"ה הרי זה מגביה טפח. ואפשר שדווקא מפני שמותר לו לגום עם הארץ אסרו עליו להשתמש בקורדום, כדי שלא יראה כעוקר וחופר.<sup class="footnote-marker">67</sup><i class="footnote">עיין במשנת פאה פ"ד מ"ד; שביעית פ"ה מ"ד; אבות פ"ד מ"ה ועוד בכ"מ.</i> 

Halakhah 21

<small>49.</small> <b>פגין של שביעית אין חולקין אותן בשביעית. </b>בד: פגין של ערב שביעית וכו'. וכן בכי"ע: פגי ערב שביעית אין חולקין אותן וכו'. ולית ליה פיתרא. והמפרשים ז"ל הגיהו ע"פ הגירסא הנכונה שבירושלמי (פ"ד סה"ו, ל"ה ע"ג): דתני הפגין של שביעית אין שולקין<sup class="footnote-marker">68</sup><i class="footnote">אף במה"ג ויקרא, עמ' 616: "וחומרי בהמה שאין <b>חולקין</b> אותך, ואין שם אלא טעות הדפוס, ובכל כתה"י שבדקתי: שאין שולקין אותן.</i> אותן. והטעם מפני שאף בפגים שמשתבחים בשליקתם אסור לשנות אותם מברייתם,<sup class="footnote-marker">69</sup><i class="footnote">עיין ר"מ פ"ה מה' שמיטה ה"ג.</i> מפני שאף הם נאכלים חיים. ובתו"כ בהר (סוף פרש' א', ק"ו ע"ג): ושאר כל פירות האילן אין את רשאי לכבוש מהם ולשלוק מהם ולא לאכל <b>מפגיהם</b>,<sup class="footnote-marker">70</sup><i class="footnote">כ"ה בריבמ"ץ פ"ד סמ"ט, ובפי' המיוחס להר"ש שם ובילקוט שנביא להלן (ולפנינו בטעות: מפניהם). ושם הכוונה שאסור לקוץ את הפגים ולאוכלם, וצריך להמתין ער שיתבשלו. וכאן מדברים בתלושים.</i> אלא כעונתן למעשרות כך עונתן לשביעית.<sup class="footnote-marker">71</sup><i class="footnote">ועיין בירושלמי הנ"ל, בפיה"מ להר"מ פ"ד סמ"ז ובפ"ה מה' שמיטה הט"ו, במהרי"ק שם ובתוספ' אנשי שם פ"ר מ"ז. ועיין להלן עוקצין פ"ג ה"ז ומ"ש בתס"ר ח"ד, עמ' 186.</i> ובילקוט בהר שם (בשם תו"כ): ושאר כל פירות האילן אינו רשאי לאכול מפגיהן, לכבוש מהן, לשלוק מהן, למלוח מהן, אלא כעונתן למעשרות כך עונתן לשביעית. ואף לפי גירסא זו ברור שאיסור הכבישה והשליקה עונה על כל הפירות, ולאו דווקא על פגים. ועיין מ"ש להלן פ"ד שו' 49. וכאן רבותא קמ"ל שאף בפגים אסור. 
<b>בסייפות מותר וכו'. </b>בירושלמי הנ"ל: במסוייפות מותר וכו', כלומר, פגי תאנים של סוף הקיץ. והטעם הוא שאין דרכן לאכול חיים. ולהלן עוקצין פ"ג ה"ז: פגי הסייפות מטמאין טומאת אוכלין. ולפי גירסת ד והר"ש משמע שפגי סייפות מטמאין טומאת אוכלין, אפילו לא שלקן. אבל לפי גירסת כי"ו שם אפשר לפרש שמדברים בסייפות ששלקן דווקא, עיין מ"ש בתס"ר, ח"ד עמ' 186. ועיין לעיל תרומות פ"י הע' 17. 
<small>50.</small> <b>בקיר ובכפניות וכו'. </b>וכ"ה בד. ובכי"ע לנכון: בקור וכו'. וקור הוא מוח של ראשי הדקלים, והיו בני אדם אוכלים אותו. עיין במשנתנו עוקצין פ"ג מ"ז ובפיה"ג שם עמ' 145 ומ"ש להלן מע"ש פ"א שו' 44.<sup class="footnote-marker">72</sup><i class="footnote">ועיין מ"ש ר"ע לעף בפלורה ח"ב, עמ' 325 ואילך.</i> וכפניות הן פרי הדקל הזכר, או פגי תמרים רעים שלא בשלו כל צרכם וטעמן נפגם יותר כשהן גדלות.<sup class="footnote-marker">73</sup><i class="footnote">עיין ברכות נ"ז ב' ובפירש"י עירובין כ"ח א'. ועיין בפלורה הנ"ל, עמ' 334 ואילך. ובפיה"מ להר"מ עוקצין הנ"ל: וכפניות הם עוקצי התמרים בתחילת צמיחתם וכו'. ולפיכך תרגם בחבורו (פ"ג מה' נחלות ה"ד) את שלופפי שבתלמוד (ב"ב קכ"ד סע"א): כפניות.</i> ועיין מ"ש להלן. 
<b>מותר. </b>כלומר לשולקן, מפני שדרכן לכך, עיין תוספתא עוקצין פ"ג הי"ד, בבלי עירובין כ"ח ב', ומ"ש בתס"ר ח"ד עמ' 188. ובירושלמי הנ"ל: קור וכפניות הרי הן כעץ. ושואל הירושלמי: וכן אנו אומרים ועץ אסור לשולקו, כלומר, אתמה. ותירצו: אלא בגין דקדושת שביעית חלה עליו לפום כן צרך מימר (אסור).<sup class="footnote-marker">74</sup><i class="footnote">מלה זו ישנה אף בשרי"ר, עמ' 55 ובכי"ר. אבל מסתבר שנוספה בט"ס. ובנוסח הרש"ס (ס"ה ע"א): לפום כן הוה לן למימר אסור. והוא תיקון הרב בעצמו, ובסיגנון הירושלמי היה צ"ל: לפום כן צרך מימר [מותר. שלא תאמר בגין דקדושת שביעית חלה עליו] אסור.</i> 

Halakhah 22

<small>50-51.</small> <b>לקוץ את האילן בשאר שני שבוע וכו'. </b>וכ"ה בד. ובכי"ע חסרות המלים "בשאר שני שבוע". ונראה שלפנינו נוספו המלים הללו שלא במקומן, וצ"ל: לקוץ את האילן, משיבא לעונת המעשרות בשאר שני שבוע, שהרי בשביעית אין מעשרות (ועיין במשנתנו פ"ד מ"ז, מ"ה ומ"ט). והוא דין משנתנו ספ"ד: מאימתי אין קוצצין האילן בשביעית וכו', וכל האילן כיון שבא לעונת המעשרות מותר לקוצצו. ולפני זמן זה אסור לקוצצו, מפני שמפסיד פירות שביעית שעליו, אבל כשהגיעו לעונת המעשרות מותר ללקטן, וקציצתו היא לקיטתן. ועיין בתוספ' ברכות ל"ו ב' ד"ה אין קוצצין.<br>ובריבמ"ץ למשנתנו (מ"י) מפרש שמדברים באילן הסמוך לעיר שמותר לקוצצו בשאר שני שבוע, אע"פ שעושה פרי, אבל בשביעית אסור אם כבר הוציא פרי. ועיין מ"ש לעיל פאה פ"ג שו' 68–69.

Halakhah 23

<small>51-52.</small> <b>אין מוכרין שדה אילן לחשוד וכו'. </b>לפי פשוטה משמע שברייתא זו היא המשך של ההלכה שלפניה, ופירושה, כשם שאין קוצצין אילן לפני שבא לעונת המעשרות כך אין מוכרין אותו בשביעית לפני שבא לעונת המעשרות. ואם ברצונו למכור לו שדה אילן צריך להתנות עמו שלא יהא לו באילן בשביעית. והדברים מפורשים במשנתנו (מעשרות פ"ה מ"ג): לא ימכור אדם את פירותיו משבאו לעונת המעשרות למי שאינו נאמן על המעשרות, ולא בשביעית למי שהוא חשוד על השביעית וכו'. ובירושלמי שם: כיני מתניתא לא ימכור אדם את <b>שדהו</b>. ובמלא"ש שם: ולא בשביעית. כגון פירות האילן דשרו בשביעית, ומוכר שדהו עם פירותיו, דפירותיו הפקר הן וכו'. וכתב ה"ר יהוסף ז"ל, נ"ל דגם בשביעית אינו אסור אלא משבאו לעונת המעשרות. וכן מוכח מפי' הר"מ שם. ועיין בתוספ' אנשי שם שם.<br>ולולא דבריהם היה נראה לפרש את הברייתא שאינו מוכר לו שדה אילן משיוציאו האילנות את פרים,<sup class="footnote-marker">75</sup><i class="footnote">כמה מן הראשונים פירשו: משיוציאו עלים. עיין בפיה"מ פ"ד מ"י, רש"י פסחים נ"ב ב', וכן כנראה פירש גם הר"ח, עיי"ש נ"ג א'. אבל רש"י ברכות ל"ו ב' והריבמ"ץ והר"ש כאן פ"ד מ"י פירשו משיוציא פרי. ועיין שו"ת מהרי"ט ח"א סי' פ"ג. אבל מנוסח כי"ע לעיל פאה פ"ג שו' 68–69 (עיין מש"ש) מוכח כפירש"י בברכות.</i> כשם שאסור לקצוץ את האילן בשביעית משיוציא, עד שיגיע לעונת המעשרות. וכן הפירוש גם במשנת מעשרות הנ"ל: ולא בשביעית, כלומר, בשביעית לא ימכור לחשוד שדה אילן, כדין אילן בשביעית, שאסור לקוצצו משהוציא את פריו, וכבר חלה עליו קדושת שביעית, ואפילו עדיין לא הגיע לעונת המעשרות. וטעם האיסור הוא מפני שפירות האילן בשביעית אינם שלו, וכשהוא מוכרו לחשוד, נמצא מפקיע בידים את הפירות מידי הפקר, שהחשוד לא יפקיר אותם,<sup class="footnote-marker">76</sup><i class="footnote">אבל מותר למכור לו שדה אילן לפני שהוציאו את הפרי, שהרי מותר לקצוץ את האילנות לפני שיעור זה, ואין עדיין עליהם שום קדושה, עיין במשנתנו פ"ד מ"י.</i> ולפיכך חייבו אותו להתנות עם החשוד במפורש שאין לו כלום בפירות האילן. ופשיטא שאפילו אם לא התנה עמו לא מכר לו את הפירות,<sup class="footnote-marker">77</sup><i class="footnote">ועיין ירושלמי פאה פ"ד סה"ח, כ' ע"ג, ובמקבילה שבפסחים ספ"ד, ומ"ש הגרמ"ש מדווינסק בספרו משך חכמה בהר, קי"ח ע"ג.</i> אלא שאם לא התנה עמו, הרי לא ישמע לו. אבל אין כאן חשש של לפני עור, עיין מ"ש להלן פ"ד שו' 11 ואילך. ברם מדברי הר"מ פ"ח מה' שמיטה ה"ו מוכה שפירש שמטעם לפני עור אתינן עלה. וצ"ע.
<small>53.</small> <b>ר' שמעון מתיר מפני שהוא אומ' לו וכו'. </b>ירושלמי מעשרות הנ"ל. ונ"ל שהכוונה לברייתא שלנו כאן, ופירושה שאם מכר לו שדה אילן בשביעית, הרי לא מכר לו את הפירות (עיין מ"ש לעיל) של שנה זו, אפילו לא התנה עמו, ואין אנו אחראים לרמאים, ויבואו הרוצים לזכות מן ההפקר ויתבעו את שלהם. ופשיטא שדין ר"ש עונה אף על מעשרות, והירושלמי הסמיך ברייתא זו לדין המשנה שם, כלומר, למעשרות ולשביעית. 

Chapter 4



Halakhah 1

<small>1.</small> <b>הפרסאות שביעית שלהן וכו'. </b>משנתנו רפ"ה, תו"כ בהר רפ"א, ק"ה ע"ד. ואילן זה היה ידוע ליונים ולרומיים בשם (mimusops schimperi) ,persea והוא עושה פירות בשנה זו כשעדיין פירות של השנה שלפניה עליו.<sup class="footnote-marker">1</sup><i class="footnote">תיאופרסטוס תולדות הצמחים ס"ד פ"ב סי' ה'. והעירו עליו כמה חכמים, עיין בפלורה של לעף ח"ג, עמ' 347 ואילך; שם, עמ' 517.</i> ויש סוברים שאילן זה נזכר אף בשם פירשע בכלים פי"ב מ"ח ובתוספתא שם ב"מ ספ"ב.<sup class="footnote-marker">2</sup><i class="footnote">עיין בפיה"ג כלים סוף עמ' 27 ובהערות שם, ומ"ש לעף הנ"ל.</i> 
<small>2.</small> <b>אמ' לו הרי הן אצלך וכו'. </b>וכ"ה בד ובכי"ע. ובד"ח ואצל צוקר' בטעות: אמר לו וכו'. ובריבמ"ץ (פ"ה סמ"א): תניא אמרו לו והלא עמך בטבריא וכו', וכן בכפו"פ פמ"ז עמ' תרמ"ז (ד"ר, תי"ח ע"א): תוספות אמרו לו והרי עמך בטבריא וכו'. וכ"ה בירושלמי פ"ה סה"א, ל"ה ע"ד: אמרו לו והרי עמך וכו'. ופירש לנכון בפי' הרש"ס (ע"א רע"ב) שזו היא התוספתא שלפנינו, וכן פירש הרא"ף ובמה"פ שם (ודלא כפירושו בפ"מ). 
<b>ואינן עושות אלא בנות שנתן. </b>בירושלמי הנ"ל מסיים: אמר להן והרי עמכם בציפורין והן עושות לשתי שנים. ומכאן שתכונת אילן זה היתה משתנה לפי המקום, ובבקעת טבריא היו הפירות מתבשלים בכל שנה. ועיין בפי' הרא"ש למשנתנו ובפי' הרש"ס הנ"ל. 

Halakhah 2

<small>3.</small> <b>הטומן את הלוף בשביעית וכו'. </b>במשנתנו (פ"ה מ"ב): הטומן את הלוף בשביעית. ר' מאיר אומר לא יפחות מסאתים וכו'. ופי' המפרשים שדרכם היה ללקוט את הלוף<sup class="footnote-marker">3</sup><i class="footnote">עיין מ"ש לעיל תרומות פ"ט שו' 12, ושם הבאנו בשם לעף (פלורה ח"א, עמ' 214 ואילך) שהכוונה לצמה הידוע בשם Arum.</i> ולטמון אותו אח"כ בארץ, כדי שלא יתקלקל.<sup class="footnote-marker">4</sup><i class="footnote">לעף הנ"ל לא באר את העניין. ותיאופרסטוס (תולדות הצמחים ס"א פ"ו סי' י') מספר שבני אדם נוהגים להרכין, להטות ([σ]τρέφουσι, כתיקון שנתקבל) את הבצל של ה־Aρος", כדי שלא יחדור השורש לעומק הארץ ויתפשט על חשבון הבצל. במצב מרוכן הבצל מתעבה ומתרבה. ולפ"ז אף לפנינו הכוונה שהיו מלקטים אותו, מרכינים את הבצל, וחוזרים וטומנים אותו בקרקע כדי שיתעבה. ולפיכך אומר ר' מאיר שינהג בשביעית באופן מיוחד, כדי שיהא בטוח שהבצל לא יגדל ויתעבה. ולא התירו לו אלא לטמון אותו בקרקע כדי שלא ירקב, ואף שמונע בהרכנה את התפשטות השורש, לא איכפת לנו, שאינו אלא כמושיב שומר, ובלבד שלא יעשה מעשה העלול להעבות את הבצל. ועיין לעיל פ"ב הע' 37, וכנראה שאינו עניין לכאן. אבל עיין להלן הע' 9.</i> ובשביעית יש לחשוש שמא יצמח כשהוא טמון בארץ, ומייעץ ר' מאיר שיטמון סאתים בבת אחת ולא יתן עליו עפר יותר מג' טפחים, ודריסת רגלי בני אדם ימנעו אותו מלצמוח. 
<b>ר' מאיר אומ' דרך ארץ וכו'. </b>וכ"ה בכי"ע, בריבמ"ץ (פ"ח מ"ב), ברשב"ם,<sup class="footnote-marker">5</sup><i class="footnote">לפי תוספ' גיטין ז' ב', מנחות פ"ה רע"א, רשב"א גיטין ז' ב'.</i> בתוספ' הרא"ש (גיטין ז' ב'), ובפי' הרש"ס כלאים, קכ"ז ע"א (בשם התוספות). ולפ"ז הפירוש הוא שר"מ משלים את דבריו במשנה ואומר שאעפ"י שמותר ליתנו בארץ בתנאים שקבע במשנתנו, מ"מ דרך ארץ הוא ליתנו בעציץ וכו'. ובד בטעות: רבי אומר וכו'. 
<small>3-4.</small> <b>כדי שלא יצמח וכו'. </b>ברמב"ן,<sup class="footnote-marker">6</sup><i class="footnote">גיטין הנ"ל, ד"ה באנו, שם כ"א ב' ד"ה כתבו.</i> בריטב"א, במאירי<sup class="footnote-marker">7</sup><i class="footnote">גיטין שם, עמ' 23. ועיין מ"ש בברכות מ"ז ב' (168 סע"א).</i> ובחי' הר"ן (גיטין ז' ב') הוכיחו מכאן שאין מטמינין אלא בשל חרס, אבל בשל עץ אין מטמינין אפילו בעציץ שאינו נקוב, מפני שמצמיח בו. וכן הבין הרשב"א הנ"ל (בהע' 5) גם את דברי הרשב"ם. אבל בתוך דברי הרשב"ם עצמו (כפי שהובא בתוספות הנ"ל) אינו מפורש כן, ואפשר שראייתו מכאן היא שסתם עציץ הוא עציץ של חרס, שהרי כאן מזכיר עציץ סתם, ואינו אלא של חרס כפי שמוכח מן הכתוב שמביא. אבל אין מכאן ראיה שעציץ של חרס אינו מצמיח, שהרי הוא טומן את הלוף הגמור בעציץ בלי עפר כלל, ופשיטא שלא יצמיח בעציץ גרידא, כשם שאינו מצמיח באדמה, אם אין עליו ג' טפחים עפר ודורסים עליו.<br>והחולקים על רבינו תם (עיין בתוספ' הנ"ל) יסברו שדווקא בעציץ של חרס הוא משתמר, והוי ליה כאילו טמון בארץ, אבל אם מטמינו בעציץ של עץ הוא מתקלקל, מפני שהעץ מפסיק בינו ובין הארץ, ושמע מינה שעציץ של חרס אינו הפסק ויונק מן הארץ, וממילא אם הוא מלא עפר, דינו כעציץ נקוב. והרמב"ן וסייעתו מפרשים: "שאם היה טומנו בעץ היה יונק וצומח", וצ"ע מנין להם לרבותינו ז"ל דבר זה, ואדרבה התוספתא מביאה ראיה שהחרס שומר על הטמון בו שלא ירקב, אבל אם מטמינו בעציץ של עץ ירקב, כאילו מחזיקו בחוץ. ומה שאמרה התוספתא "כדי שלא יצמח" פירושו שלפיכך טומנו בעציץ ולא בארץ, כדי שלא יצמח. וכן, כנראה, פירש גם הריבמ"ץ במשנתנו.

Halakhah 3

<small>5.</small> <b>הלוף שעברה עליו שביעית וכו'. </b>במשנתנו (פ"ה מ"ג): לוף שעברה עליו שביעית, ר' אליעזר אומר אם לקטו העניים את עליו לקטו, ואם לאו, יעשה חשבון עם העניים. ומפרש בירושלמי שר' אליעזר סובר שעניים גרידא אוכלים אחר הביעור,<sup class="footnote-marker">8</sup><i class="footnote">ור' יהודה שנה בפ"ט מ"ח את משנת ר' אליעזר, כרגיל אצלו, עיין להלן זבחים ספ"ב ומש"ש.</i> ואם עברה שביעית על הלוף שנגמר בששית וריכנו<sup class="footnote-marker">9</sup><i class="footnote">עיין לעיל הע' 4. וצ"ע בדבר.</i> בשביעית כדינו, אלא שמ"מ צמחו ממנו עלים, הרי אם לקטו העניים את העלים בשביעית,<sup class="footnote-marker">10</sup><i class="footnote">ואפילו לפני זמן הבעור. ואעפ"י שבעה"ב ריכנו לפני כן מ"מ לא זכה בו מן ההפקר. ואף אם נאמר שריכון כעיקור, אינו אלא לעניין שביעית גרידא, מפני שצמיחתו מתמעטת, אבל לעניין קניין עדיין מחובר הוא, ויכולים עניים לזכות בו מן ההפקר.</i> כולם שלהם, כדין ירק שהולכים בו אחר לקיטה. אבל אם לא לקטו את העלים בשביעית והמשיכו לגדול גם בשמינית, יש כאן ספק, שאם אנו אומרים ריכון כעיקור, הרי חלק העניים גדל וכולם שלהם, אבל אם אין ריכון כעיקור יש כאן חלק לבעה"ב בגידולי ששית ושמינית, וחלק לעניים משל שביעית, ומספק עושה חשבון עם העניים ונותן להם חלקם של שביעית. עיין בפי' הרש"ס, ע"ד ע"ב, ובפירושו למשנה שם, ע"ב ע"א. ואשר לאיסור ספחים, עיין בירושלמי שם ובפי' הר"ש למשנתנו ובפי' הרש"ס הנ"ל. 
<small>5-6.</small> <b>ר' ליעזר או' אם שהה שלש שנים וכו'. </b>ריבמ"ץ ור"ש פ"ה מ"ג, ועיין בפיה"מ להר"מ שם. ובירושלמי (פ"ה ה"ג, ל"ה סע"ד): עשה בארץ שלש שנים וכו'. ובנוסח הרש"ס (ע"ה רע"א): <b>תניא</b> לוף שעברה עליו שביעית, ר' אליעזר אומר אם עשה וכו', וזהו תיקון הרב בעצמו ע"פ התוספתא. ומפרש ר' יסא בירושלמי ששהה ג' שנים לפני שביעית, וריכנו בשביעית (כדינו, כדי שלא יגדל הרבה כדרכו), ועקרו אחרי שביעית. ואם ריכון כעיקור, הוי ליה כאילו נלקט בשביעית וכולו של עניים, ואם אין ריכון כעיקר כל מה שגדל בהיתר הוא של בעה"ב. ולפיכך אם שהה ג' שנים בארץ לפני שביעית, הרי יש לו לבעה"ב ג' חלקים ולעניים רובע ונותן להם רובע. עיין בפי' הרש"ס, ע"ד ע"ב. ועיין ר"ש פ"ה סמ"ג. 

Halakhah 4

<small>8.</small> <b>במוצאי שביעית מכל מקום. </b>וכ"ה בד. ובכי"ע: בכל מקום, והיא היא, ופירושו אפילו ממי שאינו מכירו.<sup class="footnote-marker">11</sup><i class="footnote">עיין להלן פ"ה שו' 16 ופ"ו שו' 25 ומש"ש.</i> ובמשנתנו (פ"ה מ"ה) ליתא המלים "מכל מקום" אבל הכוונה אחת. ובפי' הרש"ס שם (ע"ו ע"ב): "מאימתי מותר וכו', מכל אדם, ואפילו חשוד". אבל מנאמן מותר ליקח אפילו בשביעית, שבוודאי מן הטמון מוכר. 
<b>ר' יהודה או' מיד. </b>וכ"ה במשנתנו הנ"ל. ושאלו בירושלמי: מה טעמא דר' יודה, כלומר, הרי ר' יהודה אינו חולק על פ"ו מ"ד שירקות אסורים במו"ש עד שיעשה כיוצא בו. ותירצו: גזרו על הלוף ולא גזרו על הירק, ופירש הרש"ס (ע"ז ע"א) שגזרו שלא יקח במו"ש גוף הלוף אבל לא גזרו על ירקו (מפני שאינו חשוב), והכא בירק הלוף עסיקינן. וכע"ז רצה לפרש גם בס' ניר. ועיין בפי' הריבמ"ץ וברש"ס, ע"ז ע"ב. ועיין בפירוש הר"ש והרא"ש ומ"ש ע"ז בס' משנה ראשונה. ופירוש הירושלמי קשה מאד. ועיין בבאור הגר"א אלא שהגהתו מתנגדת לכל הנוסחאות (כי"ל, כי"ר ונוסח הרש"ס). 
<small>8-9.</small> <b>מעשה והיינו בעין כושי וכו'. </b>ירושלמי הנ"ל. ופירושו שעין כושי הוא מקום של כותים (עיין ירושלמי ע"ז פ"ה ה"ד, מ"ד ע"ד; בבלי שם ל"א סע"א) וכולם חשודים על השביעית. ומ"מ אכלו שם לוף לפני שרבה החדש.<sup class="footnote-marker">12</sup><i class="footnote">עיין מ"ש על מקום זה ר"ש קליין בירושלים של לונץ ח"י (תרע"ד), עמ' 142.</i> 
<small>9.</small> <b>במוצאי החג של שביעית. </b>בירושלמי לנכון: במוצאי החג של מוצאי שביעית. וכן מעתיקים משם גם בריבמ"ץ ור"ש פ"ה מ"ה. 
<small>10.</small> <b>ומוצאי פסח היה. </b>ופירשו הראשונים<sup class="footnote-marker">13</sup><i class="footnote">הריבמ"ץ, הר"ש, הרא"ש והר"א מלונדריש בפ"ה מ"ה (עיין תיו"ט שם).</i> שמה שאמרו החכמים במשנתנו הנ"ל: משירבה החדש, פירושו מפסח ואילך. אבל הר"מ (פ"ד מה' שמיטה ה"ח) סתם כלשון משנתנו ולא קבע שיעור. וכנראה שסבר שאין מכאן ראיה, אלא מעשה שהיה כך היה, ומרגל לרגל נתחלף להם, כפירוש הרש"ס, ע"ז ע"ב. ועיין מ"ש להלן שו' 44 ד"ה עד. 

Halakhah 5

<small>10-11.</small> <b>אין מוכרין פירות שביעית וכו'. </b>מסתימת לשון התוספתא משמע שאין מוכרין פירות שביעית לחשוד על השביעית אפילו כל שהוא. ולהלן (פ"ו ה"כ) מבואר שמוכרין לו מזון שלש סעודות, אפילו בדבר המתקיים. וטעם הדבר יתבאר להלן. 
<small>11.</small> <b>אחד זרעים הנאכלין. </b>הברייתא מבארת את דבריה, שאין מדברים כאן בפירות שסתמן לאכילה, אלא בזרעים שדרכם לזרוע. וטעם האיסור הוא לא מפני עור לא תתן מכשול, שהרי אפשר לתלות שלאכילה הוא קונה, ולכל הפחות אפשר היה להתיר למכור לו מזון ג' סעודות (כמפורש להלן פ"ו שו' 36). אלא טעם האיסור הוא שאנו חוששים שמא יזרע אותם למוצאי שביעית,<sup class="footnote-marker">14</sup><i class="footnote">ואעפ"י שאינו חשוד לזרוע את שדהו בשביעית.</i> ונמצא המוכר מאבד אוכלי אדם כשהוא מוכרם לזריעה לחשוד,<sup class="footnote-marker">15</sup><i class="footnote">עיין בפיה"מ להר"מ פ"ב רמ"י.</i> והאיסור הוא עליו. תדע לך שהוא כן שהרי בפירוש התירו (פ"ה מ"ח) למכור לו בשביעית זרעים של ששית, אפילו בשעת הזרע, ואין חוששין שמא יזרע בשביעית. ואפילו אם יזרע בשביעית, אין כאן שום איסור על המוכר (שהרי מכר לו זרעים של ששית), והלוקח בלבד עובר, ומטעם לפני עור גרידא אתינן עלה, ובכל מקום שיש לתלות, אינו עובר.<br>אבל בשעה שהאיסור הוא על המוכר, אין סומכין על "תולין". וכן מפורש בבבלי (ע"ז ט"ו ב'): והרי שדה, דאדם מצוה על שביתת שדהו בשביעית, ותנן וכו' וב"ה מתירין מפני שיכול להובירה. ופירשו בתוספות:<sup class="footnote-marker">16</sup><i class="footnote">שם סד"ה מי. ואני מעתיק מלשון תוספ' ר' אלחנן שהוא מבורר יותר.</i> "והרי שדה וכו', דאע"ג דאם יהיה ברשות ישראל זה כשאחר חורש בה בשביעית הוה עליו איסורא דאורייתא, ולא החמירו חכמים משום גנאי זה שלא למכור ע"י תלייה". הרי לך שלא התירו אלא "למכור" שדה ניר בשביעית ע"י תלייה, מפני שאם אפילו יזרע את השדה, אין על המוכר שום איסור, שהרי כבר יצאה מרשותו, ובמכירת שדה עצמה אין שום איסור. אבל אם מוכר לו פירות שביעית לזרוע במוצאי שביעית, הרי המוכר הוא שעבר שהוציא פירות שביעית מידי אכילה.
<small>11-12.</small> <b>ואחד זרעים שאין נאכלין. </b>כלומר, אפילו זרעים שאינם מאכל אדם אסור למכור לחשוד, שהרי אף אוכלי בהמה אסור לאבד. והתוספתא דייקה בלשונה ונקטה "חשוד על השביעית", כלומר, חשוד במפורש. עיין להלן סוף מעשרות ובירושלמי שם ספ"ה ובמה"פ שם ד"ה אמר ר"י. וכל האיסור כאן הוא מחמת גרם איבוד פירות שביעית, ולא מחמת לפני עור, כמו שמוכח ממשנתנו, וכמו שכתבנו לעיל. ועיין מ"ש לעיל ספ"ג ולהלן בסמוך. 
<small>12.</small> <b>לא ימכר לו שדה בשביעית וכו'. </b>בבבלי ע"ז (ט"ו ב'): ותנן בש"א לא ימכור לו שדה ניר בשביעית<sup class="footnote-marker">17</sup><i class="footnote">שתי מלים הללו נשמטו בכת"י מינכן. וכן בס' המקח והממכר לרב האי (שי"ב סי"ב): לא ימכור אדם שדהו בשביעית. אבל בכת"י של ביה"מ כאן, ובראשונים כבהוצאות שלפנינו.</i> וכו'. וכן בפי' הרש"ס (פ' רע"א): תניא בתוספתא בש"א לא ימכור לו שדה ניר.<sup class="footnote-marker">18</sup><i class="footnote">כנראה שהוא תיקון הרב ע"פ הבבלי.</i> ופי' במאירי "שדה ניר, כלומר, אפילו שדה ניר שהיא מוכנת לזריעה, ב"ה מתירין". ואפשר ששדה ניר דווקא לאפוקי שדה זרועה מערב שביעית ולא הביאה שליש, או שדה אילן, מפני שהאיסור הוא עליו, עיין מ"ש לעיל בסמוך ולעיל ספ"ג. 
<small>12-13.</small> <b>ובית הלל מתירין. </b>בבבלי הנ"ל מוסיף: מפני שיכול להובירה. וכן מעתיק ברש"ס הנ"ל בשם התוספתא. ועיין ר"מ פ"ח מה' שמיטה ה"ו.<br>ודוקא כאן מתירים ב"ה, מפני שאין על המוכר איסור כלל אם החשוד זורע את שדהו, ובאיסור לפני עור כל היכא דאיכא למיתלי תלינן, כמבואר בבבלי שם. ועיין במשנתנו פ"ה מ"ח.

Halakhah 6

<small>13.</small> <b>מנהר דרומה של כזיב והלך. </b>וכ"ה בד, בכי"ע (של אכזיב ואילך) ובכפו"פ פי"א עמ' רע"ח. וכ"ה ("מנהר דרומה") גם להלן חלה פ"ב ה"ו בכי"ו ובד, ובכפו"פ הנ"ל, עיין מש"ש. והכונה היא, כנראה,<sup class="footnote-marker">19</sup><i class="footnote">עיין מ"ש הר"ש קליין בידיעות המכון למדעי היהדות ח"א, עמ' 72, הע' 2.</i> לנהר אל־מפשוח, כארבע מילין דרומה לכזיב.<sup class="footnote-marker">20</sup><i class="footnote">במהרי"ט ח"א סי' פ"ד: "ותניא בתוספתא איזהו א"י מנהר דרומה של כזיב, <b>ואולי</b> יהיה זה הנהר שאומרים העולם שהוא גבול א"י, ושמו שגור בפי הכל, ישראל וגוים, שקורין לו בערבי וואדי אלקאסומיאה, והשם מוכיח שהוא לשון חלוקת הארץ, ומרגלה בפומייהו דאינשי שמהנהר ולפנים א"י הוא, ואני לא עמדתי על המקום לבחון את הדבר". ובאמת וואדי אל-קסומיה הוא הגבול הטבעי של א"י, וצדקו יושבי צידון שחשבו את עצמם ליושבי חו"ל, שהרי וואדי זה הוא לדרום צידון, אבל הוא לצפונה של כזיב, בין צור לצידון. והתוספתא כאן לא כיוונה לו. ורבינו נזהר וכתב "ואולי", "ואני לא עמדתי וכו' ".</i> וברייתא זו מפרשת את משנתנו רפ"ו, ואומרת שא"י שכבשו עולי בבל גבולה הצפוני הוא מן הנהר לדרומה של כזיב,<sup class="footnote-marker">21</sup><i class="footnote">ועיין גם להלן שו' 23 ר"ה וריש מייא ומש"ש.</i> וכזיב עצמה כסוריא היא. ועיין לעיל דמאי פ"א שו' 9 ומש"ש. 
<small>13-14.</small> <b>סמוך לעמון ומואב ארץ מצרים שתי ארצות הן וכו'. </b>וכ"ה בד ובכי"ע. ובכפו"פ הנ"ל ממשיך את המלים "סמוך לעמון ומואב" להלכה שלפניה, ומעתיק: מנהר דרומה של כזיב סמוך לעמון ומואב. וזו היא פליטת הקולמוס של הרב, והנכון כמו שהעתקנו, וכן מוכח מן הירושלמי. אלא שאף לפנינו צ"ל: [ול]ארץ מצרים, כגי' הירושלמי להלן.<br>ובירושלמי (פ"ו ה"א, ל"ו רע"ד): הקונה בעמון ומואב מהו וכו'? אשכח תני סימן (בכי"ר: סומך) לעמון ומואב ולארץ מצרים שתי ארצות, אחת נאכלת וכו'. והשאלה היתה על עמון ומואב ומצרים שנהגו בהן מעשרות אף בשביעית (עיין ידים פ"ד מ"ג), ושלשתן סמוכות לא"י (עיין ידים הנ"ל), מה דינן לעניין שביעית, אם הן נאכלות ונעבדות או נאכלות (עיין הפירוש להלן) ואינן נעבדות. וכבר ראו הראשונים<sup class="footnote-marker">22</sup><i class="footnote">עיין בר"ש ידים פ"ד מ"ג, תוספ' חגיגה ג' ב', יבמות ט"ז א' ועוד.</i> שעבר הירדן וארץ עמון ומואב הן לאו היינו הך, ועבר הירדן היא כא"י לעניין שביעית (משנתנו פ"ט מ"ב, ולהלן פ"ז הי"א, עיין מש"ש). ולהלן הי"א מנו את הערים שבגבול א"י שכבשו עולי בבל, ורואים משם ברור שהוציאו עמון ומואב מתוך עבר הירדן. ברם קו הגבול לא היה שוה, ובדרום נמשך עד חשבון (עיין להלן פ"ז שו' 30), ולא עוד אלא כשרבה הישוב הכניסו לתוך א"י כמה ישובים שהיו נחשבים מקודם כחו"ל. כן, לדוגמא, הכניסו לגבולות א"י כמה עיירות בתחום נוה,<sup class="footnote-marker">23</sup><i class="footnote">שהוא בצפון עבר הירדן ממזרח לים כנרת, על קו האורך של עמון ומואב בדרום.</i> כמפורש להלן ה"ח.<br>והנה במשנת ידים הנ"ל מפורש שמעשרין בעמון ומואב בשביעית, ולפי פשוטה משמע שהיא נעבדת ונזרעת.<sup class="footnote-marker">24</sup><i class="footnote">כפירש"י בחגיגה ג' ב', יבמות ט"ז א' וחולין ז' א'. ועיין במהרי"ק פ"א מה' תרומות ה"ה.</i> אבל אפשר להדחק ולפרש שארץ עמון ומואב היא כמקומות שכבשו עולי מצרים, והיא אינה נעבדת, אבל נאכלת, כלומר, אין בה דין ספחים כלל,<sup class="footnote-marker">25</sup><i class="footnote">עיין בשו"ת הרמב"ם סי' קל"ו, עמ' 133, ומ"ש להלן פ"ז שו' 23–24. ועיין בפיה"מ להר"מ פ"ו מ"א ומ"ש במבוא לה' הירושלמי של הר"מ, עמ' ז'.</i> וכל מה שזרעו לפני שביעית מותר לאסוף בשביעית, ואינו הפקר (שהרי אחרת אין לצייר דין מעשרות). ופשט הירושלמי את השאלה שהתחלנו בה מן הברייתא שלנו. ופירושה שהמקומות הסמוכים לעמון ומואב,<sup class="footnote-marker">26</sup><i class="footnote">ואף בירושלמי הנ"ל צ"ל: סימך לעמון וכו', עיין מ"ש להלן שו' 62.</i> כלומר, העיירות שבין גבולות עבר הירדן ובין עמון ומואב,<sup class="footnote-marker">27</sup><i class="footnote">עיין להלן שקלים פ"ב ה"ג: הרי זו מעמון ומואב ומכרכין המוקפין לארץ ישראל.</i> וכן העיירות שבין גבולות א"י וגבולות מצרים, יש מהן שנאכלות ונעבדות, ומכאן שעמון ומואב עצמן בוודאי נאכלות ונעבדות.<sup class="footnote-marker">28</sup><i class="footnote">ועיין בהמשך הירושלמי שם מה שנשאו ונתנו בדין ארץ עמון ומואב עצמה. ועיין בס' ניר שם. ונעלם לפ"ש מעיני כל המפרשים והמציינים שהירושלמי הובא בלקוטות הרמב"ן שבועות ט"ז א', ובשמו (בכמה שינויים) בריטב"א מהדו"ק כת"י (לפי ס' יד יהודה לר' יהודה אשכנזי, שאלוניקי תקע"ו, כ"ה ע"א). ועל פיהם צריך לתקן בהוצאות שלנו: <b>א " ר ז ע י ר א</b> (וכן בכי"ר: זעירה) קשיתה קומי ר' יסא לית עמון ומואב דמשה וכו', עיי"ש שפירשו את כל הסוגייא. ולפי המסקנא יוצא שם שחשבון פטורה. ועיין להלן פ"ז שו' 30 ומה שהאריך בפי' הרש"ס כאן, צ"ד ע"ב ואילך.</i> ועיין מה שהאריך בכפו"פ פמ"ז סוף עמ' תר"ל ואילך, תשב"ץ ח"ג סי' קצ"ח וסי' ר', ומ"ש בברכי יוסף או"ח סי' תפ"ט.
<small>14-15.</small> <b>או נאכל ונעבד או לא נאכל ולא נעבד. </b>כ"ה בכל הנוסחאות, וקשה להגיה. ופירושה שלא הנהיגו דינים מיוחדים בעיירות הסמוכות, וכשאסרו את הסמוכות לא"י עשו אותן כא"י גמורה (עיין להלן ה"ח), והעיירות לצד עמון ומואב ומצרים הן כחו"ל גמורה. ובירושלמי הנ"ל: אחת נאכלת ונעבדת ואחת נאכלת ולא נעבדת. ולפי מסורת זו לא עשו את העיירות הסמוכות לא"י כא"י ממש ואסרו שם עבודה בשביעית, אלא שאין דין ספחים נוהג בהן.<sup class="footnote-marker">29</sup><i class="footnote">כפי' הר"מ בשו"ת שלו הנ"ל (הע' 25).</i> ולפי שתי הגירסאות אפשר לפשוט את השאלה שארץ עמון ומואב נאכלת ונעבדת, וכפשוטה של משנת ידים הנ"ל, וכפירש"י הנ"ל (בהע' 24). 

Halakhah 7

<small>15.</small> <b>הסמוכות לספר מושיבין עליהן שומר וכו'. </b>וכ"ה בד ובכפו"פ פ"י עמ' רי"ג. ובכי"ע: מוסיפין עליהן שומר. ובר"מ ספ"ד מה' שמיטה: עיירות ארץ ישראל הסמוכות לספר מושיבין עליהם נאמן, כדי שלא יפוצו וכו'. וברדב"ז שם: אע"ג דבשאר עיירות אין מושיבין שומרים לפי שהכל הוא הפקר,<sup class="footnote-marker">30</sup><i class="footnote">במכילתא דרשב"י (כ"ג י"א), עמ' 157: יכול יהא מושיב עליה שומרין עד שתגיע שנת הביעור ויתננה להן, ת"ל ונטשתה. כלומר, אסור להושיב שומר אפילו על מנת לחלק בשעת הביעור את הפירות לעניים.</i> מ"מ העיירות שהם בסוף גבול א"י מושיבין שומרים.<sup class="footnote-marker">31</sup><i class="footnote">ושוב כתב שם: ואיכא לספוקי אם באו עכו"ם בכלל ישראל לזכות בפירות שביעית אם מונעין אותן וכו'. ועיין מ"ש הרדב"ז שם פ"ה הי"ג. ועיין ירושלמי פאה פ"ו ה"א, י"ט ע"ב, ומ"ש להלן פ"ה שו' 46.</i> 

Halakhah 8

<small>16-17.</small> <b>עיירות המותרות בתחום ניוי ונאסרו וכו'. </b>וכן בכי"ע: בתחום נואי. וכן בד: בתחום גיתו, וצ"ל: ניבו. וכן בכפו"פ (פמ"ז עמ' תרל"ו): בתחום נוי ונאסרו. ואין להגיה. וכן יוצא ברור מן הירושלמי (דמאי פ"ב ה"א, כ"ב ע"ד): א"ר מנא<sup class="footnote-marker">32</sup><i class="footnote">וכ"ה גם בכי"ר. וביריעות החברה לחקירת א"י ש"ו, עמ' 29, נעתק משם שלא בדיוק.</i> הדא דאת אמר בראשונה אבל עכשיו יש [עיירות אחרות שהחזיקו בהם ישראל שהם אסורות. אילו עיירות אסורות בתחום]<sup class="footnote-marker">33</sup><i class="footnote">כ"ה בכי"ר ובנוסח הרש"ס, ולפנינו נשמט בט"ס.</i> סוסיתה<sup class="footnote-marker">34</sup><i class="footnote">ובי סוסייתא. וכנראה שצ"ל: נבי וסוסייתא וכו', כלומר, הירושלמי רומז לברייתא שלנו, שהוא מביאה להלן שם, ומעתיק מקודם ה"י (שו' 20) שלהלן, עיין מש"ש.</i> וכו', אלו עיירות <b>שהיו</b><sup class="footnote-marker">35</sup><i class="footnote">כ"ה בכי"ד, ולפנינו בטעות: שהן.</i> מותרות בתחום נבי<sup class="footnote-marker">36</sup><i class="footnote">כ"ה בכי"ל ובנוסה הרש"ס. ובכי"ר: נביא (אלא שהמלה בתחום חסרה שם בטעות), והיא נואי שלפנינו. ובירושלמי בדפוסים בטעות: נכי. ואסרו אותן אח"כ מפני שנתיישבו בהן ישראל וקנו שם את השדות, עיין מ"ש לעיל, עמ' 313 שו' 35 ד"ה ברם. ועיין מ"ש להלן שו' 20, ומ"ש להלן כלאים פ"ב שו' 63 ד"ה כגון.</i> ונאסרו (כ"ה בכי"ר), צור וצייר וכו'. והעיר נואי, נוה, נינוה, היא בבשן, עיין בגיאוגרפיה היסטורית של א"י של מיכאל אבי־יונה עמ' 153 ואילך. 
<small>17.</small> <b>כגון ציר וצייר. </b>וכ"ה בד ובכי"ע. ובירושלמי הנ"ל: צור וצייר, ובכי"ר שם: צורן צייר (וצ"ל: צור וצייר). והיום צריא, לצפון מזרח נוה, וצייר היא אולי טרייא לדרומה של צור הנ"ל. (הר"ש קליין בספרו עבר הירדן היהודי עמ' 42. ועיין אבי־יונה הנ"ל). 
<b>וגשמי וזיזיון. </b>וכ"ה בירושלמי כי"ר. ובד: ונשמי וכו'. ובכי"ע: וגושמי וזיזין. ובירושלמי שלפנינו: וגשמיי וזיויין. והיום ג'סים לצפון נוה, וזיזון לדרום מערב נוה. (קליין ואבי־יונה הנ"ל). 
<b>ויגרי טב. </b>וכ"ה בד ובכי"ע. ובירושלמי: ויגדי חטם, כלומר, גלי חטם, והיום עתמן למזרח זיזון (קליין הנ"ל). ועיין ת"י במדבר ל"ד, ט' (והכוונה שם כנראה למקום אחר). 
<b>ודנב חורבתא. </b>וכן בכי"ע: דנב (אצל צוק' בטעות: רנב) וכו'. ובד: ודגב חורבתא. ובירושלמי: ודבב חרבתיה. ובכי"ר שם: ונדב חרבותה. והנכון כלפנינו וכי"ע, והכוונה למקום אלדנבה ממזרח לנוה (קליין הנ"ל). 
<small>17-18.</small> <b>וכרכא דבית חרב. </b>בד: וברכה וכו'. ובכי"ע: וכורכא וכו'. ובירושלמי: וכרכה דבר הזרג. ובכי"ר שם: דבר הורג. והר"ש קליין (הנ"ל) מעיר: המבצר הזה לא נודע היום, אבל שמו "חזרג" מראה שהוא יסוד ערבי־נבתי. ועיין בידיעות המכון לחקה"ש העברית ח"ה עמ' קס"ט הע' 2. 

Halakhah 9

<small>18.</small> <b>עיירות האסורות בתחום וכו'. </b>וכ"ה בירושלמי (דמאי פ"ב ה"א, כ"ב רע"ד), ומשמע שם שהעיירות הללו לא היו מותרות מעולם. ועיין כפו"פ פמ"ז עמ' תרל"ו. 
<b>ציר אשנץ וכו'. </b>בד: צורא שנץ וכו', וצ"ל: צור אשנץ. ובכי"ע: צור שנץ וכו'. ובירושלמי הנ"ל: בתחום צור שצת וכו'. ובכי"ר שם: שבתחום עכו שיצת וכו'. והעיירות הללו הן בסביבת סולמה של צור, בין צור ובין עכו. ואם גירסת כי"ר נכונה, נראה שבזמן האמוראים היו העיירות הללו שייכות לתחום עכו. 
<b>ובצת ופומא ציבא. </b>וכ"ה בכי"ע. ובד: וכצת וכו'. ובירושלמי: ובצת ופי מצובה. והכוונה, כנראה, לכפר אל־בצה (דרומה מסולמה של צור) ולחורבת מעצובה (דרומית מזרחית מאל־בצה).<sup class="footnote-marker">37</sup><i class="footnote">עיין מ"ש ר"ש קליין, ארץ הגליל, עמ' 159.</i> ועיין אבי־יונה הנ"ל עמ' 149. [ועיין בידיעות החברה לחקירת א״י שי״ד 43.]
<small>19.</small> <b>וחניתא עיליתא וחניתא ארעיתא. </b>וכן בירושלמי: וחנותה עלייתה וכו'. והכוונה לחורבת חנותא, מזרחית צפונית מחורבת מעצובה הנ"ל. ומן המקורות כאן משמע שחניתא היתה מקצתה על הגבעה ומקצתה למטה. והיום יש בסביבה ההיא ישוב יהודי בשם זה. 
<b>ריש מיא ובית בדיא. </b>בד: דאשמיא ובית מזיל כריא. ובכי"ע: דשמיא ובית כריא. ובירושלמי: ובית בדיא וראש מיא. וכן בכי"ר שם: ובית בדיה וראש מייה. ומכיוון שכל העיירות כאן הן בסביבות סולמא דצור, הרי מסתבר שאף ריש מיא ובית בדיא הן בסביבה זו. ואשר לגירסא "בית כריא" הוא כנראה כינוי לגנאי לבית בדיא, עיין בבלי ע"ז מ"ו א' ובמקבילות. 
<b>ועומק ומזון. </b>בד: ועמק מזיל. בכי"ע: ועמק ומזיין. ובירושלמי: ואמון ומזי. ומסתבר שגם לפנינו צ"ל: ועמן ומזיין. והנה מזי היא בוודאי חורבת מזי על יד סולמא דצור, כפי ששערו לנכון החכמים האחרונים. ואשר לאמון (עמן), הוא אולי חורבת חמון בנחלת אשר (יהושע י"ט, כ"ח), ע"י עין חמול צפונה למזי. והגליליים הביעו חמון-אמון, עמון. 

Halakhah 10

<small>20.</small> <b>שחייבות במעשרות בתחום סוסיתא וכו'. </b>וכ"ה בכפו"פ פ"ה עמ' נ"ד (ד"ר ט"ז ע"ב). ובד: בתחום ציציתה. ובכי"ע: בתחום ציצית. והיא היא, והכוונה לעיר היוונית היפפוס (בעברית: סוסיתא) שבדרום מזרח לים כנרת, מול טבריא שבחוף המערבי. ובכפו"פ שם הקשה מתוספתא אהלות (פי"ח ה"ד) שמפורש שם: עיירות המובלעות בארץ ישראל כגון סוסיתא וחברותיה וכו', אף על פי פטורות מן המעשר ומן השביעית וכו'.<sup class="footnote-marker">38</sup><i class="footnote">ועיין בתס"ר שם ח"ג, עמ' 154. וכן בירושלמי כאן (פ"ו ה"א, ל"ו ע"ג) מפורש שסוסיתא פטורה מן המעשרות. ותירץ בכפו"פ שסוסיתא לחוד ותחום סוסיתא לחוד. ועיין בשו"ת מהרי"ט ח"א סי' מ"ז. ופשיטא שסוסיתא לחוד וכפר סיסאי (שהוא בצפון א"י) לחוד.</i> ברם מן הירושלמי (דמאי פ"ב ה"א, כ"ב ע"ד) שהעתקנו לעיל (שו' 16–17) מוכח שהעיירות הללו היו פטורות בראשונה (כתוספתא אהלות), ונאסרו אח"כ (כלעיל). וכאן מפורש שמדברים בחיוב מעשרות, ובירושלמי הנ"ל: אלו עיירות <b>אסורות</b> בתחום סוסיתה וכו'. וכנראה שמתחילה הטילו עליחן חיוב מעשרות (כעמון ומואב ומצרים) ואח"כ אסרו אותן גם בשביעית, ועשאון כא"י, עיין מ"ש לעיל הע' 36. 
<b>ועינישת ועין תרעא. </b>בכי"ע: ועיני שת וכו'. ובכפו"פ הנ"ל: עושית (וחסר שם "עין תרעא"). ובירושלמי הנ"ל: עיינוש ועין תרע. ועכשיו נמצא בצפון סוסיתא מקום בשם: אל עוניש. (קליין עבר הירדן היהודי עמ' 37. ועיין אבי־יונה הנ"ל עמ' 158). 
<small>21.</small> <b>ורומברך. </b>וכ"ה בד. ובכי"ע: ורומכוך (ובכפו"פ הנ"ל ליתא). ובירושלמי ורם ברין. ובכי"ר שם: והם (צ"ל: ורום) בריך. כנראה שהכוונה למקום בריקא לדרום סוסיתא. (קליין שם). 
<b>עין יעריט וכפר יערים. </b>בד ובכפו"פ הנ"ל: עין יערים וכו'. ובירושלמי: ועיון ויעדוט וכפר וחרוב. ובכי"ר: ועיין ויעריט וכפר יחריב. ועיין אבי־יונה הנ"ל עמ' 158. 
<b>רגב צפיא. </b>בד: דכב חצפיא. בכי"ע: דנב צפיה. בכפו"פ: דנב הצפיח. ובירושלמי: ונוב וחספיה. והיום נמצא מקום "נב" למזרח עוניש הנ"ל, וחספין לצפון נב (קליין ואבי־יונה הנ"ל). 
<b>וכפר צמח וכו'. </b>וכ"ה בד, בכי"ע ובירושלמי הנ"ל. ובכפו"פ: וכפר צמר. ובפי"א עמ' ר"ע (ד"ר, ס"ג ע"א): וכן כפר כמר הנזכר בתוס' בתחום סוסיתא זכרנוהו פ"ה. והעיקר כלפנינו, והוא כפר צמח (סמך) בדרום ים כנרת. (קליין הנ"ל). 

Halakhah 11

<small>22.</small> <b>תחום ארץ ישראל וכו'. </b>בספרי עקב פי' נ"א, הוצ' הר"א פינקלשטין עמ' 117: תחומי ארץ ישראל עד מקום שהחזיקו עולי בבל וכו'. ובירושלמי (פ"ו ה"א, ל"ו ע"ג): תחומי ארץ ישראל כל שהחזיקו עולי בבל וכו'.<sup class="footnote-marker">39</sup><i class="footnote">וכל שמות המקומות נחקרו ע"י רא"מ לונץ בירושלים שהוציא לאור חי"א-י"ב (תרע"ז), עמ' 290 ואילך, ור"ש קליין בשנתון של צינצינטי ש"ה (1928), עמ' 197 ואילך, ונוסח התוספתא בעמ' 214 ואילך. ועל פיהם אני קובע כאן את המקומות.</i> 
<small>22-23.</small> <b>פרשת אשקלון וחומת מגדל שר ושינה ודור. </b>בד: וחומר מגדל שרשינה ידור. ובכי"ע: חומת מגדל שרשן דקיסרי ושורא דרור. ובכפו"פ פי"א עמ' רע"ח (ד"ר, ס"ה ע"א): עוד שם (כלומ' בתוספתא), תחומי ארץ ישראל פרשת אשקלון ושורא דעכו (עיין להלן). ובספרי הנ"ל: פרשת אשקלון חומות מגדל שרשן דור וכו'. ובירושלמי הנ"ל: פרשת חומת מגדל שיד ושינ' דרור. ובכי"ר שם: פרשת דשקלין<sup class="footnote-marker">40</sup><i class="footnote">צ"ל: דאשקלון. וכן מפורש להלן שם, ל"ו רע"ד: אני לא שמעתיה מר' חייה הגדול אלא מפרשת אשקלון ולחוץ.</i> חומות מגדל כר ושינה דרור. ובריבמ"ץ (פ"ו מ"א): פרשת חומת מגדל שיר. ויש שונין מגדל שד.<br>וכל המקומות הללו ידועים לנו, ופרשת אשקלון היא הדרך הצדדית הפורשת מדרך המלך ההולכת מאשקלון לצדון, ומגדל שרשן הוא מגדל סטרטון של קיסרי,<sup class="footnote-marker">41</sup><i class="footnote">עיין בבלי מגילה ו' א', בדק"ס שם, עמ' 17, הע' ב', מגילת תענית הוצ' ליכטנשטיין, עמ' 63 ועמ' 71 ובמבוא שם, עמ' 25.</i> ודור היא דאר, על חוף הים, לצפונה של קיסרין.
<small>23.</small> <b>ושורה דקיסרה שורה דעכו. </b>וכ"ה בד (דקיסרא). ובכי"ע, בספרי ובירושלמי חסרות המלים "ושורה דקיסרה". ואין ספק שגם לפנינו צריך למוחקן, והוא גליון שבא לפרש מגדל שר, עיין לעיל גירסת כי"ע. ובספרי בעברית: וחומות עכו. 
<b>וריש מייא דגעתין וגעתין גרמא וכברתא. </b>וכ"ה בד (אלא ששם בטעות: וזעתון גרמא). ובכי"ע: כבריתא<sup class="footnote-marker">42</sup><i class="footnote">היו"ד של כבריתא נמחק בכת"י ע"י קו למעלה.</i> ריש מעון רגעתן ורגעתן גרמא. ובספרי: וראש מגיאתו וגיאתו עצמו כברתא. ובירושלמי: וקציריא דגלילא (עיין להלן) וכברתה וכו' וראש מי געתון וגעתון עצמה.<sup class="footnote-marker">43</sup><i class="footnote">שני המקומות הללו באים בירושלמי אחרי "וממציא דאבהתא", מקום שנקרא להלן בתוספתא: ומציא דגתא. עיין להלן הע' 54.</i> וגעתון היא כרבת געטון שעל נהר מפשוח, כעשרה קילומיטר לדרום מזרח כזיב, וראש מי געתון הוא ראש הנהר, עיין לעיל שו' 13 ומש"ש. (הורוביץ, א"י ושכנותיה, ערך געתון, עמ' 219). וכברתא היא כרבת אל־כברי, כחמשה קילומיטר לדרום מזרח כזיב. (הורוביץ הנ"ל ערך גברה, עמ' 185). 
<small>24.</small> <b>וכזניתא וקצטריא דגלילא. </b>וכן בד: וכזניתא וקצטרי' דגלילה. ובכי"ע: אגר זניתא (כלומר, גל זניתא, חורבת זניתא) וקצטרא דגליל. ובספרי: ובית זניתא קצרא דגלילא. ובירושלמי: וקציריא<sup class="footnote-marker">44</sup><i class="footnote">בכי"ר: וקצרייא. בריבמ"ץ: וקצריא. בנוסח הרש"ס: וקצרא.</i> דגלילא. וכברתה ובית זניתה. וגם לפנינו צ"ל: ובזניתא, בי זניתא, בית זניתא. והכוונה לכרבת זויניתא, כקילומיטר לצפון מזרח כברתא הנ"ל. (הורוביץ שם ערך בית זניתא, עמ' 133). וקצטרא דגלילא הוא מגדל כרבת גליל, כשלשה עשר קילומיטר לצפון מזרח כזיב. (הורוביץ שם ערך גליל עמ' 212). 
<b>וקובעיא דראתון ומילתא דכור וכוריי רבתא. </b>בד: וקובעאיא דראתין ומלתא דכו' וטריי רבתא. ובכי"ע: וקביא רעיתא וכו' מומתא דבור (והשאר ליתא). ובספרי: קבייא דעייתא, מצייא דעבתא (עיין להלן) כמותא דביריין. ובירושלמי: וקובעיא ומילתא דביר<sup class="footnote-marker">45</sup><i class="footnote">בכי"ר: דבור. בריבמ"ץ: דכור. בנוסח הרש"ס: <b>ומילחא</b> דכור.</i> ובוריי (בכי"ר: וכוריי) רבתא.<br>והנה נוסח כי"ע המקויים ע"י גירסת הספרי: קבייא דעייתא, הוא בלי ספק נכון, ואף בכי"ו צ"ל: קובעייא דיעייתון. וכבר קבעו לונץ וקליין (עיין הע' 39) שהכוונה לכפר עיתא, רחוק כשלשים קילומיטר מצפון מזרח גליל הנ"ל. אלא ששניהם לא עמדו על פירוש המלה "קבייא". והנה מסביב הכפר נמצאים כמה מקוואות מים.<sup class="footnote-marker">46</sup><i class="footnote">עיין מ"ש M. V. Guérin בספרו Description de la Palestine etc., ח"ג כרך ב', עמ' 119.</i> ואין ספק שהכוונה למקוואות הללו. ובסורית קבא היא מקוה מים, והיא מלה שמית עתיקה, עיין ברוקלמן מלון ללשון סורית (עמ' 640) ערך קבא, קביא וקביתא.<sup class="footnote-marker">47</sup><i class="footnote">וקובעייא הוא כתיב אחר של קבייא. וכן בירושלמי חלה (פ"ב ה"ו, נ"ח רע"ד): קבייא (כלומר, קבים), אבל בכי"ר שם: קובעייה.</i> וקבייא דעייתא, פירושו המקוואות של עייתא.<br>ומילתא דכור, הוא הקיר של כור,<sup class="footnote-marker">48</sup><i class="footnote">כמו שפירש לנכון ר' יהוסף שווארץ בתבואות הארץ ח"א (למברג 1865), עמ' י"ט. והתרגום מתרגם כן סוללה שבמקרא. ובעברית מלוא, בניין מבוצר.</i> והכוונה לכרבת אל־כורא הרחוקה כשמונה קילומיטר למזרח צפון עייתא.<sup class="footnote-marker">49</sup><i class="footnote">ובספרי הנ"ל צ"ל: במותה (כגי' הילקוט) דכריין (כגי' כי"א שם). ובכי"ע צ"ל: בומתה רכור.</i> וכוריי<sup class="footnote-marker">50</sup><i class="footnote">כגי' כי"ו וירושלמי כי"ר. וכן בד כאן צ"ל: וכוריי (במקום: וטריי).</i> רבתא, פירושו כוריי הגדולה, והיא כרבת אל־כורייה הרחוקה כמהלך שתי שעות וחצי מצפון מזרח כרבת אל־כורה הנ"ל.
<small>25.</small> <b>ותפניא וסנפתא וסחרתא דיתר. </b>וכ"ה בד (וסנפתה). ובכי"ע: תפלית סניפתא וסחרתא דיתיר. ובספרי: פחורתא דיתר וכו' ספנתא (ותפניא לא נזכרה שם) וכו'. ובשנו"ס שם: סחורתא, סהירתא, נחורתא, נהורתא וכו'. ובירושלמי: תפניס וסנפתה (בכי"ר וריבמ"ץ: וספנתה, כגי' הספרי) ומחרתא דייתיר.<br>והמקומות תפניא וסנפתא לא נתבררו אצלי. ויתיר הוא, כנראה, כפר יטיר, מצפון אל־כורייה הנ"ל (לונץ וקליין הנ"ל הע' 39). ובמקום סחרתא, נראה שצ"ל: מחרתא (כגי' הירושלמי), והיא מחרתא, היא מערתא, והיא נחורתא היא נהורתא (כג' הדפוסים והילקוט בספרי), ופירושו מערה,<sup class="footnote-marker">51</sup><i class="footnote">עיין דק"ס ברכות, עמ' 291, הע' ח'. ולפנינו בברכות (נ"ד רע"ב): נקירתא. ומ"ש ר"ש קליין שם, עמ' 203, שפחורתא פירושה מערה, אין הדבר כן, עיין מ"ש בהירושלמי כפשוטו, עמ' 290.</i> כלומר, מערת יתיר.<sup class="footnote-marker">52</sup><i class="footnote">ועיין ציון כע"ז בירושלמי דמאי פ"ב ה"א, כ"ב ע"ג: עד מערת טלימון.</i>
<b>וממציא דגתא ומספד ומחרשת. </b>ובד: וממציא דגתא ומדפ' וטחרש'. ובכי"ע: מומתא דבור<sup class="footnote-marker">53</sup><i class="footnote">עיין לעיל הע' 49.</i> וממציא דעכתא מי שפר עילי רבתא ומחרשת. ובספרי: נחלה דאבצל בית ער (עיין להלן) מרעשתא וכו' מיסף. ולעיל שם נשנה: מצייא דעבתא. ובירושלמי: וממציא דאבהתא (וראש מי געתון וגעתון עצמה)<sup class="footnote-marker">54</sup><i class="footnote">עיין לעיל הע' 43.</i> מי ספר ומרחשת (בכי"ר: מספר ומראשית). והמקומות הללו לא נתבררו אצל החכמים הנ"ל (לעיל הע' 39). 
<small>25-26.</small> <b>וגחלא דיפצאל ועולשתא ואולם רבתא ומגדל הרוב. </b>בד: ונחלא דיפצאל ועולשת' ואולם רבתא ומגד חרוב. ובכי"ע נזכר רק: מגדל חרוב. ואפשר ש"עילי רבתא" שנזכר שם לעיל לפני "מחרשת" הוא שיבוש במקום "אולם רבתא". ובספרי: נחלה דאבצל בית ער מרעשתא (במקום מרחשת, מחרשת שלעיל, עיין מ"ש לעיל) לולא רבתא. ובירושלמי: ומגדל הרוב ואולם רבתא. ולא נקבעו המקומות לא של נחל אבצל ולא של מגדל חרוב. ואשר לעולשתא ולאולם רבתא יש שקובעים עולשתה במקום חלוסיה, ואולם במקום כפר עלמון ושתיהן על נהר אל־קוסמייה.<sup class="footnote-marker">55</sup><i class="footnote">עיין בס' א"י ושכנותיה של הורוביץ ערך אולם רבתא, עמ' 24, הע 1. ומ"ש לעיל הע' 20.</i> 
<small>26.</small> <b>ונקבתא דעיון וכזישא. </b>בד: ומישא. ובכי"ע: ונקיפתא דעיון. ובספרי נקיבתא דעיון. ובירושלמי: ונוקבתא דעיון. ונקבתא דעיון היא נקבת<sup class="footnote-marker">56</sup><i class="footnote">נחל, עיין בהערת לונץ הנ"ל (הע' 39), עמ' 297, הע' ט"ז.</i> העיר עיון (מ"א ט"ו, כ'), והיום מרג' עיון. ומקום "כזישא" "מישא" שנזכרה רק בכי"ו ובד, אבל לא בכי"ע ובמקבילות, לא נתברר. 
<small>27.</small> <b>ותיקרת וכרכא דבר סינגורא. </b>בד: ותיקרא כרבא סינגורא. ובכי"ע: תיקרת וכפרא דבר סנגרא. ובספרי: כרכא דבר סנגרא. ובירושלמי: ותוקרת כרכה (בכי"ר ובריבמ"ץ: ברכה) רבא ובר סנגדא. ובכי"ר שם: דבר סנגרה. ובנוסח הרש"ס: וחקרת וכרכא רבא ובר סנגדא. ובתרגום יונתן (במדבר ל"ד, ח', הוצ' גינזבורגר עמ' 296): ויהון מפקנוי דתחומא מן תרין ציטרוי מכונין לכרכוי דבר זעמה ולכרכוי דבר סניגורא, וכנראה שאף לפנינו צ"ל: וחוקרת<sup class="footnote-marker">57</sup><i class="footnote">וי"ו במקום פתח, כמו חקרת, כגי' הרש"ס בירושלמי.</i> כרכא דבר וכו'. כלומר, מצודת הכרך של וכו'. והמקום לא נתברר אצל החכמים, אבל ברור שאנו מתקרבים כבר לצפון מערב א"י. 
<b>ותרנגלא עילייא דקיסרין. </b>וכ"ה בד (עיילייא). ובכי"ע: ותרנגלא עילאה דלעילא מן קיסרין. ובספרי: תרנגלא עילאה דקיסרי. ובירושלמי: ותרנגולא עילאה דלמעלה מן קיסרין. ובת"י הנ"ל: ודיוקינוס ותרנגולא עד קיסרין, וצ"ל: ודיוקינוס דתרנגולא ע[ל'] (=עלאה) דקיסרין. ובתרגום ירושלמי שם: [ד]יוקינוס תורנגלא דקיסריון. ופירושו דמות התרנגול שלמעלה מקיסריון, והיא קיסריון של פיליפוס, על יד זכרות הירדן, בפמייס (עיין בבלי בכורות נ"ה א'). ובירושלמי (דמאי פ"ב ה"א, כ"ב רע"ד): המינין האסורין בפנייס וכו', הדא דתימר מתרנגול קיסריון ולמעלן, אבל מתרנגול קיסריון ולמטן כארץ ישראל היא. ואף אצל קיסריון לא היה קו הגבול ישר, שהרי למערב קיסריון היתה הארץ טמאה משום ארץ העמים. עיין מ"ש בתס"ר ח"ג עמ' 157 ואילך, ומכאן ואילך אנו עוברים לעבר הירדן. 
<b>וקנת ורקם דדוגרא. </b>בד: וקנת ורכה. ובכי"ע: בית סוכת סכל ורקם דחגרא, וגם בכי"ו צ"ל: דחגרא. ובספרי: בית סוכות וינקת (בד: קנת, ובכי"ר שם: ויקנת) ורקם דחגרא. ובירושלמי: וטרכונא דמתחם לבוצרה (עיין להלן) וכו', ובית סכל וקנת ורפיח דחגרא. ובריבמ"ץ: ובית דיגלי סכלי וקנת ורפח (וכ"ה גם בירוש' כי"ר) דחגרא. ובת"י (במדבר ל"ד, ט'): ויפוק תחומא לקרן זכותא ולגבתא דחטמנא ויהון מפקנוי לביריא דבית סכל ולמציעות דרתא רבתא דממצעא בין טירת עינוותא לבין דרמשק. דין יהוי לכון תחום ציפונא. והגירסא שבכי"ע: בית סוכת סכל, היא הרכבה של שתי נוסחאות: בית סוכות (גי' הספרי) ובית סכל (גירסת הירושלמי).<br>וכנראה שגם בכי"ו וד צ"ל: ובית סוכות וקנת (כבספרי וכבירושלמי. ובכי"ע נשמט המקום קנת). ובית סוכות היא למזרח ים כנרת, ויש שקובעים אותה ע"י כפר א־סקיא, כעשרים וארבע קילומיטר לדרום מערב דמשק. וקנת היא אל־קנות בצפון מערב הרי חורן. ורקם דחגרא הוא בסביבה ההיא.<sup class="footnote-marker">58</sup><i class="footnote">עיין גיטין פ"א מ"א ובראשונים שם. ועיין מ"ש ישעיה פרס בתרביץ ש"ג, עמ' 334, ומ"ש בנימין מייזלר שם ש"כ, עמ' 316 ואילך. ועל קנת עיין בגיאוגרפיה היסטורית וכו' של אבי-יונה, עמ' 156 הע' 13.</i>
<small>28.</small> <b>וטרכונא דמתחם לבצרה. </b>בד: וטרכתא<sup class="footnote-marker">59</sup><i class="footnote">והיא כגי' כי"ו, אלא שנתחברו "כו" של טרכונא לתי"ו.</i> דמתח' לבצר'. ובכי"ע: טרכונא דבתחום בצרה. ובספרי: וטרכונא דזימרא (בד"ו דנימרא) דביתחום ביצרא. ובירושלמי: וטרבונא דמתחם לבוצרה.<sup class="footnote-marker">60</sup><i class="footnote">שני המקומות הללו באים בירושלמי אחרי: תרנגולא עילאה דלמעלה מן קיסרין.</i> והכוונה לחלק הטרכוניטיס שבתחום בצרה, והוא לדרומה של קנת. 
<small>28-29.</small> <b>ויגר שהדותא ונמרין ומלח דזרואי ויבקא וחשבון ונחלא דזרד. </b>בד: ויגר שהדותא ונמריס ומלח דחראי ויבקא וחשבון ונהלא. ובכי"ע: חשבון ויוקפא נחלה דזרד ויגוד סיכותא נמרין מלי חזרואי. ובספרי: סקא (בכי"ר וכי"א: יובקא) וחשבון ונחלה דורד (בכי"ר: תחלת זרד. ובכי"א: נחלת זרד) סכותא נימרין מליח זירזא. ובירושלמי: ומלח דזרבאיי (ובכי"ר: דבראיי. "ומלח" חסר שם) ונמרין<sup class="footnote-marker">61</sup><i class="footnote">ואח"כ מונה שם: ובית סכל וקנת (עיין לעיל) ודרך הגדולה ההולכת למדבר.</i> חשבון ויבקא ונחלא דזרך (בכי"ר, בריבמ"ץ ובנוסח הרש"ס: דזרד) ויגר שהדותא. והנה קביעת המקומות כאן תלוי בסדר שבתוספתא כי"ו וד מצד אחד וכי"ע והספרי מצד שני. ואפשר ג"כ שהתנא הוסיף כאן מקומות שנאסרו אח"כ (עיין לעיל שו' 16–17 ומש"ש). ומסתבר שגירסת כי"ע ויגוד סיכותא (המקויימת אף ע"י הספרי) היא יותר נכונה, והסופרים כתבו באשגרה מן הכתוב "יגר שהדותא". ואם סדר הספרי הוא נכון הרי מונה התנא מצפון לדרום, והוא נחל יבוק, חשבון ונחל זרד.<sup class="footnote-marker">62</sup><i class="footnote">עיין קביעות מקומו אצל הורוביץ, א"י ושכנותיה, ערך זרד, עמ' 247, הע' 4.</i> ושאר המקומות לא נתבררו לי.<sup class="footnote-marker">63</sup><i class="footnote">ועיין מ"ש פרס הנ"ל (בהע' 58), עמ' 335.</i> 
<small>29.</small> <b>ורפיח וחוגרה. </b>בד: ורפח וחונרה. ובכי"ע ובספרי חסר. ובירושלמי: ורפיח דחגרא. ועיין מ"ש לעיל סוף שו' 27. 
<b>ועמון ומואב. </b>וכ"ה בד. אבל ליתא בכי"ע ובספרי ובירושלמי. וכן נכון, שהרי עמון ומואב אינן מא"י (עיין מ"ש לעיל שו' 14). ואעפ"י שנמנו כאן חשבון ונחל זרד, הרי למזרח חשבון, ולמזרח נחל זרד הוא חו"ל. ונקוט הדין כללא בידך שהתנא קבע ישובים שהחזיקו בהם ישראל, ולפעמים המקומות הסמוכים יותר לא"י הם חו"ל, כפי שראינו לעיל (שו' 27 ד"ה ותרנגלא) אצל קסריון. וכן עכו היא חציה בחו"ל,<sup class="footnote-marker">64</sup><i class="footnote">עיין ירוש' כאן פ"ו ה"א, ל"ו ע"ג ומקבילות.</i> והתוספתא מנתה בתחומי א"י מקומות לצפון עכו. ועיין להלן אהילות פי"ח הי"ד ומ"ש בתס"ר ח"ג עמ' 158 ואילך, ולפיכך אין להסיק בוודאות שכל הנקודות למערב גבול המזרחי, ולדרום גבול הצפוני הן א"י. 
<b>ורקם גיאה. </b>וכ"ה בכי"ע ובספרי. ובד: ורקם נאה. ובירושלמי: ורקם דגועה. ובת"י (במדבר ל"ד, י"ב): ויהוון מפקנוי לימא דמלחא ריקם גיעא מן דרומא, טוורוס אומנוס מן ציפונא, ימא רבא מן מערבא, ימא דמילחא מן מדינחא. ועיין גם בתרגום אונקלוס שם. 
<small>29-30.</small> <b>וגינייה דאשקלון. </b>בד: וניגנייה דאשקלון. ובכי"ע: וגיניא דאשקלון. ובספרי: וגינייא (בד: וגיבנייא, ובילקוט: וגינניא) דאשקלון. ובירושלמי: וגניא דאשקלון. ובזה מסתיימת הרשימה בירושלמי. ושואל הירושלמי: אשקלון עצמה וכו'? מן מה דתני גנייה דאשקלון, הדא אמרה אשקלון כלחוץ. ומכאן שהגבולות הן כא"י. ולא נחלקו להלן (מע"ש פ"ב סהט"ו, עיין מש"ש) אלא בגבולות שבכתובים, אבל הגבולות שקבע כאן התנא הן כא"י. 
<small>30.</small> <b>ודרך הגדולה ההולכת למדבר. </b>וכ"ה בד ובספרי הנ"ל. אבל בכי"ע ליתא. ובירושלמי מונה גבול זה בין רפיח (וצ"ל שם: רקם) דחגרא ובין חשבון. ולפ"ז הכוונה לדרך הגדולה שהולכת מדמשק למכה. ומכיוון ששם זה נודד ממקום למקום, הרי זה משמש סימן להוספה. וכנראה שנוסף בתוספתא כי"ו וד ובספרי ע"פ הירושלמי, והוסיפוה בסוף המקור, כדרך הסופרים. ועיקר הסדר הוא כבירושלמי. 

Halakhah 12

<small>30-31.</small> <b>מודה ר' עקיבא שאין זורעין וכו'. </b>במשנתנו (פ"ו מ"ב): עושין בתלוש בסוריא אבל לא במחובר, דשים וכו' אבל לא קוצרין ולא בוצרין ולא מוסקים. כלל אמר ר' עקיבא כל שכיוצא בו מותר בא"י עושין אותו בסוריא. ומשמע מסוגיית הירושלמי שמדברים כאן בישראל שיוצא לסוריא לעבוד אצל גוי, ומן הדין סוריא נאכלת ונעבדת,<sup class="footnote-marker">65</sup><i class="footnote">כפי שמוכח מן הגבולות שנשנו לעיל. ועיין להלן פ"ז שו' 23–24 ומש"ש.</i> אלא שגזרו עליה כדי שלא ילכו וישתקעו שם.<sup class="footnote-marker">66</sup><i class="footnote">ירוש' כאן פ"ו רה"ב, ל"ו ע"ד. ועיין ר"ש חלה פ"ד רמ"ז ומ"ש להלן חלה פ"ב שו' 20–21.</i> ופירש ר' יהוסף אשכנזי (לפי מלא"ש כאן) שר"ע חולק על הת"ק ומתיר קצירה בצירה ומסיקה, ולא אסר אלא דברים שאסורים לגמרי בא"י ואפילו במופקר, אבל קצירה בצירה ומסיקה הרי מותרת במופקר אף בא"י,<sup class="footnote-marker">67</sup><i class="footnote">אלא שבא"י צריך לשנות מדרך המלאכה בשאר שני שבוע (עיין תוספ' ר"ה ט' א' ור"מ פ"ד מה' שמיטה ה"א; תו"כ בהר פ"א ה"ג, ק"ו ע"א). ופשיטא שבסוריא אין מקום לשינוי שהרי סוריא נאכלת ונעבדת, ומטעם גזירה בלבד, שלא ישתקע שם, אתינן עלה.</i> ולפיכך מלמדת התוספתא שאף לר"ע שהוא מתיר קצירה ובצירה בסוריא מ"מ מודה שאין זורעין ואין חורשין וכו' עם הגוי בסוריא, משום שעבודה זו אסורה לגמרי בא"י, ויש לחשוש שמא יצא ישראל לסוריא כדי להשתכר אצל הגוים וישתקע שם. 
<small>32.</small> <b>עושין אותו. </b>הנכון בכי"ע: עושין אתו וכו', כלומר, עמו, עם הגוי. 
<small>32-33.</small> <b>אין עושין אותו במחובר לקרקע וכו'. </b>אף כאן צ"ל: אתו (כדלעיל), כלומר, עם הגוי. והתוספתא חוזרת כאן לדברי הת"ק האוסר לעשות עם הגוי במחובר אפילו בעקירה ובצירה, עיין מ"ש לעיל ריש שו' 30–31. ועיין במשנתנו חלה פ"ד מ"ז ובתוספתא שם פ"ב ה"ה ומש"ש. 
<small>33.</small> <b>אבל עוקרין ואיגד על ידיהן. </b>צ"ל: ואוגד (כגי' ד) וכו'. ופירושו שהם עוקרים את הבצלים, והוא אוגד בשבילם בתלוש. ומפשט הלשון משמע שהוא אוגד על ידיהם, אפילו בשעה שהם עוקרים, ובלבד שלא יהא מלקט בעצמו. ועיין בפי' הרא"ש פ"ו סמ"ב. וצ"ע. אבל בא"י אסור לאגוד לשוק. עיין במשנתנו פ"ח מ"ג ובר"מ פ"ו מה' שמיטה ה"ד. 
<small>34.</small> <b>בוצרין ודורך על ידיהן. </b>וכ"ה בד. ובכי"ע: בוצר <b>ודורכן</b> דורך על ידיהן. ונשתמר לנו בכי"ע שריד של הגירסא הנכונה, ויש לפנינו השמטה וצריך להשלימה ע"פ הברייתא להלן חלה פ"ב ה"ה,<sup class="footnote-marker">68</sup><i class="footnote">ואף שם מדברים בשביעית, עיין מש"ש.</i> וכצ"ל: בוצר ודורכין [על ידו. הוא מוסק והן עוטנין על ידו. אלא הן מלקטין והוא אוגד על ידיהן. הן בוצרין והוא] דורך על ידיהן. כלומר, ובלבד שלא יהא הוא בוצר והן דורכין על ידו וכו' אלא הן בוצרין והוא דורך על ידיהן, ואפילו בגת. עיין במשנתנו כאן פ"ח מ"ו. 
<small>34-35.</small> <b>מוסקין ואוטם על ידיהם. </b>וכ"ה בד. ובכי"ע: והן עושין על ידיהן. וצ"ל: והו (=והוא) עוטין וכו'. ואף בכי"ו: אוטם=אוטן=עוטן.<sup class="footnote-marker">69</sup><i class="footnote">עיין מ"ש להלן מעשרות פ"ג שו' 21.</i> וכ"ה להלן בחלה הנ"ל. ופירושה שעושה את הזיתים בבד ובמעטן, עיין משנתנו פ"ח מ"ו. 
<small>35.</small> <b>במי דברים אמורים וכו'. </b>עיין מ"ש על צורה זו לעיל דמאי פ"ג הערה 14. 
<b>במוצא פירות בתוך ביתו וכו'. </b>בד: במוצא פירות לחבירו מתוך ביתו וכו'. ובכי"ע: במוציא פירות מתוך ביתו וכו'. וכס"ז לעיל דמאי פ"ה שו' 99. ובמשנתנו (פ"ו מ"ד): מאימתי מותר אדם ליקח ירק במוצאי שביעית משיעשה כיוצא בו. ובירושלמי שם: בראשונה היה הירק אסור בספרי א"י וכו'. ואף כאן מדברים בסוריא שעל גבול א"י, ואסור לקנות שם ירק משום חשש ספחים של א"י. ושונה התוספתא שאין לקנות מן החשוד אלא אם מוציא לו את הפירות מתוך ביתו או ששלח לו פירות וכו', והוא חושש שמא לקטן משדהו שבא"י. 
<small>36.</small> <b>אבל הלוקח לו מן השוק וכו'. </b>כלומר, אם ידוע לו שאין לו שדה, והוא לוקח ירקות מן השוק. ועיין תוספתא דמאי הנ"ל ומשנתנו שם פ"ו מי"א. 

Halakhah 13

<small>36-37.</small> <b>בצלים שנכנסו מערב שביעית לשביעית או שיצאו וכו'. </b>וכ"ה בד, בכי"ע, בר"ש פ"ו מ"ד וברש"ס, ק"ג ע"א. ועיין הפירוש להלן. ואעפ"י שלכאורה משמע שברייתא זו נסמכה לפ"ו סמ"ג, מ"מ נראה עיקר שנשנתה אגב "משיעשה כיוצא בו" שבמ"ד. וכן הביאה הר"ש שם. וכבר פירשנו את הברייתא שלפניה כסמוכה למ"ד. 
<small>38.</small> <b>אם עשו כיוצא בהן. </b>כ"ה בד, בכי"ע, בר"ש וברש"ס הנ"ל, בתוספ' פסחים נ"א ב' ד"ה כל [ובתוספ׳ הר״ש שם.] ובר"מ פ"ד מה' שמיטה ה"ז. ובכי"ו חסרות המלים הללו והושלמו בגליון.<br>ולפי פשוטו משמע שתנאי זה עונה על שתי הבבות, ופירושו אם עשו כיוצא בו בהיתר, והיינו אם הבצלים של ששית נגמרו בששית, והבצלים של שביעית נגמרו בשמינית. ואעפ"י שירקות שנלקטו בשביעית חלה עליהם קדושת שביעית לעניין אכילה בקדושה,<sup class="footnote-marker">70</sup><i class="footnote">אפילו לשיטת הר"ש שמתיר משום ספחים, עיין מ"ש לעיל פ"ב שו' 3.</i> מ"מ אם בשלו לגמרי לפני שביעית אין בהם קדושה.<sup class="footnote-marker">71</sup><i class="footnote">ועיין מ"ש הרש"ס בפירושו, ק"ג ע"א.</i> והברייתא מבארת את משנתנו (פ"ו מ"ג). והר"מ הנ"ל הביא רק את הסיפא, כלומר, בצלים של שביעית שיצאו למו"ש, ועיין ברדב"ז שם.<sup class="footnote-marker">72</sup><i class="footnote">ועיין בתוספ' פסחים נ"א ב' ד"ה כל ובמשנתנו פ"ו סמ"ג ובמפרשים שם, ומ"ש להלן שו' 42.</i><br>והגר"א הגיה לעיל: ויצאו (במקום: או שיצאו), וחדא קתני, כלומר בצלים של ערב שביעית שנכנסו לשביעית ושוב יצאו למוצאי שביעית, ואע"פ כן צריך ריבוי היתר. ועיין פאת השלחן סי' כ"ב ס"ק ז' אות ט'. ועיין מ"ש להלן בסמוך.
<small>38-39.</small> <b>שזרעו כרם גדול בצלים בצפורי. </b>וכ"ה בד. ובכי"ע: שזרעו כרם גדיר בציפורי בצלים. ובר"ש הנ"ל: שזרעו כרם גריד בצלים (ולא נזכרה שם "ציפורי") וכו', וכרם גריד שם מקום, ולא כרם ממש. וברש"ס הנ"ל: שזרעו כרם גריד בצפרי בצלים וכו', כרם גריד שם אדם הוא בצפרי.<sup class="footnote-marker">73</sup><i class="footnote">ושמא יש לפנינו אשגרת לשון מתוספתא כלים ב"מ פ"ז ה"ב: ישנו כראש כרים גדול של צפורי. עיין מ"ש בתס"ר ח"ג, עמ' 55.</i> וכנראה שצ"ל: כרם גדוד, כלומר, שגדדו את הגפנים, ואין כאן כלאים, עיין להלן כלאים פ"א שו' 49–50 ומש"ש. והתוספתא מדברת כאן שזרעו את הבצלים בערב שביעית, ועקרום בשביעית, והעלו ספחים במוצאי שביעית, ומעשה שהיה כך היה. ועיין להלן. 
<small>40.</small> <b>ומנכשין בתוכו ומביאין ירק וכו'. </b>בר"ש הנ"ל: ומנכשין לתוכו ומביאין ירק לתוך קיתותיהן (כ"ה בד"ר) וכו', ואיירי בירק שהוסיפו הבצלים. ומשמע מדבריו שפירש שהבצלים של ע"ש נשתהו בקרקע והעלו ירק במוצאי שביעית, וזהו כפירוש הגר"א ברישא. אבל אין להסתייע מכאן, מפני שמעשה שהיה כך היה. 
<small>40-41.</small> <b>ובא מעשה לפני ר' יוחנן בן נורי וכו'. </b>וכ"ה בד. ובכי"ע, בר"ש וברש"ס הנ"ל: ובאו ושאלו את ר' יוחנן וכו'. 

Halakhah 14

<small>41-42.</small> <b>אוכלין על הירק וכו'. </b>וכ"ה בכי"ע. ובד: אוכלין עלי ירק. והנכון כלפנינו, ופירושו, אוכלין במו"ש מיד על סמך הירק שבכר ועל סמך הירק ממקום אחר. 
<small>42.</small> <b>מן האפיל על הבכיר. </b>במשנתנו (פ"ו מ"ד): מאימתי מותר אדם ליקח ירק במוצאי שביעית מיד משיעשה כיוצא בו. עשה הבכיר הותר האפל. ופירש הר"ש: הבכיר יש מקום שממהר לבכר ולגדל משאר מקומות. ופירש כן מפני שאין אוכלין אלא ממין על מינו, ולפיכך אין לפרש מין ירק שדרכו להתבשל מהר. ובפיה"מ להר"מ פירש: ובכיר הוא הממהר לצאת בתחילת מוצאי שביעית. ואפיל הוא המתאחר, שנשאר מפירות שנה שביעית.<sup class="footnote-marker">74</sup><i class="footnote">ועיין בפאת השלחן סי' כ"ב ס"ק ז' אות ט' שפירש שבכי האי גוונא בטל מהם איסור ספחים, אבל עדיין נשארו בקדושת שביעית.</i> ועיין בפ"ד מה' שמיטה ה"ז. 
<b>מן הרחוק על הקרוב. </b>כלומר, אעפ"י שבא ממקום רחוק אוכלין ממנו על סמך הקרוב, ואין אומרים שבאותו זמן שיצא מן המקום הרחוק עדיין לא נתבשל כאן הקרוב. 
<b>הותר מקום אחד וכו'. </b>כלומר, אפילו מקום שמש ולחות שהירקות מתבשלים שם מהר מתיר את שאר המקומות. 
<small>43.</small> <b>הותרו יבשין הותרו לחין. </b>כלומר, אם יש כבר חסיות יבשות משנה שמינית, כל שכן שהותרו החסיות הלחות, ולא איצטריך אלא משום סיפא. 
<small>44.</small> <b>עד שתגיע הגרן. </b>כלומר, שכבר ראויות לגורן, עיין במשנת פאה פ"ג מ"ג. והברייתא שלנו היא כר' יוסה לעיל שו' 10. ועיין להלן בסמוך. 
<b>אין מין מתיר את מינו. </b>כ"ה בכל הנוסחאות, וצ"ל: אין מין מתיר א' (=אלא) מינו. ושוק וגורן שני מינין הן. עיין ירושלמי פאה פ"ג ה"ב, י"ז ע"ג. ועיין מ"ש להלן. ובריבמ"ץ כאן (פ"ו מ"ד): הותר מאותו הירק אף האפיל. ודייק לומר "מאותו הירק" מפני שאין מתיר אלא מינו. 
<small>45.</small> <b>אלא על פי חכם. </b>מפני שאין ההדיוט יודע מהו מין אחד ומהו שני מינין, והרי לחים ויבשים, ושוק וגורן שני מינים הן, עיין בירושלמי פאה הנ"ל. וכן אמרו בירושלמי (פאה פ"ב רה"ו, י"ז ע"א; חגיגה פ"א ה"ח, ע"ו ע"ד): הרי שני מיני חיטים, אילולי שבא נחום ופירש לנו, יודעין היינו, כלומר אתמה. 
<b>חייבין במעשרות. </b>כ"ה בד ובכי"ע, ובכי"ו נשמט בט"ס. ופירושו, אף שהירקות מותרים במוצאי שביעית מפני תלייה גרידא, שאנו תולים בהיתר, מ"מ לא יעכב את המעשרות לעצמו (כדמאי, וכספק ממון), אלא חייב במעשרות כוודאי גמור, מפני שאוכל אותם בחזקת מוצאי שביעית. ועיין מ"ש לעיל דמאי עמ' 239 שו' 42. 

Halakhah 15

<small>46.</small> <b>הרי זה לא יטול ממנו בשביעית. </b>וכ"ה בד. ובכי"ע חסרה המלה "שביעית". ואפשר שמדברים כאן בחסיות הטמונות בארץ, ולא יטול ממנו בשביעית, כדי שלא יהא אסור משום ספחים, אלא מחכה עד מוצאי שביעית. ועיין לעיל פ"ב הי"א והי"ב, שו' 43 ואילך. 
<small>47.</small> <b>נוטל הימנו שלו ומכניס וכו'. </b>וכ"ה בד. ובכי"ע: נוטל הימנו שאינו מכניס וכו'. והלשון מגומגמת אף לפנינו, ושמא צ"ל: נוטל הימנו <b>עליו</b> (במקום "שלו") וכו'. כלומר, העלים שלו שצמחו במו"ש, ואעפ"י שאין כיוצא בו נמכר בשוק, שהרי החסיות שנזרעו במוצאי שביעית, עדיין לא הוציאו עלים. ועיין לעיל פ"ב הי"ב. אבל החסיות עצמן אסורות עד שיעשו כיוצא בהן, כלעיל רהי"ג. 

Halakhah 16

<small>48-49.</small> <b>אין כובשין ואין מייבשין וכו'. </b>כפו"פ פמ"ז עמ' תרנ"ג, ד"ר תי"ט ע"א. ומדברים כאן בפירות שדרכן לאכול חיים, ואין משנין אותן מברייתן. וכן מפורש להלן סוף פ"ו: תאנים של שביעית אין עושין אותן וכו'. וכן בתו"כ בהר ספ"א, ק"ו ע"ג: ושאר כל פירות האילן אין את רשאי לכבוש מהם ולשלוק מהם וכו'. ועיין מ"ש לעיל פ"ג שו' 49. אבל כל אלה שדרכם לכבוש מותר, עיין במשנתנו ספ"ז ועוד. 
<small>49.</small> <b>ואין מביאין יבשת וכבשת וכו'. </b>וכ"ה בכי"ע. וכן בכפו"פ הנ"ל: ואין מביאין יבשות וכבושות וכו'. ובד נשמטו המלים "ואין מביאין" בטעות. והטעם הוא שאף בפירות האילן שמותרים להביא מחו"ל (שהרי אף בא"י הם מצויים ומותרין), מ"מ אסור להביא פירות יבשים וכבושים, כדי שלא יחשדוהו שכבש פירות שביעית של א"י. ועיין להלן. 
<small>49-50.</small> <b>רבותינו התירו שיהו כובשין ומיבשין ומביאין יבשת וכו'. </b>כל בבא זו חסרה בד. אבל גם בכפו"פ הנ"ל: רבותינו התקינו שיהו כובשין וכו'. ובכי"ע: רבותינו התירו שיהו מביאין יבשת וכובשת מחוצה לארץ וכובשין ומייבשין. ולשתי הגירסאות ברור שרבותינו התירו לכבוש ולייבש אף בא"י, כדי שלא יתקלקלו הפירות, והתקינו כן מפני כובד המסים והרעבון. ברם גי' כי"ע נראית יותר, והיינו שמתחילה התירו להביא יבשת וכבשת מחו"ל, ושוב התירו לייבש בא"י עצמה. ועיין מ"ש להלן שו' 60–61. ולפי הגירסא שלנו פירושו שהתירו לייבש אף בא"י. וממילא הותרה אף הבאתם מחו"ל, שהרי אין כאן חשד יותר. 
<small>51.</small> <b>אין מביאין ירקות מחוצה לארץ. </b>בבבלי (נדרים נ"ג ב'; סנהדרין י"ב א') בארו שמחמת גוש ארץ העמים אתינן עלה, כלומר, שחששו שמא יביא את הירקות בגושיהם ויטמאו במגע ובמשא (עיין בתוספ' שם ד"ה חוששין). ולפ"ז משמע שאפילו בשאר שני שבוע הדין כן.<br>אבל בירושלמי כאן (פ"ו ה"ד, ל"ז רע"א): בראשונה היה הירק אסור בספרי א"י, התקינו שיהא הירק מותר בספרי ארץ ישראל (עיין להלן שו' 62 ומש"ש). אף על פי כן היה אסור להביא ירק מחוץ לארץ לארץ. ולפ"ז ברור שבא"י פירשו שהאיסור היה מחמת חשד שלא יחשדוהו שהוא סוחר בפירות שביעית, שהרי מחו"ל לא היו מביאים אלא משואות גדולים.<sup class="footnote-marker">75</sup><i class="footnote">עיין בירושלמי דמאי פ"ב ה"א, כ"ב ע"ד, ונדרים פ"ה ה"ה, מ"א ע"א. ועיין בדמאי שם בעניין ההבדל בין אשפלתא ובין טעונייא. ובשביעית אנן קיימין שם, כפי שמוכח מן הברייתות שהביאו לעיל שם. וכן מסיק שם בסוף ההלכה: קל הקילו בשביעית. ולפיכך אמרו שם: אין מקום בא"י עושה מסוי של צימוקים, כלומר בשביעית. ואשר למחלוקת שם, אם הולכים אחר מקומו או אחר מעמדו, עיין בירושלמי שביעית ספ"ט, ל"ט ע"א.</i> ולפיכך לא התירו בראשונה אלא ספרי א"י, מפני ששם היו פירות חו"ל מצויים (עיין בריבמ"ץ פ"ו סמ"ד. ושמא הטעם הוא מפני דהוי ליה כניכרין, עיין מ"ש להלן שו' 55–56), ואין כאן חשד. אבל מחמת חשש גושים, אין הבדל בין ספרי א"י ובין תוכה של א"י. ובפירוש אמרו בירושלמי (ערלה פ"א ה"ב, ס"א ע"א): "ר' יאשיה מייתי נטיעות מחוץ לארץ בגושיהן ונציב לון בארץ", ולא חשש כלל לגושים של חו"ל. ואעפ"י שר' יאשיה היה אחרי רבותינו, מ"מ אין ראיה שהתירו גושי נטיעות, ובכל שני שבוע. ועיין ר"ש פ"ו מ"ד ומאירי שקלים עמ' 55, ובהע' א' שם.
<b>רבותינו התירו שיהו מביאין וכו'. </b>וכ"ה בד, בכי"ע, בכפו"פ הנ"ל, ובפי' תלמידו של ר"ש בר שניאור לשקלים פ"א, עמ' 8, ובבבלי סנהדרין י"ב א'. ובירושלמי כאן (פ"ו ה"ד הנ"ל): התקינו שהיא מותר להביא וכו'. אבל בשאר מקומות בירושלמי:<sup class="footnote-marker">76</sup><i class="footnote">להלן שביעית שם סה"ד, ל"ז ע"א; שם פ"ז ה"ב, ל"ז ע"ב; פאה פ"ה ה"א, י"ח ע"ד; שקלים פ"א ה"ב, מ"ו ע"א; נדרים פ"ו הי"ג, ל"ט ע"ד (ג' פעמים באותה הלכה); סנהדרין פ"א ה"ב, י"ה ע"ד. ועיין גם בירושלמי תרומות ספ"ו, מ"ד ע"ב. אמנם בבבלי נדרים נ"ג ב': ר' חנניה בן גמליאל אומר מביאין וכו', אין כאן אלא מסורת בשם רבותינו (או רבי), עיין נדרים נ"ג סע"א, ובירושלמי שם הנ"ל.</i> הדא דתימר עד שלא התיר רבי להביא ירק מחוצה לארץ לארץ אבל משהתיר <b>רבי</b> להביא ירק מחוצה לארץ וכו'. ולפי מסורת זו אף לפנינו רבותינו הם רבי ובית דינו.<sup class="footnote-marker">77</sup><i class="footnote">עיין ירושלמי שבת פ"א ה"ד, ג' ע"ד; גיטין פ"ז ה"ג, מ"ח ע"ד; ע"ז פ"ב ה"ט, מ"א ע"ד; נדה פ"ג ה"ד, נ' ע"ד. ומ"ש בירושלמי פאה ובמקבילות (עיין לעיל הערה 76): של בית רבן גמליאל עברוה במוצאי שביעית מיד, הכוונה היא לרבן גמליאל ברבי. עיין בבלי סנהדרין י"ב א' ובדק"ס שם. ועיין להלן פ"ו שו' 56 ומש"ש.</i> ומכאן שרבי התיר מתחילה להביא ירק מחו"ל, ואח"כ התיר ירק בא"י במוצאי שביעית מיד. עיין מ"ש להלן. 
<small>52.</small> <b>כשם שמביאין ירקות וכו'. </b>וכ"ה בכפו"פ הנ"ל. ופירושו שהתירו להביא אף תבואה וקטניות מחו"ל, אעפ"י שאפשר להכין אותם מערב שביעית. מה שאין כן בירקות לחים שהם מתקלקלים, ואי אפשר לשמור אותם מערב שביעית לשביעית, אבל בפירות האילן לא אסרו מעולם, שהרי הם מצויים ומותרים אף בא"י, ואין כאן חשד, וכמו שכתבנו לעיל. ובבא זו חסרה בירושלמי. 

Halakhah 17

<small>53-54.</small> <b>רבי ובית דינו התירו ליקח ירק וכו'. </b>במשנתנו (פ"ו מ"ד): עשה הבכיר הותר האפל. רבי התיר ליקח ירק במוצאי שביעית מיד. ומשמע קצת מהמשך לשון המשנה שהטעם הוא שרבי סמך על הבכיר. וכן כתב בשנות אליהו, והביא ראיה מן הירושלמי פאה (פ"ז ה"ד, כ' ע"ב; ב"ב פ"ט ה"ז, י"ז ע"א): אייתון קומוי (כלומר, לפני רבי) תרין פוגלין (צנונות) מבין ריש שתא לצומא רבה, והוה אפוקי שמיטתא וכו'. א"ל בפוקי ריש שתא איזדרעון. באותה שעה התיר רבי ליקח ירק במוצאי שביעית מיד. וכן הביא גם הרש"ס למשנתנו (ק"ג ע"ב).<br>ברם בירושלמי כאן (פ"ו ה"ד הנ"ל): אע"פ כן (כלומר, אעפ"י שהתירו להביא ירק מחו"ל) היה אסור ליקח ירק במוצאי שביעית מיד. רבי התיר ליקח ירק במוצאי שביעית מיד, בר מן קפלוטא וכו'. ומשמע מהמשך העניין שטעם ההיתר הוא מפני שאנו סומכים שהובאו מחו"ל. וכן משמע מרהיטות הסדר בתוספתא כאן. וכן פירשו הריבמ"ץ והר"ש למשנתנו, ע"פ הירושלמי כאן. ועיין ר"מ פ"ד מה' שמיטה ה"ז ובמהרי"ק שם.<br>ושמא "מיד" במשנתנו לאו דווקא, וצריך לחכות שנים שלשה ימים. עד שישתרש הירק ויוציא (עיין בשנות אליהו שם), וכמעשה עם הפוגלין הנ"ל (ולפיכך לא התיר בתחילה את הקפלוט, מפני שאינו מתבשל מהר, עיין בירושלמי כאן פ"ו שהעתקנו לעיל), וסמך על הבכיר הבלתי מצוי, ולעזו עליו, כמפורש בירושלמי דמאי (פ"ב ה"א, כ"ב ע"ג). ואה"כ התיר יחד עם בית דינו (כמפורש לפנינו כאן) במוצאי שביעית מיד ממש, מפני שסומכין על ירקות חו"ל, ולפיכך חזר והתיר אף קפלוט.<sup class="footnote-marker">78</sup><i class="footnote">שהיו מביאים אותו מחו"ל, עיין ירוש' דמאי פ"ב ה"א, כ"ב ע"ג, ולהלן שם קרוב לסה"א, כ"ב ע"ד.</i> והירושלמי כאן הסמיך את הברייתא שלפנינו למעשה היתר הקפלוט, מפני שסומכין על חו"ל.

Halakhah 18

<small>54.</small> <b>פירות שביעית שבאו מחוצה לארץ וכו'. </b>כפו"פ הנ"ל. ירושלמי כאן פ"ח ה"ג, ל"ח ע"א, ר"מ פ"ו מה' שמיטה ה"ה. 
<small>55-56.</small> <b>הרי הן כפירות הארץ. </b>כלומר, שדינם מפורש במשנתנו (פ"ח מ"ג) ולהלן פ"ו שו' 29–30. ובירושלמי מוסיף: ואם היו ניכרין (כלומר, שהן מחו"ל, עיין ירושלמי דמאי רפ"ב) מותר. וכ"ה בר"מ הנ"ל. 

Halakhah 19

<small>56.</small> <b>מביאין שתלים וקרמלים וכו'. </b>כ"ה ("שתלים") בכל הנוסחאות. והגירסא "שחלים" שבדפוסים מאוחרים היא טעות הדפוס. ולפי זה בטלים מאליהם הפירושים של המפרשים ושל החוקרים (עיין לעף פלורה ח"א עמ' 549). ואשר לקרומלין (קרומנין) מהותה לא נתברר (עיין לעף הנ"ל), אבל כבר העיר לנכון בח"ד על הירושלמי כאן (פ"ב ה"י, ל"ד רע"ב; נדרים פ"ז ה"א, מ' ע"ב): קרמולין פטורין מן המעשר. הדא דתימר עד שלא עשו דילועין. אבל אם עשו דילועין כירק הן. ומכאן שירק זה היה עושה דילועין בשרשיו.<br>ובמשנתנו (מעשרות פ"ה מ"א ואילך): העוקר שתלים מתוך שלו ונטע לתוך שלו וכו', העוקר לפת וצנונות מתוך שלו וכו'. ופירש בריבמ"ץ שם: שתלין וכו', פי' כגון בצלים קטנים וכו', וכן דרך הגננין זורעין אותן וכיון שצומחין וגדילין כמעט, תולשין אותן ונוטעין אותן במקום אחר, כדי שיעבו ויעשו גדולין. וכע"ז גם בר"ש שם. ואף כאן הפירוש שמותר להביא שתלים וקרומלין דקין, מחוץ לארץ כדי ליטע אותם בארץ במוצאי שביעית מיד.<sup class="footnote-marker">79</sup><i class="footnote">והם מתעבים במהירות רבה, עיין מ"ש תיאופרסטוס בתולדות הצמחים ס"ז פ"ד סי' ח'.</i> וברייתא זו נשנתה לפני שהתיר רבי להביא ירקות מחו"ל, ומ"מ מותר להביא שתלים וקרומלין לפני שעשו דילועין, והן אינן ראויין לאכילה (עיין בירושלמי שהעתקנו לעיל, ומפורש שם שהן פטורין מן המעשרות), כדי לזורען במוצאי שביעית מיד, ולא נחשדו ישראל על זריעה, אלא על אכילה, ולפיכך לא גזרו בהם.
<small>56-57.</small> <b>אבל לא מחוצה לארץ לארץ לאכל עליהן בארץ. </b>כלומר, אין מביאים אותם לארץ כדי לאכול <b>את עליהן</b> (ומדברים בקרומנין שכבר עשו דילועים קטנים), מפני שהעלים כירק הן, ועדיין לא התירו להביא ירק לארץ.<br>ואפשר ג"כ שהפירוש הוא שאין מביאין אותן כדי לשתול אותם במוצאי שביעית מיד, ולאכול עליהן (כלומר, על חשבונם) את הבצלים ואת הקרומנין, בחזקת שכבר בשלו בארץ, מפני שהללו מתבשלים מהר מאד,<sup class="footnote-marker">80</sup><i class="footnote">עיין לעיל הערה 79.</i> ואין כיוצא בהם במינם שנזרעו בארץ. ועדיין לא התירו לאכול ירק במוצאי שביעית מיד.
<small>57.</small> <b>אין מביאים ענבים וכו'. </b>כלומר, אעפ"י שמעולם לא גזרו על הבאת פירות האילן מחו"ל (עיין מ"ש לעיל שו' 49), אבל אסור להביאם כדי לדרוך אותם בארץ בגת, או לעשות את הזיתים בבד וכו', מפני שאסור לעשות כן בפירות הארץ (משנתנו פ"ח מ"ו). ודין פירות שהובאו מחו"ל כפירות הארץ לעניין זה, וכמפורש לעיל הי"ח. 
<small>59.</small> <b>ולא חושני פשתן וכו'. </b>בד ובכי"ע לנכון: ולא חוצני פשתן וכו', והם קני הפשתן אחרי העקירה, לפני הכתישה והשרייה, עיין במשנתנו פאה פ"ו מ"ה ובפיה"מ להר"מ שם ובבבלי סוכה י"ב ב' וברש"י שם ד"ה בהוצני. וע"פ רוב עדיין לא הוצא הזרע מתוכן כפי שמוכח ממשנת פאה הנ"ל (עיין בתוספתא שם פ"ב הי"ב) ותוספתא מעשרות פ"ג ה"ח, עיין מש"ש. 
<small>59-60.</small> <b>אבל מביאין גרוגרות וצמוקין וכו'. </b>ואעפ"י שהן פירות יבשים, הרי כבר התירו להביא פירות יבשים לארץ, עיין לעיל שו' 50 ומש"ש. וכן נהגו למעשה בימי האמוראים (עיין ירוש' דמאי פ"ב ה"א, כ"ב ע"ד ומקבילה) ובשביעית עסיקינן, עיין לעיל הע' 75. וכנראה ש"גרוגרות" היא אשגרה אגב צמוקין, עיין מ"ש להלן שו' 60–61. 
<small>60.</small> <b>וחושני פשתן וכו'. </b>בד ובכי"ע בטעות: וחוצני פשתן, והנכון כלפנינו, וחושני פשתן הם קני פשתן שכבר נישרו, אלא שלא ננערו.<sup class="footnote-marker">81</sup><i class="footnote">עיין ירושלמי שבת רפ"ב, ד' ע"ג; בבלי שם כ' ב'. ועיין בבלי סוכה י"ב ב' הנ"ל.</i> ובהם אין קדושת שביעית כלל, עיין בירושלמי סוף מעשרות, ועיין מ"ש הגאון בעל חזון איש בספרו על שביעית סי' י"ג ס"ק ח'. ולא נשנו כאן אלא אגב רישא. 
<small>60-61.</small> <b>אבל לא מחוצה לארץ לארץ לעשותן וכו'. </b>וכ"ה בד. ופירושו שאין מביאים ענבים ותאנים מחו"ל כדי לעשותן דבילה וצמוקים בארץ. והטעם הוא שעדיין לא התירו לייבש בארץ עצמה (עיין מ"ש לעיל סוף שו' 49–50). ולהלן ספ"ו מפורש: תאנים של שביעית אין עושין אותן גרוגרות וכו' (לפי הגירסא הנכונה שם הכוונה כאן לענבים ופשתן גרידא, או לתאנים לעשותן דבילה), וסוחטין ענבים לעשותן צמוקים. כלומר, לא התירו אלא אם הוא סוחט את הענבים לשם יין, ומן הנשאר הוא עושה צמוקים, מפני שכך דרכו. אבל לעשות צימוקים מן הענבים עצמם אסור. ונוהגים בהם כפירות הארץ, וכמפורש לעיל. 
<small>62.</small> <b>לעשותן בארץ סמך לחוצה לארץ. </b>בד: לארץ (=בארץ) סמוך לחוצה לארץ. ובכי"ע: ועושין אותן בארץ סמך חוצה לארץ, ופירושו בגבולות א"י. ועל הכתיב "סמך", "סימך" במקום "סמוך" עיין בקונטריסים של ר"ח ילון ש"א עמ' 96 ועמ' 39, ועיין לעיל הע' 26. וברייתא זו מתאימה למסורת שבירושלמי (פ"ו ה"ד, ל"ז ע"א): בראשונה היה הירק אסור בספרי ארץ ישראל. התקינו שיהא הירק מותר בספרי ארץ ישראל (מפני שניכר הוא שהן מחו"ל) ואף כאן תחילת ההיתר היה רק בספרי א"י, ואח"כ התקינו שיהו מייבשין גם בתוכה של א"י, כלעיל שו' 49–50, עיין מש"ש בגי' כי"ע. 

Halakhah 20

<small>63.</small> <b>הרי הן לשעבר. </b>וכ"ה גם בד ובכי"ע, וקשה להגיה. ולפי העניין מוכח שמדברים כאן בעניין שביעית, ולכל הפחות אף לעניין שביעית. ולפ"ז ברור שאפילו בשביעית אנו הולכים אחרי ר"ה של אילן, ואם חנט האילן לפני ט"ו בשבט בשביעית פירותיו מותרין. וזו היא שיטת הר"ח.<sup class="footnote-marker">82</sup><i class="footnote">ר"ה ט"ו ב'. ועיין גם בערוך ערך בנות שבע. ברם בפי' הרש"ס (ס"ז ע"ב) מעתיק בשם הערוך: שחונטים בשנת השמיטה אחר תשרי וכו', אבל מה שחנטו קודם תשרי של שביעית וכו'. ולפנינו בערוך: שחונטים בשמיטה אחר ט"ו בשבט וכו', אבל מה שחנטו קודם ט"ו בשבט בשביעית וכו'. ובדקתי בארבע כתי"י של הערוך (וביניהם אחד על קלף), ובכולם הגירסא כלפנינו.</i> וכן פירש בשל"ה (שער האותיות אות ק') את דברי הר"מ בפ"ד מה' שביעית ה"ט, ועיין מ"ש הרמ"ל זק"ש בספרו "זמנים" עמ' צ"ח ואילך.<br>ברם בירושלמי כאן (פ"ה ה"א, ל"ה ע"ד): תני רבן שמעון בן גמליאל אומר<sup class="footnote-marker">83</sup><i class="footnote">וכ"ה גם בכי"ר. והרש"ס (ס"ה ע"א) השמיט והגיה ע"פ הבבלי וסיגנונו.</i> אילן שחנט קודם חמשה עשר בשבט מתעשר לשעבר וכו'. וכן בבבלי (ר"ה ט"ו ב'): ת"ר אילן שחנטו פירותיו קודם ט"ו בשבט מתעשר לשנה שעברה וכו'. ומהמשך הסוגיא שם משמע שפירשו את הברייתא לעניין מעשר גרידא. וכן מוכח מלשון הר"מ (פ"ד מה' שמיטה ה"ט), עיין ברדב"ז שם ובמהרי"ק רפ"א מה' מע"ש. וכ"ה בפי' הראב"ד לתו"כ (בהר פ"א ה"ד, ק"ו ע"א): אבל פירותיו אסורין. פי' אעפ"י שתשרי ר"ה לשנים ולשמטין, כיון שט"ו בשבט ר"ה לאילן, כל פירות שחנטו בשביעית ועד ט"ו בשבט בשמינית אסורין לעולם, משום קדושת שביעית.<sup class="footnote-marker">84</sup><i class="footnote">כן העתיק בשמו הר"מ נג'ארא בהר, ק' סע"ב. ולפנינו הלשון משובשת.</i> וכן מפורש במיוחס להר"ש בתו"כ שם שמה שחנט מתחילת תשרי קדושת שביעית עליו וכ"ה שיטת הרש"ס (ס"ט ע"א). וכן הכריעו האחרונים מבבלי סוכה (ל"ט ב', עיין בפאת השלחן סי' כ"ב ס"ק ט' אות י"ד). ולפ"ז התוספתא שלנו שלא כהילכתא.<sup class="footnote-marker">85</sup><i class="footnote">ועיין בס' ערוך לנר סוכה מ' א' מ"ש על קושיית מהר"מ והכפות תמרים תירוץ יפה.</i>
<small>64.</small> <b>במי דברים אמורים וכו'. </b>עיין מ"ש על צורה זו לעיל דמאי פ"ג הע' 14. 
<small>64-65.</small> <b>שתי בריכות בשנה. </b>וכ"ה בבבלי ר"ה הנ"ל. ובירושלמי הנ"ל: שתי גרנות בשנה. ושאלו בבבלי שם: שתי בריכות סלקא דעתך? אלא אימא כעין שתי בריכות.<sup class="footnote-marker">86</sup><i class="footnote">ועיין בפירש"י שם. וכן פירשו הגאונים, עיין בתשה"ג הרכבי סי' רמ"ג, עמ' 121, ובאוה"ג במקומו.</i> ובריטב"א שם: דעניין שתי בריכות לא אתי (אלא) באילנות אפילו בהשאלת לשון, שהרי אין לך אילן שנותן שתי פירות בשנה שיהו זה אחר זה, שיהו אילו נלקטין ואח"כ אלו חונטין. ולפי פירושו לא תמה התלמוד כלל על השימוש בלשון בריכה באילן, אלא על הלשון "שתים", שהרי שתי בריכות ממש אינן מצויות באילן.<sup class="footnote-marker">87</sup><i class="footnote">ופירושו מקויים ע"י התוספתא לעיל תרומות פ"ב שו' 14 (עיין מ"ש לעיל, עמ' 311). וכן אמרו להלן ב"מ (פ"ט ה"ה): עשת ברך (כ"ה בכי"ו) אחד עד שלא כלה הקיץ. הרי לך שהשתמשו בלשון זו אף לגבי אילן. ולא עוד שאף במקום בריכה (של יונים) השתמשו בלשון גורן, עיין שה"ש רבה פ"א, ט"ו, והשוה רשב"ם ב"ב פ' רע"א, ויפה עינים שם.</i> ותירצו: כעין שתי בריכות. והיינו, שאינם נחנטים כאחד ואינם נלקטים כאחד (כגון תאנים), ובהם אנו הולכים אחר ט"ו בשבט. 
<small>65.</small> <b>שאין עושה אלא בריכה אחת. </b>בד: ברך אחת (עיין בהערה 87). ובכי"ע: העושה בריכה אחת (ובגליון תוקן כלפנינו), וכ"ה בבבלי הנ"ל. ובירושלמי: שהוא עושה גורן אחד בשנה. 
<small>66-67.</small> <b>כאלו לא חנטו אלא לאחר חמשה עשר בשבט. </b>כלומר, והולכים בהם אחר חנטה בר"ה של עולם. וכן פירש ר"ת (לעניין מעשרות), וכן מוכח מן הירושלמי בסוגיין הנ"ל. אבל רש"י (ר"ה הנ"ל ד"ה אבל אילן) פירש שר' נחמיה סובר שבאילנות הללו הולכים אחר לקיטה. 
<small>67.</small> <b>רבן שמעון בן גמליאל אומ' וכו'. </b>וכ"ה בכי"ע ובריבמ"ץ דמאי פ"א מ"א ובירושלמי כאן פ"ה ה"א, ל"ה ע"ד. ובד חסרות המלים "בן גמליאל". 
<small>68.</small> <b>מן הפגים ועד שיתין ונובלות וכו'. </b>וכן בריבמ"ץ הנ"ל: מפגין ועד השיתין הנובלות נ' יום, מן השיתין ועד התאנין נ' יום. וכן בירושלמי הנ"ל: מן הפגין ועד השיתין<sup class="footnote-marker">88</sup><i class="footnote">כ"ה בנוסח הרש"ס ובראשונים. ולפנינו בטעות: השיטין.</i> הנובלות חמשים יום, מן השיתין הנובלות וכו'. ואף בכי"ו שיתין ונובלות פירושו שיתין נובלות. וכן היא דרכה של תאנה שהיא מוציאה מקודם תאנים רעות, שיתין (=שחיתין), והן ע"פ רוב נובלות ונושרות מן האילן לפני בשולן, וחמשים יום אחרי השיתין הנובלות יוצאות תאנים טובות (ועיין מ"ש לעיל דמאי עמ' 192 ובדברי לעף שהבאתי שם). ועיין בבלי בכורות ח' א' ובפי' המיוחס לר"ג שם. (גליון אפרים לירושלמי). 
<small>69.</small> <b>כולן ארבעים ארבעים יום. </b>ולדעתו מונה שמנים יום למפרע בתאנים, וארבעים יום לשיתין, כדי לראות אם ט"ו בשבט בתוכן. 
<small>70.</small> <b>וכולן קודם הזמן הזה וכו'. </b>כלומר, כל התאנים והשיתין שעברו עליהם מאה יום או חמשים יום (כל אחד כדינו) לפני הבישול מונה למפרע, וכולן קודם הזמן הזה (כלומר, הזמן שנזכר לעיל, ט"ו בשבט) הרי הן לשעבר וכו'. ואף כאן סתמה התוספתא ולא פירשה אם מדברים לעניין שביעית או לעניין מעשרות. ומסתבר שמדברים בשניהם. עיין מ"ש לעיל שו' 63. 

Halakhah 21

<small>71.</small> <b>שלקט אתרוג. </b>עיין בריטב"א ר"ה י"ד א' ד"ה ת"ר ועיין מ"ש לעיל עמ' 230 הע' 18. 
<b>באחד בשבט וכו'. </b>וכ"ה בבבלי (עירובין ובמקבילות). ובירושלמי (בכורים פ"ב ה"ה, ס"ה רע"ב, ובמקבילה) לא נזכר שהמעשה היה באחד בשבט, אבל מן העניין שם מוכח שהמעשה היה ביום זה. ובבבלי שם (ר"ה י"ד ב'): כרוך ותני (בדברי ר' יוסי בר' יהודה להלן) לא באחד בשבט היה, אלא בט"ו בשבט היה וכו'. 
<small>71-72.</small> <b>ונהג בו כדברי בית שמיי וכדברי וכו'. </b>כאן אין לפרש אלא שהמעשה היה בשאר שנים, ור"ע סובר כר"ג (בכורים פ"ב מ"ו) שאתרוג בשעת לקיטתו עשורו, ולפיכך אם לקט באחד בשבט של שלישית, לב"ש (ר"ה פ"א מ"א) חיובו מעשר עני, ולב"ה מע"ש. ור"ג החמיר כשניהם והפריש מע"ש ופדאו ונתן את הפדוי לעניים, כמפורש בירושלמי. והובאה הברייתא כאן אגב רבותינו שבסיפא. 
<small>72.</small> <b>כדברי רבן גמליאל וכו'. </b>ופירשו התלמודים שהאתרוג חנט קודם ט"ו בשבט של אשתקד ולקטו באחד בשבט בשלישית, ובשיטת רבן גמליאל שהולך למעשרות אחרי לקיטה הרי לקט אותו בשלישית וחיובו מעשר עני, אבל לר' אליעזר (במשנת בכורים הנ"ל) שהולך אף במעשרות אחרי חנטה, הרי חנט בשניה, וחייב במעשר שני. ואמרו בירושלמי שאם חנט אחרי ט"ו של שניה ולקטו באחד בשבט בשלישית, לשניהם חיובו מעשר שני, שהרי בין ר"ג ובין ר"ע<sup class="footnote-marker">89</sup><i class="footnote">כצ"ל בירושלמי שם: ורבן גמליאל ור' עקיבה לא מן בית הלל אנון? ולפנינו בטעות: ורבן גמליאל ור' אליעזר וכו' (וכן היה כבר לפני הר"ח ר"ה י"ד ב'). והרי שיטת הירושלמי בכל מקום שר' אליעזר שמותי הוא. יתר על כן אין שום צורך להכניס את ר' אליעזר לקושיא שם. עיין בספר ניר.</i> סוברים כב"ה שר"ה של אילן הוא ט"ו בשבט, ונמצא שחנט בשניה ונלקט בשניה, ואין כאן ספק. וספק שלנו הוא אף לפני אחד בשבט, ואפילו אם לקטו קודם לכן היה ר"ע נוהג כן, אלא שמעשה שהיה כך היה, כמפורש בבבלי (ר"ה י"ד ב'). 
<small>73.</small> <b>אמ' ר' יוסה העיד ר' אבטלס וכו'. </b>בד: בר יוסי אבטליס העיד וכו'. ובכי"ע: אמ' ר' יוסי אבטולמוס העיד וכו'. וכן הגיה רש"י בבבלי (ר"ה ט"ו א') ע"פ התוספתא כאן. וכ"ה בסוכה מ' א'. ובאוה"ג (ר"ה עמ' 25): אמר ר' יוסי העיד אבטולס (עיין הע' ג' שם) וכו'. ובכי"מ בר"ה (עיין דק"ס שם עמ' 27 הערה פ'): העיד ר' יוסי בן אבטולמוס וכו'. וכן גרס במאירי שם עמ' 38. וכן גרס הרי"ף כת"י (עיין דק"ס עירובין עמ' 131 הע' ק') אף במשנת עירובין פ"ג סמ"ד. אבל אף שם הנכון הוא כברוב הנוסחאות: אמר ר' יוסי אבטולמוס העיד וכו'. וכן יוצא מסוגיות שני התלמודים שם. 
<small>73-74.</small> <b>בשעת לקיטתו למעשר. </b>בבבלי ר"ה (ט"ו רע"ב) פירשו שהת"ק סובר שדווקא למעשר הולכים אחר לקיטתו אבל לשביעית הולכים אחר חניטתו, עיי"ש. 
<small>74-75.</small> <b>בשעת לקיטתו למעשר ולביעור. </b>וכן מוכח בירושלמי בכורים פ"ב ה"ה, ס"ה ע"א. וכ"ה באוה"ג ר"ה עמ' 25. אבל עיין בתוספ' ר"ה ט"ו רע"ב ובדק"ס שם עמ' 27 הע' צ'. ורש"י שם ט"ו סע"א הגיה ע"פ התוספתא. והר"מ (פ"א מה' מע"ש ה"ו ופ"ד מה' שמיטה הי"ב) פסק שאתרוג של ששית שנכנס לשביעית נוהג בו קדושת שביעית ואף חייב במעשרות. ועיין בהשגות בה' מע"ש שם. ועיין בפאת השלחן סי' י"ג ס"ק ט' אות י"ב. ובבעל המאור (ר"ה פ"א) מעיד שמצא מכתיבת ידי ה"ר משה ז"ל:<sup class="footnote-marker">90</sup><i class="footnote">עיין מ"ש א' בנדיקט בתרביץ שי"ט (תש"ח), עמ' 27, הע' 83.</i> ורבותינו נמנו באושא אתרוג אחר לקיטתו בין למעשר בין לשביעית. פי' לחומרא, כלומר אף אחר לקיטתו למעשר ואף לשביעית, כגון בת ששית שנכנסה לשביעית, וכל שכן דאזלינן בתר חנטא לחומרא, כגון בת שביעית שנכנסה לשמינית, כדין אילן וכו', עיי"ש שהניח את דבריו בצריך עיון רב. ועיין בפיה"מ להר"מ בכורים פ"ב מ"ו. ועיין במאירי ובריטב"א בר"ה שם. 
<small>75.</small> <b>ר' שמעון או' אתרוג וכו'. </b>וכ"ה בכל הנוסחאות כאן. ובבבלי ר"ה (ט"ו א'): ר' שמעון בן יהודה אומר משום ר' שמעון וכו'. 
<small>77.</small> <b>אלא דבר שגדל וכו'. </b>וכ"ה בד ובבבלי ("שאין לך דבר שחייב וכו' "). ולפי פשטות לשון זו משמע שר"ש נותן כלל לכל האילנות, והטעם הוא שמכיוון שגדל בפטור הרי היה הפקר, והבעלים זוכים בו מן ההפקר, ולפיכך פטור מן המעשר (עיין בחי' הר"ן ר"ה ט"ו סע"א). ומכ"ש אם נלקט בפטור. ולעניין ביעור אם גדל בפטור, הולכים בו אחר חנטה, ופירות ששית פטורים מן הבעור. ואם גדל בשביעית ונלקט בשמינית, אין בעור בפירות הנלקטים בשמינית, כפירש"י שם. ועיין להלן שו' 78 ומש"ש.<br>אבל בכי"ע גורס כאן: אלא שגדל וכו', וכן מעתיק רש"י (ר"ה שם) בשם התוספתא: אלא אם כן גדל בחיוב וכו'. ולפי זה הכל עונה על אתרוג גרידא, והולכים בו אחר חנטה, ולפיכך אם גדל בששית ונלקט בשביעית פטור מן הביעור מפני שהוא של ששית, ופטור מן המעשרות, מפני שיד הכל ממשמשת בו, ואתרוג קשיא ליה ידא והבעלים מתייאשים ממנו והוא הפקר (עיין ר"ה שם ט"ו א'). ואם גדל בשביעית ונלקט בשמינית פטור מן המעשרות כדין פירות שביעית, אבל לעניין בעור הולך כאן אחר הלקיטה, ואין בעור בשמינית. וכן הסיקו בתוספות ט"ו סע"א ובריטב"א שם שר"ש מדבר באתרוג גרידא, אבל לא בשאר אילנות.
<small>78.</small> <b>אלא שגדל וכו'. </b>וכ"ה בכי"ע. וכן ברש"י הנ"ל: אלא אם כן גדל בשביעית וכו'. ובד: אלא <b>דבר</b> שגדל וכו'. ועיין מ"ש לעיל שו' 77. 

Chapter 5



Halakhah 1

<small>1.</small> <b>מבערן במקומן דברי ר'. </b>וכ"ה בד ובכי"ע ובריבמ"ץ פ"ו מ"ה, ובר"ש שם (אלא שהגירסא שם צריכה תיקון ע"פ פי' הרא"ש בפי שנים). וכן גרס כאן "דברי רבי", גם בכפו"פ פמ"ח עמ' תר"ס, וכ"ה בירושלמי כאן ספ"ו (בנוסח הרש"ס). אבל בד"ו: דברי ר"ש, וכן בכי"ר שם: דברי ר' שמעון. ובבבלי פסחים (נ"ב ב'): מתבערין בכל מקום שהן (ולא נזכר שם "רבי"). ופירש"י: מתבערין. כשתגיע עונת הביעור שכלו לחיה. בכל מקום שהן. ולא מטרחינן ליה להחזירן לארץ. ובירושלמי הנ"ל אמרו: ובלבד שלא יעבירם ממקום למקום. וא"כ במקומן הוא בדווקא. וכן פסק הר"מ בפ"ז מה' שמיטה הי"ב.<br>והדברים מתבארים מתוך הספרא (בהר פ"א ה"ט, ק"ו ע"ג): "מה שבארצך אוכלים, לא מה שהוציא עקילס לעבדיו לפונטוס". ומכאן שהפירות אסורות באכילה בחו"ל. ולפיכך פירש הראב"ד שם: "ועוד אני אומר כי אעפ"י שהן אסורין באכילה אינם מתבערים עד שיגיע זמן הביעור, ואם רצה להחזירם לא"י ולאכלן רשאי. אבל אם הגיעם שם בזמן הביעור בהא פליגי תנאי וכו', וזה הביעור או שריפה או קבורה הוא". כלומר, מכיון שהם אסורים באכילה בחו"ל, הרי אין שם ביעור אלא שריפה או קבורה, ולא כביעורן בא"י (עיין בהשגות פ"ז מה' שמיטה ה"ג). ולפיכך אסור להעבירם ממקום למקום, שלא יבוא ליהנות מהם, או מפני חשד סחורה.<sup class="footnote-marker">1</sup><i class="footnote">ועיין בתוספ' פסחים נ"ב ב' ד"ה ר"ס. ועיין בתוספ' שם ד"ה מתבערין. אבל מדברי רש"י שם מוכח שפירש דין בעור בא"י ולא בחו"ל, ולפיכך השיגו מה שהשיגו.</i>
<small>2.</small> <b>ר' שמעון בן אלעזר או' וכו'. </b>והסיקו בירושלמי ובבבלי הנ"ל שאין הלכה כמותו. 

Halakhah 2

<small>3.</small> <b>אין מביאין תרומה מחוצה לארץ וכו'. </b>משנתנו ספ"ו. ואמרו שם: אמר ר' שמעון שמעתי בפירוש שמביאין מסוריא וכו'. ופירש הרש"ס: דיש מקום ליכנס בה בטהרה, כדאמרינן בפ"ק דגיטין (ח' ב'). ומתוך משנתנו (אהילות פי"ח מ"ז) והתוספתא (שם פי"ח ה"ב) מוכח שיכול לאכול טהרות בסוריא אפילו בלא שידה תיבה ומגדל, עיין בר"ש אהלות שם ובס' משנה אחרונה ומ"ש בתס"ר ח"ג עמ' 154. והאיסור להביא תרומה מסוריא הוא, כדי שלא יהא כהנים מרדפים אחריה לשם (כמפורש בירושלמי ספ"ו), וסופם שלא ידקדקו ויטמאו בארץ העמים. 
<small>4.</small> <b>אני ראיתי את שמעון<sup class="footnote-marker">2</sup><i class="footnote">הוא נזכר כאן ובמקבילה שבירושלמי בלי תואר רבי, ואפשר שרשב"ג קראו בשמו, מפני שהיה חבירו. ולהלן (יבמות פ"ד ה"ה ובמקבילה שבירושלמי שם) העיד עליו לסטים אחד שהרגוהו בכניסתו ללוד, והוא קראו "שמעון בן כהנא". אבל בסוגיית הירושלמי חלה אח"כ: ר' שמעון בר כהנא הוה מסמך לר' ליעזר וכו'. וכן בירוש' דמאי פ"ג ה"ב, כ"ג ע"ב: כהדא ר' שמעון בר כהנא הוה מסמיך וכו'. וכן להלן פרה פי"ב ה"ו: שלשה דברים אמר רשב"ג משום ר' שמעון בן כהנא וכו'.</i> בר כהנא וכו'. </b>כפו"פ פי"א עמ' רע"ד, פי"ג עמ' שמ"ב, ירושלמי חלה פ"ד הי"ב, ס' ע"ב. 
<small>5.</small> <b>זה בידי מקלקיא וכו'. </b>וכ"ה בכפו"פ פי"א הנ"ל. ובד: מקלקליא. ובכי"ע: זה בא לידי מקלקליא. ובגליון שם: מסיקיליאה. ובירושלמי הנ"ל (בגוף כי"ל): זה מקיליקיה (ובין השורות תלוי "הובא"). ובכי"ר שם: בא מקולקלה. וקרוב לוודאי שהכוונה לארץ קיליקאה שבאסיה הקטנה על גבול סוריא. וגירסת גליון כי"ע הוא בכ"י מאוחר, ובאותו זמן בטאו סיקיליאה במקום: קיקיליאה (וכוונת המגיה היתה לאי סיקיליאה).<br>ובכפו"פ (פי"ג הנ"ל) הביא ברייתא זו כראיה שהיה להם אפר פרה לאחר החורבן. וכנראה שפירש ששמעון בר כהנא טהר את עצמו בספינה בתחומי א"י, והוא עשה את היין בספינה מענבי קיליקיא שלא הוכשרו, והדוחק נראה לעין. ובאמת אין כאן קושי כלל, מפני שלדעת ר' שמעון בן כהנא תרומת חו"ל הרחוקה מארץ ישראל מותרת לטמא מת שטבל (עיין בכורות כ"ז א' ובר"מ פ"ז מה' תרומות ה"ח), ואף בתרומה עצמה לא גזרו משום טומאת ארץ העמים (שהרי חלה כבר הוכשרה, ומ"מ אוכלה) כל זמן שהיא בארץ העמים. וקיליקיאה היא רחוקה מא"י.
<b>וגזרו עליו שישתהו בספינה. </b>וכ"ה בירושלמי הנ"ל. אבל בכפו"פ פי"א הנ"ל: וגזרו עלי שאשתהו בספינה. ולפ"ז הכל הוא מדברי ר"ש בר כהנא שאמר כן לרשב"ג. והסיקו בירושלמי שאפשר שהספינה היתה בתחום א"י, אלא שלא גזרו בספינה משום מראית העין. ולפ"ז משמע שאף תרומת חו"ל שנטמאה בארץ העמים בחו"ל אינה אסורה בא"י אלא משום מראית העין. ועיין מ"ש בס' ניר שם. 

Halakhah 3

<small>5-6.</small> <b>עלה תמכא והחרחבינה וכו'. </b>הברייתא מדגמת את הכללים שבמשנתנו רפ"ז. ושתי ירקות הללו נמנו במשנת פסחים פ"ב מ"ו. ובירושלמי שם (כ"ט ע"ג): ובתמכה גנגידין. ובערוך ערך תמכה: פי' קרדו וכו'. ובגלוסר של ניקומידיס<sup class="footnote-marker">3</sup><i class="footnote">1939, Anecdota Atheniensia II עמ' 309. וכ"ה שם, עמ' 332.</i> מגדיר: Τιγγίδιον άγριοκάρδαμον καί λεπίδιον, ולפ"ז הוא pepperwort ,lepidium. ויש מגדירים אותו (שם 322): λιβανωτίς, והוא צמח מר שעליו דומים לחזרת מרה.<sup class="footnote-marker">4</sup><i class="footnote">עיין מ"ש תיאופרסטוס בתולדות הצמחים ס"ט פי"א סי' י"א.</i> ועיין מ"ש לעף פלורה ח"א עמ' 430 ואילך וה"ג סוף עמ' 449.<sup class="footnote-marker">5</sup><i class="footnote">ועיין בתוספות ערה"ש של קרויס ערך תמכה. ואף הפירוש μαροόλιον יש לו על מה לסמוך, עיין בס' Anecdota etc. הנ"ל, עמ' 399.</i> ואשר להרחבינה לעף מפרשו שהוא eryngium. וקשה לקבל פירוש זה, מפני שספק גדול אם אפשר למנותו בכלל ירקות, ולא עוד אלא שהעלים שלו יש להם קוצים.<sup class="footnote-marker">6</sup><i class="footnote">עיין מ"ש תיאופרסטוס הנ"ל ס"ו פ"א סי' ג'; פליניאוס תולדות הטבע סכ"ב פ"ז (ח'), סי' י"ח.</i> 
<small>6.</small> <b>עלי ורד וכו'. </b>בירושלמי (פ"ז ה"ב, ל"ז ע"ב): וההן וורד תני בה תלת מילין, עלין שלו יש להן שביעית וכו'. ועיין בפי' הרש"ס, קי"ג רע"א. 
<b>ועלי מילת וכו'. </b>והם עלי עצי מילין שנזכרו להלן פ"ז הי"א, מה שקורים עכשיו בטעות "אורן" (עיין מ"ש להלן שו' 14). ועיין מ"ש לעף פלורה ח"ב עמ' 286 ואילך. 
<small>7.</small> <b>עיקר הבלבסין וכו'. </b>ובלבס, בולבוס, הוא βολβός ביונית, והגלוסטורים היונים מבארים אותו:<sup class="footnote-marker">7</sup><i class="footnote">עיין בס' Anecdota etc. הנ"ל (לעיל הע' 3), ריש עמ' 282.</i> בצל שוטה, או בצל ים. ויש מגדירים אותו<sup class="footnote-marker">8</sup><i class="footnote">שם, עמ' 322.</i> בצל הנאכל. ובארמית שמכא (עיין ערוך ערך שמכא), עיין לעף פלורה ח"ב עמ' 184 ואילך. והעיקר שלו אינו לא מאכל אדם ולא מאכל בהמה. 
<b>עיקר ורד וכו'. </b>וכן בירושלמי הנ"ל: וההן וורד וכו', עיקר שלו אין לו שביעית וכו'. ולעיל שם: עיקר הוורד וכו', אין בהן קדושת שביעית. 

Halakhah 4

<small>9.</small> <b>ר' מאיר או' דמיהן מתבערין וכו'. </b>זו היא פיסקא ממשנתנו פ"ז מ"ב. ואמרו שם חכמים שכל המינים שמתקיימים בארץ אין להם ולדמיהם ביעור. ור' מאיר חולק שם וסובר שדמיהם מתבערים עד ר"ה (כלומר של שמינית). וכן הגירסא ("ר' מאיר") בכל נוסחאות המשנה שבדקתי, וכן היתה הגירסא בתוספתא כאן אף לפני הריבמ"ץ, הר"ש והרא"ש פ"ז מ"ב. וכן היתה הגירסא בברייתא זו גם בירושלמי פ"ז רה"ג, ל"ז ע"ב.<br>אבל בכי"ע כאן גורס: ר' <b>יהודה</b> אומ' וכו'. ובהשגות הראב"ד (פ"ז מה' שמיטה סהי"ג): א"א זו דברי ר' <b>יהודה</b> (כ"ה בכל הדפוסים הישנים) בדמים וכו', ומה שכתב לא כר' יהודה ולא כחכמים. ובמהרי"ק שם העתיק: זו דברי ר"מ וכו', לא כר' יהודה ולא כחכמים. וכתב: ונראה שצ"ל לא כר"מ ולא כחכמים. ברם נראה שהראב"ד כיון לתוספתא כאן, וגרס כגי' כי"ע, עיין להלן. ועיין מ"ש לעיל עמ' 436 הע' 66; להלן כלאים פ"ג שו' 52–53 ד"ה וברור. ועיין מ"ש בתס"ר ח"ב עמ' 69 (לשו' 5).
<small>10.</small> <b>אמ' להם מחמיר אני בדמיהן וכו'. </b>ריבמ"ץ, ר"ש ורא"ש וירושלמי הנ"ל. ופירש הר"ש שבדמים חיישינן יותר, שמא יעשה בהם סחורה, אם לא יחייבו אותו לבער. ובהשגות הנ"ל (פ"ז מה' שמיטה רהי"ד): ויש מן המתקיים בארץ שנחלקו עליו ר' <b>יהודה</b> וחכמים, שר' <b>יהודה</b> (כ"ה בכל הדפוסים הישנים. אבל במהרי"ק שם העתיק: ר"מ וחכמים שר"מ אומר וכו') אומר יש לדמיהם ביעור בסוף שנה, שמחמירין בדמיהן יותר מהן. והטעם מפני שפעמים שאינם מתקיימין, והולכין בדמים לחומרא.<br>והרש"ס בפי' למשנה (ק"ז ע"א) כתב: "דמצי ליקח מדמיהם מילתא דכלה, הוו להו כדין דבר שאין מתקיים". כלומר, הדמים מתנתקים מן המין שמכר, ואינם קשורים לו, וחלה עליהם קדושת שביעית סתם. ועיין מ"ש להלן שו' 41.
<small>10-11.</small> <b>שמן של שביעית מדליקין וכו'. </b>כמפורש במשנתנו פ"ח סמ"ב ולהלן פ"ו הי"ד. ובתו"כ (פ"א ה"י, ק"ו ע"ג) יליף לה מקרא. ובריבמ"ץ ור"ש גורסים כאן: שהשמן וכו', וכ"ה בירושלמי. והכל הוא מדברי ר"מ, ומביא מכאן ראיה לדבריו. 
<small>11.</small> <b>מכרו ולקח בו אחר וכו'. </b>וכ"ה להלן פ"ו שו' 26. והטעם הוא, מפני שהדמים נתנתקו מן השמן שמכר וחלה עליהם קדושת שביעית סתם, וממילא אין קונים בהם דברים להדלקה. וכן פסק הר"מ בפ"ה מה' שמיטה ה"ח. ועיין גם להלן הי"ט. ובזה אף החכמים מודים,<sup class="footnote-marker">9</sup><i class="footnote">שהרי אין משיבין לאדם מדבר שאינו מורה בו, עיין מ"ש בתס"ר ח"ב, עמ' 158.</i> אלא שהם סוברים שאין הנדון דומה לראיה, מפני שבעור הוא דין מיוחד, ואם מכר דבר שאין לו בעור אין חיוב הבעור חל על דמיו. 

Halakhah 5

<b>חלשישות. </b>בד: הלשישות, ובכי"ע: הלששית. ובירושלמי (פ"ז רה"ד, ל"ז ע"ג): השלשושית (וכ"ה אף בכי"ר ובנוסח הרש"ס). ועיין גם להלן כלאים פ"ג הי"ב. ולדעת לעף (פלורה ח"א עמ' 595) הגירסא הנכונה היא בירושלמי: השלשושית, והיא נקראת כן על שם שלשת התאים שבתרמילה.<sup class="footnote-marker">10</sup><i class="footnote">ועיין מגדיר לצמחי א"י (ירושלים תרצ"א), עמ' 227, ציור 273.</i> והכוונה ל־ Crozophora tinctoria שמשתמשים בה לצבע. ועיין להלן. 
<small>12.</small> <b>חלביצין והירענה וכו'. </b>בד ובכי"ע: והלביצין והירענה וכו'. ובירושלמי הנ"ל: מהו לצבוע בטובת הנייה? מן מה דתני השלשושית וחלבצין<sup class="footnote-marker">11</sup><i class="footnote">בכי"ר: וחלבנין. ובנוסח הרש"ס: והחלבנון. ועיין להלן.</i> התגר עושה לעצמו וכו'. ומכאן שחלבצין הם מיני צובעין. ובירושלמי לעיל שם (ה"ב, ל"ז ע"ב): מיני כביסות (כ"ה בנוסח הרש"ס, ולפנינו בטעות: כניסות) מהו שיהא עליהן קדושת שביעית? נישמעינה מן הדא, היירענין (בכי"ר: היירעני) והבורית והאהל יש להן קדושת שביעית. ולפי פשוטו פירושו, שאין מכבסין בהם, וכפי' הר"ח בסוכה מ' א'. ועיין היטב בפי' הרש"ס, ק"ח ע"א, ומ"ש להלן פ"ז שו' 53. ועיין מ"ש להלן.<br>ובבבלי (שבת צ' א', נדה ס"ב א'): מיתיבי הוסיפו עליהן החלביצין והלעינון והבורית והאהל. ופירש הרמב"ן (שבת שם) ש"הוסיפו עליהן" אינו מגוף הברייתא אלא ציון לתוספתא כאן, שהתוספתא הוסיפה ושנתה:<sup class="footnote-marker">12</sup><i class="footnote">עיין מ"ש ר"ן ברילל בסה"י לכבור צונץ, עמ' 97, הערה 23, ויש להוסיף לרשימה שלו אף את הפיסקא שלנו.</i> החלביצין (ברמב"ן בט"ס: החלוסת, ועיין להלן) והלעינון וכו'. ומן הרמב"ן, כנראה, אף במיוחס להריטב"א ולהר"ן בשבת שם ובריטב"א נדה (ס"ב א', הסגלה חמ"ט עמ' 5). ואעפ"י שהרמב"ן בוודאי ראה את גוף התוספתא כאן, שהרי הוא מעתיק גם את הסיפא (שאיננה בבבלי), מ"מ נראה שאין להביא ראיה שגרס בתוספתא "הלעינין" במקום "הירענה", אלא מסתבר שהעתיק ע"פ הלשון בבבלי.<br>ואשר לחלביצין כבר עמד בפ"מ (ברה"ד הנ"ל) שבמשנתנו מפורש (פ"ז מ"ב) שחלביצין אינם ממין הצובעין, אבל בירושלמי שם נמנו בין הצובעין, ואף כאן משמע שהם מיני כביסות. ולא עוד אלא שבמשנתנו מפורש שאין להם ביעור, וכאן מפורש שיש להם ביעור. ובירושלמי שם סה"ב: מהו חלביצין? ביצי נץ חלב (כלומר, נץ חלב שבמ"א שם). ובתשה"ג גיאוניקה ח"ב עמ' 239: הי לביצים<sup class="footnote-marker">13</sup><i class="footnote">צ"ל: הילביצים (במלה אחת).</i> והלעונים, הלבלאבא והילבנא. ובתשה"ג אסף (ירושלים תרפ"ט) חלביצים חלבלוב.<sup class="footnote-marker">14</sup><i class="footnote">ומן הבאורים שם ברור שהגאון פירש את הסוגיא בנדה ס"ב א'.</i> ולפי דעת לעף (פלורה ח"א עמ' 597 ואילך) חלביצין לחוד וחלבנין לחוד. והוא מסתמך על הגירסא שבירושלמי (כי"ר, עיין לעיל הע' 11). ובאמת בכל הדפוסים הישנים שבבבלי שבת הגירסא היא: החלבנון (במקום "החלביצין", עיין דק"ס שם עמ' 194 הע' ט'), וע"פ זה העתיק כנראה גם הרש"ס בנוסח שלו, ק"ח ע"א. ובריטב"א שבת הנ"ל גרס: החלבנין. ולפי דעת החכם הנ"ל "חלבנין" הם מיני צבעונין וכביסה, והכוונה ל־ Euphorbia tinctoria, עיי"ש.<br>ואשר ל"הירענה" מסתברת דעתו של הראובני<sup class="footnote-marker">15</sup><i class="footnote">סיני, כסלו-אייר תרצ"ט, עמ' תרכ"ד. ועיין מ"ש להלן סוף הע' 16.</i> שהכוונה לצמח ערנה שהפלחים הערבים משתמשים בו כדי לנקות את ידיהם, עיי"ש דברים של טעם.<sup class="footnote-marker">16</sup><i class="footnote">לעף בפלורה ח"א, עמ' 359, מגיה את התוספתא והירושלמי ע"פ הבבלי וגורס: הלעונין. וכבר אמרנו בכ"מ שאין להגיה את המקורות אחד ע"פ השני, בשעה שהגירסא במקור המוגה היא מקויימת. ועיין פלורה ח"ד, עמ' 117.</i>
<b>והבורית והאהל וכו'. </b>בבבלי הנ"ל מפרש שגם בורית הוא מין אהל. ובירושלמי שבת פ"ט ה"ה, י"ב ע"ב: בירית ביריתא. וצמח זה היה מצוי וידוע בא"י, עיין מ"ש לעף פלורה ח"א עמ' 642 ואילך, ועל אהל עיין מש"ש עמ' 644 ואילך.<br>ובפיה"מ להר"מ נדה פ"ט מ"ו (הוצ' דירינבורג עמ' 161): ובורית צמח, והוא המפורסם בערבי באלגאסול. ובתוספת שביעית אמרו הבורית והאהיל יש להן שביעית ולדמיהן שביעית. ובפ"ה מה' שמיטה ה"י פסק: מיני כבוסים, כגון בורית ואוהל קדושת שביעית חלה עליהן<sup class="footnote-marker">17</sup><i class="footnote">בגליון שם: נ"א <b>אין</b> (כלומר, אין קדושת שביעית חלה עליהן). וכ"ה בכל הדפוסים משנת של"ד ואילך. ובדקתי בכל הדפוסים הישנים ובחמשה כתי"י, ובכולם כלפנינו. ולא ידעתי מניין לו למניה בד"ו של"ד הגהה זו, אבל בוודאי שלא ברא אותה מלבו. ושמא היה לפניו באיזה כת"י: בורית ואהלאין (במלה אחת. רבים של אהל), וקרא: ואהל אין.</i> ומכבסין בהן וכו'. ועיין ברדב"ז שם.
<b>יש להן שביעית וכו'. </b>בירושלמי הנ"ל: יש להן קדושת שביעית (ולא יותר). ועיין להלן. 
<small>13.</small> <b>יש להן ביעור ולדמיהן ביעור. </b>וכ"ה ברמב"ן ובהי' המיוחסים להר"ן בשבת הנ"ל. ובפיה"מ הנ"ל לא העתיק אלא את הרישא. וכנראה שדייק מלשון הירושלמי הנ"ל שאין להן ביעור. ועיין בחיבורו פ"ז מה' שמיטה הי"ד. 

Halakhah 6

<b>עיקר חרוב ועיקר האגה ועלי האוג וכו'. </b>בס' האגור לר"ש ג'מע ערך ארן (סה"י לכבוד גרעץ עמ' 33): בתוס' שביעית עיקר החרוב ועיקר הגה <b>ועיקר</b> האוג וכו'. ובירושלמי (פ"ז רה"ב, ל"ז ע"ב): צבעין לבהמה מהו וכו'? עיקר הוורד (בכי"ר: הווה) ועיקר האגה ועיקר<sup class="footnote-marker">18</sup><i class="footnote">כגי' האגור בתוספתא. אבל מכי"ר שם מוכח שהיתה לפניו הגירסא: ועלי.</i> האוג אין בהן קדושת שביעית. ולדעת לעף (פלורה ה"ב עמ' 416) הנכון הוא: האגה, הגה, והוא היגי שבבבלי (היגי והיזמי),<sup class="footnote-marker">19</sup><i class="footnote">עיין מ"ש הראובני הנ"ל (לעיל הע' 15), עמ' תרכ"ג.</i> Alhagi Camelorum, "קוץ הגמל". ואוג הוא עץ הסומק שעושה פרי אדום וצובעים בו.<sup class="footnote-marker">20</sup><i class="footnote">עיין פיה"מ להר"מ פאה פ"א מ"ה וריש דמאי. ועיין מ"ש לעף בפלורה ח"א, עמ' 201. והראובני הוכיח (סיני, ניסן-אייר תשי"ב, עמ' ק"ה ואילך) שהנכון הוא כפירוש הערוך והרמב"ם הנ"ל.</i><br>ובפירוש הרש"ס (ק"ה ע"א): עיקר האוג ועיקר הוורד גרסינן, והכי איתא בתוספתא וכו', אגא מין אילן הוא, ובתוספתא דעירובין פ"ג (הט"ז) נמי תניא עיקר החרוב עיקר האגא וכו'. עיין מ"ש בתס"ר ח"א עמ' 152.
<small>14.</small> <b>והפרחבלין והאורז. </b>וכ"ה בד. ובכי"ע: ופרח לבין והאורז. ובס' האגור הנ"ל (ערך ארן): ופרח שלו (צ"ל: ופרחוולן) והאירן (צ"ל: והאורן). ופי' רב דוסא גאון כי שמע מן הזקנים הראשונים כי הארן הוא אלכאן (צ"ל: אלבאן) בערבי (הוא עץ בשמים). ובירושלמי הנ"ל: בשמים מהו שיהא עליהן קדושת שביעית נישמעינה מן הדא הפרה לבן<sup class="footnote-marker">21</sup><i class="footnote">עיין דב"ר פ"ו, ב'; הוצ' שלי, עמ' 103.</i> והאורז<sup class="footnote-marker">22</sup><i class="footnote">בכי"ר: והאורן (אלא שהנו"ן קצרה). ובנוסח הרש"ס: האודם.</i> אין עליהן קדושת שביעית. ולא נתברר מהו פרחבלין (עיין לעף פלורה ח"ד עמ' 146), ואורן הוא עצי דפנא (עיין הנ"ל ח"ב עמ' 121). 
<b>אין להן ביעור וכו'. </b>מלשון הירושלמי הנ"ל ("קדושת שביעית") מוכח שאין להם שביעית כלל. ועיין היטב ברמב"ן שבת פ"ט סע"ב וברא"ה (לפי החידושים המיוחסים להר"ן) שם צ' א' ד"ה והתנן. ובירושלמי אין לפרש כפירושם. 

Halakhah 7

<b>דין ובצר וכו'. </b>וכ"ה בד (אלא שהמלה "דין" נתחברה שם למלה שלפניה, כלומר, ביעורדין), ובכי"ע חסר "דין". ובירושלמי רפ"ז: והתני דן וצד וכו'. ובפירוש הרש"ס שם, ק"ז ע"ב: דתניא בתוספתא דן וצד וכו'. ולא נתברר מה הן דין ובצר, אבל מתוך העניין נראה שטבען הוא מעין איסטיס, עיין להלן. 
<small>15.</small> <b>וזרע סטים נזרעין וכו'. </b>סטיס, איסטיס הוא isatis tinctoria, ומשתמשים בו לצביעה (עיין לעף פלורה ח"א עמ' 494 ואילך). והצביעה היא בגופו, והזרע אינו ראוי לכלום, לא למאכל (עיין תוספתא סוף מעשרות ומש"ש) ולא לצביעה. אבל מ"מ קדושת שביעית חלה עליו, שהרי יכול להכין ממנו צביעה ע"י שיזרע אותו ויגדל סטיס. 
<b>נזרעין במוצאי שביעית וכו'. </b>בירושלמי הנ"ל: שזורעין אותן במוצאי שביעית קדושת שביעית חלה עליהם. ושתי הגירסאות מבארות ומשלימות אחת את השניה. ופירושן, שזרע סטיס אעפ"י שאינו ראוי לא למאכל ולא לצבע (עיין מ"ש לעיל) מ"מ קדושת שביעית חלה עליו, שהרי אפשר להכין ממנו צבע ע"י זריעה במוצאי שביעית. ואעפ"י שפירות שביעית אסורים בזריעה, הרי זרע סטיס לפני הזריעה אינו ראוי לכלום ועצם הנאתו באה ע"י זריעה.<sup class="footnote-marker">23</sup><i class="footnote">עיין בפי' הרא"ף (ט"ו ע"ב) לירושלמי שם. והוא כתב שם: "והא דתנן (תרומות פ"ט מ"ד) גידולי ספיחים חולין אפילו דבר שאין זרעו כלה, שאני הני הואיל ועיקר מאכלם ע"י כך. וצ"ל בפי' הרא"ף, וכן בפירושים לתוספתא שהעתיקו ממנו: "הואיל ועיקר מלאכתם וכו'", שהרי כל אילו עיקרם לצביעה ולא למאכל.</i> 

Halakhah 8

<small>15-16.</small> <b>הצבעין והפטמין וכו'. </b>שו"ת הראבי"ה כת"י סי' תתקע"ג, ונעתקה גם בשו"ת מהר"ם ב"ב הוצ' מק"נ עמ' 15. והברייתא הובאה בירושלמי פ"ט ה"ז, ל"ט ע"א, ופסקה הר"מ בפ"ח מה' שמיטה הי"ט. 
<small>16.</small> <b>לוקחין מורסן מכל מקום וכו'. </b>ולהלן שבת פ"ח (בד פ"ט) ה"ט שנינו: המוציא מורסן וכו' לבהמה וכו', לצבוע וכו'. והן הצבעין והפטמין<sup class="footnote-marker">24</sup><i class="footnote">כלומר, מפטמי בהמות ועופות. ועיין גם במשנתנו שבת פכ"ד מ"ג; פסחים פ"ב מ"ז.</i> שכאן. ובירושלמי הנ"ל: לוקחין מורסן מכל מקום ואינן חוששין. ובר"מ הנ"ל: ואינן חוששין שמא מספיחי שביעית הוא. ופירש בפ"מ דלא נחשדו על הפסולת. והסיקו בירושלמי שלא אמרו אלא בסתם, אבל בחשוד וודאי אין לוקחין ממנו. ועיין במשנת בכורות פ"ד מ"ח ובירושלמי סוף מעשרות, נ"ב ע"א. 
<small>16-17.</small> <b>נבילה ואין מוכרין אותה מחרוזות וכו'. </b>וכ"ה בכי"ע ובראבי"ה הנ"ל.<sup class="footnote-marker">25</sup><i class="footnote">והמגיה בשו"ת מהר"ם הנ"ל, עמ' 15, הע' ח' לא תיקן כהוגן.</i> ובד חסרה המלה "נבילה". וברוקח סי' תס"ז: בתוספת' נבילה אין מוכרין אותה וכו'. וברור שהמלה "נבילה" היא פיסקא קטועה של משנתנו (פ"ז מ"ג): שאין עושין סחורה בפירות שביעית וכו', ולא בנבילות וכו' לקח לעצמו והותיר מותר למכרן.<sup class="footnote-marker">26</sup><i class="footnote">וכעדותו של ר"ת: דרך התוספתא באלף מקומות ליקח קצת מן המשנה לזכרון דברים. עיין לעיל, ריש עמ' 6, להלן כלאים פ"ה שו' 28–29, ועוד בכ"מ.</i> ופירשה התוספתא שאפילו אם לקח בהמה לעצמו ונתנבלה שמותר למכרה, מ"מ אין מוכרין אותה מחרוזות, כלומר, שלא יעשנה כבשר כשר, עיין להלן מכשירין ספ"א וירושלמי שקלים פ"ז ה"ה, נ' ע"ג. ועיין תשב"ץ ח"ג סוף סי' רצ"ב. ובמהר"ם הנ"ל עמ' 16: כדתני' אין מוכרין אותו מחרוזות מחרוזות, אבל בחציה או שלימה או נתח או ירך או כתף שרי. ועיין מ"ש להלן שו' 23 בשם הירושלמי. 
<small>17.</small> <b>אבל מוכרין אותה איברין איברין על גבי מטות. </b>וכ"ה בד. ובשו"ת מהר"ם הנ"ל: אבל מוכרין אותה איברים ע"ג מוטות. ובכי"ע: אבל מביאין אותה חתיכות חתיכות על גבי מוטות. וכ"ה בראבי"ה וברוקח הנ"ל. וגירסתנו יותר נכונה, כמפורש במשנת שקלים (פ"ז מ"ג): נמצא בגבולין אברים נבלות. חתיכות מותרות. ועיין הסיגנון במשנת ביצה פ"ג מ"ג. 

Halakhah 9

<small>18.</small> <b>לא יהא מביא כלבים כופרין וכו'. </b>כלומר, לא יקנה לכתחילה כלבים כפריים<sup class="footnote-marker">27</sup><i class="footnote">קטנים וננסים שאינם מזיקין. עיין רש"י ב"ק פ' א'. ועיין להלן, עמ' 651, הע' 16.</i> כדי למוכרן לגוי. וכתב בראבי"ה הנ"ל: "ונ"ל דה"ט משום דאסור לגדל כלבים כופרים וחולדות הסנאים, כדאיתא במרובה (פ' א'). ומדרבנן אסור לעשות בהם סחורה דלאו למלאכתו עומד, דחשו רבנן לתקלה, שמא ישהא אותם מפני ריוח שלו וכו' ". ופירש הרב שהברייתא שלנו היא כת"ק של ר' שמעון בן אלעזר בברייתא של ב"ק הנ"ל ותוספתא שם פ"ח הי"ז. ועיין להלן ע"ז פ"ב ה"ג, וקה"ר פ"ו, י"א, וערוך ערך דבר ב'.<br>ועיין בב"י טיו"ד סי' קי"ז ובכנה"ג שם ומ"ש על תוספתא זו בחקרי לב יו"ד שם סי' קמ"ב (ח"א רי"ט ע"ב), ועיי"ש בסי' קמ"א. ועכשיו שזכינו לאורם של כל דברי הראבי"ה אנו רואים שהוא פסק כר' יהודה במשנתנו (פ"ז מ"ד) שדווקא אם אומנותו בכך אסור, אבל אם יש לו אומנות אחרת מותר (ועיין באו"ז ח"א סי' ש"ל). ועיי"ש שהסתייע גם מפירוש הריבמ"ץ (פ"ז מ"ג) שכתב: "אסור לעשות בו סחורה. פירוש בקביעות". ופירש אליבא דהילכתא.<br>ובשו"ת הרשב"א ח"א סי' ש"א ובמיוחסות סי' קע"ג הביא תוספתא זו, אבל דעתו לא נתבררה שם, עיין בכנה"ג ובחקרי לב הנ"ל. ובשו"ת יכין ובועז ח"ב סי' כ"ה פסק שמותר לעשות סחורה בקוף, והסיק בסוף התשובה: ובתוספות דשביעית התירו בהדיא חולדות וחתולין וקופין. ולפנינו מפורש להפך וצ"ע.
<b>וקיפות. </b>בכי"ע, בראבי"ה וברשב"א הנ"ל: וקופות, וכ"ה בתוספתא ב"ק וע"ז הנ"ל ובמדרש קה"ר הנ"ל. ובד: וקיפו', והשלימו: וקיפוד. וכן הגיה בכנה"ג (יו"ד סי' קי"ז, הגהות ב"י אות י"ב), והנכון כלפנינו. 
<small>19.</small> <b>ולישכר עליהן. </b>בד: בטעות: ולירכ' (צ"ל: ולישכ', כלהלן) וכו'. ובד"ח: ולשכב. ובכי"ע, בראבי"ה כת"י (וכ"ה בשו"ת מהר"מ הנ"ל) ובשו"ת הרשב"א הנ"ל: ולשכור וכו', כלומר, להשתכר בהם. וכנראה שהתוספתא הדגישה שאסור למכרם לגוי כדי להשתכר בהם, אבל אם גבה אותם בחובו או שנזדמנו לו באופן אחר מותר למכרם (כמשנתנו פ"ז מ"ג) בשויים. ועיין להלן סה"י. 
<b>אבל מוריס וכו'. </b>ופירשו הראבי"ה והרשב"א הנ"ל שהתירו בהם סחורה, מפני שאיסורן מדרבנן. והביאו את הירושלמי (פ"ז ה"ד, ל"ז ע"ג): ר' הושעיה נסב ויהיב בהדין מורייס. ומורייס הוא ציר שנותנין בו יין, ור' הושעי' היה לוקח אותו מן הגוים ומוכר אותו לגוים, אע"פ שהוא דבר האסור.<sup class="footnote-marker">28</sup><i class="footnote">עיין במשנת ע"ז פ"ב מ"ד. ועיין ירושלמי תרומות פ"י ה"ג, מ"ז ע"א. וצ"ע.</i> 
<b>וגבינת בית הומקי. </b>בד ובשו"ת מהר"ם הנ"ל: בית הוניקי.<sup class="footnote-marker">29</sup><i class="footnote">ואף בכי"ו אפשר עריין לראות כיצד נתחברה היו"ד עם הנו"ן, ויצאה מי"ם.</i> ובכי"ע: וגבינה ובית היניקי. ובראבי"ה כת"י הנ"ל: וגבינות בית אוניקי. וברשב"א הנ"ל: וגבנת בית הניאקי. והכוונה לגבינה הבאה ממדינת ביתיניאה. ועיין במשנת ע"ז פ"ב מ"ד הנ"ל. 
<small>20.</small> <b>ולישכר עליהן. </b>בד: ולישכ' (ובד"ח: ולשכב) וכו'. ובכי"ע, ראבי"ה, שו"ת מהר"ם ורשב"א הנ"ל: ולשכור עליהם. ועיין מ"ש לעיל שו' 19. 

Halakhah 10

<b>לא יהא לוקט ירקות שדה וכו'. </b>במשנתנו (פ"ז מ"ג): ולא יהא לוקח ירקות שדה ומוכר בשוק, אבל הוא לוקט ובנו מוכר על ידו. ודייקו הר"ש והרא"ש (הלשון בר"ש צריכה תיקון ע"פ הרא"ש) ובתוספות (סוכה ל"ט א' ד"ה וליתב) מן התוספתא כאן שאין הבדל בין לקיחה ולקיטה, ואסור ללקוט ע"מ למכור, מפני שזו היא סחורה, ומכ"ש שאסור לקנות ע"מ למכור.<sup class="footnote-marker">30</sup><i class="footnote">וכן נראה מדברי רב האי בס' המקה והממכר (שי"ב סי' י"ב-י"ג). ועיין ביד רמה סנהדרין כ"ו א'.</i> ועיין בפי' הרש"ס, קי"ג ע"ב. ועיין מ"ש להלן בשם הראבי"ה.<br>ור' יהוסף אשכנזי (מובא במלא"ש) והגר"א פירשו את משנתנו שאין איסור סחורה אלא בלוקח ע"מ למכור, אבל בלוקט ע"מ למכור מותר (ולפ"ז התוספתא חולקת על משנתנו). ועיין בפאת השלחן סי' כ"ו ס"ק ב' אות ד'. ועיין בתוספ' ר"ה כ"ב א' ד"ה אלו וע"ז ס"ב א' ד"ה נמצא.<br>ונקטו במשנה ובתוספתא ירקות שדה, שהן מותרין משום ספחים,<sup class="footnote-marker">31</sup><i class="footnote">עיין בירושלמי כלאים פ"ב ה"ה, כ"ז ע"ד; ב"ב פ"ה ה"א, ט"ו ע"א.</i> פרט לירקות גינה (הרש"ס הנ"ל, ועיין בתיו"ט בשם הכ"מ).
<small>20-21.</small> <b>ומוכר בשוק. </b>וכ"ה במשנתנו. ובתשובת הראבי"ה (לפי מהר"ם ב"ב הוצ' מק"נ עמ' 16): ותני' נמי לא יהא לוקח ירקות שדה בשביעית ומוכרו בשוק, וסתם שוק היינו מעט, מדלא קתני מוכר סתם. ונראה שצ"ל שם: לא יהא לוקט וכו', וכוונתו לתוספתא כאן (עיין לעיל בסמוך שם), ולדעתו אין כאן איסור סחורה אלא אם מוכר בשוק מעט מעט,<sup class="footnote-marker">32</sup><i class="footnote">עיין מ"ש להלן שו' 23 בשם הירושלמי.</i> אבל אם לקט באקראי ומכר את הכל בבת אחת, אין כאן איסור סחורה. ולפיכך הוכיח מכאן שאם מכר בבת אחת דברים אסורים אינו עובר על איסור סחורה בנבילות וטריפות, וכוונת רבינו לגילוי מילתא בלשון גרידא, (כלומר, מהו "סחורה") עיי"ש.<sup class="footnote-marker">33</sup><i class="footnote">המו"ל שם לא העיר כלום. ופשיטא שלכאורה דברי רבינו מרפסין איגרי, ואינם עניין כלל להלכה שהוא דן בה, ובע"כ הפירוש הוא כמו שכתבנו, עיי"ש.</i> 
<small>21.</small> <b>ובנו מוכר על ידו. </b>כלומר, אין איסור סחורה במכירתו, שהרי הוא לא לקט. ולפי' הגר"א במשנתנו, לא שנו שם הלכה זו אלא לרבותא, שאעפ"י שהבן לא לקט בעצמו, ונראה כאילו קנה מאביו ומוכר בשוק, מ"מ מותר, עיין גם בפי' ר' יהוסף אשכנזי הנ"ל. ועיין להלן פ"ו שו' 42. 
<small>21-22.</small> <b>אף יסכור פועלין ויכניס לתוך ביתו. </b>וכ"ה בד (ישכור). ובכי"ע: אף ישכיר פועלים ויכניסם וכו'. ומלשון התוספתא משמע שר"ש בן אלעזר מתיר לשכור פועלין ללקט ע"מ להכניס לתוך ביתו (כלומר, שלא למכירה), ועיין בבלי סנהדרין כ"ו א'. ונראה יותר שהכוונה היא שמותר לשכור פועלין שיכניסו (ושמא צ"ל בתוספתא: ויכניסו) את הפירות שלקט בעצמו, ואין לחשוש למראית העין שנראה כאילו לוקט לסחורה. אבל לשכור פועלים (ונותן להם שכר רגליהם) ללקט אסור גם לר"ש בן אלעזר. ועיין במשנת מעשרות פ"ה מ"ה ובפירוש הרש"ס שם. 
<small>22.</small> <b>לקח הבכור למשתה בנו וכו'. </b>משנתנו פ"ז מ"ד. והתוספתא הובאה באו"ז ח"א סי' ש"ל, מ"ב ע"א, ובשו"ת הרשב"א ח"א סוף סי' ש"א (=מיוחסות קע"ג), ובשו"ת הרמ"ע מפאנו סי' ל'. ומדברים כאן בבכור בעל מום חי. עיין במ"ג ובמפרשים שם. 
<small>22-23.</small> <b>ולא צריך לו וכו'. </b>כ"ה בד ובאו"ז הנ"ל, ובמשנתנו בהוצאות שלנו. ובכי"ע: ואינו צריך לו. ובשו"ת הרשב"א הנ"ל: ולא צרך לו, וכ"ה הנוסחא הנכונה גם במשנתנו.<sup class="footnote-marker">34</sup><i class="footnote">וכ"ה בכל נוסחאות המשנה מטיפוס א"י. ועיין גם במלא"ש ומ"ש בהערותי לדב"ר שהוצאתי לאור, עמ' 56, הע' 7. ועיין מ"ש להלן בכורים פ"ג הע' 96.</i> 
<small>23.</small> <b>שלא ימכרנו אלא לדמיו. </b>וכ"ה בר"ש פ"ז מ"ד. ובד ובכי"ע: אלא בדמיו. וכ"ה בריבמ"ץ, ברא"ש שם ובראשונים שהזכרנו בשו' 22. והיא היא. ומדברי הריבמ"ץ מוכח שהוא פירש שרבי אינו חולק על משנתנו אלא מפרשה. וכן מפורש באו"ז הנ"ל: כלומר, בדמיו שקנאו, שלא ירויח בו כלום. ור' לא פליג את"ק אלא מה שלא פירש ת"ק פירש רבי וכו'. ועיין גם בר"ש ובשו"ת הרשב"א הנ"ל. אבל מסתימת לשון הר"מ (פ"ה מה' בכורות ה"י) מוכח שהוא פירש שרבי חולק על הת"ק, ולדעת הת"ק אינו אסור אלא אם קנה על מנת להרויח, אבל אם קנה לעצמו ולא צרך לו, מותר להרויח. וכן בפירוש הרש"ס (קי"ג ע"ב): ובתוספתא פליגי תנאי אי שרי למכרו יותר מן הדמים שלקחו, דתניא התם ר' אומר וכו'. ובירושלמי (פ"ח ה"ג, ל"ח ע"א): טבח כהן שנתמנה לו בכור מהו מקטעתה קופדין ומזבנתא גו שוקא וכו'? כל גרמא היא אמרה דהוא אסור, שלא יהא כעושה סחורה בגופו. ומשמע מכאן שאם מוכר בבת אחת מותר להרויח בו, כת"ק כאן. ועיין בר"ש פ"ז מ"ג ובתוספ' סוכה ל"ט א' ד"ה וליתיב ובתוספ' הרא"ש שם.<br>ובא"ח ח"ב עמ' 213 (והובא בב"י טיו"ד סי' קי"ז): ואמרינן בירושלמי דמי שלקח חזיר לצורך פועליו גוים ליתנו, ואח"כ לא נתנו לו (צ"ל: להן), כשמוכרו אינו מוכרו אלא בדמיו. ופי' רבי שמשון ז"ל במה שקנאו ולא יותר. וכנראה שהיה לפניו פסק הלכה של אחד הקדמונים שהיה מבוסס על התוספתא שלפנינו ופירוש הר"ש הנ"ל (והחילוף בין ירושלמי ותוספתא רגיל אצל הקדמונים). ולעצם דין זה עיין בכנה"ג יו"ד סי' קי"ז הגהת ב"י אות כ'.

Halakhah 11

<small>23-24.</small> <b>לולבי האלה והבטנא והאטדין והאדל וכו'. </b>בכי"ע: והעיטורין והאדל וכו'. ובס' האגור לר"ש ג'מע (סה"י לכבוד גרעץ עמ' 18) ערך אדל: בתוס' שביעית פ"ה <b>לובלי</b> האלה וכו' (עיי"ש סוף הערה י"ג), כגי' כי"ו. ובפי' הרש"ס (ק"י ע"א) ובפ"מ פ"ז ה"ו: והעדל. ובמשנתנו (פ"ז מ"ה): לולבי האלה והבטנה והאטדין וכו' אין להם ביעור ולדמיהם ביעור אבל לעלין יש ביעור. והאילנות הללו ידועים, ונזכרו במקרא. ואדל (או עדל) שבתוספתא כאן פירש הגאון (פיה"ג לטהרות עמ' 144): "לולבי זרדים של אדל (משנת עוקצין פ"ג מ"ד), א' ד' (איכא דאמרי) עדל, מצאתי בספרי רפואות שמפרש כל שם עשבים בלש' יוני ובלש' ארמי, עדלא דמי לפוגלא (כלומר, לצנון) וכו' ". והסורים מתרגמים λεπίδιον, אדלא, והוא lepidium latiforum (לעף פלורה ח"א עמ' 505), ובעברית: שחליים גבוהים (עיין מגדיר צמחי א"י עמ' 163).<br>ובמשנתנו (עוקצין פ"ג מ"ד): לולבי זרדים ושל עדל וכו', אינן מטמאין טומאת אוכלין עד שימתוקו. ופי' הר"מ: והרבה בני אדם כובשין אותם במים ומלח ואוכלין אותן חיים. וכן בירושלמי (פ"ז ה"ב, ל"ז ע"ב): שאין קדושת שביעית חלה עליהן עד שימתקו. ופירש הרש"ס (ק"י ע"א): דלא מיקרי אוכל עד שיכבשום ביין וחומץ ויומתקו וכו'.<sup class="footnote-marker">35</sup><i class="footnote">ועיי"ש שהוכיח כן אף מן התוספתא בעוקצין. ועיין מ"ש בתס"ר ח"ד, עמ' 187.</i> ועיין מ"ש להלן מע"ש פ"א שו' 38 ד"ה עד.
<small>24.</small> <b>ר' מאיר או' ללולבין עם העלין אין ביעור. </b>וכ"ה בד, וכן העתיק בפ"מ פ"ז ה"ו. אבל בכי"ע: לולבין וכו' <b>יש</b> להן ביעור. וכן ברש"ס (ק"י ע"א): ר"מ אומר עלים עם לולבין <b>יש</b> להן ביעור. ומלשון התוספתא "ללובין עם העלין" (ולא: ללולבין ועלין) מוכח שהעלין הם יחד עם הלולבין. ומכיוון שאין קדושת שביעית חלה עליהן אלא אם כן כבשן (עיין מ"ש לעיל) הרי בהכרח שהפירוש הוא שכבשן יחד. וכן מפורש בירושלמי (פ"ז סה"ו, ל"ז ע"ג): עלין שכבשן עם לולבין. אית תניי תני בין אילו ובין אילו יש להן ביעור וכו'. ובפי' הרש"ס שם (קי"ז ע"א): ובתוספתא גרסינן דהאי סברא דיש להן ביעור היא דר"מ.<sup class="footnote-marker">36</sup><i class="footnote">עיין מ"ש לעיל בשמו שגרס כגי' כי"ע. ולפי גירסת כי"ו וד כאן תנא זה סובר כחכמים.</i> וממשיך הירושלמי: מ"ד [יש להם ביעור, ר' אליעזר, מ"ד] אין להן ביעור, ר' יהושע<sup class="footnote-marker">37</sup><i class="footnote">ועיין גירסת הרש"ס שם. וכנראה שהגיה ע"פ פירושו במשנה שם.</i> וכו'. ונמצא שתנא זה סובר כר' אליעזר (פ"ט מ"ה) שאוכלין על הראשון, וכאן אוכלין על העלין, וכשכלו מן השדה צריך לבער אף את הלולבין.<sup class="footnote-marker">38</sup><i class="footnote">עיין ברש"י ובתוספ' פסחים נ"ב א', וכפשוטה של הברייתא בתו"כ (בהר פ"ג ה"ה, ק"ז ע"ג) שהביאו בתוספות שם.</i> ושמא המחלוקת היא בכל דבר שיש לו ביעור המחובר לדבר שאין לו ביעור, עיין היטב בירושלמי פ"ה ה"ג, ל"ה ע"ד, ובמפרשים שם. ועיין במשנתנו פ"ט מ"ו. ועיין להלן שו' 26 ומש"ש, ומ"ש להלן פ"ז סוף שו' 53, ופשיטא שיש לחלק. 
<small>25.</small> <b>וחכמים או' לעלים עם הלולבין יש ביעור. </b>וכ"ה בד ובפ"מ הנ"ל. אבל בכי"ע: עלים עם לולבין אין להם ביעור. וכן מעתיק בפי' הרש"ס (ק"י ע"א). וקצת נראה שזו היא הגירסא הנכונה, וברישא נקטו לולבין עם עלין (כסדרן של כל הנוסחאות כאן, ולא כסדר הרש"ס) מפני שהעלים הם הגורמים לבעור, וכאן נקטו עלים עם לולבין מפני שהלולבין הם הגורמים שלא יהא להם ביעור.<sup class="footnote-marker">39</sup><i class="footnote">ועיין בהגהות הגר"א שהפך את הסדר, וגרס בדברי ר"מ "לעלים עם הלולבין" ובדברי חכמים "ללולבין עם העלים", והוא לפי גירסת כי"ו וד, אבל לפי גירסת כי"ע והרש"ס אין צורך בהגהה. ופירוש רבינו מקויים בעיקרו ע"י גי' כי"ע והרש"ס.</i> והגי' הנכונה היא איפוא בין ברישא ובין בסיפא בכי"ע, המקויימת בעיקרה אף ע"י הרש"ס.<br>ובירושלמי הנ"ל: ואית תניי תני בין אלו ואלו אין להן בעור. ובפי' הרש"ס שם: ובתוספתא גרסינן דהאי סברא רבנן היא (כגירסתו לעיל וכגי' כי"ע). ומפרש הירושלמי שתנא זה סובר כר' יהושע (פ"ט מ"ה) שהולכין אחרי האחרון, וכל זמן שלא כלה מינו של האחרון אוכלין אף את הראשון.
<b>ר' שמעון או' ללולבין אין ביעור וכו'. </b>וכ"ה בד ובפ"מ ובר"ש סיריליאו (ק"י ע"א, ועיי"ש קי"ז ע"ב) הנ"ל. ובכי"ע חסרות בטעות המלים "ר' שמעון אומר". ובירושלמי הנ"ל: מ"ד עלין יש להן ביעור, לולבין אין להן ביעור, רבן גמליאל. כלומר ר"ג במשנתנו פ"ט מ"ה. ולכאורה הוא בניגוד לדעת ר' שמעון במשנה הנ"ל ששנתה: ר' שמעון אומר כל ירק אחד לביעור, והוא חולק שם על ר"ג. אבל עיין בפיה"מ להר"מ, בריבמ"ץ ובר"ש שם, ומוכח שלא נחלק ר"ש אלא בירקות, מפני שלדעתו הם כולן מין אחד, אבל אינו עניין לכאן שאנו עוסקים באילנות<sup class="footnote-marker">40</sup><i class="footnote">ולמין אחר אין ביעור כלל.</i> (ולעניין בעור גם עדל אינו כירקות, עיין להלן). ועיין מ"ש להלן בסמוך. 
<small>26.</small> <b>מפני שנשרו מאביהן. </b>וכ"ה בד ובר"ש סיריליאו (ק"י ע"א). וכן בפ"מ הנ"ל: מפני שנושרו מאביהן. וכן בכי"ע: מפני שנשרו מאיביהם. ולכאורה טעם זה תמוה, שהרי לפי פירוש הירושלמי כל המחלוקת היא אם הולכים אחרי הלולבים או אחרי העלים, וכ"ע מודים שיש ביעור לעלין כשהן לבדן. ובמשנתנו (פ"ז מ"ה): אבל לעלין יש ביעור, מפני שנושרין מאביהן. ברם מלשון התוספתא "שנשרו" מוכח שאין כאן טעם לחיוב הבעור בעלין בדרך כלל, אלא שכאן הם מתבערין מפני שכבר נשרו מאביהן בשעת הכיבוש. ושמא פירושו שאם העלין מחוברין ללולבין אף ר"ש מודה שאין להם בעור, מפני שהן בטלים לגבי הלולבין, אבל כשנשרו מאביהן חל עליהם דין עלין, וממילא אם נכבשו יחד כל אחד מתבער כדינו וכשיטת רבן גמליאל במשנתנו (פ"ט מ"ה). ולפי מה שכתבנו לעיל (סוף שו' 24), אף כאן הפירוש הוא שהמחובר שדרכו לישור מאליו אינו נגרר אחר אביו. ולאו בכבוש עסיקינן. 
<small>27.</small> <b>או שיצאו משביעית למוצאי שביעית. </b>וכ"ה בד, בר"ש סיריליאו (ק"י ע"א) ובפ"מ הנ"ל. ובכי"ע חסרות המלים "למוצאי שביעית". 
<b>נידונין כאילן. </b>כלומר, שהולכין בהם אחר חנטה, ואם יצאו מששית לשביעית מותרין, ואם יצאו משביעית למוצאי שביעית אסורין. ובירושלמי (פ"ז ה"ו ל"ז ע"ג): תני וכולן שנכנסו מששית לשביעית ששית, חוץ מן העדל מפני שהוא כירק. ר' אבהו בשם ר' יוחנן לית כאן מששית לשביעית ששית אלא שביעית.<sup class="footnote-marker">41</sup><i class="footnote">כלומר, הירושלמי מגיה את הברייתא, ונותן עליהם אף חומרי שביעית, עיי"ש להלן בירושלמי. ועיין במה"פ שם ומ"ש לעיל ספ"ד.</i> 
<small>27-28.</small> <b>חוץ מן האדל וכו'. </b>בר"ש סיריליאו ובפ"מ הנ"ל: מן העדל, וכ"ה בירושלמי הנ"ל. ובאדל הולכים אחרי לקיטתו כירק. ועיין בפי' הר"ש סיריליאו, קט"ז ע"ב. 

Halakhah 12

<small>29.</small> <b>שיש לקטף שביעית. </b>בכי"ע: שיש לקט בשביעית, וצ"ל: שיש לקטב שביעית. והכתיב "קטב" גם בכמה נוסחאות של משנתנו (פ"ז מ"ד) וכ"ה בר"ש שם בד"ר, עיין מ"ש הרי"ן אפשטין במבוא לנוסח המשנה ריש עמ' 1223. וכן סתמה משנתנו הנ"ל, אבל ר"ש חולק שם וסובר: אין לקטף שביעית, מפני שאינו פרי. ועיין ירושלמי כאן ספ"ז (וערלה פ"א ה"ו, ס"א ע"ב) ובבלי נדה ח' ב'. ואפשר שר' יהודה הבשם העיד (עיין גם להלן חולין פ"ג ה"ז) כן לפני ר"ע בשעה שסדר את ההלכות לתלמידים (להלן זבים פ"א ה"ה) והכריע כר' יהודה הבשם מפני שהעיד באומנותו.<sup class="footnote-marker">42</sup><i class="footnote">עיין להלן עדיות פ"ג ה"א ומ"ש בתס"ר ח"ב, עמ' 184.</i> ואשר לשרף הקטף הרי מפורש בירושלמי (יומא פ"ד ה"ה, מ"א ע"ד) ובבבלי (כריתות ו' א') שהוא צרי. ובב"ר פצ"א, י"א: צרי בלסם קטף, והוא כפירוש הר"מ בפיה"מ כאן שקטף הוא אפרסמון, אבל בכל כתה"י חסרה שם המלה "בלסם" (עיין בהוצאת אלבק עמ' 1135). ועיין מה שהאריך בזה ר"ע לעף פלורה ח"ג עמ' 390 ואילך, ולדעתו קטף הוא Styrax offiicinalis, ואף הוא עץ בושם יקר. 
<b>עלה זתים ועלי קנים ועלי חרובין וכו'. </b>וכן פסק הר"מ בפ"ז מה' שמיטה הט"ז. ובמשנתנו (פ"ט מ"ו): עלי קנים ועלי גפנים עד שישרו מאביהן. ולפ"ז עלי קנים יש להם בעור. אבל בירושלמי שם (פ"ט ה"ו, ל"ט ע"א): ר' אבין בשם ר' יוחנן לית כאן עלי קנים, אלא עלי גפנים, עלי קנים אין להן ביעור. ותני כן עלי קנים ועלי האוג ועלי חרובין אין להן ביעור מפני שאין מינן כלה.<sup class="footnote-marker">43</sup><i class="footnote">בנוסח הרש"ס שם (קנ"ב ע"ב): ותני כן עלי קנים ועלי זיתים ועלי האוג וכו'. והוסיף הרב "עלי זיתים" ע"פ התוספתא כאן וע"פ הר"מ הנ"ל. ועיין גם במלא"ש פ"ט מ"ו, והעתיק ע"פ הרש"ס, אלא שציין שמקור הברייתא הוא בתוספתא. ועיין מנחות נ"ג ב' וביד איתן על הר"מ הנ"ל.</i> ובבבלי (סוכה מ' א'; ב"ק ק"א ב'): עלי קנים ועלי גפנים<sup class="footnote-marker">44</sup><i class="footnote">ומה שפירש"י ב"ק שם שאם גבבן לעצים אינו חייב לבער, לא נקט כן אלא משום עלי גפנים, אבל עלי קנים בין כך ובין כך אין להם בעור. ועיין מ"ש הגר"י ראזין בצפנת פענה רפ"ב מה' שביתת עשור. ולא זכיתי לרדת לסוף דעתו, שהרי רש"י בסוכה כתב מפורש: לאכילה. <b>למאכל בהמה.</b> ומקור הר"מ (פ"ב ה"ו שם) הוא לא בתוספתא כדעת הרב הנ"ל אלא בבבלי יומא פ"א ב', כגי' הר"ח שם, וכמו שהעתיק הרב המגיד במקומו. ועיין ירוש' שבועות פ"ג רה"ג, ל"ז ע"ג (וציין לו בצפנת פענח שם). ואף שאינם מאכל אדם, הרי אף מאכל בהמה חייב בבעור. ולא הבינותי למה ציין הרב הנ"ל לירושלמי שהבאנו בפנים. ועיין בהגהות הרש"ש גיטין י"ט א' ר"ה ר' יה"ג.</i> וכו' יש בהן משום קדושת שביעית. ופירושו שצריך לנהוג בהם כפירות שביעית (לא לסחורה וכו'). 

Halakhah 13

<small>30.</small> <b>הוורד חדש שכבשו בשמן ישן וכו'. </b>משנתנו פ"ז מ"ז, והתוספתא מוסיפה: והשמן מותר, ומכאן שמדברים כאן בוורד של שביעית שכבשו בשמן של ששית, ולפיכך מותר השמן. ועיין ריבמ"ץ פ"ז רמ"ז וירושלמי ספ"ז. ופירשו המפרשים שאין כח בוורד חדש ליתן טעם בשמן ישן אלא אם כן שהה בו זמן מרובה. 
<small>31.</small> <b>ישן בחדש חייב וכו'. </b>וכ"ה במשנתנו, ופירושו וורד של שביעית בשמן של שמינית, וכאן כבר נתחייב הוורד בבעור, וישן בשמן חדש פולט את טעמו בקלות. ולפיכך הכל אסור, כבמשנתנו שם. 

Halakhah 14

<small>32.</small> <b>ילקט את החרובין. </b>וכבר העירו בריבמ"ץ, ר"ש ורא"ש (פ"ז מ"ז) שהברייתא סותרת את משנתנו, ששנתה: חרובים חדשים שכבשן ביין ישן וכו' חייבין בבעור, ועיי"ש שנדחקו ליישב את הסתירה, ועיין בפיה"מ להר"מ. ובירושלמי ספ"ז: הכא את אמר ילקט את הוורד. וכה את אמר חייב בביעור. ושמא קושית הירושלמי היא מחרובין על וורד, שבוורד מלקט, ובחרובין חייב בבעור. ומתרץ: ר' אבהו בשם ר' יוחנן תרין תניין אינון. כלומר, הת"ק באמת אינו מחלק בין וורד ובין חרובין, כתוספתא שלנו, ודין החרובין נשנה במשנתנו ע"י תנא אחר שחולק גם על וורד.<sup class="footnote-marker">45</sup><i class="footnote">ומ"ש בירושלמי אח"כ: א"ר זעירא יכיל אנא פתר וכו', חוזר לפרש את הרישא גרידא, ולפיכך חוזר ומזכיר: יכיל אנא פתר <b>להון</b> (צ"ל: להין, לאהן) וורד וכו'.</i> 

Halakhah 15

<small>33.</small> <b>חבילי אזוב והסיאה והקורנית וכו'. </b>עיין בתוספתא שבת פי"ד (בד פט"ו) הי"ב ובבבלי שם קכ"ח א'. ובמשנתנו (פ"ח סמ"א) נתבאר שהמינים הללו אם לקטם לעצים הרי הם כעצים. ובירושלמי (פ"ז סה"ב, ל"ז ע"ב): התיבון הרי הסיאה והאזוב והקורנית שלקטן לעצים אין קדושת שביעית וכו'. הסיאה צתרה. איזוב איזובא. קורנית קורניתא. וכן בבבלי שבת הנ"ל בארו שסיאה היא צתרא,<sup class="footnote-marker">46</sup><i class="footnote">Satureia thymbra עיין לעף פלורה ח"[ב], עמ' 103.</i> כלומר, צתרה ורודה.<sup class="footnote-marker">47</sup><i class="footnote">עיין מגדיר לצמחי א"י, עמ' 309.</i> ועל קורנית אמרו בבבלי שהיא חשא,<sup class="footnote-marker">48</sup><i class="footnote">thymus capitatus עיין לעף הנ"ל, עמ' 77.</i> קורנית מקורפפת.<sup class="footnote-marker">49</sup><i class="footnote">עיין מגדיר הנ"ל. אבל הראובני (תרביץ שכ"ג, תשי"ב, עמ' 61 ואילך) האריך בדברים של טעם והסיק שקורנית היא Calamintha, והיא ממיני המנתה, עיי"ש. ועיי"ש, עמ' 63 מ"ש על סיאה.</i> 
<small>33-34.</small> <b>אין מסיקין בהן וכו'. </b>וכ"ה בכל הנוסחאות. וכנראה שצ"ל להפך: מסיקין בהן. למאכל בהמה אין מסיקין בהן. וכמו שהגיהו המפרשים. וכן מוכח מכל המקורות שהזכרנו לעיל. ופירשו בירושלמי הנ"ל: למאכל בהמה, כלומר, שאפילו לקטן לעצים ואח"כ חשב עליהן למאכל בהמה אין מסיקין בהם. ועיין בתוספ' שבת קכ"ח א' ד"ה הכניסן. 
<small>34-35.</small> <b>אף קלחין של בין השלחין שיבשו וכו'. </b>ופירושו שאעפ"י שלקטם כשהם יבשים,<sup class="footnote-marker">50</sup><i class="footnote">ונקט בין (בית) השלחין, מפני שדרך הקלחים להתייבש בו, אם אין משקין אותו.</i> והם פטורים מן המעשרות אף בשאר שנים, מפני שהם כעצים (עיין ירושלמי מעשרות פ"א סה"א, מ"ח ע"ד), מ"מ כבר חלה עליהם קדושת שביעית, ואין מסיקין בהם מפני שהם אסורים בהנייה אחר הבעור. ועיין להלן פ"ז שו' 54 ואילך ומש"ש. 

Halakhah 16

<small>35-36.</small> <b>חציר וירקות שדה שליקטן להטין בהן אין רשיי וכו'. </b>וכ"ה בד. ובכי"ע: שליקטן להטיל בהן רשאי להטיל בהן. וכצ"ל לפנינו: רשיי וכו'. ובירושלמי (פ"ז ה"ב, ל"ז ע"ב): אין לך מיוחד לבהמה אלא חציר בלבד. ושלקטו<sup class="footnote-marker">51</sup><i class="footnote">כ"ה בכי"ר. ולפנינו: ושלקחו.</i> לחטן בו מותר לחטן בו. ותני כן<sup class="footnote-marker">52</sup><i class="footnote">כ"ה בכי"ר ובנוסח הרש"ס.</i> חציר וכל שאר ירקות<sup class="footnote-marker">53</sup><i class="footnote">כנראה שצ"ל: ירקות [שדה], כמו בתוספתא.</i> שלקטן (כ"ה בכי"ר) לחטן בהן מותר לחטן בהן. חישב עליהם לאכל אדם<sup class="footnote-marker">54</sup><i class="footnote">וכ"ה אף בכי"ר. אבל בנוסח הרש"ס: למאכל בהמה.</i> אסור לחטן בהן. תני בר קפרא מותר לחטן בהן, ואסור ללות<sup class="footnote-marker">55</sup><i class="footnote">כ"ה בכי"ר. ולפנינו וכן בנוסח הרש"ס: ללוות.</i> מהן. כלומר, מותר לטנן וללחלח בהן חטים (עיין מכשירין פ"ג מ"ה), אבל אסור לסחוט אותן כדי שילותתו החטים, עיין בירושלמי פסחים (פ"ג סה"א, ל' רע"א) ומ"ש בהירושלמי כפשוטו עמ' 416. ועיין מ"ש להלן בהערה 56. 
<small>36.</small> <b>למאכל בהמה רשיי להטין בהן. </b>וכ"ה בד. אבל בכי"ע לנכון: אין רשאי להטין בהן. וכן מפורש בירושלמי הנ"ל בנוסח הרש"ס.<sup class="footnote-marker">56</sup><i class="footnote">ושמא אין צורך לתקן את הגירסא בכי"ו ובד, והפירוש הוא שאסור ללקוט חציר וירקות שדה להטן בהם, ואם לקטם לכך נותנים עליו חומרי מאכל אדם ואסור להטן בהם. אבל אם לקטם למאכל בהמה מותר להטן בהם, וכשיטת בר קפרא בירושלמי הנ"ל (לפי גירסת הרש"ס ברישא, עיין הערה 54), והטעם הוא מפני שאף אחר הטינון הם ראויים למאכל בהמה ואינו מפסידם בכך.</i> 

Halakhah 17

<small>37.</small> <b>עידית שלקטה וכו'. </b>וכ"ה בד. ובכי"ע: העירית שלקטה וכו'. וכבר הוכיח עמנואל לעף (פלורה ח"ב עמ' 153 ואילך) שהכוונה לצמח asphodelus, ובסורית עירונא. וצמח זה לכל סוגיו נפוץ מאד בא"י (עיין מגדיר לצמחי א"י עמ' 71 ואילך). 
<b>נתנה תחת הכר וכו'. </b>הסופר הרומי פליניאוס<sup class="footnote-marker">57</sup><i class="footnote">תולדות הטבע סכ"ב פכ"ב סי' ל"ב.</i> כותב בשם ניקנדר<sup class="footnote-marker">58</sup><i class="footnote">Theriaca חרוז 540 ואילך.</i> שהיו מפזרים עירנית תחת [המשכב] בשעת השינה, כדי להבריח את הנחשים (עיין לעף הנ"ל, עמ' 153). 

Halakhah 18

<small>38.</small> <b>תבן של שביעית אין נותנין אותו וכו'. </b>בכפו"פ פמ"ז, עמ' תרמ"ב: אין שורפין תבן וקש של שביעית מפני שראוי למאכל בהמה,<sup class="footnote-marker">59</sup><i class="footnote">הוא לשון הר"מ פ"ה מה' שמיטה הי"ט ע"פ משנתנו פ"ט מ"ז. ועיין ברדב"ז שם ופ"ר סה"ד. ודבריו צ"ע, שהרי הר"מ (בפ"ד שם) פסק כירושלמי שאין איסור ספחים על תבן, אבל בוודאי שיש בהם משום קדושה, ואסור לשורפו. וכן מפורש בהשגות שם, ואף הר"מ מודה בה, עיין במהרי"ק ובכ"מ במקומו. ברם לפני הרדב"ז לא היתה השגה זו בספרי הר"מ, והיא נדפסה בראשונה בר"מ ד"ו של"ד ע"פ דברי הכ"מ. ומרן העתיק מן המהרי"ק.</i> ואין נותנין אותו לתוך כר או טנא (צ"ל: טיט), וכדאיתא בתוספתא פ"ה. ובפי' הר"ש סיריליאו (צ"ז ע"ב): משום דתניא בתוספתא אין שורפין תבן וקש של שביעית מפני שהוא ראוי למאכל בהמה. וכן הוא מעתיק אף להלן שם (קל"ח סע"א). וכנראה שהרב לקח מבעל כפו"פ וחשב שהכל הוא מן התוספתא. אבל בפ"ט (קנ"ב ע"א) העתיק כלפנינו, והביא שם גם את דברי הרמב"ם. ובירושלמי (פ"ט ה"ז, ל"ט ע"א): תבן של שביעית אין שורין אותו בטיט. שרייו<sup class="footnote-marker">60</sup><i class="footnote">כצ"ל. ולפנינו בטעות: שדייו. ובכי"ר שריין. ובנוסח הרש"ס: שראו.</i> בטיט בטל, והוא שגבלו. תבן של שביעית אין נותנין אותו בכר. נתנו כבר בטל. והוא שישן עליו. ובר"מ פ"ה מה' שמיטה הכ"ג פסק כתוספתא, ולא הזכיר את ההגבלות שבירושלמי, שדווקא אם גבל בטיט וישן על הכר. ועיין בהשגות שם. 
<small>39.</small> <b>אם נתנוהו אחרים וכו'. </b>וכ"ה בד ובכי"ע (בלי המלה "אם"). ובפירוש הרש"ס (קנ"ג רע"ב): בתוספתא קתני נתנוהו אחרים, דהיינו גוים דלא נצטוו על השביעית. ומלשון התוספתא משמע שדווקא אם נתנוהו אחרים הרי הוא כמבוער, אבל אם נתנו הוא קנסינן ליה, ואסור ליהנות ממנו. אבל בר"מ הנ"ל: ואם נתן ה"ז כמבוער. ועיין בכפו"פ פמ"ז עמ' תרמ"ב, וכנראה שהעתיק את לשון הר"מ, ולא את לשון התוספתא. ועיין גם בסמ"ג עשין קמ"ח, ר"ה רע"ג. 

Halakhah 19

<small>39-40.</small> <b>תנור שהסיקו בתבן ובקש וכו'. </b>כפו"פ פמ"ז עמ' תרמ"ג, וכן פסק הר"מ בספ"ה מה' שמיטה, וכ"ה בסמ"ג הנ"ל. וכבר תמהו על הר"מ במהרי"ק ועוד, ושאלו מאי שנא ממשנת שביעית ספ"ח: מרחץ שהוסקה בתבן או בקש של שביעית מותר לרחוץ בה וכו'. וברש"ס (קל"ט ע"א) כתב: ונ"ל דהרב ז"ל מפרש דהתוספתא בהסיקוהו ישראל קאמר, ומתניתין בהסיקוה גוים, והוי דומיא דאין נותנין את התבן לתוך הכר ואם נתנוהו אחרים (לעיל בסמוך) דהיינו גוים הרי הוא בטל. ועיי"ש צ"ז ע"ב, קל"ח ע"ב.<br>ברם בירושלמי שם (ספ"ח, ל"ח סע"ב) מפורש: הדא דתימא באילין דומסייא, ברם באילין פריבטה אסור. ולפ"ז מבורר שלא התירה המשנה אלא במרחץ צבורי, שהגויים מסיקים בשביל עצמם ובשביל גוים אחרים, אבל במרחצאות של יחידים אסור, מפני שחוששים שמא יפסיד תבן של שביעית בשביל ישראל. ולפיכך אסרו לאדם חשוב לרחוץ אפילו בדימוסייא שמא יפסיד בשבילו במיוחד מפני חשיבותו. וכן יוצא מהמשך הירושלמי שלא הכל מן הגוים לאסור על ישראל מים של רבים (גם בע"ז). ועיין בפאת השלחן סכ"ה סק"ו.<br>וברדב"ז על הר"מ הנ"ל תירץ שאצל מרחץ אדם נהנה מהחמימות של העצים עצמם, והוי ליה כמלוגמא, והרי מותר לעשות מלוגמא ממאכל בהמה (משנתנו רפ"ח), אבל בתנור שהסיקוהו אינו נהנה מן העצים עצמם. ועיין בח"ד.
<small>40.</small> <b>מוכרין אוכלי אדן ואוכלי בהמה וכו'. </b>וכן בירושלמי (פ"ז ה"ג, ל"ז ע"ב): והתנינן מוכרין אוכלי אדם וכו'. וכן פסק הר"מ בפ"ה מה' שמיטה הי"ב. 
<small>41.</small> <b>אוכלי בהמה ליקח מהן אוכלי בהמה וכו'. </b>וכן בירושלמי הנ"ל: אבל לא אוכלי בהמה ליקח בהן אוכלי בהמה.<sup class="footnote-marker">61</sup><i class="footnote">כ"ה בר"ש פ"ז סמ"ב ובנוסח הרש"ס (קי"א ע"ב). ולפנינו בטעות: אבל לא אוכלי בהמה אוכלי בהמה ליקח בהן וכו'.</i> והטעם הוא שע"י המכירה כבר ניתקה מן הכסף הקדושה הראשונה, וחלה עליו קדושת שביעית סתם, ואין קונין בכסף שביעית אוכלי בהמה. עיין מ"ש לעיל סוף שו' 10. 

Halakhah 20

<small>42-43.</small> <b>פירות שביעית אין מאכילין וכו'. </b>ר"מ פ"ה מה' שביעית ה"ה. 
<small>44-45.</small> <b>אין מחייבין אותו להחזירה וכו'. </b>במיוחס להר"ש תו"כ (בהר פ"א ה"ז, ק"ב ע"ב): ובתוספתא הלכה הבהמה תחת התאנה ואכלה מאליה אין מחייבין אותה (צ"ל: אותו) להחזירה, שנאמר ולבהמתך ולחיה וגו'. וכ"ה בר"מ הנ"ל. ועיין בכפו"פ פמ"ז עמ' תרמ"ב. והקראי בשייצי (אדרת אליהו, שמטה ויובל, ח' רע"א) העתיק [מהר"מ הנ"ל]: הלכה הבהמה מאליה ואכלה מהם אין מחזירים אותה, שנ' לבהמתך וכו'. אבל רבינו פסק כלשון התוספתא שאין מחייבין אותו להחזירה, אבל בוודאי שמותר להחזירה, אעפ"י שכתוב ולבהמתך ולחיה. ועיין בתוספ' סוכה ל"ט ב' ד"ה בד"א, יבמות קכ"ב א' ד"ה של, ושטמ"ק ב"מ נ"ח א'. 

Halakhah 21

<small>46.</small> <b>מאכילין את אכסניא פירות שביעית וכו'. </b>וכ"ה בד. וכ"ה בר"מ פ"ה מה' שמיטה סהי"ג ובכפו"פ פמ"ז עמ' תרנ"ג (והעתיק את לשון הר"מ). אבל בכי"ע: <b>אין</b> מאכילין אכסניין פירות שביעית וכו'. ובספרא בהר פ"א ה"ז: ולשכירך מן הגוי. ולתושבך מן הגוי. הגרים עמך לרבות את האכסניא. ובמיוחס להר"ש שם (ק"ב ע"ב): "ולאכסניא. ישראל העובר ממקום למקום. והא דתניא בתוספתא <b>אין</b> מאכילין לאכסניא פירות שביעית ולא את הנכרי ולא את השכיר (והיתה לפניו גירסת כי"ע), היינו אכסניא המוטלת עליו שחייבים למלך לפרנסם". כלומר, בכגון דא הרי פורע חובו מפירות שביעית. ברם בירושלמי (דמאי רפ"ג, כ"ג ע"ב, והעיר עליו בח"ד כאן): כהדא דתני הגרים עמכם לרבות את האכסנייא. ר' לעזר אומר זו אכסניא של גוי. ולפ"ז מפורש שאף באכסניא של גוי מותר להאכילם פירות שביעית.<br>וגירסת כי"ו וד נראית נכונה, ואכסניא כאן פירושו חיל המלך<sup class="footnote-marker">62</sup><i class="footnote">וכן קראו ביונית של הזמן ההוא לחיילות שהיו מאכסנים אותם בבתי התושבים.</i> שהיו גרים בבתי היהודים יחד עם היהודים,<sup class="footnote-marker">63</sup><i class="footnote">עיין ירושלמי עירובין פ"ו ה"ב, כ"ג ע"ב; שם סה"ד, כ"ג ע"ג. ועיין מ"ש בצופה האנגלי סדרא חדשה חל"ו, עמ' 355, הע' 193 ועמ' 354.</i> ומותר להאכילם פירות שביעית, מפני שהם כבני ביתו (עיין להלן), וכן משמע מסידור לשון הר"מ הנ"ל.<sup class="footnote-marker">64</sup><i class="footnote">ועיין בפאת השלחן סי' כ"ד ס"ק י"ח אות נ"ח.</i> ועיין מ"ש להלן בסמוך.
<small>46-47.</small> <b>ואין מאכילין לא את הגוי ולא את השכיר וכו'. </b>וכ"ה בד ובר"מ ובכפו"פ הנ"ל ובסמ"ג עשין קמ"ח (ר"ה ע"ב). ובכי"ע: ולא את הגוי וכו', וכ"ה במיוחס להר"ש לתו"כ הנ"ל. וזהו לפי גירסתם שגרסו לעיל: אין מאכילין לאכסניא וכו', ואין צורך לחזור ולכתוב "ואין מאכילין". ופירושו שאין מאכילין את הגוי פירות שביעית כשאינו בן ביתו, ואין גר אצלו, וכן מפורש בתו"כ בהר פ"א רה"ו: לכם ולא לאחרים. ובמיוחס להר"ש שם: ולא לאחרים. שאין נותנין פירות שביעית לנכרי, אפילו לאכילה, אם אינו שכירו ולקיטו, או לאכסניא של מלך שהם עליו כדלקמן. 
<small>47.</small> <b>ואם היה שכיר שבת וכו'. </b>ר"מ וכפו"פ וסמ"ג הנ"ל. 
<small>48.</small> <b>או שקצצו מזונותיו עליו וכו'. </b>וכ"ה בד. ובכי"ע: או שקצץ מזונותיו עליו וכו', ופירושו שקצץ שיאכל אצלו סתם.<sup class="footnote-marker">65</sup><i class="footnote">ולא קצץ לו סכום ידוע, שאם קצץ לו סכום ידוע הוי ליה כפורע חובו בדמי שביעית.</i> וכן בר"מ הנ"ל: או שקצץ מזונותיו עליו הרי הוא כאנשי ביתו ומאכילין אותו. 

Halakhah 22

<small>49.</small> <b>אין בית דין פוסקין לאשה וכו'. </b>בר"מ הנ"ל הי"ד: אין ב"ד פוסקין לאשה פירות שביעית (כלומר, כשבעלה אינו לפנינו) מפני שזה כמשלם הוב מפירות שביעית, אבל ניזונית היא משל בעלה. ועיין מ"ש בפאת השלחן סוף סי' כ"ד, ומ"ש בפירושי להלכות הירושלמי להר"מ כתובות עמ' נ"ח אות פ'. 

Halakhah 23

<small>50.</small> <b>ספחין של שביעית אין תולשין אותן ביד וכו'. </b>כלומר, מכיוון שספחים אינם עולים בצפיפות, הרי דרכם להתלש ביד, ואסור לעשות כן בשביעית. ובר"ח פסחים (נ"א ב' [וכ״ה בתוס׳ הר״ש משנץ שם.], וממנו בערוך ערך ספח): מיהו כי מעיינת ביה בקצירת ספיחים חלקו (כלומר, ר"ש וחכמים, עיין בבבלי שם) כדתניא ספיחי שביעית<sup class="footnote-marker">66</sup><i class="footnote">וכ"ה בערוך בכל כתה"י. וביחוסי תנאים ואמוראים ערך ר' יוחנן בן אלעזר מעתיק בשם הערוך בט"ס: ספיחי ספיחית.</i> אין תולשין אותן ביד וכו', מר סבר גזרינן ומר סבר לא גזרינן. וכבר העיר ביחוסי תנו"א (הנ"ל בהערה 66) שהדברים סתומים. וקשה לעמוד על כוונת רבינו. ומתוך דבריו משמע שלר"ש לא גזרו אם הוא מלקט את הספחים בשינוי (עיין בתוספ' ר"ה ט' א' ד"ה וקציר ור"מ פ"ד סה"א), וכשגער באחד ממלקטי ספיחין (עיין בר"ח לעיל שם) נזף בו על שליקט ביד, וע"ז השיב לו המלקט: ולית אנת דשרי וכו'. ומכאן שפירש שהלכה זו היא בשביעית עצמה. ועיין בפאת השלחן סי' כ"ב ס"ק ב' אות ב'.<br>ובר"מ פ"ד מה' שמיטה ה"ה: ספיחין של שביעית שיצאו למוצאי שביעית אסורין באכילה, ואין תולשין אותן ביד וכו'. וכבר העירו המפרשים שם, שדייק כן מן הסיפא ששנתה: אבל חורש הוא וכו', ומכאן שבמוצאי שביעית עסיקינן. ועיין מ"ש להלן.
<b>אבל חורש כדרכו וכו'. </b>וכ"ה בד, בר"ח [וכ״ה בתוס׳ הר״ש משנץ שם.] ובערוך<sup class="footnote-marker">67</sup><i class="footnote">כ"ה בד"ר ובשני כת"י תימן (אדלר 344, 348). וכן העתיק משמו בס' יחוסי תו"א הנ"ל. ובערוך מר' פיזרו ואילך, וכן בכ"י קהוט: אבל <b>תולש</b> כדרכו. וכן בגליון כתה"י הנ"ל: נ"א תולש. ועיין מ"ש להלן הע' 68 (שהגהנו: חולש). ועיין בפאת השלחן סי' כ"ב ס"ק ב' אות ב' שהאריך לפרש את שיטת הערוך ע"פ גירסא זו.</i> הנ"ל. וכן בכי"ע ובר"מ הנ"ל: אבל חורש הוא כדירכו (בר"מ: כדרכו). ופירושו שבמוצאי שביעית חורש הוא כדרכו אעפ"י שנהנה מהם, שהם מזבלים את שדהו, ולא עוד שאין לחשוש שמא יצמחו, ואם צמחו אח"כ במו"ש מותרין, כמשנת תרומות פ"ט מ"ד.<br>ובדרך שמא ואולי הייתי מגיה: אבל חולש בחרבו,<sup class="footnote-marker">68</sup><i class="footnote">הגהה קלה מאד ע"פ האותיות (וקצת סיוע להגהה זו מגי' הערוך, עיין לעיל הע' 67). ובמשנתנו פ"ה מ"ו: תאנים של שביעית אין קוצין (בערוך ערך קץ א': קוצצין) אותן במוקצה, אבל קוצה (נ"א: קוצץ) אותם בחרבה. ופי' בערוך (ערך חרב ב') שחרבא הוא סכין. ועיין בס' משנה ראשונה במקומו. ולפ"ז היא ממש ההלכה שלפנינו, אלא ששם בתאנים, וכאן בתבואה. ופי' הערוך נתקבל ע"י רוב הראשונים. עיי"ש בריבמ"ץ, בר"ש, בפי' לתו"כ המיוחס להר"ש, ק"ב ע"א ועוד. ועיין מ"ש לעיל דמאי, עמ' 194, שו' 8, וכנראה שאין הפירוש שוה בכל המקומות.</i> כלומר, כורת<sup class="footnote-marker">69</sup><i class="footnote">עיין חולין י"ז ב': דמורשא קמא מחליש וכו' חורפא דסכינא מחליש, מורשא בזע. שם: מ"ח א': סכינא דחליש פומיה. ובר"ג שם: כלומר, סכינא חריפא. עיין עה"ש ערך חליש. ובמכילתא בשלח, עמלק ספ"א, עמ' 181: <b>ו י ח ל ו ש</b> יהושע וגו' לפי חרב. ר' יהושע אומר ירד <b>ו ח ת ך</b> ראשי גבורים וכו' בשורות המלחמה. ונ"ל שהפועל חלש שמש אצלם ככריתת ראשי השבולים, ולפיכך דרש ר' יהושע מה שדרש. וכן יוצא מדברי הפסיקתא רבתי פי"ב, הוצ' רמא"ש נ' סע"ב: <b>ו י ש ר ש</b> יהושע אינו אומר כן (=כאן), אלא ויחלוש יהושע את עמלק, כזה שחולש ומשתייר. הרי לך שחולש הוא בניגוד לעוקר ומשרש. וכן בסוף הפיסקא שם (נ"ג ע"א): אנו מוצאים שביקש יהושע למחות את זכר עמלק שנאמר ויחלוש וכו', אמר הקב"ה חייך ער עכשיו שאול המלך עתיד לעמוד מבנימין <b>ולשרש</b> ביצתו של עמלק וכו'. ועיין בפירש"י בחומש שם שפירש את דברי המכילתא שהכוונה שכרת את ראשי הגבורים בלבד והשאיר את החלשים, אבל מדברי הפסיקתא ראינו ש"חלש" הוא בניגור ל"שרש" (ושמא תרתי דרש). ומעניין שבפסיקתא זוטרתי שם (ס' רע"א): "ויחלוש יהושע. <b>ויחרש,</b> רי"ש ולמ"ד מתחלפין" (כלומר, הוא חולש, הוא חורש!). וכוונתו כנראה לחרישה בחרב המחרישה, עיין ערוך ערך חרב הנ"ל.</i> בחרבו, דהיינו בשינוי. ובשביעית עצמה עסיקינן (עיין בתוספ' ר"ה ט' א' ד"ה וקציר ובר"מ פ"ד מה' שמיטה סה"א). והואיל והסופרים לא הבינו את פירושו של "חולש" תקנו חורש בתוספתא ותולש בערוך, עיין הע' 67.
<small>50-51.</small> <b>ובהמה רועה וכו'. </b>כלומר, בשביעית, ולעיל שו' 44 דברנו בפירות, וכאן בתבואה. 

Chapter 6



Halakhah 1

<small>1.</small> <b>שביעית ניתנה וכו'. </b>משנתנו פ"ח מ"ב; ר"מ פ"ה מה' שמיטה ה"א. וכל הברייתות (עד שו' 25) נתבארו לעיל תרומות פ"ט שו' 44 ואילך, שו' 23 ואילך; שם פ"י שו' 35 ואילך. 

Halakhah 2

<small>2.</small> <b>כיצד לוכל וכו'. </b>ר"מ הנ"ל ה"ג. ועיין מ"ש לעיל תרומות פ"ט שו' 46. 

Halakhah 3

<small>5-6.</small> <b>החושש בגרונו וכו'. </b>וכ"ה בד. ובכי"ע חסרה בבא זו. ולעיל תרומות פ"ט שו' 52 נשנית בבא זו אחרי החושש בשניו. 

Halakhah 4

<small>8.</small> <b>סך אדן שמן וכו'. </b>עיין לעיל תרומות הנ"ל שו' 53. 
<small>9.</small> <b>החושש בראשו וכו'. </b>ברייתא זו הסרה בכי"ע, ועיין מ"ש לעיל תרומות פ"ט שו' 54–55. 

Halakhah 5

<small>11.</small> <b>יין של שביעי' שנפל וכו'. </b>עיין מ"ש לעיל תרומות הנ"ל שו' 23–24. 
<small>12.</small> <b>צריך לבער וכו'. </b>וכ"ה בד. אבל בכי"ע: אסור לזרים. ר' אלעזר אומ' מותר לזרים. והוא באשגרה מתרומות הנ"ל שו' 24. 

Halakhah 6

<small>13.</small> <b>לתוך המוריס התבשיל וכו'. </b>בד ובכי"ע חסר "המוריס". ועיין מ"ש בתרומות הנ"ל שו' 25. 

Halakhah 7

<small>14.</small> <b>צורר וכו'. </b>ר"מ פ"ה מה' שמיטה הכ"ב. ועיין מ"ש תרומות פ"ט שו' 26–27. 

Halakhah 8

<small>16.</small> <b>אין עושין וכו'. </b>עיין מ"ש לעיל שם שו' 27–28. 

Halakhah 9

<small>18.</small> <b>לא יתן וכו'. </b>עיין מ"ש לעיל תרומות פ"י שו' 35–36. 
<small>19-20.</small> <b>שמן של שביעית וכו'. </b>בכי"ע חסרה בבא זו. אבל היא היתה אף לפני הר"מ, עיין בפ"ה מה' שמיטה ה"ז. ועיין מ"ש לעיל תרומות פ"י שו' 37. 

Halakhah 10

<small>21.</small> <b>אין חוסמין בו וכו'. </b>ר"מ הנ"ל. ועיין מ"ש בתרומות הנ"ל שו' 38 ואילך. 

Halakhah 11



Halakhah 12



Halakhah 13

<small>25.</small> <b>אין מפטמין שמן של שביעית וכו'. </b>ירושלמי פ"ח ה"ב, ל"ח ע"א. וכן פסק הר"מ בפ"ה מה' שמיטה ה"ו. ובמשנתנו (תרומות פי"א מ"א, לעניין תרומה): ואין מפטמין את השמן. ופירשו הריבמ"ץ והר"ש שלא ישים בו שרשי בשמים, מפני שהם בולעים את השמן ומפסידים אותו. ועיין מ"ש לעיל תרומות פ"ט שו' 28. ולפי פירוש זה אין מפטמין אפילו שמן ערב בשביעית, אעפ"י שכבר אינו ראוי אלא לסיכה. וכבר נשנית הלכה זו לעיל רה"ח, ולא הובאה כאן אלא אגב סיפא. ועיין בס' ניר לירושלמי הנ"ל ד"ה אבל לוקח. 
<b>אבל לוקחין שמן ערב לסיכה וכו'. </b>בירושלמי הנ"ל: אבל לוקח הוא שמן ערב שביעית ואינו חושש. ובכי"ר חסרה המלה "שביעית". ובנוסח הרש"ס (קכ"ה ע"א): אבל לוקח הוא שמן ערב לסיכה מכל מקום ואינו חושש. ופירשו בירושלמי שאין לוקחין אלא מאדם שאינו ידוע לו אם הוא חשוד או לא, אבל בוודאי חשוד אסור. ועיין מ"ש לעיל פ"ד שו' 8. וכתב הרש"ס שם: "לוקח שמן ערב. בשביעית מ"מ, ולא חיישינן דילמא משמן שביעית הוא וכו', דשמן ערב מילתא דלא שכיחא היא". ושמא הטעם הוא שיש טירחא והפסד לעשות שמן ערב, ומכיון שטרח הרבה הוא חושש שמא יפסידו לו, ולא יעשה שמן ערב משמן של שביעית, עיין בכורות פ"ד סמ"ח. 

Halakhah 14

<small>26.</small> <b>שמן של שביעית מדליקין בו וכו'. </b>וכ"ה בכי"ע. אבל בד חסרה הלכה זו, וכל הברייתא לעיל פ"ה שו' 10–11, עיין מש"ש. 

Halakhah 15

<small>27.</small> <b>שמן של שביעית אין נותנין וכו'. </b>כלומר, אעפ"י ששמן של שביעית מדליקין בו, לא התירו אלא הדלקה כדרכה אבל לא לתתו לתוך המדורה. וכן בר"מ פ"ה מה' שמיטה סה"ח: ולא יתן השמן לתוך המדורה אלא מדליקו בנר. ובפי' הרש"ס, ק"ט ע"א: ונ"ל דלהדליק מהם במדורה קא בעי, דתניא בתוספת' אין נותנין שמן שביעית לתוך המדורה וכו'. ואעפ"י שאם עשה מדורה להתחמם בה הנאתה ובעורה שוה (עיין ר"ה סוכה מ' א' ותוספ' ב"ק ק"א ב' ד"ה והאיכא), מ"מ אין דרך שמן בהסקה אלא בהדלקה. 
<small>27-28.</small> <b>צובע בו עניץ וכו'. </b>בד ובפי' הרש"ס הנ"ל בטעות: עציץ, ובכי"ע: עציו. והנכון כלפנינו, ופירושו שמותר לטבול בשמן<sup class="footnote-marker">1</sup><i class="footnote">וכן פירושו בתוספתא שבת פ"ה (ד פ"ו) ה"ב ובבלי שם נ' א', עיין רש"ל שם.</i> של שביעית עניץ (אניץ) של פשתן ולתתו לתוך המדורה, כדי שתתלקח האש, ור' יוסי השתמש כאן בלשון המדוברת, עיין בירושלמי סוף תרומות (מ"ח ע"ב): בגין דאנא צבע פתילה וכו', כלומר, מפני שאני טובל פתילה וכו'. ור' יוסי סובר שמותר לעשות כן, מפני שדרכו בכך. ואף שהשמן מתבער ומתבטל ע"ג האניץ, ואין הנאתו ובעורו שוין, לא איכפת לנו, עיין להלן סוף שו' 53–54. 

Halakhah 16

<small>28.</small> <b>מסיקין בגפת וכו'. </b>מפני שאינם מאכל, ואין עליהם קדושת שביעית. וכן פסק הר"מ בפ"ה מה' שמיטה הי"ט. 
<small>28-29.</small> <b>אבל אין מדליקין באגוזין וכו'. </b>מדברי הר"מ (פ"ה מה' שמיטה הכ"א) משמע שגרס כאן (או שפירש): אין מדליקין בקליפי אגוזין, והטעם מפני שהן ממיני הצובעים,<sup class="footnote-marker">2</sup><i class="footnote">משנתנו פ"ז מ"ג. ועיין בריבמ"ץ ובר"ש שם. ועיין שבת פ"ט מ"ה, ערלה רפ"ג, ובירושלמי שם, ס"ב סע"ד.</i> ודרכם בהסקה<sup class="footnote-marker">3</sup><i class="footnote">עיין ערלה פ"ג מ"ד ומ"ה ומ"ש להלן בתוספתא ביצה פ"ג הי"א.</i> ובהדלקה (עיין להלן שבת פ"ב סה"ד ובבלי שם כ"א א') בשאר שני שבוע. ואסור לעשות כן בשביעית, מפני שאסור לאבד מיני צובעים בהדלקה ובהסקה. 
<small>29.</small> <b>ואין מסיקין בזתים. </b>מדברי הר"מ הנ"ל משמע שגרס (או שפירש): ואין מסיקין בגרעיני זיתים, מפני שאף הם אוכלים ואסורים בתרומה. עיין במשנתנו כאן פ"ז מ"ג הנ"ל ומ"ש לעיל תרומות רפ"י. 

Halakhah 17

<b>אין מוכרין פירות שביעית וכו'. </b>משנתנו פ"ח מ"ג ולעיל פ"ד שו' 55. ועיין בפיה"מ שם ובר"מ פ"ו מה' שמיטה ה"ג. ובירושלמי שם: למה (כלומר, למה אין מוכרין במדה) כדי שימכרו בזול. וישקלו בליטרא וימכרו בזול? אם אמ' את כן אף הוא אינו נוהג בהן בקדוש'. כלומר אם מוכר במדה בזול הרי הוא כמזלזל בפירות שביעית. ועיין בירושלמי מו"ק פ"ב ה"ג, פ"א ע"ב. ובירושלמי ביצה (פ"ג ה"ז, ס"ב סע"א): תני רבן שמעון בן גמליאל אומר אף מפייס הוא אדם את עצמו בליטרא לידע מה הגיע לו. כהדא ר' מנא זבן חרובין דשמיטה, אתא שאל לר' חזקיה, אמר ליה נהגין רבנן כהדא דרבן שמעון בן גמליאל. 
<small>30.</small> <b>ולא יהא ממלא את החבית ומוכרה וכו'. </b>רמב"ן ע"ז ס"ב א' ד"ה נמצא. ובמשנתנו (תרומות פ"א מ"ז): אין תורמין בסל ובקופה שהם של מדה, אבל תורם הוא בהן חציין וכו'. ובריבמ"ץ ובר"ש שם: שהרואה אומר במדה הוא תורם. ור' יהוסף אשכנזי (מובא במלא"ש שם) תמה על פירוש זה: הרי הוא תורם במדה ממש. ומוכח שהראשונים הנ"ל פירשו שסתם סל וקופה ידועה לו מדתן.<sup class="footnote-marker">4</sup><i class="footnote">ועיי"ש פ"ד מ"ו. ועיין ביצה פ"ג מ"ח.</i> ולעניין כלכלה, עיין להלן מעשרות פ"ב שו' 33 ומש"ש. ואף כאן אסרו לו למלא את החבית ואת הכלכלה ע"מ למוכרה כמות שהיא, מפני שנראה כמודד. ומן הירושלמי (פ"ח ה"ג, ל"ח ע"א) משמע שלא היו מודדים אלא בכפישה, מפני שפיה רחב, וכשלא היו ממחקים אותה אין המדה ברורה. וכן בתנחומא תזריע:<sup class="footnote-marker">5</sup><i class="footnote">סי' ו', לפי גירסת ס"א בהוצ' מנטובה. וכן מעתיק במכירי תהלים פע"ה, ט', עמ' 11. ועיין בתנחומא שם הוצ' בובר סי' ח' הע' מ"ה.</i> אין הקב"ה מודד בכפישה, אלא הכל במשפט.<sup class="footnote-marker">6</sup><i class="footnote">ועיין ירושלמי יבמות פי"ג ה"א, י"ג ע"ג, ובבלי שם ק"ז ב'.</i> 
<small>31.</small> <b>אלא או' לו חבית זו אני מוכר לך וכו'. </b>כלומר, אם היתה לו חבית או כלכלה של תאנים שמלאה לעצמו מותר לו למוכרה, שהרי סוף סוף אין החבית מדה ממש, ומכיוון שלא מדד על מנת למוכרה התירו לו למכור כמות שהיא. 
<small>32.</small> <b>בטריסית. </b>ברמב"ן הנ"ל: בתריסית. וזו היא מטבע קטנה (tressis) ששויה שלשה איסרים. ועיין רש"י שבועות מ' רע"א. ועיין להלן מע"ש פ"ד שו' 51 ואילך. 

Halakhah 18

<small>33.</small> <b>אבל בשאר שני [שבוע] אסור וכו'. </b>בד ובכי"ע: אף בשאר שני שבוע וכו'. ונראה קצת שהמלה "אסור" מיותרת וצ"ל: לא ימלא את הכלכלה וכו' אף בשאר שני שבוע שזו דרך הרמיות. כלומר, מפני שהמוכר יודע מדתה והלוקח אינו יודע ומערים עליו ומוכרה ביוקר. ונראה שמדברים כאן בכלכלה שלא היתה כשיעור שקבעו חכמים להלן מעשרות פ"ב שו' 33, עיין מש"ש שו' 32–33. 

Halakhah 19

<small>34.</small> <b>אין מוכרין פירות שביעית במעות וכו'. </b>ולפ"ז לא משכחת לה לב"ש סלע של שביעית אלא אם עבר ומכר. 
<small>34-35.</small> <b>כדי שלא יקח בהן קורדום. </b>בכי"ע בטעות: כדי שיקח וכו'. והנכון כלפנינו. ופירושו שמא ישכח ויקנה מהם דבר שאינו לאכילה.<sup class="footnote-marker">7</sup><i class="footnote">ואעפ"י שיש בו הנאת מאכל, כגון קורדום של בקוע, עיין ירושלמי מגילה פ"א ה"ט, ע"א ע"ב; נדרים פ"ד ה"א, ל"ח ע"ג.</i> ומכאן המליצה בירושלמי פאה ספ"ז, כ' ע"ג (ובמקבילה בפסחים פ"ד ה"ט, ל"א ע"ב). ובירושלמי תרומות (ספ"ו, מ"ד ע"ב) אמרו כן אף על פורע חוב מדמי שביעית, שנמצא משחרר עצמו משעבוד החוב ע"י פירות שביעית, והוי ליה כלוקח קורדום מדמי שביעית. 
<small>35.</small> <b>ובית הלל מתירין. </b>כ"ה בד ובכי"ע, וכצ"ל לפנינו. וברמב"ן ע"ז ס"ב א' הנ"ל: ומוכרין אותן במעות ע"מ ליקח בהן פירות וכל דבר הנתפס בקדושת שביעית, והיינו סלע של שביעית וכו', אלא שאסרו למכרן כדרך סחורה. 

Halakhah 20

<small>35-36.</small> <b>אין מוכרין פירות שביעית לחשוד על השביעית וכו'. </b>כפו"פ פמ"ז עמ' תרמ"ט. ובבבלי סוכה (ל"ט א'): דתניא אין מוסרין דמי פירות שביעית לעם הארץ יותר ממזון שלש סעודות וכו'. ופירש"י שע"ה חשודין על הביעור ולעשות סחורה בדמי שביעית, ואסור למסור להם דמי שביעית משום לפני עור וכו'. אבל דמי מזון ג' סעודות מוסרין להם משום חייו של מוכר,<sup class="footnote-marker">8</sup><i class="footnote">ועיי"ש בסוכה ל"ט ב' ובערוך לנר שם, ובמלא"ש כאן פ"ט מ"א ד"ה בפי' ר"ע ז"ל, ובשושנים לדוד שם. ועיין להלן רפ"ח ומש"ש.</i> ועיין ר"מ פ"ח מה' שמיטה הי"ב. ולפ"ז גם פירות שביעית עצמם אין מוכרין לו, מפני שהוא חשוד על סחורה, ולא התירו למכור אלא כדי ג' סעודות משום חייו של ע"ה.<sup class="footnote-marker">9</sup><i class="footnote">ורווקא בפירות הנאכלים אנו תולים שהוא קונה לאכילה מיד, אבל בזרעים שיש לחשוש שמא יזרע אותם למוצאי שביעית, ונמצא שהחבר מספק לו פירות שביעית לזריעה, אין מוכרים לו כלל. עיין לעיל פ"ד שו' 10–11 ומש"ש. ועיין במשנת מעשרות פ"ה מ"ג ומ"ש בבאורה לעיל ספ"ג שו' 51–52.</i> ובירושלמי (סוכה פ"ג סהי"ב, נ"ד ע"א): דזקני הגליל אומר' אסור למסור למי שהוא חשוד על השביעית מזון שתי סעודות. ולשיטת זקני הגליל אין מוכרין לחשוד אלא מזון סעודה אחת. וכנראה שדינו כע"ה שאינו עושה בטהרה, שאמרו עליו בירושלמי (דמאי פ"ו סה"ה, כ"ה ע"ג): ושוין שהוא מוכר לו שיבלין לעיסתו אעפ"י שיודע שאינו עושה אותן בטהרה, מפני חייו.<sup class="footnote-marker">10</sup><i class="footnote">כ"ה בכי"ר ובכי"ס. ולפניו חסרות המלים "מפני חייו".</i> ועיין סוכה ל"ט ב' ופירוש הר"ח שם בעניין "כדי מן שנו". 
<small>36.</small> <b>במי דברים אמורים וכו'. </b>עיין מ"ש על צורה זו לעיל דמאי פ"ג הע' 14. 
<small>37.</small> <b>אבל דבר שאין מתקיים וכו'. </b>כפו"פ הנ"ל. וטעם ההיתר שבדבר שאינו מתקיים אין לחשוש לסחורה לזמן מועט, ומכ"ש שאין לחשוש שמא ישהא אחר הבעור. 
<small>37-38.</small> <b>אין מוכרין ואין לוקחין מן הגוי וכו'. </b>הלכה זו שאין מוכרין פירות שביעית לגוי ולכותי פשוטה וברורה, שהרי אין מוסרין לגוי פירות שביעית (עיין לעיל פ"ה שו' 46 ומש"ש), וכן לכותי מפני שהוא בכלל חשוד. וכן מובן שאין לוקחין מן הכותי פירות שביעית, שהרי קדושת שביעית חלה על פירותיו, והוא חשוד על הביעור ועל סהורה בדמי שביעית, ועובר ישראל על לפני עור, אבל איסור קנייה מן הגוי טעון ברור, שהרי פירות הגוי הן היתר,<sup class="footnote-marker">11</sup><i class="footnote">לשיטת הר"מ וסייעתו, עיין ר"מ פ"ד מה' שמיטה הכ"ט ובשו"ת הר"מ סי' קל'ו, הוצ' רא"ח פריימן זצוק"ל, עמ' 133 ובאחרונים שנציין להלן.</i> והדמים שבידי ישראל ג"כ היתר, ולמה אסור לקנות ממנו פירות שביעית. וכבר ישבו על מדוכה זו בשו"ת המבי"ט ה"א סי' כ"א (=שו"ת אבקת רוכל סי' כ"ב וסי' כ"ג) ובשו"ת בנו מהרי"ט סי' מ"ג. והעמידוה בחשש פירות ישראל ביד גוי, ונתפסים הדמים, ונמצא מוסר דמי שביעית לגוי. ועיין בפירוש הרש"ס כאן, צ"ז רע"א, ובשו"ת אבקת רוכל סי' כ"ד ומה שהאריך בפאת השלחן סי' כ"ג ס"ק י"ב אות כ"ט, ובשירי מנחה כאן במקומו.<br>ושמא יש כאן איסור משום אבק שביעית, וכשיטת התוספתא בע"ז פ"א הי"ב (בכי"ו): לא ישא אדן ויתן עם הגוי בפירות מפני אבק שבועה (צ"ל: שביעית, כבשאר הנוסחאות). עיין מ"ש בתס"ר ח"ב עמ' 187.
<small>38.</small> <b>אחרים או' מוכרין לכותי עד וכו'. </b>וכ"ה בד. ובכי"ע: וחכמ' אומ' מוכרין לכותי עד וכו'. ובר"ש סיריליאו הנ"ל: אחרים אומרים מוכרין <b>ולוקחין</b> לכותי <b>ולגוי</b> עד ד' איסרות, ומשמע בפ' בתרא דפאה (פ"ח סמ"א) דד' איסרות היינו כדי שיעור שתי סעודות לו ושתי סעודות לאשתו (עיין בר"ש שם). ונראה דטעמא דאחרים, דהא גבי ע"ה שרי נמי כי האי שיעורא, ושרי לן למסור לו דמי שביעית כשלוקחין ממנו דברים שאין בהם משום ספיחים עד שתי (לפנינו בבבלי: שלש, ועיין בפי' הרש"ס, קל"ט ע"ב) סעודות, כמו שמפורש בפ' לולב הגזול (סוכה ל"ט א', ב'). ולפי גירסא זו מותר לעשות כן אף בגוי משום חייו של הגוי. וכנראה שיש ג' מחלוקות בדבר. לפי שיטת אחרים מוכרין לחשוד ב' סעודות (כפי' הרש"ס). לפי שיטת זקני הגליל (עיין מ"ש לעיל שו' 35–36): סעודה אחת. לפי שיטת התוספתא (לעיל שו' 36) והבבלי: שלש סעודות. 

Halakhah 21

<small>39.</small> <b>ירקות שדה. </b>כלומר, שמותרים משום ספחים, פרט לירקות גינה. 
<small>40.</small> <b>ואביא לך מותר. </b>בירושלמי:<sup class="footnote-marker">12</sup><i class="footnote">פ"ח סה"ד, ל"ח ע"א, כגי' הרש"ס. וכ"ה במע"ש פ"ג ה"א, נ"ד ע"א. ולפנינו בשביעית לקה הנוסח בחסרון.</i> מה נן קיימין? אם בהוא דאמר ליה הא לך הב לי, דברי הכל אסור.<sup class="footnote-marker">13</sup><i class="footnote">כלומר, אם הנחתום אמר לעני מתחילה: הא לך ככר, ואתה תתן לי ירק, ד"ה אסור, שהרי המוכר אינו רוצה אלא במכירת הככר, והוא מתרצה לקבל מן העני ירק במקום דמים, ונמצא שאין חיוב על העני לשלם בירק דווקא, ודמים הוא חייב לו, וכשמשלם בירק הוי ליה פורע חובו בפירות שביעית.</i> הב לי ואנא יהב לך דברי הכל מותר,<sup class="footnote-marker">14</sup><i class="footnote">כלומר, אבל אם הנחתום הזכיר מתחילה הב לי, דהיינו שהוא קונה מן העני את הירק ומשלם לו בככר, ד"ה מותר, שהרי העני נתחייב לתת לו ירק, והוי ליה העני כמוכר פירות המצויים לקנות (או ללקוט) בחזקת שיש לו ונמצא שאין לו, שחייב להעמיד לו מקחו (עיין מ"ש בתס"ר ח"ב, עמ' 111 ואילך). ואין העני אלא כמחליף פירות שביעית בככר ומותר.</i> אלא כי נן קיימין בהוא דאמר ליה הב לי, בריא לי אנא יהב לך<sup class="footnote-marker">15</sup><i class="footnote">חוזר למשנתנו (והיא אף הברייתא שלפנינו): לקח מן הנחתום ככר בפונדיון כשאלקוט ירקות שדה אביא לך מותר. ובעל כרחנו העני הוא המציע, והוא אמר לו לנחתום: הב לי ככר ואני בטוח שאוכל להמציא לך ירקות בשויו. ונמצא שכאן אמר במפורש שאין הירקות בידו, אלא שמבטיח לו שילקט.</i> וכו', ורבנין מתירין שירקות שדה מצויין.<sup class="footnote-marker">16</sup><i class="footnote">כלומר, והוי ליה כמכירה וכחליפין, ודינו כמו לעיל הע' 14. אבל עיין בריבמ"ץ ובר"ש פ"ח סמ"ר שפירשו את הירושלמי אחרת. וכפירושם מוכח אף בירושלמי מע"ש פ"ג ה"א, נ"ד ע"א: תני לא יאמר אדם לחבירו בירושלים וכו', א"ר לעזר דר' יהודה ודר' נחמיה היא. וכן בירושלמי כאן פ"ה סה"ו, ל"ח ע"ד: כר' יהודה וכר' נחמיה הורי לון. ועיין בפי' הרש"ס שם, קל"ד רע"ב. ומפיה"מ להר"מ שם משמע שלא פירש כהריבמ"ץ והר"ש. ועיין בחיבורו פ"ו מה' שמיטה הי"ד. וצ"ע.</i> 
<b>ר' יהודה ור' נחמיה אוסרין. </b>וכ"ה בד ובירושלמי הנ"ל, אבל בכי"ע בטעות: אומ', וצ"ל: אוס'. ופירשו בירושלמי הנ"ל שר' יהודה ור' נחמיה סוברים שאין ירקות שדה מצויים, וממילא אין כאן אלא הבטחה שילקוט וישלם ואינה מכירה וחליפין אלא חוב, ונמצא פורע חובו בדמי שביעית.<sup class="footnote-marker">17</sup><i class="footnote">וכנראה שאף הם מודים שאם לא הזכיר שעדיין אין הירקות בידו, שדינו כמוכר חפץ בחזקת שיש לו ונמצא שאין לו, ואין הירקות כ"כ בלתי מצויים עד כדי לבטל החיוב, עיין מ"ש לעיל הע' 14.</i> 
<small>41.</small> <b>לא יהא אחד מוכר לכולן. </b>בירושלמי (פ"ז ה"ד, ל"ז ע"ג): תני לא יהו חמשה מלקטים ירק ואחד מוכר. ופירש הרש"ס משום שנראה שמלקטים ע"מ למכור ומתכוונים לכך, ומיגנייא מילתא. ועיין לעיל פ"ה שו' 21 ומש"ש. 
<b>אחד מוכר שלו ושלהן. </b>כלומר, שכל אחד לקט לעצמו, ואחד מוכר שלו לעצמו ואח"כ שלהן לעצמן מותר. ועיין בר"ש פ"ז מ"ג, ובתוספ' ובתוספ' הרא"ש סוכה ל"ט א' ד"ה ולותיב שפירשו אחרת. 

Halakhah 22

<small>41-42.</small> <b>חמשה אחין שהיו מלקטין ירק וכו'. </b>ירושלמי הנ"ל. ופירש הרש"ס שבאחין לא גזרו, ומצוי הוא שכל אחד מלקט לעצמו, ואחד מהם מוכר על ידי כולן. ועיין ירושלמי פאה פ"ח רה"ב, כ' ע"ד. 
<small>42-43.</small> <b>ובלבד שלא יעשאוהו פלטיר. </b>בירושלמי הנ"ל: אמר ר' יוסי בי ר' בון ובלבד שלא יעשו פלטר. מהו ובלבד שלא יעשו פלטיר?<sup class="footnote-marker">18</sup><i class="footnote">כ"ה בכי"ר, בנוסח הרש"ס, בר"ש פ"ז מ"ג, בתוספ' הרא"ש סוכה ל"ט א' ר"ה ולותיב ובפי' הרשב"ץ לאבות פ"ד מי"ב. ולפנינו חסרה השאלה.</i> שלא יהא מזבן בהוא אתר בכל שעה.<sup class="footnote-marker">19</sup><i class="footnote">כ"ה בכי"ר ובנוסח הרש"ס ובר"ש הנ"ל בד"ר ובתוספ' סוכה ל"ט א' ד"ה ולותיב. ולפנינו בכל שנה, וכן הדפיסו בר"ש בד"ח. ועיין הגי' בתוספ' הרא"ש הנ"ל.</i> ואית דבעי מימור דלא יהא מזבן בכל שעה.<sup class="footnote-marker">20</sup><i class="footnote">כלומר, שהלוקח ימצא אצלו פירות בכל שעה שהוא רוצה, אלא מוכר את הכל בבת אחת.</i> ונראה קצת שעיקר דברי ר' יוסי בר' בון הם "מהו ובלבד שלא יעשו פלטר", והוא בא לפרש את דברי התוספתא, וכן הבין בפ"מ שם.<br>ובכי"ע כאן: ובלבד שעשאו פלטר. ונראה שאין כאן ט"ס,<sup class="footnote-marker">21</sup><i class="footnote">עיין מ"ש הר"ח אלבק בספרו מחקרים בברייתא ותוספתא, עמ' 107.</i> אלא "ובלבד שעשאו" פירושו "ובלבד שלא עשאו". וכבר הבאתי כמה דוגמאות (מן התוספתא והמכילתא) לסיגנון זה בתס"ר ח"ב ריש עמ' 261 ובח"ד עמ' 96. וכן להלן כלאים פ"ב שו' 43: ובלבד שלא יהא בינו לבין חבירו וכו'. ופירושו: ובלבד שיהא וכו' עיין מש"ש. וכן שם פ"ה שו' 36: ובלבד שיתן את המשיחה וכו'. אבל בראשונים: ובלבד שלא יתן וכו', עיין מש"ש. וכן במשנת חלה פ"ג סמ"א:<sup class="footnote-marker">22</sup><i class="footnote">כגי' כי"מ, פרמה, קויפמן, משנה שבירושלמי, משנה ד' נפולי ור"ו.</i> ובלבד שיהא שם חמשה רבעי קמח. וכ"ה בספרי שלח פיס' ק"י עמ' 114. אבל במשנה הוצ' לו, ובמשניות שלפנינו: ובלבד שלא יהא שם וכו'. ועיין בפיה"מ להר"מ, בריבמ"ץ ובמאירי שם עמ' 26 ואילך ובאהצו"י חלה עמ' 134 ואילך. וכן בירושלמי עירובין (פ"ח ה"ד, כ"ה ע"א): רב אמר ובלבד דבר הניטל בשבת. ופירושו: ובלבד דבר שאינו ניטל בשבת, כמפורש בבבלי שם פ"ו א'. ובבבלי שם צ"ב רע"א: ובלבד שלא יהא זה עומד במקומו וכו'. וברש"י שם: ל"א שיהא זה עומד במקומו גרסינן (ועיין דק"ס שם סוף עמ' 357 הע' ח'), והיא היא. וכן בבבלי יומא ל"ה ב': ובלבד שימסרנה לציבור. ובר"ח שם: ובלבד שלא ימסרנה לצבור יפה יפה (ובחנם הגיהו בגליון שם), והיא היא. ובוודאי שאין להגיה בכל המקומות הנ"ל. ועיין בבלי נדרים כ"ג ב'. [ועיין ראבי״ה ח״א עמ׳ 309 ובהע׳ 10 שם. תוספתא עירובין פ״ח סה״ח.]
<small>44.</small> <b>מיין ומשמן שכר בטלה. </b>צ"ל: ומשכר בטלה, וכן בירושלמי (פ"ז ה"ד, ל"ז ע"ג): אבל מחשב הוא על היין ועל השמן ועל האבטלה. ומכאן משמע שאינו לוקח שכר בעד טרחתו (עיין בפ"מ) בבשול הירק, אלא נוטל שכר בטלה גרידא, עיין במשנתנו פ"ז מ"ג ולהלן שו' 55. 

Halakhah 23

<small>44-45.</small> <b>לא יאמר אדן לחבירו העל וכו'. </b>משנה מע"ש רפ"ג, והובאה בבבלי ע"ז ס"ב סע"א. וטעם האיסור פירש"י דהוי ליה כפורע חוב במע"ש. 
<small>45.</small> <b>העלם כדי שנאכלם וכו'. </b>כלומר, הואיל ולא הזכיר שהוא נותן לו חלק בעד ההבאה, אין כאן אלא הזמנה לאכול, והמוזמן מטפל בשבילו כמתנת חנם. ובירושלמי (פ"ח ה"ד, ל"ח ע"א, ובמקבילה שבמע"ש פ"ג) אמרו שזו היא מהלכות של עמעום, כלומר, שאין כאן טעם מפורש להיתר, אלא שהחכמים העלימו עיניהם מן ההיתר שנהגו העם, ולא מיחו בידם.<sup class="footnote-marker">23</sup><i class="footnote">עיין מ"ש בירושלמי כפשוטו, עמ' 46.</i> 

Halakhah 24

<small>46.</small> <b>וכן לא יאמר אדם לעני וכו'. </b>במשנתנו (פ"ח מ"ד): האומר לפועל הא לך איסר זה ולקט לי ירק היום שכרו מותר. לקט לי בו ירק היום שכרו אסור. ופירשו בירושלמי שברישא אינו נותן לו אלא שכר רגליו, והוא מלקט בשביל בעה"ב, והדמים שבידו הן היתר (עיין בבבלי ע"ז ס"ב ב'), אבל בסיפא הרי בעה"ב הזכיר מפורש "לקוט לי בו", והוא קונה ממנו את הירק, וממילא חלה קדושת שביעית על הדמים. והוסיפה התוספתא שכן הדין אף בלקט שכחה ופאה, אלא שבנידון זה התוצאות הן הפוכות, ואסור לשלם לעני כדי שילקוט בשביל בעה"ב לקט שכחה ופאה, שהרי בעה"ב עשיר הוא, אבל מותר לתת לעני מעות למפרע, ולקנות ממנו את חלקו לכשילקוט. והברייתא שלנו הובאה בירושלמי פ"ה ה"ד, ל"ח ע"א. 

Halakhah 25

<small>48-49.</small> <b>וכן בן לוי שהיתה בידו וכו'. </b>וכן בכי"ע: וכן בן לו' שהיה בידו וכו'. אבל בד חסרות המלים "בן לוי". ובירושלמי הנ"ל מסיים בברייתא שלעיל: וכן את מוצא בבן לוי. כלומר, שאף במעשר הדין כן, שאסור לומר ללוי הא לך סלע וקבל מעשר בשבילי, שהרי בעה"ב ישראל הוא, אבל מותר לומר לו "במעשר שתקבל היום", מפני שהלוי מקבל בשביל עצמו, ומוכר את חלקו לבעה"ב, ובעה"ב כבר הקדים לו את שכרו. ועיין מ"ש לעיל דמאי עמ' 280 שו' 41. ולפ"ז ברור שהמלים "וכן בן לוי" שייכות לסוף הכ"ד. אבל בין בכי"ו ובין בכי"ע נמצא ריוח בכ"י לפני המלים הללו, ולפיכך חילקתי כמו בכתה"י, אלא שצריך להפסיק אחרי "וכן בן לוי". וממש כעין זה להלן מעשרות פ"ג שו' 44, עיין מש"ש. ועיין להלן בסמוך.<br>ובס' יחוסי תו"א כת"י ערך ר' יוסי בר' חנינא (התנא) כתב: כדאיתא בפ' לולב הגזול (סוכה מ"א א'), ועיקרא בתוספתא דשביעית פרק שביעית נתנה לאכילה, <b>בן לוי</b> שיש בידו סלע של שביעית ומבקש ליקח בו חלוק וכו'. ונראה שגם רבינו המשיך את המלים "בן לוי" למטה, וצע"ג.<sup class="footnote-marker">24</sup><i class="footnote">וכבר העירותי ע"ז בתס"ר ח"ד, עמ' 192.</i>
<small>49.</small> <b>שהיתה בידו סלע של שביעית וכו'. </b>צ"ל: [מי] שהיתה בידו וכו', וכן הדפיסו בתוספתא בד"ח. וכן בירושלמי (פ"ח ה"ז, ל"ח ע"ב): מי שיש לו סלע מדמי שביעית וכו'. וכן בבבלי (סוכה מ"א א'): מי שיש לו סלע של שביעית וכו'. וברמב"ן ע"ז ס"ב א': והכי תניא בתוספתא היה בידו סלע של שביעית וכו'. ואפשר שצ"ל: [הרי] שהיתה בידו וכו', עיין להלן מעשרות פ"ג שו' 44 הנ"ל ומש"ש. אבל גם להלן חלה פ"א שו' 25 חסר המלה "מי", וקשה לשבש את הנוסחאות בשלשה מקומות. 
<small>50.</small> <b>תן לי בזה פירות וכו'. </b>כלומר, והפירות נתפסים בקדושת שביעית, והדמים יוצאים לחולין,<sup class="footnote-marker">25</sup><i class="footnote">וברייתא זו סוברת שאין שביעית מתחללת אלא דרך מקח ולא דרך חילול, ולפיכך על הלוקח להכנס לכל הטורח הזה המרובה, עיין בירושלמי ובבבלי הנ"ל.</i> והחנוני אוכל את הפירות בקדושת שביעית. 
<small>51.</small> <b>אומ' לו הרי סלע זו נתונה לך במתנה. </b>וכ"ה בכי"ע (אלא ששם: סלע זה נתון וכו'). וכ"ה בירושלמי ובבבלי הנ"ל, ובד נשמט כ"ז בטעות. ובד"ח הדפיסו: והוא נותן לו חלוק במתנה, ואין לגירסא זו שום יסוד, וצ"ל כגי' כי"ו וכי"ע. ובירושלמי מסיים: וחוזר ולוקח לו חלוק. וכע"ז גם בבבלי הנ"ל. 
<small>51-52.</small> <b>פירות שביעית אין לוקחין בהן וכו'. </b>וכ"ה בד, ברמב"ן ע"ז ס"ב א', ובפי' הרש"ס, ק"ל ע"א. ובכי"ע בטעות: פירות שבידו אין לוקחין וכו'. ומדברי הרמב"ן נראה שפירש כפשוטו שמים ומלח אינו מזון, ודין פירות שביעית כדמי מע"ש, שאין לוקחין בחם מים ומלח.<sup class="footnote-marker">26</sup><i class="footnote">מע"ש פ"א מ"ה ועירובין רפ"ג. ועיין בירושלמי ובבבלי שם.</i> ובמשנתנו (פ"ח מ"ה): אבל נותן הוא לבייר לשתות. והעמידוה בירושלמי כר' יוסי להלן. ושוב אמרו שם שמשנתנו כדברי הכל, וכאן מדברים במים לבהמה. 
<small>52-53.</small> <b>פירות שביעית אין נותנין אותן וכו'. </b>וכן בירושלמי (פ"ח ה"ה, ל"ח ע"ב): דתני אין נותנין מהן לא למשרה וכו'. ובבבלי (סוכה מ' א', ב"ק ק"ב א'): דתניא אין מוסרין פירות שביעית לא למשרה וכו'. ובשטמ"ק (ב"ק שם): וז"ל גאון ז"ל וכו' אין מוסרין וכו', שאין שוכרין בפירות שביעית לשרות פשתנו, ואם יש לו יין של שביעית אסור לשרות בו פשתנו, ולא לכביסה שאין שוכרין כובס בפירות שביעית, ואסור לכבס בגדים ביין של שביעית וכו'. ובבעל המאור (סוכה פ"ג סי' אלף מ"ב): והיינו דר' יוסי דאמר לכם לכל צרכיכם שכשם שמוסרין <b>דמי</b> פירות שביעית למשרה ולכביסה וכו'. ועיין מ"ש להלן. 
<small>53.</small> <b>לא לתוך המשרה ולא לתוך הכבוסה. </b>מלשון זו ברור שמדברים בפירות שביעית עצמם, כפירש"י בסוכה ובב"ק הנ"ל.<sup class="footnote-marker">27</sup><i class="footnote">ובב"ק שם פירש שלקטן לכביסה, עיי"ש.</i> והגאון ובעה"מ הנ"ל נדחקו לפרש בשכירה בפירות שביעית או בדמי שביעית, מפני שהיה קשה להם כיצד עלה על הדעת להתיר להפסיד יין של שביעית לכביסה אפילו אם היא הנאה מותרת.<sup class="footnote-marker">28</sup><i class="footnote">עיין בפני יהושע סוכה הנ"ל, ערוך לנר שם ובחידושי הראב"ד לב"ק שם, עמ' רס"ג.</i> ובר"ח (סוכה שם): אין מוסרין פירות שביעית למשרה ולכביסה. פי' כגון פירות שמלבנין וכובסין בהן, כגון הבורית וכיוצא בהן וכו' (ועיין מ"ש לעיל פ"ה שו' 12 סד"ה הלביצין). ועיין בירושלמי כאן פ"ז רה"ב, ל"ז ע"ב, ובפי' הרש"ס שם, ק"ח סע"א. ועיין בר"מ פ"ה מה' שמיטה ה"י ובמאירי ב"ק עמ' 286. 
<small>53-54.</small> <b>ר' יוס' אומ' נותנין אותן לתוך הכבוסה. </b>וכ"ה בד. וכן בירושלמי הנ"ל: ור' יוסי מתיר בכביסה. וברור מלשון זו שאין ר' יוסי מתיר אלא בכביסה גרידא, משום חיי נפש, ואין אדם מזלזל בכביסה, אבל אינו מתיר במשרה, מפני שיכול להתקיים אף בלא ליבון. אבל בכי"ע כאן: נותנין אותו לתוך המשרה או לתוך הכבוסה. וכן מפורש בבבלי סוכה<sup class="footnote-marker">29</sup><i class="footnote">עיין דק"ס שם, עמ' 123, הע' א'. וכן יוצא מתוך הסוגיא שם.</i> וב"ק הנ"ל. ואמרו בבבלי שם: מ"ט דר' יוסי אמר קרא לכם, לכם לכל צרכיכם, ואפילו למשרה ולכבוסה וכו', עיי"ש. ור' יוסי אינו מצריך שתהא הנאתו ובעורו שוים. ועיין מ"ש לעיל שו' 27–28. 

Halakhah 26

<small>54.</small> <b>ההמרין והגמלין והספנין וכו'. </b>ירושלמי פ"ח ה"ו, ל"ח ע"ב, ע"ז רפ"ה, מ"ד ע"ג, בבלי שם ס"ב א'. 
<small>55.</small> <b>שכרן משביעית. </b>וכ"ה בד. וגירסא זו מתאימה לשיטת ר' זעירא בירושלמי הנ"ל שפירש את הברייתא בפירות היתר, "ומהו שכרן שביעית שיהו נוטלין ממה שיהו עושין שכרן שביעית", כלומר שכרן משביעית. וכן בבבלי הנ"ל: אמר אביי לעולם יהבינן ליה שכר מפירות שביעית וכו' דיהביה ניהליה בצד היתר וכו', ופירש"י: מתנת חנם. ובמשנתנו (פ"ח מ"ה): ולא לספן וכו', ולכולן הוא נותן מתנת חנם. ועיין בפי' הרא"ש, וממנו העתיק הרע"ב.<br>אבל בכי"ע כאן: שכרן שביעית. וזה מתאים לפירוש ר' אילא (בירושלמי שם) ורבא (בבבלי שם ס"ב ב') שהשכר קדוש בקדושת שביעית, עיי"ש. ועיין ר"מ פ"ו מה' שמיטה הי"ג.

Halakhah 27

<b>אין עושין אותן בקתכי. </b>בד: בקתבי. ובכי"ע: בקינבי (וצ"ל: בקתבי, והתי"ו נפרדה ליו"ד נו"ן). ובמשנתנו (פ"ח מ"ו): ואין עושין זיתים בבד ובקוטבי,<sup class="footnote-marker">30</sup><i class="footnote">כ"ה בכי"מ, במשנה ד' נפולי ובכל המשניות מטיפוס א"י (בכ"י קויפמן: ובקוטבא). וכ"ה בתו"כ בהר פ"א ה"ג, ק"ו ע"א. ובהוצאות שלפנינו: ובקוטב.</i> אבל כותש הוא ומכניס לבודידה. ופירש הר"מ: וקוטבי הוא גת קטנה לזיתים. ובודידה שם הבד והיא גת קטנה עד מאד. ולהלן טהרות ספ"י: מקום שנהגו להניח כדי בד מניח כדי בד, בידידה מניח כדי בידידה, קתכו מניח כדי קתכו וכו', וברור שצ"ל: קתבו מניח כדי קתבו, כלפנינו כאן.<sup class="footnote-marker">31</sup><i class="footnote">וכמו שהגיה יעקב לוי במלונו ערך קתבי, עיין מ"ש בתס"ד ח"ד, עמ' 98.</i> וכן להלן זבים ספ"ד: ישב על גבי קתכי כלים שבעיקל טמאין. ובר"ש (שם ספ"ד): ישב על גבי כתנו וכו', ונראה שאף שם צ"ל: קתבו. ומן התוספתא טהרות הנ"ל מוכח שקתבו היא מעין בד ובודידא, אלא שהיא כנראה נבדלת מהן בצורתה ובגודלה, וכפירוש הר"מ.<sup class="footnote-marker">32</sup><i class="footnote">ועיין ערוך ערך קטב שפירש אחרת.</i><br>ובירושלמי (נוסח הרש"ס):<sup class="footnote-marker">33</sup><i class="footnote">פ"ח ה"ב, ל"ח ע"ב, לפי נוסח הרש"ס, קל"ד ע"א.</i> תניא אין עושין זיתין בבד ובקוטבי וכו'. והמלה "תניא" היא הגהה והוספה של הרב בעצמו (סיגנון הירושלמי הוא "תני" ולא "תניא"), מפני שסבר שהיא הברייתא שלנו. אבל לפי הנוסח שלפנינו ברור שזו היא פיסקא ממשנתנו.
<small>56.</small> <b>רבן גמליאל ובית דינו התקינו וכו'. </b>בירושלמי הנ"ל: ורבותינו התירו וכו'. ובפי' הרש"ס שם (קל"ד ע"א): מפרש בתוספתא ר' גמליאל ובית דינו, והיינו בנו של ר'.<sup class="footnote-marker">34</sup><i class="footnote">עיין לעיל פ"ד הע' 77.</i> ונראה שר' גמליאל ובית דינו הנהיגו למעשה כשיטת רשב"ג שנחלקו עליו הרבים. 
<small>56-57.</small> <b>שיהו עושין אותן בקתכי. </b>בד. בקתבי. ובכי"ע: בקינבי. ובירושלמי הנ"ל: בקוטבי, ועיין מ"ש לעיל שו' 55 ד"ה אין עושין. 
<small>57.</small> <b>טוחנין ברחים שלא נטחן וכו'. </b>כלומר, ברחים חדשה שעדיין אינה טוחנת יפה והוי ליה שינוי. ועיין ירושלמי מו"ק פ"א סה"ח, פ' סע"ד, ובבלי שם י"ב ע"א וע"ב. 
<small>58.</small> <b>כותש ומקפה בעריבה. </b>במשנתנו (פ"ח מ"ו) ובתו"כ (בהר הנ"ל בהע' 30): ר' שמעון אומר אף טוחן הוא בבית הבד ומכניס לבודידה. ובירושלמי שם: ר' יוחנן הורי וכו' לטחון בריחים כר' שמעון. ומשום זה הגיה בח"ד גם כאן: טוחן ומקפה וכו'. אבל קשה להגיה את כל הנוסחאות, וכנראה שהברייתא חולקת, ולפיה סובר ר"ש שהוא כותש את הזיתים ומקפה את השמן לתוך העריבה (עיין במשנת מעשרות פ"ד סמ"א ובמלא"ש שם), אבל אוסר לטחון את הזיתים. 

Halakhah 28

<b>ענבים של שביעית וכו'. </b>ר"מ פ"ד מה' שמיטה הכ"ג (ע"פ משנתנו פ"ח מ"ו). 
<small>59.</small> <b>דורס באצבע בחבית. </b>וכ"ה בכי"ע. ובד: דורכין באצבע וכו'. ולהלן מע"ש ספ"ב (בכי"ע): הדורס באצבע בחבית וכו'. אבל בכי"ו ובד שם: הדורך באמצע חבית. ואעפ"י שדריסה היא ברגיל אצל תאנים ולא אצל ענבים,<sup class="footnote-marker">35</sup><i class="footnote">עיין בבלי שבת קמ"ה סע"א, אבל הנכון בכי"י ובראשונים, עיין דק"ס שם, עמ' 344, הע' ח'.</i> הוא מפני שדורכים את הענבים ברגלים, אבל כאן הרי דורס בשינוי. והרמב"ן בפירושו על התורה (בהר כ"ה, ה') מסביר את השינויים במלאכת שביעית כדי שיעשה כדרך שהעני (שאין לו הרבה פירות) עושה. 

Halakhah 29

<small>60.</small> <b>אין עושין אותן גרוגרות וכו'. </b>הגר"א ז"ל הפך את הגירסא, וחכם עדיף מנביא. וכן מעתיק בפי' הרש"ס (קנ"ה רע"ג): והא תניא בתוספתא פירות שביעית אין עושין אותן דבלה אבל עושין אותן גרוגרות. וכן משמע מדברי התוספתא להלן רפ"ח, עיין מש"ש שו' 4 ד"ה ועושין.<br>ונראה שברייתא זו נשנית לפני שהתירו לייבש את הפירות בא"י (עיין לעיל פ"ד שו' 48–49 ומש"ש), ואסרו לשנות את הפירות מברייתם,<sup class="footnote-marker">36</sup><i class="footnote">ועיין במשנתנו פ"ח מ"ו: תאנים של שביעית אין קוצין אותם במוקצה וכו'. ובפיה"מ להר"מ שם: מוקצה שם מקום ששם שוטחין עליו שטוחי התאנים והענבים. וכע"ז פירש אף הראב"ד בפירושו לתו"כ, ק"ו ע"א. אבל רוב הראשונים פירשו את משנתנו אחרת (עיין מ"ש לעיל פ"ה הע' 68), ולפי פירושם אינה עניין לכאן.</i> ומ"מ התירו לעשות את התאנים גרוגרות מפני שכ"ה מלאכתן. ועיין מ"ש להלן בסמוך.
<b>אבל עושין אותן דבילה. </b>כ"ה בד ובכי"ע. ואף בכי"ו הושלמה המלה "עושין" על הגליון. וכבר הוכחנו לעיל בסמוך שהגירסא הנכונה היא בפי' הרש"ס: אין עושין אותן דבלה, אבל עושין אותן גרוגרות. וכנראה שאסור לעשות דבילה אפילו מתאנים לחות, שהרי סתם דבילה נעשית מהן. וכן בערוך (ערך דבל א'): פי' כשהתאנים לחות כותשים אותן במכתשת, ומעמלין אותן בידים, ועושין מהן כעיגולי פת. וכן מעידים הגוים שבא"י<sup class="footnote-marker">37</sup><i class="footnote">עיין מ"ש לעף בפלורה ה"א, עמ' 244.</i> שהיו עושים דבילה מתאנים לחות.<sup class="footnote-marker">38</sup><i class="footnote">אבל ר' יונה ן' ג'נח (בס' השרשים ערך דבל) פירש שהיו עושים דבילה מתאנים יבשות. ובערוך ערך גרוגרת: דבילה מחברת תאנים קרויין בין רטובין בין יבשין. ועיין מ"ש לעיל דמאי פ"ה, עמ' 253, שו' 40.</i> 
<small>61.</small> <b>ממעיך ומנגיב ביד. </b>ור' יהודה לשיטתיה לעיל (שו' 59) שמתיר עבודה בפירות שביעית בשינוי, ולפיכך התיר לעשות דבילה במיעוך ביד ובניגוב הדבש (כלומר, שלא יסחוט מהם את הדבש כשממעכן ומחברן). 
<b>מפרדין רמונים לעשותן פרד. </b>בכי"ע: מפררין רימונין לעשותן פרר. ובד: מפררין רימונין לעשותך פריך. והנכון כלפנינו, וכן מעתיק בערוך (ערך פרד א') בשם תוספת שביעית. וכן היתה הגירסא גם לפני הריבמ"ץ, עיין מ"ש לעיל תרומות פ"ג שו' 62–63. וכנראה שהתירו להוציא את גרגרי הרימונים (עיין מ"ש לעיל תרומות הנ"ל) ולעשותן ערימה, מפני שדרכן בכך, מפני שאדם מתלכלך כשאוכל את הרמון כמות שהוא. 
<small>61-62.</small> <b>וסוחטין ענבים וכו'. </b>מכאן משמע שאין עושין את הענבים צימוקים (עיין לעיל פ"ד שו' 60–61 ומש"ש), אבל התירו לסחוט את הענבים לשם יין, ומה שנשאר מהן עושה אותן צימוקין (שאם לא כן ילכו לאיבוד). אבל לשטוח את הענבים כמות שהן, כדי שיתייבשו ויבלעו את יינם אסור, מפני שאין מייבשין פירות שביעית (עיין מ"ש לעיל שם). והר"מ השמיט את כל ההלכות הללו, מפני שרבותינו התירו להיות כובשין ומייבשין (עיין לעיל פ"ד שו' 49–50 ומש"ש). 
<small>62.</small> <b>אין לוקחין תרומה בדמי שביעית וכו'. </b>וכ"ה בד ובכי"ע. ובזבחים ע"ה ב': תני תנא קמיה דרב שביעית אין לוקחין בדמיה תרומה וכו'. ובמשנתנו (פ"ח מ"ז): אין מבשלין ירק של שביעית בשמן של תרומה וכו'. ועיין להלן. 
<small>62-63.</small> <b>שלא יביאוה לידי פסול. </b>וכ"ה בד. ובכי"ע: שלא <b>יביאוהו</b> וכו' (כלומר, את הפרי של שביעית). ובמשנתנו הנ"ל: שלא יביאנו לידי פסול. ובאר הר"מ: שאם נפסל בשביל התרומה ישרף הכל וכו'. ופירש יביאנו, את הירק. ובזבחים הנ"ל: מפני שממעט באכילתה (ועיי"ש בפירש"י ובתוספות). ובמשנתנו (מע"ש פ"ג מ"ב): אין לוקחין תרומה בכסף מעשר מפני שהוא ממעט באכילתו.<sup class="footnote-marker">39</sup><i class="footnote">כ"ה בכל הנוסחאות. ועיין בתוספ' זבחים ע"ו א' ד"ה אין ובשטמ"ק שם אות י"ג.</i> ופירשו בירושלמי שם (פ"ג ה"ב, נ"ד ע"א): מהו ממעט באכילתו? תרומה אסורה לזרים. מעשר שני מותר לזרים. וכן משמע מהמשך המשנה עצמה שם (עיי"ש). ולפ"ז אף הברייתא שלפנינו בזבחים פירושה כן, מפני שממעט באכילתה, כלומר, באכילת השביעית שאוסרה לזרים, וכן פירש בס' משנה ראשונה כאן. אבל מלשון התוספתא (ומשנתנו) שלא יביאוה (יביאנו) משמע שהכוונה לשביעית (ירק של שביעית), כפירוש הר"מ הנ"ל. וכן בירושלמי מע"ש הנ"ל (רה"ב): תני שלא יבוא לידי פסול. מהו לידי פסול, א"ר יונה שנפסל בטבול יום וכו'.<sup class="footnote-marker">40</sup><i class="footnote">שהרי תרומה נפסלת בטבול יום מה שאין כן מעשר שני, כמשנת בכורים רפ"ד ועוד.</i> הרי לך שהירושלמי שם הבדיל במפורש בין הלשון "שלא יבוא לידי פסול" ובין הלשון "שהוא ממעט באכילתו". וכן מסיק בירושלמי מע"ש שם: וכשם שהוא ממעט באכילתו כך הוא ממעט באכילתה. תרומה מותרת לאונן, מע"ש אסור לאונן וכו'. אשכח תני מפני שהוא ממעט באכילתו ובאכילתה. וכן פסק הר"מ בפ"ז מה' מע"ש הי"א.<sup class="footnote-marker">41</sup><i class="footnote">אבל ברש"י ובתוספ' זבחים הנ"ל, וכן בריבמ"ץ ובר"ש פירשו שמטעם מיעוט אכילת תרומה אתינן עלה. וכן משמע מן הבבלי שם (ע"ו א'): הנח לתרומת תבלין דרבנן וכו'. ועיין מ"ש באו"ש פ"ז מה' שביעית סה"ו. ועיי"ש מה שהעיר על חובת הבעור בתרומה ובהקדש.</i> 
<small>63.</small> <b>ור' שמעון מתיר. </b>וכ"ה במשנתנו (כאן פ"ח מ"ז). והוכיח ממנה הבבלי (בזבחים ע"ו הנ"ל) שר"ש מתיר אפילו לכתחילה, אבל לא היו לפני הבבלי דברי ר"ש בתוספתא כאן, כפי שמוכח מן הסוגיא (ע"ה ב') שם. 

Chapter 7



Halakhah 1

<small>1.</small> <b>אין מחללין מעשר שיני על פירות שביעית וכו'. </b>בירושלמי:<sup class="footnote-marker">1</sup><i class="footnote">מע"ש פ"ג ה"ב, נ"ד ע"א; פסהים פ"ט ה"ז, ל"ז ע"א.</i> תני אין לוקחין שביעית בכסף מעשר. ואמר שם ר' יונה שאף ר"ש לא התיר אלא לקנות תרומה בדמי שביעית (עיין לעיל בסוף פירקין) מפני שאוכלי תרומה זריזין הן, אבל במע"ש אף הוא מודה שאסור. ובר"מ (פ"ז מה' מע"ש הי"ג): אין לוקחין פירות שביעית בכסף מעשר, לפי שהוא חייב לבער. ועיין במה"פ מע"ש פ"ג ה"ב סד"ה אשכח. 
<small>2.</small> <b>פירות שביעית ופירות מעשר שיני שנתערבו וכו'. </b>ואפילו אם יש כאן רוב באחד נגד השני הדין כן, מפני שיש להן מתירין ועיין להלן ה"ז. ועיין מכשירין ספ"ב, ואינו עניין לכאן, עיין מ"ש לעיל דמאי עמ' 197 שו' 20–21. 
<small>3.</small> <b>פירות שביעית שלקח בהן דברים אחרים וכו'. </b>וכ"ה בד, ופירושו שלקח מהם כמה דברים אחרים, כגון תרומה, מע"ש וכדומה, יאכלו כחמור שבכולם. ובכי"ע: פירות שביעית ופירות מעש' שיני שלקח בהן דברים אחרים יאכלו וכו'. ופירש לנכון בחשק שלמה שאם לקח דברים אחרים בפירות שביעית ובפירות מע"ש,<sup class="footnote-marker">2</sup><i class="footnote">"פירות" מע"ש היא אשגרה מכח פירות שביעית, והכוונה כאן לדמי מע"ש. ועיין להלן שו' 8–9 ושו' 15 ומש"ש.</i> כלומר, משניהם יחד, הרי יאכלו כחמור שבהם, מפני שמעורבות בהם קדושת שביעית וקדושת מע"ש. 
<small>4.</small> <b>פירות מעשר שני שלקח בהן וכו'. </b>הכוונה היא לדמי מע"ש (עיין מ"ש לעיל בהערה) שלקח בהם כמה דברים יחד, עיין מ"ש לעיל בסמוך. וגירסת כי"ע יותר מחוורת, עיין מ"ש לעיל. 

Halakhah 2

<small>6-7.</small> <b>ואוכלי אדם כאוכלי בהמה. </b>וכ"ה בד. ופירושו כשם שאוכלי בהמה אין הקדושה נפקעת מהם עד שיפסלו מאכילת בהמה כך אוכלי אדם אין הקדושה נפקעת מהם עד שיפסלו מאכילת כלב, מה שאין כן במע"ש. וכן בירושלמי (מע"ש פ"ב ה"א, נ"ג ע"ב): שמן של מעשר שני שנסרח וכו', פקעה ממנו קדושתו (כלומר, מפני שנפסל ממאכל אדם). מה צריכה ליה שביעית, אעפ"י שנסרח בקדושתו הוא. כלומר, שהרי אף על מאכל בהמה חלה קדושת שביעית, והשאלה היא אם שמן סרוח ראוי למאכל בהמה (ומדברים כאן בשמן שמסריח בשעת הדלקה, ואינו ראוי אפילו לנרו).<br>ובכי"ע כאן: אוכלי אדם ואוכלי בהמה, כלומר, שניהם קדושת שביעית חלה עליהם, ולא מיבעי פסולת אוכלים שפרשו ממאכל אדם, אלא אפילו אוכלים שמתחילתם אינם אלא לבהמה קדושת שביעית חלה עליהם.
<small>7.</small> <b>כיוצא בהן. </b>כלומר, כאוכלין, שהרי בשביעית אף צביעה בכלל "כל שהוא צורך לכם". עיין במשנתנו פ"ז מ"ג. 

Halakhah 3

<small>8.</small> <b>שביעית מתחללת על הכל. </b>בפרי ראשון דרך מקח, ובפרי שני אפילו דרך חלול. עיין בירושלמי כאן פ"ח ה"ז, ל"ח ע"ב, ובבלי סוכה מ"א א'. 
<small>8-9.</small> <b>אין מתחלל אלא על מעות בלבד. </b>וכ"ה בכי"ע ולהלן מע"ש פ"ב ה"ח. ועיין בבלי סוכה מ"א א' ובהשגות פ"ד מה' מע"ש ה"ב ובמהרי"ק, ברדב"ז ובכ"מ שם. ברם בד: אין מתחלל אלא באותו מין בלבד. ועיין ר"מ פ"ד מה' מע"ש ה"ב ובהשגות שם, ומ"ש להלן מע"ש פ"ג שו' 5. 

Halakhah 4

<small>9.</small> <b>שביעית מתבערת וכו'. </b>בפי' הרמב"ן בהר (כ"ה, ז'): וכבר שנו בתוספתא שביעור שביעית כביעור מעשר שני, לא שיהא בהם חילוק באיסור אכילה וכו'. ועיין בפי' הרש"ס (קנ"ו ע"ב) שהעיר שהר"מ סובר (פי"א מה' מע"ש ה"ח) שאף מע"ש שנשאר אחרי זמן הביעור משליכו לים או שורפו, ודינו כשביעית לפי שיטתו (בפ"ז מה' שמיטה ה"ג). ועיין מ"ש להלן מע"ש פ"ה שו' 66. 

Halakhah 5

<small>10.</small> <b>שביעית היא ודמיה אסורין. </b>כלומר, שהדמים נתפסים בקדושת שביעית, והפרי אינו יוצא לחולין כמשנתנו (פ"ח מ"ז). ובתו"כ (בהר פרק ג' ה"ג): מה קודש תופס את דמיו אף שביעית תופסת את דמיה. אי מה קודש יוצא לחולין ודמיו נתפסים יכול אף שביעית כן, ת"ל היא, הרי היא בקדושתה וכו'. 

Halakhah 6

<small>11.</small> <b>זבחי שלמים וכו'. </b>שלא יביאוה לידי פסול, עיין לעיל ספ"ו ומש"ש. אבל במע"ש מצוה לקנות שלמים.<sup class="footnote-marker">3</sup><i class="footnote">עיין בספרי ראה סוף פי' ק"ז, עמ' 169. ועיין במשנתנו מע"ש פ"א מ"ג, ובס' משנה ראשונה שם.</i> ועיין בירושלמי מע"ש פ"א ה"ג, נ"ב ע"ד. ולמ"ד שמצוה מן התורה לקנות שלמים בדמי מע"ש פקעה קדושת מעשר בלקיחת הבהמה, וחלה עליה קדושת שלמים, עיי"ש. 

Halakhah 7

<small>12.</small> <b>חומר במעשר שני וכו'. </b>להלן מע"ש פ"ב ה"ח ובכורים פ"א ה"ו. וברייתא זו הובאה בירושלמי בכורים פ"ב ה"ב, לפי נוסח הרש"ס שם (ל"ב ע"א): דתני בשם ר' שמעון חומר יש במעשר וכו', מה שאין כן בשביעית.<sup class="footnote-marker">4</sup><i class="footnote">בירושלמי שלפנינו חסר הסיום "מה שאין כן בשביעית", והכוונה, איפוא, לתוספתא בכורים הנ"ל.</i> 
<b>שהמעשר שני קונה את הקנקן. </b>וכ"ה להלן במקבילות הנ"ל. ופירושו שאם זלף לתוכו יין וגפו, ואח"כ קרא עליו שם מע"ש נתפס הקנקן למע"ש, כמפורש במשנת מע"ש פ"ג מי"ב, וכפירוש הרש"ס בבכורים הנ"ל. ועיין מ"ש להלן מע"ש פ"ב הערה 66. 
<small>12-13.</small> <b>ואסר דמיו. </b>פיסקא זו היא לכאורה באשגרה מלהלן בכורים הנ"ל,<sup class="footnote-marker">5</sup><i class="footnote">ושם הכוונה שמע"ש תופסת ואוסרת את דמיה מה שאין כן בתרומה שאינה מתחללת על דמים. ועיין בירושלמי בכורים הנ"ל. ואף בתוספתא מע"ש נשנו דברים באשגרה מכאן וממס' בכורים, עיין מש"ש.</i> אבל כאן אין לה מקום שהרי אף שביעית אוסרת את דמיה. ברם בס' המפתח לר"ן גאון (ברכות ב' ב', ט' ע"א מן הספר) גרס בתוספתא בכורים: ואוסר דמי עירוביו וספק עירוביו כל שהוא. והכוונה שדמי מע"ש שנתערבו באחרים אוסרים בכל שהוא (שהרי אפשר לחלל אותם), מה שאין כן בדמי שביעית לאחר הביעורים שהם בטלים. עיין לעיל תרומות ספ"ה ומש"ש. 
<small>13.</small> <b>עירוביו ספק עירוביו כל שהוא. </b>בד: עירובין וכו'. ולגי' בעל ס' המפתח המלה עירובין (או עירוביו) דבוקה למעלה, וצ"ל: ואסר דמי עירובין וכו'. עיין מ"ש לעיל. ולפי גירסתנו הכוונה שמע"ש הוא דבר שיש לו מתירין, ואוסר בתערובת כל שהיא, ואפילו ספק מע"ש שנתערב<sup class="footnote-marker">6</sup><i class="footnote">עיין ירוש' ריש ביצה ובבלי שם ג' ב', ד' א'.</i> אוסר בכל שהוא, מה שאין כן בשביעית שאינה אוסרת אחר הביעור אלא בנותן טעם, עיין מ"ש לעיל תרומות ספ"ה הנ"ל. ועיין במקבילות ומש"ש. 
<small>14.</small> <b>ואין מדליקין בו את הנר וכו'. </b>מרהיטת הלשון משמע שאין מדליקין ממנו בין בטמא ובין בטהור. וכן מוכח קצת מן התוספתא בבכורים הנ"ל שמנתה חומרא זו במע"ש נגד תרומה, ולא מנתה שם חומר בתרומה נגד מע"ש שאין מדליקין בתרומה בטהור, מה שאין כן במע"ש. וזו היא שיטת רש"י ביבמות ע"ג ב'. וכן מפורש במאירי שם עמ' 275. ועיין בשנות אליהו למשנתנו פ"ח סמ"ב ובתוספ' ר"ע איגר שם. אבל בפי' הר"ש ורא"ש שם מפורש ששמן מע"ש טהור מדליקין בו את הנר, ואינו אסור אלא בטמא. וכן בס' המפתח לר"ן הנ"ל: "ואם נטמא אסור באכילה וכו', ואם היה שמן אסור להדליקו, דכת' ולא בערתי ממנו בטמא, ודרשינן ליה (יבמות ע"ג ב' ומקבילות) בין שאני טמא והוא טהור, בין שאני טהור והוא טמא, אבל לסוך ממנו מותר". ומשמע מדבריו שהוא פירש דרשה זו אף בשמן, ומוכח שאם הוא טהור והשמן טהור מדליקין בו, שאם לא כן מי התיר לו לאבד שמן טהור, והרי טומאת גופו אינה מעלה ואינה מורידה כאן, ופשיטא שאסור לו להדליק שמן טהור של מע"ש. אבל עיין ברש"י הנ"ל ד"ה והכי פירושו. 
<small>14-15.</small> <b>מה שאין כן בשביעית. </b>שמדליקין ממנה בין בטהור ובין בטמא, עיין במשנתנו הנ"ל, וכפירוש הירושלמי במקומו. 

Halakhah 8

<small>15.</small> <b>אחד שביעית ואחד מעשר שני וכו'. </b>ירושלמי מע"ש (פ"א ה"ג, נ"ב ע"ד), בבלי סוכה מ' ב'. ופירשו שם (מ"א א') שהכוונה לדמי שביעית ולדמי מע"ש. 
<small>15-16.</small> <b>מחללין אותו על חיה ועוף וכו'. </b>בבבלי הנ"ל: <b>מתחללין</b> וכו'. והוכיחו מלשון התוספתא בתוספות ובתוספ' הרא"ש שם ובתוספ' קידושין נ"ו א' ד"ה במזיד, ובתוספ' הרא"ש שם (נ"ה סע"ב) ובתוספ' ב"ק צ"ז ב' ד"ה דזבין ובתוספ' שנץ ב"מ נ"ה ב' (לפי שטמ"ק שם ד"ה ויחזור) שלת"ק של הברייתא אף לכתחילה מחללין, ולא נקטו מתחללין אלא משום רבותא דרבנן שאף בדיעבד אינם מתחללין. וכן גם בירושלמי הנ"ל: מחליפין (בר"ש שם פ"א מ"ד: מחללין) אותו וכו'. ועיין להלן מע"ש פ"א שו' 26 ומש"ש. 
<small>16.</small> <b>ועל בהמה בעלת מום. </b>בירושלמי הנ"ל: על נקיבה בעלת מום. ובבבלי הנ"ל: על בהמה (סתם). ואמרו שם: מחלוקת בזכרים, אבל בנקיבות ד"ה וכו' על חיין אין מתחללין, גזירה שמא יגדל מהן עדרים. ועיין בירושלמי שם. ועיין מ"ש להלן שו' 17. 
<b>דברי ר'. </b>וכ"ה גם בד ובכי"ע, אבל בירושלמי ובבבלי הנ"ל: דברי ר' מאיר. וכן העתיקו אף מכאן בתוספ' ותוספ' הרא"ש הנ"ל. 
<small>17.</small> <b>אלא בזמן שהן שחוטין. </b>ומלשון הבבלי מוכח שאם חלל על חיים אפילו בדיעבד אינו מתחלל. ובמשנתנו (מע"ש פ"א מ"ו) שנינו: הלוקח בהמה וכו', מזיד תעלה ותאכל במקום. ומוכח שלכתחילה לא יחלל, אבל בדיעבד מחולל. ועיין גם להלן מע"ש פ"א שו' 53–54 ומש"ש. וכבר תירצו בתוספות (קידושין נ"ו א' ד"ה במזיד, ובסוכה מ' סע"ב) שבמשנתנו מדברים בתמימה שלוקחה ע"מ להביאה שלמים, אבל כאן הרי מפורש שמדברים בבעלת מום, וכן מפורש להלן במע"ש הנ"ל: אם היתה בהמה בעלת מום בין בשוגג ובין במזיד יחזרו דמיה למקומה. ועיין בירושלמי מע"ש ספ"א ומ"ש בס' ניר שם. 

Halakhah 9

<small>18.</small> <b>אין פורעין מהן מלוה וכו'. </b>ר"מ פ"ו מה' שמיטה ה"י ופ"ג מה' מע"ש הכ"א, סמ"ג לאוין רנ"ט, ע"ו ע"ד, כפו"פ ספמ"ח, סוף עמ' תרס"ד. ועיין ירושלמי מע"ש פ"א ה"א, נ"ב ע"ב. ופירשנו את כל הברייתא לעיל סוף עמ' 188 ואילך. 
<b>ואין פודין בהן שבויין. </b>וכ"ה בתוספתא פאה פ"ד שו' 52, וכן העתיק משם (לעניין מעשר עני) גם בר"מ ספ"ו מה' מתנות עניים. אבל בירושלמי דמאי (פ"ג ה"א, כ"ג ע"ב) לא נזכר פדיון שבויים. וכן השמיטו הר"מ בה' שמיטה ובה' מע"ש הנ"ל, וליתא גם בסמ"ג (שהעתיק מן הירושלמי או מן הר"מ עיי"ש) ובכפו"פ (שהעתיק מן הר"מ) הנ"ל. וכנראה שהוא פירש שבבא זו היא באשגרה מפיאה (לעניין מעשר עני), אבל בשביעית ובמע"ש פשיטא שאין פודין בו שבויים ואין מוסרין אותן לגוי. ועיין מ"ש לעיל עמ' 398 שו' 11, ולהלן בכורים פ"א שו' 21. אבל עיין בפאת השלחן סי' כ"ו ס"ק י' אות כ"ז ובהגהות הרידב"ז שם. 
<small>20.</small> <b>ונותנין אותן לחבר עיר בטובה. </b>וכ"ה בפיאה ובר"מ ה' מתנ"ע הנ"ל. אבל בה' שמיטה ובה' מע"ש לא העתיקה, וכן ליתא בירושלמי דמאי הנ"ל. וכנראה שאף כאן פירש הר"מ שלא נשנית הלכה זו אלא לעניין מעשר עני, ויש כאן אשגרה מפיאה, וכדלעיל. ועיין מ"ש ע"ז לעיל עמ' 190. 

Halakhah 10

<small>20-21.</small> <b>שלש ארצות לביעור וכו'. </b>במשנתנו (פ"ט מ"ב): שלש ארצות לביעור. יהודה ועבר הירדן והגליל. ושלש שלש ארצות לכל אחת ואחת וכו', ולמה אמרו שלש ארצות? שיהיו אוכלין בכל אחת ואחת עד שיכלה האחרון שבה. ופירשו הר"מ (בפיה"מ ובפ"ז מה' שמיטה ה"י) ורש"י (פסחים נ"ב ב') שאוכלין בכל יהודה וכו' כל זמן שלא כלו הפירות לחיה באחת מג' הארצות שלה, ואין כאן לדין הבעור אלא ג' ארצות. אבל בתוספות שם חלקו על רש"י והוכיחו מדברי ר' שמעון שבמשנתנו ומן הירושלמי בסוגיין שדין בעור הוא בכל ארץ וארץ לחוד ויש כאן תשע ארצות. וכן פירשו הר"ש והרא"ש גם במשנתנו כאן. ובר"ח (פסחים שם) הביא את משנתנו ולא פירשה מפני שפשוטה היא. וכנראה שפירש כר"ש הנ"ל. ועיין בפאת השלחן סי' כ"ז ס"ק ט' אות י"ב.<br>אבל בתוס' רי"ד פסחים שם הביא את התוספתא כאן והוכיח ממנה שלא כפירוש רש"י, וכן הוכיח בח"ד ובפאת השלחן הנ"ל. ולעצם ההלכה של ארצות שונות לביעור, עיין במכילתא דרשב"י עמ' 157.
<small>21-22.</small> <b>למה הוזכרו ההר העמק וכו'. </b>הכוונה למשנתנו הנ"ל: וביהודה ההר והשפלה והעמק. ומקומם מפורש להלן. 
<small>22.</small> <b>לפי שאין אוכלין וכו'. </b>כ"ה בד ובתוספ' רי"ד הנ"ל. ובכי"ו ובכי"ע בטעות: לפי שהן אוכלין וכו'. 
<small>22-23.</small> <b>מי בהר על שבעמק ולא מי שבעמק וכו'. </b>כלומר, מה בהר על שבעמק ולא מה שבעמק וכו'. ובד ובכי"ע: לא מבהר וכו' ולא משבעמק וכו'. ובתוספ' רי"ד הנ"ל: לא בהר על של עמק ולא בעמק על מה שבהר וכו'. ועיין מ"ש ר"ח ילון בסה"י לכבוד ילין עמ' צ"ד. ואמרו בירושלמי (פ"ט ה"ב, ל"ח ע"ד): שיערו לומר אין החיה שבהר גדילה בעמק, ולא גדילה היה שבעמק בהר. ועיין בתוספ' פסחים נ"ב ב' ד"ה עד. 
<small>23.</small> <b>אלא הר והרו עומק ועומקו. </b>כ"ה בד, בכי"ע ובתוספ' רי"ד הנ"ל (בשינויי כתיב). ובכי"ו בטעות: והרי וכו' ועומקי. ושאלו בירושלמי הנ"ל: שפלה שבהר כהר? ושבשפלה כשפלה? ופשטו: מן מה דתנ' הר והרו,<sup class="footnote-marker">7</sup><i class="footnote">כ"ה בנוסח הרש"ס. ולפנינו וכ"ה אף בכי"ר: והרם.</i> עמק ועמקו, שפל ושפלתו, הדא אמרה שפלה שבהר כהר, והר שבשפלה כשפלה. 
<small>23-24.</small> <b>ובסוריא לא אמרו וכו'. </b>תוספ' רי"ד הנ"ל. וכן בירושלמי סה"ב: תני אין בסוריא שלש ארצות. ומכאן משמע ש"נאכל" (משנתנו פ"ו מ"א) פירושו היתר ספיחין, אבל בעור יש לו, שהרי אינו מסתבר כלל שבסוריא נוהג דין בעור ובארצות שכבשו עולי מצרים אין דין בעור נוהג כלל, עיין שו"ת הר"מ סי' קל"ו, הוצ' רא"ח פריימן ז"ל עמ' 133 ור"מ פ"ד מה' שמיטה הכ"ח. ועיין מ"ש לעיל פ"ד הע' 25. 
<small>26.</small> <b>עד שיכלה מבית אל ומיגורדה של קיסריון. </b>בד: ומיגדרה של קיסרון. והנכון בכי"ע: ומגידרה של קיסרין. ובמשנתנו (פ"ט מ"ג): ושאר כל הארצות כהר המלך. והתוספתא סימנה כאן את גבולות הר המלך שהוא מתפשט מגידרה של קיסרין (כנראה חדרה של זמננו) עד בית אל. עיין להלן שו' 35 ומ"ש הר"ש קליין בתרביץ ש"א ס"א (תשרי תר"ץ) עמ' 140 ואילך, ובספרו ארץ יהודה עמ' 240 ואילך. 
<small>26-27.</small> <b>אי זהו הר שלה זה הר המלך. </b>כפו"פ פמ"ח עמ' תרנ"ט, ירושלמי פ"ט ה"ה, ל"ח ע"ד. ובמשנתנו (פ"ט מ"ב): וההר שלה כהר המלך, וכן היא אף כוונת התוספתא שלעניין בעור בהרי יהודה הולכין אחרי הר המלך, ועיין בריבמ"ץ ד"ה ותהום טבריא. ועיין ספרי דברים פי' ו' עמ' 14 ובהערות הר"א פינקלשטין שם. 
<small>27.</small> <b>שפלה שלה זה שפילות לוד. </b>בד, כי"ע וכפו"פ הנ"ל: זו שפלת לוד. ובירושלמי הנ"ל: ושפלתו זו שפלת דרום. ובמשנתנו הנ"ל: ושפלת לוד כשפלת הדרום. ובספרי הנ"ל: בשפלה זו שפלת לוד ושפלת דרום. והיא היא, עיין מ"ש בהירושלמי כפשוטו פסחים עמ' 458. ועיין בריבמ"ץ הנ"ל. 
<small>27-28.</small> <b>עומק שלה מעין גדי ועד יריחו. </b>וכ"ה בכפו"פ ובירושלמי הנ"ל ובמשנתנו לא נזכר שעור העמק. ועיין מ"ש הר"ש קליין בספרו ארץ יהודה עמ' 213 ואילך. 

Halakhah 11

<small>28.</small> <b>עומק שבגליל כגון גנוסר וחברותיה. </b>בירושלמי הנ"ל: כגון בקעת גינוסר וחברותיה. ובמשנתנו: ותחום טבריא והעמק. ובד"ח: העמק, וכ"ה בפיה"מ להר"מ כת"י. וגם לפי הגירסא שלפנינו פירושו כן.<sup class="footnote-marker">8</sup><i class="footnote">עיין מ"ש הרי"ן אפשטין במבוא לנוה"מ, עמ' 1076 ואילך.</i> וכן בפיה"מ להר"מ: והעמק והוא תחום טבריא. ובריבמ"ץ שם: ותחום טבריא הוא העמק, הוא בקעת גינוסר וחברותיה. ועיין גם במלא"ש. וביהושע (י"ט, ל"ה): רקת וכנרת. ובירושלמי מגילה (פ"א ה"א, ע' ע"א): רקת טיבריא. כנרת גיניסר. וכ"ה בבבלי שם ו' א'. ועיין מ"ש הר"ש קליין בספרו ארץ הגליל (ירושלים תש"ו) עמ' 151 ואילך. 
<small>29.</small> <b>אי זהו הר שבעבר הירדן וכו'. </b>וכ"ה בירושלמי פ"ט ה"ב, ל"ח ע"ד. וכבר הוכיח בכפו"פ פמ"ח הנ"ל מן התוספתא כאן שמדברים בעבר הירדן ממש, במזרח עבר הירדן, ותמה מכאן על שיטת הר"מ (בפיה"מ ובפ"ז מה' שמיטה ה"ט) שפירש את משנתנו בעבר הירדן מערבה. ועיין מ"ש בפאת השלחן סי' כ"ז ס"ק י' אות ט"ו. 
<b>כגון חרים וכגבור גדוד וחברותיה. </b>בד: כגון חריס וכגבור גדור וחברותיו. ובכי"ע: כגון חרים וחברותיה. ובכפו"פ הנ"ל: כגון חרים ונוי וגדור וחברותיה. והנכון הוא בירושלמי הנ"ל: כגון הרי מכוור וגדור וכן כיוצא בהן. וכן להלן ר"ה פ"א הי"ז (בכי"ע פ"ב ה"ב): ר' שמעון בן אלעזר אומר אף בהרי מכמר וגדור וחברותיה.<sup class="footnote-marker">9</sup><i class="footnote">כ"ה בכי"ל שם, עיין מ"ש בתס"ר ה"א, עמ' 214. וכ"ה בד, אלא ששם בטעות: ותבור (במקום: וגדור).</i> ובירושלמי שם פ"ב ה"ב, נ"ח ע"א: תני בהרי מכוור וגדור. ועיין בבלי שם כ"ג ב' ובדק"ס עמ' 53 הע' ל'.<sup class="footnote-marker">10</sup><i class="footnote">ועיין באהצו"י כאן, עמ' 88.</i> והמקומות הללו בעבר הירדן נכבשו ע"י אלכסנדר ינאי,<sup class="footnote-marker">11</sup><i class="footnote">עיין מ"ש ר"ש קליין בספדו עבר הירדן היהודי, עמ' 11 ואילך.</i> ודינם כא"י וכמקומות שכבשום עולי בבל. ועיין מ"ש לעיל פ"ד שו' 13–14. 
<small>30.</small> <b>חשבון וכל עריה שבמישור וכו'. </b>וכ"ה בד ובכי"ע. וכן בכפו"פ הנ"ל: שנאישוך, וצ"ל: שבמישור וכו'. והנכון בירושלמי הנ"ל: אשר במישור וכו', וכ"ז הוא המשך הפסוק ביהושע י"ג, י"ז. ועיין מ"ש לעיל פ"ד הערה 28. 
<small>31.</small> <b>כגון בית נמרה [רמתא] וחברותיה. </b>כ"ה בד, בכי"ע ובכפו"פ הנ"ל (שם: רמתה). ובירושלמי: ובית הרן (=הרם) ובית נמרה וכן כיוצא בהן. והירושלמי מביא את הפסוק ביהושע י"ג, כ"ז: <b>ובעמק בית הרם ובית נמרה וסכות</b> וכו', והוא מפרש שם: בית הרם, בית רמתה. בית נמרה. בית נמרין.<sup class="footnote-marker">12</sup><i class="footnote">ועיין מ"ש קליין שם, עמ' 12 ואילך.</i> 
<small>32.</small> <b>סימן להרים מילין<sup class="footnote-marker">13</sup><i class="footnote">עיין מ"ש לעיל פ"ה שו' 6 על "מילין".</i> וכו'. </b>ירושלמי פ"ט ה"ב, ל"ח ע"ד, בבלי פסחים נ"ג א'. ורשב"ג נותן לנו כאן סימן מדעי להגדרת צורת שטח הארץ ע"פ הצמחים שהיא מגדלת. וכ"ז נפקא מינה גם להלכה, לעניין מקח וממכר (מידת הדין) ועוד, כמו שפירשו בירושלמי ובבבלי פסחים הנ"ל.<sup class="footnote-marker">14</sup><i class="footnote">ועיין לעיל פ"ד שו' 67 ואילך. ואף שם נתן לנו רשב"ג סימן מדעי.</i> 

Halakhah 12

<small>34-35.</small> <b>אוכלין מבית המלך עד שיכלה מבית אל וכו'. </b>בית המלך הוא תחום הר המלך<sup class="footnote-marker">15</sup><i class="footnote">עיין מ"ש ר"ש קליין בספרו ארץ יהודה, עמ' 239 ואילך.</i> שפירותיו היו כלין בערך בזמן אחד עם בית אל, עיין מ"ש לעיל שו' 26. 
<small>37.</small> <b>זה בית אל שמאחרת. </b>וכ"ה בד. וכן בב"ר פצ"ט, ג', עמ' 1267: זו בית אל שהיא מאפלת. וכן בתנחומא ויחי (סי' י"ד, הוצ' בובר סי' ט"ו): זו בית אל שהיא מלקשת פירותיה. 

Halakhah 13

<small>37-38.</small> <b>אוכלין ברגילה עד שיכלו אגוטרי. </b>במשנתנו (פ"ט סמ"ה): אוכלין ברגילה (במשנה שבירושלמי ובכ"י פרמה: ברגילא) עד שיכלו סנריות<sup class="footnote-marker">16</sup><i class="footnote">כ"ה בהוצ' לו, קויפמן, פרמה וערוך. ובמשנה שבירושלמי: סנדיות. וכ"ה במשנה ד' נפולי, בפיה"מ להר"מ ועוד. ובתו"כ בהר סוף פרש' ב' ה"ה, ק"ז ע"ג: סנדריות. אבל במיוחס להר"ש שם: סנדיות.</i> מבקעת בית נטופה. ופירש הגאון (פיה"ג עוקצין פ"ג מ"ב, עמ' 143): הרגילה היא זרע של חלגלוגות וכו'. והוא ירק הזוחל על הארץ, רוגלית בניגוד לדלית, ושמו Portulaca oleracea (לעף פלורה ח"ג עמ' 71 ואילך), והוא גדל בבתי שלחין בשפילה (מגדיר לצמחי א"י עמ' 116), והן סנריות היא רגילה. ופירוש אגוטרי לא נתברר, וכנראה שהוא שם צמח, ונשמט כאן שם המקום שיכלו בו. ברם אם נניח שהברייתא שלנו מפרשת את משנתנו הנ"ל, עלינו לומר, שרגילה ואגוטרי ולופסין ואזניות (עיין להלן), כולם ממין אחד הם.<sup class="footnote-marker">17</sup><i class="footnote">ושמא הושקע שם המקום במלה "ובגי" (כגי' כי"ו, עיין בשנו"ס), וצ"ל: אגוטרי ובגי. [ב]גליל העליון וכו'. ופשיטא שאין לפרש ובגי (=ובאגי) גליל וכו', כלומר, ובקעות גליל העליון, שהרי מלה זו זרה לספרות א"י. ואף לפי הגירסא שלפנינו, אפשר שיש כאן שם מקום, ואח"כ צ"ל [ב]גליל העליון.</i> 
<small>38.</small> <b>עד שיכלו לופסי בית דגן וכו'. </b>וכ"ה בד ובכי"ע. ובמקום זה הלופסין מאחרים ביותר, וממילא מותר לאכול את הרגילה שכבר כלתה הרבה זמן מן השדה על סמך הלופסין. ואף שם צמח זה לא נתברר לי. 
<small>39.</small> <b>אוזניות של שמעון אנא. </b>וכ"ה בכי"ע (אזניות). ובד: אוזניו' של מען אנא. ויפה הגיה הר"ש קליין: של שמעונייא, והיא העיר סימוניה, שמרון,<sup class="footnote-marker">18</sup><i class="footnote">יהושע י"ט, ט"ו, כמפורש בירושלמי מגילה פ"א ה"א, ע' סע"א: ושמרון. סימונייה.</i> עיין בספרו ארץ הגליל עמ' 12 ועמ' 176 ואילך. ואזניות הן לדעת הראובני (לשוננו ש"ב, עמ' 39) Aristolochia Maurorum, הגדלות בשדה ופרחיהם כצורת אפרכסת האוזן. 

Halakhah 14

<b>אוכלין בתאנים וכו'. </b>בבבלי פסחים נ"ג א': אוכלין בגרוגרות וכו'. ועיין בס' יריאים השלם סי' קנ"ח, ע"ה ע"א. 
<small>40.</small> <b>עד שיכלו פגי בית וני. </b>בד: עד שיכלו בני בית פגי. ובכי"ע: פגי ביתיאני. ובבבלי הנ"ל: פגי בית היני, ובכי"מ שם: בייתני, ועיין דק"ס שם עמ' 152 הע' פ' והע' צ'. ולדעת קליין הוא המקום שנזכר ע"י אבסיביוס (תרגום רע"צ מלמד עמ' 14), ושהוא מסמנו כט"ו מילין ממזרח קיסרין.<sup class="footnote-marker">19</sup><i class="footnote">עיין במאמרו במ"ח חנ"ד, 1910, עמ' 21 ואילך, ובירושלים של לונץ ח"י, עמ' 156 ואילך.</i> 
<b>לא הוזכרו פגי בית וני וכו'. </b>בד: בית אוני וכו'. ובכי"ע: בֵּיתְיַינֵי וכו'. ועיין בבבלי ובדק"ס הנ"ל. ובעירובין כ"ח ב': ביתיוני. וברש"י שם ד"ה לא הוזכרו: בתוספתא דשביעית היא, ומייתי בגמ' דפסחים וכו'. 
<b>אלא למעשרות. </b>כלומר, שחייבים במעשרות, אעפ"י שהם דקים וקטנים, מפני שדרכם בכך. אבל לעניין שיאכלו את התאנים עליהם בשביעית לא הוזכרו בבית המדרש. 
<small>41.</small> <b>ואהיני טובניא וכו'. </b>וכ"ה בד (ובד"ח בטעות: עובניא). ובכי"ע: דטובניא וכו'. וכן בבבלי הנ"ל: ואהיני דטובינא, כלומר כפניות של תמרים מטובינא. ובכפו"פ (פי"א עמ' רצ"א) קבע את מקומו על יד בית שאן (ועיין בירושלים של לונץ הנ"ל בהע' 19 עמ' 156). 

Halakhah 15

<small>41-42.</small> <b>אין אוכלין על הרפיחין שבעכו. </b>בד: על הספיחין שבעכו, ועיין לעיל פ"ג שו' 13 ומש"ש. ובכי"ע: את הרחיפין שבעכו. [ובפי' כ"י: הרפחין שבעכו.] ועיין מ"ש להלן. 
<small>42-43.</small> <b>אוכלין על הרפיחין שבעכו ועל הדיפרא וכו'. </b>בד: על הספיחין שבעכו ועל הדיפרא וכו'. ובכי"ע: על הרחיפין ועל הדיפרא וכו'. [ובפי' כ"י: הרפחין שבעכו.] והמלים שהקפתי בכי"ו נכפלו בטעות. ולפ"ז ברור שהכל הוא מדברי ר' יוסי. ובמשנתנו (פ"ט מ"ד): אוכלין על הטפיחין ועל הדופרא וכו'. ובירושלמי שם (ה"ד, ל"ט רע"א): מתני' דר' יוסי, דתני אין אוכלין על הטפחין שבעכו. ר' יוסי אמר אוכלין על הטפחים שבעכו. ולפ"ז הכל הוא מדברי ר' יוסי, עיין להלן.<br>ואשר לטפיחין פירש בערוך בשם ר' דניאל שהכוונה היא לטפיחין שבראשי הבירות שהצפורין מקננין שם, והם צוברים זרעים בתוכן, ור' יוסי לשיטתו שסובר (במשנתנו הנ"ל) שאוכלים על השמור [כלומר, מן החיה, עיין מ״ש לעיל [עמ׳] 560 [פירוש ל] שו׳ 45-44.]. וכן פירש בריבמ"ץ. ועיין לעיל פ"ג שו' 13 ומש"ש. אבל הר"מ בפיה"מ פירש אחרת עיי"ש ולפי פירושו טפיחין ודפרא, כלומר, הפירות השניים של אילן העושה שתי בריכות בשנה, הם מעין עניין אחד.
<small>43.</small> <b>אבל לא על סיפוניות. </b>בד: שיפוניות. ובכי"ע: סיפווניות. ובמשנתנו הנ"ל: אבל לא על הסתווניות. והן סתווניות (הבאות בסתיו) הן ספווניות (הבאות בסוף הקיץ), עיין מ"ש לעיל סוף עמ' 56. ופירש הר"מ (בפיה"מ ובפ"ז מה' שמיטה ה"ה) שאין אוכלין על הסתווניות, מפני שהן דומות לפירות של שנה אחרת. ועיין להלן. 
<small>43-44.</small> <b>ר' יהודה אומ' אף על סיפוניות. </b>ולפי מסורת התוספתא לא נתן ר' יהודה שיעור לדבריו בסיפוניות. אבל במשנתנו הנ"ל: ר' יהודה מתיר כל זמן שבכרו עד שלא יכלה הקיץ. ומרהיטת הלשון משמע שדברי ר' יהודה עונים על סיפוניות, ואינו מתיר אלא אם כן בכרו לפני שכלה הקיץ.<sup class="footnote-marker">20</sup><i class="footnote">בשושנים לדוד למשנתנו העיר שלפי פירוש זה היה צריך לומר במשנתנו: אם בכרו (ולא "כל זמן") וכו', שהרי ר' יהודה בא להקל, כשיטת הבבלי בכתובות פ"ח ב'. ברם בירושלמי בכתובות שם פ"ט ה"י, ל"ג ע"ב, פירשו שלא כשיטת הבבלי, ור"ש בא להקל, ומ"מ השתמשו במשנתנו שם בלשון "כל זמן".</i> ברם בירושלמי שם: הוינן סברין מימר מפליגין ר' יוסי ורבנין<sup class="footnote-marker">21</sup><i class="footnote">הכוונה לר' יהודה. ובנוסח הרש"ס שם: מה פליגין ר' <b>יהודה</b> ור' יוסי. וברור שהכוונה לר' יהודה שהרי סתם משנתנו שם היא כר' יוסי, עיין מ"ש לעיל שו' 42–43.</i> בסיתווניות, הא בדפרין לא. אשכח תני ר' יודה מתיר בדפרים, והם שבכרו עד שלא יכלה הקיץ. ולפ"ז עדיף לומר שלא חילק ר' יהודה בין בכרו ובין לא בכרו אלא בדופרא גרידא, אבל בסתווניות מתיר לגמרי, כמפורש בתוספתא כאן. וכן הדעת נותנת, שהרי השם סתווניות מוכיח שהן נגמרות בסתיו. וכן פירש הרש"ס במשנתנו שם (קמ"ח ע"ב): ובגמ' מפרש דאדיפרא הוא דקאי ר' יהודה ולאחמורי אתא. אבל בריבמ"ץ למשנתנו מפרש שר' יהודה מחלק כן בין בסתווניות בין בדיפרא. 
<small>44.</small> <b>ר' יוסי אומ' דיפרה שביכרה וכו'. </b>הדברים תמוהים, שהרי ר' יוסי התיר לעיל בדיפרא. וקרוב לוודאי שיש כאן ט"ס וצ"ל כמו שהגיה בח"ד: ר' יהודה אומ' וכו', כגי' הירושלמי שהעתקנו לעיל. והתוספתא מתאימה למסורת המשנה שר' יוסי מתיר לאכול על הדופרא מכל מקום, ור' יהודה הוא שמחלק בדופרא, ובסתווניות מתיר מכל מקום. עיין מ"ש לעיל. 
<small>45.</small> <b>עד שיכלו דליות שבאכל וכו'. </b>ובד: שבאשכול. ובכי"ע: "שבאשכול: של אבל", ויש כאן הרכבה של שתי נוסחאות. ובבבלי פסחים (נ"ג א'): ת"ר אוכלין בענבים עד שיכלו דליות של אוכל וכו'. וברש"י שם: "ואית דגרסי של אבל,<sup class="footnote-marker">22</sup><i class="footnote">וכ"ה בכי"מ, בר"ח, בערוך ערך דל ובמאירי שם, עיין דק"ס, עמ' 152, הע' נ'.</i> והוא אבל כרמים" (שופטים י"א, ל"ג). וצדק הרי"ז הורוביץ (ירושלים של לונץ חי"א-י"ב, עמ' 66) שפירש שהתוספתא ציינה לעיל (הי"ד) את המאוחר שבירקות בגליל ושבתאנים ביהודה (פגי בית וני) וכאן את הענבים שבעבר הירדן. והוא ציין גם לדברי אבסיביוס (תרגום רע"צ מלמד עמ' 15): אבל כרמים וכו', ויש עד היום כפר מגדל כרמים (נקרא) אבל[א], ו' מילים מרבת עמון. אלא שהכוונה כנראה למקום ממערב לרבת עמון (ולא כמו שכתב הורוביץ שהוא למזרחה), והוא נכנס לתחום של חשבון ובנותיה, שהוא כא"י גמורה (עיין לעיל הי"א). 
<b>אם יש אפילות מהן וכו'. </b>בבבלי הנ"ל: אם יש מאוחרות מהן, והיא היא. 
<small>46.</small> <b>ושאר ארצות אחת לזתים ולתמרים. </b>פיסקא ממשנתנו (פ"ט סמ"ג),<sup class="footnote-marker">23</sup><i class="footnote">כנראה שהמלה "ושאר" שבתוספתא היא באשגרה ממשנתנו שם: ושאר כל הארצות (עיין בגי' ד בשנו"ס כאן) כהר המלך. וכל הארצות כאחת לזיתים ולתמרים.</i> ובבבלי הנ"ל השמיטוה מתוך הברייתא. ובפי' הרש"ס (קמ"ו ע"א): וכל הארצות כאחת לזיתים ולתמרים. סתמא היא לכולי עלמא (כלומר, ולאו מדברי ר' שמעון היא), והכי איתא בתוספתא. 
<small>46-47.</small> <b>עד שיכלה אחרון שבתקוע. </b>כ"ה בד, בכי"ע ובבבלי פסחים הנ"ל. ובכי"ו נשמט "שבתקוע" והושלם בגליון. ועיין ברש"י שם. 
<small>47.</small> <b>ר' ליעזר בן יעקב או' אף של גוש חלב וכו'. </b>וכ"ה בבבלי הנ"ל בכתי"י, ועיין להלן מנחות פ"ט סה"ה. ובירושלמי (פ"ט ה"ג, ל"ח ע"ד): תני אוכלין על התמרים עד שיכלו מיריחו (עיין להלן בסמוך) ועל הזיתים עד שיכלו ממרון ומגוש חלב. 
<small>48.</small> <b>ולא יהא מביא רובע בין מראשו וכו'. </b>בבבלי הנ"ל: כדי שיהא עני יוצא ואינו מוצא לא בנופו ולא בעיקרו רובע, כלומר, רובע קב זיתים, מפני שבפחות מזה אינו כדאי לטפל בהם, עיין במשנתנו כאן ספ"ד ובבבלי ב"ק צ"א ב'.<sup class="footnote-marker">24</sup><i class="footnote">ובבבלי פסחים שם המשיכו: אוכלין בגרוגרות וכו' (כלומר, הברייתא שלעיל הי"ד, עיין מש"ש שו' 39 ד"ה אוכלין). וצ"ע שהרי כאן אנו עוסקים בזיתים ותמרים גרידא שכל הארצות אחת להם, אבל לתאנים וגרוגרות ארצות הלוקות. ברם בבבלי להלן שם: ורמינהו אוכלין בענבים עד הפסח, בזיתים עד העצרת, בגרוגרות עד החנוכה, בתמרים עד הפורים. ואמר רב ביבי ר' יוחנן תרתי בתרייתא מחליף (כלומר, בגרוגרות עד הפסח, בתמרים עד חנוכה. וכ"ה בירושלמי כאן פ"ז ה"ג, ל"ז רע"ג). ותירצו אידי ואידי חד שיעורא הוא. ועיין בר"ש למשנתנו פ"ט סמ"ג.</i> 
<small>48-49.</small> <b>עד שיכלה אחרון שבצוער. </b>וכ"ה בבבלי פסחים נ"ב סע"א ונ"ג א'. ובירושלמי שהעתקנו לעיל: תני אוכלין על התמרים עד שיכלו מיריחו. וברש"ס שם (קמ"ח רע"א): מיריחו שהיא עיר התמרים כדכתיב (דברים ל"ד, ג') בקעת ירחו עיר התמרים עד צער. 

Halakhah 16

<small>49-50.</small> <b>אוכלין על מה שבכיפין ואין אוכלין על מה שבשיצין. </b>וכ"ה בבבלי הנ"ל: אוכלין על של בין הכיפין וכו'. ופירש"י שאוכלין על התמרים שנשרו ונשארו בין הכיפין (כלומר, בן כפות התמרים, בין הלולבים), אבל אין אוכלין על מה שנשר לתוך הקוצין שמסביב לדקל, מפני שאין החיה מחפשת שם. ופירוש זה נובע מתוך פירוש הגאונים (עיין אוה"ג שם עמ' 72 ואילך ופיר"ח). ועיין ירוש' שבת פ"א סה"ז, ד' ע"א, ובמקבילה בביצה פ"ג סה"ב, ס"ב ע"א. 
<small>50.</small> <b>ושאר כל פירות האילן וכו'. </b>פי' הרש"ס, קמ"ח ע"א. 
<b>כגון העוגסין וכו'. </b>וכ"ה בד ובכי"ע. וזה הכתיב הקבוע של התוספתא במקום "האגסים". וברש"ס הנ"ל מעתיק: האגסים. 
<small>51.</small> <b>והקרסטמילין והפרישין וכו'. </b>ארבעה מינים הללו רגילים לבוא יחד במקורותינו.<sup class="footnote-marker">25</sup><i class="footnote">עיין במשנת כלאים פ"א מ"ד, מעשרות פ"א מ"ג ועוד.</i> וקרוסטומיל הוא מין אגס מדברי (crustuminum),<sup class="footnote-marker">26</sup><i class="footnote">ובפיה"ג (הוצ' ר"ש אסף, מק"נ ירושלים תש"ב, עמ' 179): קרסטמילין נקרא בסוריא אלפטדמי, ואינו נמצא בעירק. ועיין בס' האשכול ח"ב הוצ' ר"ח אלבק, עמ' 29, ובכפו"פ פנ"ו, עמ' תשמ"ד ובהערה שם.</i> ופרישין הם חבושין, אספרגלין, מין תפוח, עיין לעף פלורה ח"ג עמ' 237 ואילך ועמ' 241 ואילך. 
<b>והעוזרדין. </b>צ"ל: והעוזררין, והם מיני תפוחים קטנים, עיין לעף הנ"ל עמ' 244 ואילך. 
<b>אוכלין מה שבהר על שבעמק וכו'. </b>כלומר, אוכלים בכל מדינה ומדינה (יהודה, גליל ועבר הירדן) עד שיכלה האחרון שבה, אבל אין אוכלים במדינה אחת על מדינה אחרת. 

Halakhah 17

<small>52.</small> <b>כולן כחרובין. </b>כלומר, דינם כחרובים שאין להם שלש ארצות, ואוכלים בכולם עד שיכלה האחרון שבהם. ובירושלמי (פ"ט ה"ג, ל"ח סע"ד) הוסיפו על משנתנו שם והברייתא שלעיל שו' 46: תני אף לחרובין, כלומר, כל הארצות כאחת, וכן פסק הר"מ בפ"ז מה' שמיטה הי"א.<sup class="footnote-marker">27</sup><i class="footnote">ומה שתפס ר"ש בן אלעזר "כחרובים", ולא אמר "כזיתים וכתמרים", מפני שלזיתים ולתמרים קבעו מקומות וזמנים ידועים (עיין מ"ש לעיל הע' 24) מה שאין כן בחרובין, ולפיכך השוה ר"ש בן אלעזר את העוגסין וכו' לחרובין.</i> 
<small>53.</small> <b>אוכלין עליהן עד שתרד וכו'. </b>כלומר, לפני כן קבענו את זמן ביעורם של האגסים והקרסטמילין וכו'. ומוסיפה התוספתא שאוכלין את עליהן<sup class="footnote-marker">28</sup><i class="footnote">כלומר, את העלים שלהם. והלכה זו אינה עונה על עלי חרובין, שאין להם בעור (לעיל פ"ה שו' 29) אלא מדברת בעלי עוגסין וכו' שהם עיקר הנידון שלפנינו.</i> עד שתרד רביעה שניה, כלומר, עד כ"ג מרחשון בשנה בינונית, עיין להלן. ובמשנתנו (פ"ט מ"ו): המלקט עשבים לחים וכו', עלי קנים ועלי גפנים עד שישרו מאביהן, והמגבב ביבש עד שתרד רביעה שניה, ר' עקיבה אומר בכולן עד שתרד רביעה שניה. וברייתא זו היא כר' עקיבה שאינו מחלק בין נשרו מאביהם, ובין שהם על האילנות. ועיין מ"ש לעיל פ"ה סוף שו' 24. 
<b>אוכלין על הירק וכו'. </b>כלומר, כל ירק שחיותו כ"כ יפה שנשאר בבית השלחין אוכלין את מינו עליו.<sup class="footnote-marker">29</sup><i class="footnote">ומכיוון שעבר עליו הקיץ ולא יבש, כבר לא יכלה אף בשמינית. והמפרשים האחרונים מגיהים: אין אוכלין על הירק וכו'. וקשה להגיה כן נגד כל הנוסחאות. ולא עוד אלא שהוא נגד המציאות להניח שכל ירקות בית השלחין אין כלין בשביעית. ועיין לעיל פ"ה שו' 34–35. אבל יתכן שלפעמים חיותו של ירק היא כ"כ מרובה, שאפילו בבית השלחין (ארץ יבשה וצמאה למים) הוא גדל ומתקיים. ואם נמצא ירק כזה אוכלין את מינו עליו. ועיין להלן בתוספתא.</i> ועיין להלן. 
<small>54.</small> <b>שורשי קולסי כרוב שיבשו אסורין בהנייה. </b>וכ"ה בד ובכי"ע (בהנאה). ובפי' הרש"ס (קנ"ה ע"א): ותניא בתוספתא בפ"ז שרשי קלסי כרוב משיבשו אסורין בהנייהו כו', והכי פירושו כיון דיבשו דאינן היין מן הקרקע, אעפ"י שהקלח עב וגס וחי, כלה מן השדה מיקרי, ואסורין בהנייה. וקולסי כרוב הם בדי כרוב, עיין בפיה"ג עוקצין פ"א עמ' 139 ובהערות שם ובערוך ערך נפס. ולעיל פ"ה שו' 34 שנינו: ר' שמעון או' אף קלחין של בית השלחין שיבשו אסורין בהנאה. ולעיל בסמוך שם אמרו שכל הראוי למאכל בהמה אין מסיקין בהן (עיין מש"ש), ומכאן הלשון "אסורין בהנאה"<sup class="footnote-marker">30</sup><i class="footnote">אלא ששם דייק ר' שמעון ולא הזכיר קלחין של כרוב, שהרי לדעתו כרוב בית השלחין אסור משום ספחים, מפני שאין כיוצא בו בירקות שדה (ירושלמי פ"ט ה"א, ל"ח ע"ד), וממילא אסורים בהנאה, וכוונתו שם לקלחי בית השלחים של ירקות אחרים.</i> אף לפנינו. אבל עיקר הכוונה היא שאין אוכלין עליו את מינו, והדברים דבוקים לרישא, וכפירושנו לעיל. ועיין להלן בסמוך. 
<small>55.</small> <b>אע"פ שיבשו אוכלין עליהן. </b>בפי' המיוחס להר"ש תו"כ (בהר פרק ג' ה"ה, ק"ג ע"ד): ר' שמעון אומר כל הירק אחד לביעור (וכ"ה במשנתנו פ"ט מ"ה) וכו', אוכל כל הירק מן הבית עד שיכלה האחרון שבשדה. ובתוספתא ר' שמעון אומר שרשי <b>קלחי</b> כרוב אע"פ שיבשו אוכלין עליהן. וכן פירש גם ברש"ס הנ"ל. ולדעת ר' שמעון אפילו יבשו הקולסין (אבל לא לגמרי, עיין להלן) אוכלין עליהן כל מיני ירקות לחים אחרים, שהרי לדעתו כל הירק אחד לביעור.<sup class="footnote-marker">31</sup><i class="footnote">ונראה שלר"ש אוכלים אף על ספחי איסור, שהרי סוף סוף לא כלו לחיה מן השדה.</i> ועיין מ"ש לעיל שו' 54. 
<small>55-56.</small> <b>כיוצא בו מגביב ויביש צריך וכו'. </b>וכן בד: ויבש, אבל בכי"ע בט"ס: דבש, וצ"ל: יבש, (ביבש). ופירושו שאם יבשו כל כך שבירק אחר כיוצא בו הוא כבר מגבב (מקושש) ביבש,<sup class="footnote-marker">32</sup><i class="footnote">כלומר, לאכילת בהמה, כפירוש הרש"ס למשנתנו שהבאנו להלן.</i> הרי דינו ככלה השדה, וצריך לבער את הירק הלח, מפני שאין אוכלין מן הלח על היבש, אפילו לר' שמעון,<sup class="footnote-marker">33</sup><i class="footnote">במשנתנו פ"ט מ"ו: והמגבב ביבש עד שתרד רביעה שניה. ושם מדברים באכילת יבש על היבש. אבל אין אוכלין את הלח שהוא ראוי למאכל אדם על היבש שהוא מאכל בהמה אף לר"ש הסובר שכל ירק אחד לבעור.</i> מפני שהיבש אינו נקרא ירק. ועיין מ"ש להלן מעשרות פ"א שו' 3. 

Halakhah 18

<small>56.</small> <b>מאימתי פורשין משבילין שבשדות וכו'. </b>וכ"ה בכי"ע. ובד: משבולין שבשדות וכו'. ובפי' הרש"ס (קנ"ב ע"א): בתוספתא דמכילתין בפ' בתרא (כנראה שכאן התחיל לפניו פ"ח) מאימתי פורשין מן השבלים שבשדות משתרד רביעה שנייה ע"כ, דמשתרד רביעה שנייה פורשין מהם שלא להאכילן לבהמה,<sup class="footnote-marker">34</sup><i class="footnote">והוא פירש שבלים, שיבולים של תבואה. ועיין להלן נזיר פ"א ה"ג ובבבלי שם ח' ב' ובתוספות, תוספ' הרא"ש ובשטמ"ק שם.</i> דאילו לאדם בלאו הכי אסירי משום ספיחים וכו'. ופירוש זה דחוק מאד. וברור שגירסת כי"ו וכי"ע נכונה וכן תקנו בד"ח, ופירושה כפירוש המפרשים, שהלכה זו נוהגת בכל השנים ולא הובאה כאן אלא אגב שיעורה של רביעה שניה,<sup class="footnote-marker">35</sup><i class="footnote">ולא עוד אלא שבשביעית אין פורשין כלל משבילים שבשדות (עיין בראשונים שהבאנו לעיל הע' 34), ומתחילין לפרוש מן השבילין מרביעה שניה שבשמינית.</i> וכמפורש בירושלמי<sup class="footnote-marker">36</sup><i class="footnote">ב"ב פ"ה ה"א, ט"ו ע"א, עיי"ש ההגהה הנכונה בגליון אפרים שבירושלמי הוצ' ראם.</i> ובבבלי (תענית ו' ב', ב"ק פ"א ע"א וע"ב), ועיין גם להלן טהרות פ"ז ה"ח ומ"ש בתס"ר ח"ד עמ' 77–78 ובהירושלמי כפשוטו שבת עמ' 15. ובר"מ פ"ה מה' נזקי ממון הי"א: שלמה תיקן (עיין ב"ק פ"א ב') שיהיו עוברי דרכים מותרין בימות החמה להלך בשבילין שבשדות שיש להן בעלים<sup class="footnote-marker">37</sup><i class="footnote">פירש כר"ג בתענית הנ"ל וערוך ערך שביל.</i> עד שתרד רביעה שניה, ועל הלשון "מאימתי", "עד אימתי", עיין באהצו"י כאן עמ' 92, מה שהביא בשם הראשונים. 
<small>57.</small> <b>במי דברים אמורים וכו'. </b>עיין מ"ש על צורה זו לעיל דמאי פ"ג הע' 14. 
<small>57-58.</small> <b>עכשיו שנתקנסו שנים. </b>וכ"ה בד. ובכי"ע: שנתקיימו שנים. וכנראה שהנכון לפנינו, והכוונה שנתקללו השנים, עיין להלן סוטה פט"ו ה"ב ובמקבילות. 
<small>58.</small> <b>אלא גשם אחד בלבד צריך להלך. </b>נראה שצ"ל: לה[מ]לך, כלומר, צריך ליטול רשות (עיין ב"מ י"ד א' וברכות ג' סע"ב), שמא קשה לה הדריסה אפילו אחרי גשם אחד בלבד. ובבבלי ב"ק פ"א ב': אמר רב פפא האי דידן אפילו טל קשה לה. 
<small>59-60.</small> <b>כדי רביעה שנייה. </b>כ"ה בכל הנוסחאות כאן ולהלן תענית פ"א ה"ד, וכ"ה בירושלמי פ"ט ה"ז, ל"ט ע"א, בהוצאות, בכי"ל ובכי"ר. אבל בבבלי נדרים ס"ג א' בנוסחאות שלנו, בכי"מ ואצל הראשונים: רביעה ראשונה ושנייה. וכ"ה בנוסח הירושלמי של הרש"ס הנ"ל. ופירשו בבבלי שם שרשב"ג סבירא ליה כר' יוסי שזמן הראשונה היא בשבעה עשר למרחשון, והשנייה היא בכ"ג בו. אבל בבבלי תענית ו' א': רביעה ראשונה ושניה ושלישית. וכ"ה בר"ח שם. ועיין בתוספ' שם ד"ה גשמים. 

Chapter 8



Halakhah 1

<small>1.</small> <b>בראשונה היו שלוחי בית דין וכו'. </b>כל ההלכה נעתקה בר"ש וברא"ש פ"ט מ"ה, בתוספ' רי"ד פסחים נ"א ב' ד"ה ונטל (ט"ז ע"ג), ברמב"ן בהר כ"ה, ז' (כל ה"א וה"ב כאן) והובא ברשב"ש סי' רנ"ח, מ"ו ע"ד, ד"ה ולעניין. ובפי' הרש"ס סיריליאו, קנ"א ע"א. ובס' מנחה בלולה, קכ"ח ע"ב: שנינו בברית' <b>דת"כ</b> בראשונ' היו שלוחי ב"ד וכו'. והעתיק מפי' הרמב"ן עם השיבוש שבד' רומי: ושנו בת"כ בתוספתא בראשונה וכו'. ועיין מ"ש להלן על "בראשונה". 
<b>יושבין על פתחי עיירות וכו'. </b>וכ"ה בד, בתוספ' רי"ד ובפי' הרמב"ן הנ"ל ד' ליסבון. אבל בכי"ע: מחזרין וכו'. וכ"ה בר"ש (חוזרין) וברמב"ן בשאר הדפוסים (בפיסקא שברשב"ש: מחזירין) וברא"ש ובפי' הרש"ס הנ"ל. והנה לפי גירסתנו הפירוש הוא ששלוחי ב"ד של כל עיר ועיר היו יושבין על פתחי העיירות שלהן. אבל לפי גירסת כי"ע פירושו שב"ד מרכזי היה שולח את השלוחים לעיירות, והם היו מחזרים על פתחי העיירות ומשגיחים על הנכנסים ופירות שביעית בידיהם. 
<small>1-2.</small> <b>כל מי שמביא פירות בתוך ידו וכו'. </b>ופירש ברמב"ן הנ"ל שמדברים כאן בתחילת יציאת הפירות שלקטו מן המבכרות, כלומר, לפני שהושיבו ב"ד שומרים, עיין לעיל דמאי פ"א שו' 7. וברש"ס הנ"ל פירש שהכוונה לפירות שגדלו בששית ונכנסו לשביעית, ובאותם הפירות שהולכים בהם אחר לקיטה, עיי"ש שפירש את כל הברייתא לשיטתו. ושמא מדברים כאן בירקות שהולכים בהם אחר לקיטה, וכבר יש חשש של פירות שביעית בתחילת השנה. 
<small>2.</small> <b>ונותן לו מהן מזון שלש סעודו' וכו'. </b>עיין לעיל פ"ו שו' 36 ומש"ש. אבל כאן אין מדברים בחשודים כלל, אלא בראשונה, כשיד ב"ד היתה תקיפה, לא היה המלקט זוכה בפירות (עיין להלן), אלא כל השדות עוברות לרשות ב"ד, והפירות אינם שלו, ולפיכך היו שלוחי ב"ד נוטלין אותם ממנו, כדי לזון את שאר התושבים, ומשאירים בידו מזון כדין עני העובר ממקום למקום ששבת (עיין במשנתנו פאה פ"ח מ"ז), שהרי עדיין האוצר ריק, וכולם כעניים, עיין במכילתא דרשב"י עמ' 157. 
<small>3.</small> <b>מכניסין אותו לאוצר שבעיר. </b>עיין מ"ש להלן מע"ש פ"ה שו' 66. 
<b>הגיע זמן תאנים וכו'. </b>התוספתא נקטה ע"פ הסדר של בשול הפירות, שהוא, קיץ, בציר ומסיק. עיין בתוספ' ב"ב כ"ח א' ד"ה כנס. ובמשנה שברי"ף שם: אסף את תבואתו בתשרי, ומסק את זיתיו בשבט, וכינס את קייצו באב. ועיין מ"ש להלן. 
<small>3-4.</small> <b>שלוחי בית דין שוכרין פועלין וכו', </b>במכילתא משפטים פ"כ עמ' 330: ונטשתה מגיד שפורץ בה פרצות אלא שגדרו חכמים מפני תיקון העולם. ועיין בפי' הראב"ד לעדיות ובתוספ' שנץ עדיות פ"ה מ"א שהביאו את המכילתא, ולעיל שם כתבו בדעת ב"ה: "כדי שלא יהא אדם רגיל ליכנס בשדה חברו ובגנתו ובפרדסו שלא מדעתו". וזהו טעם גדר החכמים.<sup class="footnote-marker">1</sup><i class="footnote">ועיין בפי' הרמב"ן על התורה בהר כ"ה, ה'. ועיין במשנה למלך פ"ד מה' שמיטה הכ"ד ובר"מ ובכ"מ שם. וכדברי מרן מפורש ברמב"ן הנ"ל.</i><br>וברמזי בעל הטורים על התורה (בהר כ"ה, י"א): והינו דאיתא בתוספתא (ליתא לפנינו בתוספתא) בשביעית פורץ אדם כרמו וסותר גדרו, והינו דכתיב (איוב י"ד, י"ט) <b>אבנים שחקו מים תשטוף ספיחיה עפר ארץ</b>, שאפילו אם יש לו גדר אבנים ישהקנו, ואף אם בא על שדה שטף מים לא יגדור אותה. ואעפ"י שהלכה זו קשה מאד אבל הרי וודאי הוא שרבינו לא בדה את הדברים הללו מלבו, ומצא כן במקור חז"ל. ויש כאן מנהג חסידים עתיק,<sup class="footnote-marker">2</sup><i class="footnote">וכן במדרש הגדול ריש בהר, עמ' 609: מעשה באדם אחד וכו' כיון שהגיעה שנת שביעית אמר לסריסיו <b>פרצו את גדריה</b> וקצצו פירות <b>וסתמו מעינותיה</b> וכו', וראו שהיא דיש לבני אדם ולבהמות ולחיות והיא חריבה. וכן בתנחומא ריש ויקרא: אילו שומרי שביעית וכו', והסייגין מופרצין. ובר"ח נזיר ח' ב' (לפי שטמ"ק שם): שבילי שמטה שפורצין גרר שדותיהן וגנותיהן בשמטה, כדי שיכנס שם כל מי שירצה. ובערוך ערך שביל: לפי שבשנת שמיטה <b>אדם פורץ גדר שדהו וכרמו</b> ועושה אותו הפקר, וכל אדם נכנס בהם, וכל צד שרוצה עושה שביל ונכנס. ועיין בבלי נדרים מ"ב ב'.</i> ושוב גדרו חכמים מפני תיקון העולם שלא יעשה כן, אבל בוודאי שאסור לו להושיב שומרים.<sup class="footnote-marker">3</sup><i class="footnote">עיין מכילתא דרשב"י, ריש עמ' 157 ולעיל פ"ד שו' 15 ומש"ש.</i><br>ברם כשהתקינו אח"כ שב"ד שוכרין פועלים וכו', בוודאי הושיבו שומרים על הכרמים והשדות אף בשביעית, שלא יבזזו אותם בני אדם לעצמן, והשומרים שומרים שיכנסו הפירות לאוצר,<sup class="footnote-marker">4</sup><i class="footnote">וכן ברשב"ש סי' רנ"ח הנ"ל: כל זה שנוי בתוספתא. נראה ממנה ששלוחי ב"ד יכולים ללקוט בשביל עניים, וה"ה לשמור, לפי שב"ד הם יד עניים וכו'. ודווקא ב"ד יכולים לעשות כן, אבל בעה"ב אסור לו להושיב שומרים אפילו בשביל עניים, כמפורש במכילתא דרשב"י הנ"ל. והתוספתא מונה כאן דברים המותרים לב"ד ואסורים לבע"ב, עיין להלן. ועיין בתוספ' יבמות קכ"ב א' ד"ה של. ועיין מ"ש לעיל, עמ' 176, סוף שו' 68.</i> והם מתחלקים אח"כ לכל אדם. וע"פ זה, ורק ע"פ זה, נבין ירושלמי תמוה בשביעית (פ"ד ה"ב, ל"ה ע"ב): ר' טרפון ירד לאכל קציעות <b>מתוך שלו</b> שלא בטובה כבית שמאי. המוניה סנטיריה ושורון חבטין עלוי וכו', אי לי שנתכבדתי בכתרה של תורה. וכ"ז תמוה מאד, כיצד היו שומרים בכרמו של ר' טרפון,<sup class="footnote-marker">5</sup><i class="footnote">אמנם בכפו"פ ספמ"ז, עמ' תרנ"ה, חסרות המלים "מתוך שלו", אבל כגירסתנו כ"ה אף בכי"ר, בנוסח הרש"ס, בריבמ"ץ פ"ד מ"ב ובמיוחס להר"ש תו"כ בהר פ"א ה"ה, ק"ב סע"א [ועיין בס׳ יחוסי תו״א עמ׳ תפ״ג.]. וכן במדרש שה"ש הוצ' גרינהוט סוף עמ' ו': פ"א (=פעם אחת) נכנס <b>בכרמו</b> בשביעית וכו'. ועיין באהצו"י, עמ' 32. והשוה אף הסיפור שבבבלי נדרים ס"ב א', ומס' כלה פ"ב, הוצ' היגר, עמ' 209.</i> וכן מה עניין כאן לכבודה של תורה, הרי השומרים היו נוהגים כן בכל אדם שאכל משלו. וכן יש לתמוה, כיצד אכל ר' טרפון מן המשומר.<sup class="footnote-marker">6</sup><i class="footnote">ואפשר שר"ט לא ידע שהוא משומר, ובשעה שהשומרים התחילו לחבוט אותו הבין שהוא משומר.</i> ובפי' הרש"ס נדחק לפרש שכרמו היה מושכר או מוחכר לאחרים, ובבקעה היו שם שומרים גוים שראו אותו וחשבו אותו לגנב. וכ"ז קשה מאד שאם היה מוחכר לאחרים אין זה משלו. אבל לפי התוספתא שלנו הכל מובן. השומרים היו שומרי ב"ד, ושמירת שומרי ב"ד היא כמו שמירה להפקר (שהרי הפירות מתחלקות אח"כ) ואין כאן איסור משומר, ואלמלי היה ר"ט אדם גדול בתורה היו חובטין אותו אפילו אכל משלו, שלא בטובת השומרים (בלי רשותם), וממילא נמצא שניצל מן החביטה ע"י כבודה של תורה. נמצאנו למדים שהלכה זו של התוספתא היתה נוהגת עדיין בימי ר' טרפון. ועיין מ"ש לעיל עמ' 380.
<small>4.</small> <b>עודרין אותן. </b>וכ"ה ברמב"ן ד' ליסבון ונפולי ובפיסקא שברשב"ש וברא"ש הנ"ל (בתוספ' רי"ד ובפי' הרש"ס יש כאן השמטה). וברמב"ן ד' רומי: וגודרין אותן. אבל הגירסא הנכונה היא בר"ש ד"ר הנ"ל: ואורין אותן, עיין ב"ר ריש פמ"ו עמ' 458, ועיין ערה"ש ערך אר ב'.<sup class="footnote-marker">7</sup><i class="footnote">שיבוש כזה "עודר" במקום "אורה" מצוי מאד. עיין דק"ס ב"מ פ"ט ב', עמ' 267, הע' ש'. ועיין להלן מעשרות פ"ב שו' 51 ומש"ש. ועיין תס"ר ח"א, עמ' 135, הע' 3.</i> 
<b>ועושין אותן דבילה וכו'. </b>וכן להלן: ודורכין אותן בגת וכו', ועוטנין אותן [ב]בית הבד וכו'. וכ"ז אסור ליחיד, עיין במשנתנו פ"ח מ"ו, ומ"ש לעיל סוף הע' 4. ומכאן משמע שגם עשיית דבילה מתאיני שביעית אסורה ליחיד, ויש מכאן סיוע לגירסת הרש"ס והגהת הגר"א לעיל פ"ו שו' 60, עיין מש"ש. 
<b>וכונסין אותן בחביות. </b>וכ"ה בכי"ע וברמב"ן (ד' ליסבון) ובר"ש וברא"ש הנ"ל. ובד נשמט כל זה בטעות. 
<small>5.</small> <b>הגיע זמן ענבים וכו'. </b>ברמב"ן הנ"ל ד' נפולי ואילך הסדר הוא הגיע זמן זיתים וכו', הגיע זמן ענבים, והוא אינו מתאים לסדר הבישול (עיין מ"ש לעיל שו' 3 ד"ה הגיע זמן תאנים). ברם ברמב"ן ד' רומי הגירסא היא: הגיע זמן תאנים שלוחי ב"ד שוכרין פועלים וגודרין אותן ועושי' אותם דבילה וכו', הגיע זמן זתים וכו'. והבבא של ענבים חסרה שם, מפני שנתקצרה ע"י "וכו'". וכן חסרה בבא זו בפיסקא שברשב"ש הנ"ל, ובפי' הרא"ש הנ"ל. והמדפיסים בד' נפולי השלימו בבא זו שלא במקומה. וברמב"ן ד' ליסבון ישנה כל בבא זו במקומה, וכסדר הנכון שלפנינו בתוספתא. 
<small>7-8.</small> <b>ועוטנין אותן בית הבד. </b>וכ"ה בד. ובכי"ע: בבית הבד, וכ"ה בראשונים הנ"ל. וברמב"ן ד' ליסבון: וטועני' אותן בבית הבד. 
<small>9.</small> <b>ערבי שבתות כל אחד ואחד לפי ביתו. </b>כלומר, נהגו בהם כעניים הנוטלים מן הקופה, עיין לעיל פאה פ"ד ה"ט. ועיין בהשגות הראב"ד פ"ז מה' שמיטה ה"ג. 
<small>9-10.</small> <b>הגיע שעת הביעור עניים אוכלין וכו'. </b>משנתנו פ"ט מ"ח. ובתוספ' ע"ז ס"ב ב' ד"ה יזפי: כדתניא בתוספתא הגיע שעת הביעור וכו' ר' יוסי אומר אחד עניים אחד עשירים אוכלים אחר הביעור. וכבר תמה הר"ב רנשבורג במקומו למה הביאו מן התוספתא ולא הזכירו שהיא משנה מפורשת.<sup class="footnote-marker">8</sup><i class="footnote">שאר הראשונים הנ"ל שהביאו את התוספתא כאן לא העתיקוה אלא דרך אגב מפני שהביאו גם מה שלפניה ושלאחריה.</i> ברם בנוסחאות המשנה עם פי' הר"מ כת"י גרסו במשנתנו בדברי ר' יוסי: אין אוכלים אחר הביעור.<sup class="footnote-marker">9</sup><i class="footnote">וכן מביא הר"מ בפיה"מ פ"ה מ"ג, וכן פסק בפ"ז מה' שמיטה ה"ג, עיין במלא"ש פ"ט מ"ח. והוא העיר אף על גירסת ס' יריאים סי' קפ"ו שגרס בתו"כ (בהר פ"א סה"ו, ק"ו רע"ג) כגי' הר"מ. וכ"ה במה"ג בהר, עמ' 616. אבל בס' יריאים השלם סי' קנ"ה, ע"ד ע"ב, גרס כגירסת הספרים, עיי"ש בהערה ה'.</i> וכנראה שבעלי התוספות הכירו גירסא זו במשנתנו, והסתייעו מן התוספתא לנוסח המשנה. ועיין בחי' הריטב"א לע"ז שם שהביא את התוספתא כאן (בשם התוספות), וכתב ויש מתרצין דההיא בתוך שנה שביעית, אבל כשהגיע שמינית הכל חייבין לבער. ועיין בהשגות הראב"ד פ"ז מה' שמיטה ה"ג.<br>ובפי' הרמב"ן על התורה (בהר כ"ה ריש פ"ז) הנ"ל: ופירוש עניים, כל שלקטו הפירות משדות של אחרים מן ההפקר, ועשירים בעלי השדות עצמן שלקטו אותן מן השדות שלהן בהפקרם. ועיין להלן.
<small>11-12.</small> <b>עשירים אוכלין מן האוצר וכו'. </b>ירושלמי פ"ט ה"ח, ל"ט ע"א, ועיין בפי' הרש"ס שם, קנ"ד ע"ב ואילך. ובכל אופן ברור שהכוונה כאן שר"ש סובר שהעשירים אוכלין מן האוצר שבעיר (שנזכר למעלה) אחר הבעור, מפני שלגבי אוצר כולם עניים הן, שהרי אינו ידוע אם אוכל מפירות שדהו (עיין מ"ש לעיל בשם הרמב"ן). אבל לא נתבררה דעתו כיצד עושים במקום שאין אוצר. 

Halakhah 2

<small>12-13.</small> <b>מי שיש לו פירות לחלק מחלקן לעניים. </b>בד חסרה בבא זו, אבל ישנה גם בכי"ע. וכן בתוספ' רי"ד הנ"ל: ותניא נמי התם מי שיש לו פירות וחלקן (צ"ל: לחלקן) מחלק לעניים. מי שיש לו פירות שביעית וכו'. וכ"ה ברמב"ן וברשב"ש הנ"ל. ובפירושה נראה שהכוונה היא שמי שיש לו הרבה פירות והוא יודע שישארו לו אחרי הבעור, מחלקן לפני הבעור לעניים ויוצא בזה אף חובת צדקה.<sup class="footnote-marker">10</sup><i class="footnote">עיין מ"ש לעיל, עמ' 189, שו' 53.</i> אבל אם יגיע זמן הבעור אינו יכול לחלק לעניים את הכל וצריך להפקיר לכל, ויכולים גם עשירים (כלומר, עשירים שאסורים ליטול צדקה) לזכות בהם, לפני שהוא בעצמו יזכה בפירות. וברייתא זו חוזרת לזמנים ולמקומות שלא היה שם אוצר. 
<small>13.</small> <b>מחלק מהן לשכניו וכו'. </b>כלומר, אם הגיע זמן הבעור אינו רשאי לחלק את הכל לעניים, אלא נותן למי שירצה מזון ג' סעודות, וכמפורש במשנתנו פ"ט מ"ח, ועיין מ"ש לעיל. והתוספתא הובאה בר"ש וברא"ש שם ד"ה מחלקן, תוספ' רי"ד ורמב"ן הנ"ל, תוספ' פסחים נ"ב ב' ד"ה מתבערין, ראבי"ה ח"ב סי' תי"ז עמ' 31, ס' יריאים השלם סי' קנ"ח, ע"ה ע"ב, סמ"ג עשין קמ"ח, ר"ה ע"ג, כפו"פ פמ"ח, עמ' תרנ"ו. ובס' יריאים שנדפס מכבר סי' קפ"ו: כדתניא בתוספתא דשביעית מי שיש לו פירות שביעית והגיע שעת הביעור מביא בניו ובנותיו ומפריח ומוציא ממנה ומניח כל ביתו ואו' אחינו בית ישראל וכו'. והלשון משובשת. 
<small>14.</small> <b>וליודעיו. </b>וכ"ה בד, בכי"ע, בר"ש, בתוספ' פסחים ובראבי"ה הנ"ל (בכי"א). אבל בשאר הראשונים הנ"ל וכן בראבי"ה הנ"ל בכי"ל: ולמיודעיו. 
<b>ומוציא ומניח על ביתו וכו'. </b>וכ"ה בד. ובכי"ע: על פתח ביתו וכו', וכ"ה בראשונים הנ"ל (וביריאים השלם הנ"ל: על פתחו). ובפי' הריבמ"ץ (פ"ט סמ"ב): וכיצד מבער מניחו בביתו או בחוץ ואומר אחינו כל בית ישראל וכו'. ופירוש הברייתא הוא שכל מה שנשאר לו, אחרי שחילק לקרוביו ולמיודעיו מזון ג' סעודות לכל אחד, מפקיר לכל אדם. 
<small>15.</small> <b>חוזר ומכניס לתוך ביתו וכו'. </b>כלומר, אף הוא בעצמו יכול לזכות בפירות אחרי שהפקיר. וכן מפורש בירושלמי פ"ט ה"ה, ל"ט ע"א, והביאוהו הראשונים הנ"ל. 
<small>15-16.</small> <b>ואוכל והולך עד שעה שיכלו. </b>בראבי"ה הנ"ל: עד שיאכלו, ולפ"ז ברור שהכוונה היא שמותר לו לאכול עד שיגמרו הפירות שזכה בהם. וכן בפי' הרמב"ן הנ"ל: ומפקירן על פתח ביתו ואוכלין והולכין לעולם. וכן פירשו שאר הראשונים הנ"ל. אבל בהשגות הראב"ד (פ"ז מה' שמיטה ה"ג): ואם אין שם אוצר ולא ב"ד מחלקין, מוציאן לשוק ומפקירן, ואף הוא יכול לחזור לזכות בהן ככל אדם, ואוכל הזוכה בהן עד שיכלו אותם הפירות מכל הארץ, ביהודה מכל ארץ יהודה, ובגליל מכל הגליל, ואחר שיכלו מכל הארץ אז יתבערו לגמרי לשריפה או לאיבוד. ופירש רבינו את הברייתא "עד שעה שיכלו", כלומר עד שיכלו הפירות מכל הארץ, ואז צריך לבער באיבוד ממש, כשיטת הרמב"ם שם (אלא שלפי הראב"ד יש שני מיני ביעורים עיי"ש). ועיין מה שהאריך בפירוש הרש"ס, קנ"ה ע"א ואילך. 

Halakhah 3

<small>16.</small> <b>הקפת החנות אינה משמטת. </b>בד: הקפת החנות משמטת דברי ר' יהודה. וחכמים אומ' אינה משמטת. ובכי"ע: הקפת חנות אין משמטת דברי ר' יהודה, וחכמ' אומ' משמטת. וכן מעתיק מן התוספתא באו"ז ח"ד, ע"ז סי' קי"ח, י"ז ע"ד. ובמשנתנו רפ"י: הקפת החנות אינה משמטת וכו', ר' יהודה אומר הראשון הראשון משמט. ומכאן משמע שאף ר' יהודה מודה בעצם הדין שהקפת חנות אינה משמטת, כדילפינן בספרי ראה פיס' קי"ב עמ' 173. וכן מפורש בירושלמי (כאן פ"י ה"א וה"ב ובמקבילה שבמכות פ"א, ל"א ע"א) שדווקא הראשונה נעשית מלוה, ומכאן שהקפה האחרונה אינה משמטת. וכן פירשו הר"מ והר"ש במשנתנו. ברם מלשון התוספתא כאן לפי גירסת ד משמע שר' יהודה חולק על עצם הדין של הקפת חנות וסובר שהיא משמטת כמלוה,<sup class="footnote-marker">11</sup><i class="footnote">ועיין בח"ד שציין לדברי הרדב"ז בפ"ט מה' שמיטה הי"א שהעיר על התוספתא כאן, ופירש: ולפ"ז צריך לומר דבמתניתין ר' יהודה לדברי הת"ק קאמר, כלומר, לדידי כל הקפה מלוה היא, אבל לדידכו אודו לי מיהת בהקפות הראשונות וכו'. ולעיל שם כתב שגם בירושלמי משמע שר' יהודה חולק על כל הקפות חנות. ברם כבר ראינו שבירושלמי שלפנינו מפורש להפך. אלא שרבינו פירשו אחרת, עיין בדבריו בפ"ט שם ה"ה.</i> ויש כאן מחלוקת בין המשנה והתוספתא.<br>ולפי גירסת כי"ע והאו"ז צריך לפרש שהמחלוקת היא בהקפה אחרונה, ור' יהודה כשיטתו במשנתנו,<sup class="footnote-marker">12</sup><i class="footnote">ודלא כפירוש הרדב"ז הנ"ל (בהע' 11) בדבריו.</i> והחכמים (ר' יוסי) חולקים גם בהקפה אחרונה וסוברים שהיא משמטת, עיין מ"ש להלן.<br>ונראה שגירסת כי"ו נכונה, ולפנינו פיסקא ממשנתנו, והברייתא מוסיפה את דעת רבי שלהלן. וכן אפשר לפרש את גירסת ד. והברייתא קיצרה בדברי ר' יהודה והכוונה שראשונה ראשונה משמטת, וכן פירש ר' יונה בר"ג.
<small>16-17.</small> <b>נראין דברי ר' יהודה בכותב מעות וכו'. </b>וכ"ה בד, אבל בכי"ע ובאו"ז הנ"ל להפך: בכותב פירות, ודברי חכמ' בכותב מעות (ועיין להלן גירסת המאירי). ופירש באו"ז נראין דברי ר' יהודה לחכמים דהקפת חנות אינה משמטת כשאמר לו הלוקח למוכר שיכתוב רק סכום הפירות ומדתם, ולא יזכיר סכום מעות, ודברי חכמים נראין לר' יהודה כשאמר לו לוקח למוכר שיכתוב את סכום המעות גרידא. ומר אמר חדא ומר אמר חדא, ולא פליגי. ברם שיטה זו בבלית היא,<sup class="footnote-marker">13</sup><i class="footnote">עיין הרשימה במלא"ש ערכין פ"ח מ"ה.</i> אבל בירושלמי (יבמות פ"ד הי"א, ו' סע"א, ובמקבילה שבנדה פ"א) אמרו מפורש: כל מקום ששנה רבי נראין עדיין המחלוקת במקומה, חוץ מעיגול של דבילה, דדין מודי לדין ודין מודי לדין (עיין מ"ש בתס"ר ח"ד סוף עמ' 168 ואילך). ולפ"ז צ"ל שהמחלוקת בין ר' יהודה והחכמים היא בהקפה אחרונה, ור' יהודה סובר שהקפה האחרונה אינה משמטת כלל, כשיטתו במשנתנו הנ"ל, וחכמים (והוא ר' יוסי במשנתנו הנ"ל) סוברים שאף הקפה אחרונה משמטת, מפני שהם חולקים על עצם הדין וסוברים שאפילו מידי דלאו הלואה משמט.<sup class="footnote-marker">14</sup><i class="footnote">עיין בתוספ' כתובות נ"ה א' ד"ה ולשביעית; גיטין י"ח א' ד"ה מאימתי, קטעי תוספות שנתפרסמו בס' היובל לכבוד הרכבי, עמ' 358. ועיין בירושלמי כאן פ"י סה"א, ואין משם הכרח נגד שיטת התוספות, עיי"ש.</i> ורבי חולק ומכריע במחלוקת זו, וכגי' כי"ע ואו"ז.<br>ובמאירי גיטין (ל"ז א' עמ' 156) כותב: יראה שהקפת חנות מלוה היא, והוצרך בה ללמד שאינה משמטת, ולהוציא מדעת ר' <b>בבריתא</b> (כצ"ל)<sup class="footnote-marker">15</sup><i class="footnote">במאירי הגירסא: יהודה, אבל נ"ל ברור שצ"ל כמו שהגהתי, והכוונה לתוספתא שהוא מכנה אותה תכופות: בריתא.</i> שאמר שם דוקא בכותב פירות, אבל בכותב מעות משמט. וגרס כאן כגי' כי"ע ואו"ז ופירש שרבי חולק, וכמו שפירשנו.<br>ולפי גירסת כי"ו (וכן אפשר לפרש אף גי' ד עיין מ"ש לעיל) דברי רבי מתפרשים כפשוטם, והם משלימים את משנתנו, ולדעת רבי נראין דברי ר' יהודה שראשון ראשון משמט כשכתב מעות, אבל אם כתב החנוני פירות נראין דברי חכמים שבמשנתנו שכל ההקפות אינן משמטות.<br>ובמרדכי שבועות<sup class="footnote-marker">16</sup><i class="footnote">נוסחא אחרת מפרק כל הנשבעין, הוצ' ראם ח' ע"א.</i> הקשה על משנתנו הנ"ל ממשנה ב' שם שמוכח ממנה שהקפת חנות משמטת,<sup class="footnote-marker">17</sup><i class="footnote">בירושלמי אמרו שמשנה ב' היא כר' יהודה.</i> ותירץ: דהתם מיירי בכותב מעות. פי' שזקף בפנקסו וכתב שוה הפירות, והוי כמו חוב (ולפיכך משמט), והכא (כלומר, במ"א הסוברת שהקפת חנות אינה משמטת) מיירי שלא כתב מעות, ולא זקף לכתוב רק כמה מדות (כלומר, כתב פירות). ונראה שכתב ע"פ התוספתא, וגרס כגי' בי"ו וד. ועיין בפאת השלחן סי' כ"ט ס"ק כ"א אות נ"ה.

Halakhah 4

<small>17.</small> <b>כתובת אשה פגמה וזקפה וכו'. </b>כפו"פ פמ"ט עמ' תרע"א בשם התוספתא. והברייתא שלנו הובאה בבבלי גיטין י"ח א': תניא כותיה דרב, מאימתי כתובה משמטת וכו'. ובירושלמי כאן (פ"י ה"א, ל"ט ע"ב): תני ר' חייה עד שתפגום ותזקוף. והר"מ (פ"ט מה' שמיטה הי"ג) פסק שלא כתוספתא אלא כשמואל בבבלי גיטין שם, ואם נפרעה מקצת כתובתה (פגמה) או שזקפה משמט. ובבבלי גיטין שם מפרש שזקיפה היא משעמדה בדין, ועיין מ"ש בפירושי להלכות הירושלמי להרמב"ם עמ' נ"א אות ש'. 

Halakhah 5

<small>19.</small> <b>אע"פ שהחוב מרובה על המשכון וכו'. </b>כפו"פ פמ"ט עמ' תר"ע. ובתס"ר ח"א עמ' 83 הבאתי מקונטרס הראיות להריא"ז כ"י ירושלים ב"מ פ' הזהב (24 סע"א): ובתוספו' בסו' שביעית תניא המלוה את חברו על משכון אע"פ שהחוב מרובה על המשכון ה"ז אינו משמט. ואין בידי עכשיו לעיין בספר ההוא בכל העניין. ולפי פשט לשון התוספתא משמע שאינו משמט כלום, וכשיטת שמואל בירושלמי כאן (פ"י סה"ב, ל"ט ע"ג) וכרשב"ג בברייתא שבבבלי (ב"מ מ"ח ב', שבועות מ"ד ב'), "וליתא לההיא דחייה דס"פ שבועת הדיינים" (או"ז ע"ז סוף סי' קט"ז, ח"ד, י"ז ע"ג). אבל הר"מ פסק (פ"ט מה' שמיטה הי"ד) שהוא משמט את העודף של החוב על המשכון, והברייתא משמיעה לנו שאינו משמט כנגד המשכון, ולא אמרינן שנתן את המשכון לזכרון דברים גרידא (כדחיית הבבלי, ודלא כשמואל שם). ועיין בכ"מ שם ובחו"מ סי' ס"ז ס"ק י"ב ובמפרשים שם. ולעצם הדין של המלוה על המשכון עיין במשנתנו פ"י מ"ב, בירושלמי שם ובספרי ראה פי' קי"ג עמ' 173. 

Halakhah 6

<small>20.</small> <b>המלוה את חבירו על המשכון וכו'. </b>בכפו"פ פמ"ט עמ' תר"ע: "אמרינן נמי התם (בבלי גיטין ל"ז א') סיים לו קרקע בהלואתו אינו משמט, וכן פסק הר"מ (פ"ט מה' שמיטה ה"ו). תוספתא מס' שביעית בסוף, המלוה את חברו על המשכון או בשטר שיש בו אפותיקי הרי זה אינו משמט. ועל משכון דמטלטלי אמרינן נמי התם (כלומר, ברישא כאן) המלוה את חברו על המשכון וכו' ". ומכאן שפירש שבמשכנתא אנן קיימין כאן.<sup class="footnote-marker">18</sup><i class="footnote">וכן פירשו ר' יונה בר"ג ובמנחת בכורים כאן. אבל בח"ד פירש שאף כאן במשכון של מטלטלין עסיקינן, וחזר ותנא ליה לאשמעינן דאפותיקי דומיא דמשכון.</i> ולפי פשוטן חולקות הברייתות (כאן וגיטין הנ"ל) על הבבלי ב"מ ס"ז ב', וכשיטת הרמב"ן.<sup class="footnote-marker">19</sup><i class="footnote">גיטין ל"ו סע"ב. ועיין ברשב"א ובר"ן שם. ובמאירי שם, עמ' 155, תמה על הר"מ שפסק (פ"ז מה' מלוה ולוה ה"ד) אף כברייתא של ב"מ.</i> וכן פירש ר' יונה ע"פ הר"ן גיטין. ועיין בירושלמי כאן פ"י ה"א, וכגירסת הרש"ס, ק"ס ע"ב. 
<b>או בשטר שיש בו הפותיקי וכו'. </b>בחידושי הרמב"ן הנ"ל וכן ברשב"א שם (בשמו) כתבו דאפי' באפותיקי מפורש משמט וכו', וכ"ה גם במאירי שם. וכן פסק הרשב"א אף בשו"ת ח"א סי' תתקפ"א, וח"ה סי' ר'. ופסקו כן מפני שסמכו על הבבלי ב"מ ס"ז א' ועוד, עיי"ש. והברייתא שלנו כאן ובבבלי גיטין חולקות, ואין הלכה כמותן, לשיטת הרמב"ן והרשב"א. 
<small>21.</small> <b>וכשם שהשביעית משמטת מלוה וכו'. </b>או"ז ח"ד, ע"ז סי' קי"ט, י"ז ע"ד, רא"ש גיטין פ"ד סי' י"ח בשם התוספתא, ולא הביאוה אלא משום סיפא, עיין להלן. ובמשנתנו (שבועות ספ"ז): והשביעית משמטת את השבועה. ופירשו הראשונים<sup class="footnote-marker">20</sup><i class="footnote">עיין בס' ההשלמה סוף שבועות; בעל התרומות שער מ"ה ח"א סי' י"ב ובגדולי תרומה שם; שו"ת הרשב"א ח"ב סי' שע"ג (וציין לו בתוספ' רע"א בשבועות שם); הר"ן בשבועות במקומו שם; כפו"פ פמ"ט, עמ' תרע"ג ועוד.</i> שאם הודה במקצת לפני שמיטה ונתחייב שבועה, השביעית משמטת אותה, אעפ"י שלוא הודה אחר שמיטה היה חייב לשלם, שאין שמיטה משמטת מלוה כפרנית.<sup class="footnote-marker">21</sup><i class="footnote">כשיטת הירושלמי כאן פ"י ה"ב, ל"ט ע"ג, ובמקבילה שבגיטין פ"ה ה"א, מ"ו ע"ג. ועיין ר"מ פ"ט מה' שמיטה ה"ח.</i> והוא הפירוש הפשוט ביותר.<sup class="footnote-marker">22</sup><i class="footnote">ועיין בשו"ת הרשב"א ח"ב סי' שע"ג הנ"ל שפירש את משנתנו באדם שנשבע שיפרע לו את החוב, ואח"כ עברה שביעית ונשמט החוב, ומ"מ הייתי אומר שצריך לשלם מחמת השבועה. ואעפ"י שהמלוה מחוייב לומר "משמט אני", יהא הלוה חייב לומר, "אעפ"י כך, כדי שלא יעבוד על שבועתו, ולזה אמר רחמנא דאפילו השבועה משמטת. ועיין בשו"ת הרשב"א ח"א סי' תשע"ה, שו"ת המיוחסות סי' רנ"ו ומ"ש בשו"ת מהרי"ט ח"א סי' ס'. ובזמן המהרי"ט עדיין לא נדפסו שו"ת הרשב"א ח"ב, ולפיכך כתב על מהר"י קולון (שורש פ"א) שהביא תשובת הרשב"א ח"א הנ"ל: לא שייכא הכא אותה ברייתא שהיא שנויה בתוספתא דשביעית הביאה הרא"ש וכו'. ועיין כנה"ג חו"מ הגהות ב"י סי' ס"ז אות כ'.</i> ועיין להלן. 
<small>21-22.</small> <b>דבר שהשביעית משמטתו משמטת שבועתו וכו'. </b>וכ"ה בכי"ע. ובד: שנ' <b>וזה דבר</b> (דברים ט"ו, ב') דבר שהשביעית וכו'. ועיין בבלי שבועות מ"ט א' ובירושלמי שם ספ"ז, ל"ח ע"א.<sup class="footnote-marker">23</sup><i class="footnote">ועיין מ"ש הרא"א שיף בתועפות ראם לס' יריאים השלם סי' קס"ד, ע"ז ע"ב, הע' י"ז.</i> ופסק הר"מ (פ"ט מה' שמיטה ה"ז) שאין שמיטה משמטת אלא שבועת הדיינין וכיוצא בה, אבל לא שבועת השותפין וכו', וכ"ה בטחו"מ סי' ס"ז. וכן מפורש להלן כתובות (פ"ט סה"ג ובבבלי שבועות מ"ח ב', ועיי"ש ברש"י) ששבועת האריסין והשותפין אינה משמטת. ומדברי הרא"ש גיטין הנ"ל משמע קצת שאף אם התנה עמו שלא ישמיטנו בשביע', מכיוון שאין החוב משתמט, גם השבועה אינה משתמטת.<sup class="footnote-marker">24</sup><i class="footnote">ולפיכך הביא שם את התוספתא ולא את משנתנו בשבועות, עיין במהרי"ט הנ"ל (לעיל הע' 22) ובפאת השלחן סי' כ"ט ס"ק י"ג אות ל"ב.</i> ומפשט לשון התוספתא משמע שגם בהקפת חנות ובשכר שכיר אין השבועה משתמטת, שהרי בהם אף החוב אינו משתמט, ודינם כאריסים וכשותפים, אבל מדברי כמה מן הראשונים<sup class="footnote-marker">25</sup><i class="footnote">השלמה סוף שבועות, מרדכי שבועות הנ"ל (לעיל הע' 16) בשם הרא"ם, מאירי גיטין, עמ' 158.</i> מוכה שהם סוברים שבהקפת חנות ושכר שכיר, אעפ"י שאין שביעית משמטת אותם, מ"מ היא משמטת את שבועתם.<sup class="footnote-marker">26</sup><i class="footnote">אח"כ ראיתי בתועפות ראם הנ"ל (לעיל הע' 23), ע"ה ע"א, שהעיר על דברי המרדכי שהם נגד הירושלמי והתוספתא.</i> 
<small>23.</small> <b>ר' שמעון או' הוא משמט וכו'. </b>וכן הביאו בשם התוספתא בעיטור, פרוזבול, הוצ' רמא"י ע"ז סע"ב, או"ז ח"ד ע"ז סי' ק"כ, י"ח סע"א, בס' התרומות שער מ"ה ח"א סי' ד', ר"ד ע"ב (ועיין בגידולי תרומה שם), ובכפו"פ פמ"ט עמ' תרע"ב.<br>ומלשון התוספתא כאן ברור שמדברים כאן בחוב שהניח להם אביהם (שאינו משה ידם), ואין חילוק בין יורשים קטנים וגדולים. ובבבלי (גיטין ל"ז א', ב"ק ל"ו סע"ב): אמר רב יהודה אמר שמואל יתומים אין צריכים פרוזבול, וכן תני רמי בר חמא יתומים אין צריכים פרוזבול, ר"ג ובית דינו אביהן של יתומין היו. והביא בחי' הר"ן (גיטין שם ובפירושו על הרי"ף שם) בשם רש"י שהכוונה לחוב שירשו מאביהם המת (לפנינו ברש"י גיטין וב"ק ליתא). והרא"ה בשם הרמב"ן פירש (לפי חי' הריטב"א שם, וממנו, כנראה, בחי' הר"ן ופירושו על הרי"ף הנ"ל) שהכוונה לחוב שהלוו היתומים בעצמם, "דממה שירש מאביהם אינו צריך, וכדאמרינן בספרי<sup class="footnote-marker">27</sup><i class="footnote">לפנינו ליתא בספרי. וכנראה שהיתה לפניהם הוספה זו בספריהם בספרי ראה פי' קי"ב.</i> ר' שמעון אומר כל בעל משה ידו, ולא היורש וכו',<sup class="footnote-marker">28</sup><i class="footnote">רבינו כתב שם דדווקא ביורש אמרינן כן, אבל לא בלוקח, דלוקח אינו זוכה אלא בשעבוד נכסים, ואכתי שעבוד הגוף קיים וכו', עיי"ש.</i> אפשר דס"ל (כלומר, לרש"י) דההיא דספרי דר"ש בלחוד הוא דקאמר לה, ושמא רבנן פליגי עליה". וכן פירש בעיטור הנ"ל (ע"ו ע"ד) את הגמרא ביתומים שהלוו, ואח"כ הביא את התוספתא שלנו. ועיין בס' התרומות שער מ"ה ח"א אות כ', ובכפו"פ פ"נ סוף עמ' תרע"ח. ועיין כנה"ג חו"מ סי' ס"ז הגהות ב"י אות נ"א, ומה שהאריך בזה בפאת השלחן סי' כ"ט ס"ק ל"ו אות צ"ג.<br>ועיין בר"מ פ"ט מה' שמיטה סהכ"ד ובמהרי"ק שם. ובתשובת הר"מ (הוצ' רא"ח פריימן ז"ל סי' רמ"א עמ' 227) מפורש שביורשים גדולים משמט, אלא שאנו טוענים בשבילם שמא היה פרוזבול למורישם ואבד. ועיין גם בשו"ת הרשב"א ח"ד סי' ב"ג, ובשו"ת הריב"ש סי' תצ"א. אבל אם ברור שלא כתב פרוזבול משמט, וכן מפורש בחי' הרשב"א (גיטין ל"ז ב' סד"ה כי אתו לקמיה) שביתומים גדולים כי האי גוונא (כלומר, שברור שמורישם לא כתב פרוזבול) משמט. ומכ"ז נראה שפסקו שלא כר"ש בתוספתא כאן.<sup class="footnote-marker">29</sup><i class="footnote">בפאת השלחן סי' כ"ט ס"ק ל"ו אות צ"ג כתב פירוש חדש בתוספתא כאן, והיינו שדברי ר"ש דבוקים לרישא, כלומר, דווקא למלוה עצמו משתמטת השבועה, אבל אם נתחייבו לו שבועה ומת המלוה צריך הנתבע להשבע ליורשים, עיי"ש.</i>

Halakhah 7

<small>24-25.</small> <b>ר' יהודה או' פרוסבול המקושר וכו'. </b>במשנתנו (פ"י מ"ד): זהו גופו של פרוזבול<sup class="footnote-marker">30</sup><i class="footnote">על מוצאה של מלה זו עיין מ"ש רי"ל בלוי בסה"י לביה"מ לרבנים בבודפשט, תרפ"ח, עמ' 112 ואילך. ועיין בספרות שציין R.Taubenschlag בספרו The Law of Greco-Roman Egypt in the Light of the Papyri, עמ' 208, הע' 21.</i> וכו', והדיינים חותמין למטה או העדים. והברייתא שלנו דנה בנוהגו של פרוזבול המקושר. והנה כבר בזמן התנאים האחרונים לא היו שטרות מקושרים מצויים (עיין בבלי ב"ב קס"ד ב'), ועניינם הראשון היה כדי לשמור עליו מזיוף (עיין מ"ש להלן) והיו חותמים בפקודת המתחייב אחרי שקראו: "אני פלוני בן פלוני מקובל עלי כל מה שכתוב בו למעלן וכו', טופס שטרות מקושרים כך הוא" (ירושלמי גיטין ספ"ח, מ"ט ע"ד. ועיי"ש ב"ב רפ"י, י"ז ע"ג). וכבר ראו בירושלמי את טיב עניינו של מקושר,<sup class="footnote-marker">31</sup><i class="footnote">עיין מ"ש ר"א גולאק בספרו תולדות המשפט העברי בתקופת התלמוד, ירושלים תרפ"ט, עמ' 48 ואילך.</i> והבינו כן את ספר המקנה של ירמיהו (ירמי' ל"ב, י"ד), ואמרו (גיטין פ"ח רהי"ב, מ"ט ע"ד; ב"ב רפ"י, י"ז ע"ג): ואת החתום זה המקושר, ואת הגלוי זה הפשוט שבמקושר.<sup class="footnote-marker">32</sup><i class="footnote">בבבלי ב"ב ק"ס ב' דחו ראיה זו, והסיקו: אלא מקושר דרבנן וכו'. ואף שם הפירוש הוא שהחכמים קבלו את הנוהג המקובל ונתנו לו תוקף בגטי נשים מפני טעמים שבמשפחה, ולא פסלו אותו אף בשטרות, עיי"ש בתוספ' ד"ה שלא.</i> ומכאן נראה שאף בפרוזבולים נהגו במקושרים (והטעם, כנראה, שלא יחשדו במלוה שזייף את הזמן), והצריך ר' יהודה שיחתמו העדים מבחוץ כבכל שטרות מקושרים.<sup class="footnote-marker">33</sup><i class="footnote">עיין במשנת ב"ב רפ"י ובמאמרו של גולאק הנ"ל (לעיל הע' 31).</i><br>ובפי' הר"ח לגיטין (ל"ג א'; אוה"ג שם עמ' 22): והדיינים חותמים למטה או העדים (משנתנו פ"י סמ"ד), פיר' אם חותמים הדיינים בפרוזבול מתקיים הפרוזבול על חתימת הדיינים (עיין במאירי שם עמ' 133), ולא תימא חתימת דיינים בלבד (כלומר, מכשירים אותו), אלא אפילו [חתמי]<sup class="footnote-marker">34</sup><i class="footnote">עיין בס' השטרות לר"י הברצלוני, עמ' 71.</i> עדים, כי בפנינו מסר פל' לפל' ופל' הדיינים שכל חוב שיש לו אצל פל' כל זמן שארצה אגבנו כשר. ותנא (גט) מקושר הדיינים חותמים מבפנים והעדים מבחוץ אמרו לו כול'. וכנראה שהר"ח פירש שהוא דין "אמרו לו כול", הוא דין משנתנו (הנ"ל). עיין מ"ש להלן סד"ה ובתוספ'.<br>ובתוספ' (כתובות כ"א א' ד"ה עד) רצו להוכיח מתשובת החכמים לר' יהודה כאן שהנפק (מעשה ב"ד) אינו צריך קיום, בניגוד לשיטת הירושלמי<sup class="footnote-marker">35</sup><i class="footnote">ר"ה פ"ג סה"א, נ"ח ע"ד; גיטין פ"ט ה"ח, נ' ע"ג; סנהדרין ספ"ג, כ"א ע"ד.</i> שאפשר לערער אף על חתימת הדיינים,<sup class="footnote-marker">36</sup><i class="footnote">ומירושלמי סנהדרין הנ"ל מוכח שכ"ה אף שיטת הבבלי, כפי שהוכיח הר"ח, עיין באוה"ג כתובות, עמ' 24. ומדברי הר"ח שם: "ודאמר אמימר כמה מעליא, אעד ודיין מצטרפין קילס" מוכה שרבינו גרס בבבלי כגירסת תוספ' רי"ד שם כ"א רע"ב, ורש"י תיקן את הגירסא, עיי"ש.</i> ודחו בתוספ' שדין זה אינו אלא בפרוזבול, מפני שנאמן אדם לומר פרוזבול היה לי ואבד (גיטין ל"ז ב'). וכן הוא ברמב"ן (כתובות שם) בשם "ואני שמעתי". וכ"ה בתוספ' הרא"ש שם ובר"ן (שם פ"ב סי' קצ"ה) ובהגהות אשרי שם פ"ב סי' י"ה. אבל הרמב"ן בעצמו מפרש את התוספתא: "א"ל אין מעשה ב"ד צריכים קיום, כלומר, שאין צורך לשתי חתימות, אלא הדיינים חותמים כדרכם מבפנים או העדים מבחוץ", וכ"ה בריטב"א ובמאירי שם עמ' 100, ולפ"ז אין כאן אלא מליצה בעלמא, וכפי שמשמע מדברי הר"ח גיטין הנ"ל.<br>ברם ברמב"ן שם גמגם על תירוצו ועל תירוץ התוספות וכתב: "ולשון א"ל אינו מתיישב ללשון הזה ושמא אינו בנוסחאות".<sup class="footnote-marker">37</sup><i class="footnote">כוונתו ללשון "מעשה ב"ד" שבתשובת החכמים ("א"ל"), והיינו שמא אין בנוסחאות "מעשה ב"ד", אלא: אמרו לו אינו צריך קיום. והשוה לשון הר"ח בגיטין הנ"ל.</i><br>וברשב"א<sup class="footnote-marker">38</sup><i class="footnote">לפי שטמ"ק בכתובות שם, וכ"ה בתשובת הרשב"א שהביא בתשב"ץ ח"ג סי' כ"ב, ז' ע"ג, עיין להלן הע' 40.</i> כתב שדווקא בב"ד קבוע ומוחזק לרבים אינו יכול לערער על חתימת הדיינים, ובירושלמי מדברים בב"ד שאינו מוחזק לרבים, ואין מכירים אותו.<br>ותלמידי רבינו יונה (לפי שטמ"ק כתובות שם) כתב: "והא דתניא בתוספתא דהנפק אין צריך קיום איכא למימר דקים להו בירושלמי<sup class="footnote-marker">39</sup><i class="footnote">שהזכרנו לעיל הע' 35.</i> דלא איתניא בי ר' חייא ור' אושעייא, ובקיאין היו בעלי תלמוד ירושל' בתוספתו' שבידינו, כי הם מצויות בירושלמי באותו הלשון בעצמו וכו' ". ודרך אגב יש לנו עדות שברייתא זאת היא רק בתוספתא ולא הובאה בירושלמי, והיא אינה בירושלמי שלפנינו.<sup class="footnote-marker">40</sup><i class="footnote">בתס"ר ח"א, עמ' 85 העירותי על התשב"ץ ח"ג סי' ט"ז וסי' כ"ב והרשב"ש סי' רס"ו, מ"ט ע"ב, שהביאו בשם הירושלמי שמעשה ב"ד אין צריך קיום, וכתבתי שם מה שכתבתי. וטעות היתה בידי, ועכשיו ראיתי שהתשב"ץ העתיק מתשובת הרשב"א שהזכירה במפורש. ובתשובת הרשב"א שם (לפי ב"י טחו"מ סי מ"ו ר' וורשא, פ"ד ע"א): אלא שבירושלמי משמע שאין צריך קיום וכו', וי"מ אותה שבירושלמי כגון שאותו ב"ד הוא מומחה לרבים וב"ד קבוע שאין אדם חצוף לזייף חתימת דיינים קבועים שמן הסתם חתימתן ניכרת לרבים, ועם כל זה אין אנו סומכין עליו.</i><br>והברייתא שלנו הובאה גם ברמב"ן ב"ב ק"ס ב', בשו"ת הרשב"א ח"ב סי' רנ"ד (=מיוחסות סי' ק'), בתוספ' הרא"ש ב"ב קס"א א' (לפי שטמ"ק שם), בחי' הר"ן כת"י ב"ב שם (והובא גם בשטמ"ק שם) ובכפו"פ פי"ב עמ' של"ג.

Halakhah 8

<small>26.</small> <b>חמשה שלוו בשטר אחד וכו'. </b>ר' יעקב מקורסן (בשו"ת מהר"מ ב"ב, ד' קרימונא סי' קמ"ו) והסמ"ג<sup class="footnote-marker">41</sup><i class="footnote">עשין צ"ד, קע"ט ע"ג. וממנו בהגה"מ פכ"ה מה' מלוה ולוה ה"ט אות ט'.</i> והרא"ש (גיטין פ"ד סי' י"ח) והרדב"ז (שו"ת ח"ג פיורדא, סי' תקט"ז) חביאו תוספתא זו ופירשוה שת"ק סובר שאפילו לוו בשטר אחד אין האחד אחראי בעד השני, וממילא צריך פרוזבול לכל אחד כמשנתנו (פ"י מ"ה). ובאו"ז ח"ד ע"ז סי' קכ"א, י"ח ע"ב, הביא את התוספתא ולא פירשה. ועיין מ"ש להלן. 
<small>28.</small> <b>רבן שמעון בן גמליאל או' וכו'. </b>הראשונים הנ"ל פירשו שרשב"ג סובר ששנים שלוו בשטר אחד, כל אחד אחראי בעד השני, כשיטת הירושלמי.<sup class="footnote-marker">42</sup><i class="footnote">שבועות רפ"ה, ל"ו ע"א, אלא שהירושלמי הוסיף שם: ולא עברין כן. ועיין ברי"ף שם פ"ה ובנ"י שם. ועיין בס' המתיבות, עמ' 102 ועמ' 131. ועיין בראשונים שציינתי בתס"ר ח"ב, עמ' 108, הע' 12 ועמ' 151, הע' 26/27.</i> וכן פסק בטור ח"מ סי' ס"ז שכותבין פרוזבול כרשב"ג. ועיין בפאת השלחן סי' כ"ט ס"ק ל"ד אות צ"א. 
<b>כותבין עליו פרוזבול. </b>וכ"ה בד ובכי"ע (לו). ואצל הר"י מקורסן הנ"ל: רשב"ג אומר אפילו לאחר (צ"ל: לאחד). וכ"ה בהגה"מ הנ"ל (לעיל הע' 41). ובסמ"ג הנ"ל: אפילו אחד שיש לו קרקע כותבין. וברא"ש הנ"ל (וממנו, כנראה, ברבינו ירוחם, מישרים נתיב ז'): אפילו יש לאחד קרקע כותבין פרוזבול על כולן. והיא היא. אבל באו"ז הנ"ל בטעות: אפי' אחד שיש לו קרקע <b>אין</b> כותבין עליו פרוזבול. 

Halakhah 9

<small>29.</small> <b>ללוה קרקע ולמלוה אין קרקע וכו'. </b>כפשוטה של משנתנו פ"י מ"ו. ובירושלמי (פ"י רה"ו, ל"ט ע"ד): רב אמר והוא שיהא קרקע למלוה וללוה. ופירש בספר התרומות (שער מ"ה ח"א סי' י"ז) שרב מצריך קרקע גם למלוה כדי שיקנה לב"ד (את השטר, עיי"ש בגידולי תרומה) אגב קרקע. 
<small>29-30.</small> <b>למלוה קרקע וללוה אין קרקע וכו'. </b>וכ"ה בכי"ע. ובד חסרה בבא זו. ובמשנתנו (פ"י מ"ו): אם אין לו, מזכה הוא בתוך שדהו כל שהוא. ומכאן שאם צווח הלוה ואינו רוצה לזכות אינו יכול לכתוב פרוזבול.<sup class="footnote-marker">43</sup><i class="footnote">כשיטת הריטב"א גיטין ל"ז א' (וצ"ל שם: <b>דאילו</b> הוה תמן וכו' במקום: <b>דאיהו</b> הוה תמן וכו') והר"ן שם פ"ד סי' ת"ס, עיין במלא"ש למשנתנו. והוא העיר אף על הר"מ (פ"ט מה' שמיטה הי"ט): "אין קרקע ללוה <b>מ ו כ ר</b> לו המלוה כל שהוא בתוך שדהו, וכ"ה בכל הדפוסים". ומכאן משמע שאינו יכול לזכותו שלא מדעתו. ברם בכל כתה"י של הר"מ שבדקתי הגירסא היא: <b>מזכה</b> לו וכו'.</i><br>ברם בירושלמי הנ"ל: ור' יוחנן אמר למלוה אעפ"י שאין ללוה. ללוה אעפ"י שאין למלוה. וכנראה שר' יוחנן סובר שיכול לזכותו אפילו שלא מדעתו, ואפילו צווח אח"כ כבר הועיל הפרוזבול. ועיין במלא"ש הנ"ל וברא"ש גיטין פ"ד סי' ט"ו, ובמאירי שם עמ' 155. ולפ"ז נוסח ד שבתוספתא מתאים למסורת ר' יוחנן בירושלמי.<sup class="footnote-marker">44</sup><i class="footnote">עיין מ"ש במבואי לתס"ר ח"ד, עמ' י"ג. ויש להוסיף עליהם כהנה וכהנה.</i> ולפי גירסת כי"ו וכי"ע דין התוספתא הוא כפשוטה של משנתנו, ואם אין ללוה קרקע אינו כותב עליו פרוזבול, ואם מזכהו מדעתו הרי יש לו.<sup class="footnote-marker">45</sup><i class="footnote">וכל החידוש במשנתנו הנ"ל הוא שיכול לזכות לו "כל שהוא" בתוך שדהו וגובה את כל חובו, כמשנת פאה פ"ג מ"ו, עיין במלא"ש שם וברשב"א גיטין ל"ז א'.</i>
<small>30-31.</small> <b>לו אין קרקע ולערבין לו קרקע וכו'. </b>בבלי גיטין ל"ז א', ר"מ פ"ט מה' שמיטה ה"כ. ועיין כפו"פ פ"נ עמ' תרע"ט. והתיבה "בתוספתא" נמשכת למעלה, עיין מ"ש בתס"ר ה"ד סוף עמ' 189. 
<small>31.</small> <b>ולחייבין לו קרקע וכו'. </b>בבבלי הנ"ל: לו ולערב אין להן קרקע, ולחייב לו יש לו קרקע, כותבין עליו פרוסבול מדרבי נתן וכו'. וברשב"א שם: נראה דלחייב לו ללוה, או לערב קאמר וכו'. ומלשון הברייתא כאן וכן בירושלמי<sup class="footnote-marker">46</sup><i class="footnote">פ"ט ה"ו, ל"ט ע"ד, שלא נזכר שם ערב כלל.</i> ברור שמדברים בחייב ללוה גרידא, אלא שכוונת רבינו היא שהדין דין אמת בין בחייב ללוה ובין בחייב לערב. ועיין במאירי שם עמ' 154 וברדב"ז על הר"מ הנ"ל. ועיין במשנתנו פ"י מ"ו ובריבמ"ץ שם ד"ה היתה לו שדה ממושכנת. 

Halakhah 10

<small>31-32.</small> <b>עציץ נקוב כותבין עליו וכו'. </b>בבלי הנ"ל בשם תני הלל, בשינוי לשון, והעמידוה בבבלי שם שהעציץ מונח על יתידות, שהרי אם הוא מונח על גבי הארץ, אפילו על עציץ שאינו נקוב כותבין אגב המקום המושאל לעציץ. ועיין להלן עוקצין פ"ב הי"ז ומש"ש בתס"ר ח"ד עמ' 183.<br>אבל בירושלמי כאן (פ"י ה"ז) אמרו שאין כותבין פרוסבול על כוורת המונחת על גבי הארץ אלא לר' אליעזר, אבל לחכמים אין כותבין עליה פרוסבול,<sup class="footnote-marker">47</sup><i class="footnote">ועיין בבלי ב"ב ס"ו א'; שם פ' ב'.</i> וכן יוצא גם מן התוספתא סוף עוקצין, עיין מ"ש בתס"ר ח"ד עמ' 183 ועמ' 189. ובמשאילו מקום לתנור וכיריים כותבין עליהם פרוסבול מפני שהם מחוברים לקרקע. ור' חייא בר אדא חולק וסובר שכותבין אפילו על מקומו של נר, וזהו כשיטת הבבלי הנ"ל. ולפי הירושלמי כאן הברייתא שלנו מדברת בעציץ המונח על הארץ, ודווקא על נקוב כותבין, אבל לא על שאינו נקוב.
<small>32-33.</small> <b>ר' שמעון אומ' אף שאינו נקוב וכו'. </b>וכ"ה גם בד ובכי"ע. ומסתבר כהגהת המפרשים שהגיהו: אף נקוב אין כותבין וכו', וכשיטתו במשנת כלאים ספ"ז ושבת ספ"י, ועיין בירושלמי ובבבלי שם צ"ה ב'. אבל קצת קשה לשיטת האמוראים הסוברים שכנגד הנקב גם ר"ש מחשיב ליה כמחובר (עיין ירושלמי שם י"ב ע"ד, ובבלי הנ"ל), וא"כ למה אין כותבין עליו פרוזבול, והרי קרקע כל שהוא כותבין עליה פרוזבול (פאה פ"ג מ"ו וכאן פ"י מ"ו). ושמא יש לקיים את הגירסא שלנו, ור"ש סובר שכותבין פרוזבול על מקומו, וכשיטת ר' אליעזר בירושלמי הנ"ל, עיין מ"ש לעיל בסמוך. 
<small>33.</small> <b>ר' חוצפית אומ' כותבין וכו'. </b>[תיקונים והוספות: בס' יחוסי תו״א ערך ר׳ חוצפית מביא בשם התוספתא: ר' חוספית. וכ״ה גם במשנה הוצ׳ לו ובס׳ השטרות לר״י הברצלוני, סוף עמ׳ 70.] במשנתנו (פ"י סמ"ו): ר' חוצפית אומר כותבין לאיש על נכסי אשתו וכו'. ובאו"ז ח"ד, ע"ז סי' ק"כ, י"ח ע"א, מביא את משנתנו, ומסמיך לה: תניא בתוספתא ר' חוצפית התרגמן אומר כותבין לאשה על נכסי בעלה. וכן בכפו"פ פ"נ עמ' תרע"ח: ר' חוצפית [אומר] כותבין לאשה וכו'. ובירושלמי (פ"י ה"ו, ל"ט ע"ד): מהו לכתוב לאשה על נכסי בעלה? נישמעינה מן הדא, וכן ליתומין על נכסי אפיטרופין. ובגליון הש"ס שם תמה למה לא פשטו מברייתא מפורשת שלפנינו, עיי"ש שהגיה את הנוסח כאן ע"פ משנתנו. ברם כבר ראינו שכן הוא בכל נוסחאות התוספתא, ובאו"ז ובכפו"פ הנ"ל.<br>ואפשר ששאלת הירושלמי היא באשה שלותה אם כותבין פרוזבול למלוה (שאין לו קרקע) על נכסי הבעל של האשה שלותה, אעפ"י שכתיבת הפרוזבול הוא חוב לבעלה.<sup class="footnote-marker">48</sup><i class="footnote">שהרי הוא אינו חייב לפרוע את חובות אשתו, ואין עליו מצוה כלל להמציא למלוה אמצעי גביה.</i> ופשטו ממשנתנו שכותבין ליתומין וכו', ושם הרי משמע שמדברים ביתומין שלוו, שהרי יתומים קטנים (שיש להם אפיטרופוס) שהלוו אינם צריכים לפרוסבול כלל.<sup class="footnote-marker">49</sup><i class="footnote">כברייתא של רמי בר חמא בבבלי גיטין ל"ז א'. וכן היא השאלה בירושלמי לעיל שם: מהו לכתוב לאפטרופין וכו', כלומר, לאפיטרופין שלוו לצורך יתומים וכו', ופשטוה מן הרישא של אותה בבא שמדברת בלוה, דומיא דסיפא.</i> אבל מן התוספתא כאן אין לפשוט, מפני שאפשר להעמידה באשה המלוה שכותבין לה פרוזבול על נכסי בעלה, וכאן פשוט הוא שכותבין, מפני שזכות הוא לבעלה שתגבה את חובה, ובוודאי יתן לה לזכות את הלווה מנכסיו, וכשיטת ר' יוחנן בירושלמי לעיל: למלוה אעפ"י שאין ללוה, עיין מ"ש לעיל שו' 29–30.
<small>34.</small> <b>ערב ראש השנה של שביעית וכו'. </b>וכ"ה בד. וכ"ה בתשובת ר"ן גאון שבעיטור (ח"א פרוזבול, הוצ' רמא"י, ע"ו ע"ג) והובא בכפו"פ רפ"נ עמ' תרע"ה. וכן מעתיקים את כל התוספתא, כגירסא שלפנינו, בריבמ"ץ, ר"ש (פ"י מ"ה) ואו"ז<sup class="footnote-marker">50</sup><i class="footnote">בשם הר"ש. ולהלן נראה שלפני הרשב"א היתה גירסא אחרת בר"ש. ועיין להלן הע' 55.</i> סנהדרין סי' ע"ט, י"ב ע"ד-י"ג ע"א. וכ"ה בתשובת ר"א בן הר"מ סי' פ"א, הוצ' רא"ח פריימן ז"ל עמ' 105. וכן היתה הגירסא לפני השואל מן הרשב"א,<sup class="footnote-marker">51</sup><i class="footnote">עיין בשו"ת שלו ח"ב סי' שי"ד. אבל כבר הוכחנו בתס"ר ח"א, עמ' 86, שהשואל העתיק מן העיטור.</i> וכן היה לפני הרשב"א בעצמו.<sup class="footnote-marker">52</sup><i class="footnote">שכן כתב (מיוחסות סי' צ"ח): ובנוסחאות הרב ז"ל (כלומר בעל העיטור) היה כתוב ער"ה של שביעית, והבין (צ"ל: והכין) מתניא חתם בנוסחאי [דלא] (כן תקנו בד"ח, ונכון) דוקני, <b>גם בשלנו כך כתוב בה,</b> אלא שהיה משובש באמת וכו'. ועיין מ"ש להלן בפנים.</i> וברא"ש גיטין פ"ד סי' י"ח: תניא בתוספתא אימתי כותבין עליו פרוזבול ערב ר"ה של שביעית. ובסי' כ' שם כתב: והא דאין כותבין פרוזבול בשביעית אעפ"י שאינה משמטת אלא בסופה וכו' (ספרי ראה פי' קי"א עמ' 171; מכילתא דרשב"י עמ' 119, הוצ' אפשטין עמ' 160; בבלי ערכין כ"ח ב'), מיד כשהתהילה שנת השמיטה אין ב"ד בודקין לגבות שום חוב, וגם המלוה בעצמו אין לו ליגוש הלוה וכו', אבל אם יפרע הלוה מעצמו אין צריך לומר משמט אני, וכמו שאין נזקקין לגבות החוב כך אין נזקקין לכתוב פרוזבול מיד כשנכנסה שביעית. וכן בשו"ת הרדב"ז (ח"ה ש"א רל"ח): ראיתי לרב ר' שמעון דורן ז"ל שכתב וז"ל, אין כותבין פרוזבול אלא עד סוף שנה ששית. נכנסה שביעית אין כותבין עליו פרוזבול וכו'.<sup class="footnote-marker">53</sup><i class="footnote">עיין תשב"ץ ח"ב סי' צ"ט, כ"ג ע"ד. ומדבריו משמע שאף בשביעית אינו בלא יגוש, ושלא כשיטת הרא"ש הנ"ל.</i> ועיין בפאת השלחן סי' כ"ט, ס"ק ל"ח, אות צ"ו. ועיין תומים סי' ס"ז ס"ק ל' אות כ"ו. ברם בכי"ע חסרות המלים "ערב ראש השנה של שביעית כתבו", והגירסא שם: אימתי כותבין עליו פרוזבול ערב ראש השנה של מוצאי שביעית. אף על פי שחזר וקרעו וכו'. וכן בפי' הרמב"ן על התורה (ראה ט"ו ספ"א): שכך מצינו בתוספתא שכותבין פרוזבול ערב ר"ה של מוצאי שביעית. וכן מביא הרשב"א<sup class="footnote-marker">54</sup><i class="footnote">שו"ת ח"ב סי' שי"ד ומיוחסות סי' צ"ח. עיין לעיל הע' 51 והע' 52.</i> שמצא כן בנוסחאות מדוייקות, ומעיד שכן מצא גם בפי' המשניות לר' שמשון.<sup class="footnote-marker">55</sup><i class="footnote">לפנינו בר"ש (פ"י מ"ה) הגירסא היא כגי' ד וכי"ו. וכן מעתיק בשם הר"ש באו"ז, עיין לעיל הע' 50. וכנראה שהרשב"א העתיק ממהדו"ב, עיין שו"ת ר"ב אשכנזי סי' א', ט' רע"א.</i> אבל קשה מאד לבטל את גירסת כי"ו וד המקויימת ע"י ר"ן גאון והראשונים. ומסתבר יותר שבכי"ע, וכן בפי' הר"ש שהיה לפני הרשב"א,<sup class="footnote-marker">56</sup><i class="footnote">מדברי הר"ש הנ"ל נראה שפירש ע"פ הריבמ"ץ, ומתוך דברי הריבמ"ץ ברור שהיתה לפניו הגירסא בתוספתא כגי' ד וכי"ו.</i> נשמט ע"י הדומות. 
<small>34-35.</small> <b>כתבו ערב ראש השנה של מוצאי שביעית וכו'. </b>בריבמ"ץ מפרש: ואם מסר וכתבו בשלהי אלול של שביעית דהיינו ערב ראש שנת ח' כשר, ואינו צריך להיות קיים אלא בו ביום שהוא זמן ההשמטה, ואע"פ שחזר וקרעו גובה את חובו כל זמן שרוצה, שהרי בשעת ההשמטה הפרוזבול קיים היה. ועיין בפאת השלחן סי' כ"ט אות צ"ו הנ"ל. 
<small>35.</small> <b>שחוזר וקורעו וכו'. </b>עיין בבלי גיטין ל"ז ב'. 
<small>36-37.</small> <b>כל מלוה שלאחר פרוזבול הרי זה אין משמיט. </b>וכע"ז בכי"ע. וגירסא זו מקויימת ע"י רב חפץ, ר"ן גאון, ר' טוביה בר' אליעזר, ר' מנחם בר' שלמה, ר"ש (אחד הקדמונים, עיין להלן) הריבמ"ץ, הר"מ, ר"א בן הר"מ, הר"ש, העיטור והאו"ז (עיין להלן). וכן היה גם בנוסחאות הדווקניות שהיו לפני הרשב"א (שו"ת המיוחסות סי' צ"ח). אבל בד: <b>שלאח'</b> פרוסבול. ובשאלה להר"א בן הר"מ (עמ' 105 הנ"ל) כותב השואל: ואית דגרסי כל מלוה <b>שלאחריה</b> פרוזבול אינו משמט, אבל ברור שאין כאן אלא "תיקון" קל כדי להתאים את הברייתא לדברי משנתנו. וכל הגאונים והראשונים לא היו נדחקים להוציא את משנתנו מידי פשוטה לוא היתה לפניהם נוסחא "משובחת" זו בתוספתא.<br>ובמשנתנו (פ"י מ"ה): פרוזבול המוקדם כשר, והמאוחר פסול. שטרי חוב המוקדמים פסולים, והמאוחרים כשרים. ולהלן חולין פ"א הכ"ה: כשר בגט פסול בפרוסבול. כשר בפרוסבול פסול בגט. ועיין מ"ש בתס"ר ח"ב עמ' 221 ואילך. והואיל ושטר חוב מוקדם פירושו ברגיל שטר חוב שהקדים זמנו, הרי אף פרוזבול מוקדם פירושו כן. ואם פרוזבול מוקדם כשר, הרי ברור שהלואה שנעשית אחר הפרוסבול משמטת, ולפיכך לא איכפת לנו אם הקדים זמנו של הפרוסבול, שהרי הורע כוחו בזה, וכן משמע מסוגיית הירושלמי כאן (פ"י ה"ה, ל"ח ע"ד). ורשב"ג שאומר שכל מלוה שלאחר פרוזבול אינו משמט, הרי אם הקדים זמנו מייפה את כוחו וצריך להיות פסול, ולפ"ז חולק רשב"ג על משנתנו, וחולק על הת"ק לעיל המצריך לכתוב פרוסבול בערב ר"ה של שביעית, ולפי רשב"ג כל המקדים לכתוב נשכר.<sup class="footnote-marker">57</sup><i class="footnote">ולפי שיטתו כותבין פרוזבול בחול המועד (מו"ק פ"ג מ"ג) מכל מקום, ואפילו אין המלוה בהול ללכת למדינת הים, שהרי בלי פרוזבול לא ירצה המלוה להלוות לו, מפני שאין פרוזבול מועיל למלוה שלפניו. אבל עיין מ"ש להלן.</i> וכן כותב ר"ן גאון בתשובתו:<sup class="footnote-marker">58</sup><i class="footnote">עיטור ח"א פרוזבול, הוצ' רמא"י, ע"ו ע"ג. ואני מעתיק מעיטור כת"י נוירק, קכ"ב ע"ב.</i> תשובה לרבינו נסים. פרוסבל על שני ענינים, האחד צריך כתיבתו אחר <b>הלואה</b> כדגרסי' במשנתנו כל חוב שיש לי, ולא קתני שיהיה לי, ואע"ג דאמ' ר"ש ב"ג<sup class="footnote-marker">59</sup><i class="footnote">הפיסקא שבעיטור הובאה בכפו"פ רפ"נ, עמ' תרע"ה. ועיין בהערה 2 שם. והכ"י שלנו מקיים את דברי המעיר.</i> כל מלוה שלאחר פרוסבל אין משמט, אין סומכין אלא על משנתנו. וכן חזר בו הר"מ מפיה"מ מהדו"ק, והחליט שרשב"ג חולק על משנתנו, כדעת רב נסים (שו"ת הר"א בן הר"מ הנ"ל עמ' 107). ועיין מ"ש במבואי להלכות הירושלמי להר"מ עמ' ח' על פיה"מ שם מהדורא בתרא. ועיי"ש עמ' י"ד. וכן פסק בפ"ט מה' שמיטה הכ"ב, ועיין במהרי"ק שם.<br>ברם רב חפץ גאון פירש את משנתנו שפרוזבול המוקדם, הוא פרוזבול שקדם להלואה, ולפיכך הוא כשר, מפני שצריך לכתוב את הפרוזבול לפני ההלואה, כדעת רשב"ג כאן (שו"ת הר"מ, הוצ' רא"ה פריימן ז"ל סי' ר"מ עמ' 226), ועל פיו פירש הר"מ בפיה"מ מהדו"ק. וכן פירשו הרב ר' טוביה בלקח טוב שמות י"ב, ב' עמ' 52, ור' מנחם בר' שלמה בשכל טוב שם עמ' 86. וכן כותב הריבמ"ץ (פ"י מ"ה): וראינו ר"ש<sup class="footnote-marker">60</sup><i class="footnote">עיין מ"ש בתס"ר ח"א, עמ' 250, בשם הרי"ן אפשטין ז"ל. ועיין בעיטור הנ"ל, ע"ו רע"ג. ושמא כיוון לר"ש זה, אלא שיש שם השמטה וחסרון.</i> ז"ל שפי' בגליון משנתינו המוקדם למלוה כשר, דהיינו דינא דתני רשב"ג וכו'. וע"פ גליון זה, כנראה, הגיהו גם במשנה עצמה, שכן כותב בכפו"פ פ"נ עמ' תרע"ה: ויש גורסים פרוסבל המוקדם <b>למלוה</b> כשר.<br>ובריבמ"ץ (פ"י מ"ה) פירש את דברי רשב"ג שמלוה לאחר פרוסבול פירושו שמאחר שהיה לו פרוסבול למלוה אינו משמט ואפילו נקרע (עיין להלן בתוספתא ובבלי גיטין ל"ז ב'). עוד פירש שם שלאחר פרוסבול כוונתו לאחר שניתקן פרוסבול נאמן גם בלי פרוסבול, וכשיטתו במשנת כתובות (פ"ט מ"ט), וממנו בר"ש שם.<br>ובעיטור הנ"ל פסק כרשב"ג של התוספתא שהפרוזבול צריך להכתב לפני ההלואה, ופירש את משנתנו בפרוסבול שכותב הלוה (עיין בתוספתא ב"ב פי"א ה"ז), ולפיכך אם הקדים זמנו של הפרוסבול כשר ותבוא עליו ברכה, שהרי מייפה בזה את כח המלוה. והרישא בתוספתא שלנו ששנתה שכותבין פרוסבול בערב שביעית, לא באה למעט אלא שאין כותבין אותו משנכנסה שביעית, אבל קודם שביעית שפיר דמי. אבל כשהמלוה כותב יהיה הדין להפך, כלומר פרוזבול המוקדם יהי' פסול כשאר שטרות, מפני שמייפה את כוחו, וכרשב"ג כאן.<br>ועוד פירש בריבמ"ץ הנ"ל שרשב"ג לא אמר כאן שכל מלוה שלאחר פרוזבול דווקא אינו משמט, אלא שהוא חולק על משנתנו וסובר שאף מלוה שלאחר פרוזבול אינה משמטת, ואין כאן לא יפוי כח ולא הורעת כח בזמן הפרוסבול, אלא בין הקדים זמנו ובין אחר זמנו כשר, מפני שהפרוזבול משמט בין הלואה שלפניו ובין הלואה שלאחריו. וכן מסתבר, שכן אם אפשר להבין את שיטת רשב"ג שפרוזבול מועיל אף לפני ההלואה, מפני שהוא מיפה למפרע את כח ב"ד ועושה אותם שלוחים לגבות את חובותיו שלאח"כ, הרי קשה להבין למה לא יועיל פרוזבול לאחר הלואה. יציבא בארעא וגיורא בשמי שמייא!<br>ואעפ"י שלפי שיטה זו הזמן שבפרוזבול אינו מעלה ואינו מוריד, מ"מ צריך לכתוב את השבוע (כלומר, מספר השמיטה ליובל) שהרי אין הפרוזבול מועיל לחובות של השמיטה שעברה, לחובות שכבר הושמטו. ובס' הישר לר"ת סי' ע"ר (ד' וויען כ"ח ע"ד) כתב: ומדתנן במסכת שביעית פרוזבל המוקדם כשר והמאוחר פסול וכו', המוקדם לסוף שביעית (צ"ל: שנת) השמיטה כשר, המאוחר פסול, לאחר סוף שביעית פסול, שהרי כבר שמטתו שביעית, ש"מ צריך לכתוב זמן. וכ"ה (בשמו) בראבי"ה ח"ב סי' תתצ"ג עמ' 686. ולכאורה פירוש זה תמוה מאד, ואין להבין למה לא פירש את משנתנו כפשוטה, שפרוזבול שאחר את זמנו פסול, ומשום זה צריך זמן בפרוזבול, מפני שאינו מועיל להלואות שלוה לאחר שכתבו. ולפיכך נראה שר"ת פירש את דברי רשב"ג כפירוש הריבמ"ץ הנ"ל שפרוזבול מועיל בין להלואה שלפניו ובין להלואה שלאחריו, ואין הכרח לומר שמשנתנו חולקת, משום שאפשר לפרש שכוונתה בפרוזבול המוקדם הוא בפרוזבול שכתבו לפני סוף השמיטה, ולפיכך כשר בין להלואות שלפניו (בשנים של אותה שמיטה) ובין להלואות שלאחריו,<sup class="footnote-marker">61</sup><i class="footnote">כנראה שלרשב"ג פרוזבול מועיל לעולם להלוואות שלאחריו. עיין שו"ת הרדב"ז ח"א, ד' וויניציאה, סי' קע"ו.</i> ופרוזבול המאוחר הוא פרוזבול שכתבו לאחר שמיטה (בלי זמן), והוא פסול מפני שאינו מועיל להלואות שלפני השמיטה שכבר נשמטו. ולפיכך צריך זמן אף לרשב"ג.<sup class="footnote-marker">62</sup><i class="footnote">אלא שלר"ת צריך לכתוב זמן מפורש "לאפוקי נפשין מפלוגתא", שהרי לשיטת רב נסים, הר"מ ועוד הנ"ל, אין פרוזבול מועיל למלוח שלאחריו, ולפיכך צריך לכתוב אף את היום ואת השנה.</i>

Halakhah 11

<small>38.</small> <b>ושעשו וכו'. </b>בד ובכי"ע: שעשו, והיא היא, עיין מ"ש הרי"ן אפשטין במבוא לנוה"מ עמ' 1077 ואילך. ובבבלי (ב"ק צ"ד ב') אמרו שבימי רבי נשנית משנה זו, ואף לא נזכר שם "שעשו תשובה". ועיין בתוספ' שם ד"ה בימי, במאירי שם עמ' 268 ובר"מ ספ"א מה' גזילה ואבדה ופ"ד מה' מלוה ולוה ה"ה. וכל הברייתא באה לכאן אגב משנתנו ספ"י: המחזיר חוב בשביעית רוח חכמים<sup class="footnote-marker">63</sup><i class="footnote">בכ"י קויפמן שם: רוח חכמ' וכו'. ופירש במלא"ש: רוח חכמה וחסידות בקרבו. והוא ע"פ פירש"י בב"ק צ"ד ב'. ועיין דק"ס ומהרש"א שם.</i> נוחה הימנו. 