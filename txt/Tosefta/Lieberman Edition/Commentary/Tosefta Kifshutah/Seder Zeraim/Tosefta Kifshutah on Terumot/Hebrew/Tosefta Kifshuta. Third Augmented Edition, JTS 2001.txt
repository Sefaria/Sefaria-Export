Tosefta Kifshutah on Terumot
תוספתא כפשוטה על תרומות
Tosefta Kifshuta. Third Augmented Edition, JTS 2001
https://www.nli.org.il/he/books/NNL_ALEPH001234513/NLI

תוספתא כפשוטה על תרומות



Chapter 1



Halakhah 1

<small>1.</small> <b>ר' יהודה או' חרש וכו'. </b>עיין במשנתנו (פ"א מ"א) ובירושלמי רפ"א. ועיין בריבמ"ץ פ"א מ"א, וכנראה גרס אף בבא זו בירוש' פ"א ה"א, מ' ע"ב. ועיין בר"ש שם. ולפנינו (פ"א ה"א, מ' ע"ב): מאן תנא חרש דלא כר' יודה, דתני אמר ר' יודה מעשה וכו'. 
<small>1-2.</small> <b>מעשה בבניו של ר' יוחנן וכו'. </b>וכ"ה בירושלמי הנ"ל. וביוחסין השלם ערך ר' יוחנן בן גודגדא, 41 ע"ב: ובני בתו של ר' יוחנן בן גודגדה או בני אחותו היו בישיבת רבי והיו אלמים ושומעין וכו' כדאיתא בתחילת חגיגה (ג' א), ובירושלמי בריש תרומות תניא וכו' שהיו כלן חרשים, <b>ר"ל אלמים</b>, והיו כל טהרות שבירושלם וכו', וכן בתוספתא ריש תרומות אמר ר' יהודה וכו'. וכנראה שרצה להשוות את המעשה בבבלי עם מסורת התוספתא והירושלמי. ברם כאן חרשים פירושו חרשים ממש (אינו שומע ואינו מדבר), כפי שיוצא מן העניין, ולא היו אלמים בלבד כמסורת הבבלי. ולא עוד אלא שכאן מדברים בבניו ממש שהיו בזמן הבית ("טהרות ירושלם", ועיין משנת חגיגה ספ"ב), ובבבלי מסופר על נכדיו שהיו בזמנו של רבי. 
<small>3.</small> <b>שהטהרות אין צריכות מחשבה. </b>ר"ש פ"א מ"א, עיי"ש. ופירשו בירושלמי: "אין כתוב בהן מחשבה, שמירה כתוב בהן", ואף הרש יכול לשמור (בענייני איסור והיתר) אם מכירים שיש בו קצת דעת. 
<small>4.</small> <b>תרומה ומעשרות. </b>וכ"ה בד ובירושלמי. וכן בר"ש הנ"ל: תרומות ומעשרות. והעיר ה"ר יונה בר"ג: מעשרות לאו דווקא אלא ר"ל תרומת מעשר, עיין ברש"י ותוספ' ביצה י"ג ב'. ועיין בתיו"ט דמאי פ"ו מ"ג ובמלא"ש שם ועוד. 
<b>צריכין מחשבה. </b>בירושלמי ריש פירקין: וכאן הואיל וכתוב בו מחשבה אין מעשה שלו מוכיח על מחשבתו. 
<b>ר' יצחק אומ' משום ר' אלעזר. </b>וכ"ה בד ובבבלי יבמות קי"ג א'. אבל בשבת קנ"ג א' בשם ר' אליעזר. ברם ביבמות שם: והתניא ר' אלעזר אומר כוי חייבין על חלבו אשם תלוי וכו'. ומכאן שהבבלי סובר שהוא ר' אלעזר שלנו הוא ר' אלעזר שמחייב על כוי אשם תלוי. עיין כריתות י"ז ב', י"ח א', ובשטמ"ק שם ובתוספ' שם י"ח א' ד"ה באנו ומ"ש להלן בכורים פ"ב ה"א. 
<small>5.</small> <b>מפני שספק. </b>עד כאן מובא בבבלי הנ"ל. 
<b>ספק יש בו דעת ספק אין בו דעת. </b>בבבלי יבמות הנ"ל מסתפק רב אשי במהות הספק, אם אנו מניחים שלחרש יש דעת קבועה אלא שהיא קלושה כל הזמן, ויש להסתפק אם היא מספיקה למחשבת תרומה, או שחרש הוא בבחינת עתים חלים ועתים שוטה, והספק הוא שמא תרם בשעה שהיה שוטה. ומלשון התוספתא כאן אין לפשוט את השאלה לא לכאן ולא לכאן. 
<small>6.</small> <b>והן מקיימין אותו על ידיו. </b>בד ליתא המלה "אותו", וכנראה שלפנינו צ"ל: אותה, כלומר את התרומה. ופירוש הדברים הוא שמן הראוי שיפריש החרש בפני האפוטרופין והם יקיימו על ידו ויאמרו מה שהפריש החרש תהא תרומה.<sup class="footnote-marker">1</sup><i class="footnote">עיין מעילה כ"א א' תוד"ה נתנו וריטב"א עירובין ל"א ב' ד"ה נתנו ומ"ש בנתיבות המשפט חו"מ סי' קפ"ב ס"ק ב' ומה שהאריך בשירי מנחה בסוף פרקין.</i> ובמעשה זה מתקדשת התרומה ממה נפשך, שאם דעת החרש צלולה הרי קדשה התרומה בהפרשתו הוא, ואם דעתו טרופה הרי הוא כיתום קטן שב"ד מעמידין לו אפוטרופוס,<sup class="footnote-marker">2</sup><i class="footnote">עיין בירושלמי כאן פ"א ה"א, מ' ע"ב, ובבלי גיטין נ"ב א' וברשב"א שם.</i> ויש להם לאפוטרופסין רשות לקרוא שם להפרשת החרש. אבל החכמים שחולקים על ר' יצחק סוברים שחרש דעתו טרופה וודאי, ואין צורך כלל בהפרשתו הוא. והאפטרופסין גרידא מפרישין. 
<small>8.</small> <b>הוא כותב והן מקיימין על ידיו. </b>בד: הוא <b>תורם</b> והן וכו'. ובירושלמי כאן:<sup class="footnote-marker">3</sup><i class="footnote">וכ"ה בכי"ס, ובשינויי כתיב אף בכי"ר.</i> כותב ואחרים מקיימין כתב ידו.<sup class="footnote-marker">4</sup><i class="footnote">בירושלמי גיטין פ"ז ה"א, בכי"ל: ואחרים מקיימים על ידו, ובגליון הגיה הסופר: כתב, ועל פי הגהה זו הרפיסו בהוצאות שלנו. ובשדה יהושע שם גורס כגי' כי"ל, אבל זו היא הגהת הרב בעצמו ע"פ נוסח התוספתא כאן בדפוסים.</i> ובבבלי (גיטין ע"א א'): הוא כותב והן חותמין. ומשני התלמודים מוכח שהפירוש הוא שהוא כותב את הגט בכתב ידו והעדים חותמים על הגט (או מקיימים כתב ידו, והיא היא), והברייתא הסמיכה את משנת רשב"ג בגיטין לעניין תרומה. ופירושה שהוא כותב שיתרמו, ובכתיבתו הוא מוכיח שדעתו צלולה, ולפיכך אחרים יכולים לקיים על ידו, כלומר בשבילו, אבל אם הוא מפריש בעצמו אין הוכחה שדעתו צלולה. ואעפ"י שבירושלמי רצו לחלק בין "כך וכך עשיתי"<sup class="footnote-marker">5</sup><i class="footnote">כלומר שכתב בעצמו את הגט, וכפי' הגר"א. ועיין בשי"ק גיטין הנ"ל סד"ה באומר, וכנראה שיש שם ט"ס.</i> ובין הציווי "כך וכך עשו" (כלומר, להבא), הרי מסקנת הירושלמי שם שאין לחלק ביניהם אפילו לעניין גיטין, וכ"ה בבבלי שם ע"א רע"א. וסתם משנת יבמות רפי"ד חולקת ופוסקת שאפילו פקח ונתחרש הרי הוא כחרש מתחילתו, ואינו מוציא עולמית. ואעפ"י שפתרוה בירושלמי בשאינו יודע לכתוב אינו אלא דיחוי בעלמא, עיין בבלי הנ"ל ע"א ב'. ולפ"ז אף סתם משנתנו בתרומות כשיטת החכמים, ואינה מחלקת בין חרש מעיקרו ובין חרש ונתפקח.<br>ואשר לגירסת ד (הוא "תורם") אפשר לפרשה שאם אינו יודע לכתוב הרי הוא ספק חרש,<sup class="footnote-marker">6</sup><i class="footnote">ועיין בשירי מנחה כאן ד"ה פקח, ודבריו אינם נראים כלל, שאם הוא חרש וראי אין תועלת בהפרשתו, ואם הוא פקח ודאי אין צורך בקיום ע"י אחרים. ומן הירושלמי אין ראייה כלל, שהרי בירושלמי הגירסא היא "כותב", ואין כאן אלא הוכחה שהוא בר דעת, ומכיוון שהוא צריך בין ובין כך לכתוב לאחרים לעשות (כדי להוכיח את צלילות דעתו) הרי הם מקיימין על ידו. ומ"ש שם בשם פיה"מ להר"מ פ"א מ"ב לא עמד על כוונת רבינו, והכוונה שם לפקח שנתחרש גרידא ולא נשתתק.</i> מכיוון שהיה פקח בתחילתו, ולפיכך נוהגים בו כשיטת ר' יצחק בשם ר' אלעזר, לעיל שו' 6.

Halakhah 2

<b>שומע ואינו מדבר וכו'. </b>עיין בציונים במסה"ת. ועיין בנוסח הרש"ס כאן ב' ע"ב. ועיין במשנה פ"א מ"ב ובירושלמי שם (עיין גירסת האו"ז באהצו"י עמ' 6) ובמקבילות. ועיין בבלי ברכות ט"ו א'. 
<small>9.</small> <b>וזה וזה הרי הוא כפיקח וכו'. </b>עיין במקבילות, ועיין בדרישה טחו"מ סוף סי' רל"ה, וכבר השיג עליו החיד"א בפתח עינים (ריש תרומות כ"ד ע"ג) מתוספתא זו. 

Halakhah 3

<small>9-10.</small> <b>איזה הוא שוטה וכו'. </b>ברייתא זו מפרשת את "השוטה" של משנתנו פ"א מ"א.<sup class="footnote-marker">7</sup><i class="footnote">לכאורה משמע קצת מכאן שסדר זרעים הוא הראשון בש"ס, ולפיכך מגדירה כאן הברייתא את השוטה מפני שנזכר כאן בפעם הראשונה במשנה. אבל כבר העירו שממדרשי א"י (במ"ר פי"ג, ט"ז, מדרש תלים פי"ט, י"ד, הוצ' בובר, פ"ו ע"א) משמע שסדר נשים היה הראשון בש"ס. ואפשר שהברייתא נשנתה כאן מפני שהמשנה בעצמה (פ"א מ"ב) ירדה להגדרת החרש.</i> ועיין בהגה"מ רפכ"ט מה' מכירה שהביא את הברייתא בשם הירושלמי והתוספתא. 
<small>10-11.</small> <b>והמאבד מה שנותנין לו. </b>בבבלי (חגיגה ג' ב') חסרה בבא זו בברייתא שלנו, אבל היתה לפניה (שם ד' א') ברייתא מיוחדת: איזהו שוטה המאבד וכו'. וממנה הוכיחו שם כשיטת ר' יוחנן שאפילו אחד מן הסימנים הללו מעיד על שוטה (או לכל הפחות המקרע את כסותו הוא שוטה). ואף בירושלמי נחלקו רב הונא ור' יוחנן אם זקוקים לכל הסימנים או שמספיק אחד מהם,<sup class="footnote-marker">8</sup><i class="footnote">עיין גם בבבלי יבמות פ' ב', והעיר עליו בגליוני הש"ס לר"י ענגיל בחגיגה.</i> ואמרו שם שמסתבר מה דא"ר יוחנן במאבד מה שנותנין לו, שאפי' שוטה בשוטים אינו עושה כן, ועיין בתוספ' בחגיגה ג' ב' ד"ה דרך. 
<small>11.</small> <b>פעמים שוטה פעמים חלום וכו'. </b>בסמ"ג עשין פ"ב, ה' מקח וממכר, ק"ס ע"ג: תניא בתוספתא דתרומות מי שהיה לעתים שוטה ולעתים שפוי כל מעשיו קיימין וכו'. והעתיק את לשון הר"מ בפכ"ט מ' מכירה ה"ה אלא שהוסיף את ציון המקור. 

Halakhah 4

<small>12.</small> <b>ר' יהודה או' וכו'. </b>עיין במשנתנו פ"א מ"ג ובר"ש שם. 
<small>12-13.</small> <b>קטן שהיניחו אביו במקשה וכו'. </b>כלומר שעוזר לאביו בשדה קישואים, ואביו רוצה שלא תעקר הגורן עד שיתרמו ממנו תרו"ג. 
<small>13.</small> <b>הוא תורם ואביו מדבר על ידיו. </b>בד: ואביו מקיים על ידו. אבל אף בירושלמי (פ"א ה"א, מ' ע"ב): ואביו <b>מוכר</b> על ידו וכו'. וברור שצ"ל כמו לפנינו: ואביו מדבר על ידו,<sup class="footnote-marker">9</sup><i class="footnote">בריבמ"ץ (פ"א מ"א) גורס בירושלמי: ואביו <b>אימן</b> על ידו, וזהו תיקון רבינו ז"ל ע"פ המשך העניין, עיין מ"ש במבוא לתס"ר ח"ד, עמ' כ'.</i> ופירושו ואביו מרשה על ידו, וכסיגנון המשנה בפ"ג מ"ד: בד"א בשלא דבר, אבל הרשה את בן ביתו וכו'. ואין מדבר אלא מרשה, וכמו שרגיל בבבלי "אדבריה פלוני לפלוני" שפירושו הנהיגו ונתן לו רשות, עיין מ"ש על כ"ז מהרי"ן אפשטין ז"ל במ"ח חס"ג עמ' 253 ואילך. ולא דברה הברייתא אלא בהוה בקטן שעוזר לאביו בשדה קישואין של אביו, ואביו מרשה לו לתרום. 
<small>13-14.</small> <b>אמרו לא הוא שתרם וכו'. </b>בד: אמרו <b>לו</b> לא הוא וכו'. ובירושלמי חסרות המלים "אמרו לו", וכבר העיר הר"ש בפ"א סמ"א: בתוספתא גרסינן אמרו לו, לא הוא שתרם ויש טעות סופר בירושלמי. 
<small>14.</small> <b>אלא אביו שאומן אחריו. </b>בד: שאימן אחריו. ובירושלמי הנ"ל: אביו הוא שאימן על ידו. וכן בירושלמי דמאי פ"ו ה"א, כ"ה ע"א (תרומות פ"א ה"א, מ' ע"ג): במאמין על ידו. ובסוף פירקין כאן: והבעלים מקיימין על ידיו. והיא היא, ואין לאמן אלא לקיים, וכן בבבלי שבועות ל"ו א': [אמן], בו האמנת דברים דכתיב וכו' יקם ה' את דבריך. ותשובת החכמים היא שאין תרומת הקטן תרומה מחמת הדבור, כלומר מחמת ההרשאה שהרשה לו לתרום, אלא מחמת זה שאביו בעצמו קיים ואימן אחריו, וקבע שם לתרומה.<sup class="footnote-marker">10</sup><i class="footnote">עיין לעיל הע' 1.</i> אבל ר' יהודה סובר שקטן תורם, ואף נעשה שליח לתרום. ובירושלמי (פ"א ה"ג, מ' ע"ג): התיב ר' יודן הרי יש לו טבל דבר תורה, אינו פוטר טבלו דבר תורה. וזהו רק לשיטת החכמים, אבל לשיטת ר' יודה נעשה גם שליח, כמו שפירש בספר ניר כאן ד"ה והיה תורם, עיי"ש שנדחק מאד בפירוש הברייתא.<sup class="footnote-marker">11</sup><i class="footnote">ועיין בירוש' ה"א שם ששאלו: בא אביו ואמן על ידו, למפרע נעשית תרומה או מכאן ולבא? נישמעינה מן הדא הרי שבא בעל הבית וכו'. ועיי"ש בס' ניר שתמה על השאלה ועל התשובה. ברם נראה שהשאלה היא אליבא דר' יהודה גרידא הסובר שקטן תורם, והשאלה היא אם תרם על הכל שלא ברשות, ואח"כ בא אביו וקיים על ידו. ופשט הירושלמי מן הברייתא שאין התרומה אלא מכאן ולהבא, כלומר משעת הקיום, עיין מ"ש בפנים להלן שו' 15 ד"ה ירד.</i> ועיין בירושלמי בה"ג שם מחלוקת אם קטן מקדיש. 

Halakhah 5

<b>כיזה צד תורם את שאינו שלו וכו'. </b>מוסב על משנתנו פ"א מ"א "והתורם את שאינו שלו", ומבארת הברייתא אימתי אין תרומתו תרומה ואימתי תרומתו תרומה. ובבבלי (קידושין נ"ב ב' וב"מ כ"ב א') מעתיקים ברייתא זו: כיצד אמרו התורם שלא מדעת תרומתו תרומה הרי שירד וכו'. ובס' המפתח לר"ן עירובין ע"א א' (ס' ע"ב): בירור זה בתוספת תרומות כיצד אמרו תורם שלא מדעת תרומתו תרומה הרי שירד וכו', וציין לבבלי הנ"ל. ומניסוחה של ברייתא זו משמע שעיקר החידוש היה כאן בכיצד תרומתו תרומה, ועיין להלן. 
<small>15.</small> <b>ירד לתוך שדה חבירו וליקט ותרם וכו'. </b>מדברי הבבלי מוכח שפירשו את הברייתא שליקט ותרם לצורך בעל הבית, שהרי פירשוה שעשאו שליח לתרום, ואפילו אם נניח שלפי המסקנא נדהה פירוש זה,<sup class="footnote-marker">12</sup><i class="footnote">עיין בכ"מ פ"ד מה' תרומות ה"ג ובטיו"ד סי' של"א ובמפרשים שם.</i> מ"מ עצם ההנחה שבתרומה לצורך בעה"ב עסיקינן לא נדחתה. ברם מן הירושלמי משמע שלא פירש כן, וכ"ה שם (פ"א ה"א, מ' ע"ב): הרי שבא בעל הבית ומצאו עומד בתוך שלו, אומר לו לקוט לך מן היפים האילו, אם היו יפים אינו חושש משום גזל וכו', אית לך מימר למפרע נעשית תרומה? לא מיכן ולבא. והירושלמי פושט מכאן את השאלה שאם הבן תרם שלא ברשות, ובא אביו וקיים על ידו, התרומה היא מכאן ולהבא. והדברים תמוהים, שהרי אם נניח שקיום האב מהני למפרע למה לא יועיל קיום בעה"ב למפרע, ומאי אולמה של הברייתא יותר מן השאלה. ולפיכך ברור שלפי הנוסח בירושלמי הפירוש הוא שהיורד שלא ברשות לקט לעצמו לאכילה, ובא בעה"ב והציע לו ללקוט מן היפות אינו חושש משום גזל ומותר לו להפריש תרומה. וכאן הרי בוודאי התרומה היא מכאן ולהבא, שהרי הפריש אחרי נתינת הרשות, ומזה מוכיח הירושלמי שכל זמן שלא נתן לו רשות אין הטבל שלו, ואין הוא רשאי להפריש, ורק אחרי נתינת הרשות מועילה ההפרשה.<br>וכע"ז צריך לפרש בשיטת בני א"י גם את התוספתא כאן: ירד לתוך שדה חבירו וליקט ותרם וכו', כלומר ליקט לאכילה ותרם על שלו, הרי אם בעה"ב הוכיח שלא הקפיד אינו חושש משום גזל, והוי ליה כתורם את שלו (ואפילו תרם מפירות הללו על של בעה"ב תרומתו תרומה דהוי ליה כתורם משלו על של חבירו שתרומתו תרומה, כמפורש בירושלמי נדרים פ"ד ה"ג, ל"ח ע"ג, ובבבלי שם ל"ו ב'), ואם לאו חושש משום גזל ואסור לו לאכל את הפירות, וממילא אין תרומתו תרומה. ומכל סיגנון הברייתא כאן ברור שעיקר השאלה היא אם יש כאן חשש גזל. והתרומה אינה אלא תוצאה מזה.<sup class="footnote-marker">13</sup><i class="footnote">וכן מפורש להלן מעשרות פ"ב ה"ו: אמ' לו צא ולקט לך תאנים מן התאנה אוכל ואינו חושש משום גזל וכו' מוציא עליהן תרומה ומעשרות משל בעל הבית ואינו חושש. ועיין מש"ש.</i> ונראה שכן פירש גם הר"מ את הירושלמי והתוספתא, שהרי כ"ה פוסק (פ"ד מה' תרומות ה"ג): התורם שלא ברשות, או שירד לתוך שדה וליקט פירות שלא ברשות <b>כדי שיקחם</b> ותרם וכו'. הרי לך ברור שרבינו הביא כאן שתי בבות: התורם שלא ברשות בעה"ב על פירות בעה"ב, והמלקט פירות "כדי שיקחם" ותרמן וכו'. וכבר תמהו במהרי"ק במקומו ובב"י טיו"ד סי' של"א מניין לקח את הבבא השניה. ולפי דברינו שאב את דבריו מן הירושלמי והתוספתא. ועיין יו"ד סי' של"א ס"ק ל"א ובבאורי הגר"א שם אות ע"ו.
<small>18.</small> <b>ואם לאו הרי זה חושש וכו'. </b>כלומר, מכיוון שאין כאן יפות מאלה שליקט, הרי משמע שבדרך מיחוי והיתול (אירוניה) אמר לו כן, וכי לא מצאת יותר יפים כדי לגוזלן. 
<small>19.</small> <b>בין כך ובין כך אינו חושש וכו'. </b>אפילו אין כאן יפות מהם אינו חושש, מפני שמעשיו של בעה"ב מוכיחים ששלח אותו אצל יפות כמצטער ואומר: הלואי שהיית מלקט יפות יותר. 

Halakhah 6

<b>הגנב והאנס והגזלן וכו'. </b>ר"מ פ"ד מה' תרומות הי"א, סמ"ג עשין קל"ד, קצ"ז ע"ד. 
<small>20.</small> <b>תרומתן תרומה וכו'. </b>כ"ז חסר בירושלמי בכורים, ומתחיל מיד: בזמן שהבעלים מרדפין וכו'. עיין להלן.<sup class="footnote-marker">14</sup><i class="footnote">בבבלי ב"ק קי"ד א' בכי"ר נזכר כאן: והפקירן הפקר, אבל במקבילות ליתא אף בכי"ר, עיין דק"ס ב"ק, עמ' 284, הע' י'.</i> 
<small>20-21.</small> <b>אם היו בעלים מרדפין אחריהם וכו'. </b>בירושלמי בכורים מוסיף: אם אין הבעלים מרדפים אחריהם תרומתן תרומה ומעשרותן מעשר והקדישן הקדש. וכן מעתיק בריבמ"ץ בכורים פ"ב מ"ג (בלי ציון המקור). ומשמע לכאורה שאם אין הבעלים מרדפים אחריהם סתמא מתייאשי, והרישא שלנו בסתם. ובבבלי ב"ק חסרה כל בבא זו, והעמידו את הברייתא אליבא דעולא בידוע שנתייאשו (או בלסטים מזויין, או אליבא דרבי שאינו מחלק בין גנב לגזלן). ועיין בכ"מ פ"ד מה' תרומות הי"א ובמאירי ב"ק עמ' 195. אבל עיין להלן כתובות פ"ח סה"ג, ב"ק פ"י סהכ"ד, ומה שפירשו בבבלי ב"מ כ"ב א'. ועיין בדברי שמואל בבבלי ב"ק קי"ד ב' (לעניין אחר). 
<small>21-22.</small> <b>בעלי בתי סיקריקון וכו'. </b>בד: בעלי בתים סיקרקון וכו'. והואיל וסופר כי"ע רגיל להשמיט את סימן הקיצור בכגון דא, הרי קרוב לוודאי שגם לפנינו צ"ל בעלי בתי' וכו'. ומוכח מכאן שבבעלי בתים סיקריקון אפילו הבעלים מרדפים אחריהם תרומתן תרומה. ואין ספק שצדק בח"ד שפירש שאנו עוסקים בבעלי בתים שקנו מן הסיקריקון, ונשנתה לפי המשנה האמצעית (עיין להלן גיטין פ"ח ה"א בהוצ' צוקרמנדל) שלפיה: לוקח ואין נמנע וכו', אם יש בידן ליקח הן קודמין לכל אדם (ועיין במשנה שם פ"ה מ"ו ובירושלמי ובבבלי שם). וע"פ משנה זו מותר לו לקנות מן הסיקריקון אלא שמחוייב להחזיר לבעלים אם יש בידם ליקח. נמצאנו למדים שאפילו הבעלים מרדפין אחריהם, כל זמן שלא החזירו תרומתן תרומה (שהרי קנו בהיתר) אעפ"י שמחוייבים להחזיר לבעלים. אבל אחרי שהושיב רבי ב"ד (עיין במשנה הנ"ל), אסור לישראל לקנות לפני י"ב חדש, ואם קנה לפני כן הרי דינו ככל הגזלנים, וכמו ששנינו ברישא. ואם קנה אחרי י"ב חודש הרי השדה שלו ותורם לכתחילה. ומכיון שהר"מ פסק (פ"י מה' גזלה ואבדה ה"ג) כמשנה אחרונה, הרי ממילא אין מקום להלכה שלנו, ולפיכך השמיטה. ובר"מ פ"ב מה' בכורים הי"ב כתב במקום סיקריקון שבמשנה (בכורים פ"א מ"ב): בעלי זרוע שאונסים את הבעלים ולוקחין מהן ארצותם בפחות. ועיין במהרי"ק שם שהבין בדברי הר"מ שהכוונה לבעלי זרוע שהם לוקחים מן הבעלים את השדות בפחות. ועיי"ש שנדחק. ואעפ"י שפשטות הלשון מורה כדברי המהרי"ק, אבל יתכן שהר"מ הגדיר כאן את הסיקריקון, ולפ"ז הפירוש הוא: ולוקחין מהן, כלומר קונים מבעלי הזרוע את הארצות שאנסו בפחות משויים. עיין במשנת גיטין הנ"ל, בפיה"מ להר"מ שם ובפ"י מה' גזו"א ה"ג. ועיין בפיה"מ למשנת בכורים הנ"ל שפירש אחרת. ומוצא המלה סיקריקון עדיין לא נתברר בוודאות, עיין מ"ש ר"א גולאק בתרביץ ש"ה (תרצ"ד) עמ' 23 ואילך. 
<small>22-23.</small> <b>הבן והשכיר העבד והאשה וכו'. </b>כל הברייתא הובאה בתשובה לגאון<sup class="footnote-marker">15</sup><i class="footnote">רב האי? עיין תשה"ג אסף, הוצ' מק"נ ירושלים תש"ב, עמ' 181, סי' י"ח.</i> (גנז"ש ח"ב עמ' 56–57). ולכאורה יש כאן סתירה בגוף הברייתא, שהרי כאן מפורש שאין הבן תורם אלא על מה שהוא אוכל, ובסיפא שנינו שהבן תורם בשל אביו. וכן יש כפילות בדין האשה ברישא ובסיפא. ואפשר שברישא אנו עוסקין בבן הבית ובאשה שנושאת ונותנת בתוך הבית (עיין במשנתנו שבועות ספ"ז) ויגידו עליהם רעיהם, ובסיפא אנו מדברים בבן ממש ובאשה אצל בעלה. ועיין במשנתנו פ"ג מ"ד ובגירסת הגאון בגנז"ש הנ"ל עמ' 57.<br>ובר"מ פ"ד מה' תרומות הי"ב (ועל פיו ניסח בסמ"ג עשין קל"ד, קצ"ז ע"ד) פסק כתוספתא שלנו והעתיק: הבן והשכיר והעבד והאשה תורמין על מה שהן אוכלין, אבל לא יתרמו על הכל שאין אדם תורם דבר שאינו שלו. הבן <b>כשאוכל עם אביו</b> והאשה בעיסתה תורמין מפני שהן ברשות. ובניסוה זה יישב רבינו את הסתירה, והיינו כשהבן אינו סמוך על שלחן אביו בקביעות אינו תורם אלא על מה שהוא אוכל בלבד, אבל אם אוכל עם אביו תורם (על כל הסעודה?), וכן אשה תורמת את כל העיסה, אעפ"י שאינה אוכלת אלא מקצתה. ועיין להלן ב"ק פי"א ה"ד, ועיין ירוש' כתובות פ"ז ה"ז, ל"א ע"ב, בבלי שם ע"ב א'.<br>ובמל"מ פ"ד מה' תרומות הנ"ל העיר על הברייתא בבבלי יבמות פ"ו א', שמבואר שם שנשואה בת ישראל (כלומר הנשואה ללוי) נותנת רשות לתרום. ופי' המפרשים שנותנת רשות לתרום את הכרי של בעלה, ומכאן שאשה יכולה לתרום על של בעלה, וכן פסק בשו"ת תרומת הדשן ס' קפ"ח. והנה כבר ישב על מדוכה זו במאירי יבמות במקומו (הוצ' הר"ח אלבק עמ' 314), וכתב: בת ישראל הנשואה ללוי נותנת רשות שלא מדעת בעלה וכו', וכ"ש שהיא בעצמה תורמת. ומ"מ דוקא על מה שהיא אוכלת אבל לא על הכל, אלא אם כן לעיסתה. ברם מפי' רבינו הלל לספרי קרח פי' קכ"ב (נ' ע"ד) משמע שפירש את הברייתא שם שנותנת רשות, פירושו שהיא נותנת רשות לישראל להפריש תרו"מ מן המעשר טבל שלו, מפני שדינה כלויה, וצריך ישראל לקבל רשות מן הלוי כדי לתרום תרו"מ (ודלא כר' אלעזר בן גמלא ור' יוסי להלן סה"ט, עיין מש"ש). וכן פירש באו"ש על הר"מ שם במקומו מדעתו, עיי"ש שהאריך בטו"ט, וא"כ אין זה עניין כלל לברייתא שלנו.<br>ובאו"ז ה' חלה (סוף סי' רכ"ה, ל"ד ע"ג) כתב: מצות הפרשת חלה על האשה רמיא, הלכך אעפ"י שהעיסה היא של בעלה היא משוויא שליח להפריש חלה אפילו שלא מדעת בעלה, דהא מצוה דידה היא (עיין בבלי שבת ל"ב א'). ולפי פירש"י הרי מפורש ביבמות שמותרת להפריש שלא מדעת בעלה, אפילו בדבר שאין המצוה דידה, אבל לפי פירוש רבינו הלל והגרמ"ש הנ"ל ניחא. מ"מ בתוספתא שלנו מפורש שאשה תורמת על עיסתה שלא מדעת בעלה, אעפ"י שאין המצוה שלה, וכן משמע בירוש' כתובות פ"ז ה"ז, ל"א ע"ב ובבבלי שם ע"ב א'. ושמא "תורמת" ביחס לעיסה פירושו מפרישה חלה. עיין לעיל דמאי רפ"ג שו' 2. ועיין בה"ג ה' חלה ד"ו ט"ו ע"ב ומ"ש לעיל עמ' 116.

Halakhah 7

<small>25.</small> <b>אריס שתרם וכו'. </b>ופסקה הר"מ בפ"ד מה' תרומות ה"י, וכ"ה בסמ"ג עשין קל"ד, קצ"ז ע"ד, בשם התוספתא. ועיין במהרי"ק ובכ"מ על הר"מ שם. ובבבלי (קידושין מ"א ב', גיטין נ"ב א') שנינו: אתם ולא שותפין, אתם ולא אריסין.<sup class="footnote-marker">16</sup><i class="footnote">במקבילה שבירושלמי כאן פ"א ה"א, מ' ע"ב, ובגיטין פ"ה ה"ד, מ"ז ע"א, לא נזכרו אריסין.</i> וכתב במאירי גיטין שם (עמ' 216): אין הלכה כן, אלא השותפין תורמין אחד בלא רשות חברו, וכן אריס שלא מדעת בעליו, אלא אם כן מיחו הבעלים בידו קודם שיתרום, וזהו ע"פ הר"מ הנ"ל והתוספתא כאן. ובירושלמי (הנ"ל בהערה 16) הקשו ממשנת תרומות (פ"ג מ"ג) שמפורש שם (לדברי חכמים ור' יוסי) ששותף שתרם תרומתו תרומה, ותירצו: כאן להלכה כאן למעשה, ופירשו הראשונים (עיין בר"ש רפ"א) שלכתחילה אין שותף תורם, אבל בדיעבד תרומתו תרומה.<sup class="footnote-marker">17</sup><i class="footnote">ודווקא בסתם, אבל בממחין כולם מודים שאין תרומתו תרומה, כמפורש בירושלמי כאן פ"ג ה"ג, מ"ב ע"א.</i><br>ובתוספ' רי"ד לגיטין הנ"ל כתב לחלק שדווקא בשותף עמו בקרקעות אינו תורם, אבל בשותף בפירות תורם, וכוונתו ששותפו של אדם אינו כשלוחו לתרום את הפירות שאינו שותף בהם, אבל באותם הפירות שהוא שותף בהם תורם, ולפ"ז יפרש גם את הברייתא שלנו כן, שאריסו של אדם אינו מורשה לתרום הפירות של בעה"ב בדרך כלל, אבל אותם הפירות שמשלם לו משדהו תורם. והדין נותן כן, שהרי האריס מתחייב לזרות ולהעמיד את הכרי לפני בע"ה (בבלי ב"מ ק"ה א') ומכיוון שמחייב את הגורן במעשרות, אי אפשר לה לגורן שתעקר בלי תרומה ותורם מיד (עיין להלן בסיפא ומש"ש). ועיין בכ"מ ובמהרי"ק הנ"ל חילוק אחר.
<small>26-27.</small> <b>אבל אין רשאי להוציא מעשר וכו'. </b>הר"מ והסמ"ג הנ"ל השמיטוה. ובח"ד דייק מן הלשון "להוציא" מעשר שהכוונה היא לנתינה, כלומר שהאריס אינו אלא מפריש בלבד, אבל אינו נותן את התרומה לכהן והמעשר ללוי, שהרי כשם שהם חולקין בחולין כך חולקין בתרומה, כמפורש במשנתנו (דמאי פ"ו מ"ג). ומטעם זה השמיט הר"מ את הסיפא מפני שסמך על פסקו בפ"ו מה' מעשר הי"ז. אבל קצת קשה שפתח בתרומה וסיים במעשרות. ועיין מ"ש לעיל בסמוך על החילוק בין תרומה ומעשר.<sup class="footnote-marker">18</sup><i class="footnote">ועיין בבלי יבמות צ"ג א' וברש"י שם ד"ה עלוייהו ובריטב"א ובס' ערוך לנר שם. ועיין ירושלמי דמאי רפ"ז, כ"ו ע"א, ובמה"פ שם ד"ה ר' ינאי. וברור שיש לפנינו אותה העובדא שבבבלי, ותנאי וודאי שהיה לר' ינאי הוא שהאריס תרם את פירותיו אבל לא עישר אותם, כדברי התוספתא כאן.</i> ובמנחת יצחק פירש שהדברים מוסבים על הסיפא: ואם משתרם עכב תרומתו תרומה, ועליה אומרת התוספתא שאעפ"י שתרומתו תרומה, מ"מ אם עכב על התרומה שוב אינו רשאי להפריש מעשר על חלקו של בעה"ב. 
<small>27.</small> <b>פועל שתרם את הגורן וכו'. </b>במשנתנו פ"ג מ"ד: הפועלים אין להן רשות לתרום וכו'. 
<small>28.</small> <b>כנוס לי גרני וכו'. </b>כ"ה בד ובהשגות הראב"ד פ"ד מה' תרומות הי"ד. ובכי"ע בט"ס: כנוס לי <b>גתי</b> (הרי"ש והנו"ן נתחברו לתי"ו). ובר"מ שם: פועל שאמר לו בע"ה כנוס לי גורני <b>ותרום</b>, ותרם ואחר כך כנס תרומתו תרומה. והראב"ד העתיק שם את התוספתא כגירסא שלפנינו. ונוסחת הר"מ קשה, ועיין במהרי"ק ובמל"מ במקומו ומ"ש באו"ש שם. ברם בשבעה כתי"י של הר"מ שבדקתי (וביניהם שתי נוסחאות עתיקות על קלף) חסרה המלה "ותרום",<sup class="footnote-marker">19</sup><i class="footnote">אמנם בכת"י פרסי שבביה"מ כאן, אדלר 1693, (והוא אינו בכלל שבעת כהי"י שהזכרתי בפנים), גורס: כנוש לי גרני <b>ותרום</b> ואחר כך כנש תרומתו תרומה, אבל קרוב לוודאי שבמקום "ותרום" צ"ל ותרם. ואפשר שבזה מתבאר נוסח הדפוסים, והיינו שמי שהוא תיקן "ותרם" במקום "ותרום", והכניסו אח"כ את התיקון לפנים הספר, ולא מחקו את המלה "ותרום".</i> ולפ"ז משתנה כל העניין, ואין להסיק שהיתה לרבינו גירסא אחרת בתוספתא, אלא שרבינו מוסיף שאין תרומתו תרומה אלא דווקא אם קיים את שליחות בעה"ב וכנס את הגורן, אבל אם לא כנס את הגורן אין תרומתו תרומה, מפני שאין בציווי "כנוס את גרני" רשות מפורשת לתרום, אלא שליחות לכנוס את הגורן, ומכיון שאין גורן נכנס בלי תרומה, הרי ממילא כלולה בשליחות אף רשות לתרום. אבל אם לא כנס את הגורן, לא קיים שליחותו, והוא ככל הפועלים שאין תרומתם תרומה. 
<b>שאין הגורן נכנס וכו'. </b>וכ"ה בהשגות הנ"ל. ובירושלמי מעשרות פ"ג ה"ג, נ' ע"ג: שאי איפשר לגורן שתיעקר אלא אם כן נתרמה (ועיין גירסאות הראשונים באהצו"י שם עמ' 111). ועיין ר"מ פ"ג מה' מעשר סהכ"ב. ולהלן פ"ג הי"א: מאימתי תורמין את הגורן משתעקר האלה. ועיין מש"ש. 

Halakhah 8

<small>29.</small> <b>פועלים שתרמו את הבור אין תרומתן תרומה. </b>במשנתנו (פ"ג מ"ד) שנינו: הפועלים אין להן רשות לתרום, חוץ מן הדרוכות שהן מטמאין את הגת מיד. ועיין בריבמ"ץ ור"ש ובפיה"מ לרבינו שם. ולכאורה משמע שהמשנה חולקת על התוספתא, אבל בירושלמי (פ"ג ה"ד, מ"ב ע"א) העמידו את הברייתא שלנו בבור של שמן שאין טומאתו כ"כ מצויה, ולפיכך אין להם רשות לתרום. אבל הר"מ והר"ש לא הביאו את התוספתא והירושלמי (כפי שהעיר במהרי"ק פ"ד מה' תרומות סהי"ג), ואפשר שסברו שתירוץ הירושלמי הוא רק דיחוי בעלמא. ועיין להלן. 
<small>29-30.</small> <b>ואם היה בור קטן ואחרים משתמשין בו וכו'. </b>בירושלמי הנ"ל: ואם היה הבור קטן או שהיו (הבעלין)<sup class="footnote-marker">20</sup><i class="footnote">מלה זו ליתא בכי"ר ובכי"ס. וכנראה שיש כאן הרכבה של שתי נוסחאות. והגירסא "הבעלין" היא ע"פ הריבמ"ץ והר"ש פ"ג מ"ד.</i> אחרים משכשכין בהן תרומתן תרומה.<sup class="footnote-marker">21</sup><i class="footnote">כ"ה בכי"ר ובכי"ס, וכן הגיה בפ"מ. ולפנינו בטעות: <b>אין</b> תרומתן תרומה.</i> ואולי צ"ל בתוספתא: ואחרים ממשמשין<sup class="footnote-marker">22</sup><i class="footnote">וממנו נשתבש "משתמשין" שיבוש רגיל, עיין לדוגמא מ"ש מהרי"ן אפשטין במבוא לנוה"מ, עמ' 95 ובהערה 6 שם. וכן בספרי האזינו פי' ש"ו בדפוסים: בני אדם משתמשים, אבל בכתה"י לנכון: ממשמשים, עיין בהוצ' הר"א פינקלשטין, עמ' 333 ובשנו"ס לשו' 6 שם. ברם "שכשך" מצוי אצל יין, עיין ערוך ערך שכשך.</i> בו וכו'. כלומר בבור קטן שממלאים אותו על גדותיו, או שאחרים ממשמשים (ויש לפנינו וי"ו החילוק) אפילו בבור גדול, הרי הטומאה מצויה ולפיכך תורמים מיד בטהרה. 
<small>30.</small> <b>תרומתן תרומה. </b>מכאן משמע שאינם רשאים אלא להוציא תרומה בלבד, אבל לא תרו"מ אעפ"י שיש לחשוש לטומאה, וזהו מפני שאין בעה"ב רשאי לתרום תרו"מ, וחולקת על הברייתא להלן פ"ג הי"ב שהיא כר' יוסי להלן. עיין מ"ש בסמוך. 

Halakhah 9

<small>30-31.</small> <b>רשאי בעל הבית להפקיד מעשר טבל וכו'. </b>כנראה שהכוונה היא שבעה"ב רשאי להפקיד ולהניח מעשר טבל כשיעור תרו"מ, כדי שישמור עליו שלא יטמא, והלוי יוכל אח"כ להפריש מן הטהור על הטמא. וכס"ז לעיל דמאי פ"ה הי"ט: המפקיד לוג טבל וכו', המפקיד לוג מעשר וכו'. ויש לפנינו המשך מן הברייתא הקודמת, והיינו שאין בעה"ב רשאי להפריש שלא ברשות הלוי, אפילו במקום שחושש שמא יטמא המעשר, אלא רשאי להפקיד בכדי תרו"מ, והלוי יפריש אח"כ בעצמו (או שיפריש ברשותו), שהרי תרו"מ ניטלת שלא מן המוקף מן הטהור על הטמא.<sup class="footnote-marker">23</sup><i class="footnote">כמשנת בכורים פ"ב מ"ה ועוד. אבל לא יעשה כן בתרומה, שהרי אינה ניטלת מן הטהור על הטמא, ואם יטמא הכרי לא יוכל להפריש עליו מן המופקד הטהור (עיין במשנתנו כאן פ"ב מ"ב ובירושלמי שם), ולפיכך מפריש תרומה מיד בטהרה.</i> ולפועלים לא התירו לעיל אלא להפריש אבל לא להפקיד, שהרי בבעה"ב ע"ה עסיקינן שם, ומה יועיל הפקדון אצל ע"ה. 
<small>31.</small> <b>ר' יוסי אומ' בעל הבית שתרם וכו'. </b>כלומר, ר' יוסי חולק על הת"ק וסובר שאין צורך להפקיד את מעשר טבל אלא מפריש מיד בעצמו בלא רשות הלוי. ולדעתו יכולים הפועלים להפריש תרו"מ, כשיטת התוספתא להלן פ"ג שו' 46. ואעפ"י שמלשון ר' יוסי משמע שאינו מפריש לכתחילה, מ"מ במקום שיש חשש טומאה מפריש אפילו לכתחילה. וכן בירושלמי (פ"א סה"א, מ' ע"ג): כהדא אילופוסה יהב לר' שמעון בר אבא מעשר. אמר ליה מתוקן הוא. אתא שאל לר' יוחנן, אמר ליה אילופוסה אחינו נאמן הוא וכו', כר' יוסי, דר' יוסי אמר בעל הבית שתרם את המעשרות מה שעשה עשוי. ומכאן משמע קצת שאף לכתחילה מותר לעשות כן, שהרי אילופוסה היה חבר והפריש את המעשר בלי רשות הלוי, ואפשר שעשה כן מפני החשש שלא יטמא הטבל, ועיין לעיל שם בירושלמי. ובבבלי גיטין ל"א א' הובאה דעת ר"א בן גמלא שישראל מפריש לכתחילה תרו"מ, וכן פסק הר"מ בפ"ג מה' תרומות הי"ב, ובבבלי מנחות נ"ד ב' מסיק שאף ר' יוסי סובר כמותו, עיי"ש שלפי פירושם הפריש ר' יוסי תרו"מ. 

Halakhah 10

<small>32.</small> <b>אפיטרופין תורמין ומעשרין וכו'. </b>בבבלי (גיטין נ"ב א') הקשו על המשנה שם (ששנתה: יתומין וכו' אפוטרופוס חייב לעשר פירותיהם): ורמינהו וכו' אתם ולא אפוטרופין, ותירצו שמשנתנו עוסקת בתורם להאכיל. והסתייעו שם בברייתא שלנו: האפוטרופין תורמין ומעשרין להאכיל ולא להניח<sup class="footnote-marker">24</sup><i class="footnote">צדק בעל ח"ד בפירושו ש"להאכיל ליתומים" שלהלן בסמוך עונה אף על תורמין. ומה שהקשה שם מהי"ב להלן, אינה קושיא, מפני שר"ש בן מנסיא משמיע לנו שדין סמיכות אצל בעה"ב כדין אפיטרופוס, וכמשנת גיטין פ"ה מ"ד, ואינו חולק על הברייתא שלפנינו כאן.</i> ועיין ר"מ פי"א מה' נחלות ה"ט ובהשגות שם. ובירושלמי הקשו את אותה הקושיא, ותירצו: כאן ביתום גדול כאן ביתום קטן. ומסתבר שאף לפי הירושלמי לא התירו ביתום קטן אלא בתורם להאכיל (עיין מ"ש להלן), כדי שלא יספה לו איסור. ועיין בתוספ' רי"ד ובחי' הרשב"א בגיטין שם. 
<small>33.</small> <b>מוכרין בתים שדות וכרמים וכו'. </b>וכ"ה הסדר להלן ב"ב פ"ח, וזהו סדר נוסחאות א"י, עיין להלן מו"ק ספ"א (בכי"ע רפ"ב), ע"ז פ"א ה"ח. אבל בבבלי גיטין הנ"ל: ומוכרין להן בהמה ועבדים ושפחות בתים וכו'.<sup class="footnote-marker">25</sup><i class="footnote">וכתב בטור חו"מ סי' ר"צ: וימכור הפחות פחות קודם, כגון בהמה קודם לעבדים, ועבדים קודם לבתים וכו'. ובבאור הגר"א לחו"מ שם ס"ק י"א אות כ"ב: כמ"ש בברייתא הקודם קודם. ברם סדר זה רגיל בברייתות שבבבלי, עיין עירובין מ"ז א', מו"ק י"א רע"א, ע"ז י"ג א'. ועיין להלן ערכין פ"ה ה"ו ומ"ש בתס"ד ח"ב, עמ' 283. ועיין מ"ש להלן בסמוך בפנים.</i> 
<b>עבדים ושפחות להאכיל ליתומים. </b>בירושלמי גיטין פ"ה ה"ד, מ"ז ע"א (וכן גרס הרש"ס אף בתרומות): דתני מוכר הוא עבדים ולא קרקעות. ובתרומות (פ"א ה"א, מ' ע"ב): אם באפיטרופוס לעולם, בהדא (ד)תני מוכר מטלטלין <b>וזנן</b>, אבל לא קרקעות. ולשיטת הרמ"ה (לפי טור חו"מ סי' ר"צ) הלכה זו היא בסמוכין אצל בעה"ב, אבל לא באפיטרופוס. ועיין להלן שו' 42. 
<small>33-34.</small> <b>לעשות להם סוכה לולב וכו'. </b>עיין הגירסא בבבלי גיטין נ"ב א', בה"ג ד"ו, פ"ז ע"א, ד"ב עמ' 344, וברי"ף וברא"ש שם. 
<small>34-35.</small> <b>ספר תורה ונביאים. </b>וכ"ה להלן ב"ב פ"ח בכל הנוסחאות. ובד כאן מוסיף: <b>וכתובין</b>, ועיין מ"ש להלן שו' 35. ובבבלי הנ"ל: ולוקחין להן ספר תורה תפילין ומזוזות וכו'. ועיין בעיטור ה' תפילין ח"ז (הוצ' רמא"י ס"א ע"ג) שפסק שקטן אינו בחינוך תפילין. וכבר השיגו עליו האחרונים מן הברייתא שבבבלי הנ"ל. ועיין מ"ש הרז"ו לייטר בספרו מתורתן של ראשונים לגיטין שם. 
<small>35.</small> <b>דבר הקצוב מן התורה. </b>מלשון זו משמע שמן התורה דווקא, עיין להלן שקלים פ"א רה"ח ומש"ש. אבל בבבלי הנ"ל: וכל דבר שיש לו קצבה. לאתויי מגילה (עיין גי' ד שהבאנו לעיל שו' 34–35), כלומר מגילה הכשרה<sup class="footnote-marker">26</sup><i class="footnote">עיין ר"מ פי"א מה' נחלות ה"י, וברור מדבריו שהכוונה למגילה כפשוטה, ולא למגילה לתינוק להתלמד בה (עיין גיטין ס' א'; ילמדנו מובא באו"ז א"ב אות י"ט, ד' ע"ב; אבות דר"ן נו"א פ"ח, י"ט ע"א ועוד. ועיין מ"ש בתס"ר ח"ד, עמ' 156). ועיין הגירסא בס' המקח והממכר לרב האי ריש ש"ו, וכנראה שיש שם ט"ס.</i> לקרוא בה, שלא נכתבה מפה, ואעפ"י שיש לו כתובים. 
<small>36.</small> <b>בבית הכנסת. </b>בבבלי הנ"ל חסר, ועיין מ"ש ע"ז בח"ד. ואין צורך והיא מליצה רגילה.<sup class="footnote-marker">27</sup><i class="footnote">עיין להלן שבת פט"ז (בדפוסים פי"ז) הכ"ב ובבבלי שם ק"נ א'; ירושלמי דמאי פ"ג ה"א, כ"ג ע"ב (אבל במקבילות שבתוספתא נשמטו המלים "לעניים בבית הכנסת").</i> 
<small>36-37.</small> <b>ואין רשאין להוציא עבדים וכו'. </b>פירש"י בגיטין שאין גופם קנוי להם לשחררם. ועיין בהשגות הראב"ד פי"א מה' נחלות ה"ח. ובס' הזכות להרמב"ן גיטין פ"ד סי' נ"א (מ"ד ע"ג) כתב: מדברי הגאונים נלמוד שאין הטעם וכו' מפני שאין כסף גומר בה, כמו שאמרו קצת המפרשים, אלא חשש חכמים הוא, שמא לא דקדקו בדמים עמהם וכו'. ועיין גם בחידושיו לגיטין ל"ח ב' ובתוספ' שם ד"ה אין. 
<small>38.</small> <b>ר' או' או' אני שנותן וכו'. </b>עיין בבבלי הנ"ל, שם ל"ט ב'. ועל הסיגנון של רבי "אומר אני", עיין במלאכת שלמה ערכין פ"ד מ"ב. ועיין דק"ס ב"ק עמ' 284 הערה י'. 

Halakhah 11

<small>38-39.</small> <b>אין מוכרין ברחוק ליקח בקרוב וכו'. </b>וכ"ה להלן ב"ב פ"ח. וכ"ה בראשונים שנציין להלן (ובחי' הר"ן שם יש ט"ס). אבל בבבלי גיטין הנ"ל (בכל הנוסחאות והקדמונים): ואין אפוטרופין רשאין למכור ברחוק <b>ולגאול</b> בקרוב ברעה <b>ולגאול</b> ביפה וכו'. ועיין בח"ד מה שדייק מלשון זו, ואין צורך, מפני שהברייתא בבבלי נקטה את לשון המשנה בערכין (פ"ט מ"ב), ועיין גם בבלי ב"מ ק"ח ב'. והתוספתא הובאה ברשב"א, ריטב"א, וחי' הר"ן גיטין נ"ב א' ובמרדכי שם פ"ד סי' שפ"ב. 
<small>39.</small> <b>ברעה ליקח ביפה. </b>ופירשו בבבלי הנ"ל: דילמא משתדפין. ובה' פסוקות (הוצ' ששון עמ' נ"ה) גרס: זמנין דלא <b>משפיא</b> (ולהלן בסמוך שם גרס: זימנין דמשתדפא), וכן בס' המקח והממכר לרב האי ריש ש"ו: דלמא לא משפיין, כלומר, שמא יש עליהם ערעור. ובה' ראו עמ' 44: פעמים שאינה מיפה. ועיין מ"ש להלן שו' 43. 
<b>אין דנין לחוב ולזכות וכו'. </b>בבבלי גיטין הנ"ל שאלו: לזכות אמאי לא? ותירצו: אלא לחוב על מנת לזכות. ופירש"י: אם דנו כדי לזכות ונתחייבו אין היתומים נפסדין. ועיין בהשגות פי"א מה' נחלות ה"ז. אבל בר"מ שם: ואין רשאין לדון ולחוב על מנת לזכות ליתומים, שמא לא יזכו ונמצא החוב קיים. ועיין במ"מ שם. ובירושלמי (גיטין פ"ה ה"ד, מ"ז ע"א; ב"ק פ"ד ה"ה, ד' ע"ב) שנינו: אמר ר' יוחנן בתחילה אין מעמידין אפיטרופוס ליתומים לחוב להן אלא לזכות להן, ואם חבו חבו. ר' יוסי בר' חנינה אמר בין בתחילה בין בסוף אין מעמידין להן, בין בזכות בין לחובה. ובבבלי קידושין מ"ב א': מניין ליתומים שבאו לחלוק בנכסי אביהן שבית דין מעמידין להם אפוטרופוס לחוב ולזכות. לחוב אמאי? אלא לחוב ע"מ לזכות. וכבר נתקשו הראשונים (עיין בתוספ' שם ד"ה אלא ובראשונים שנציין להלן) בסתירה מן הסוגיא בגיטין. ומהם<sup class="footnote-marker">28</sup><i class="footnote">בעל העיטור (חלוקת שותפין, הוצ' רמא"י, כ"ח ע"ג) וסייעתו.</i> שחלקו בין אפוטרופוס שמינוהו ב"ד ובין אפוטרופוס שמינוהו אבי יתומים. והקשו עליהם שהרי מוכח מסוגיית גיטין שאף באפוטרופוס שמינוהו ב"ד אין דנין לחוב על מנת לזכות, ותירצו שהסוגיא בקידושין היא בהרשוהו באופן מיוחד לדון דין זה, וכמו שמפורש בתוספתא להלן בסמוך, עיין מש"ש. 
<b>להכניס ולהוציא ליתומים. </b>וכ"ה לחלן ב"ב פ"ח. אבל בבבלי חסר. ובעיטור (ריש אות פ"א, אפיטרופוס): ואפיטרופוס וכו' ומינהו על כל צרכי היתומים לשמור הנכסים ולהאכיל היתומים ולהכניס להם פועלים ולהוציא. וכן בבבלי שבועות מ"ח ב': בן בית וכו' מכניס לו פועלין ומוציא לו פועלין, מכניס לו פירות ומוציא לו פירות. ועיין להלן כתובות פ"ט סה"ג ור"מ פי"א מה' נחלות ה"ד. ברם כאן הפירוש הוא שאין דנין לא להכניס ולא להוציא, כלומר לא לתבוע ולא להתבע אלא ברשות ב"ד (עיין להלן). ועיין בשטר אפטרופא שפרסם אפטוביצר בצופה האנגלי סדרא חדשה ח"ד עמ' 29. ועיין בתוספ' קידושין מ"ב א' ד"ה אלא. 
<small>40.</small> <b>אלא אם כן נטלו רשות מבית דין. </b>מכאן מוכיחים הראשונים<sup class="footnote-marker">29</sup><i class="footnote">הנ"ל (לעיל בפירושנו לסוף שו' 38–39); הרמב"ן בחידושיו לגיטין נ"ב א' ובס' הזכות שם פ"ד (מ"ד ע"ד); הרשב"א ב"מ ע' סע"א; הרב המגיד בשמו פי"א מה' נחלות ה"י; שו"ת הרשב"א ח"ה סי' ק"ב; ח"ו סי' רמ"ט (בשם תוספתא פ' הניזקין!); מאירי קידושין מ"ב א', עמ' 211; רבינו ירוחם, משרים, נתיב כ"ו ח"א; ר"ן מגילה פ"ג סי' אלף פ"ד.</i> שהאפטרופסים רשאים לעשות כל מה שאסרו למעלה אם קבלו רשות מב"ד. ובעיטור, אפיטרופוס, הוצ' רמא"י ע"ח ע"ב: אין רשאין למכור אלא להאכיל וכו' אלא ברשות ב"ד וצוואת אביהן, ואם יארע בו אונס אין היתומין מפסידין.<br>ובתוספ' המיוחסים לר"י הזקן (קידושין מ"ב א') כתב: "ובתוספתא דפ"ק דתרומות תני אין אפוטרופין רשאין לזכות ולחוב אלא ברשות ב"ד. ובירושלמי פ' הניזקין גרסינן אמר ר' יוחנן וכו' (כמו שהעתקנו לעיל שו' 39 ד"ה אין דנין). ומסתבר דהלכה כר' יוסי בר' חנינא וכברייתא דהניזקין שאין מעמידין אפוטרופוס לחוב ע"מ לזכות ואפי' ברשות ב"ד, ואין כח לב"ד לעשות אפוטרופוס לזה וכו', ולית הלכתא כתוספתא, דההיא כר' יוחנן שייכא, דאמר שיש רשות למנות אפוטרופוס לחוב ע"מ לזכות, ולית הלכתא הכי, אלא כרב נחמן, וכן דעת הר"מ שלא הביא אלא הא דרב נחמן וברייתא דהנזקי' כמו שתמצא בנחלות".<br>ובר"ן גיטין פ"ה סי' תפ"ז: וה"ג בתוספתא וכולם אם נטלו רשות מבית דין מותר שאין לך בדברים אלא מקומן ושעתן (עיין משנת ערכין ספ"ו). ונראה שרבינו הוסיף כן מעצמו כדי לבאר שב"ד יכולים להרשות לאפוטרופוס למכור ברע ולקנות ביפה או לחוב ע"מ לזכות אם נראה להם שהכל הוא לטובת היתומים. אבל אין להם רשות לדון לחוב שלא ע"מ לזכות, במקום שברור שהכל הוא לחובת היתומים, וכתשובת הרשב"א ח"ה סי' ק"ב הנ"ל (בהערה 29).
<b>לחשב עם יתומים באחרונה. </b>בבלי גיטין הנ"ל. ועיי"ש בפירש"י וברא"ש שם סי' ה'. 
<small>41.</small> <b>דברי ר'. </b>בבבלי הנ"ל חסר בהוצאות שלנו. אבל ישנו בכי"מ: בה"ג ד"ו, פ"ז ע"א, ד"ב 344; בהלכות פסוקות, ששון עמ' נ"ה, ה' ראו 44; ברי"ף, בתוספ' רי"ד ועוד. 
<b>אין ליתומים אלא מה שהניחו וכו'. </b>בבבלי הנ"ל: רשב"ג אומר אינו צריך. ובר"מ פי"א מה' נחלות ה"ה: ואינו צריך לעשות להן חשבונות מה שהכניס והוציא, אלא אומר להן זה הנשאר. ובעיטור (אפיטרופוס, הוצ' רמא"י ע"ח ע"ג): ודוקא באחרונה, אבל בראשונה צריכין ב"ד לחשב עמהן ולכתוב חשבון המטלטלין והקרקעות וכל דבר שבא לידן וכו' והוא נקרא שטר שימוש. ועיין בס' השטרות לר"י הברצלוני עמ' 91 ועמ' 7. 
<small>42.</small> <b>אבל לא קרקעות וכו'. </b>כ"ז ודברי רשב"ג נשמטו בד בטעות. וישנן להלן ב"ב פ"ח ובבבלי גיטין הנ"ל. ועיין לעיל שו' 33 ד"ה עבדים ומש"ש. 
<small>43.</small> <b>אף לא עבדים וכו'. </b>פירשו בבבלי שם: דלמא לא משפיין, כלומר שמא אין הקרקעות משוקטים ונקיים מן ערעורים. ובה' פסוקות (הוצ' ששון עמ' נ"ה) גרס שם: זמנין דמשתדפא. וכ"ה בה' ראו עמ' 44. ונוסחא יפה היא, ובהחלפת קרקעות יש לחשוש שמא השניה יש עליה ערעור (עיין מ"ש לעיל שו' 39), אבל לעניין שדפון שתיהן שוות, ובחילוף עבדים בקרקעות יש מעלה בעבדים שאינה בקרקעות. 
<small>44.</small> <b>נשים ועבדים וכו'. </b>וכ"ה להלן ב"ב פ"ח. וכן מעתיק הרשב"א גיטין נ"ב א', וכן מעתיקים בשמו בריטב"א ובחי' הר"ן שם, בשו"ת הרשב"ץ ח"ב סי' קפ"ט ובשו"ת יכין ובועז ח"ב סי' מ"ז.<sup class="footnote-marker">30</sup><i class="footnote">ובר"ן על הרי"ף גיטין פ"ה סי' תפ"ז העתיק את לשון הברייתא שבבבלי בשם התוספתא. ועיין גם בריטב"א קידושין מ"ב א' ד"ה וקשיא.</i> וקטן לא נזכר כאן כלל, דאטו בשופטני עסיקינן. אבל עבדים היו מתמנים למעשה לאפוטרופסים,<sup class="footnote-marker">31</sup><i class="footnote">בבלי גיטין מ' א'. ועיין מ"ש ר"א גולאק בתרביץ ש"א ס"ד, עמ' 12 ואילך; ש"ב, עמ' 242.</i> ומכ"ש נשים (כתובות פ"ט מ"ד ואילך), ולפיכך מלמדת אותנו הברייתא שב"ד אין ממנים אותם: עבדים מפני שאינם נאמנים, ונשים שאינן בקיאות במשא ומתן. ברם בבבלי (גיטין נ"ב א') גורס: אין עושין אפוטרופין נשים ועבדים <b>וקטנים</b>. וכ"ה בכל נוסחאות הבבלי שבדקתי, וכן הביאו כל הפוסקים.<sup class="footnote-marker">32</sup><i class="footnote">בה"ג ד"ו, פ"ז ע"א, ד"ב, עמ' 344; ה' פסוקות הוצ' ששון, עמ' נ"ה, ה' ראו, עמ' 44; הרי"ף במקומו והר"מ פ"י מה' נחלות ה"ו ועוד.</i> היוצא מן הכלל היחידי שראיתי היא תשה"ג שבעיטור (סוף הרשאה, הוצ' רמא"י ע"ה ע"א) שהעתיקה: כדתניא אין עושין אפיטרופין נשים ועבדים ואם מינהו וכו'. ובמאירי (גיטין שם עמ' 217): ואין עושין בית דין אפטרופוס נשים ועבדים ואין צריך לומר קטנים, אבל מינהו אבי יתומים באשה ועבד מיהא הריהו אפטרופוס גמור. 
<small>44-45.</small> <b>ואם מינה אותן אביהם בחייו עושין אותן אפיטרופין. </b>וכ"ה להלן ב"ב פ"ח. ובבבלי הנ"ל: ואם מינן אבי יתומים הרשות בידו. וכ"ה בכל הנוסחאות והפוסקים (עיין לעיל הערה 32). ומלשון זו משמע שאם אבי היתומין מינה אותם כאפוטרופוס <b>ליורשיו</b>, הרשות בידו, ואין ב"ד מסלקין אותן. אבל הרשב"א והבאים אחריו<sup class="footnote-marker">33</sup><i class="footnote">ציינתים לעיל שו' 44 רד"ה נשים.</i> הביאו ראייה מכאן שאפילו לא מינה אותם לאפוטרופסים ליורשיו, אלא שהיו אפוטרופסים בחייו על נכסיו הוא, הרשות בידי ב"ד למנות אותם לאחר מותו, שהרי רואים שהאמין להם. ומשום כך הגיה הרשב"א גם בבבלי: הרשות בידן, כלומר, בידי ב"ד למנות אותם אח"כ. 

Halakhah 12

<small>46.</small> <b>מעשר ומאכילן מפני תיקון העולם. </b>בגיטין פ"ה מ"ד שנינו: יתומים שסמכו אצל בעל הבית או שמינה להן אביהן אפטרופוס חייב לעשר פירותיהן. ברם כאן לא נזכרו "פירותיהם", וגם אינו מובן יפה מה "תיקון העולם יש כאן". וטעם המשנה הוא שאין מאכילין ליתומים דברים אסורים, ואין הוא דומה כלל לתיקוני העולם שנזכרו במשנת גיטין פ"ד ופ"ה. ואולי הפירוש הוא כפשוטו ביתומים עניים שסמכו אצל בע"ה והוא זן אותם משלו. ולהלן נראה שהברייתא סוברת שאסור לזון אותם ממתנות עניים. ולפיכך אמר כאן ר"ש בן מנסיא שמפריש מעשר ומאכילן את הכל, כלומר את החולין ואת מעשר העני,<sup class="footnote-marker">34</sup><i class="footnote">ושמא מותר להאכילן אף מעשר ראשון, כמנהג הקדום שבירושלים, עיין ירוש' סוף מע"ש ובמקבילה בסוטה פ"ט הי"א, כ"ד ע"א. ועיין ירוש' מע"ש פ"ה ה"ה, נ"ו ע"ב, ובתרגום שה"ש פ"ז, ג'.</i> ואעפ"י שאינו רשאי להאכילם מעשר עני משלו אם הם סמוכים על שלחנו (עיין להלן), שאני הכא שהוא נותן להם את כל הטבל ומפריש על ידם, ומאכילם את הכל מפני תיקון העולם, כדי שלא ימנעו מלסמוך אצלם יתומים עניים. 
<small>47.</small> <b>יתום בן לוי שהיה גדל אצל בעל הבית וכו'. </b>אף כאן הפירוש שמעשר ונותן לו את הכל מפני תיקון העולם, אעפ"י שאינו רשאי לפרנס אותו במעשר גרידא, עיין להלן. 
<small>48.</small> <b>מפני תיקון העולם. </b>בד מוסיף: היה למד אצל לוי וכו', כלומר הבבא שלהלן שו' 49–50, עיין מש"ש. 
<b>הרי זה מאכילו. </b>צריך להוסיף: מחלקו, כמו שהוא בד (מחלקן) ולהלן שו' 51 בכי"ע. כלומר, מחלק הכהן, הלוי [או העני], ממתנות כהונה או לויה או ממתנות עניים. והטעם הוא משום שבן אשתו אין דינו כיתום הסמוך על שולחנו, ומותר לתת לו המתנות הנ"ל, שהרי אפילו בבנו ממש, אם אינו סמוך על שלחנו, מותר לתת לו מעשר עני, כמפורש להלן (מע"ש פ"ד ה"ד, עיין מש"ש). ולפיכך יכול לתת לו את כל מזונותיו ממתנות כהונה ועניים. 

Halakhah 13

<small>49.</small> <b>שאמ' לאחד בשוק האכילני מעשר, מאכילו וכו'. </b>כלומר, מאכילו מעשר. ואעפ"י שאין דרך לחלק מעשר עני בשוק, וחייב לתת לו צדקה, מ"מ מפני תיקון העולם, שלא ימנעו מלפרנס קטנים שמבקשים אוכל, התירו לו לתת לו מעשר עני בשוק, ואין דינו כפוסק צדקה ממ"ע (עיין לעיל פאה פ"ד הט"ז). ושמא נסתרסו לפנינו התיבות וצ"ל: האכילני, מאכילו מעשר וכו'. כלומר, שהקטן תבע ממנו בשוק מאכל סתם בתורת צדקה, מותר להאכילו מעשר בתור צדקה מפני תיקון העולם. אבל מגירסת ד: "האכילני מעשר מחלקו (צ"ל: מחלקי) מאכילו וכו'" משמע שהקטן תבע ממנו מעשר. ושמא צ"ל אף שם: האכילני, מאכילו מעשר מחלקו וכו', וכמו שפירשנו. 
<small>49-50.</small> <b>אם היה לגדל אצלו כהן או לוי וכו'. </b>ברור שצ"ל: אם היה מגדל וכו'. ובד: היה למד אצל[ו] לוי או כהן או עני הרי זה מאכילו משלו, כלומר, חולין מתוקנין משל עצמו. ובמשנת דמאי (פ"ד מ"ד) שנינו: מי שקרא שם לתרו"מ של דמאי ולמעשר עני של ודאי לא יטלם בשבת. ואם היה כהן או עני למודים לאכול<sup class="footnote-marker">35</sup><i class="footnote">בפיה"מ כת"י תימן חסרה המלה "לאכול". וכן בירושלמי שם בנוסח הרש"ס: בלמודין אצלו, אבל בשאין למודין אצלו. ועיין מ"ש לעיל, עמ' 219, הערה 43.</i> אצלו יבואו ויאכלו ובלבד שיודיעם. ובפיה"מ להר"מ שם (ורמז לו במצפה שמואל כאן): "ופי' למודין רגילים, ומה שאמר ובלבד שיודיעם, שיאמר להם זה שאני מאכיל אתכם הוא תרומת מעשר, או מעשר עני, שאם לא יודיעם יחשבו שמאכילם דרך נדבה, ויהיה כמי שמאכיל תרומה ומעשרות לאורחיו, או עושה מהן צרכיו". ולפ"ז נראה שאסור להאכיל מעשר עני לאורחים עניים הרגילים לאכול אצלו משלו. ודווקא במקום ששכח ליטול את המתנות בשבת, ואין לו פירות אחרים, הרי זה נותן להם משלהם, ומודיעם שאין אוכלים עכשיו משלו. ולפ"ז אף במקום שמגדל מרצונו יתום כהן או לוי או עני, והוא סמוך על שולחנו, מאכילם חולין משלו, ואין כאן תיקון העולם בגדולים, או בקטנים שאין להם אב ואם. 
<small>50.</small> <b>אם היה בן אשתו וכו'. </b>בבא זו ליתא בד, ולכאורה נראית מיותרת, שהרי כבר נשנית לעיל. אבל נראה שחזר עליה כאן כדי ללמד שבן אשתו אינו נחשב כלמוד אצלו, מפני שאין אדם רגיל לזון את בן אשתו (וכמו שפירשנו לעיל סהי"ב), וכדי להסמיך לה את הבבא הבאה. 
<small>51.</small> <b>אם חייב לו מזונות וכו'. </b>לפי גירסת ד הדברים הולכים על קטן שאמ' לאחד בשוק האכילני, וזה אינו רגיל שיהא חייב במזונות של קטן שפגעו בשוק או שיתחייב לעשות לו סגולה (שהרי יכול לתת את המעשר לאחר). אבל לפי גירסתנו הדברים עונים על בן אשתו, והוסיפה הברייתא שאם חייב לו מזונות (כגון שפסק עם אשתו שיזון את בנה, עיין כתובות פי"ב מ"א), או שהיה עושה עמו, הרי זה מאכילו משל עצמו חולין מתוקנין, ואינו רשאי לפרוע חובו במתנות כהונה ועניים. 
<small>52.</small> <b>ועושה לו בחלקו סגולה. </b>כלומר, אם דואג לבן אשתו ורוצה לתת לו מתנ"כ או מת"ע, הרי עושה לו בחלקו אוצר המשתמר. ובבבלי (ב"ק פ"ז ב', ב"ב נ"ב א') נחלקו בה: רב חסדא אמר ספר תורה. רבה בר רב הונא אמר דיקלא דאכל מיניה תמרי. 

Halakhah 14

<small>52-53.</small> <b>לא יתרום בעל הבית את המעשר וכו'. </b>רשב"א גיטין ל' ב' סד"ה הא דתניא ומאירי שם עמ' 120. והנה בברייתא כאן לא נזכרו אלא מעשר וזרוע ולחיים וקיבה, כלומר, דברים המותרים לזרים. וכן במקבילה לעיל דמאי פ"ז הט"ו (שו' 40) לא נזכרו אלא לוי ועני דהיינו מע"ר ומעשר עני שמותרים לזרים, אבל תרומה ותרו"מ של כהן לא נזכרו כלל. וכבר כתבנו שם שלפנינו בעה"ב הוא שרוצה לקנות את המתנות לעצמו ולשלם אח"כ את דמיהם, ולפיכך לא הזכירו מתנות האסורות לזרים, מה שאין כן במשנת גיטין (פ"ג מ"ז) שהכהן הוא שבא ללוות לצורכו. וברייתא זו אוסרת להפריש מעשרות לעצמו ע"מ לקחת אח"כ רשות מן הלוי והכהן. והיא בשיטת ר' יהודה ור' יוסי ור' שמעון בתוספתא דמאי ספ"ז. עיין מ"ש לעיל עמ' 280. והבבא שלנו דבוקה להי"ג, והיינו אעפ"י שמותר לעכב את התרומה ואת המעשר על חשבון בן אשתו כהן או לוי ולעשות לו סגולה בדמיהם, אבל לא יתרום וכו'. 
<small>53-54.</small> <b>אבל מלוה אותן להיות מפרישין וכו'. </b>כמשנת גיטין פ"ג מ"ז. והעמידוה שם בירושלמי ובבבלי כר' יוסי שעשו בה שאינו זוכה כזוכה (כלומר, כאילו זכה בהן הכהן, הלוי, או העני, והחזירן לבעה"ב) או במכירי כהונה ולויה (שזוכים בלי קניין. והעמידוה שם עוד: במזכה להם ע"י אחר). ועיין מ"ש להלן בסמוך. 
<small>54-55.</small> <b>מכרי כהונה ולויה אינן רשאין לעשות כן. </b>כלומר, סתם כהנים ולויים רשאין ללוות על חלקם, שהרי ע"י ההלואה הם מבטיחים לעצמם את המתנות, ולפיכך התירו להם ללוות באקראי לכתחילה מפני תיקון העולם, כדי שימצאו ללוות. אבל מכרי כהונה ולויה שבין כך ובין כך בטוחים בקבלת המתנות, ואם נתיר להם ללוות יעשו כן בקביעות, אינם רשאים לעשות כן. ולכאורה סותרת ברייתא זו את משנת גיטין הנ"ל, לפי פתרון שני התלמודים.<br>ברם נראה שאין כאן איסור על בעה"ב, אלא אזהרה למכרי כהונה ולויה. וכן שנינו בדרך ארץ רבה פ"ב (הוצ' היגר עמ' 280): ואילו שאין מורישין לבניהם, ואם מורישין לבניהם, אין מורישין לבני בניהם, המשחק בקוביא ומלוה ברבית וכו' וכהן ולוי שלוו על <b>חלקם</b>.<sup class="footnote-marker">36</sup><i class="footnote">וכן הביא ברוקח סי' כ"ט. וכל הברייתא אף בסדר אליהו רבה פט"ו, הוצ' רמא"ש פט"ז, עמ' 77. ובפרקי דרבי, הוצ' שענבלום י"ט ע"ב: חמשה אין מורישין לבניהם וכו' ונהנין ולוין המלוין על המעשרות, וברור שצ"ל: וכהנין ולוין הלוין על המעשרות.</i> וכתב בנחלת יעקב שם: "והטעם, דנראה ככהן המסייע בבית הגרנות". וטעם זה שייך יותר במכרי כהונה ולויה המצויים בקביעות אצל הגרנות של אותו בעל הבית, ואין כאן אלא חשש של מראית העין וחשד שהם מוכרים בזול.
<small>55.</small> <b>ודברים האובדים מותר. </b>נראה שבדברים האובדים אין מכירי כהונה, מפני שמחוייב ליתנם מיד לכל כהן שמזדמן לידו, כדי שלא יתקלקלו המתנות, והוא כמשיב אבדה להם. ושמא חוזר כאן על הרישא, כלומר בדברים האובדים מותר להפריש מעשר וזרוע ולחיים וכו' ולעכבם לעצמו ע"מ לשלם את הדמים, מפני שהוא כמשיב אבדה, ועשו בה שאינו זוכה כזוכה (עיין בירושלמי גיטין הנ"ל, וכאן הרי הדברים קיימים כשזוכה בשבילם). ועיין פסחים י"ג א' ובמקבילות, ובתוספ' שם ד"ה מאי (וכאן, שאין אחרים, מעכבן לעצמו ומשלם את דמיהן). 
<small>55-56.</small> <b>מי שבא בדרך והיו בידו תאינים וכו'. </b>בכי"ע: מפני שבא וכו' וחסרה המלה, "בידו" והושלמה בגליון. ובד: מי שבא בדרך ובידו וכו'. ואגב דבר האבד שלעיל נשנית כאן בבא זו. ונקטה פירות שאין דרכם להשתמר, עיין להלן פ"ד ה"ה. 
<small>56-57.</small> <b>משליכן לתוך הנקע וכו'. </b>מכיוון שברור לו שבין כך ובין כך תלך התרומה לאבוד מותר לו להקל ממשאו ולהצניע את התרומה בתוך הנקע או בתוך הקוצים. עיין בבלי פסחים י"ג א' ובתוספ' שם ד"ה ושורפין. והמפרשים מסמיכים לכאן את משנת תרומות פ"ח מ"ח. ונראה שבנידון שלנו שלא נולדה שום ריעותא בגוף התרומה, לכ"ע אסור להניחה במקום התורפה. 
<small>57.</small> <b>היה עובר בין הגוים ובין הכותיים וכו'. </b>וכ"ה בד. ופירושו, שהוא יודע שהגויים יכריחו אותו למסור להם את התרומה (עיין מ"ש בפירוש הקצר) ויטמאו אותה בידים, ואין לו מקום להצניע אותה, וגם לא יוכל להגיע לעיר לפני שיפגוש בהם. 
<small>58.</small> <b>מניחן על גב הסלע. </b>כלומר, ולא ימסור אותה בידיו. ובתרומות פ"ח מי"א שנינו: אמר לו גוי תן לי אחת מהן ואטמאה וכו', ר' יהושע אומר יניח לפניו אחת מהן על הסלע. 
<b>ר' יוסי או' נותנן בפונדתו וכו'. </b>ר' יוסי חולק על הרישא וסובר שחייב לטפל בתרומה אעפ"י שאין כהן,<sup class="footnote-marker">37</sup><i class="footnote">עיין בשיטתו להלן פסחים פ"א ה"ו ובבלי שם ט"ו סע"א.</i> וחייב לשומרה, ולפיכך נותנה בפונדתו (כלומר, במקום המשתמר, ואפילו על גופו) עד שתסריח. ואם נסרחה ונפסלה מאכילה מותר לו להשליכה, עיין בבלי פסחים ט"ו ב' וברש"י שם ד"ה ונשרפת. ועיין להלן פ"י ה"ו. 

Halakhah 15

<small>59.</small> <b>גוי שתרם וכו'. </b>חוזר למשנתנו פ"א מ"א. ואחרי ששנו דיני חרש וקטן והזכירו שמעמידין להם אפוטרופוס, והוא תורם מפני תיקון העולם, האריכו בענייני אפוטרופוס ובשאר תקנות מפני תיקון העולם (ובתוכן אף הלואות לכהן ולוי ודבר האבד). ועיין מ"ש להלן רפ"ב. 
<b>של ישר' אפילו ברשות וכו'. </b>וכ"ה במשנתנו פ"א מ"א, וכן כנראה מעתיק מן התוספתא בכפו"פ פי"ח עמ' תל"ח. אבל בד: גוי שתרם של חברים ושל ישראל וכו', וברור שצ"ל: של חברו וכו', כמו שהגיהו המפרשים. והוסיפה התוספתא שאף בשל חבירו אינו נעשה שליח לתרום. ועיין ירושלמי דמאי רפ"ו ותרומות פ"א ה"א ובמה"פ שם ד"ה ודכוותה. 
<small>60.</small> <b>מעשה בפיגא וכו'. </b>בד: מעשה <b>בפינא</b> וכו'. וכנראה שהנכון כלפנינו, עיין להלן יבמות פ"ו, הוצ' צוקרמנדל עמ' 248 שו' 6. והכוונה כנראה לכפר פג'ה שבקרבת פתח תקוה, עיין מ"ש הר"ש קליין בספרו ארץ יהודה וכו' (הוצ' דביר תרצ"ט) עמ' 78. ובשה"ש זוטא פ"ה, ב' (אגדת שה"ש, הוצ' שכטר סוף עמ' 38): והן מתכנסות ובאות על <b>פוגה</b> ועל עכו. ובכ"י פרמה שם (הוצ' שכטר עמ' 85): על פוגה של עכו. וכנראה שזהו מקום אחר. 
<small>61.</small> <b>ר' יצחק אומ' וכו'. </b>כפו"פ פי"ח עמ' תל"ח. 
<small>62.</small> <b>והבעלים מקיימין וכו'. </b>עיין בדברי ר' אבא בירושלמי דמאי רפ"ו. כ"ה ע"א, וכאן פ"א ה"א, מ' רע"ג. ועיין מ"ש לעיל שו' 14 ד"ה אלא אביו. 

Chapter 2



Halakhah 1

<small>1.</small> <b>פירות שמכרתי לך טבלים הם וכו'. </b>ר"מ ספי"ב מה' מעשר. ופירושו שהמוכר טוען שמכר לו בטעות, ולא נתכוין למכור לו פירות הללו, ורוצה לחזור ממכירתו, שאם במזיד הטעה אותו והוא מודה שהלוקח לקח את הפירות בחזקת חולין, הרי חייב הוא לתקן אותם (עיין להלן מע"ש פ"ג ה"ח ומש"ש), ולא עוד אלא שר' יהודה אומר להלן לא נחשדו ישראל וכו', ואם טוען שמכר במזיד, הרי נחשד ונחשד. ואנו עוסקים בדברים שעדיין קיימים ביד הלוקח, שאם כבר אכל אותם הרי מה דהוה הוה, והמוכר יחזיר לו את הדמים, עיין להלן מע"ש פ"ג הי"ב ומש"ש. אבל עיין מה שהאריך בזה במהרי"ט אלגזי בכורות פ"ה סי' נ"א, קנ"ב ע"א ואילך. ועיין להלן. 
<small>2.</small> <b>שורת הדין אינו נאמן. </b>ואעפ"י שעד אחד נאמן באיסורין ואף שאינן בידו, מ"מ כאן אינו נאמן, שהרי מעיד על עצמו שפשע, ולא דייק יפה, ומכר לו דברים אסורים, וכסברת תוס' רי"ד גיטין נ"ה א' ורמב"ן שם נ"ד ב'. ועיין בראשונים שנציין להלן. ובח"ד הקשה למה לא יהא נאמן, והרי הוא צריך לשלם לו, ולמה לא נאמר מתוך שנאמן להפסיד נאמן גם על האיסור (עיין בבלי גיטין נ"ד ב'). ותירץ שכאן הוא טוען שהמקח טעות ורוצה לחזור בו, ואנו חושדים בו שהוא מערים ורוצה להשתמש בהם, שהרי הוא יודע את האמת, ואינו מפסיד כלום. וכנראה שהמוכר דורש שהלוקח יחזיר לו את המקח כדי שיקיים מצות הפרשת מעשר בטבל וביעור ע"ז ביין נסך וקבורה בבשר בכור.<br>והנה מן הלשון "שורת הדין" מוכח שדווקא משורת הדין אינו נאמן, ובא למעט שאם הלוקח חושש לדבריו נאמן. ובמשנתנו (גיטין פ"ד מ"ד): שורת הדין אין העבד חייב כלום אלא מפני תיקון העולם וכו'. ועיין בריטב"א ובחידושי הר"ן גיטין נ"ד ב', שפירשו לשון זו בדברי ר' אמי שם שאחרי תקנת חכמים שמשלם נאמן, אבל כאן אי אפשר לפרש כן. ובר"מ הנ"ל דייק מלשון זו שאם הלוקח זריז יחמיר על עצמו. ובתשובת ר' משלם (אוה"ג גיטין, עמ' 113): ואם יודע בו שהוא נאמן צריך לחוש. והברייתות הללו באו מתוך קובץ המשניות שעסקו בהלכות שמפני תיקון העולם בטלו בהן את שורת הדין (או שיש להחמיר על שורת הדין). ויש כאן המשך של פ"א, עיין מש"ש לעיל פ"א שו' 59.
<small>2-3.</small> <b>לא נחשדו ישר' על כך. </b>כלומר, לא נחשדו ישראל להעיד על חולין שהוא טבל ועל יין כשר שהוא נסך וכו' מפני הנאה מועטת (עיין מ"ש לעיל, ועיין לעיל דמאי פ"ה שו' 10), ואעפ"י שאינן בידו ראוי להאמין לו. 

Halakhah 2

<small>3-4.</small> <b>ואמ' לו נתפגלו וכו'. </b>בבבלי גיטין נ"ד ב': ת"ר היה עושה עמו בטהרות, ואמר לו טהרות שעשיתי עמך נטמאו, היה עושה עמו בזבחים, וא"ל זבחים שעשיתי עמך נתפגלו, נאמן. וכתב במאירי בגיטין שם עמ' 224: דוקא בשאמר שבשוגג נעשה וכפשוטו של לשון, ר"ל ניטמאו ונתפגלו, ולא אמר טמאתי ופגלתי. ובתוספ' רי"ד שם נ"ה א': דהא לא מייתי ראיה אלא מכ"ג ביום הכפורים וכו', וכשאמר פגלתי עושה עצמו קצת רשע. ולכאורה הלשון "קצת רשע" תמוה, שהרי רשע גמור הוא,<sup class="footnote-marker">1</sup><i class="footnote">עיין זבחים כ"ט ב'. ואפילו לשיטת הסמ"ג (לאוין של"ז, פ"ה ע"ב) שאין למנותו בין הלאוין מ"מ בודאי יש כאן איסור גמור, עיין בר"מ פי"ח מה' פסולי המוקדשין ה"א וה"ב.</i> ובוודאי כוונתו שפיגל בשוגג. ומן הלשון להלן (שו' 7) "שלא לשמו שחטתיו" היה נראה לפרש שכאן לא הוא שטימא ושפיגל, אלא אומר שאחר טימא אותן בשוגג, וכהן אחר פיגל אח"כ בשוגג בזריקה, ואעפ"י שהוא פשע קצת שלא שמר את הטהרות כראוי ושמסר את הזריקה לאחר שאינו בקי וזריז,<sup class="footnote-marker">2</sup><i class="footnote">עיין היטב בתוספ' רי"ד גיטין נ"ה א' וברמב"ן שם נ"ד ב'.</i> מ"מ לא נחשדו ישראל לשקר שישרפו טהרות וכו' (עיין להלן), ואעפ"י שעושה את עצמו "קצת רשע", כדברי בעל תוספ' רי"ד הנ"ל,<sup class="footnote-marker">3</sup><i class="footnote">ועיין היטב באו"ז ח"ב סוף סי' רכ"ג, נ"ד ע"ב, שלפי מסקנת הש"ס בגיטין כה"ג אינו נאמן לומר שפיגל, ולא הזכיר כלל את הברייתא שלנו. ולפי דברינו ניחא שדווקא בכה"ג בעבודת פנים של יוה"כ שעובד בעצמו אינו נאמן, עיי"ש. ועיין מ"ש הגרי"ש נאטהנזאהן בהסכמתו לאו"ז ח"א, עמ' 4.</i> מ"מ נאמן, ככל עד אחד שנאמן באיסורים. ועיין מ"ש להלן. 
<small>4.</small> <b>לא נחשדו ישר' על כן. </b>בבבלי הנ"ל: נאמן (ולא יותר). ובר"מ סוף ה' פסוה"מ: נאמן. לא נחשדו ישראל על כך. וצרף את לשון הבבלי עם התוספתא. ואף כאן הפירוש הוא שלא נחשדו ישראל שישרפו טהרות על פיהם ושיקרבו על פיהם חולין בעזרה. ומלשון התוספתא ברור שלא טימא ופיגל במזיד, שאם הוא אומר כן הרי נחשד ונחשד. 
<small>5.</small> <b>באותו היום נטמאו שורת הדין אינו נאמן. </b>וכ"ה בד. וקרוב לוודאי שיש כאן השמטה, וצ"ל: באותו היום [נתפגלו. טהרות שעשיתי עמך באותו היום] נטמאו וכו'. וכן מעתיק בר"מ הנ"ל,<sup class="footnote-marker">4</sup><i class="footnote">ומלשונו ברור שהעתיק מן התוספתא. ועיין במעשה רוקח שם מ"ש ליישב את הסתירה מפסקו בסוף פי"ג מה' מטמאי משכב ומושב. וצ"ע.</i> וכן מוכח בבבלי הנ"ל. ופירש רבא בבבלי: כגון דאשכחיה ולא אמר ליה מידי, ולבתר הכי אשכחיה ואמר ליה. ובאור התוספתא הוא שלא אמר לו מיד כשמסר לו את הטהרות, אלא לאחר זמן אמר לו טהרות שעשיתי עמך באותו היום נטמאו וכו', ומכאן רואים שנחשד ונחשד, שהרי היה צריך להודיע לו מיד על הטומאה ועל הפיגול.<sup class="footnote-marker">5</sup><i class="footnote">בגמרא שם: מאי שנא רישא ומאי שנא סיפא? אמר אביי כל שבידו נאמן. רבא אמר כגון דאשכחיה וכו' (כמו שהעתקנו בפנים). ולולא דברי רבותינו הראשונים היה נראה שרבא סובר שברישא נאמן מפני שלא עשה את עצמו רשע גמור, ונאמן ככל עד אחד שהוא נאמן באיסורים, ולאו מחמת שהוא בידו אתינן עלה. ואביי חולק וסובר שאינו נאמן, משום שהוא מודה שפשע, ורק מחמת שהוא בידו נאמן, וחולק על הברייתא כאן, ולפי דבריו אפילו אמר שפיגל וטמא במזיד נאמן כל זמן שהוא בידו, וכסברת ר' יהודה להלן שו' 8.</i> 
<small>6.</small> <b>לא נחשדו ישראל וכו'. </b>ר' יהודה סובר, שאעפ"י שלא אמר לו מיד, עדיין לא נשברה חזקתו, ומה שלא אמר לו מיד משום כיסופא הוא, עיין ברמב"ן גיטין בשם הראב"ד. 

Halakhah 3

<small>6-7.</small> <b>השוחט את הפסח על בני חבורה וכו'. </b>להלן פסחים פ"ד (פ"ג) ה"ז, והובאה משם באו"ז ה' פסחים סי' רכ"ג, ח"ב, נ"ד ע"א, ופסקה הר"מ בפ"ד מה' ק"פ ה"א.<sup class="footnote-marker">6</sup><i class="footnote">במאירי גיטין סוף עמ' 224 הביא כלשון הר"מ הנ"ל בשם בריתא בפסחים. ולא היתה לפניו שום גירסא אחרת, אלא העתיק את לשון הר"מ ופתח בשם המקור, כרגיל אצלו, וכמו שנוהג הסמ"ג (עיין תס"ר ח"א, עמ' 58), ולפעמים גם בעל כפו"פ.</i> 
<small>7.</small> <b>ואמ' שלא לשמו שחטתיו. </b>בניגוד לסיגנון לעיל "נתפגלו", "נטמאו" הוא אומר כאן מפורש: שלא לשמו שחטתיו, כלומר שבעצמו פשע, ועושה עצמו רשע. 
<b>שורת הדין אין נאמן.<sup class="footnote-marker">7</sup><i class="footnote">בכי"ע כאן בטעות: שורת הדין נאמן, וזו היא ט"ס, וצ"ל: אין נאמן, וכ"ה בד ולהלן פסחים בכל הנוסחאות, וכ"ה באו"ז ובר"מ הנ"ל.</i> </b>שהרי כאן אומר מפורש שפסלו בעצמו ועבר על לאו. ואפילו אם אמר ששגג, הרי יש כאן פשיעה גמורה, ואין לומר כאן: לא נחשדו ישראל על כך. ואף כאן דייק בר"מ הנ"ל שאם בני החבורה מאמינים לו נאמן. ועיין בהשגות שם. 
<small>8.</small> <b>עד שלא יתחילו בו נאמן. </b>כלומר, כל זמן שלא התחילו בני החבורה לאכול נאמן, והוא סובר כאביי בגיטין הנ"ל שכל שבידו נאמן, ואעפ"י שאינו יכול לפגל (שהרי משחיטה ואילך מצות כהונה), וכסברת הראב"ד (שהביאו ברמב"ן וברשב"א גיטין שם) שכל זמן שנמצא ברשותו נאמן. 
<b>משיתחילו בו אינו נאמן. </b>כלומר, ועכשיו הוא מעיד שבני החבורה אכלו מפסח פסול, הרי כבר יצא הפסח מרשותו, ואינו נאמן אף לשיריים, ויכולים לגמור. ובד"ח: עד שלא יתחיל (וכ"ה אף בד"ר) וכו' משהתחיל וכו'. ואינו אלא טה"ד, שהרי בסיפא אף בד"ר: משהתחילו, וברישא צ"ל: שלא יתחילו וכו', כפי שמוכח מכי"ע ומן המקבילה בפסחים בכל הנוסחאות. ונוסחת ד"ח הטעתה כמה מן המפרשים. 

Halakhah 4

<small>8-9.</small> <b>אין תורמין ממין על שאינו מינו. </b>במשנה פ"ב מ"ד: אין תורמין ממין על שאינו מינו, ואם תרם אין תרומתו תרומה.<sup class="footnote-marker">8</sup><i class="footnote">מסדר ההלכות שבתוספתא נראה שהמשנה שאליה נסמכה התוספתא שנתה (בפ"א מ"ה): אין תורמין ממין על שאינו מינו ולא מן החדש על הישן וכו' ולא מן התלוש על המחובר וכו' ולא מפירות הארץ וכו' ולא מן החיוב על הפטור וכו'. ועיין במשנת מע"ש פ"ה מי"א ובספרי קרח פי' ק"כ, עמ' 147, ולהלן בסוף פרקין.</i> ולמדו הטעם (בירושלמי שם וכן בבבלי בכורות נ"ג סע"ב ותמורה ה' א') מן הכתוב (במדבר י"ח, י"ב): כל חלב יצהר וכל חלב תירוש ודגן ראשיתם אשר יתנו לה' וכו', שנותנים חלב מכל אחד לחוד. וכן בס"ז קרח שם (עמ' 295): חלב יצהר יצהר. חלב תירוש תירוש, וחלב דגן דגן. ובספרי (קרח פי' ק"כ, עמ' 147, לעניין תרו"מ) והרמותם ממנו. ממין על מינו, ולא ממין על שאינו מינו. ועיין גם ס"ז שם עמ' 298 ועמ' 299. 
<small>9.</small> <b>אבל אמרו כל מיני חיטים אחד. </b>במשנה הנ"ל סתם: כל מין חטים אחד. והתוספתא הובאה בכפו"פ ספ"כ עמ' ת"ן. ועיין להלן. 
<b>כל מין איפולין ואגוזין וכו'. </b>בכפו"פ הנ"ל: כל מיני אופילין (וכ"ה בד) ואגוזים וכו'. ובמשנתנו ספ"ב קבעו את הכלל: כל שהוא כלאים בחבירו לא יתרום מזה על זה, אפילו מן היפה על הרע. וכל שאינו כלאים בחברו תורם מן היפה על הרע וכו'. ועיין גם להלן כלאים פ"א ה"א. ובמשנה ריש כלאים שנינו: הפול והספיר הפורקדן והטופח ופול הלבן והשעועים אינם כלאים זה בזה. ומכיוון שבמשנה זו כ"ע מודי שזוגי זוגי קתני (עיין בתוספתא שם רפ"א ובירושלמי שם ובבבלי פסחים ל"ט א') הרי הפול והטופח, והפול והפול הלבן כלאים זה בזה,<sup class="footnote-marker">9</sup><i class="footnote">אמנם בירושלמי שם סה"א: כיני מתניתא הלבן והשעועית (ועיין בפ"מ שם), ברם מפי' הר"ש והריבמ"ץ והערוך מוכח שהיתה לפניהם הגירסא: כיני מתניתא פול הלבן והשעועית. והנכון בשנות אליהו שם.</i> ועיין להלן פ"ו הי"א שו' 47 ומש"ש. ולכאורה משמע שבבא זו חולקת על הכלל של משנתנו. וגדולה מזו כתב רש"י (פסחים ל"ה א') שגם חטין וכוסמין הם מין אחד לעניין תרומה. אבל הראשונים (עיין מאירי ר"ן ומהר"ם חלאוה שם) חלקו עליו ופירשו את הברייתא לעניין חלה, עיי"ש. 
<b>ואגוזין שקדים ורימונים וכו'. </b>לפי משנתנו הנ"ל דוקא באלה שאינם כלאים זה בזה. ובמשנה ראשונה תרומות ספ"ב כתב: "תימא הא יצהר ותירוש אינם כלאים זה בזה וכו', וכן איתא בגמ' (בכורות נ"ד רע"א) בהדיא דתירוש ויצהר אינם כלאים וכו', וצ"ל דכלאים לאו דוקא אלא כלומר כל שאינו מינו וכו' ". ברם ברור שקשה לומר כן, וכוונת המשנה היא באילנות שהם כלאים לעניין הרכבה, אבל בגמרא שם דרשו ק"ו מכלאים בנטיעה. ועיין מ"ש להלן. 

Halakhah 5

<small>10.</small> <b>היו תאינים שחורות ולבנות וכו'. </b>וכ"ה בכפו"פ ספ"כ הנ"ל. וכן בירושלמי כאן פ"ב מפרש את משנתנו הנ"ל ("כל מין חטים אחד"): לכן צריכה, אפילו מאגדון על שמתית, ומן שמתית על אגדון (עיין מ"ש לעיל דמאי פ"ד הכ"ג, שו' 58), כלומר, שתורמין ומעשרין מזה על זה. ברם בבבלי חולין (קל"ו ב') שנינו: דתניא היו לו שני מיני תאנים שחורות ולבנות, וכן שני מיני חטים, אין תורמין ומעשרין זה על זה וכו'. וכ"ה הגירסא בכל כתה"י ובראשונים.<sup class="footnote-marker">10</sup><i class="footnote">עיין דק"ס שם, ועיין שם בחידושים לאחד הראשונים שנדפסו יחד עם חידושי הר"ן לחולין (עיי"ש בד"ר בסוף פרק כל הבשר).</i> וברור שהגירסא בבבלי בטוחה,<sup class="footnote-marker">11</sup><i class="footnote">והקושיא היא מדברי הת"ק, כמ"ש בחידושין הנ"ל שם. ועיין מ"ש להלן.</i> והיא בהפך למסורת התוספתא והמשנה.<sup class="footnote-marker">12</sup><i class="footnote">ובפי' הרש"ס לירושלמי כאן (כ"ב ע"ב): "ומ"מ אני רואה מתני' דפרק אמרו לו, דתנן נתכוין ללקט תאנים ולקט ענבים, תאנים שחורות ולקט לבנות, שייכא כת"ק דר' יצחק דשני מינין חשיב ליה". ועיי"ש בכריתות י"ט ב' וברש"י שם כ' א' ד"ה ור' יהודה סבר (אבל עיי"ש בהשמטות וחידושין משטמ"ק כ' א' סוף אות ג' מ"ש בשם פירוש אשכנז). ולא ירדתי לסוף דעתו בזה, שהרי ברור ששחורה ולבנה שני מינים בחיטה הם (כמפורש במשנתנו פאה פ"ב מ"ה, ועיין בירוש' שם), אלא מה עניין מחשבת שבת לתרומה, והרי בשבת בדעתו הדבר תלוי, ואם כיוון לשחורות ולקט לבנות נמצא מין אחר אצלו, לעניין דמים. וכן מפורש במשנת ב"ב (פ"ה מ"ו): מכר לו חטים יפות וכו', שחמתית ונמצאת לבנה. לבנה ונמצאת שחמתית וכו' שניהם יכולים לחזור בהן.</i><br>ושמא סברא הברייתא כדרשת הספרי שהבאנו לעיל (שו' 8–9): ממנו. ממין על מינו וכו', כלומר, שהתרומה צריכה להיות ממנו דווקא, מתוך אותו המין ממש. ובס"ז סוף קרח עמ' 299 דרשו: ממנו, שלא יפריש תרומה ממין על שאינו מינו, שלא יטול מן הרע על היפה. ולפי רהיטת הסיגנון משמע שאין כאן שתי דרשות מהמלה "ממנו" (עיין בבלי יבמות פ"ט ב' ובמקבילות), אלא נתינת טעם שאפילו בשני מינין מאותו המין (שהרי בשני מינין ממש כבר עסקנו לעיל שם) לא יפריש, שלא יטול מן הרע על היפה, ותאנים שחורות ולבנות הן שני מינים מאותו המין.<sup class="footnote-marker">13</sup><i class="footnote">ועיין בספר חסידים הוצ' מק"נ סי' תקנ"ו, עמ' 155 ובהערות שם, במלא"ש תרומות פ"ד מ"ט, בשו"ת תרומת הדשן סי' ל"ג ובבאור הגר"א או"ה סי' רכ"ה ס"ק ד'.</i>
<small>11-12.</small> <b>ר' יצחק אומ' משום ר' אלעזר בית שמאי אומ' וכו'. </b>בבבלי חולין הנ"ל: ר' יצחק אומר משום ר' אלעאי ב"ש אומרים וכו'. אבל בכת"י אף שם הגירסא: משום ר' אלעזר וכו'.<sup class="footnote-marker">14</sup><i class="footnote">עיין בדק"ס שם ובחידושים שבסוף חידושי הר"ן הנ"ל (לעיל הע' 10).</i> ולעצם העניין בשיטת ב"ש, עיין להלן כלאים פ"א סה"ד ומש"ש. 

Halakhah 6

<small>12-13.</small> <b>כיצד אין תורמין מחדש על הישן וכו'. </b>במשנתנו פ"א מ"ה: אין תורמין וכו' ולא מחדש על הישן ולא מן הישן על החדש. וסתמה המשנה ולא פירשה מה זה חדש וישן, ואם תבואה שהתירתה העומר היא ישנה, ותבואה שלא התירתה העומר היא חדשה,<sup class="footnote-marker">15</sup><i class="footnote">עיין ירוש' בכורים פ"א סה"ח, ס"ד ע"ב. והוא דוקא בבכורים, אבל חדש מותר לתרום, עיין להלן פ"ו שו' 7 ומש"ש.</i> אעפ"י ששתיהם משנה אחת (ואחת השרישה לפני העומר ואחת לאחריו), ומה דינן של תבואות שנזרעות ונקצרות פעמיים בשנה. וכל הברייתא שלנו הובאה בר"ש פ"א מ"ה, ועיין גם בריבמ"ץ שם. 
<small>13.</small> <b>מפירות שנה זו על פירות שנה שעברה וכו'. </b>בספרי ראה ריש פי' ק"ה (עמ' 164): היוצא השדה שנה שנה מלמד שאין מעשרין אותו משנה לחברתה (ועיין בהערות שם). ועיין להלן בכורות פ"ז ה"א, בבלי שם נ"ג ב' ותו"כ בחוקתי ספי"ב, קט"ו ע"ב.<sup class="footnote-marker">16</sup><i class="footnote">ומשם בפסיקתא דר"כ סוף עשר תעשר, ק' ע"א, ועיין בפי' הראב"ד לתו"כ שם.</i> 
<small>14.</small> <b>אבל שדה. </b>ע"כ חסר בכי"ו, ומכאן ואילך ההעתק הוא מכי"ו. 
<b>שתי בריכות בשנה. </b>וכ"ה בד. אבל בכי"ע: שני גרנות בשנה. וכ"ה בר"ש פ"א מ"ה. ולפי גירסתנו הפירוש הוא: אבל שדה אילן שעושה שתי בריכות בשנה תורמין מבריכה על חברתה, ובלבד שיהו שתיהן משנה אחת, וכדין פירות האילן. ועיין מ"ש להלן שביעית פ"ד שו' 64–65. 
<small>14-15.</small> <b>וכן שדה בית השלחין וכו'. </b>וכ"ה בד, אבל בכי"ע ובר"ש הנ"ל: כגון בית השלחין. והגירסאות תלויות בגירסא שברישא, ואם אנו גורסים ברישא "גרנות" הרי בשדה עסיקינן, ולפיכך אמרו: כגון בית וכו', אבל אם אנו גורסים "בריכות" הרי באילן עסיקינן, ולפיכך אמרו: וכן בית השלחין, כלומר, וכן שדה תבואה שעושה פירות תדיר (עיין ב"ב פ"ג מ"א) תורמין ומעשרין מגורן על גורן של אותה שנה. ועיין מ"ש על בית השלחין לעיל פאה פ"ב עמ' 155. 
<small>15-16.</small> <b>ליקט ירק בערב ראש השנה וכו'. </b>בפירות האילן ובתבואה אין אנו הולכים אחר לקיטה, אלא אחר חנטה והבאת שליש (כל אחד כדינו), ולפיכך לא האריכה התוספתא בלשונה (ובאילן היתה צריכה לתפוס ט"ו בשבט), אבל בירק שבשעת לקיטתו עישורו, הרי אפשר לתפוס דוגמא פשוטה. וכ"ה להלן ר"ה פ"א ה"ט, ובבבלי שם י"ב א'. ובירושלמי שם פ"א ה"ב, נ"ז ע"א: לקט ממנו ישראל ערב ר"ה עד שלא השיכה, <b>וגוי</b> משחשיכה וכו'. ועיין מ"ש להלן. 
<small>16.</small> <b>וחזר ולקט משבא השמש וכו'. </b>וכ"ה בד ובר"ש הנ"ל, וכ"ה להלן ר"ה בד, כי"ו וכי"ע, וכ"ה בבבלי הנ"ל. אבל בכי"ע כאן: וחוזר ולוקט וכו', כלומר, לוקט ע"י אחר. ובכ"י לונדון להלן ר"ה: וחזר ולקט <b>אחר</b> וכו'. ואין אחר אלא גוי (עיין בבלי סנהדרין נ"ב ב' ועוד), וזהו פירוש ע"פ הירושלמי שהבאנו לעיל.<sup class="footnote-marker">17</sup><i class="footnote">ובר"מ פ"ה מה' תרומות הי"א: וחזר וליקט <b>אחר</b> שבאה השמש, אבל בר"מ בשני כתי"י על קלף: וחזר ולקט משבא השמש.</i> ועיין מ"ש להלן בסיפא גבי אתרוג. 
<small>18-19.</small> <b>ליקט אתרוג בערב חמשה עשר בשבט וכו'. </b>וכן בבבלי ר"ה י"ד ב'.<sup class="footnote-marker">18</sup><i class="footnote">בשם ר' שמעון בן אלעזר, אבל בגוף כי"מ שם סתם.</i> ונקט אתרוג, מפני שדינו כירק לעניין מעשר, וכר"ג בבכורים פ"ב מ"ו. 
<small>19.</small> <b>וחזר ולקט אחר משבא השמש וכו'. </b>וכ"ה בכי"ע ובד כאן ולהלן ר"ה. ובר"מ הנ"ל: וחזר וליקט <b>אתרוג</b> אחר משבאה השמש.<sup class="footnote-marker">19</sup><i class="footnote">אבל בכת"י על קלף (כת"י רבינוביץ): אחר שבא השמש.</i> אבל בר"ש ובבבלי הנ"ל, וכן בכי"ו ובכ"י לונדון להלן ר"ה ליתא המלה "אחר". וקרוב לוודאי שמלה זו נכנסה מן הגליון שלא במקומה, ומקומה לעיל ברישא אצל ירק, כמו ששער בעטור בכורים ועיין מ"ש לעיל. ולפני הר"מ הנ"ל היתה הגירסא כאן כמו בכי"ע ובד, והוא פירש "אחר": אתרוג אחר. 
<small>20-21.</small> <b>הראשון מתעשר מעשר עני והשני מתעשר מעשר שני. </b>וכ"ה בד ובכי"ע (ואצל צוקרמנדל הוא טה"ד). ובבבלי הנ"ל (ט"ו א') שאלו: מאי שנא התם דקתני אם היתה שניה נכנסת לשלישית ומאי שנא הכא דקתני אם היתה שלישית נכנסת לרביעית וכו'? ותירצו שאין אתרוגים מצויים בשניה מפני שיד הכל ממשמשים בו בשביעית, ועץ האתרוג קשיא ליה ידא, והוא נשחת ואינו טוען פירות אלא עד ג' שנים. ועיין תשה"ג הרכבי סי' רמ"ג עמ' 119, וציין הגאון ששתי הברייתות שבבבלי בהדי הדדי נשנו בתוספתא. 

Halakhah 7

<small>21-22.</small> <b>כיצד אין תורמין מן התלוש וכו'. </b>בא לפרש את משנתנו פ"א מ"ה. ועיין ר"ש וריבמ"ץ שם. 
<small>22.</small> <b>אמר פירות תלושין אלו וכו'. </b>בר"ש הנ"ל: וברייתא כיוצא בזו בקידושין בפרק האומר (ס"ב ב'). ועיין ר"מ פ"ה מה' תרומות ה"ט ובכ"מ שם. 
<small>25.</small> <b>על פירות מחוברין אלו לכשיתלשו. </b>עיין להלן חלה פ"ב ה"ה ובירושלמי שם פ"ד ה"ה, נ"ט ע"ד (ויתבאר אי"ה במקומו); שם פ"ג ה"א נ"ט ע"א, וכפירושו הנכון של מהרי"ט אלגזי בפ"ד מה' חלה (סי' ט', פ"ו סע"ג ואילך) והגר"א. ועיין מה שפלפל בזה בדברים חריפים הגאון ר' מרדכי סאוויצקי בספרו בית מרדכי (הדרן לסדר זרעים), י"ג סע"ד ואילך. 
<small>25-26.</small> <b>הרי זה אוכל... שיתלשו. </b>בקידושין חסר כ"ז. והתוספתא מלמדת אותנו שאין התרומה חלה למפרע, אלא מזמן התלישה בלבד, וממילא כל זמן שלא נתלשו הרי התרומה טבל גמור. ועיין רש"י קידושין ס"ב א' ד"ה ונתלשו מהו ובהגהות הרש"ש שם. ועיין תוספ' יבמות צ"ג א' ד"ה קנויה. 
<small>26-27.</small> <b>נתלשו דבריו קיימין. </b>ופירשו בגמרא שם מפני שבידו לתלוש, וכל שבידו לאו כמחוסר מעשה. 

Halakhah 8

<small>27.</small> <b>כיוצא בו מי שהיה בא בדרך וכו'. </b>עיין במשנת טבו"י פ"ד מ"ד, ובר"ש שם הסמיך לה את התוספתא שלנו. 
<small>28.</small> <b>שאינן מתוקנין. </b>בכי"ע: שאינה מתוקנת, וכ"ה בר"ש טבו"י הנ"ל. 
<small>29.</small> <b>לכשיגיע לעיר. </b>בכי"ע ובר"ש הנ"ל: לכשאגיע לעיר. 
<b>הרי זה אוכל ממנה עראי. </b>כלומר, אעפ"י שתרם מן הכלכלה,<sup class="footnote-marker">20</sup><i class="footnote">סתם כלכלה היא של תאנים כמ"ש בס' חרדים פ"ז, הקדמה על מצות התלויות בא"י, נ' ע"ב.</i> מ"מ מותר לאכול ממנה עראי (עיין מעשרות פ"ב מ"ד) כל זמן שלא חל על הפירות שם תרומה. ועיין להלן תמורה פ"ג ה"ב ובח"ד שם. 
<small>31.</small> <b>כלכלה בטבלה. </b>עיין ירושלמי תרומות פ"ד ה"ב ובר"ש סיריליאו שם. 
<small>32.</small> <b>יתר על כן אמ' ר' אלעזר בן יעקב וכו'. </b>פירש"י: יתר על כן. אפילו מה שאין בידו, דקסבר אדם מקדיש ומקנה דבר שלא בא לעולם. 
<small>32-33.</small> <b>פירות ערוגה זו לכשתביא שליש וכו' </b>וכ"ה בכי"ע.<sup class="footnote-marker">21</sup><i class="footnote">עיין מ"ש לעיל שו' 25 ד"ה על פירות.</i> ובד חסרות המלים "לכשתביא שליש ותעקר". ובבבלי הנ"ל הדוגמא היא מפירות התלושין על מחוברין שלא הביאו שליש, וממחוברין שלא הביאו שליש על תלושין. והתוספתא (לפי גירסת כי"ו וכי"ע) נקטה בפירוש אפילו שניהם מחוברין. ועיין מ"ש רע"א בגליון הש"ס קידושין ס"ב א', וכאן מפורש כדעתו.<sup class="footnote-marker">22</sup><i class="footnote">ובזמנו לא היתה לפניו אלא גי' ד.</i> 

Halakhah 9

<small>34.</small> <b>כיצד אין תורמין מפירות הארץ וכו'. </b>מפרש את משנתנו פ"א מ"ה. ובכפו"פ פי"ג עמ' של"ט הביא בשם התוספתא: אין תורמין מפירות הארץ על פירות חוץ לארץ. וזה מפורש במשנתנו. וכנראה שצ"ל שם: על פירות חוץ לארץ [וכו']. ובספרי קרח (פי' ק"כ עמ' 147): ומנין שלא יתרום מפירות הארץ על פירות חו"ל ולא מפירות חו"ל על פירות הארץ, ת"ל וכל מעשר הארץ מזרע הארץ וכו'. ועיין בפי' רש"ס לירושלמי כאן, י"א ע"ב. וצריך לפרש שאנו למדים מן הפסוק שבפירות חו"ל אין חיוב כלל, וממילא יש כאן מן הפטור על החיוב ומן החיוב על הפטור. ועיין מ"ש הגרמ"ש בספרו משך חכמה פרש' קרח, קמ"ו ע"ג. 
<small>35.</small> <b>אין תורמין מפירות ארץ ישראל על פירות סוריא וכו'. </b>ריבמ"ץ, ר"ש ורא"ש פ"א סמ"ה, כפו"פ פי"ג עמ' של"ז, ר"מ פ"ה מה' תרומות הי"ב.<sup class="footnote-marker">23</sup><i class="footnote">כגי' ד' שונצינו ר"ן, ד"ו רפ"ד, ש"י ושי"א, שני כתי"י על קלף וכת"י תימן 395 EMC שבבית המדרש כאן, נוסח כת"י שהיה לפני בעל מעשה רוקח וכפו"פ פי"ח עמ', תל"ו. וכן היה לפני המהרי"ק והרדב"ז. אבל בד' רומי, ד' קושטא רס"ט (ד"ו של"ד עם ד"ר של הכ"מ) וכת"י תימן 418 EMC ליתא. וכן לא העתיקה מרן ביו"ד סי' של"א ס"ק נ"ח ולא ציין למקורו בכ"מ מפני שהיה חסר לפניו בדפוסים.</i> וברייתא זו קשה קצת, שהרי מתוכה ברור שהיא באה לפרש את משנתנו ואמרה "כיצד" אין תורמין וכו', ובמשנתנו מפורש שאין תרומתן תרומה. וכן פסק בר"מ הנ"ל, ומן הריבמ"ץ פ"א סמ"ה הנ"ל משמע קצת שכן היה לפניו מפורש בתוספתא. וזה לכאורה קשה, שהרי המפריש מחיוב דאורייתא על חיוב דרבנן-תרומה, ולא תאכל עד שיוציא עליה תרומות ומעשרות, והמפריש מחיוב דרבנן על דאורייתא, תרומה ויחזור ויתרום, כמפורש בדמאי פ"ה מ"י-מי"א. וכבר תמה ע"ז במהרי"ק במקומו.<sup class="footnote-marker">24</sup><i class="footnote">ועיין בטיו"ד סי' של"א. ובב"י שם (ד' וורשא רע"ג סע"ד) כתב: ומ"ש רבינו ואם תרם אין תרומתו תרומה טעות הוא וכו'. וברור שהטור פסק ע"פ הר"מ הנ"ל, וחילק בין סוריא לשאר חיובים דרבנן, עיין במהרי"ק על הר"מ הנ"ל. אבל לפני מרן לא היה כ"ז בנוסח הר"מ, כפי שכתבנו לעיל.</i> ולא עוד אלא שלהלן בסמוך מפורש שהתנא שלנו סובר שפירות ישראל בסוריא חייבין מדאורייתא, ומפרישין עליהן מפירות א"י, עיין מ"ש להלן בסמוך.<br>ולפיכך קרוב לוודאי שפירות סוריא כאן פירושו פירות ממורחים שבאו מסוריא, וחזקתם משל גויים<sup class="footnote-marker">25</sup><i class="footnote">עיין דמאי פ"ו מי"א ובהשגות הראב"ד פי"ב מה' מעשר הי"א.</i> והם פטורים אפילו מדרבנן. ונקטה התוספתא סוריא, מפני שממנה מתחילה חו"ל לעניין פירות גויים, עיין דמאי פ"א מ"ג (ובר"ש שם) ובירושלמי שם פ"א ה"א. אלא שעלינו לברר כאן את שיטת א"י בעניין זה, מפני שלכאורה פירוש זה תמוה: שהרי תנא זה סובר (עיין להלן) שפירות ישראל בסוריא חייבים מדאורייתא, וכיבוש יחיד שמיה כבוש, ולפ"ז אין הבדל כלל בין א"י לחו"ל (ומי שסובר שאין קניין לגוי בא"י להפקיע מידי תרו"מ אף בסוריא כן, עיין בבלי גיטין מ"ז א', ב'), אלא בין פירות ישראל וגוי.<br>ברם שיטת הירושלמי היא שונה משיטת הבבלי, שכן שנינו שם (שביעית פ"ו ה"א, ל"ו ע"ב, ובמקבילה שבקידושין ספ"א): אתם ראשון ראשון קונה ומתחייב. ולפ"ז בבית שני חיוב המעשרות חל בקניית ישראל, והקנייה היא הכיבוש. וכן בירושלמי מו"ק (פ"ב ה"ד, פ"א ע"ב): מהו ליקח בתים מן הגוי וכו', בשבת מותר וכו', שכן מצאנו שלא נכבשה יריחו אלא בשבת. נמצאנו למדים ששדה שלא היתה בידי ישראל מעולם לא נתהייבה בתרו"מ, ודינה כחו"ל לעניין זה. ומטעם זה עיירות המובלעות אעפ"י שהן טהורות משום ארץ העמים פטורות מתרו"מ (להלן אהלות פי"ח ה"ד, ועיין להלן שביעית פ"ד הע' 36), מפני ששדות הגויים ששם לא היו בידי ישראל מעולם. וכן מסופר בירושלמי (דמאי פ"ב ה"א, כ"ב ע"ג, ושביעית ספ"ט) שריב"ל צוה שלא יקנו לו ירק אלא מגינתא דסיסרא. והפירוש הוא שסבר שגינה זו לא היתה מעולם בידי ישראל, ולפיכך פטורה מן המעשרות, ואליהו גילה לו שהיא היתה פעם של ישראל והגוי גזל אותה ממנו, וזו היא אף שיטת התוספתא (עיין מ"ש להלן שו' 40). ומטעם זה פירות הגויים בא"י חייבים, מפני שכל שדה ושדה היא בחזקת שהיתה פעם בידי ישראל ונתחייבה בתרו"מ, ושוב אין קניין לגוי להפקיע אותה מידי תרו"מ, אבל בסוריא רוב השדות היו של גויים ולא נתחייבו מעולם בתרומות ומעשרות, ולפיכך פירות סוריא פטורים מפני שחזקתם מן הגויים, ופטורים אפילו מדרבנן, ואם הפריש עליהם מפירות א"י (וכן להפך) אין תרומתו תרומה כלל, וזו היא באמת דוגמא למה ששנו במשנתנו ברישא: ולא מן החיוב וכו'. ועיין מ"ש להלן שו' 37–38.

Halakhah 10

<small>36.</small> <b>ישראל שקנה שדה בסוריא וכו'. </b>במשנה סוף חלה: מפני שאמרו הקונה בסוריא כקונה בפרוור<sup class="footnote-marker">26</sup><i class="footnote">פרוור כמו פרבר בדהי"א כ"ו, י"ח, ועיין ברש"י וברד"ק שם. ועיין מ"ב כ"ג, י"א וברד"ק שם. ועיין מ"ש גייגר בתוספות ערוך השלם של קרויס ערך פרוור.</i> שבירושלים. ולהלן כלים ב"ק פ"א, ה"ה: שהקונה שדה בסוריא כקונה בפרווד ירושלם וחייבת במעשר ובשביעית. והברייתא הובאה בבבלי גיטין ח' סע"א, והתלמוד מפרש: קסבר כיבוש יחיד שמיה כיבוש. ובר"מ פ"א מה' תרומות הט"ו: הקונה שדה בסוריא חייב בתרומות ומעשרות מדבריהם, כמו שיתחייב מן התורה הקונה בירושלים. וניסח כן לפי פסק ההלכה שכיבוש יחיד לאו שמיה כיבוש (עיין רדב"ז שם), אבל בברייתא עצמה אין לפרש כן, והיא בוודאי מחייבת במעשרות מדאורייתא כפירוש הבבלי, והיא מזרזת ומזהירה שהקונה שם כקונה בפרוור ירושלים, כלומר כאילו כובש סמוך לפלטין<sup class="footnote-marker">27</sup><i class="footnote">עיין בתוספ' גיטין ח' א' ד"ה כיבוש יחיד מה שהביאו בשם הספרי (עקב פי' נ"א, עמ' 116) והשוה פירושו של רב ששת בבבלי שם ח' ב' עם הירושלמי מו"ק פ"ב ה"ד שהעתקנו לעיל בפנים שו' 35 ד"ה ברם.</i> וחייבת מדאורייתא.<sup class="footnote-marker">28</sup><i class="footnote">ולפי זה נבין אף את דברי הירושלמי בחלה פ"ב סה"ב, נ"ח ע"ג: הקונה עציץ נקוב בסוריא אעפ"י שלא קנה עפר תחתיו וקרקע שעל גביו, קנה לחייבו למעשרות ולשביעית. והמלה "בסוריא" לכאורה תמוהה (וברש"ס ליתא), שהרי מאי נפקא מינה לעניין זה בין א"י וסוריא (אבל עיין מ"ש להלן שו' 51–52). אבל לפי הנ"ל הכל מובן, וצריך לפרש כעין שפירש בספר ניר שם, שבא"י אין שום רבותא אם לא קנה עפר שתחתיו, שהרי הקרקע בר חיובא הוא, אבל בסוריא, אעפ"י שהקרקע שלמטה היא של גוי והיא של חו"ל, מ"מ הוי ליה קניין ישראל, מפני שיש לו רשות יניקה, ועפר חו"ל שבא לסוריא נעשה כסוריא, כמפורש בירושלמי לעיל שם. ועיין ירוש' שבת ספ"י, ויש לחלק בין חו"ל גמורה שאין בה מעשרות אפילו בשדה ישראל ובין סוריא שאינה פטורה אלא אם אין בה קניין ישראל.</i> ועיין להלן בסמוך. 
<small>37.</small> <b>תורם ומעשר עליה. </b>וכ"ה בכי"ע ובד. ובכפו"פ פי"ג עמ' של"ז (ד"ר ע"ז ע"ב): תורם ומעשר עליהם. ובתוספתא כלים ובברייתא שבבבלי הנ"ל: חייבת במעשר ובשביעית. אבל מלשון התוספתא כאן (וביחוד מגירסת בעל הכפו"פ) מוכח שהפירוש הוא שתורם ומעשר עליה מפירות א"י, מפני שאחרי שקנה ישראל נתחייבה מדאורייתא, וכמו שפירשנו לעיל. [ועיין במשנת אהלות פי״ח מ״ז.]
<small>37-38.</small> <b>ישראל וגוי שקנו שדה בסוריא וכו'. </b>וכ"ה אף בד ובכי"ע. וכ"ה בירוש' דמאי פ"ו רה"י, כ"ה ע"ד. אבל בבבלי חולין קל"ה ב' וגיטין מ"ז סע"א חסרה המלה "בסוריא". ובגיטין שם הוכיחו מכאן שיש קניין לגוי בא"י וכו', ותירצו: הכא נמי בסוריא, וקסבר כיבוש יחיד לא שמיה כיבוש. והוא לפי שיטת הבבלי, אבל לפי שיטת הירושלמי והתוספתא חלק הגוי בסוריא פטור לגמרי וחלק ישראל חייב מדאורייתא (עיין מ"ש לעיל שו' 35), ומכיוון שבכל קלח וקלח שניהם שותפים בו, הרי יש כאן טבל וחולין מעורבין זה בזה. והלכה זו אינה מצויה אלא בסוריא, אבל בא"י אפילו קנו שניהם מן הגוי יש כאן טבל גמור, מפני שאנו מחזיקים שהשדה היתה פעם של ישראל ונתחייבה, ושוב אין קניין לגוי להפקיע מידי מעשרות.<sup class="footnote-marker">29</sup><i class="footnote">ובשדה שהיתה חציה בא"י וחציה בחו"ל אין חולק שחלק הארץ חייב וחלק חו"ל פטור, מפני שבתבואה אין שרשים יונקים זה מזה, ועיין ירושלמי פאה ספ"ב ובס' ניר שם. אמנם מחלוקת זו תצוייר באילן שחציו עומד בא"י וחציו עומד בחו"ל ששרשיו יונקים זה מזה, אבל הלכה זו אינה שייכת לברירה, שהרי יש שם תערובת ממש, ואינו עניין לכאן, עיין מ"ש להלן מעשרות ספ"ב.</i> 
<small>38.</small> <b>כטבל וכמעשר וכו'. </b>וכ"ה בירושלמי דמאי הנ"ל, ופירושו: כטבל וכמעושר, עיין ירוש' ערלה פ"א ה"א, ס' ע"ד, ומ"ש להלן מעשרות ספ"ב. ובבבלי הנ"ל: טבל וחולין מעורבין זה בזה. 
<small>39.</small> <b>חלקו של גוי פטור. </b>מפני שאנו אומרים זהו חלקו המגיע לו משעה ראשונה. ובירושלמי הנ"ל מעמידה בחלקו שדה בקמתה, אבל גדיש כנגד גדיש אף רשב"ג מודה לר' שכל קלח וקלח של שותפות הוא. ועיין מאירי גיטין עמ' 198. ואפילו בדאורייתא אמרינן כן, עיין בירושלמי שם. 

Halakhah 11

<small>40.</small> <b>ישראל שקנה שדה בסוריא אע"פ שחזר ומכרה וכו'. </b>כ"ה בכל הנוסחאות כאן, וכן מעתיק בכפו"פ פי"ג עמ' של"ח. וכבר הוכחנו לעיל שו' 35 ששיטת התוספתא והירושלמי היא שאם היתה שדה קנויה לישראל שעה אחת בסוריא, דינה כא"י ומתחייבת מדאורייתא, וכבר אין קניין לגוי להפקיע אותה מידי מעשרות. אבל בבבלי גיטין מ"ז א' גרס בברייתא זו: ישראל שלקח שדה מגוי עד שלא הביא שליש וחזר ומכרה לו משהביאה שליש, חייבת במעשר, שכבר נתחייבה. ושאלו שם: נתחייבה אין, לא נתחייבה לא? הכא במאי עסקינן בסוריא, וקסבר כיבוש יחיד לא שמיה כיבוש. הרי לך שלמ"ד כיבוש יחיד שמיה כיבוש, אפילו בלא הביאה כלל ביד ישראל חייבת, וזו היא שיטת התוספתא כאן, וכגירסתנו וכמ"ש לעיל. והר"מ (פ"א מה' תרומות הי"ח) פסק כבבלי. 
<small>41.</small> <b>אבל העריסין והחכורות וכו'. </b>במשנת חלה פ"ד מ"ז: ישראל שהיו אריסין לגוים בסוריא ר' אליעזר מחייב פירותיהם במעשרות ובשביעית, ורבן גמליאל פוטר. ואמרו בירושלמי שם שלא חייב ר' אליעזר אלא בחכירי בתי אבות, כגון אלין דבית ר' ינאי,<sup class="footnote-marker">30</sup><i class="footnote">כגי' בעל או"ז ח"א סי' ר"נ, ל"ו ע"ב, עיין באהצו"י לחלה, עמ' 148.</i> כלומר, שהחכירות היתה עוברת להם בירושה, ונראית כאילו השדה שלהם. ור' חלפתא בן שאול תני שקנס קנסו ר' אליעזר. ולשני הטעמים אינה אלא גזירה דרבנן, וכ"ע מודי שאריסות אינו כיבוש (עיין מ"ש לעיל), ובאריס לשעה פטור מן המעשרות (עיין בירושלמי שם, ומפורש שלא כפירוש הרע"ב במשנה שם). ועיין במשנה מעשרות פ"ה מ"ה ובירושלמי שם ובתוספתא שם פ"ג הי"ד.<br>והברייתא שלנו הובאה בבבלי גיטין (מ"ג ב'), ופירש"י שם שהתנא סובר שיש קניין לגוי וכו'. אבל בתוספ' (שם מ"ז א' ד"ה אמר) וכן ברמב"ן (מ"ז א') וסייעתו פירשוה בסוריא. ואעפ"י שהרמב"ן לא גילה לנו שם את מקורו, הרי בב"מ (ק"א א' ד"ה וקסבר, והובא גם בשטמ"ק שם) כתב: דאמרי במס' גיטין פ' השולח האריסין והחכירין וכו', ורישא <b>בתוס'</b> בסוריא מתניא.<sup class="footnote-marker">31</sup><i class="footnote">ובמאירי גיטין, עמ' 182, כתב: ומפרשין זו שבכאן בסוריא, ולא הועילו שהרי בפרק ראשון אמרו שסוריא חייבת במעשר כארץ ישראל. ודבריו תמוהים מאד, שהרי אמרו שם (ח' ב') בפירוש: קסבר כיבוש יחיד שמיה כיבוש, ובסוגייא של סוף השולח אמרו: קסבר כיבוש יחיד לאו שמיה כיבוש.</i> וכן בתשובת הרמב"ם סי' קל"ב (הוצ' רא"ח פריימן זצוק"ל עמ' 127) פירש את הברייתא שבבבלי בסוריא, עיי"ש.<sup class="footnote-marker">32</sup><i class="footnote">ועל פי זה פסק בפ"א מה' תרומות הי"ז.</i>
<small>42.</small> <b>שעשה לישראל נימוסות עליה וכו'. </b>בד: שעשה ישראל נימוסות וכו'. ובכי"ע: שעשה לו ישראל נימוסי (צ"ל: נימוס') עליה וכו'. ובבבלי הנ"ל: שעשה לו נמוסו וכו'. ולעיל שם בבבלי: לוה עליו מן הגוי, כיון שעשה לו הגוי נמוסו וכו', אבל במקור:<sup class="footnote-marker">33</sup><i class="footnote">תוספ' ע"ז רפ"ד, הוצ' צוקרמנדל פ"ג הט"ז.</i> אם עשה לו הגוי נימוסות וכו'. ופירש רב ששת (בגיטין שם) שנימוסות פירושו זמן. ור"א גולק<sup class="footnote-marker">34</sup><i class="footnote">תולדות המשפט העברי וכו', ירושלים תרצ"ט, עמ' 153 ואילך.</i> הראה על הנוסחא הרגילה בפפירוסים היונים τά νόμιμα (τούς νόμους) והוא בדיוק "לעשות נימוסות", והכוונה היא לשלש התראות שהיה חייב המלוה לשלוה ללוה<sup class="footnote-marker">35</sup><i class="footnote">עיין גם בירושלמי כתובות פ"ט ה"י, ל"ג ע"ב, ובמקבילה בשבועות פ"ז ה"ט, ל"ח ע"א.</i> לפני שיגבה מן המשכון. והברייתא פוסקת שאעפ"י שכבר עשה לו ישראל לגוי נימוסות, כלומר כבר שלח לו את ההתראות והגיע זמן הגביה, מ"מ עדיין אין השדה שלו, ואין כאן קניה וכיבוש, והיא פטורה מן המעשרות. 
<small>43.</small> <b>ופטורה מן השמטה. </b>בברייתא שבבבלי הנ"ל חסר, וכן לא היה זה לפני התוספות גיטין הנ"ל ורמב"ן ב"מ הנ"ל, אבל בתשובות הר"מ עמ' 127 הנ"ל מעתיק מן הבבלי: פטורה מן המעשרות ומן השביעית. וכ"ה במשנת חלה פ"ד הנ"ל. 

Halakhah 12

<small>44.</small> <b>מטורי סמניס ואילך וכו'. </b>בד: מטור אמנון ואלך. ובכי"ע: מטורוס אמנוס ואילך. ורבו הגירסאות בשם זה גם במשנת שביעית פ"ו מ"א ובחלה פ"ד מ"ח (עיין בהערות לונץ לכפו"פ פי"א עמ' רמ"ט הע' ו'). ובכפו"פ גורס בברייתא טורי סמנוס (עיי"ש פי"א עמ' רמ"ז, רמ"ט ורס"ה). ובערוך (ד"ו): סמנים, ובשו"ת הר"מ סי' שמ"ו (הוצ' רא"ח פריימן ז"ל עמ' 311): וצריך לידע כי אמנה המוזכרת בשיר השירים (פ"ד, ח', ועיין בירושלמי הנ"ל ובשה"ש רבה שם) היא הנקראת במשנה אמינם, והיא הנקראת בברייתא סמנום. וכן בפ"א מה' תרומות ה"ח (בד"ק): עד אמנה והיא סמנום (וכן מעתיק משם בכפו"פ סוף עמ' רס"ד). ובה"ז שם (בד"ק): מטורי סמנוס וכו' מטורי סמנון. ובכתי"י שם: סמנוס (או סמנום). ואפשר שהגירסא "סמנוס" נולדה מטורוס אמנוס (שבתרגומים, וכע"ז אף בירושלמי חלה פ"ד) שבטאוהו: טורוס סאמנוס. והמקום לא נתברר בדיוק (עיין בהערות לונץ לכפו"פ הנ"ל), אבל בוודאי הוא הר גבוה בצפון לבנון, וממנו ולדרום היא א"י. 
<small>44-45.</small> <b>מטורי סמניס ולפנים חוצה לארץ. </b>וכן בד: מטור אמנון ולפנים וכו'. והוא מתאים לנוסחאות המשנה שביעית רפ"ו וחלה פ"ד מ"ח, וכבר טרחו הקדמונים ליישבה. עיין פי' ר"מ בר חסדאי והרמב"ן בחידושיו לגיטין ז' ב', בפירוש הר"ש סיריליאו, פ"ו ע"ב, ובמלא"ש לחלה. אבל בכי"ע גורס: ולהלן, וכ"ה בכל הנוסחאות להלן סוף חלה. ובברייתא שבירושלמי ושבבבלי: ולחוץ, והיא היא.<br>ובר"ש שביעית פ"ו מ"א כתב: מהנהר ומאמנום ולפנים. בכל הספרים כתוב ולפנים, וטפי ניחא לגרוס ולחוץ. ובפיסקי חלה להרשב"א (הוצ' רנ"נ קורניל, י"ז ע"א) כתב: ונראה שמנהר אמנם ולחוץ שתי חלות גרסינן וכו' וכ"ה שנויה בתוספ' (כוונתו למילת "ואילך"), אלא שבכל הספרים כאן ובפ' ששי של מסכת שביעית גרסינן ולפנים. אמנם בריבמ"ץ (שביעית שם) העתיק: ולחוץ, אבל כבר העירותי בכ"מ שדרכו של הרב ז"ל היה לתקן את הנוסחאות מסברא (עיין מ"ש במבוא לתס"ר ח"ד עמ' כ'). ובמאירי חלה סוף עמ' 41 כתב: ויש גורסין ולחוץ, וכוונתו בוודאי להרשב"א הנ"ל. ועיין בהערות לונץ לכפו"פ עמ' ש"ס ועמ' שס"א. ברם בתשב"ץ ח"ב סי' רצ"א (פרק א', ס"א ע"א) כתב: ויש נסחאות שכתוב בהן ולחוץ. וכנראה שהנוסחאות הוגהו ע"פ הריבמ"ץ והרשב"א.
<small>45.</small> <b>נסין שבים וכו'. </b>האיים שבים התיכון היו מיושבים ברובם ע"י יונים, ולפיכך קראו אותם התושבים בשם היוני νησοι, איים. 
<small>45-46.</small> <b>עד נחל מצרים. </b>הקדמונים סוברים שנחל מצרים הוא נחל אל עריש, עיין מ"ש בכפו"פ פי"א עמ' רמ"ח בשם רב סעדיה גאון, ועיין מ"ש הר"ש קליין בידיעות החברה העברית לחקירת א"י ש"ד תרצ"ו עמ' 26. 
<small>49.</small> <b>מקפלריא עד אוקיינוס וכו'. </b>מקום זה לא נתברר בדיוק. ומן העניין נראה כדברי רש"י שהכוונה היא לעיר היושבת בחודו של טורוס אמנוס. וכידוע כינו היהודים גם לים הגדול (התיכון) אוקיינוס, עיין ת"י במדבר ל"ד, ו', דברים י"א, כ"ד. ועיין בקטע ממגילת סתרים לר"ן שפירסם לוין בגנז"ק שלו ח"ו עמ' 23 ואילך. 

Halakhah 13

<small>50-51.</small> <b>ספינה הבאה מחוצה לארץ וכו'. </b>אגב שהזכיר התנא את החוט שבים הביא אף דין ספינה העוברת את החוט. וכן גם להלן סוף חלה ממשיך אחרי הברייתא שלעיל: ספינה שבאתה מחוצה לארץ והיתה בה עיסה וכו'. ובמשנת חלה פ"ב מ"ב: עפר חוצה לארץ שבא בספינה לארץ חייב במעשרות ובשביעית. אמר ר' יהודה אימתי בזמן שהספינה גוששת וכו'. ופירש"י (גיטין ז' ב') שבספינה של חרס עסיקינן<sup class="footnote-marker">36</sup><i class="footnote">עיין במשנת כלים פ"ב מ"ג; תוספתא שם ב"ק פ"ב ה"ג ובמקבילה שבתו"כ; ירושלמי שבת פ"ט רה"ב, י"א סע"ד; בבלי שם פ"ג ב', פ"ד א'; מנחות פ"ד סע"ב. וספינות של חרס היו מצויות מאד במזרח, עיין בסטירות של יובינליס סט"ו, 127. ועיין מ"ש ר"י בראנד בספרו כלי החרס בספרות התלמוד, עמ' שפ"ה ואילך.</i> שאינה צריכה נקיבה. אבל רוב הראשונים<sup class="footnote-marker">37</sup><i class="footnote">עיין בתוספ' מנחות פ"ד ב'; תוספות, רמב"ן, רשב"א, מאירי, תוספ' הרא"ש, ריטב"א וחידושי הר"ן גיטין ז' ב'; רמב"ן שם כ"ב ב'. וכן משמע מסתימת לשון הר"מ.</i> פירשו שבספינה של עץ עסיקינן, והיא אינה צריכה נקיבה. 
<small>51-52.</small> <b>חייבת לפי חשבון. </b>מכאן מוכח שפירות חו"ל שנכנסו לארץ לפני גמר מלאכה פטורים, ודווקא כאן שהוסיפו לגדול בארץ חייבים לפי חשבון, כלומר, התוספת חייבת במעשר, כשיטת רבי במעשרות פ"ה מ"ה, ועיין בירושלמי שם (ובמקבילות) מחלוקת ר"ע וחכמים, ועיין בבלי חולין קל"ו א'.<sup class="footnote-marker">38</sup><i class="footnote">ועיין מנחות ע' רע"א ומ"ש הגאון בעל חזון איש שבת סי' מ"ו ס"ק ב'. ועיין לעיל הע' 28. ועיין מ"ש להלן.</i> ובמשנת חלה רפ"ב שנינו: פירות חוצה לארץ שנכנסו לארץ חייבים בחלה. ובמלא"ש שם כותב: מצאתי מוגה במתניתין חייבין בחלה ובמעשרות. וכ"ה בכמה כתי"י עם פיה"מ להר"מ, וכ"ה בספרי שלח פי' ק"י בהוצאות הדפוסים. וכן בתשובות הר"מ סי' קל"ב (הוצ' רא"ח פריימן ז"ל עמ' 128): שחיוב המעשרות אינו במקום צמיחת הפירות וכו' ופירות ח"ל שנכנסו לארץ חייבים וכו'. ומוכח מן העניין שם שחייבים מן התורה. ובספרי שם (וכן בירושלמי חלה פ"ב ה"א): ר' יהודה אומר פירות ח"ל שנכנסו לארץ ר' אליעזר פוטר וכו' ור"ע מחייב. ואם אנו גורסים במשנה ובספרי לעיל "ובמעשרות" הרי גם דברי ר' יהודה הולכים על חלה ומעשרות, ונמצא שהברייתא כאן היא כר' אליעזר, ואינו משמע כן מן הסיפא.<br>ברם בכל נוסחאות המשנה ובכל כתה"י של הספרי חסרה המלה "ובמעשרות", ומדברי הר"מ בפ"א מה' תרומות סהכ"ב מוכח שהן פטורות מן המעשר,<sup class="footnote-marker">39</sup><i class="footnote">ועיין בכ"מ שם, ואעפ"י שמתשובת הר"מ הנ"ל מוכח כפירוש השני שבכ"מ, מ"מ קשה להעמיס פירוש זה בלשון הר"מ בחיבורו, עיין במה"פ חלה רפ"ב. וצע"ג ביישוב הסתירה בין התשובה הנ"ל וספר היד. ועיין היטב בירוש' מעשרות פ"ה ה"ד, נ"א ע"ד, ובפ"מ שם.</i> ואם נקבעו בא"י אין חיובם אלא מדבריהם. ולפ"ז אין סתירה בין המשנה והתוספתא שלנו, ואפילו מי שמחייב בחלה בפירות חו"ל שנכנסו לארץ מדאורייתא, פוטר בהם מן המעשרות.<sup class="footnote-marker">40</sup><i class="footnote">ובהסבר החילוק בין חלה ומעשרות, עיין בחידושי רבינו חיים הלוי (מבריסק) על הר"מ שם.</i>
<small>52.</small> <b>והיוצא לחוץ לארץ וכו'. </b>במשנת חלה רפ"ב הנ"ל: יצאו מכאן לשם, ר' אליעזר מחייב ור' עקיבא פוטר. ולפ"ז הברייתא כר"ע, ופירות הארץ שנגמרה מלאכתם בחו"ל פטורים, ומכ"ש פירות שהוסיפו גידולין בחו"ל שהן פטורות לגמרי.<sup class="footnote-marker">41</sup><i class="footnote">וכן מפורש בירוש' מעשרות פ"ה ה"ב, נ"א רע"ד: שנייה היא חוץ לארץ בין לעיקר בין לגידולין, כלומר, אתמה, וכפי' בעל פ"מ שם.</i> וכאן כולם מודים שדין חלה ודין מעשרות שוים. ועיין בר"מ ה' תרומות הנ"ל ובבלי גיטין כ"ב א' (ובמים חיים לבעל פר"ח שם) וירושלמי שבת ספ"י ומ"ש בחידושי רבינו חיים הלוי על הר"מ הנ"ל. 
<small>52-53.</small> <b>עפר חוצה לארץ חייב לפי חשבון. </b>בכי"ע וד: עפר הארץ (בד: ארץ ישראל) כל שהוא חייב לפי חשבון. ופירושו שעפר הארץ שיצא לחו"ל ויש בו פירות שגדלו בארץ (וקיצר כאן מפני שסמך על הרישא), בכל מקום שהוא חייב במעשרות לפי חשבון הגידולים בארץ. והוא מתאים לשיטת ר"א במשנת חלה הנ"ל. ובארו בירושלמי שם: לחם הארץ בכל מקום שהוא (ומכאן לשון התוספתא: כל שהוא). ולפיכך כל מה שגדל בארץ חייב במעשרות, ואינו נפטר ביציאתו לחו"ל, שהרי בסיפא דין חלה ודין מעשרות שוה, עיין מ"ש לעיל. ואפשר שבכי"ו צ"ל: עפר [שיצא] חוצה לארץ חייב וכו'. 
<small>53.</small> <b>אבל ערלה וכלאי הכרם וכו'. </b>כלומר, דווקא במעשרות יש הבדל בין א"י וחו"ל ובין שדה גוי בא"י ובין שדה גוי בסוריא (עיין לעיל ה"י), אבל ערלה וכלאי הכרם שוין וכו'. והברייתא הובאה בר"ש וברא"ש ספ"ג כאן, ובתוספ' הרא"ש קידושין ל"ז א' ובפסקיו שם פ"א סי' ס"ב, באו"ז ח"א ה' ערלה סי' שכ"ו וסי' שכ"ז, מ"א ע"א, בפי' לתו"כ המיוחס להר"ש קדושים ריש פרש' ג' ע"ט ע"ג, בריטב"א קידושין ל"ו ב' (עיי"ש שהביאה בשם מסכת ערלה), ע"י רבינו ירוחם, אדם, נכ"א רח"ב, ור"י בר טובי בגבול מנשה לר"מ גרוסברג עמ' 27. ועיין שו"ת הרשב"א ח"ה סי' נ"ו ונשמטה שם התוספתא שלנו (וצ"ל שם בפ"ב דתרומות במקום: בפ"ה דתרומות). וכמה מן הראשונים הנ"ל הביאו מכאן ראיה שערלה נוהגת בשל גויים, ועיין מ"ש לעיל דמאי עמ' 248 ולהלן ערלה פ"א ה"ה. 
<small>54-55.</small> <b>אין לנכרי כרם רבעי בסוריא. </b>בד ובכי"ע מוסיף: וחכמ' אומרים יש לו. וכ"ה לפני רוב הראשונים הנ"ל והרש"ס בפי' לפאה ט"ו ע"ב. ובמשנתנו כאן ספ"ג: ר' יהודה אומר אין לנכרי כרם רבעי וחכמים אומרים יש לו. ובירושלמי (פאה פ"ז ה"ו, כ' ע"ב, ובמקבילה במע"ש פ"ה) אמרו על משנה זו: א"ר לעזר כיני מתניתא אין לנכרי כרם רבעי כל עיקר. אבל בכי"ס שם גורס: אין בסוריא כרם רבעי כל עיקר. ולהלן שם: <b>תני</b><sup class="footnote-marker">42</sup><i class="footnote">לפנינו חסרה מלה זו, אבל כן מעיד הרש"ש בפי' לפאה, ט"ו ע"ג, שכ"ה הגירסא בכל הספרים (אלא שהעתיק בטעות: תניא, וכ"ה בנוסח שלו במע"ש צ' רע"ב). והכוונה לתוספתא כאן.</i> ר' יהודה אין לנכרי כרם רבעי בסוריא. ואמרו שם בירושלמי שר' יהודה למד כרם רבעי ממע"ש, וכמו שאין מע"ש בסוריא (בשדה של גוי, עיין מ"ש לעיל ה"ט והי"א), כן אין גם נטע רבעי. ועיין ר"מ רפ"ט מה' מע"ש ומ"ש בחי' הרמב"ן ר"ה י' א' ובמיוחסות סי' קנ"ו. 
<small>55.</small> <b>בשביון ראש הכנסת של כזיב וכו'. </b>בד: ראש בית הכנסת וכו'. ובכי"ע: בשגביון ראש בית הכנסת של אכזיב וכו'. 
<small>55-56.</small> <b>שלקח מן הגוי כרם רבעי בסוריא וכו'. </b>וכן בכי"ע: שלקח כרם רבעי מן הגוי בסוריא וכו'. ובד בטעות: שלקח הגוי רבעי בסוריא. 
<small>57.</small> <b>ואמ' לו המתן עד שנהה בהלכה וכו'. </b>אפשר שלא רצה להורות לו, מפני ששתה רביעית יין, עיין להלן פסחים פ"ב (הוצ' צוקרמנדל פ"א) הכ"ח (ובמקבילות). ודייק ר' יהודה ממה שלא מצאנו שאסר לו אח"כ, משמע שר"ג סבר שהוא מותר.<sup class="footnote-marker">43</sup><i class="footnote">ולעניין אם שכור מותר להורות לאיסור, כדי לאפרושי מאיסורא, לא מצאתי מבואר בפוסקים, ועיין בבלי ביצה ד' רע"ב. ומלשון הרשב"א ח"א סוף סי' רמ"ז משמע קצת שאפילו להורות לאיסור אסור. וכן משמע מסתימת לשון הפוסקים.</i> 
<small>57-58.</small> <b>אף הוא שלח לו ביד שליח חרש וכו'. </b>כלומר שלח לו בסתר כדי שלא לביישו. וכן להלן בתוספתא כלים ב"ב פ"ב ה"ב: שהיו יושבין אצל ר' אליעזר בן עזריה חרש בציפורי,<sup class="footnote-marker">44</sup><i class="footnote">עיין על הגירסא הנכונה בתס"ר שם ח"ג, עמ' 75.</i> כלומר שהיו יושבין שם בסתר (מפני גזירת המלכות), והוא מלשון הכתוב יהושע רפ"ב, ובתרגום שם מתרגם חרש: ברז. והואיל ושלח את ההוראה בסתר, לפיכך לא נודעה בבית המדרש. 
<small>58.</small> <b>מה שעשיתה עשיתה. </b>כלומר, ותצעק לשמים, עיין להלן מע"ש פ"ג ה"ט ואילך. 

Halakhah 14

<small>59.</small> <b>אין תורמין מן התבואה וכו'. </b>במשנתנו (פ"א מ"ה): ולא מן החיוב על הפטור ולא מן הפטור על החיוב. והקשו בירושלמי שם: ולא כבר תניית הן כולהון, כלומר, והרי כל הפטורים והחיובים כבר נשנו במשנה בפירוש. ותירצו: ולא מפירות שהביאו שליש על פירות שלא הביאו שליש,<sup class="footnote-marker">45</sup><i class="footnote">ומ"ש להלן בסמוך שם: ואם תרם תרומתו תרומה היא ט"ס, וצ"ל: <b>אין</b> תרומתו תרומה, וכ"ה בכי"ר ובנוסח הרש"ס שם, וזו היא פיסקא מן המשנה. ואפילו לגירסתנו אין כאן אלא פיסקא ממשנתנו ספ"א, עיי"ש בהמשך הירושלמי. ובירושלמי כאן רפ"ט מפורש שאם הפריש מפירות שלא הביאו שליש לא קדשו. וכן מפורש להלן חלה פ"ב ה"ה.</i> כלומר, לרבות אף אילו, אף שהיו יכולים לבוא לידי חיוב. וכנראה שהירושלמי פירש כן ע"פ משנת חלה פ"א מ"ג והתוספתא כאן. 
<small>59-60.</small> <b>כיצד יודע אם הביאה שליש וכו'. </b>ר"מ פ"ב מה' תרומות ה"י. ובמדרש תנאים עמ' 76 (מה"ג הוצ' רמ"ז חסידה עמ' 155): ר' אומר היוצא השדה. היכול לצמוח בשדה, ואיזה זה משהביאה שליש. ובירושלמי: א"ר זעירא<sup class="footnote-marker">46</sup><i class="footnote">בפי' רבינו הלל לספרי (קרח, מ"ה סע"ד) מעתיק בשם הירושלמי: א"ר כתיב עשר וכו'. וכנראה שהוא ט"ס, עיין אהצו"י מעשרות, עמ' 96. וכן מעתיק במה"ג הנ"ל כלפנינו בירושלמי.</i> כתיב עשר תעשר את כל תבואת זרעך, דבר שהוא נזרע ומצמיח, יצא פחות משליש שאינו נזרע ומצמיח. ועיין בבלי סנהדרין ס"ט א' ומ"ש בס' משנה ראשונה כאן פ"א מ"ה סד"ה ולא מן החיוב. 

Chapter 3



Halakhah 1

<small>1.</small> <b>מפני שאין יכול לברך. </b>במשנתנו פ"א מ"ו: חמשה לא יתרומו וכו' האלם והשכור וכו'. ופירשו בירושלמי שם: יש מהן מפני ברכה, ויש מהן מפני שאין יכולים לתרום מן המובחר, האילם והערום ובעל קרי מפני ברכה וכו'. ועיין דמאי פ"א מ"ד ובירושלמי שם ובבבלי שבת כ"ג א' ובמקבילות. ובתוספ' מנחות (נ"ה א' ד"ה במחשבה) הוכיחו מכאן שמפרישין תרומה לכתחילה במחשבה גרידא ואין צריך דבור.<sup class="footnote-marker">1</sup><i class="footnote">ועיין תוספ' בכורות נ"ט א' ד"ה במחשבה. ובמה"ג פרש' תרומה: זה ש"ה שמע בני וקח אמרי (משלי ד', י') וכו', א"ר יהושע שמע. פרט לחרש. בני. פרט לגוי. וקח. ולא מן הגזל. אמרי. פרט לאלם. ומלשון זו משמע קצת שאלם אינו תורם מפני שאינו יכול להפריש בגבור. ועיין בתוספ' הנ"ל ובתוספ' ב"מ מ"ג ב' ד"ה החושב ובגליון שם. ברם אין למדין מן האגדות. ולא עוד אלא שבקטעים שפרסם מאן (.The Bible etc) עמ' ר"נ, מעתיק: וקח אמרי. ולא מן הגזל.</i><br>והברייתא שלנו הובאה גם באו"ז ה' תפילה סי' צ"ט ח"א, י"ט ע"ב, ובס' מגן אבות למאירי עניין ג' עמ' כ"ח. וברוקח סי' ש"פ: אלם לא ישחוט לכתחילה כדמשמע בתוספתא דריש תרומות. ובאו"ז ה' שחיטה (סי' שס"ז ח"א, נ"א ע"א): מיהו איני יודע אם ה"ה אלם, אם יוצא בברכת אחר כששניהם שוחטים, הואיל ואלם עצמו אינו ראוי לברך. ועיין בב"י טיו"ד סי' א' ובשו"ע שם ס"ק ז' ובט"ז שם. ומכאן הוכיחו הראשונים נגד שיטת אלדד הדני ששחיטה בלי ברכה פסולה, עיין אלדד הדני הוצ' אפשטין עמ' 117 (הוצ' שלזינגר עמ' 75) ובהערות אפשטין שם עמ' 126 וברא"ש חולין פ"א סי' ב'.
<small>2-3.</small> <b>מפני מה אמרו שכור וכו'. </b>בירושלמי פ"א ה"ו, מ' ע"ד (לעניין תפילה): איזהו שתוי כל ששתה רביעית, שיכור ששתה יותר. תמן אמרין (בבלי עירובין ס"ד א') כל שאינו יכול לדבר לפני המלך. ובכי"ר שם: שיכור אפילו פחות מרביעית. ובכי"ל שם: שיכור אפילו שתה רביעית, ובין השיטין תלוי בכת"י הסופר עצמו: פחות (כלומר, כגירסת כי"ר), והמגיה מחק את המלים פחות מרביעית, ותלה בין השיטין: יותר. וברור שגם הר"ש גרס בירושלמי (עיי"ש בפירושו למ"ו) כגירסת כי"ר וכי"ל.<sup class="footnote-marker">2</sup><i class="footnote">אבל כמה מן הראשונים גרסו בירושלמי כגירסת ההוצאות שלנו, עיין אהצו"י שם עמ' 9, ועיין מגן אבות למאירי, ריש עמ' כ"ח.</i> ובמדרש שמואל ספ"ב: שתוי פחות מרביעית שכור רביעית. ועיין בתוס' עירובין ס"ד א' ד"ה שתה ובמאירי שם. ולכאורה נראית גירסת כי"ר וכי"ל, והפירוש הוא שאם שתה רביעית נקרא שתוי אפילו יכול לדבר לפני המלך, ודינו כמפוכח לכל דבר, מ"מ לא יתפלל לכתחילה, אבל אם דעתו רעה והוא משתכר בפחות מרביעית, דינו כשכור. ועיין מה שהאריך בזה הר"ל גינצבורג בגנזי שכטר ח"ב עמ' 535 ואילך. ועיין להלן כריתות פ"א ה"כ ומש"ש, ועיין שאילתות שמיני ריש סי' פ"א ובהעמק שאלה שם. 
<small>3.</small> <b>מפני שאין בו דעת. </b>כלומר, שאין בו דעת לשער כהוגן, ונמצא פוחת משיעור שקבעו חכמים, עיין היטב בריבמ"ץ פ"א סמ"ו. ובירושלמי פירשו מפני שאינו יכול לתרום מן המובחר. וכ"ה בפיה"מ להר"מ (פ"א מ"ו) ובחיבורו פ"ד מה' תרומות ה"ד, וכן פירש את התוספתא באו"ז ה' תפילה סי' צ"ט הנ"ל. וקצת קשה להעמיס פירוש זה בתוספתא, שהרי היא נתנה טעמים מיוחדים לסומא ולשכור, ולא כללה אותם יחד כמו שעשו בירושלמי. והלכה זו היא בשיכור שלא נתבלבלה דעתו, אבל אם נשתכר כשכרותו של לוט ונתערבבה דעתו אף בדיעבד אין תרומתו תרומה, ודינו כשוטה, עיין מ"ש להלן.<br>ומכאן הוכיחו באו"ז ובמגן אבות למאירי הנ"ל ששיכור יכול לברך אפילו לכתחילה, ודוקא לעניין תפילה אמרו שתפילתו תועבה (או גידופים) אבל בברכה לית לן בה, שהרי לא הזכירו כאן את הטעם של ברכה. וכן הוכיחו כמה ראשונים מן הירושלמי.<sup class="footnote-marker">3</sup><i class="footnote">עיין אהצו"י, עמ' 10, ובמגן אבות הנ"ל ובמאירי ברכות כ"ו א' (86 ע"א), שם ל"א ב' (110 ע"א).</i> ברם מכאן אין כ"כ ראייה מוכרחת, שחרי מטעם חסרון ברכה יש תקנה כשאחר יברך (עיין מ"ש לעיל בריש פרקין), ואפילו שכור שאסור להתפלל יוצא בתפילת אחרים,<sup class="footnote-marker">4</sup><i class="footnote">עיין בה"ג ד"ב סוף עמ' 41 ובתשובת פרקוי בן באבוי בגנזי שכטר ח"ב, עמ' 549.</i> אבל אין תקנה לחסרון דעת. אלא שרבותינו ז"ל סמכו בעיקר על גירסתם להלן בירושלמי שם.<sup class="footnote-marker">5</sup><i class="footnote">עיין באהצו"י שם, עמ' 10 ועמ' 11 ובספרי המאירי הנ"ל, ובנוסח הרש"ס, י"ב ע"א. ואעפ"י שבאו"ז גרס כגירסתנו בירושלמי, אבל הוא הרי מסתפק לומר שאין אלם יוצא בברכת אחרים, עיין מ"ש לעיל בריש פרקין. ולפ"ז הוא הדין בשכור.</i>
<b>אע"פ שכור מקחו מקח וכו'. </b>כלומר, אעפ"י שהוא שיכור מ"מ מקחו מקח וכו'. וזו היא נוסחא ישרה וסיגנון רגיל במשנה ובברייתא, עיין מ"ש הרי"ן אפשטין במבוא לנוסח המשנה סוף עמ' 1261 ואילך. ובד, בכי"ע ובאו"ז הנ"ל: אעפ"י <b>שאמרו</b> שיכור וכו'. ובבבלי עירובין ס"ה א': מיתיבי שיכור מקחו מקח וממכרו ממכר עבר עבירה שיש בה מיתה ממיתין אותו, מלקות מלקין אותו. וכ"ה בכל נוסחאות הבבלי וכן מעתיקים הקדמונים. ועיין ר"מ ספכ"ט מה' מכירה. אבל בס' המקח והממכר לרב האי ש"ג סי' ט"ז: כדגרסינן שכור מקחו מקח וכו', ומעתיק את כל הברייתא כנוסח התוספתא, עיין בהוצאת הר"ש אברמסון בתרביץ ש"כ עמ' 313 ובהערה a58 שם. 
<small>4.</small> <b>ונדרו נדר. </b>רב האי הנ"ל מעתיק: נדריו קיימים. ועיין בתוס' קידושין ע"ה ב' ד"ה לא צריכה ור"מ פ"א מה' נזירות הי"ב. 
<b>והקדשו הקדש. </b>עיין ר"מ פ"ד מה' אישות הי"ח. ואין לשער שגרס כאן "וקדושיו קדושין", שהרי הוא מביא דין שכור בכ"מ (כלומר, הלכות שלא נזכרו בתוספתא), עיין פ"ב מה' גרושין הי"ד, פ"ב מה' יבום ה"ד, פ"ב מה' שחיטה הי"ב ופ"ד ה"ה שם. 
<small>4-5.</small> <b>חטאת מחייבין אותו [חטאת]. </b>המוסגר במרובעים חסר בכי"ו ובד, אבל ישנו אצל רב האי הנ"ל. ובכי"ע: חטאת הרי הוא חייב חטאת. ויש כאן חידוש שאפילו אם השגגה באה מחמת שכרות (ואפשר שלוא היה מפוכח לא היה בא לידי שגגה) חייב חטאת. 
<small>6.</small> <b>הרי הוא כפקח לכל דבר. </b>בשמו"ר פ"ל, י"א: שכור הייתי וכו' שלא ידעו כחו של דין וכו', כלומר, שלא ידע את ההלכה ששכור הוא כפקח לכל דבר. ובבבלי עירובין הנ"ל הוסיפו: אלא שפטור מן התפלה. וסיימו שם: אבל הגיע לשכרותו של לוט פטור מכולם. ובה"ג ברכות פ"ה (ד"ו ה' ע"ב; ד"ב עמ' 38): ודוקא דידע משקל ומטרא וידע מאי יהיב ומאי שקיל, אבל ודאי שכור שעברו יין וכו' פטור. ובס' המקח והממכר לרב האי ש"ג סי' ט"ו: מי שנשתכר וכו' ושואלים אותו בדבר ואינו יודע מה להשיב ולא מה שיעשה אין ממכרו מתקיים.<sup class="footnote-marker">6</sup><i class="footnote">ובר"מ ספכ"ט מה' מכירה הנ"ל: השכור שעושה ואינו יודע מה עושה אין מעשיו כלום, והרי הוא כשוטה או כקטן פחות מבן ששה. ובמדרש במ"ר כ', כ"ג: שלא ידונו כשתויי יין אלא כמזידין. והכוונה שחשש שמא ישתכרו כשכרותו של לוט ויהיו פטורין.</i> ולפ"ז ברור שאף תרומתו אינה תרומה. 

Halakhah 2

<b>מפני מה אמרו בעל קרי וכו'. </b>כבר פירשו המפרשים למשנתנו (עיין ריבמ"ץ ור"ש פ"א מ"ו) שמשנתנו היא כר"מ שאוסר לבעל קרי לברך,<sup class="footnote-marker">7</sup><i class="footnote">עיין ברכות פ"ג מ"ד ותוספתא שם פ"ב הי"ג ומש"ש.</i> אבל לדידן בטלה הלכה זו. והר"מ בפ"ד מה' תרומות ה"ד השמיטה, ומ"מ השכיל לשמור על המניין "חמשה" ע"י זה שהכניס את דין המשנה בפ"א מ"ב, עיי"ש. 
<small>7.</small> <b>מפני מה אמרו ערום לא יתרום וכו'. </b>וכ"ה בד, בכי"ע (ואצל צוק' משובש) ובכפו"פ פי"ח סוף עמ' תל"ד, והוא ציין שם לבבלי ב"מ קי"ד א': אשכחיה רבה בר אבוה לאליהו וכו', מניין לערום שלא יתרום דכתיב ולא יראה בך ערות דבר. ועיין בירושלמי כאן פ"א סה"ו, מ' ע"ד, ובאהצו"י שם עמ' 10 ובספרי המאירי שצוינו לעיל (הערה 3), ובלקוטות הרמב"ן ברכות כ"ב ב' (ד' רע"ב). 
<b>מפני שאינו יכול לברך. </b>והתוספתא לא כללה יחד את בעל קרי וערום, אעפ"י שטעמם אחד, מפני שרצו לשנות כאן שיש תקנה לערום. 
<small>8.</small> <b>אבל מכסה את עצמו בתבן וכו'. </b>כפו"פ הנ"ל. ועיין מ"ש ע"ז לעיל ברכות פ"ב עמ' 21 ואילך. 

Halakhah 3

<small>8-9.</small> <b>היה הולך להפריש תרומה וכו'. </b>עיין מ"ש בפירוש ברייתא זו לעיל ברכות פ"ו עמ' 115 ואילך. 
<small>10.</small> <b>אם עתיד לקרות להם שם וכו'. </b>והברייתא שלנו כרבי להלן מע"ש פ"ד שו' 61, עיין מש"ש. 

Halakhah 4

<small>11-12.</small> <b>ר' יהודה או' מודיד אדן את טבלו וכו'. </b>בכ"י בטעות: מוריד אדן וכו'. ובד ובכי"ע ובכפו"פ פי"ח עמ' תל"ה מודד אדם וכו', והיא היא. ועיין מ"ש על הכתיב "אדן" לעיל ריש ברכות, ועיין בצופה הצרפתי חנ"ג עמ' 214. וסתם משנתנו (פ"א מ"ז) כר' יהודה. 
<small>12.</small> <b>ובלבד שלא יתרום במדה שוקל וכו'. </b>וכ"ה בירושלמי פ"א סה"ז, מ' ע"ד, וכן היה לפני בעל כפו"פ הנ"ל. ובד ובכי"ע יש כאן חסרון. ובטעם הדבר שהוא אינו תורם במדה אמרו בירושלמי (כאן ה"ז, מ' ע"ד): ונחשב לכם תרומתכם. במחשבה את תורם ואין את תורם במידה ובמשקל ובמניין. ועיין בר"מ פ"ג מה' תרומות ה"ד. ואעפ"י שלפי דרשה זו מפורש כן בקרא, מ"מ אפשר לפרש את הכתוב שיש לו רשות לתרום באומד, ואין הוא מחוייב לתרום במדה, אבל התורם במדה עדיף, ולפיכך בארו הראשונים שאין לנו להוסיף על הכתוב ולומר שהתורם במדה עדיף, שמכיוון שמדין תורה הוא פוטר את הכרי באומד ובהפרשה כל שהיא, הרי יש לחשוש שמא יתרום באומד, ואח"כ ימדוד וימצא שתרם פחות (או יותר) ממה שכיוון ויוסיף (או יפחות) על המדה, ונמצא מקלקל את התרומה (או את הפירות). אבל אם תורם מאומד גרידא הרי דעתו לכתחילה למה שיפריש, הן פחות הן יותר.<sup class="footnote-marker">8</sup><i class="footnote">השגות הראב"ד פ"ג מה' תרומות ה"ד, ועיין במל"מ שם. אבל במעשרות אין לחשוש לכך שהרי אסור לו לתרום באומד, ואינו קובע שם אלא אחרי המדידה, וכבר יודע כמה עישר. אבל הראב"ד לא קיבל את טעם הריבמ"ץ עיי"ש בהשגות פ"ג ה"כ.</i><br>ובריבמ"ץ (פ"א מ"ז) פירש ע"פ הירושלמי (פ"א ה"ד, מ' ע"ד) שיש חשש שיתרום שלא מן המוקף אם יתרום במדה ובמשקל. אבל אם הוא תורם באומד גרידא, הרי יתרום מן המוקף כדי שיוכל לשער יפה את המורם ביחס לכרי.<sup class="footnote-marker">9</sup><i class="footnote">ועיי"ש בריבמ"ץ הנ"ל סד"ה אבל תורם, וכנראה שצ"ל שם: דבעינן שיהא כל הכרי במק' אח' (כלומר, במקום אחר) וכו', ונשתבש: כל הכרי ממורח.</i>
<small>14-15.</small> <b>לא במדה ולא במדוד וכו'. </b>כלומר, מן הטבל המדוד. ולפי דעתו אסור למדוד את הכרי לפני שתרם, וזה מתאים לאגדה שבמדרשות<sup class="footnote-marker">10</sup><i class="footnote">עיין ב"ר פס"ד, ו', עמ' 706, ובמקבילות שצוינו שם.</i> שיצחק מדד מפני המעשרות<sup class="footnote-marker">11</sup><i class="footnote">"המעשרות" כאן הם בדווקא ואינם כוללים תרומה, עיי"ש בפסיקתא ובתנחומא שצויינו בב"ר הנ"ל.</i> כלומר, אחרי שתרם. 
<small>16.</small> <b>ואמ' לנו היו מונין וכו'. </b>יפה פירש בח"ד שאנו רואים מעובדא זו שמצוה לתרום מן המנוי והמדוד, ואינה רשות גרידא, וכן יוצא ברור מן העובדא שלהלן. ובפסיקתא רבתי פכ"ה (הוצ' רמא"ש, קכ"ז ע"ב): יצחק הפריש תרומה גדולה.<sup class="footnote-marker">12</sup><i class="footnote">מסורת האגדה שבפסיקתא היא עתיקה ומתאימה לס' היובלות, ולפיה תקן אברהם מעשר ראשון (פי"ג, כ"ה-כ"ו) ויעקב תקן מע"ש (פל"ב, ט'-י"א). ועיין במקורות האגדה שציין הרמ"מ כשר בתורה שלמה בראשית י"ד, עמ' תרי"ט, הע' קל"ב.</i> ויזרע יצחק בארץ ההיא וימצא בארץ ההיא מאה שערים<sup class="footnote-marker">13</sup><i class="footnote">כלומר, יצחק שיער אחד ממאה לשם תרומה, והוא שיעורה לשיטת הפסיקתא. וכן בירושלמי כאן (פ"ד סה"ג, מ"ב ע"ד): עד כמה אדם פוטר טיבלו דבר תורה. ר' יוחנן אמר אחד למאה כתרומת מעשר. וכן במדרשים שפרסם מאן (בספרו .The Bible etc), עמ' רס"ז: תרומה גדולה בקש מהם וכמה שיעורה וכו', ויש אומרים א' ממאה. וכן בתנחומא תרומה סי' ד': שאם אינו נותן לו (כלומר, לכהן) א' ממאה יהא יודע שאינו גוזל אותו השבט אלא לי. ועיין בהוצ' בובר שם סי' ג' הע' י"ח. וכן מצינו בבית נמר שהיו מניחין פאה אחד ממאה (ירוש' פאה פ"ד ה"ג, י"ח ע"ב), אעפ"י שלפי ההלכה המקובלת שיעורה אחד מששים. ומשום זה הזכירו אותם לגנאי. ובפיוטי יניי הוצ' זולאי, עמ' שפ"ז: גאולי משבעים כמיחולים תרומה וכו', כלומר, ישראל שנגאל משבעים עמים הוא כתרומה מחולין. וכנראה שהיה לפניו מקור שדרש שתרומה היא אחד משבעים. ואעפ"י שלהלן בסמוך הוא אומר: לכן תרומה אתרום אחד מארבעים, אבל כן היא דרכו לצרף מקורות שונים ולפייט על פיהם. ועיין מ"ש להלן פ"ה ה"ז, שו' 27, ד"ה תרומה שנטמאת. ועיין ב"ד פמ"ח, י"ד, עמ' 490, ובשנו"ס.</i> וכו', שהיה מודד כדי להפריש תרומה. ואגדה זו היא בשיטת החכמים כאן ובשיטת ר"מ להלן, שמצוה לתרום מן המדוד. 
<small>16-17.</small> <b>מעשה בזקן אחד בערדסקיס וכו'. </b>ושם היתה מקום ישיבתו של ר"מ, ורשב"א שמש אותו במקום זה, עיין בציונים של הורוביץ א"י ושכנותיה ערך ארדסקוס. 
<small>17.</small> <b>שהיה שוקל את כלכלתו מלאה וכו'. </b>כנראה שר"מ שבחו על שדייק במשקל הטבל, והרי משקל היא מדה המצמצמת ביותר כמשנת תרומות פ"ד מ"ו. ושמא יש כאן אף קצת הערמה, ששקל מקודם את הכלכלה יחד עם הטבל ונמצא שעדיין לא מדד למעשה את הטבל עצמו, ואח"כ שקל את הכלכלה וידע ע"פ חשבון את מדת הטבל, ויוכל להיות בטוח שלא יפחות כשיתרום אח"כ באומד. ובמעשה זה יצא הזקן ידי כל הדעות. 
<small>18-19.</small> <b>הרי אלו תרומות. </b>כ"ה בכי"ע, ופירושו, הרי הורמה תרומה מהן.<sup class="footnote-marker">14</sup><i class="footnote">דוגמת: היין תרום (להלן פ"ד ה"ח שו' 29, כגי' הראשונים, עיין מש"ש); אין חזקתו תרום (בבלי חולין י"ד א') ועוד. ועיין אף במשנת שקלים ספ"ג.</i> ובד ובכי"ו בטעות: תרומה, וצ"ל: תרומ', תרומות. ובסמ"ג עשין קל"ד, קצ"ז ע"ד, וכן בכפו"פ פי"ח עמ' תל"ח, מעתיקים מכאן: הרי אלו פטורין, וניסחו ע"פ הר"מ ספ"ד מה' תרומות ששינה את לשון התוספתא לסיגנון יותר ברור. 
<small>19.</small> <b>מפני שלבו לתרום על הכל. </b>וכ"ה בד ובכי"ע ובסמ"ג ובר"מ הנ"ל בכת"י תימן. אבל בר"מ בהוצאות שלנו ובכ"י על קלף ובכפו"פ הנ"ל: מפני שבלבו וכו'. והיא היא. והקשר בין הברייתות הוא שתרומה היא באומד, ולפיכך אנו תולים שתרם על הכל. 

Halakhah 5

<small>20.</small> <b>להיות יושב ומשער. </b>כ"ה בכל הנוסחאות, ובד"ח נשתבש: ומעשר. ובח"ד כתב: צ"ל להיות יושב ומלקט (תקן כנראה ע"פ משנת תרומות פי"א מ"ו), א"נ צ"ל ומשער וכו'. 
<b>בין בדקה בין בגסה וכו'. </b>כלומר שישער לתרום בגסים נגד הגסים ודקים נגד הדקים. ועיין להלן פ"ד שו' 3–4 ואילך ומש"ש. 

Halakhah 6

<small>21.</small> <b>צריך שיכוין את לבו וכו'. </b>מעשרות פ"ה מ"ד, והברייתא שלנו הובאה ע"י כמה ראשונים שנציין להלן. 
<b>על מה שבקוטין. </b>בכי"ע: שבקיטין. ובד: שבקשין, וכ"ה בכפו"פ פי"ח עמ' תל"ח. ובריבמ"ץ, בר"ש וברא"ש מעשרות פ"ה מ"ד העתיקו בשם התוספתא כאן: על מה שבקוטעין (ברא"ש: על הקוטעין), וכ"ה במשנה שם ובפ"א שם מ"ו, ועיין במלא"ש שם. וכ"ה בר"מ ספ"ד מה' תרומות בהוצ' שלנו, אבל בכתי"י הר"מ: שבקטיעין. והיא היא, ופירושו, שבלים קטועות שלא נידשו. ומכיון שנגמרה מלאכת הכרי מותר לו לתרום אף על מה שלא נגמרה מלאכתו (עיין במשנת מעשרות פ"א מ"ו), עיין מ"ש להלן שו' 42–43 ואילך. 
<small>21-22.</small> <b>על מה שבתבן על מה שבצדדין. </b>וכ"ה בד ובכפו"פ הנ"ל. אבל בכי"ע: ועל מה שבצדדין ועל מה שבתבן. וכ"ה הסדר בריבמ"ץ, ר"ש, רא"ש ור"מ הנ"ל. ובסמ"ג עשין קל"ד, קצ"ז ע"ד: תניא בתוספתא התורם את הגורן צריך שיכוין את לבו שתהא זו תרומה על הכרי ועל מה שבצדדין ועל מה שבתוך התבן וכו', והעתיק את לשון הר"מ (אלא שנשמט שם: ועל מה שבקטיעין). ובשו"ת מהר"ח או"ז סי' קכ"ט, מ"ב סע"ג: שכתב רבינו אבא מרי ז"ל בתשובה אחת דתניא במס' (צ"ל: בתוס') דתרומות התורם את הגורן צריך שיכוין את לבו על מה שבצדדין ועל מה שבתוכו (צ"ל: שבתבן) וכו'. וכ"ה הסדר במשנת מעשרות פ"א ופ"ה הנ"ל. 
<small>22.</small> <b>על מה שבגורן. </b>וכ"ה בד. ובכפו"פ הנ"ל נמצאת פיסקא זו לפני "ועל מה שבתבן". אבל בכי"ע ובכל הראשונים הנ"ל וכן במשנת מעשרות ליתא. וגירסת כי"ו וד נראית נכונה דווקא מפני הקושי שלה. ופירושה שמכוין לתרום על מה שנשתייר על קרקע הגורן.<sup class="footnote-marker">15</sup><i class="footnote">ועיין תרומות פי"א מ"ו, ושם מדברים במגורה שנתנו בה תרומה, ולפיכך אף מה שנשתייר היא תרומה אם ליקט.</i> ועיין מ"ש להלן. 
<b>התורם את הבור וכו'. </b>וכ"ה בכי"ע, בר"ש מעשרות פ"ה מ"ד הנ"ל, בשו"ת מהר"ח או"ז הנ"ל ובפי' הרש"ס למעשרות ס"ט ע"ב. אבל בד: התורם את הגת וכו', וכ"ה בכפו"פ פי"ח עמ' תל"ח הנ"ל. וכן בדין, שהרי בגת דורכים את הענבים, ובתוכה הם החרצנים והזגים, עיין מ"ש להלן שו' 24. ועיין מ"ש להלן שם בגי' הר"מ והסמ"ג. 
<small>23.</small> <b>על מה שבחרצנין וכו'. </b>כבר נחלקו התנאים (נזיר פ"ו מ"ב) אם חרצן היא הקליפה החיצונה והזוג הוא הגרעין של הענבה, או להפך. 
<b>התורם את הגת וכו'. </b>וכ"ה בכי"ע ובראשונים הנ"ל.<sup class="footnote-marker">16</sup><i class="footnote">ברא"ש מעשרות פ"ה הנ"ל בט"ס: את זגיו, וצ"ל: את הגת. ובפי' הרש"ס הנ"ל דלג על בבא זו.</i> אבל בד: התורם את הבור וכו'. וכן היה לפני בעל כפו"פ הנ"ל, אלא שנשתבש שם: והבד, וצ"ל: "ובבור וכו' ", והפיסקא נקטעה שם. 
<small>24.</small> <b>על מה שבגפת. </b>גפת היא פסולת של זיתים (או של שומשמין), אבל לא של ענבים, ולפי זה בעל כרחינו בבור של שמן עסיקינן, ומתקיימת גירסת ד וכפו"פ: התורם את <b>הבור</b> וכו'. אבל לפי גירסת כי"ו וכי"ע קשה מה לו לשמן בגת.<sup class="footnote-marker">17</sup><i class="footnote">אמנם במדרש שמו"ר רפל"ו: <b>הזית</b> הזה וכו' ומשחובטין אותו מעלין אותו <b>לגת</b> וכו', אבל הוא שיבוש ברור, שהרי לגת אין מעלין אלא מורידין, והנכון בכ"י אוקספורד שם: מעלין אותו <b>לגג</b> וכו', עיין במשנת מנחות פ"ה מ"ד, בתנחומא תצוה סי' ו' ועוד.</i> ואפילו אם נניח שלפעמים השתמשו בגת אף לשמן,<sup class="footnote-marker">18</sup><i class="footnote">בספריהם נזכרת עיר Τιθσημανή, על יד הר הזיתים (עיין בס' האונמאסטיקון של אבסביוס, תרגום רע"צ מלמד, עמ' 36 [364]), והכוונה כנראה למקום שנקרא גת שמנים (עיין מ"ש דלמן בספרו דקדוק לשון ארמית יהודית של א"י - גרמנית - הוצאה שניה, עמ' 191, הע' 3); ברם אין השם "גת שמנין" מוכיח על שמוש בגתות לשמן, כשם שאין השם גת רמון מוכיח על שימוש בגתות לרמונים. ועיין פאה פ"ז מ"א, ואף שם אפשר שהכוונה לגת של ענבים.</i> מ"מ אין גת לשמן מצויה כלל במשנה ובברייתא.<br>ובר"מ ספ"ד מה' תרומות: התורם את היקב צריך שיכוין את לבו לתרום על מה שבחרצנין ועל מה שבזגין. התורם את הבור של יין צריך שיכוין את לבו על מה שבגפת. והנה גירסא זו לא תתכן כלל, שהרי מה לה לגפת בבור של יין, ולא עוד אלא שלכאורה הוא יקב הוא בור של יין. ובשו"ע יו"ד סי' של"א ס"ק נ' פסק ע"פ הסיפא שבר"מ: התורם את הבור של <b>שמן</b> וכו'. אבל אין לגירסא זו יסוד בשום כת"י. ובשני כת"י על קלף שבבית המדרש כאן: התורם את היקב צריך שיכוין את לבו לתרום על מה שבגפת. וכ"ה בשנויי נוסחאות וגירסאות להר"מ מכת"י ישן נושן שפרסם טריבולציה (פרנקפורט תר"ן). אבל ברור שיש כאן השמטה ע"י הדומות, ובכל כתה"י של הר"מ שבדקתי נמצאת הבבא של בור של יין. וכ"ה בסמ"ג עשין קל"ד בכל ההוצאות ובנוסח כת"י על קלף.<br>ברם בר"מ כת"י פרסי (אדלר 1693) גורס: לתרום על מה שבגת (במקום: שבגפת). ואפשר שאין זה שיבוש, ופירושה שהתורם את היקב<sup class="footnote-marker">19</sup><i class="footnote">ויקב כולל אף את הגת, כלומר המקום שדורכים בו את הענבים, עיין ישעי' ט"ז, י' ואיוב כ"ד, י"א.</i> ואת הבור שהיין יורד אליו מן הגת<sup class="footnote-marker">20</sup><i class="footnote">עיין בפיה"מ להר"מ מעשרות פ"א מ"ז ד"ה גת העליונה. ורבינו ניסח ע"פ לשון הכתוב: התורם את הגורן וכו', התורם את היקב.</i> צריך לכוין לפטור את החרצנים ואת הזגים שבגת ושבבור, והתורם את הבור של יין צריך לכוין לפטור את היין שנשאר בקרקעית הגת. והוא מתאים לנוסח כי"ו וד ברישא (שו' 22): על מה שבגורן, עיין מש"ש. ושמא צ"ל אף בתוספתא: ועל מה שבגת,<sup class="footnote-marker">21</sup><i class="footnote">והסופרים שינו גת ל"ג[פ]ת" ע"פ משנת מעשרות פ"ה מ"ד.</i> והיינו התורם את הגת, מקום שם דורכים את הענבים, ורוב הפסולת נשארת שם, מכוין אף לחרצנים וזגים, והתורם מן הבור של יין מבוין לפטור גם את היין שנשתייר בקרקע הגת. והגירסא הנכונה היא בד ובכפו"פ: התורם את הגת וכו' התורם את הבור וכו', ושניהם ביין.
<b>אם לא כיון תניי בית דין וכו'. </b>בר"מ הנ"ל: ואם לא נתכוין אלא תרם סתם נפטר הכל, שתנאי ב"ד הוא שהתרומה על הכל. ועיין מ"ש לעיל דמאי עמ' 287. 
<small>24-25.</small> <b>שיתרום על הכל. </b>וכ"ה בד ובר"ש וברא"ש מעשרות פ"ה מ"ד הנ"ל. ובכי"ע: שיתרים על הכל. ובשו"ת מהר"ח או"ז הנ"ל שיהי' תרומה על הכל. וגירסת הספרים נכונה, ופירושה שתנאי ב"ד הוא שתורם על הכל. 

Halakhah 7

<small>25.</small> <b>ר' יוסה או' כל בית גיתות וכו'. </b>בד: כל בית הגרנות וכו', וצ"ל: הגתות (התי"ו נפרדה לנו"ן וי"ו). ובכי"ע: ר' <b>יהודה</b> או' כל בית הגיתות וכו'. וכן מעתיק מכאן ר"ש סיריליאו בפירושו לתרומות, י"ח ע"ב: ר' יהודה אומר כל בין הגתות א' וכו', וכצ"ל לפנינו, כמו שמוכח להלן, וכן מגיה בח"ד. 
<b>תפיסה אחת. </b>בבבלי (ע"ז נ' א') מוכח שתפיסה אחת (לעניין אחר) פירושו שאין דבר מפסיק באמצע (ועיין תוספ' חולין ק"ז ב' ד"ה כעין). אבל בירושלמי כאן (פ"ב ה"א, מ"א ע"ב) אמרו שדווקא אגודה היא תפיסה אחת, אבל ערימה אינה תפיסה אחת. ונראה שבכל מקום ומקום משמעו ע"פ עניינו, עיין מ"ש להלן. 
<small>26-27.</small> <b>בזמן שכולם תפיסה אחת וכו'. </b>כלומר, עיקר ויחידה אחת. וכדי להבין את הברייתות כאן, ועניין "תפיסה אחת", ו"עיקר הגורן קיים" (להלן שו' 38) עלינו לברר את מהות המוקף בתרומה. וכן שנינו בספרי (קרח פי' קכ"ב עמ' 149): בהרימכם את חלבו ממנו וכו' שלא יהו תורמים אותו אלא מן <b>המחובר</b> (כגי' רוב הנוסחאות). ומדברי הראב"ד פ"ג מה' תרומות ה"כ מוכח שהוא פירש: ממנו מן המחובר, כלומר, מן המוקף (ועיין גם בכפו"פ פי"ח עמ' תכ"ח ובפי' הרש"ס כאן, ט"ז ע"א). והנה דרש זה "ממנו מן המחובר" מצוי בתו"כ (נדבה ריש פרק כ', ט"ו ע"א; חובה ריש פרק ד', י"ח ע"ג; צו פרש' ב' ה"ה, ל' ע"ד; שם ריש פרש' ז', ל"ה ע"א). ופירש הראב"ד (ריש פרש' ז' הנ"ל): והקריב ממנו מן המחובר שיהיו כולן בכלי אחד וכו' <b>וכעין</b> תרומת הגורן שצריך לתרום מן המוקף. ורבינו פירש שמחובר במנחה פירושו שיהיו כל החלות בכלי אחד, וכן פירש"י (מנחות ע"ז ב', עיי"ש בהוצ' ראם ברש"י שנדפס מכת"י, ובתוספ' שם ד"ה והקריב), וכן מוכח מתו"כ (ל' ע"ד הנ"ל ומן הבבלי מנחות כ"ד א'). והראב"ד דייק ואמר: "וכעין" תרומת הגורן, שהרי בתרומת הגורן בוודאי שאין צורך שיהא הכל בכלי אחד (עיין להלן שו' 40 ואילך). ועיין רש"י סוטה ל' סע"א.<br>ונראה שעיקר הדרש הוא שצריך להרים ממנו, שיהא <b>מחוור</b> שהוא ממנו. ובמנחה שצריכה כלי הרי אין "ממנו" מחוור אלא כשהוא מרים מן העשרון עצמו, מכלי אחד, כשהכל מחובר ממש, ואין בו הפסק. ובחלבים צריך שיהו מחוברים מעיקר ברייתם, ואם ינתח את הבשר ויקיף את החלבים בחבור ממש לא קיים את המצוה (עיין מנחות ע"ז ב', ובתוספ' שם ד"ה מאי), שהרי עשה מעשה ועקר את החלבים ממקום גידולם, ואין "ממנו מחוור", מפני שנראה כאילו הביאם ממקום אחר. אבל בתרומה צריך שיהא חלבו ממנו "כתבואת גרן וכתבואת יקב", כלומר ממנו מן הגורן ומן היקב, ואין כאן לא כלי אחד (כמנחה) ולא חיבור טבעי ממקום גדולו (כחלבים). ולפיכך אם כולם תפיסה אחת, או אם עיקר הגורן קיים, הרי ממנו שבו מחוור. ובתרומת מעשר "ממנו" פירושו מן המעשר (מכל מעשרותיכם), כשם שבתרומה הוא מן הגורן וכו'. ולפיכך אינו צריך מוקף כלל בתרו"מ, ועיין בירושלמי כאן רפ"ב.<br>ומתוך לשון הבבלי וכן מספרי זוטא (נשא ד', כ"ה, עמ' 237) מוכח שמחובר פירושו מחובר ממש, אבל חז"ל נוהגים להשתמש ב"מחובר" שפירושו כפשוטו, ואף מחוור (עיין מ"ש הרי"ן אפשטין במבוא לנוה"מ עמ' 1224 מירוש' חלה ותוספ' עוקצין), ואף כאן צריך שיהא "ממנו", מן המחוור, שיהא מחוור שהוא ממנו, והחיבור הוא בכל אחד ואחד לפי דרכו ועניינו. ועיין במשנת מע"ש פ"ג סמי"ב ורמי"ג ובירושלמי שם. ולשיטת ב"ש אם גף את הקנקנים ואח"כ קרא עליהם שם תרומה, כבר אין "ממנו" מחוור, אלא אם כן פתחם ויערם לגת.
<small>27.</small> <b>ניטמא אחד מהן תורם וכו'. </b>בכי"ע: <b>לא</b> יתרום וכו' (וכנראה שהמלה "לא" נמחקה שם). ובירושלמי (כאן פ"ב ה"א, מ"א ע"ב; חלה ספ"ב) שאלו: ניחא קורה (בנוסח הרש"ס: גת) אחת לשני בורות, אלא שני קורות (בנוסח הנ"ל: שתי גתות) לבור אחד, לא מתוך שנטמא מקצתן נטמאו כולן? ותירצו: שהיה בלבו לעשות תפושה אחת ונמלך לעשותו שתי תפושות. כלומר, שלעניין מוקף הולכים אחרי המחשבה הראשונה. 
<small>29.</small> <b>לא יתרום מן הטהור וכו'. </b>כסתם משנתנו רפ"ב. 
<small>29-30.</small> <b>כל בית הבד קורא אחת. </b>וכ"ה בד. ובכי"ע: תפיסה אחת היא. וברש"ס הנ"ל: כל קורות בית הבד אחת הן. 
<small>32.</small> <b>ניטמא אחד מהן תורם וכו'. </b>ואף כאן צריך לפרש שהיה בלבו לעשותן תפיסה אחת ונמלך ועשאן שתי תפיסות, כפי' הירושלמי שהעתקנו לעיל. 

Halakhah 8

<small>34.</small> <b>היה מלקט גפי ירק וכו'. </b>וכ"ה בכי"ע וברמב"ם פ"ג מה' תרומות הי"ט. ובד: כפי ירק וכו'. והיא היא ופירושו אגדי ירק, עיין עה"ש ערך כף ד' (רפ"ה ע"א ואילך). 
<small>35.</small> <b>הביא מין אחד ביניהן וכו'. </b>צ"ל: מין אחר, וכ"ה בר"מ הנ"ל בדפוסים ישנים ובכתי"י. 
<b>הביא מינין הרבה וכו'. </b>כפו"פ פי"ז עמ' ת"ל, ר"מ הנ"ל. 
<small>36-37.</small> <b>לא יתרום מן העליה וכו'. </b>בד, כי"ע ר"מ וכפו"פ הנ"ל: מן העליון. 
<small>37.</small> <b>אלא אם כן הקיף. </b>וכ"ה בד, בכי"ע ובכפו"פ הנ"ל. וכבר העיר ר' יונה בר"ג שלפני הר"מ כנראה חסרו המלים "אלא אם כן" והוא משך את המלה "הקיף" למטה, כלומר הקיף חמשה צבורין בגורן וכו'. ועל פיו חילק בחשק שלמה את הברייתות כאן. ובאמת בד"ר, בכי"ע ובכי"ו אין שום הפסק בין "הקיף" ובין "חמשה". ובח"ד הגיה בר"מ: ואם הקיף [תורם מזה על זה]. חמשה צבורים וכו'.<sup class="footnote-marker">22</sup><i class="footnote">במה"פ פ"ב ה"א ד"ה הרי כתב: ובתוספתא גריס עוד הקיף המשה צבורין בגורן וכו', והביאה הרמב"ם שם. ואין אני מאמין שהיה כן לפניו בתוספתא כת"י שלו, שהרי בוודאי לא היה נמנע להעיר בפירוש על שינוי חשוב שכ"ה לפניו בכת"י, אלא קרוב יותר שהעתיק ע"פ הר"מ. ועיין מ"ש במבוא על כת"י פ"מ ושימושו בו.</i> ובירושלמי חסרות המלים "אלא אם כן הקיף", אבל פירשו שם: חדא דתימר בשאין שם חלל, אבל אם יש שם חלל תורמין ומעשרין זה על זה, כלומר דווקא שהמינים האחרים ממלאים את כל החלל ומפסיקין לגמרי בין העליון לתחתון, אבל אם יש חלל בין העליון לתחתון שאין בו מין אחר תורם. וזהו כתוספתא שלנו, שאם הקיף במקום אחד (שאין בו הפסק של מין אחר) תורם מזה על זה. 

Halakhah 9

<b>חמשה ציבורין בגורן וכו'. </b>ר"מ (עיין מ"ש לעיל) וכפו"פ הנ"ל. ובירושלמי נוסח הר"ש סיריליאו (י"ז ע"ב): כל בית הגרנות אחד הוא. כיצד היו חמשה צבורים בגורן תורם מאחד על הכל (מ"כיצד" ואילך ליתא בהוצאות שלנו). 
<small>38.</small> <b>אמ' ר' יהודה. </b>וכ"ה בד, ובכי"ע ליתא. ובכפו"פ הנ"ל: אמר רבי, ועיין להלן. 
<b>בזמן שעיקר הגורן קיים. </b>וכ"ה בר"מ ובכפו"פ הנ"ל. ובירושלמי הנ"ל: א"ר יהודה והוא שתהא תפיסת הגורן באמצע. וברש"ס שם: תפיסת הגרן באמצע, שעיקר הגרן קיים, דהיינו למקום שדשין החטים באמצע. וסובר ר' יהודה שדווקא אם עיקר הגורן קיים מותר לתרום מאחד על הכל, מפני שעכשיו מחוור הוא שתורם ממנו, כלומר מן הגורן עצמו, עיין מ"ש לעיל שו' 26–27. ובירושלמי הנ"ל שאלו אם חטים דווקא הן תפיסת הגורן או אפילו קש ותבן, ולא נפשטה השאלה. 

Halakhah 10

<small>39.</small> <b>המכנס פירותיו וכו'. </b>וכ"ה בכפו"פ הנ"ל. וכן בכי"ע: הכניס פירותיו וכו', וכ"ה בד, וכן פסק הר"מ בפ"ג מה' תרומות הי"ח. וצוק' השמיט בטעות כל בבא זו. 
<small>39-40.</small> <b>אע"פ שמפוזרין תורם וכו'. </b>מפני שהכניס את פירותיו לביתו, ובא הבית במקום הגורן, והבית מצרפן. ו"ממנו" שבו מחוור (עיין מ"ש לעיל שו' 26–27). ועיין ירוש' חלה פ"ב רה"ח, נ"ח ע"ד (ובפ"מ שם רה"ז), פסחים פ"ג ה"ג, ל' ע"א, ובאהצו"י חלה עמ' 129. 
<small>40.</small> <b>תורם מכל אחת ואחת. </b>וכ"ה בד, בכי"ע ובכפו"פ פי"ז עמ' ת"ל הנ"ל. אבל בר"מ הנ"ל: שתי מגורות שבבית אחד תורם מאחד על הכל. ובסמ"ג (עשין קל"ד, קצ"ז ע"ב) העתיק את לשון הר"מ בשם התוספתא, כרגיל אצלו, ועיין במפרשי הר"מ ששערו שהיתה לרבינו גי' אחרת בתוספתא. ולולא דבריהם היה נראה שרבינו פירש שאף בבא זו היא מדברי ר' יהודה (שו' 38), והיא מתקשרת יפה מאד עם דבריו, ור' יהודה לשיטתיה להלן (פ"ו שו' 50) ששתי מגורות בעלייה אחת אינן מצטרפות להעלאה, וחכמים חולקים עליו. והשוה היטב את לשון רבינו כאן עם דבריו בפי"ד מה' תרומות ה"ה. 
<small>40-41.</small> <b>סקי תבואה וכו'. </b>כ"ה בכי"ע ובכפו"פ פי"ז הנ"ל (בד"ר צ"ז רע"ב. ובהוצ' לונץ עמ' ת"ל: שקי). ובכי"ו: שסקי, וכנראה שמי שהוא הוסיף כאן שי"ן כדי לתקן "סקי" ל"שקי". ובירושלמי פ"ב ה"א, מ"א ע"ב: דתני חמשה שקין (בכי"ר: סקין) בגורן וכו'. ועל הכתיב סקין במקום שקין, עיין מבוא לנוסח המשנה להרי"ן אפשטיין עמ' 1233 ואילך. 
<small>41.</small> <b>וחביות של גרוגרות. </b>וכ"ה בכי"ע, בר"מ, בסמ"ג ובכפו"פ הנ"ל. ובד בט"ס: ודוגיות של גרוגרות. וכתב בח"ד שהשקים והחביות היו פתוחות, שאם לא כן אינו תורם מאחת על השניה כדין חביות של יין שהביא הר"מ ע"פ משנת מע"ש ספ"ג. ונעלם ממנו לפ"ש דברי הירושלמי במע"ש שם שדווקא בחביות של יין אינו תורם מאחת על השניה.<sup class="footnote-marker">23</sup><i class="footnote">אבל בחביות של שמן ושאר דברים אין חילוק בין סתומות ובין פתוחות, ותורמין מזה על זה. ועיין בפיסקי חלה להרשב"א ש"ב, י"א ע"ב. ועיין להלן מע"ש פ"ג הי"ח ומש"ש על החילוק בין יין לשאר דברים.</i> 
<small>41-42.</small> <b>תורמין ומעשרין מזה על זה. </b>וכ"ה בד, בכי"ע ובכפו"פ הנ"ל. ובירושלמי הנ"ל (בהוצאות שלנו): אין תורמין ומעשרין וכו'. וזו היא ט"ס, ובנוסח הרש"ס לנכון: תורמין ומעשרין וכו', ועיין אהצו"י עמ' 17. וכן יוצא ברור מירושלמי מע"ש ספ"ג. ועיין במהרי"ק על הר"מ פ"ג הי"ט הנ"ל. ובר"מ שם: תורם מאחת על הכל, והשמיט את המלה "מעשרין", שהרי במעשר אינו צריך מוקף (ובתוספתא הוא באשגרה מן הרגיל). ועיקר החידוש הוא שאין השקין והחביות מפסיקים ונקרא הכל מוקף, עיין מ"ש לעיל שו' 26–27 (ועיין במשנתנו פ"ב מ"א). ועיין מ"ש להלן שו' 77. 

Halakhah 11

<small>42.</small> <b>משתעקר האלה. </b>וכ"ה בד, בריבמ"ץ מעשרות פ"ה מ"ד ובירושלמי מעשרות פ"א ה"ו, מ"ט ע"א; שבת פ"ו ה"ד, ח' ע"ב. ובכי"ע בטעות: משיתעשר (והשי"ן מנוקדת בצירה, ועליה סימן תיקון, וצ"ל: משיתעקר=משתעקר). ובירושלמי שבת פירשו על פיה את המשנה שם: לא יצא האיש וכו' באלה.<sup class="footnote-marker">24</sup><i class="footnote">ועיין אוה"ג שבת, עמ' 62, ובס' חפץ הוצ' הלפר, עמ' 208, ובהערה 17 שם.</i> ופשטו מכאן שאלה היא כמין דיקרן, כלומר מקל שמתפצל בסופו (עיין עה"ש בערך דקרן א' וב') ועשוי כמין מזלג.<sup class="footnote-marker">25</sup><i class="footnote">δίκρανον. והעיר בעה"ש שכן תרגם סומכוס את המלה כילפות (תהלים פע"ד, ו') δίκρανα, בסורית: דיקרנא.</i> הרי לך שהיה ברור לו לירושלמי שאלה כאן פירושו עתר (קלשון), שבו מהפכין את התבואה.<sup class="footnote-marker">26</sup><i class="footnote">עיין בבלי סוכה י"ד א' ומ"ש בתס"ד ח"ד, עמ' 174, וערוך ערך עתר ב'.</i> וכנראה שהיה דרכם להעמיד את הדיקרן בתוך הכרי (עיין ירושלמי ב"מ פ"ט ה"ד, י"ב ע"א, בבלי שם ק"ה א') לפני שהפך אותו, וכשגמר להפך את הכרי היה עוקר ממנו את הדיקרן ומעבירו משם. וכן מוכח בירושלמי מעשרות שם שהלכה זו היא בשאין דעתו למרח, אבל אם דעתו למרח תורם משימרח, עיי"ש.<br>ובריבמ"ץ מעשרות פ"ה הנ"ל פירש: משתיעקר האלה דהיינו משיבסוס ראשי השבולין הדומין לאלה, ולא מצאתי לו חבר בפירוש זה. ובערוך ערך אלה ב': בתוספת תרומות פ' קמא<sup class="footnote-marker">27</sup><i class="footnote">לפני הערוך היתה חלוקה אחרת בפרקים של התוספתא, ופ"א נסתיים לפניו באמצע פ"ג (כנראה, בסוף הי"ד המקבילה למשנתנו ספ"א), ופ"ב נסתיים בסוף פ"ג, עיי"ש בערך קלפס, ועיין להלן הערה 63 ופ"ד הע' 8.</i> מאימתי תורמין את הגורן משיתהפך הגורן. אלה כמו עללה משתעקר האלה. ר"מ (צ"ל י"מ, כמו שהגיה בעה"ש). ובכמה כת"י חסרה פיסקא זו (עיין בתוספות הערוך לקרויס ערך אלה), ויפה שער קהוט שיש כאן פיסקא מסורסת. ובמהרי"ק פ"ה מה' תרומות ה"ה: ובערוך מצאתי בערך אלה וז"ל בתוספתא דבכורות (צ"ל: דתרומות) וכו' אלה כמו עללה ופי' משיתהפך הגורן ע"כ. וברור לפ"ז שצ"ל בערוך: משתעקר האלה, משיתהפך הגורן, אלה כמו עללה, והוא כפירוש הירושלמי שהבאנו לעיל, אלא שיש מפרשים אלה כמו עללה, כלומר, תבואה, גורן.<br>ברם בר"מ פ"ה מה' תרומות ה"ה פסק: מאימתי תורמין את הגורן משיברור (וכ"ה הגירסא בכל נוסחאות הדפוס שבדקתי). ובמהרי"ק שם מביא בשם רמב"ם מוגה: משיכבור, וכן מביא בכ"מ בשם נוסחא אחרת. וכן במעשה רוקח בשם נ"א כ"י. וכ"ה בכתה"י של הר"מ שבדקתי.<sup class="footnote-marker">28</sup><i class="footnote">וכן בסמ"ג עשין קל"ד, קצ"ח ע"א (וכ"ה אף בסמ"ג כת"י על קלף): ותניא בתוספ' מאימתי תורמין את הגורן משיכבור. וברור שהעתיק מן הר"מ, וכגי' כתה"י הנ"ל. ובר"מ כת"י רבינוביץ (על קלף): <b>משיבכור</b>, וברור שצ"ל: משיכבור, ועיין להלן הע' 33. ובנוסח אחד מכת"י תימן: משיבור, אבל אח"כ אף שם: כבר מקצת תורמין מן הכבור על שאינו כבור.</i> ובכ"מ ובמהרי"ק מגיהים בר"מ: משיצבור,<sup class="footnote-marker">29</sup><i class="footnote">וזו היא באמת הגהה קלה מאד משום שההבדל בין כ"ף ובין צר"י בכי"י הוא בקוץ קטן על גבי הכ"ף.</i> והוא באור הר"מ לעקירת האלה, כלומר משיצבור את הגורן אחרי שפזר אותו בשעת ההפיכה באלה. אבל עיין מ"ש להלן.
<small>42-43.</small> <b>כבר מקצת תורם וכו'. </b>וכן מעתיק בפ"מ<sup class="footnote-marker">30</sup><i class="footnote">מעשרות פ"א ה"ו במה"פ ד"ה תני ובפ"ג שם סה"א במה"פ ד"ה מן הבית.</i> בשם תוספתא על קלף ישן: כבר מקצת <b>הגורן</b><sup class="footnote-marker">31</sup><i class="footnote">אם בעל פ"מ דייק והעתיק מן הכתב, הרי מוכח אף מכאן שלא היה לפניו כי"ו ממש, שהרי לפנינו חסרה המלה "גורן". ויתכן שהגיה את הדפוס ע"פ הכ"י שלו. ועיין מ"ש לעיל הע' 22.</i> תורם מן הכבור על שאינו כבור. וכן בירושלמי מעשרות פ"א ה"ו, מ"ט ע"א: תני אבל כובר הוא מקצת ותורם מן הכבור על שאינו כבור. א"ר אילא שכן דרך בעלי בתים להיות מכניסין לתוך בתיהן, מאי טעמא והאלפים והעיירים (כ"ה בכי"ל) עובדי האדמה בליל חמיץ יאכלו.<sup class="footnote-marker">32</sup><i class="footnote">ישעי' ל', כ"ד. ועיי"ש ברש"י בשם מדרש אגדה. ועיין תנחומא משפטים סי' י"ז ובהוצ' בובר שם סי' י'.</i> הרי לך שהגירסא כבר, כבור, מתקיימת מנוסח הירושלמי ומפירושו. וכן בר"מ הנ"ל בכל הנוסחאות שציינתי לעיל: כבר מקצת תורם מן הכבור וכו'.<sup class="footnote-marker">33</sup><i class="footnote">חוץ מכ"י רבינוביץ שגורס: בכר מקצת תורם מן הבכור על שאינו בכור, והשיבוש ברור, עיין לעיל הע' 28.</i> ובכי"ע: בבור מקצת תורם מן הבבור על שאינו בבור, וצ"ל כלפנינו.<sup class="footnote-marker">34</sup><i class="footnote">הסופר כנראה פירש שאם היה מקצת יין בבור תורם ממה שבבור על מה שאינו בבור, עיין להלן פ"ה סה"א ומש"ש.</i> ובד: צבר מקצת הגורן תורם מן הצבור על שאינו צבור, וע"פ נוסח זה מגיהים במהרי"ק ובכ"מ גם בר"מ.<sup class="footnote-marker">35</sup><i class="footnote">ועיין תוספתא מנחות פ"ט ה"ג ומ"ש רש"י בפסחים ל"ו א' סד"ה ציבור שאני.</i> אבל כאן קשה להגיה כפי שיוצא ברור מן הירושלמי שהבאנו לעיל. ולא עוד אלא שאף הנוסח שלנו קשה, שהרי קביעת הכבירה נשנית (משנה מעשרות פ"א מ"ו תוספתא שם פ"א סה"ו) לעניין קטניות גרידא,<sup class="footnote-marker">36</sup><i class="footnote">עיין בירוש' שהבאנו לעיל ובעה"ש ערך חמץ ד'. ועיין בירושלים של לונץ חי"א-י"ב (תרע"ז), עמ' 380, אבל מתוך הירושלמי ברור שהכוונה שהאנשים הם שאוכלים בליל חמיץ, אע"פ שאפשר שאף הם פירשו בליל חמיץ-בליל קטניות.</i> וכאן משמע מן העניין שבתבואה עסיקינן. ועיין באו"ש פ"ה מה' תרומות ה"ד סד"ה אולם, וצ"ע. ועיין מ"ש להלן מעשרות פ"א שו' 19. 

Halakhah 12

<small>43.</small> <b>מאימתי תורמין את הגת וכו'. </b>בתוספתא טהרות פי"א ה"ד: ענבים עד מתי מטמאות טומאות אוכלין משיהלכו בהן שתי וערב, [הילך בהן שתי וערב]<sup class="footnote-marker">37</sup><i class="footnote">נשמט בכי"ו וישנו בד, בר"ש ובר"מ, עיין מ"ש בתס"ר ח"ד, עמ' 100.</i> ונשתיירו מהן גרוגרות שלימין מטמאין טומאת אוכלין. הרי לך שהענבים מיד כשהלכו בהן שתי וערב ונתרסקו, בטל מהן דין אוכלים וחל עליהן דין משקין,<sup class="footnote-marker">38</sup><i class="footnote">וכן מפורש בר"מ פ"א מה' טומאת אוכלין הכ"ד.</i> וממילא יכול כבר לתרום מן היין על הכל, ואפילו אם נשתיירו גרגירים שלמים תורם עליהן כדין קטיעין וכו', שנשנו לעיל בה"ו. וכן משמע מהמשך העניין כאן, וכן נראה מסדור הר"מ בפ"ה מה' תרומות ה"ו, ועיי"ש בה"ד וה"ה, וכ"ה בסמ"ג עשין קל"ד, קצ"ח ע"א הנ"ל. ולפ"ז התרומה חלה מיד, וחולק על הר"ש פ"ג מ"ד, ועיין בס' משנה ראשונה שם. ועיין בירושלמי חלה פ"ג ה"א. 
<small>44.</small> <b>מאימתי מטמין אותה וכו'. </b>בירושלמי פ"ג ה"ד, מ"ב ע"א: א"ר יוחנן הדרוכות מכיון שהילכו בהן שתי וערב מטמאין את הבור מיד. וכנראה שהפירוש הוא שהנוהג הוא לטמא את הבור בכוונה, והטעם הוא מפני שהיד ממשמשת ביין וטומאתו מצויה, הרי מוטב שתהיה טומאתו ברורה משתהיה ספק קרוב לודאי, ואם יטמאו אותו יזהרו בו יותר שלא יגע בטהרות. ועיין במשנתנו פ"ג מ"ד ובפיה"מ להר"מ שם ובפ"ד מה' תרומות הי"ג. ועיין במה"פ בירושלמי שם ד"ה הפועלים וד"ה הדרוכות.<sup class="footnote-marker">39</sup><i class="footnote">עיין מ"ש להלן הע' 47.</i> 
<b>בית שמיי או' משיינטל מעשר ראשון וכו'. </b>כ"ה המסורת בדברי ב"ש וב"ה בכל נוסחאות התוספתא, אבל בירושלמי הנ"ל המסורת הפוכה, וכ"ה שם בכל הנוסחאות, וכן יוצא ברור מהמשך הברייתא שלהלן שם: א"ר שמעון נראין דברי בית שמאי בשעת מקדש וכו'. ועיין מ"ש להלן ד"ה אמ' ר' יהודה. ואנו למדים מכאן, שאעפ"י שאמרנו לעיל שתורמים את הגת משהילך בה שתי וערב, ולפי ר' יוחנן הנ"ל מטמאין אותה אח"כ מיד, מ"מ מיד לאו דוקא אלא משיינטל ממנה אף מעשר ראשון (שיש בו תרומת מעשר) לדברי ב"ש, ולדברי ב"ה גם מע"ש.<sup class="footnote-marker">40</sup><i class="footnote">ובמעשרות יכול לעשר מן היין על הענבים שהרי אין כאן גזירת מי חטאת, מפני שבין כך ובין כך יכול לעשר מן הטהור על הטמא ושלא מן המוקף, עיין מ"ש להלן הי"ד שו' 53.</i> 
<small>45.</small> <b>אמ' ר' יהודה הלכה וכו'. </b>וכ"ה בד ובכי"ע. אבל בירושלמי הנ"ל (וכ"ה גם בכי"ר ובנוסח הרש"ס): אמר ר' יוסי הלכה וכו'. ואולי יש כאן חילוף בין ר' יהודה ור' יוסה במסורת דברי ב"ש ודברי ב"ה לעיל. ועיין במשנת עדיות פ"ה מ"א ומ"ב, ושניהם לא מנו הלכה זו בין קולי ב"ש וחומרי ב"ה. 
<small>46.</small> <b>מוציאין תרומה ומעשרות וכו'. </b>וכ"ה בכל הנוסחאות כאן. אבל בירושלמי הנ"ל: מוציא תרומה ותרומת מעשר וכו'. וברור שאף כאן צ"ל: מוציאין תרומת מעשר, וסתמא כר' יוסי לעיל פ"א שו' 31, שבעה"ב יכול להפריש תרו"מ, עיין מש"ש. 

Halakhah 13

<small>47-48.</small> <b>משיטענו ור' שמעון או' משייטחנו. </b>ובר"מ פ"ה מה' תרומות ה"ו פסק כת"ק.<sup class="footnote-marker">41</sup><i class="footnote">עיין להלן הערה 42 והערה 46.</i> ולהלן טהרות פי"א ה"ד: זתים עד מתי מטמאין טומאת אוכלין עד שיטענו<sup class="footnote-marker">42</sup><i class="footnote">כ"ה בר"ש שם פ"י מ"ה. וכן בר"מ פ"א מה' טומאת אוכלין הכ"ד (בד"ח): הזתים משיטענו מתטמאין טומאת משקין. ועיין מ"ש להלן הע' 46 בגירסת הר"מ.</i> ור' שמעון אומ' עד שיטחנו.<sup class="footnote-marker">43</sup><i class="footnote">כ"ה בר"ש הנ"ל. ובכי"ו: משיטחנו. ועיין במשנת מנחות פ"ח מ"ד.</i> טחנן ונשתיירו מהן גרוגרין שלימין, מטמאין טומאת אוכלין. ולפ"ז דין הזיתים כדין הענבים לעיל, ומשבטל שם אוכלין מהם וחל עליהם שם משקין, מפרישין מן היין על הענבים ומן השמן על הזיתים (עיין מ"ש לעיל שו' 43), ורבנין כדעתם ור"ש כדעתו.<sup class="footnote-marker">44</sup><i class="footnote">ובירוש' מעשרות פ"א ה"ו, מ"ט ע"א, אמדו שתורם מן הכבור על שאינו כבור שכן דרך בעלי בתים להיות מכניסין לתוך בתיהן בליל חמיץ (עיין מ"ש לעיל שו' 42–43), ואף שאינו כבור נידון כאילו נגמרה מלאכתו. וכן אמרו בירושלמי דמאי (פ"ו ה"ו, כ"ה סע"ג) שע"י עילה אפשר לתלות בבני אדם שאוכלים זיתיהם עטונין, ולפי זה דין השמן והזיתים כאן כדין מקצתו כבור ומקצתו אינו כבור שתורמין מזה על זה.</i><br>ובירושלמי הנ"ל: מאימתי תורמין את הזיתים. אית תנאי תני משיטחנו<sup class="footnote-marker">45</sup><i class="footnote">בכי"ר: משישחיטנו וכו' ולמאן דאמר משישח' וכו'. וכן בתוספתא טהרות הנ"ל בד: ור' שמעון אומר משיסחט, והיא שחיטה (שבכי"ר) היא סחיטה, ובשניהם ט"ס.</i> ואית תניי תני משיטענו.<sup class="footnote-marker">46</sup><i class="footnote">בכי"ר: משיעטנו. וכ"ה בר"מ פ"ה מה' תרומות ה"ו בכל נוסחאות כ"י, חוץ מכ"י פרסי (אדלר 1693) שגורס: משיטענו. ובכ"י תימני אחד: משיבעטנו, וצ"ל: משיעטנו. ובסמ"ג עשין קל"ד, קצ"ח ע"א: משיטענו. אבל בנוסח כ"י על קלף: משיעט שיטענו, ונמחקה המלה "משיעט" ע"י קוים מעל לאותיות, ובין השורות תלויה מי"ם, כלומר, קרי משיטענו. אבל ברור שמתחילה רצה הסופר לכתוב: משיעטנו. וכן בפ"א מה' טומאת אוכלין הכ"ד (בד' רומי, שונצינו וקושטא רס"ט): הזתים משיעטרו, וברור שצ"ל: משיעטנו, וכ"ה בשני כתי"י תימן. ולפ"ז "משיעטנו" אינה ט"ס, עיין במשנת טהרות פ"ט מ"א.</i> ניחא למ"ד משיטענו,<sup class="footnote-marker">47</sup><i class="footnote">בכי"ר: משיעטנו, עיין לעיל הערה 46. ולפי שיטה זו דין השמן כדין היין. ועיין ירושלמי דמאי פ"ו ה"ז, כ"ה ע"ג-ע"ד, ובבלי מעילה כ"א א' ובמה"פ בירושלמי פ"ג ה"ד.</i> למ"ד משיטחנו, לא כן א"ר יוחנן הדרוכות מכיון שהילכו בהן שתי וערב מטמין את הבור מיד? והירושלמי סבר שר"י אמר כן בין ביין ובין בשמן, ולפיכך שאל על ר' יוחנן, משיטת ר"ש שאינו תורם את הזיתים אלא משיטחנו, והרי כבר טמאו את הבור לפני כן. ותירץ הירושלמי: אלא כאן ביין כאן בשמן, כלומר, ר' יוחנן לא אמר כן אלא ביין, אבל בשמן שאין טומאתו מצויה אין מטמאין כלל את הבור,<sup class="footnote-marker">48</sup><i class="footnote">אלא דווקא אם היה הבור קטן וכדומה, עיין מ"ש לעיל פ"א שו' 29–30.</i> והמחלוקת של החכמים ור"ש אינה אלא לעניין תרומה גרידא שתורמין משמן על הזיתים, וכשיטתם בטהרות וכמו שכתבנו לעיל. וכן באמת לא נזכרה כאן אצל הזיתים טומאה כלל.
<small>48.</small> <b>מביא זתים בקופה וכו'. </b>בירושלמי הנ"ל: אם רצה מביא זתים ונותנן וכו'. כלומר, אם רוצה לתרום בטהרה מיד, וכמנהגו בענבים. ומ"ש כאן "בקופה" (וכ"ה בירושלמי בנוסח הרש"ס), עיין טהרות פ"ט מ"א. 
<b>ונותן לתוך הממל וכו'. </b>בבבלי ב"ב (ס"ז ב'): ממל וכו' מפרכתא. ופירש רב האי (תשה"ג הרכבי סי' רכ"ב עמ' 105): מפרכתא הוא כלי חרש או אבן וכו' והוא נעשה להניח בתוכו הדבר הכתוש וכו'.<sup class="footnote-marker">49</sup><i class="footnote">עיין בציורים שבקדמניות התלמוד של קרויס (גרמנית) ח"ב, עמ' 218.</i> ומלשון התוספתא כאן "לתוך הממל" משמע קצת כפירושו. אבל בירושלמי הנ"ל גורס: ונותנן תחת הממל, ומגירסא זו משמע יותר כפי' רב צמח גאון (תשה"ג הנ"ל סי' קפ"ט עמ' 86) או כפירוש הר"ח (עיין רשב"ם במקומו) שהכוונה לאבן שמפרכים בה את הזיתים.<sup class="footnote-marker">50</sup><i class="footnote">השוה תאור רב צמח הנ"ל (ועיין גם בערוך ערך ממל) עם התאור הניתן בירושלים של לונץ ח"ג (החלק הגרמני) 1889, עמ' 72. ועיין מ"ח חנ"א 1907, עמ' 18, הע' 1. וכנראה שגי' הירושלמי עיקרית.</i> ושמא שימש ממל שם כללי לכמה חלקים של הרחים. ועיין מ"ש להלן מעשרות פ"א שו' 29. 
<small>49-50.</small> <b>ריכות ונותקות את יינן וכו'. </b>בד ובכי"ע: רכות וכו', ובירושלמי הנ"ל: דיהות, והיא היא (עיין תס"ר ח"ד עמ' 124), ופירושו שאם דרך על הענבים שתי וערב כבר נתרסקו ובטלו מתורת אוכלין (עיין מ"ש לעיל שו' 43) ואפשר לתרום מן היין עליהן, אבל זיתים אינם מתרסקים ונותקים את שמנם בדריכה מועטת, ודין הזיתים כאוכלים, ולפיכך אי אפשר להפריש עליהם משמנם. 

Halakhah 14

<small>51.</small> <b>תרומה ויחזור ויתרום. </b>ופירשו בירושלמי שקנסו אותו לתרום שניה משום גדר מי חטאת שלא יבטלו, שאם אתה אומר שמפריש מן השמן על הזיתים לא יטרח לעטן את זיתיו בטהרה, אלא החבר יפריש לו מיד שמן טהור על הזיתים שלא הוכשרו לקבל טומאה, ואח"כ יעשה את הכל בטומאה. אבל כשאסרו לו לעשר שמן על הזיתים, הרי יצטרך לעשות את זיתיו בטהרה, שאם יטמאו הזיתים לא יוכל להפריש עליהם מן השמן הטהור, שאין מפרישין מן הטהור על הטמא, ולפיכך יצטרך להטהר ולעשות את בדו בטהרה, וכשיעטנו (או יטחנו) הזיתים יפריש מן השמן עליהם, כלומר מן הטהור על הטהור. 
<small>52-53.</small> <b>וצריך להוצי' עליהן תרומות ומעשרות. </b>וכן בד: עליהן תרומה ומעשרות. ובכי"ע: וצריך להוציא מהם מעשר. ובירושלמי פ"א ה"ה, מ"א ע"א: תני שנייה לא תאכל עד שיוציא עליה תרומות ומעשרות.<sup class="footnote-marker">51</sup><i class="footnote">וכן מעתיקים בריבמ"ץ ובר"ש פ"א מ"ח. והמשך הירושלמי אינו שייך לכאן, כפי הרש"ס ובעל פ"מ.</i> ועיין במלא"ש משם ר' יהוסף שהשיג על הרע"ב, וכתב: פי' זה אינו נראה, דלמה יצטרך להפריש תרומה, כיון שהראשונה תרומה. ובאמת דברי הרע"ב מפורשים בתוספתא ובירושלמי, אלא שצדק ר' יהוסף שצריך למחוק את המלה "תרומה", והנכון איפוא כגי' כי"ע כאן: וצריך להוציא מהם (כלומר, מן השמן והיין) מעשר. 
<small>53.</small> <b>ר' יוסה אומ' בית שמיי או' תורמין וכו'. </b>וכ"ה בד, וכן היתה הגירסא בתוספתא כאן לפני הראב"ד (עיין פירושו לעדיות פ"ה מ"ב), וכן הוא במשנת עדיות פ"ה מ"ב, לפי הגהת ר' מנא בירושלמי שנביא להלן, וכן כנראה היתה הגי' גם בתוספתא כ"י פ"מ שמעתיק אותה כגירסתנו (בפירושו לפ"א ה"ח) ואינו מעיר על גירסא אחרת בכת"י. ובכי"ע: ר' יוסי אומ' בית שמאי אומ' אין תורמין ובית הילל אומ' תורמין. ואין לעדות זו משקל נגד כל הראיות שהבאנו. ואשר לירושלמי (פ"א ה"ח, מ' סע"ד) הרי ברור שהיתה לו מסורת אחרת בברייתא שלפנינו, וכן גרס כאן: וצריך להוציא עליה מעשר (עיין מ"ש לעיל) [אין תורמין זיתים על השמן ולא ענבים על היין ואם תרם תרומתו תרומה ואין צריך לתרום דברי ר' מאיר]<sup class="footnote-marker">52</sup><i class="footnote">המוסגר ישנו בירושלמי, וסימנתי בסוגריים מה שחסר בתוספתא לפי גירסת הירושלמי.</i> ר' יוסי אומר בית שמאי אומרים תרומת עצמן בהן, ובית הלל אומרים אין תרומתן תרומה.<sup class="footnote-marker">53</sup><i class="footnote">כן העתיק במלא"ש פ"א מ"ד בשם ירושלמי נוסח הר"א אזכרי. וכן מפורש בירושלמי לעיל ה"ד. ובירושלמי שלפנינו (בה"ח) תוקן ע"פ ההוצאות של משנת עדיות פ"ה מ"ב.</i> הכל מודין שאם תרם שאינו (צ"ל: שהוא) צריך לתרום שניה. ומכאן הוכיח הירושלמי שר' מאיר מחמיר בגדר מי חטאת, מפני שמרהיטת הלשון משמע שגם הרישא שלפנינו (שמן על זיתים) היא מדברי ר"מ, ורואים שהחמיר ואמר יחזור ויתרום. ואח"כ הגיה ר' מנא את משנת עדיות ואמר: לית כאן זיתים על שמן אלא שמן על זיתים, דהיא דר' יוסי דר' יוסי אומר תרומה ויחזור ויתרום, כלומר הרישא של הברייתא שלנו (שמן על זיתים) היא מדברי הכל וגם ר' יוסי מודה בה (לשיטת ב"ה), ועל פיה אפשר לפרש את המשנה בעדיות, אבל בזיתים על שמן מודים ב"ש וב"ה שאין תורמין.<br>ובטעם הדבר נראה שב"ש סוברים שתורמין מן הטהור על הטמא (כשיטת ר"א השמותי במשנתנו רפ"ב), וממילא אין כאן גדר מי חטאת, שאפילו אם נגזור שאין תורמין שמן על הזיתים, מ"מ לא יטרח לעשות את זיתיו בטהרה וכשיגמרם בטומאה יקנה שמן טבל טהור מן החבר ויפריש לו החבר מן הטהור על הטמא ונמצא נותן לכהן תרומה טהורה כדין. אבל בזיתים על השמן יש כאן גזל השבט, וגם הדין שצריך לתרום מן היקב (עיין להלן) ובזה מודים ב"ש שאין תורמין.
<small>54.</small> <b>מודים שאם תרם שצריך לתרום שנייה. </b>וכ"ה בכל הנוסחאות כאן, וכן היה אף לפני הראב"ד (עיין בפירושו לעדיות פ"ה מ"ב), ואין להגיה. ובבא זו אינה מדברי ר' יוסי אלא הולכת על משנתנו פ"א מ"ד:<sup class="footnote-marker">54</sup><i class="footnote">ובמשנה שלפני התוספתא היתה מ"ד סמוכה למ"ח, והוא סדר הגיוני מאד.</i> אין תורמין זיתים על השמן וכו' ואם תרמו בש"א תרומת עצמן בהם, ובה"א אין תרומתן תרומה. תדע לך שהוא כן, שהרי מחלוקת זו לא נזכרה כאן בתוספתא כלל, והוא מפני ששנתה כאן את דין המשנה, ולפיכך דלגה עליה<sup class="footnote-marker">55</sup><i class="footnote">ואפשר שהסופר השמיטה, כרגיל בפיסקאות מן המשנה שבתוספתא.</i> והסמיכה לה את הבבא שלנו. וכבר אמרנו לעיל שהירושלמי שנה כאן בפירוש מחלוקת ב"ש וב"ה שבמ"ד. 
<small>54-55.</small> <b>התורם זתים על זתים העתידין ליכתש וכו'. </b>ברייתא זו הובאה בירושלמי פ"א ה"ט, מ"א ע"א, בשם תני ר' הושעיה. וסייעו לה שם ממשנתנו (פ"א מ"ט) ששנתה בתורם ענבים על ענבים לאכילה ונמלך לדורכן אינו צריך לתרום שנייה, ש"מ שדווקא אם נמלך אח"כ לדורכן, אבל אם חשב בתחילה לדורכן תרומה ויחזור ויתרום.<sup class="footnote-marker">56</sup><i class="footnote">ולעיל שם בירושלמי (ה"ח, מ' ע"ד) הובאה הברייתא שלנו סתם, והוכיחו ממנה שתרומה ויחזור ויתרום הוא קנס יותר גדול מ"אינה תרומה", שהרי כאן יש גם גזל השבט (שתורם זיתים על זיתים העתידים לשמן, ומטיל את טרחת הכתישה על הכהן) וגם גדר ביטול מי חטאת (שיוכל לעשות את השמן של שאר הזיתים בטומאה), והדין נותן שכאן יחמירו עליו יותר.</i> 
<small>57.</small> <b>וצריך לקרות להם שם. </b>בבא זו אין כאן מקומה, וצריך לגרוס אותה להלן (סוף שו' 58), וכן הגיהו המפרשים ע"פ הירושלמי פ"א סה"ח, מ"א ע"א. ובאו"ש (פ"ה מעשרות הי"ט) פירש שצריך לקרות שם לזיתים העתידין ליכתש, כלומר שאסור לאכול מהם עראי, מפני שהתרומה הראשונה קובעת, עיי"ש, אבל פירוש זה קשה בין מצד הלשון בין מצד העניין, עיי"ש באו"ש. 
<small>58.</small> <b>ואין צריך לתרום שנייה. </b>כאן צ"ל: [וצריך לקרות להם<sup class="footnote-marker">57</sup><i class="footnote">כלומר, לשמן ויין של תרומה ראשונה.</i> שם] ואין צריך וכו', עיין מ"ש לעיל שו' 57. 

Halakhah 15

<small>59.</small> <b>התורם זתים על זתים לאכילה וכו'. </b>בד ובכי"ע: התורם זיתים שמן על וכו'. ובח"ד הגיה: התורם שמן על זיתים לאכילה, וכן לכאורה מוכח מן הירושלמי. אבל קשה להגיה את הנוסחאות, ולא עוד אלא שמהמשך הירושלמי שם, יש סמוכין לגירסא שלנו, כפי שנראה להלן, ולפיכך נראה שהנכון בד ובכי"ע: התורם זיתי(ם) שמן על זתים לאכילה וכו'. וכבר נתבאר בירושלמי (בכורים פ"א ה"ג, ס"ג ע"ד): זית שמן זה אגורי וכו'<sup class="footnote-marker">58</sup><i class="footnote">ועיין במשנת בכורים פ"א מ"ג ומ"י ובספרי כי תבא פי' רצ"ז, עמ' 316.</i> הגשמים יורדין עליו והוא אוגר שמנו לתוכו. וכן מתאר פליניאוס<sup class="footnote-marker">59</sup><i class="footnote">תולדות הטבע סט"ו פ"ג סי' י'.</i> את טבע הזיתים שהם מאבדים את שמנם אם גשמים מרובים יורדים עליהם, מפני שהשמן נהפך ללחם הפרי, והאוכל מתרבה והשמן מתמעט. אבל כנראה שהמין הזה (אגורי) אינו סובל מן הגשמים. וכן באר רש"י (ברכות ל"ט א'): אגור בתוכו. מזומן לצאת ממנו, שאינו נבלע בפרי כמשקה תפוחים ותותים, אלא אגור כמשקה הענבים. וכן במשנתנו פ"ב רמ"ו: ותורמין זיתי שמן וכו'. ופי' בכפו"פ פ"כ עמ' תמ"ו: "זיתי שמן הם ששמנן מרובה", ולפיכך אנו דנים כאן את זית השמן כשמן עצמו. ועיין להלן פ"ד שו' 8 ומש"ש. 
<small>59-60.</small> <b>על השמן הראויין לעשות דברי ר'. </b>בירושלמי פ"א ה"ט, מ"א ע"א: א"ר יוחנן אייתיתה מדחילפיי ר' אומר לפי אוכלן וכו'. והנכון הוא בנוסח הרש"ס: ר' אומר לפי <b>שמנן</b> וכו'. וכן היתה הגירסא בירושלמי לפני הריבמ"ץ, הר"ש והרא"ש (פ"א מ"ט), וכן מוכח מהמשך הירושלמי, כפי שהעיר בח"ד כאן, ועיין להלן. והנה מן הירושלמי משמע שהמחלוקת היא בתורם שמן על זיתים לאכילה, והברייתא נסמכה למשנתנו (פ"א מ"ט) שם. וכן פירש הר"מ בפיה"מ,<sup class="footnote-marker">60</sup><i class="footnote">הלשון בהוצאות שלנו מגומגמת קצת, אבל מן המקור הערבי ברור שהר"מ פירש שהוא תורם על הזיתים לפי השמן שהם ראויים לעשות, וכ"ה ברע"ב שם.</i> וביתר ביאור בריבמ"ץ שם.<br>ונראה שהדין שוה בתורם שמן על זיתים לאכילה כבתורם זיתי שמן על זיתים רגילים. ולא עוד אלא שלהלן בירושלמי שם שנינו: ואף לעניין שבת כן? אשכח תני ר' אומר ברביעית, רשב"ג אומר כגרוגרת. וקשה מאד להניח שהמחלוקת היא במוציא שמן, ור' סובר כר"ש במשנת שבת (פ"ח מ"א) שאף שמן לסיכה שיעורו ברביעית (ועיין מ"ש להלן רפ"ז). וכנראה שהרגיש בקושי זה הגר"י ראזין בספרו צפנת פענח על הר"מ רפי"ח מה' שבת שפירש את הירושלמי בהוציא ענבים לעשותן יין, עיי"ש. אבל לפי דברינו הנ"ל אפשר לפרש שהמחלוקת היא בזית שמן, ששמנו אגור לתוכו, ואין מוציאים זית לסיכה, וממילא דינו כשאר משקין, עיין בבלי שבת ע"ח א' ובתוספ' שם ד"ה דם. ורשב"ג סובר שדינו כמוציא אוכלין ושיעורו בכגרוגרות.
<small>60.</small> <b>חוץ מגלעניהן. </b>שהרי הגרעין אינו אוכל. אבל רבי הסובר שתורמין לפי השמן שראויין לעשות מחשבין אף את השמן הנבלע בגרעינים, עיין להלן רפ"י ומש"ש, ועיין במשנת מעשרות פ"ה מ"ד. ובד: חוץ מגרעניהן, ובכי"ע: מגרעיניהן. והנוסח שלנו גלעינין במקום גרעינין, הוא נוסח א"י, עיין מה שהאריך בזה הרי"ן אפשטין בספרו מבוא לנוסח המשנה עמ' 406 ואילך. 
<small>60-61.</small> <b>מודים בקולפסין וכו'. </b>בד: בקלפין וכו'. ובכי"ע: בקלופסין. ובירושלמי הנ"ל: בכלובסים. ובפ"מ שם: ובתוספתא פ"ג גריס קלופס[י]ן וכו' קלופסין הן וכו'.<sup class="footnote-marker">61</sup><i class="footnote">כנראה שהעתיק מכת"י שלו, שהרי בד גורס בקלפין.</i> ובערוך ערך קלפס:<sup class="footnote-marker">62</sup><i class="footnote">ברוב כתה"י של הערוך שבדקתי חסר לגמרי ערך זה.</i> בתוספת תרומות פרק שני<sup class="footnote-marker">63</sup><i class="footnote">וכ"ה בערוך כת"י ספרדי על קלף (כת"י אדלר 1405). ועיין מ"ש לעיל הערה 27 ולהלן פ"ד הע' 8.</i> מודין בקולפסין<sup class="footnote-marker">64</sup><i class="footnote">בכ"י הנ"ל: בקלופסין.</i> שתורם על האוכלין חוץ מגרעיניהן, והם זתים גדולים ראויים לאכילה ואינן עושין שמן וכו'. ובפי' הרש"ס י"ד ע"ב: ובתוספתא גרסינן בקלופסין בקו"ף ופ"א, ופי' בערוך וכו', ואפשר שהעתיק ע"פ הערוך. וקרוב לוודאי שצדק ר"ע לעף בהשערתו שקלופס, כלובס הוא κολυμβάς, כלומר הזית הצף בשמנו או בציר, והוא זית קשה<sup class="footnote-marker">65</sup><i class="footnote">עיין מ"ש אתינאוס בספרו חכמי המשתה ס"ד 133ª.</i> שהיו אוכלים אותו כדי לעורר את תאות המזון. ומכיון שעיקרו עומד לאכילה ולא לשמן, תורמין על האוכל שלו גרידא, וממילא אינו תורם על גלעינו, עיין מ"ש לעיל. וכאן מדברים שיש כהן, ולפיכך לכ"ע תורם מזיתי שמן על הקלופסין שהוא מן היפה על המתקיים (עיין להלן פ"ד ה"ג), ואפילו בדליכא כהן סובר רשב"ג (עיין להלן פ"ד סה"ד) שתורם מאיזה שירצה, עיין להלן פ"ד שו' 12–13 ומש"ש. 

Halakhah 16

<small>61.</small> <b>התורם ענבים לשוק וכו'. </b>וכ"ה בכי"ע. אבל בד, בר"ש וברא"ש ספ"א ובר"ש מעשרות פ"א מ"ו ובפי' הרש"ס שם (י"ד ע"א) חסרה המלה "לשוק", והכוונה כאן שתורם ענבים לאכילה (לשוק ולא לגת) על ענבים שעתיד לעשותן צימוקים, דהיינו מדבר שנגמרה מלאכתו על דבר שלא נגמרה מלאכתו. ועיין מ"ש ע"ז להלן. 
<small>62-63.</small> <b>ועתיד לעשותן פרד. </b>בד: פרי, ובכי"ע פראגר. והנכון כלפנינו, וכ"ה בראשונים הנ"ל.<sup class="footnote-marker">66</sup><i class="footnote">בפי' הרא"ש בטעות: פרר.</i> וכן בריבמ"ץ מעשרות פ"א מ"ו: "כדתניא בתוספתא תרומות מסרדין<sup class="footnote-marker">67</sup><i class="footnote">צ"ל: מפררין, והוא באשגרה מלהלן שביעית ספ"ו, עיין מש"ש.</i> רמונין לעשותו פרד, ואין אנו מכירין אותו שאין עושין אותו במקומותינו". ובמשנת מעשרות שם: הפרד והצימוקים והחרובין משיעמיד ערימה. וברור שפרד הוא שם הקיבוץ הכללי לפרידות של רימון.<sup class="footnote-marker">68</sup><i class="footnote">דוגמת ענב, פשת (=פשתן, בכתובת גזר) וכדומה.</i> ובירושלמי נזכרה תכופות פרידה של רמון<sup class="footnote-marker">69</sup><i class="footnote">ברכות פ"ו ה"א, י' ע"א; מעשרות פ"א ה"ב, מ"ה ע"ד; נזיר פ"ו ה"א, נ"ד ע"ד.</i> והוא גרגיר של רמון, כפירוש הגאון,<sup class="footnote-marker">70</sup><i class="footnote">עיין פיה"ג לעוקצין פ"ב מ"ו, עמ' 142, ובהערות שם.</i> או פרטתא של רמון.<sup class="footnote-marker">71</sup><i class="footnote">פסיקתא דר"כ פ"א, ג' ע"ב, ועיין מ"ש ר"ע לעף בפלורה ח"ג, עמ' 37.</i> והיו מפרדין (כלומר מוציאין את הפרידות) את הרמונים, ועושים את הפרד (הגרגירין) ערימה. 
<small>63.</small> <b>תרומה ואין צריך לתרום שניה. </b>ומכאן שלכתחילה אינו תורם ענבים על ענבים שעתיד לעשותן צימוקים, כמשנתנו ספ"א שאין תורמין מדבר שנגמרה מלאכתו על דבר שלא נגמרה מלאכתו. אבל במ"ט שם מפורש שתורמין יין על ענבים לעשותן צימוקים, וכבר הקשו עליה בירושלמי שם, ותירצו: "אין לך אסור מדבר שנגמרה מלאכתו על דבר שלא נגמרה מלאכתו אלא גורן ויקב בלבד",<sup class="footnote-marker">72</sup><i class="footnote">עיין ספרי קרח פי' קכ"א, ריש עמ' 148, בפיה"מ להר"מ כאן פ"א מ"ד ובסמ"ג עשין קל"ד, קצ"ח ע"א.</i> כלומר דוקא מחוסר גורן<sup class="footnote-marker">73</sup><i class="footnote">דוגמת שבלים שהן מחוסרות מלאכה גמורה, כלומר, דישה.</i> ומחוסר יקב,<sup class="footnote-marker">74</sup><i class="footnote">ענבים שהן מחוסרות דריכה.</i> אבל מגורן ויקב ואילך, כגון ענבים שעתיד לעשותן צימוקים, שאינן מחוסרות מלאכה גמורה, תורם עליהן מן היין ומן הענבים לאכילה אפילו לכתחילה. ולפי פשוטה חולקת הברייתא שלנו על מ"ט, ולפיה יהיה אסור לתרום יין על ענבים שעתיד לעשותן צמוקים. 
<small>63-64.</small> <b>בית שמיי או' אין צריך לתרום שנייה וכו'. </b>וכ"ה בד. אבל בכי"ע: צריך לתרום שנייה. ובית הלל אומ' אין צריך לתרום שנייה. וכ"ה בר"ש וברא"ש כאן ספ"א, ועיין מהרי"ק פ"ה מה' תרומ' ה"ד. וזו היא כנראה הגירסא הנכונה. ויפה פירש באו"ש (פ"ה מה' תרומות ה"ד) שבבא זו הולכת על פ"א מ"ט: מי שתרם וכו' וענבים על ענבים לאכילה ונמלך לדורכן אינו צריך לתרום. וע"ז חולקים ב"ש וסוברים שאם דרך אח"כ את המשוייר צריך לתרום שנייה. 
<small>64-65.</small> <b>אמרו בית הלל לבית שמיי הרי הוא או' וכו'. </b>וכ"ה בד, אבל בכי"ע ובראשונים הנ"ל: אמרו בית שמאי לבית הילל וכו', וכצ"ל לפנינו. 
<small>65-66.</small> <b>אמרו להם בית שמיי וכו'. </b>בכי"ע ובראשונים הנ"ל: אמרו להם בית הילל וכו', וכצ"ל לפנינו. 

Halakhah 17

<small>67.</small> <b>תורמין מן הערימה על הכרי וכו', </b>וכ"ה בכפו"פ פי"ז עמ' ת"ל (ד"ר צ"ז ע"ב), וכן הגיה ר' יונה בר"ג את גי' ד (עיין להלן), ופירש ששניהם נתמרחו, אלא שבערימה התבואה יותר יבשה, והוי ליה תורם מן היפה על הרע, אבל להפך הוא תורם מן הרע על היפה, ועיין ר"מ פ"ה מה' תרומות הי"ה, ולא הזכיר שם את ההלכה שלנו. ובכי"ע: תורמין מן המוץ על הכרי וכו'. ובד: תורמין הערמה מן המוץ על הכרי וכו'. ויש כאן הרכבה של שתי הנוסחאות. 

Halakhah 18

<small>68.</small> <b>המכניס שבלים לתוך ביתו וכו'. </b>ר"מ פ"ה מה' תרומות ה"ה, כפו"פ פי"ה עמ' תל"ה. ופי ברא"ה (ביצה י"ג א'): דכיון ד[ל]מלילות קיימי ליכא גמר מלאכה אחרת, דמלילה (כלומר, הפרשת הדגן ע"י חיכוך קל בין האצבעות) היינו הכשר אכילה כטחינה בחטים, הלכך משעת שבלים הוא חייב, משיעשה מהן ערמה. והברייתא שלנו כרבי להלן מעשרות פ"ג ה"ה, עיין מש"ש. ועיין בירושלמי מעשרות רפ"ד. 
<small>69.</small> <b>בן לוי שנתמנו לו שובלין ועתיד לעשותן וכו'. </b>וכן בד: ועתיד לעשותן וכו'. ובכי"ע בכל מקום בברייתא זו: עתיד (בלי וי"ו), וכן הגיה בח"ד מדעתו, ופי' עתיד, מעותד, כלומר, חייב. וכמובן שזהו דוחק מדוחק, ולא עוד שבכי"ע גם בהט"ז עתיד במקום ועתיד. והנה כל המפרשים פירשו ברייתא זו ע"פ הבבלי (ביצה י"ג א') שקנסו את הלוי, וחייבו אותו לעשות את השבלים גורן ואת הענבים יין (ואינו יכול לומר לכהן: כי היכי דיהבו לי, יהיבנא לך), משום שלקח את המעשר לפני שהפרישו תרומה לכהן. וכן בסמ"ג עשין קל"ד, קצ"ז ע"ב: תניא <b>בתוספתא</b> ומביאה בפ"ק דביצה, בן לוי שלקח מעשר שבולין לא יתן תרומתו לכהנים שבולים, אלא קונסים אותו לדוש ולזרות וכו'. וברור שאין זו לשון הברייתא אלא לשון הר"מ (פ"ג מה' תרומות הי"ד), ובברייתא עצמה מפורש הטעם שמחמת לא נגמרה מלאכתו אתינן עלה, ולא משום קנס, עיי"ש במאירי במקומו. וכבר נדחקו בזה ברדב"ז ובמשל"מ על הר"מ שם ובמהר"ם שיף ביצה י"ג א' סד"ה ברש"י.<br>ולפיכך נראה לפרש את הברייתא כפשוטה ובלי שום הגהה, והיינו בן לוי שנתן לו בעה"ב מעשר שבלים כדין, כלומר שבעה"ב הכניסן לאכול מלילות, וכבר הפריש עליהן תרומה, וכמפורש ברישא כאן. ויגיד עליו ריעו: ענבים וזיתים שהכניסן בעה"ב לאכילה והפריש עליהם תרומה כדין. ואם בדעת הלוי לאכול את השבלים מלילות, ואת הענבים והזיתים כמו שהם, מפריש ממה שנתמנה לו, שהרי כבר נגמרה מלאכתן, אבל אם עתיד הלוי לעשות את השבלים גורן, ואת הענבים והזיתים יין ושמן, דינו כמפורש בתוספתא להלן.
<small>70.</small> <b>שכשם שתרומת ראשית וכו'. </b>כלומר, הדין הוא: כשם שתרומת ראשית מן הגרן וכו'. והתוספתא, כנראה, העתיקה כאן ממדרש הלכה,<sup class="footnote-marker">75</sup><i class="footnote">בא הכתוב ללמדך שכשם שתרומת וכו'.</i> ולפיכך אמרה "שכשם" במקום "כשם". וסיגנון כזה מצוי מאד במשנה, עיין מ"ש הרי"ן אפשטין במבוא לנוסח המשנה עמ' 653. 
<small>71.</small> <b>ר' ליעזר או' תורמין מן הטהור וכו'. </b>וכ"ה בד ובמשנתנו רפ"ב. ועיין חלה פ"ב מ"ח. ובכי"ע חסר השם "אליעזר" בטעות. וכבר העיר הר"ש פ"ב סמ"א שמן הירושלמי משמע שתורמין מן הטהור דוקא, ולא רשות.<sup class="footnote-marker">76</sup><i class="footnote">במנחות כ"ה ב' הביאו ברייתא שמפורש בה שר"א סובר שבדיעבר אף בתורם מן הטמא על הטהור תרומתו תרומה אפילו תרם במזיד. ועיין ריבמ"ץ פ"ב סמ"א. ועיין להלן שו' 78.</i> 
<small>72.</small> <b>ונפלה דליקה בגרני כפר סגנא וכו'. </b>בד: שנפלה דלקה בגרנו כפר סגנא. ובכי"ע: בגורנו בפרסגנא. ובמלא"ש פ"ב סמ"א: בגרנות של כפר סגנא. וכבר העיר לנכון ראזענטהאל (בסה"י לכבוד הופמן עמ' 37) שדליקה זו נזכרה גם במשנת כלים פ"ה מ"ד, ועיין מ"ש בתס"ר ח"ג עמ' 14. ובמשנת מנחות פ"ח מ"ו: וכפר סגנה בבקעה. ולא נתברר לי מקומו של כפר זה בדיוק. 
<small>72-73.</small> <b>ותרמו מן הטהור על הטמא. </b>נראה שבשעת הדליקה הצילו טמאים ונטמאו רוב הגרנות הממורחים, והפרישו מן הטהור עליהם, שחששו שמא יאכלו מהם המצילים מן הדליקה שזכו בהם; ותרמו שלא מן המוקף (עיין להלן מעשרות פ"ב שו' 26 ומש"ש) ומן הטהור על הטמא. 
<small>73.</small> <b>משם ראיה אלא וכו'. </b>במלא"ש הנ"ל: משם ראיה לא אלא וכו'. 
<small>73-74.</small> <b>ר' אלעאיי אומ' משם ר' אליעזר וכו'. </b>בד' בטעות: ר' אליעז' אמר משם וכו'. והנכון כלפנינו, וכ"ה בכי"ע, במלא"ש הנ"ל ובירושלמי כאן פ"ב ה"א, מ"א ע"ב, ובחלה ספ"ב, נ"ח ע"ד. ועיין להלן זבחים ספ"ב ומש"ש. 
<small>74.</small> <b>אף בלח. </b>כ"ה בכל נוסחאות התוספתא. ומלשון זו משמע לכאורה שכ"ש יבש ביבש תורם מן הטהור על הטמא, אפילו אם לא הקיף וחבר אותם ממש, אלא צרף אותם ע"י משפך. וחכמים השיבו לו אח"כ שבכגון דא אינו נקרא לח ממש. והדברים דחוקים קצת. ברם בכל נוסחאות הירושלמי חסרה המלה "אף", ופירש הר"ש סיריליאו שדווקא בלח יכול להקיף ע"י משפך מפני שהנוזל מחברן, והוי ליה מוקף ממש, אבל ביבש אין חיבור המשפך חיבור. וגם לפירוש זה נוכל לקיים את הגירסא "אף", ופירושו שביבש יכול להקיף ע"י סמיכה ממש, ובפחות מכביצה בנתים (כשם שנוהג בחלה, עיין חלה פ"ב מ"ח), אבל בזיתים לחים שאינו יכול לעשות כן, שהרי אם יוציא את הזיתים מן החבית ויסמיכם ימשך השמן הטמא תחת הטהורים ויטמאם, "אף" בזה יש תקנה להקיפם ע"י משפך. ואף שמשפך פיו צר ואינו נראית הקפה ממש, מ"מ בנוזל מהני, שהרי השמן של הזיתים הטהורים בפי המשפך מתחבר ממש עם השמן הטמא שבחבית. ועיין מ"ש להלן. 
<small>75.</small> <b>משפיך שאין בפיו כביצה. </b>כלומר שבנקב התחתון אין שיעור כביצה, ונמצא שלא יטמא אלא הזית התחתון ופחות מכביצה אינו מטמא אחרים לכ"ע.<sup class="footnote-marker">77</sup><i class="footnote">ועיין בפי' הרש"ס שם ובגליון הש"ס בירושלמי.</i> והוא קורא שם לזיתים הטהורים שנוגעים בזית התחתון. ועיין בס' ניר חלה ספ"ב מ"ש בשיטות הירושלמי והבבלי והראשונים בעניין צירוף חלה ע"י פחות מכביצה. 
<small>77.</small> <b>ומן המוקף. </b>מכיוון שהשמן הנוטף מן הזית התחתון מתחבר עם שמן הזיתים הטמאים, הוי ליה מוקף. ובס' הישר לר"ת, עניינים שונים, פ"ג ע"ב (הוצ' מק"נ עמ' 172) כתב: ואפ"ה לא הוי מוקף אלא א"כ נוגעין, כדאמרינן גבי חבית שפופרת שיגע יין ביין בתוספתא. ונראה שכיון לתוספתא שלנו, ויין ביין לאו דוקא, אלא שמן בשמן, וכמו שכתבנו לעיל. אבל הדברים תמוהים שהרי דווקא בטמא וטהור דוקא צריך נגיעה ממש, מפני שהוא מקפיד על תערובתו, אבל בטהור אפילו אם יש הפסק בנתים נקרא מוקף, עיין במשנת מע"ש ספ"ג ובמפרשים שם ובפיסקי חלה להרשב"א ש"ב י"א ע"ב. ועיין מ"ש לעיל שו' 41, ולהלן פ"ה ה"א. 
<b>אין קרוי לח אלא יין ושמן בלבד. </b>כלומר, אבל זיתים לחים הם יבש ביבש, ואין נגיעת פי המשפך מספיקה להקיף יבש טהור וטמא. וביין ובשמן טמא וטהור אין לך תקנה אלא כמו ששנינו לעיל בה"ז. וכן מפורש בירושלמי: אלא יין ושמן בלבד. היך עבידא קורה אחת לשני בורות וכו', כלומר, "ניטמא אחד מהן תורם מן הטהור שבו על הטמא שבו", כמפורש בה"ז לעיל. (הרש"ס). 

Halakhah 19

<small>77-78.</small> <b>ר' יוסה או' התורם וכו'. </b>כלומר, וחולק על משנתנו פ"ב מ"ב. ועיין במלא"ש פ"ב מ"ב ומ"ש על הר"מ פ"ה מה' תרומות ה"ח. 
<small>79.</small> <b>מה נשתנה זה מן התורם מן הרעה וכו'. </b>כלומר שכ"ע מודי שתרומתו תרומה אפילו במזיד, כמפורש במשנתנו פ"ב מ"ו. ובתוספ' מנחות כ"ה ב' ד"ה במזיד כתבו: התם חזי קצת, הכא לא חזי כלל. ועיין בר"ש פ"ב מ"ב. 
<small>79-80.</small> <b>מפרישין תרומת המעשר וכו'. </b>כ"ה בכי"ע. וכן בירושלמי פ"ב ה"א, מ"א ע"ב: תרומת מעשר ניטלת מן הטהור על הטהור ומן הטמא על הטמא וכו'. ובבבלי ב"ק קט"ו ב': והתניא תורמין מן הטמא על הטמא וכו', והכוונה לתרו"מ, כפי שיוצא ברור מן העניין. ובד כאן בטעות: תרומה ומעשרות.<sup class="footnote-marker">78</sup><i class="footnote">ועיין מאירי ב"ק קט"ו, עמ' 329, ומשמע קצת מדבריו שפירש את הברייתא בבבלי לעניין תרומה גדולה, והוא תמוה מאד.</i> 
<small>80-81.</small> <b>ומן הטמא על הטהור. אבל לא מן הטהור על הטמא. </b>וכ"ה בד ובכי"ע. וזו היא ט"ס ברורה, וצ"ל: ומן הטהור על הטמא, אבל לא מן הטמא על הטהור. וכ"ה בבבלי הנ"ל. וכן בירושלמי הנ"ל: ומן הטהור על הטמא. ואינה ניטלת מן הטמא על הטהור. ועיין גם בכורים פ"ב מ"ה, ומפורש שם שתרו"מ ניטל שלא מן המוקף, וממילא אין חשש טומאה אם יטול מן הטהור על הטמא. ועיין ירוש' חלה פ"ד ה"ו, ס' ע"א. 
<small>81-82.</small> <b>מן הטמא על הטמא אלא בדמיי בלבד. </b>וכ"ה (בשינויים) גם בבבלי הנ"ל. ודווקא בדמאי הקילו, מפני שרוב ע"ה מעשרין הן. אבל בוודאי צריך לתת מן המקודש (כעין דרשת כהנא בירושלמי רפ"ב), ואפילו אם אינו "ממנו". ובירושלמי הנ"ל: כשם שאינה ניטלת מן הטמא על הטהור, כך אינה ניטלת מן הטמא על הטמא,<sup class="footnote-marker">79</sup><i class="footnote">בר"ש פ"ב מ"א מעתיק בשם הירושלמי: מן הטהור על הטמא, וזו היא ט"ס בר"ש, כפי שמוכח מהמשך הירושלמי, ופי' הרידב"ז שם הוא דחוק מאד.</i> ומודי ר' נחמיה בדמיי. 
<small>82.</small> <b>אמרו לו הרי הוא אומר ונתתם ממנו וכו'. </b>כלומר, ממנו, ואפילו הוא טמא מפריש ממנו. ועיין בירושלמי רפ"ב, אבל כבר העיר הגר"א בשנו"א (פ"ב מ"א) שלר' ינאי אין כאן אלא היתר לתרום מן הטהור על הטמא "אבל מטמא על הטמא בודאי שפיר דמי דהא כתיב ממנו, משמע אפילו הוא טמא מ"מ מפריש ממנו". (חזון יחזקאל). 

Chapter 4



Halakhah 1

<small>1.</small> <b>התורם והמעשר בשבת וכו'. </b>כפו"פ פל"א עמ' ת"ק, ועיי"ש פי"ח עמ' תל"ו. ובמשנתנו פ"ב מ"ג: המטביל כלים בשבת שוגג ישתמש בהם, מזיד לא ישתמש בהם. המעשר והמבשל בשבת שוגג יאכל, מזיד לא יאכל וכו'. ועיין בירושלמי כאן ובבבלי ביצה י"ז ב', ובר"ש למשנתנו. והבבא שלנו נכפלה להלן שבת פ"ג ה"ט וה"י. והתוספתא כאן אינה נכנסת לעניין היתר האכילה בשבת, אלא מלמדת אותנו שאעפ"י שעבר על דרבנן שגזרו שאין מגביהין תרומות ומעשרות בשבת (מפני שהוא כמקדיש, ואף נראה כמתקן את המאכל, עיין בר"מ פכ"ג מה' שבת הי"ד) מ"מ בדיעבד מה שעשה עשוי. וכן להלן ביצה פ"ד ה"ד: ולא מגביהין תרומה ומעשרות וכו', וכולן שעשאן בין אנוסין ובין שוגגין ובין מזידין ובין מוטעין מה שעשה עשוי.<sup class="footnote-marker">1</sup><i class="footnote">וכ"ה "מה שעשה עשוי" אף בד, בכ"י לונדון ובראשונים, עיין מ"ש בתס"ר ח"א, עמ' 211–212. ובכי"ו שם בטעות: הרי זה אסור. ומ"ש בתס"ר בשם כי"ו אינו נכון, וסמכתי על שנו"ס של צוקרמנדל, עיין מ"ש בהקדמה לתס"ר ח"ב, עמ' 4.</i> ובר"מ (הנ"ל הט"ו) פוסק כמשנת תרומות הנ"ל ומוסיף: ובין כך ובין כך תיקן את הפירות, כלומר, מוסיף את התוספתא כאן למשנתנו. 
<small>2.</small> <b>והמטביל כלים בשבת וכו'. </b>עיין ר"מ פכ"ג מה' שבת ה"ח, ומ"ש לעיל בסמוך. 
<small>2-3.</small> <b>תורמין חטין על הפת. </b>כפו"פ פ"כ עמ' תמ"ח. וכ"ה בר"מ פ"ה מה' תרומות סהי"ח. ועיין במשנתנו פ"ב מ"ד. וכנראה שלה נסמכה הברייתא שלנו. ופת וחטים מין אחד הן. ובאר במהרי"ק (על הר"מ הנ"ל) שחטים יפות מפת, מפני שהכהן יכול להכין מהן כל מה שירצה. ופשיטא שאין כאן משאינו גמור על הגמור, שהרי חטים כבר נגמרה מלאכתן בגורן, ומה שבעה"ב עושה בהם אח"כ תלוי בדעתו ובטעמו, ואין לדבר סוף, ועיין ברדב"ז על הר"מ שם. אבל עיין בכפו"פ הנ"ל עמ' תמ"ט. ולפי דברינו להלן פירושו שתורמין מן החטים לפי מדה, מפני שבקב חטים יש יותר מקב פת. 
<small>3.</small> <b>על החטין אלא לפי חשבון. </b>וכ"ה בד, בכי"ע ובכפו"פ הנ"ל. ובר"מ הנ"ל חסרה המלה "אלא" בהוצאות שלנו (לרבות ד' רומי, שונצינו וקושטא), אבל במהרי"ק שם (וממנו בכ"מ) מעיר שבספרי הר"מ המוגהים הגירסא כמו בתוספתא, וכ"ה במעשה רוקח בשם נ"א כ"י. וכ"ה בשנו"ס מכ"י ישן נושן, פראנקפורט תר"נ, וכ"ה בכל כתה"י שבדקתי (שנים על קלף, כת"י פרסי, וארבע כתי"י תימן). וכנראה שהמלה נשמטה בהוצאות בטעות הדפוס. ולפ"ז ברור שאין להגיה בתוספתא. ופירושו שתורם לפי חשבון החטים גרידא, אבל לא לפי הנפח, ואם הפת יכולה למלא קב שלם, אינה פוטרת חמשים קבין של חטין, עיין במהרי"ק הנ"ל.<sup class="footnote-marker">2</sup><i class="footnote">מדברי רבינו שם משמע שאין דעתו נוחה לגמרי מפירוש זה, משום מאי קמ"ל. ונראה שאין כאן אלא הקדמה לסיפא, ובה אף רשב"ג מודה.</i> 
<small>3-4.</small> <b>תאנים על הגרוגרות במדה. </b>וכ"ה בד ובכי"ע, וכן היה כנראה אף בכ"י פ"מ. וכן בס' יחוסי תנאים ואמוראים כת"י ערך רב חנניה סתם: ובתוספתא שנויה הברייתא בהפך גמרא דידן, תאנים על גרוגרות במדה וכו',<sup class="footnote-marker">3</sup><i class="footnote">ויש שם חסרון בפיסקא מן התוספתא.</i> וטעמא לא ידענא שפיר, אע"ג דאיכ' למימר שמא התוספתא אית לה לכמות שהיו (כלומר, שרואין את הגרוגרות כאילו הן תפוחות, כמו שהיו תחילה) וכו', מיהו כיון דמייתו לה בגמ' דידן (מנחות נ"ד ב') כדאיתא בירושלמי (כאן פ"ב ה"ד, מ"א ע"ד) וכו'. ורבינו נוטה להגיה בתוספתא ע"פ התלמודים. וכן הדין נותן שגירסתנו משובשת, שהרי מניין התאנים הלחות והנפוחות במדה הוא פחות ממניין הגרוגרות היבשות והצמוקות באותה מדה, ואם תורם מן התאנים על הגרוגרות במדה, נמצא מפחית במניין. וכן אם תורם מן הגרוגרות על התאנים במניין, ומפריש שתי גרוגרות על תשעים ושמונה תאנים נמצא מפחית במדה, שהרי הנפח של שתי תאנים הוא גדול מנפחן של שתי גרוגרות. ולפיכך ברור שעלינו להפך את הגירסא. וכ"ה בר"מ פ"ה מה' תרומות הי"ה. וכן הגיהו כל המפרשים. 
<small>4.</small> <b>וגרוגרות על תאנים במניין. </b>צ"ל: במדה, כפי שכתבנו לעיל. ובמנחות נ"ה א': ת"ר תורמין תאינים על הגרוגרות במקום שרגילין לעשות תאנים גרוגרות, ולא גרוגרות על תאנים ואפילו במקום שרגילין לעשות תאנים גרוגרות וכו'. ועיין ר"מ רפ"ה מה' תרומות. ולפ"ז הברייתא שלנו במקום שאין כהן, שתורם מן המתקיים, ברם קשה לפרש כן בתוספתא כאן, וגם בירושלמי אין זכר לזה. ולפיכך נראה שבא"י לא החשיבו את האחד על השני אם נותן גרוגרות במדה, כי מה שמפסיד ביופי מרויח במדה, וכרשב"ג וכר' ישמעאל בר' יוסי להלן, עיין מש"ש. 
<small>4-5.</small> <b>אבל לא תאנים על הגרוגרות במניין וכו'. </b>צ"ל להפך, כמו שהוא בירושלמי ובר"מ הנ"ל. 
<small>6.</small> <b>סלי תאנים וסלי גרוגרות כולן שוין וכו'. </b>וכ"ה בכפו"פ פי"ז עמ' ת"ל. ובירושלמי הנ"ל: סלי תאנים וגרוגרות מין אחד הן וכו'. ובמשנתנו פ"ב מ"ד: כל מין תאנים וגרוגרות ודבלה אחד, ותורם מזה על זה. כל מקום שיש כהן תורם מן היפה, וכל מקום שאין כהן תורם מן המתקיים. ר' יהודה אומר לעולם הוא תורם מן היפה. ומכיוון שממשנת בכורים (פ"ג מ"ג) מוכח שתאנים יפות הן מגרוגרות, הרי משמע שתרומת גרוגרות על תאנים שנויה במחלוקת חכמים ור' יהודה, ולר' יהודה לעולם תורם מן התאנים, ואפילו במקום שאין כהן, וכן מוכח בבבלי מנהות נ"ה א'.<br>ברם מלשון התוספתא כאן "כולן שוין" משמע שתורם לכתחילה מאחד על השני, והיא חולקת על הבבלי הנ"ל. ואשר למשנתנו אפשר לפרש שהסיפא ("כל מקום שיש כהן וכו'") אינה מפרשת את הרישא, אלא היא דבוקה לבבא שאחריה, ומשנה ה' היא שמבארת את הכלל: כל מקום שיש כהן וכו' (כפירוש הר"ש, ועיין בתיו"ט ובמלא"ש). והתוספתא סוברת בשיטת ר' יהודה שביפה ומתקיים רוצה מפריש מן היפה, רוצה מפריש מן המתקיים, כפי שנוכיח להלן, ורשב"ג סובר כר' יהודה (עיין להלן סה"ד, שו' 14 ומש"ש).

Halakhah 2

<small>7.</small> <b>אמ' ר' ישמעאל בי ר' יוסה וכו'. </b>וכ"ה בירושלמי הנ"ל, אבל בבבלי מנחות נ"ד ב' ונ"ה א': א"ר אלעזר בי ר' יוסי וכו'. 
<b>אבה היה נוטל עשר וכו'. </b>בבבלי הנ"ל מוקי לה בתרו"מ, ועיי"ש בתוס' ד"ה ניטלת. וצ"ע איזה חשש יש במרבה בתרו"מ, והרי אין שם שום קלקול בפירות. 
<b>מן המוקצה. </b>וכ"ה בירושלמי, אבל בבבלי הנ"ל: שבמקצוע, וכבר הוכחנו לעיל דמאי פ"א ה"ג (שו' 8) שהוא מוקצה הוא מקצוע, ופירושו מחצלת ששוטחין עליה תאנים לייבש, כפירוש הר"מ עיי"ש. 
<small>8.</small> <b>על תשעים תאנים שבכלכלה. </b>בירושלמי הנ"ל: ר' ירמיה סבר מימר אתה רואה את הצמק כאילו תפח ונסב <b>צלין</b><sup class="footnote-marker">4</sup><i class="footnote">כ"ה בכי"ר, וכן היה אף בכי"ל, אלא שהמגיה תיקן את הצד"י לסמ"ך, קרי: סלין, וכן נדפס בהוצאות שלפנינו, והמפרשים נדחקו מאד. ובספר יחוסי תנאים ואמוראים כת"י (ערך רב חנניה סתם): עלון, וצ"ל: צלין. ואין צלין אלא גרוגרות. וכן בירושלמי שבת פ"ז ה"ב, י' ע"א: ההן דשטח צלין צימוקין וכו'. ועיין בפ"מ ומ"ש בהירושלמי כפשוטו שם, עמ' 138. וכן בירושלמי פאה פ"ז ה"ד, כ' ע"ב: ההוא דובשא דיהבית לכון דצליין יינון (=אינון). ואף שם פירושו דבש של תאנים. [וכ״ה בתרגום דהי״א, ב׳ נ״ד, ע״ש (צנייא=צלייא).] והרז"פ בפירושו לפיאה שם (פ"ו סע"א) השיג על פירוש בעל פ"מ בשבת הנ"ל, וכתב: ומסוגייתנו נראה שהוא תמרים, שהתמרים מוציאין דבש, ולא תאנים. ולא חש הרב הנ"ל לקמחיה, שהרי שלש שורות לפני כן מפורש בירושלמי שם: מעשה שאמר ר' יהודה לבנו בסיכנין עלה והבא לנו גרוגרות מן החבית, עלה והושיט ידו ומצאה של דבש (וכן בספרי האזינו פיס' שט"ז, עמ' 358). וכן לעיל שם בירושלמי: מעשה באחד שהיה לו שורה של תאינים ומצא גדר של דבש מקיפן. וכן לעיל שם (ועיין בבלי כתובות קי"א ב'): מעשה באחד שקשר עז לתאינה ובא ומצא חלב ודבש מעורבים. ופי' הרז"פ עצמו שם: דבש של תאנה. וכן אומר פליניאוס (תולדות הטבע סט"ו פכ"א, סי' פ"ב) שטעם המיץ של תאנים מבושלות ביותר הוא כטעמו של דבש.</i> כמה דאינון (כלומר, כמו שהן, עיין בבבלי מנחות נ"ה א' וביפה עינים שם). ר' יונה ור' יוסי תרי[הו]ן אמרין דרך התפח לצמוק ואין דרך הצמק לתפוח. ונסב צלין<sup class="footnote-marker">5</sup><i class="footnote">כ"ה בכי"ר, וכן היה בכי"ל. ובס' יחוסי תו"א הנ"ל: עלון, וצ"ל: צלין, עיין מ"ש לעיל ריש הע' 4.</i> רברבין כתאנייא.<sup class="footnote-marker">6</sup><i class="footnote">כנ"ל ברור שצ"ל. ולפנינו בטעות: בתאנייא, ובכי"י קשה להבחין בין בי"ת לכ"ף.</i> כלומר, לקח גרוגרות גדולות כתאנים. ולפ"ז עישר מן הגרוגרות על התאנים במניין ובמדה, ושווי הגרוגרות בוודאי לא היה פחות מן התאנים, ואף לא הרבה במעשרות. ועיין להלן סה"ו שו' 25 ומש"ש. 

Halakhah 3

<b>תורמין קלופסין על זיתי שמן וכו'. </b>במשנתנו (פ"ב מ"ו): ותורמין זיתי שמן על זיתי כבש ולא זיתי כבש וכו'. ובערוך ערך קלפס:<sup class="footnote-marker">7</sup><i class="footnote">לפי כת"י ספרדי על קלף (אדלר 1405) וכת"י קהוט. ובשאר כתה"י שבדקתי חסר לגמרי ערך זה.</i> דתני בריש פר' ג'<sup class="footnote-marker">8</sup><i class="footnote">עיין מ"ש לעיל פ"ג הע' 27 והע' 63.</i> דתוספת תרומות תורמין<sup class="footnote-marker">9</sup><i class="footnote">בהוצ' הערוך שלפנינו: <b>אין</b> תורמין, וכן מעתיק בשמו בפי' הרש"ס כאן, י"ד ע"ב: דתניא בריש <b>פ"ד</b> (זהו תיקון הרב בעצמו) אין תורמין וכו'. והוא שיבוש ברור, כפי שיוצא מהמשך התוספתא, ואין לנו איפוא אלא גירסת כתה"י של הערוך שהבאנו בהע' 7. ועיין במלא"ש פ"ב מ"ו סד"ה תורמין.</i> קלופסין על זיתי שמן ולא זיתי שמן על הקלופסין. וכבר בארנו לעיל (פ"ג שו' 59) שזיתי שמן הם זיתי אגורי שהם מתקלקלים כדרך השמן שממהר להתקלקל, אבל הקלופסין הקשים שאוכלים אותם בשמן וציר מתקיימים יותר. ולפיכך מפריש מן המתקיים, כדין גרוגרות על תאנים ששנינו לעיל, ועיין מ"ש לעיל פ"ג סהט"ו סד"ה מודים, שו' 60–61. 
<small>9.</small> <b>ר' יהודה או' אף זיתי שמן וכו'. </b>כבר אמרנו לעיל (סה"א, שו' 6) ששיטת התוספתא בדברי ר' יהודה היא שביפה ומתקיים תורם מה שהוא רוצה. 
<small>10.</small> <b>תורמין יין צלול וכו'. </b>כ"ה בכל הנוסחאות, וכן מעתיק בר"מ פ"ה מה' תרומות הי"ח,<sup class="footnote-marker">10</sup><i class="footnote">ולרבינו בכ"מ נזדמן איזה דפוס משובש של התוספתא.</i> וממנו, כנראה, בכפו"פ פ"כ עמ' תמ"ו. וע"פ העניין כאן נראה שיין צלול פירושו שהוא צלול לגמרי, ולא משמריו בלבד אלא אף מכל תערובת טבעית שבו, לרבות אף את הבריות שבו.<sup class="footnote-marker">11</sup><i class="footnote">עיין מ"ש ר"ע לעף בפלורה ה"א, עמ' 95 ועמ' 96, ועיין להלן פ"ז שו' 41, ומש"ש.</i> ויין כזה מתקיים יותר, אבל שאינו צלול<sup class="footnote-marker">12</sup><i class="footnote">והתוספתא דייקה בלשונה, ולא נקטה יין עכור שפירושו יין עכור בשמרים, עיין להלן פ"ו ה"י.</i> טבעי יותר ויש שמעדיפים אותו,<sup class="footnote-marker">13</sup><i class="footnote">ולא עוד אלא שביד הכהן לשנותו לפי טעמו, והרי אינו צלול יכול לעשותו צלול, אבל לא להפך. ועיין בשו"ת הרדב"ז, לשונות הרמב"ם סי' רצ"ו.</i> מ"מ תורם מן הצלול, מפני שהוא מתקיים יותר.<sup class="footnote-marker">14</sup><i class="footnote">ועיין בח"ד שהאריך בזה, אבל קשה להגיה את כל הנוסחאות. ולהר"מ יש כאן שיטה אחרת לגמרי.</i> 
<small>10-11.</small> <b>ר' יהודה או' אף שאינו צולל וכו'. </b>כשיטתו לעיל שתורם מאיזו שירצה. 
<small>11.</small> <b>ובלבד שיתרום מן היפה. </b>ר' יהודה הוסיף כאן, שאעפ"י שיכול לתרום משאינו צלול, אבל לא יתרום מיין עכור בשמריו (עיין לעיל הע' 12), שאינו יפה לשתייה. 

Halakhah 4

<small>11-12.</small> <b>תורמין יין שאינו מבושל וכו'. </b>רוקח סי' שס"ח. ואף בבא זו היא מדברי ר' יהודה, וכפי שמוכח ממשנתנו פ"ב מ"ו,<sup class="footnote-marker">15</sup><i class="footnote">וכמפורש בירושלמי במקומו, וכפירוש הריבמ"ץ והר"ש שם החולקים על הרמב"ם.</i> ויין שאינו מבושל מקובל יותר לרוב בני אדם,<sup class="footnote-marker">16</sup><i class="footnote">ולא עוד אלא שאינו מבושל יכול לעשותו מבושל. עיין לעיל הע' 13.</i> עיין מ"ש להלן. 
<small>12.</small> <b>ולא המבושל על שאינו מבושל. </b>לעיל ראינו שלר' יהודה ביפה ומתקיים תורם מאיזה שירצה. ואף כאן היתה ברייתא ששנתה כן, וכמפורש בירושלמי (פ"ב ה"ה, מ"א ע"ד): מתני' פליגא על ר' יוחנן <b>ואף</b> משאינו מבושל על המבושל (עיין מ"ש להלן על גירסת רש"ס). ומכאן מסיק הירושלמי: וכל שכן מהמבושל על שאינו מבושל. ומתרץ: אמר ר' אימי לא תני ר' יוחנן אף.<sup class="footnote-marker">17</sup><i class="footnote">כ"ה בכי"ר. וכן הגיה הגר"א מדעתו, ולפנינו בטעות: אמר.</i> וברור שלפי גירסת הברייתא בירושלמי היה תנא ששנה:<sup class="footnote-marker">18</sup><i class="footnote">עיין במבוא לנוה"מ להרי"ן אפשטין ז"ל, עמ' 272 ואילך.</i> תורמין מן המבושל על שאינו מבושל אבל לא משאינו מבושל על המבושל (מפני שמבושל מתקיים יותר) ר' יהודה אומר <b>אף</b> משאינו מבושל על המבושל.<sup class="footnote-marker">19</sup><i class="footnote">וכשיטתו לעיל בכ"מ, ועיין מ"ש להלן בדברי רשב"ג.</i> אבל התוספתא שלנו סוברת שלא אמר ר' יהודה שתורם מן המתקיים אם רוצה, אלא דוקא בשלא נשתנה מברייתו, וקלופסין ויין צלול הם מתקיימים מחמת עצמם, ואף גרוגרות שוטח אותם על המחצלות ומחמת ייבושם הם מתקיימים יותר, אבל יין מבושל נשתנה מברייתו (עיין מ"ש להלן בסוף ההלכה), ומקצת בני אדם אינם שותים אותו כלל,<sup class="footnote-marker">20</sup><i class="footnote">אעפ"י שמשביחו לשותיו, עיין במשנתנו פי"א סמ"א ובירושלמי כאן ושם, ובירושלמי ע"ז פ"ב ה"ו, מ"א ע"ג. ויתבאר אי"ה במקומו בלי שום הגהה.</i> והוי ליה כתורם ממין על שאינו מינו. אבל תורם משאינו מבושל עליו, שהרי אף יין מבושל היה מתחילתו יין, וכבר נתחייב.<sup class="footnote-marker">21</sup><i class="footnote">ולא עוד אלא שאינו מבושל יכול לעשותו מבושל. ועיין להלן הי"ז ומש"ש בעניין תורם יין על חומץ.</i> 
<small>12-13.</small> <b>רבן שמעון בן גמליאל או' אף המבושל וכו'. </b>רשב"ג סובר כר' יהודה לעיל שבכל מקום אם רצה תורם מן המתקיים (עיין שיטתו לעיל סה"א ומש"ש), ואינו מוציא מכללו אף יין מבושל, מפני שהוא מתקיים ביותר, וכפי שהוא מבאר להלן. וברוקח סי' שס"ח (בד' פאנו ובד' קרימונה): דתני בתוספת' תורמין יין שאינו מבושל על המבושל, ולא המבושל על שאינו מבושל. וכן היה רשב"ג אומ' מן המבושל [על] שאינו מבושל וכן היה רשב"ג אומר יין מבושל אין בו משום גילוי וכו'.<sup class="footnote-marker">22</sup><i class="footnote">אם אין כאן ט"ס ברוקח, הרי ברור שגירסתו אינה מקויימת, וכיצד אפשר לומר: וכן היה רשב"ג אומר וכו', והרי רשב"ג חולק על הרישא. ובדרך השערה הייתי אומר שבתוספתא שהיתה לפני רבינו צ"ל: "אוסר" במקום "אומר" (שיבוש רגיל מאד, עיין מ"ש הרי"ן אפשטין במבוא לנוה"מ, עמ' 1209), דהיינו: וכן היה רשב"ג אוסר מן המבושל על שאינו מבושל, כלומר רשב"ג הסובר בעיקר ההלכה כר' יהודה (עיין לעיל סה"א) אף הוא סובר כאן כר' יהודה ברישא ואוסר לתרום מן המבושל על שאינו מבושל, מפני שיין מבושל אין בו משום גילוי ומשום יין נסך, ונשתנה מברייתו לגמרי, ולפיכך אינו תורם ממנו על יין שאינו מבושל. אבל תורם עליו מיין שאינו מבושל, שהרי אף יין מבושל היה מתחילתו יין, וכבר היה ראוי לתרום עליו ממינו, ותורמין עליו כשם שתורמין מן החטים על הפת, ולא עוד אלא שיין שאינו מבושל בידו לעשותו מבושל.</i><br>ובירושלמי נוסח הר"ש סיריליאו, כ"ה ע"א: מתניתא פליגא על ר' יוחנן דתניא רשב"ג אומר אף מן המבושל על שאינו מבושל, וכ"ש משאינו מבושל על המבושל. ובפירושו שם: הכי תניא לה בתוספתא רשב"ג אומר וכו'. וקרוב לוודאי שכ"ז הוא הגהת הרב בעצמו ע"פ התוספתא, כפי שנראה מן הלשון "דתניא" (לשון בבלי במקום "דתני") וכן מן ההמשך בהלכה שלהלן שם: א"ר אמי תני ר' יוחנן אמר ר' בון בר כהנא וכו', וזה לא יתכן כלל, והעיקר כבהוצאות שלנו וכגי' כי"ר, וכמו שהעתקנו לעיל בריש ההלכה.
<small>14.</small> <b>אף יין מבושל אין בו וכו'. </b>"אף" ליתא בד, בכי"ע וברוקח הנ"ל, ונכנסה כאן בטעות מן השורה שלמעלה. וכתב ברוקח הנ"ל: פי' אין מצוי בו הפסד כשאר יין, לכך מותר לתרום ממנו (כלומר, מפני שהוא מתקיים ביותר). 
<b>משום גלוי. ואין בו משום יין נסך. </b>מפני שיין מבושל אין הנחש שותה אותו ואין הגויים מנסכים אותו. ובירושלמי (פ"ח ה"ה, מ"ה ע"ג, ובמקבילה שבע"ז פ"ב) וכן בבבלי ע"ז ל' א' נשאו ונתנו בזה ובעניין יין נסך, והביאו בירושלמי ראייה מתוספתא ע"ז פ"ה (כי"ע פ"ד) רהי"ב, ועיין בבבלי שם כ"ט ב'. ולא הזכירו את דברי רשב"ג כאן. וכן פסק הר"מ (ע"פ הבבלי) בפי"א מה' רוצח ה"ח ובפי"א מה' מאכלות אסורות ה"ט. ובראבי"ה ח"א סי' קכ"ג, ח"א עמ' 106: ירושלמי יין מבושל מברך עליו שהכל נהיה בדברו. וצדק אפטוביצר בהחלטתו שאין הוא ירושלמי, עיין בהערות אפטוביצר לראבי"ה סי' תכ"ג ח"ב עמ' 54 הע' 22 ובראשונים שציין שם.<sup class="footnote-marker">23</sup><i class="footnote">אבל למעשה החמירו כמה אמוראים (עיין בירושלמי כאן פ"ח ה"ה, מ"ה ע"ג ובמקבילות) ולא שתו יין מבושל שנתגלה.</i> 

Halakhah 5

<small>14-15.</small> <b>ירק שדרכו להשתמר וכו'. </b>בר"מ פ"ה מה' תרומות ה"י: אין תורמין מן הלח על היבש ולא מן היבש על הלח, ואם תרם תרומתו תרומה. כיצד ליקט ירק היום וליקט ממנו למחר אין תורמין מזה על זה אלא אם כן דרכו להשתמר ב' ימים וכו'. וממנו בכפו"פ פי"ה עמ' תל"ז. ובח"ד ציין לש"ך יו"ד סי' של"א ס"ק נ"ו. ועיין ירוש' פאה פ"ג ה"ב, י"ז ע"ג. 
<small>16.</small> <b>והטרכסמין והטרדין וכו'. </b>בד: והתרדין וכו'. ובכי"ע: הַטְרַקסִמון והתרדין וכו'. ובירושלמי כלאים (פ"א ה"ב, כ"ז ע"א) פירשו עולשין - טרוקסימון, כלומר, הינדבי (chicorium endivia), עיין מ"ש ר"ע לעף פלורה ח"א עמ' 418. ותרדין הוא סלק, עיין בבלי עירובין כ"ח ב'-כ"ט א' ומ"ש הנ"ל עמ' 346 ואילך שם. 
<small>17.</small> <b>החזרין והכרשין וכו'. </b>כלומר החזרת (עיין מ"ש לעף הנ"ל עמ' 426) והחציר (עיי"ש ח"ב עמ' 132). 
<small>18-19.</small> <b>הקפלוטות והמלפפונות וכו'. </b>בירושלמי (כלאים פ"א ה"ב, כ"ז ע"א) מפרש כרישי שדה-קפלוטין. ובתשה"ג אסף (הוצ' מק"נ ירושלים תש"ב עמ' 165): קפליט. כרתי. ובנדרים פ"ו מ"ט: [הנודר] מן הכרישין מותר בקפלוטות. ובערוך ערך קפלט: והקפלוטות פי' כרשין שיש להם ראש.<sup class="footnote-marker">24</sup><i class="footnote">κεφαλωτόν, עיין מ"ש ר"ע לעף, פלורה ח"ב, עמ' 133 ואילך ועמ' 137.</i> ועל מלפפונות עיין מ"ש להלן כלאים פ"א ה"א.<br>ובר"מ (פ"ה מה' תרומות ה"י הנ"ל): וכן ירק שדרכו להשתמר ג' ימים, כגון המלפפונות, כל שליקט בשלשת ימים מצטרף ותורם מזה על זה. ומכאן משמע קצת שאין סתם ירק משתמר יותר מג' ימים. ועיין רש"י ע"ז ו' ב' ד"ה אבל דבר.
<small>20-21.</small> <b>לא יתרום מן התותים שליקט בשחרית וכו'. </b>פרי התות<sup class="footnote-marker">25</sup><i class="footnote"> Morus nigra, עיין מ"ש לעף, פלורה ה"א, עמ' 266 ואילך.</i> מתייבש מיד, והיו נוהגים ללקט אותו השכם בבוקר ולמכור אותו מיד, לפני שיתקלקל מחום היום.<sup class="footnote-marker">26</sup><i class="footnote">עיי"ש עמ' 270.</i> ולפיכך אמר ר' נחמיה שלא יתרום מן התותים שליקט בשחרית, ועבר עליהם חום היום, על התותים שליקט בין הערבים. ובר"מ הנ"ל: ירק שדרכו להשתמר יום אחד בלבד, וליקט בשחרית וליקט בערב, תורם מזה על זה. וכנראה שרבינו פירש שהת"ק חולק על ר' נחמיה, וכל מין שנלקט באותו יום (בין ירק, בין פירות שאינם משתמרים) תורמין ממנו עליו. ועיין מ"ש להלן מעשרות פ"ב שו' 62–63. 
<small>21.</small> <b>וכן היה ר' יוסה או' וכו'. </b>המלים "וכן היה" ליתא בכי"ע (וצוק' לא דק) ובירושלמי פ"ג ה"א, מ"ב ע"א<sup class="footnote-marker">27</sup><i class="footnote">ואף בפ"מ לירושלמי שם העתיק בשם התוספתא בלי המלים הללו. וכנראה שהרב קיצר, עיי"ש.</i> ובבבלי ב"ב קמ"ג א'. ובח"ד מעביר את ההלכה שלנו לסה"ו, ולפ"ז מתפרשת הלשון "וכן היה", אבל קשה להגיה נגד כל הנוסחאות. 
<small>22.</small> <b>הרי זה מוסיף על חיצון שבה ותורם. </b>וכ"ה בד. ובכי"ע בטעות: הרי זה מוסיף החיצון שבה וכו'. ובירושלמי הנ"ל: כיצד הוא עושה, מוסיף על החיצון וכו'. וברור שר' יוסי חולק על משנתנו (רפ"ג) ששנתה: התורם קישות ונמצאת מרה וכו' תרומה ויחזור ויתרום. ור' יוסי סובר שאינו צריך לתרום שנייה על הכל, אלא מוסיף ממקום אחר על החיצון (וממנו עצמו אינו יכול להוסיף, שהרי כבר תרם ממנו) לפי חשבון הפנימי. ובבבלי הנ"ל: לפיכך כשהוא תורם מוסיף וכו', והלשון מגומגמת, ומשמע ממנה שבכל קישות תורם מן החיצון ומוסיף ממקום אחר אם אין בו כדי שיעור, כפירוש הרשב"ם. אבל פירוש זה קשה מאד, וכבר הוכיחו בתוספות וברמב"ן שם מן הירושלמי הנ"ל שדברי ר"י הם בתרם קישות ונמצאת מרה, ונמצא שהוא תרם מקצתו מיפה על היפה ומקצתו מן הרע על היפה, והוי ליה את וחמור, עיי"ש. 

Halakhah 6

<small>22-23.</small> <b>התורם את הבור ונמצא מגולה וכו'. </b>וכ"ה בד. אבל בכי"ע: התורם הבית ונמצאת מגולה וכו'. וכע"ז אף בירושלמי פ"ג ה"א, מ"ב ע"א. וכן ברמב"ן ב"ב פ"ד רע"ב: בתוספתא במס' תרומו' התורם חבית של יין ונמצאת מגולה וכו'. וכ"ה בר"מ פ"ה מה' תרומות הכ"ב. וזו היא נוסחא ישרה, ופירושה שתרם חבית על הבור, ונתברר שהחבית נתגלתה לפני שתרם, ונמצא שתרם ממגולה על שאינה מגולה, וצריך לשפוך את היין המגולה, עיין במשנתנו פ"ח מ"ד. 
<small>23.</small> <b>אבטיח ונמצא נקוד וכו'. </b>כלומר אעפ"י שלא ראו את הנחש נוקר (עיין להלן פ"ז שו' 72–73), ודינו כחבית מגולה אעפ"י שלא ראו את הנחש שותה. ועיין להלן. 
<b>תרומה יחזור ויתרום. </b>והסיקו בירושלמי הנ"ל שהדין אחד הוא בין ראו את הנחש נוקר ובין שלא ראו אותו, שאפילו ראו אותו עדיין לא יצאנו מגדר ספק שמא לא הטיל ארס, ומספק, תרומה ויחזור ויתרום. אבל אם היה ברור שהטיל ארס הרי הפריש עפר בעלמא. ודין התרומה כאן כדין משנתנו פ"ג סמ"א, וכ"ה בר"מ הנ"ל. 
<small>23-24.</small> <b>ר' ישמעאל בי ר' יוסה אומ' משם אביו תורמין וכו'. </b>ירושלמי ספ"ב. ועיין ר"מ פ"ה מה' תרומות הכ"א ולהלן שו' 27–28. 
<small>25.</small> <b>אפי' תורמין, אין תורמין אלא לפי חשבון. </b>המלים "אפי' תורמין אין תורמין" אינן בד ובכי"ע וברמב"ן ב"ב הנ"ל. ובירושלמי הנ"ל: אבל לא מן החומץ על היין. עבר ותרם תרומתו תרומה. ולפי רוב הנוסחאות כאן תורמין לפי חשבון אפילו לכתחילה, אע"פ שהוא מן הרע על היפה, מכיוון שנותן לו חומץ כשיעור שווי היין. ועיין לעיל שו' 8 ומש"ש. 

Halakhah 7

<small>25-26.</small> <b>התורם חבית של יין ונמצאת של חומץ וכו'. </b>רמב"ן הנ"ל, תוספ' הרא"ש נדה ב' ב', מה"פ ריש פ"ג ד"ה התורם בשם תוספתא כ"י. וכל הברייתא כאן עד "ויחזור ויתרום" היא משנתנו פ"ג מ"א, עיי"ש. ולפי פשוטו פירושו שהתורם תרם בסתם ולא היה מפורש בלבו שרוצה לתרום מן היין דוקא, ולפיכך יש מקום לתנא לחלוק על משנה זו ולומר שבדיעבד אפילו אם נמצאת חומץ תרומתו תרומה, שחומץ ויין מין אחד הוא, וכמו שמפורש להלן.<br>ודין יין קוסס לא נתבאר בתוספתא כאן לעניין תרומה ומעשר. אבל בתוספ' ב"ב פ"ו ה"י: ר' שמעון בן אלעזר אומ' וכו' עשאו (כלומר, יין קוסס) תרומה ותרומת מעשר יצא. ועיין בבלי שם צ"ו א', צ"ז ב'. ועיין להלן שו' 31–32.
<small>27.</small> <b>הרי זו תרומה. ספק, תרומה ויחזור וכו'. </b>וכ"ה בכ"י פ"מ הנ"ל. ובד: ספק תרומה יחזור וכו'. ובכי"ע: אם ספק יחזור וכו'. ובתוספ' הרא"ש נדה הנ"ל וכן במשנתנו: ואם ספק, תרומה ויחזור וכו'. וברמב"ן ב"ב הנ"ל גרס כאן: הרי זו תרומת ספק, ויחזור ויתרום. ופירש: "אם משתרמה החמיצה, פי' שמא החמיצה". ואין הבדל למעשה בין הגירסאות. 
<small>27-28.</small> <b>דברי ר', שר' או' יין וחומץ וכו'. </b>וכ"ה בכי"ע, בכ"י פ"מ הנ"ל (ובמה"פ ספ"ב ד"ה רבי), ר"ש ורא"ש פ"ג מ"א, תוספ' ותוספ' הרא"ש יבמות פ"ט א', רמב"ן ותוספ' הרא"ש נדה הנ"ל. ובד בטעות: דברי ר' יוסי שר' יוסי אומר וכו'. ובירושלמי ספ"ב: דא"ר ישמעאל בר' יוסי משום אביו תורמין מן היין על החומץ אבל לא מן החומץ על היין עבר ותרם תרומתו תרומה (לעיל שו' 24 ומש"ש). ר' אומר יין וחומץ שני מינין אין תורמין ולא מעשרין זה על זה. א"ר יהושע בן לוי מסתברא יודה ר' לדבר תורה. מה טעמא דר', שאם אומר את כן, שמותר לתרום מן היין על החומץ, אף הוא סבר מימר שמותר לתרום חומץ על היין. ושמא הפירוש הוא שמדבר תורה מותר לתרום יין על החומץ, מפני שאף החומץ היה מתחילתו יין ונתחייב בתרומת יין,<sup class="footnote-marker">28</sup><i class="footnote">ואף עכשיו לא יצא מתורת אוכל, ולא עוד אלא שבידו לעשותו חומץ, ועיין לעיל הע' 21.</i> אבל בתורם חומץ על יין אין תרומתו תרומה מן התורה, כפי שמוכח כאן.<sup class="footnote-marker">29</sup><i class="footnote">אבל בתוספ' יבמות פ"ט א' ד"ה קישות ובר"ש כאן פ"ג מ"א לא פירשו כן.</i> ובבבלי ב"ב פ"ד רע"ב: דתני יין וחומץ מין אחד הוא. רבי אומר שני מינין. ועיין מ"ש להלן. 
<small>28.</small> <b>וחכמים או' מין אחד. </b>ולפ"ז ברור שמשנתנו (פ"ג מ"א) היא כרבי, וחכמים חולקים על משנתנו, וכן מפורש בירושלמי פ"ג ה"א: ר' חייה בשם ר' יוחנן דר' היא. וכן הוכיחו מכאן אף בר"ש ובתוספ' יבמות הנ"ל. אבל ברמב"ן ב"ב הנ"ל מביא בשם תוספות רבינו הצרפתים שמשנתנו היא אף כחכמים, והיא מדברת בכיוון להפריש יין דווקא, ומשום טעות אתינן עלה (ועיין גם ברשב"א יבמות פ"ט א'). ולפ"ז אעפ"י שהלשון במשנה ובתוספתא שוה, הם מפרשים אותו בשתי פנים. ועיין בשנות אליהו פ"ג מ"א ובבאוריו ליו"ד סי' של"א ס"ק ס"ה אות ק"ח. ובתוספות שלפנינו<sup class="footnote-marker">30</sup><i class="footnote">ב"ב פ"ד ב' ד"ה יין; נדה ב' סע"ב.</i> מוכח שלא העמידו אלא את הסיפא שבברייתא שלהלן (ה"ח) אף כחכמים, אבל לא את משנת תרומות. 

Halakhah 8

<small>28-29.</small> <b>יין על יין, מה שבידו חומץ, אין תרומתו תרומה. </b>כ"ה בד ובכי"ע. וכ"ה בר"ש וברא"ש פ"ג מ"א הנ"ל, ברמב"ן ב"ב ובתוספ' הרא"ש נדה הנ"ל [חי׳ הר״ן שם [עמ׳] 308.], ברשב"א, ובריטב"א יבמות<sup class="footnote-marker">31</sup><i class="footnote">ושם: מיין על יין ונמצא חומץ.</i> פ"ט א' וקידושין מ"ו ב'. ובכי"ו: מה שבידו יין, ולכאורה ט"ס ברורה היא. ובר"מ פ"ה מה' תרומות הכ"א (בהוצאות החדשות): היה בלבו לתרום מן היין על היין ונמצא בידו חומץ אינה תרומה, וזהו כגירסת התוספתא כאן. ברם לא מצאתי בבא זו בשום דפוס עתיק (עד ד"ו שי"א ועד בכלל) ולא בשום כת"י (שנים על קלף, כ"י פרסי, וארבע כתי"י תימן). ובמעשה רוקח על הר"מ: היה בלבו לתרום מן היין וכו'. בנ"א כ"י נמחק ואין שם אלא היה בלבו לתרום חומץ וכו', אינה תרומה (עיין להלן). ומשמע מלשונו שהיה כן בכ"י אלא שנמחק ונשארה רק הסיפא. וכן מעתיק בבא זו מן הר"מ גם ברש"ס בפירושו כאן, כ"ה ע"ב, והיא מחוברת אצלו עם הסיפא בדבור "וכן".<br>ובסיפא בר"מ שם: היה בלבו לתרום חומץ על חומץ ונמצא החומץ שתרם יין אינה תרומה.<sup class="footnote-marker">32</sup><i class="footnote">כ"ה בכל הדפוסים הישנים וכתה"י הנ"ל, ובסמ"ג עשין קל"ד, קצ"ח ע"ב, וכ"ה אף במעשה רוקח וברש"ס הנ"ל, ונוסח ההוצאות החדשות הוגהו ע"פ מרן בכ"מ.</i> ונראה שכן היה לפניו בתוספתא כאן, ובכי"ו נשאר עדיין שריד של גירסא זו ("מה שבידו יין"). והפירוש הוא שאעפ"י שביין על חומץ תורם לכתחילה לשיטת החכמים ולפסק הר"מ (שם הכ"א), זהו דווקא בשנתכוין לכך, אבל כאן שהיה בדעתו לתרום חומץ על חומץ ונטל בטעות חבית של יין הרי זו תרומה בטעות. וכנראה שזו היתה גירסת הר"מ במהדורה ראשונה, ואח"כ הוכנסה הרישא, לפי גירסת רוב הנוסחאות שבתוספתא, ונשארו שתי הנוסחאות באילו ספרים.<sup class="footnote-marker">33</sup><i class="footnote">עיין מ"ש במבואי לה' הירושלמי להר"מ, עמ' ו' ובהערה 27 שם.</i><br>ולתוספתא זו כיוונו אף ביד רמה ב"ב צ"ה ב' ד"ה א"ל ובתוספ' שם פ"ו ב' ד"ה יין ונדה ב' סע"ב. ועיין מאירי קידושין 232 ואילך, מעשה רוקח פ"ה מה' תרומות הכ"ב, ואפשר שכיוון למלא"ש כאן רפ"ג.
<small>29.</small> <b>מה שבידו יין היין וכו'. </b>המוסגר ליתא בכי"ו ובכי"ע, והשלמתיו ע"פ ד. וכ"ה ברמב"ן ב"ב פ"ד ב' הנ"ל, בר"ש וברא"ש כאן, וברשב"א יבמות, בריטב"א קידושין הנ"ל. 
<b>היין תורם וכו'. </b>וכ"ה בד וברמב"ן הנ"ל,<sup class="footnote-marker">34</sup><i class="footnote">עיי"ש מה שדייק מלשון זו.</i> ופירושו שהיין תרום.<sup class="footnote-marker">35</sup><i class="footnote">הוי"ו בשורוק, עיין מ"ש ר"ח ילון בלשוננו ח"ג, עמ' 345 ואילך ובקרית ספר שי"ג, עמ' 305 ואילך.</i> ובשאר הראשונים הנ"ל בפירוש: היין תרום. ואולי הגירסא הנכונה בתוספתא היא: [היה בלבו לתרום יין על יין וחומץ על חומץ] מה שבידו יין, היין תורם ויחזור ויתרום את החומץ. כלומר, אם לקח בטעות יין על הכל, לא תרם את החומץ, וכע"ז פירשו הראשונים הנ"ל אף לפי הגירסא שלנו, והיינו שהיה סבור שכל החביות הן של יין, ונמצא שמקצתן חומץ. 
<small>30.</small> <b>מה שבידו חומץ וכו'. </b>וכ"ה אף בכי"ע, ובד ליתא כל בבא זו. ובראשונים הנ"ל גורסים לפני בבא זו: [היה בלבו לתרום חומץ על חומץ] מה שבידו חומץ, ופירשו כנ"ל שהיה סבור שכל החביות הן של חומץ ונמצא שמקצתן היו של יין. 
<b>החומץ תורם וכו'. </b>וכ"ה בכי"ע וברמב"ן הנ"ל, ובשאר הראשונים: תרום, עיין מ"ש לעיל. 
<small>31.</small> <b>היה בודק את החבית וכו'. </b>כלומר, שהיה בודק את החבית בהקשה שהיה מקיש בה<sup class="footnote-marker">36</sup><i class="footnote">כמפורש בירושלמי ב"ב פ"ו סה"ב, ט"ו ע"ג, ובגיטין שם ספ"ג.</i> להוודע אם לא נתחמצה. ומכאן שכוונתו היתה לתרום מן היין דווקא, ואם נתחמצה אינה תרומה, ומחמת תרומת טעות אתינן עלה, עיין בראשונים שהבאנו לעיל, ועיין מאירי פסחים ק"ז א' (91 ע"ב). 
<b>להיות מפריש עליה והלך וכו'. </b>בד ובכי"ע לנכון: והולך, וכ"ה בירושלמי. ובבבלי: להיות מפריש עליה תרומה והולך. ופירש"י (בקידושין): להיות סומך עליה בהפרשת תרומותיו ממנה על שאר חביות. וכן הסיגנון להלן רפ"ה, עיי"ש. 
<small>31-32.</small> <b>עד שלשה ימים ודיי וכו'. </b>וכ"ה בירושלמי ב"ב. ובבבלי נדה ב' ב': כל ג' ימים הראשונים ודאי וכו', וכן היה בקידושין הנ"ל לפני רש"י ותוספות שם. ובירושלמי ובבבלי הנ"ל נחלקו האמוראים בפירושה, ויש סוברים ששלשה ימים הראשונים ודאי יין, מכאן ואילך ספק. ויש אומרים ששלשה ימים האחרונים וודאי חומץ, ולפניהם ספק, ויש סוברים שג' ימים הראשונים וודאי יין, ג' ימים האחרונים ודאי חומץ ובאמצע ספק. ועיין ר"מ פ"ה מה' תרומות הכ"ד, ובשי"ק גיטין ספ"ג ד"ה שלשה. ועיין מ"ש לעיל רה"ז שו' 25–26 סד"ה התורם. 
<small>32.</small> <b>אבל יין מגתו מפרישין עליו וכו'. </b>כלומר, אבל יין מגתו אינו צריך לבדוק, והוא בחזקת יין כל מ' יום, מפני שאינו מצוי להחמיץ תוך זמן זה, ובירושלמי גיטין ספ"ג: יין מגיתו מפרישין עליו בחזקת שהוא יין עד ארבעים יום. ר' יהודה אומר עד הפרק. וברייתא זו נשמטה בירושלמי ב"ב, אבל נשאו ונתנו בה שהרי כ"ה שם (פ"ו ה"א, ט"ו ע"ג): ר' יצחק שאל עבר הפרק בסוף מ' יום, כוחו של פרק ביטל כח מ' יום, או כח מ' יום ביטל כוחו של פרק? ובירושלמי גיטין ספ"ג מבואר שלרבנן מ' יום עיקר, ואפילו בא הפרק לפני כן תורם. ולר' יהודה הפרק הוא עיקר, ואם בא הפרק לפני מ' יום אינו תורם, ואם לא בא הפרק אפילו באו מ' יום תורם.<sup class="footnote-marker">37</sup><i class="footnote">עיי"ש בירושלמי, ויש שם ט"ס ברורה, עיין בק"ע ובפ"מ שם ומ"ש במחברתי תלמודה של קיסרין, עמ' 69.</i> ועיין במהרי"ק על הר"מ פ"ה מה' תרומות הכ"ה שנסתפק מעצמו בדבר זה, ובסוף הסיק: ועיי"ש בירושלמי.<br>ובר"מ הנ"ל: ויין מגתו מפרישין עליו בחזקת שהוא יין מ' יום.<sup class="footnote-marker">38</sup><i class="footnote">כ"ה בכתי"י, ועיין אף במעשה רוקח במקומו. ובדפוסים ישנים: בן מ' יום.</i> ורבינו לא באר מה דינו אם לא בדק יום או יומים לאחר מ' יום, ואח"כ בדק ומצאו חומץ אם חוא בחזקת יין עד סוף מ' יום. ובירושלמי גיטין הנ"ל היא שאלה שלא נפשטה, ועיי"ש בפ"מ, ועיקר.

Halakhah 9

<small>33.</small> <b>האומ' תרומת הכרי הזה וכו'. </b>במשנתנו (פ"ג מ"ה): האומר תרומת הכרי הזה בתוכו וכו' עד שיאמר בצפונו או בדרומו. ופי' הר"מ בפיה"מ שם שאינו יכול להפריש תרומה ממקום אחר, אלא מפריש מיניה וביה, וכן פסק בפ"ג מה' תרומות ה"ח. ובירושלמי (פ"ג ה"ה, מ"ב ע"ב) מפורש שהתרומה חלה באמירתו זו ונדמע חצי הכרי, ולפיהו צריך למוכרו לכהן חוץ מדמי תרומה שבו. וכן פירשו בריבמ"ץ ובר"ש שם. ועיין להלן. 
<b>מחציו כלפי צפון מדומע. </b>בירושלמי הנ"ל מפרש: ונסב פלגא, כלומר נוטל החצי ומוכרו לכהן חוץ מדמי תרומה שבו, עיין מ"ש לעיל. 
<small>34.</small> <b>עושה אותו כמין כי. </b>כלומר כמין כ"י יונית X,<sup class="footnote-marker">39</sup><i class="footnote">כפירוש ר"ב מוספיא. וכ"ה בר"מ פ"א מה' כלי המקדש ה"ט בהוצ' אמסטרדם תס"ב ואילך, ועיין הירושלמי כפשוטו, עמ' 224. אבל בר"מ ד' רומי, ד' קושטא ושני כתי"י על קלף (שכטר ורבינוביץ) הציור הוא כמין כ"ף שלנו. ובכתי"י תימן שם הציור הוא כמין כ"ף הפוכה. ונראה שכל סופר וסופר צייר ע"פ סברתו. ועיין בשנו"ס מר"מ כת"י פרנקפורט תר"ן, עמ' 68, ובכת"י על קלף חסר לגמרי (עיין בבית תלמוד של ווייס ש"א, עמ' 96), ואינו אף בד' שונצינו ובד"ו רפ"ד. ועיין מ"ש להלן. ועיין מאירי הוריות, עמ' 165. ברם אין ספק שהכוונה היא כמו שפירשנו, שהרי כבר העיר בבאר שבע להוריות י"ב א': "ולכל הפירושים קשה בעיני למה נקטו כ"ף יונית, הואיל שיש תמונתה באל"ף בי"ת שלנו וכו'", ובעל כרחנו אנו אומרים שכיוונו ל־X היונית שאין כצורתה בעברית.</i> ולפי זה מתחיל הדמוע באמצע, וכל מה שמתקרב לצפון מתרחב והולך. ובירושלמי הנ"ל: חד מן ארבעה, כלומר זוית הכ"י שפונה כלפי צפון. ובר"מ פי"ג מה' תרומות הט"ו: אמר תרומת הכרי בצפונו חולקין אותו לשנים והחצי שבצפון לשנים, ונמצא רביע הכרי שהוא צפון צפונו<sup class="footnote-marker">40</sup><i class="footnote">כגי' כתהי"י. ועיין אף במעשה רוקח במקומו.</i> הוא המדומע. ועיין בפיה"מ להר"מ מנחות פ"ו מ"ג וכלים ספ"כ, הוצ' דירינבורג עמ' 178 ומ"ש לעיל בהע' 39.<br>ובפירוש הגאונים כלים (הוצ' אפשטין עמ' 56) משמע שפירשו שהיא כף הפוכה, ועיין מ"ש בהערות שם בשם גליון כת"י הבבלי בכריתות. וכן מפרש ר' טוביה מארץ יון בלקח טוב תצוה כ"ט, ז' (עמ' 192): "כמין כ"י יווני, כמו שקורין היוונים כ' כפא", כלומר K.<sup class="footnote-marker">41</sup><i class="footnote">ברור שהגאונים ור' טוביא מארץ יון פירשו כן מפני שבימיהם בטאו היונים (וכן הם מבטאים אות זו אף בזמננו) אות X כמין שי"ן (עיין בפיה"ג לטהרות, עמ' 70 ובהערה 13 שם), שהיא קרובה יותר לשי"ן שמאלית מאשר לשי"ן ימנית. וכן באמונות ודעות לרב סעדיה מאמר א', חידוש, דעת שני: עד שיהיה כצורת השין (כ"ה בנוסח הערבי, ושלא בצדק תקנו החכמים: כצורת הכ"י, עיין בתרגום של ר"א אלטמאן, עמ' 63 הע' 3) היונית, אשר היא כצורת אלף למד בלא תושבת. וברור שהגאון כיוון לאות X היונית, כמו שהוא בהוצ' קושטא ואצל אפלטון מקור הגאון. ומכיוון שבזמנם קראו אות זו ש"י (ולא כ"י), הרי מובן מעצמו שהגאונים ור' טוביה פירשו כ"י יוונית שבמקורות התלמוד כמין כפא יונית ולא X (ש"י של זמנם).</i> וקרוב לוודאי שכן פירש גם הר"מ את התוספתא והירושלמי כאן, והיינו שמתחילה מחלק את הכרי באלכסון, ואח"כ מחלק שוב את החלק הצפוני באלכסון @@@@, ונמצא צפון צפונו של הכרי מדומע<sup class="footnote-marker">42</sup><i class="footnote">ועל עצם הסתירה בין פסק הר"מ כאן (פי"ג הט"ו) ובין פסקו בפ"ג ה"ח (עיין מ"ש לעיל שו' 33) כבר עמדו בתוספ' אנשי שם למשנת תרומות פ"ג מ"ה, ואין ליישבה אלא בדוחק רב.</i> (עיין להלן בתוספתא).
<small>34-35.</small> <b>נוטל את התרומה בצפון צפונו. </b>וכ"ה בירושלמי: נוטל את תרומתו וכו'. ומלשון זו מוכח שלרשב"ג לא נדמע הכרי כלל, אלא הוא כקובע מקום לתרומה בחוד הצפוני של הכרי. והוא חולק באלכסון את הזוית הצפונית של הכ"י, ומרים את התרומה מראש זוית זו. ובירושלמי הנ"ל מבאר: חד מן תומנייא, כלומר, צפון צפונו הוא חד מן תומניא. ושמא צ"ל שם: [מ]חד מן תומנייא, כלומר, נוטל מן השמינית הצפונית, וכמו שפירשנו. 

Halakhah 10

<small>36.</small> <b>אע"פ שעובר בלא תעשה וכו'. </b>במשנתנו (פ"ג מ"ו): שנ' מלאתך ודמעך לא תאחר (שמות כ"ה, כ"ה). ובמכילתא (משפטים פי"ט עמ' 318): מליאתך אלו בכורין הניטלין מן המלא, ודמעך זו תרומה. וכ"ה בבבלי תמורה ד' א' (ועיין ברש"י ובתוספ' שם), ה' ב' (לפי שטמ"ק שם אות י"ב). 
<small>36-37.</small> <b>שיני לא יאכל עד שיוציא עליו ראשון וכו'. </b>כ"ה בכי"ע. וכן בפיסקי ר' אליהו מנחם מלונדריש לסדר זרעים:<sup class="footnote-marker">43</sup><i class="footnote">הוצ' רמ"ל זק"ש, עמ' 12, תיו"ט פ"ג מ"ו.</i> ומיהו אם הקדים מעשר שני לראשון לא יאכלנו עד שיוציא עליו מעשר ראשון. וממעשר ראשון יוציא התרומ'.<sup class="footnote-marker">44</sup><i class="footnote">כצ"ל. ולפנינו שם: התרומות מעשר, והיא טעות בפתרון סימן הקיצור.</i> וברור שפירש ע"פ התוספתא כאן, וכגי' כי"ע. וגי' כי"ו וד משובשות, עיין בשנו"ס. 
<small>38.</small> <b>שאין תרומה מעכבת את הבכורים. </b>בבא זו חוזרת לרישא, ומפרשת שאם הקדים תרומה לבכורים וכו' מה שעשה עשוי, וחייב להפריש אח"כ את המוקדם שאין הפרשת תרומה מעכבת את הפרשת הבכורים. ובתמורה ה' ב' (לפי שטמ"ק שם אות י"ג): דכתיב מכל מעשרותיכם תרימו, להביא אע"ג דקא עשרת מעשר ראשון מקמיה דתשקול תרומה, מ"מ תפריש תרומה.<br>ובאמת הלכה זו שנויה במחלוקת, ונחלקו אמוראים בירושלמי (פ"ג ה"ז, מ"ב ע"ב) אם הוא עובר על הפרשה הראשונה (כלומר, כשמפריש תרומה לפני בכורים עובר מיד על הפרשת התרומה), ואח"כ מותר לו להפריש בכורים, או שאינו עובר כלום עד הפרשה השניה.<sup class="footnote-marker">45</sup><i class="footnote">עיין בס' ניר מה שתמה ע"ז, ועיין בירוש' יומא פ"ה ה"ב, מ"ב ע"ב.</i> ואמרו שם בירושלמי: לסירוף הכרי נפק מביניהון, כלומר לעניין אם צריך לשרוף את הכרי בהקדים מעשר ראשון לתרומה, ולמ"ד שעובר מיד, הרי כבר מה שעשה עשוי ואין לו תקנה, אבל למ"ד שעובר בהפרשה שנייה צריך לשרוף את הכרי כדי שלא יעבור על בל תאחר.<sup class="footnote-marker">46</sup><i class="footnote">לעיל דמאי פ"ד ה"ה, שו' 10–11, הוכחנו שלשיטת בני א"י אינו עובר בלאו אלא אם הקדים את המאוחר בפשיעה, אבל אם הקדים בשוגג, הרי יש כאן הפרשה בטעות, ואין כאן הפרשה כלל. ועיין להלן שו' 41 ומש"ש.</i> ועיין להלן שם בירושלמי ובפ"מ שם. ופושט הירושלמי: תנון<sup class="footnote-marker">47</sup><i class="footnote">כ"ה בכי"ר, ולפנינו בטעות תניין.</i> קומי דר' אבהו תרומה אינה מעכבת את הבכורים, וזו היא הברייתא שלנו, וש"מ שעל הראשונה הוא עובר, ואינו מעוכב מלהפריש את המאוחר.<sup class="footnote-marker">48</sup><i class="footnote">ר' אבהו דוחה שם ראייה זו ומפרש את הברייתא שאין (הירוש' גרס כאן: אין, או שפירש "שאין" כמו "אין", עיין במבוא לנוה"מ להרי"ן אפשטין, עמ' 652 ואילך) הפרשת תרומה מעכבת את הפרשת בכורים, פירושה אם הכרי כבר נתחייב בתרומה, ורוצה להפרישה מיד, אין הפרשתה מעכבת את הפרשת הבכורים ויכול להפריש תרומה ובכורים כאחת, וכשיטת אבא פנימון שם שאינו עובר אם מפריש שתיהן כאחת, עיי"ש. ומסתבר שאינו אלא דחוי בעלמא, והברייתא מתפרשת כפשוטה, ועובר על ההפרשה הראשונה, וחייב להפריש אח"כ את המוקדם.</i> וכל מפרשי הירושלמי נדחקו מאד, עיי"ש.
<b>כיוצא בו העושה עיסה מן הטבל וכו'. </b>כלומר, דין הקדמת חלה לתרומה ותרומה לחלה כדין הקדמת מעשרות לתרומה ומע"ש למע"ר. ופסקה הר"מ בפ"ו מה' בכורים ה"ו. 
<small>39-40.</small> <b>חלה לא תאכל עד שיוציא עליה תרומה. </b>בר"מ הנ"ל: חלה לא תאכל עד שיוציא עליה תרומה ותרומת מעשר. ועיין ברדב"ז שם. ובירושלמי חלה פ"א רה"ה, נ"ז ע"ד: בנתיים מהו<sup class="footnote-marker">49</sup><i class="footnote">כלומר, המשניות שנו שם חיוב מעשרות ופטור חלה, וכן חיוב חלה ופטור מעשרות, והשאלה היא מהו דינו של ה"בנתים" שלא נשנו שם, והיא עיסת טבל. כן פירש בס' ניר שם (ה"ג ד"ה בשמירח) ובאו"ש פ"ו מה' בכורים ה"ג, והוא סיגנון רגיל בירושלמי עיי"ש בס' ניר שרמז לירושלמי כלאים פ"ז ה"ג, ל' ע"ד; נזיר פ"ז רה"ג, נ"ו ע"ג.</i> וכו', ר' יונה בשם רשב"ל בנתיים כבראשונה (כלומר, חייבת בחלה ופטורה מן המעשרות) ר' יוסה בשם רשב"ל בנתיים כבאחרונה (כלומר, פטורה מן החלה וחייבת במעשרות). איזהו בנתיים? העושה עיסה מן הטבל, חלה חייבת בתרומה, ותרומה חייבת בחלה. מניין שחלה חייבת בתרומה וכו', חלה תרימו תרומה, מחלה תרימו תרומה. מניין שהתרומה חייבת בחלה וכו' מאותה שכתוב בה ראשית תרימו חלה. נמצאנו למדים שרשב"ל חולק על הברייתא שלנו. ועיין במלא"ש חלה פ"א סמ"ד. 
<small>40.</small> <b>ותרומה לא תאכל עד שיוציא עליה חלה. </b>וכן בר"מ הנ"ל: ואם הפריש תחלה תרומה לא תאכל וכו'. ואעפ"י שאמרנו במשנת חלה (פ"א מ"ד) שהמדומע פטור מן החלה וכ"ש תרומה (עיי"ש פ"ד מ"ג), כבר נתבאר בירושלמי (חלה פ"א ה"ד, נ"ז רע"ד) שהוא דווקא כשנדמע ואח"כ חל חיוב חלה, אבל כשכבר חל חיוב חלה אינו נפקע ע"י תרומה, ועיין ר"ש חלה פ"א סמ"ד. 

Halakhah 11

<small>41.</small> <b>היה הולך להפריש תרומה וכו'. </b>כלומר היה בדעתו להפריש תרומה ובשעת ההפרשה אמר ה"ז מעשר ראשון מחמת פיזור הדעת, וכן אם הלך להפריש מע"ר ובשעת ההפרשה נתפזרה דעתו ואמר ה"ז מע"ש ונמצא מקדים מע"ר לתרומה או מע"ש לראשון. דבריו קיימין, ואין זו הפרשה בטעות שהרי בשעת ההפרשה היו פיו ולבו שוין, ושיגרא כגון דא אינה נחשבת כשגגה, עיין לעיל הע' 46. 
<small>44.</small> <b>בשעת הפרשתו אמ' הרי זה מעשר עני וכו'. </b>כלומר, דבריו קיימין, והברייתא כר"מ הסובר שאין אדם מוציא דבריו לבטלה, והוא יודע שאין מעשר עני בשנה ראשונה והשניה,<sup class="footnote-marker">50</sup><i class="footnote">גייגר וסייעתו טענו שהיתה קיימת הלכה עתיקה שלפיה נותנים בשנה ג' מעשר שני ומעשר עני. ולוא ידעו מתוספתא זו היו מסתייעים ממנה. ועיין אף להלן הט"ו שו' 68, ומש"ש. אבל אין לשיטה זו שום יסוד. עיין מ"ש הרצ"מ פיניליש בדרכה של תורה, עמ' 173 ואילך (ועיין עכשיו בנוסחא המתוקנת של הספרי הוצ' הר"א פינקלשטין ראה פיס' ע"ב, עמ' 137 ועמ' 321), ומ"ש הר"ד רבל בצופה האנגלי סדרא חדשה ח"ב, עמ' 534 ואילך.</i> ומתכוין לשם צדקה, עיין בבלי ערכין ה' א' (ובמקבילות) ובתוספ' שם ד"ה אדם. וצריך לקרוא לו אח"כ שם מע"ש ופודהו ומחלקו לעניים. ועיין מ"ש בתס"ר ח"א עמ' 47. 
<small>44-45.</small> <b>נתכוין לומ' מעשר שני וכו'. </b>משנה פ"ג מ"ח, ועיין בירושלמי כאן ובנזיר רפ"ה, נ"ג ע"ד, ובבלי פסחים ס"ג א'. ובתוספ' שם ד"ה המתכוין: אפילו אי דברים שבלב לא הוו דברים וכו', התם אינו טועה בדבורו, אבל הכא דברים שבלב הם, ומה שהוציא בשפתיו אינו כלום, לפי שטעה בדבורו. ועיין מלא"ש למשנתנו מה שכתב על פירוש ר"מ פיזנטי. 
<small>45-46.</small> <b>מעשר עני ואמ' מעשר שני וכו'. </b>כ"ה בכי"ע. ובכי"ו ובד בטעות: מעשר ראשון ואמ' וכו'. ופירושו שאם בשנת מעשר עני אמר כן דבריו קיימין, מפני שאין אדם מוציא את דבריו לבטלה (עיין מ"ש לעיל), ואנו מפרשים את דבריו שכיוון למעשר שהוא שני לראשון (עיין בתוספ' ערכין ה' א' ד"ה אדם), ותיקן את הכרי ממעשר עני. 
<small>46.</small> <b>ר' יוסה או' אם לשום מעשר עני נתכוון וכו'. </b>כלומר, ר' יוסי סובר כחכמים שאדם מוציא את דבריו לבטלה (ועיין בתוספ' נזיר ט' א' ד"ה אין), וסתם מעשר שני הוא מעשר שני ממש, ולא שני לראשון, ואם הוא כיון למעשר עני ואמר מעשר שני סתם בטל דבורו את מחשבתו, ולא אמר כלום, וצריך לקרוא אח"כ שם מעשר עני. 
<small>47.</small> <b>אם משום מעשר שני לראשון וכו'. </b>כלומר, אם הוא בעצמו כיוון בדיבור "שני" לשני לראשון, ולא סתר את מחשבתו, הרי אין הוא גרוע מהפריש סתם ולא קרא לו שם, שהמעשר חל לשיטת ר' יוסי להלן מע"ש פ"ד הי"ד (עיין מש"ש), ובפרט כאן שמחשבתו היתה לשם מעשר עני. ועיין בר"ש למשנתנו. ועיין במשנת תמורה פ"ה מ"ד. 

Halakhah 12

<small>47-48.</small> <b>גוי שתרם תרומתו תרומה. </b>כפו"פ פ"ד עמ' כ"ז. ובמשנתנו פ"ג מ"ט: הנכרי והכותי תרומתן תרומה ומעשרותן מעשרות וכו'. ובמלא"ש שם: אית ספרים דגרסי שתרמו משלהן תרומתן תרומה. וכ"ה בירושלמי נוסח הרש"ס, ל"א ע"ב, וכנראה שהגיה ע"פ הבבלי גיטין כ"ג ב'. ועיין קידושין מ"א ב'. ובירושלמי כאן: מה פליגי בתרומת גורנו, אבל גוי שלקח פירות מישראל אף ר"ש מודה וכו', היא [ה]מחלוקת. כלומר ר"ש חולק אף בגוי שלקח מישראל, אבל אף לשיטה זו המשנה מדברת בתרומת גורנו. וכן משמע מן התוספתא להלן שהגוי הפריש מפירות גורנו, ואין קניין לגוי בא"י להפקיע מידי מעשר, ואין מרוחו פוטר. ועיין ברש"י ובתוספ' בבבלי הנ"ל. ועיין ר"מ פ"ד מה' תרומות הט"ו, ועיין מ"ש הרי"פ פערלא (בבאורו לכפו"פ פ"ד, ע"ג ע"ב ואילך) בברור שיטות גדולי האחרונים בזה. ועיין להלן שו' 53 ד"ה וחלה ומש"ש. 
<small>48.</small> <b>במי דברים אמורים. </b>עיין מ"ש על צורה זו לעיל דמאי פ"ג הע' 14. 
<b>על הגורן הפריש תרומה וכו'. </b>וכ"ה בכפו"פ הנ"ל. ופירושו שהפריש בפנינו ונתנה מיד לכהן וכו', ומוכה ממעשיו שהפריש כתקון ע"מ לתת לכהן, ללוי ולעני, לכל אחד כדינו. ובבבלי ערכין ו' א': א"ר יהודה אמר רב גוי שהפריש תרומה מכריו, בודקין אותו אי בדעת ישראל הפרישה (פירש"י: למקום שתרומת ישראל הולכת) תנתן לכהן, ואם לאו טעונה גניזה, חיישינן שמא לבו לשמים (כלומר להקדש). ועיין בשטמ"ק שם. 
<small>49.</small> <b>פירותיו מתוקני'. </b>וכ"ה גם בכפו"פ הנ"ל. ומכאן שאין כאן שאלה בתרומה גרידא שהיא אסורה לזרים, אלא אף בתיקון הפירות שהותרו משום טבל, עיין מ"ש ברישא. 
<small>49-50.</small> <b>המכניס פירותיו לתוך ביתו וכו'. </b>וכ"ה בד, ובכפו"פ חסרה בבא זו. ובכי"ע: הכניס פירות וכו'. ולפנינו צ"ל: היכניס פירותיו וכו'. כלומר, שהגוי הכניס אח"כ את פירותיו המתוקנין לתוך ביתו. 
<small>50.</small> <b>פירותיו מקולקלין. </b>שיש כאן חשש שמא עירבן בפירותיו טבל, ונמצא טבל והולין מעורבין זה בזה, וצריך לתקן אותם ממקום אחר. ואעפ"י שראינו את הגוי מפריש תרומה ומעשר מפירות גורנו כדין, לא הוחזק בזה כנאמן שיתקן גם את שאר פירותיו. 
<b>ישראל החשוד שמכניס וכו'. </b>וכ"ה בד. ובכי"ע: להכניס וכו'. וצ"ל לפנינו: שהכניס וכו', כלומר ישראל החשוד שראינו אותו מפריש תרומה ומעשר כדין וכו'. 
<small>51.</small> <b>פירותיו מקולקלין. </b>וכ"ה בד. אבל בכי"ע לנכון: פירותיו מתוקנין. וכנראה שאף בכפו"פ הנ"ל היתה הגירסא כן, ונשמט ע"י הדומות מ"מתוקנין" עד "מתוקנין" ועיין להלן שו' 60–61. והכוונה היא שבישראל החשוד שראינו אותו מפריש כדין, אין אנו חושדין בו שערב את הפירות בפירות שאינן מתוקנין. 
<b>הכותי כגוי וכו'. </b>כפו"פ הנ"ל. 
<small>51-52.</small> <b>כותי כישראל. </b>וכן להלן פסחים פ"א הט"ו (בכי"ע. ובכי"ו פ"ב ה"ג): רבן שמע' בן גמליאל אומר כל מצוה שהחזיקו בה כותים הרבה מדקדקין בה יותר מישראל. ועיין בירושלמי שם פ"א ה"א, כ"ז ע"ב. ובבבלי ברכות מ"ז ב': והני כותאי עשורי מעשרי כדחזי וכו', דאמר מר כל מצוה שהחזיקו בה כותים הרבה מדקדקין בה וכו'. ועיין גיטין י' א', קידושין ע"ו א', חולין ד' א'. ולפ"ז דין כותי בפירות שהכניס לתוך ביתו (ולא למכירה לשוק) כדין ישראל חשוד שראינו אותו מתקן, ופירותיו מתוקנין, כגי' כי"ע. ועיין לעיל דמאי פ"ה שו' 105–106 ומש"ש. 

Halakhah 13

<small>52.</small> <b>גוי שהפריש בכור פטר חמור וכו'. </b>בבבלי מנחות ס"ז א': גוי שהפריש פטר חמור וחלה וכו'. וכן בשו"ת הרשב"א ח"ה סי' נ"ו: ותניא גוי שהפריש פטר חמור וכו'. ורבינו לא כיוון לתוספתא כאן, אלא העתיק את לשון הבבלי.<br>והנה בבבלי ליתא המלה "בכור", וברור שהכוונה היא לפטר חמור גרידא, או לפדיון פטר חמור (עיין מ"ש להלן), אבל בתוספתא משמע שהפירוש הוא: גוי שהפריש בכור בהמה טהורה או פטר חמור וכו'. ואם נאמר שאף בישראל מצוה להקדיש את הבכור,<sup class="footnote-marker">51</sup><i class="footnote">עיין בבלי נדרים י"ג א' ובמקבילות.</i> הרי יש מקום לומר שאף גוי שהפריש בכור בהמה טהורה דינו כהקדיש קרבן לשמים (עיין ערכין ו' א'), ואסור בגיזה ובעבודה. ברם בספרי ראה (פי' קכ"ד עמ' 183) מפורש: לא תעבוד בבכור שורך, עובד אתה בשל אחרים וכו'. ופי' רבינו הלל שם (מ"ו ע"ג): "דהיינו בשל גוים, דאי[ן] הקדישו קדשות כדתני בספרי דבי רב<sup class="footnote-marker">52</sup><i class="footnote">תו"כ אמור פרש' ז', צ"ח ע"א.</i> וכו' לרבות גוים שנודרים נדרים ונדבות כישראל, מותרין בגיזה ועבודה וכו' ". כלומר, גוי שהפריש בכור אין דינו כנדר ונדבה, והוא מותר בגיזה ועבודה.<sup class="footnote-marker">53</sup><i class="footnote">בבבלי בכורות ט' ב' פירשו את הברייתא בשותפות גוי וישראל. ועיין בספרי דבי רב לר' דוד פרדו שם, רכ"ט ע"ד ואילך.</i> ובירושלמי שבת פ"א ה"ד, ג' ע"ג, נמנו בין גזירות י"ח דבר שגזרו על מתנותיהם<sup class="footnote-marker">54</sup><i class="footnote">כלומר, על נדרים ונדבות שלהם, עיין מ"ש בירושלמי כפשוטו שם, עמ' 45. ועיין בילקוט בלק רמז תשס"ו לפסוק מה אקב.</i> ועל בכוריהן. ושמא הכוונה היא שלא יקבלו מהם אפילו בכור בעל מום ופטר חמור.
<small>53.</small> <b>עובדין בו וגוזזין אותו ואחר כך וכו'. </b>במנחות הנ"ל: מודיעים אותו שהוא פטור, וחלתו נאכלת לזרים, ופטר חמור גוזז ועובד בו. וכ"ה בשו"ת הרשב"א הנ"ל: ופטר חמור גוי העובד בו, וצ"ל: גוזז ועובד בו. והנה לפי הבבלי מודיעים אותו שהוא פטור (כדי שלא יחשוד בישראל שהם מזלזלים בקדשים, עיין ש"ך יו"ד סוף סי' שכ"א), ואח"כ מותר פטר החמור בגיזה ועבודה.<sup class="footnote-marker">55</sup><i class="footnote">וכר' יהודה בספרי ראה פי' קכ"ד, עמ' 183, וירושלמי קידושין פ"ב ה"ט, ס"ג ע"א, בבלי שם נ"ז ב', בכורות ט' ב'. אבל לר"ש אין פטר חמור אסור בגיזה ועבודה, כמו שהעירו בתוספ' במנחות במקומו.</i> ברם בתוספתא מפורש שבפטר חמור שהנאתו מרובה, הודעה גרידא אינה מספיקה, אלא מקודם עובדים בו וגוזזים אותו כדי להוכיח לגוי שאינו בכור, ואח"כ מקבלין אותו, ושוב אין כאן חשש של חשד.<br>ובתוספ' מנחות ד"ה עו"כ כתבו: "שהפריש פטר חמור. פירש בקונטרס שהפריש שה, וקשה אפילו בשל ישראל ליתא משום קדושה דחולין גמורין הוא וכו'". ברם ברי לי שרש"י פירש את הברייתא אחרת, שכ"ה לשונו: "שהפריש שה לפדיון פטר חמור שנולד לו בהיותו גוי". הרי לך ברור שרש"י פירש שאנו עוסקים בגוי שהפריש שה לפטר חמור ונתגייר, והדין הוא שמודיעים לו שהוא פטור, ואינו צריך לתת את השה לכהן, ופדייתו אינה פדייה, ופטר חמור עצמו גוזז בו ועובד בו, כלומר הגר. ולשון הברייתא בבבלי מתפרש יותר יפה כפירש"י, עיין בשטמ"ק שם אות י"ט, וכן משמע מן הלשון "גוזז ועובד בו"<sup class="footnote-marker">56</sup><i class="footnote">כלומר, התחיל בלשון רבים "מודיעים וכו'", וסיים בלשון יחיד.</i> אבל מלשון התוספתא משמע כפירוש התוספות שם, שאנו מדברים בגוי שהפריש פטר חמור עצמו כדי לתת אותו לכהן. וכן משמע מסתימת לשון הר"מ פי"ב מה' בכורים הי"ז.
<b>וחלה נאכלת לזרים. </b>בבבלי הנ"ל הוכיחו מברייתא זו (וכן מן התוספתא חלה פ"ב סה"ו) שתנא זה סובר מירוח הגוי אינו פוטר (שהרי מפורש אמרנו לעיל שתרומתו תרומה, ופירותיו תוקנו ע"י תרומתו), וגלגול הגוי של העיסה פוטר מחלה. ולהלן שם דחו ראייה זו. אבל בא"י פירשוה כפשוטה, וכן הסיקו בירושלמי חלה (פ"ג ה"ה, נ"ט ע"ב) שאליבא דרבנן: גילגול פוטר ברשות הגוי, אין המירוח פוטר ברשות הגוי, עיי"ש שלמדו כן מן הכתוב. 
<small>54.</small> <b>הוציא תרומה מתוך ביתו וכו'. </b>כלומר שלא ראינו את הגוי מפרישה על הגורן, אבל כשנותנה לכהן אין לחשוד בו שהוא נותן טבל לשם תרומה, שלמה יעשה כן. וכל הברייתא בירושלמי ספ"ג, מ"ב ע"ב. 
<b>טבל ותרומה דברי ר'. </b>פירשו בירושלמי הנ"ל שרבי חושש שמא הפריש ממין על שאינו מינו, ואין התרומה חלה כלל, וממילא יש כאן ספק תרומה ספק טבל. 
<small>55.</small> <b>אלא תרומה גדולה בלבד. </b>כלומר, שאינו הושש שמא הפריש ממין על שאינו מינו או משנה לחברתה וכדומה.<sup class="footnote-marker">57</sup><i class="footnote">בכי"ע: אלא לשום תרומה בלבד, וחסרה שם המלה "גדולה". ובמשנתנו לא נזכר כלל הביטוי "תרומה גדולה", ואף בתוספתא אינו נמצא אלא בסוטה ספי"ג ובמכות פ"ג (כי"ע פ"ד) ה"ד. אבל במדרשי הלכה, בירושלמי ובבבלי הוא השם הרגיל לתרומת ראשית. ובס' יריאים סי' קע"א (פיסקא זו חסרה בהוצ' הר"א שיף, עמ' 163): וזאת התרומה הנקראת ראשית נקרא בלשון חכמים תרומה גדולה, פי' חשובה שהיא ראשונה, ועוד שיכולה להיות גדולה שאין לה שיעור. ובשל"ה (שעור האותיות אות ק') פירש להפך שהיא נקראת גדולה מפני שמדאורייתא חטה אחת פוטרת את הכרי, ותרומה גדולה הוא כינוי במקום תרומה זעירה, דוגמת קידושא רבה (כפי' בעל תוספ' רי"ד פסחים ק"ו א' כ"ו ע"א מן הספר; מאירי, מהר"ם חלאוה שם ועוד) במקום קידושא זעירא. ועיין בפי' הרי"פ פערלא לכפו"פ פ"א כ"ו ע"ג ואילך. ויש להוסיף אף פי' הראב"ן למס' כלה הוצ' טולידאנו, עמ' י"א ואילך. וכ"ה במנהיג שהביא הרי"פ פערלא שם. ועל ראשון=גדול עיין שמו"ר פט"ו, א', וחזקוני בא י"ב, ג'.</i> 
<small>56-57.</small> <b>אין נוהג בו אלא מעשר ראשון בלבד. </b>כלומר, רשב"ג אינו חושש לכלום, והוא נאמן. ובירושלמי הנ"ל גורס: אינו צריך להפריש, אלא מעשר ראשון בלבד. ויש כאן קיצור לשון, והכוונה: אינו צריך להפריש (כלומר, כלום), אלא [הוא] מעשר ראשון בלבד. 
<small>57.</small> <b>אמ' פדוי הוא. </b>כלומר, שעכשיו הפירות הם חולין גמורים, ופשיטא שאינו נאמן. ובירושלמי חסרה בבא זו. 
<small>58.</small> <b>פדאוהו אליכם. </b>בד ובכי"ע: פדאוהו לכם, כלומר הגוי אומר להם שהוא מע"ש גמור וצריך פדיון. ובירושלמי חסרות שתי מלים הללו (אלא סתם מע"ש), והיא היא. ובכי"ו נראה שצ"ל: פדאוי<sup class="footnote-marker">58</sup><i class="footnote">צורה רגילה בספרות א"י, דוגמת: קראוי, מצאוי, עיין מ"ש בתרביץ ש"ב, עמ' 112.</i> הוא ליכם (=לכם). וכנראה שכ"ז הוא באשגרה מלהלן שו' 60, והנכון הוא בירושלמי הנ"ל. 
<small>59.</small> <b>אין נוהג בו אלא מעשר שני בלבד. </b>ובירושלמי הנ"ל: אינו צריך להפריש אלא מעשר שני בלבד. ופירושו כדלעיל, אינו צריך להפריש, אלא הוא מע"ש בלבד. ואמרו שם בירושלמי: א"ר יוסי בר בון ר' חשש שמא הפריש ממין על שאינו מינו (ולפיכך יש כאן בכל מקום ספק טבל גמור). ורשב"ג חשש שמא הקדים. ולפי גירסא זו עלינו להגיה בירושלמי בדברי רשב"ג (עיין בפירוש הגר"א), והירושלמי חולק על התוספתא. ברם בירושלמי כי"ר: ורשב"ג או חושש שמא הקדים. ולפ"ז אפשר שהירושלמי שאל: ורשב"ג אן (=אין) חושש שמא הקדים? כלומר, וכי רשב"ג אינו חושש שמא הקדים הגוי מעשר לתרומה, ומע"ש לתרומה ולמע"ר, ונמצא מע"ר שלו טבול לתרו"ג, ומע"ש טבול לתרו"ג ולמע"ר (ועיין ירוש' דמאי פ"ד ה"ה, כ"ד ע"א). ונשאר בקושיא. ולפי גירסא זו מתאימים דברי הירושלמי לגירסת התוספתא כאן. 

Halakhah 14

<small>60.</small> <b>פדוי הוא לכם לא אמ' כלום. </b>וכ"ה בד. והמלה "לכם" מיותרת כאן ובאה באשגרה מלהלן, ואיננה בכי"ע. ואיננה גם במה"פ לדמאי (פ"ד ה"ג ד"ה אתא), אבל מכיוון שאינו מזכיר את הכת"י שלו, אפשר שתקן בעצמו כן. והפירוש הוא שמכיוון שהחשוד אומר שעכשיו הם חולין גמורין אינו נאמן, כי מה לי מע"ש פדוי, מה לי פירות מתוקנין. ובירושלמי שם: הוציא להן מעשר שיני מתוך ביתו, אמר להן פדוי הוא נאמן וכו'. וכנראה שאין זו הברייתא שלנו, ושם הכוונה שראוהו מפריש מע"ש, והחשש הוא שמא הקדים מע"ש לראשון. ועיי"ש בירושלמי שרצו לומר שהברייתא כר' אליעזר הסובר נאמן לשני נאמן לראשון, אבל לחכמים אפשר שצריך להפריש ראשון מן השני, עיי"ש. ועיין ר"מ פי"ב מה' מעשר ה"ה ובהשגות שם. ועיין להלן מע"ש פ"ג שו' 51 ואילך ומש"ש. 
<small>60-61.</small> <b>פדאוהו לי פדאוהו לכם וכו'. </b>כלומר אם החשוד אומר שהוא מע"ש שאינו פדוי, בין אם אמר פדאוהו לי, בין אמר פדאוהו לכם (כדי להפטר מן החומש) נאמן, שאין ישראל חשוד לתת טבלים לישראל בחזקת מע"ש שאינו פדוי. ובירושלמי דמאי הנ"ל: פדו לו (צ"ל: פדוי לי, וכ"ה בהשגות הנ"ל, ובכי"ס שם), ופדו לכם אינו נאמן, כלומר, לי הוא פדוי, אבל אתם פדו לכם (אם אינכם מאמינים לי), אינו נאמן שפדה אותו, וזו היא ברייתא אחרת, עיין מ"ש לעיל. ולפי גירסת התוספתא אף רבי מודה בישראל חשוד שהוא נאמן על מע"ש, ואינו נוהג בו אלא מע"ש בלבד. 
<small>61.</small> <b>והכותי כגוי וכו'. </b>כלומר, אם הוציא מע"ש ואמר פדאוהו לכם, נוהג בו טבל ומע"ש, כשיטתיה לעיל. 
<small>62.</small> <b>כותי כישראל. </b>לרשב"ג באמת אף גוי נאמן על מע"ש שאינו פדוי, כשיטתיה לעיל, אלא שהברייתא כאן היא כללית, כלעיל שו' 51–52. עיין מש"ש. 
<b>כותי שתרם ונתנה לכהן וכו'. </b>ברייתא זו היא קשה מאד ולא הובאה בשום מקום לא בבבלי ולא בירושלמי ולא בראשונים. ומן קושיי פתרתי לה בתס"ר (ח"א עמ' 48) שהכותי נתנה לכהן כותי.<sup class="footnote-marker">59</sup><i class="footnote">עיין לעיל דמאי פ"ג ה"ג ומש"ש.</i> ושמא צ"ל לפנינו: ונתנה לכותי.<sup class="footnote-marker">60</sup><i class="footnote">ושיבוש כזה אף בתוספתא נדרים פ"ב בכי"ע, עיין בהוצ' צוקרמנדל, עמ' 277, שו' 13.</i> ואעפ"י שהכותי תרם מלכתחילה ע"מ שלא לתת לכהן (שהרי הכהנים שלו הם זרים), מ"מ היא תרומה גמורה, שהרי לשם תרומה הפרישה. וכבר חקרו האחרונים בדין תרומה שהפרישה ע"מ לעכבה לעצמו, עיין מ"ש הרב רח"י קוסובסקי בספר "אזכרה" לזכר הרב קוק מחלקה ה', עמ' כ"ה ואילך, ועיין מ"ש הרי"פ פערלא בבאורו לכפו"פ י"ג ע"א ואילך, ומ"ש לעיל ברכות עמ' 116 ובהערה 53 שם. 
<small>63.</small> <b>תרומה ויחזור ויתרום. </b>רשב"א חוכך לומר שאפשר שהפרשה ע"מ לתת לכהן כותי אין כאן הפרשה בקדושה כלל, שכותי כגוי הוא ואם אינו תורם כדעת ישראל אין תרומתו תרומה כלל, ולפיכך צריך הישראל להפריש שניה. 
<small>63-64.</small> <b>מכהן שתרם ונתנה לפני בהמתו. </b>כלומר, כהן שתורם טבל טמא משל עצמו, נחשוש שמא לא תרם אלא על מנת לתתה לפני בהמתו,<sup class="footnote-marker">61</sup><i class="footnote">עיין בבלי פסחים ל"ב סע"א (ובהגהות ר"ש איגר שם) ובתוספ' ביצה כ"ז ב' ד"ה ועל וברשב"א שבת רפי"ח, קכ"ו ב'. ועיין מה שהאריך הרב ב"צ אלקלעי בעניין נתינת תרומה טמאה לפני בהמה ב"המסדרונה" של הירשענזאהן ש"ב הי"א, עמ' של"ג ואילך בברור שיטות הראשונים בזה. ועיין בסדר אליהו רבה פי"ג, הוצ' רמא"ש פי"ד, עמ' 66 ואילך. עיי"ש היטב.</i> ונמצא לשיטתך שלא תיקן את הכרי. 
<small>64.</small> <b>הפרשה היא זו וכו'. </b>בכי"ע: אפרשתה היא זו וכו'. כלומר, בכהן ישראל שהפריש תרומה מכרי טמא היא הפרשה גמורה, שהרי ברך על הפרשתה ותרם בקדושה לשם תרומה וזכה בה, והתורה לא אסרה במפורש לתתה לפני בהמתו, עיין מ"ש בהע' 61. 

Halakhah 15

<small>65.</small> <b>היתה לו ערימה מורחת. </b>הברייתא קשה מאד, וכי עניין גמר מלאכה אתינן לשנות כאן? ובכי"ו יותר קרוב לקרוא: מודחת, ונראה שצ"ל: מודדת, כלומר ממודדת, מדודה.<sup class="footnote-marker">62</sup><i class="footnote">עיין מ"ש הרי"ן אפשטין במבוא לנוה"מ, עמ' 1254 ואילך.</i> ובפירושו נראה שאעפ"י שמצוה לתרום באומד, מ"מ אם היתה לו ערימה מדודה מותר לעשות כולה תרומה על כרי מוקף שאינו מדוד, משום שסוף כל סוף אינו תורם במדה,<sup class="footnote-marker">63</sup><i class="footnote">במשנתנו פ"א מ"ז: אין תורמין בסל וקופה שהם של מדה. ובריבמ"ץ ובר"ש שם: "שהרואה אומר במדה תורם". והדברים תמוהים, שהרי הוא באמת תורם במדה ממש, ומה עניין כאן למראית העין? ועיין מ"ש במלא"ש שם בשם ר' יהוסף [אשכנזי]. ברם לפי התוספתא כאן הכוונה היא שלא יתרום בקופה של מדה על כרי שאינו מדוד משום חשד ותקלה לרואים. אבל בכרי שהוא יודע מדתו אין כאן מראית העין, שהרי אינו ניכר לרואים שהוא יודע מדתו.</i> שהרי אינו יודע מדת הכרי התרום. וכן מסתבר שמותר לו לאדם ליטול תאנה ושתים ולתרום אותן על תאנים שלא מנאן, ואין הוא נקרא תורם במניין. ועיין מ"ש להלן על שייכות ברייתא זו לכאן. 
<small>66.</small> <b>נטלה תרומתה אם רצה לעשות אותה וכו'. </b>כלומר, אם היתה לו ערימה מדודה אחרי שניטלה תרומתה מותר לו לכתחילה לעשות את כל הערימה מעשר על כרי שאינו מדוד, ויחשב אח"כ כשימדוד את הכרי, ואין הוא נקרא מעשר אומדות. וכן הדין אם ניטל מעשר ראשון מערימה מדודה יכול לעשותה מעשר שני על כרי שאינו מדוד. ונראה שהברייתא נסמכה למשנתנו רפ"ד: המפריש מקצת תרומה ומעשרות וכו'. ועיין מ"ש להלן פ"ה ה"א, ומ"ש הרדב"ז לשונות הר"מ סי' קמ"ו. ולעצם ההלכות כאן עיין ר"מ פ"ג מה' תרומות סהכ"ב. ועיין מ"ש בסוף פרקין. 
<small>68.</small> <b>ניטל מעשר שיני וכו'. </b>וכ"ה בד, ואין לה פתרון, שהרי בשנה שנוהג בה מעשר שני אינו מפריש מעשר עני,<sup class="footnote-marker">64</sup><i class="footnote">עיין לעיל הע' 50 ומש"ש.</i> ואין תורמין ומעשרין מן החדש על הישן (משנה פ"א מ"ה). וכנראה שנכתבה באשגרת סופרים, ובכי"ע ליתא לבבא זו (וצוק' הדפיסה בטעות), ואפשר שרק המלים "ניטל מעשר שיני" הן בטעות, והכונה היא רצה לעשות אותה מעשר שני עושה (בשנת מע"ש), רצה לעשות אותה מעשר עני (בשנת מ"ע) עושה. 
<small>69.</small> <b>ואם אמ' הריני תורם ומחשב וכו'. </b>וכ"ה בד. ובכי"ע בטעות: אם אמ' הריני תורם תורם ומחשב (אשגרה מלהלן פ"ה ה"ו) אמ' אם תעלה וכו'. והנכון כלפנינו, ופירושו, אבל אם אמר כשבא לעשות את הערימה המדודה (כהגהתנו לעיל) תרומה על מקום אחר: הריני תורם ומחשב וכו', כלומר, אני אמדוד אח"כ אף את הכרי התרום, כדי לראות אם הערימה היא אחד מששים שבו וכו'. 
<b>תרומתו תרומה וכו'. </b>צ"ל: תרומתי תרומה וכו' אין תרומתי תרומה, והכל הוא מן התנאי שלו. 
<small>70-71.</small> <b>תרומתו תרומה אלא שתרם במדה. </b>כלומר, אעפ"י שהוא תרם באומד, אלא כיוון לאחד מששים, מ"מ אם התנה שאם לא יכוין את המדה לא תחול התרומה, הרי הוא כאילו מדד אף את הכרי, ונמצא תורם במדה. אבל כשעושה את הערימה המדודה מעשר על מקום אחר, עדיף שיתנה כן שאם לא יעלה בידו אחד מעשר שלא יהיה מעשר, כדי שלא ירבה ולא ימעט במעשרות. ועיין בירושלמי פ"ד ה"א, מ"ב ע"ג, ומ"ש לחלן פ"ח ה"א. 

Chapter 5



Halakhah 1

<small>1.</small> <b>היה לקט דלעת להיות וכו'. </b>בכי"ע הלוקט דלעת וכו'.<sup class="footnote-marker">1</sup><i class="footnote">ובס' המפתח לר"ן גאון (אוה"ג נדרים, עמ' 113) ובתוספות רי"ד (ב"ק קט"ו, י"א ע"ג מן הספר) ועוד קוראים לפרק זה: פרק הלוקט דלעת. ובפי' רבינו הלל (קרח, נ' ע"ב): בפ' היה לוקט דלעת.</i> ובירושלמי חלה ספ"ג, נ"ט ע"ג: לקט דלעת וכו'. וכס"ז לעיל פ"ד שו' 31, ופירש"י (קידושין ע"ט א'): להיות סומך עליה בהפרשת תרומותיו ממנה. (ר' יונה בר"ג). ולהלן נסמן דלעת זו כדלעת הפקדון. 
<b>והיה רושם ואו' וכו'. </b>וכ"ה בד. ובכי"ע: ורושם ואומ' וכו', ויש כאן וי"ו הנשוא, כלומר, רושם ואומר (עיין מבוא לנוסח המשנה להרי"ן אפשטין עמ' 1077 ואילך), ולפנינו צ"ל: והוא רושם וכו'. ובירושלמי הנ"ל: הרי זה לוקט ובא ורושם וכו'. 
<small>1-2.</small> <b>עד כאן תרומה וכו'. </b>כלומר, כשלוקט דלעת או שתים רושם בדלעת הפקדון עד כאן תרומה על הדלעת או על שתי הדלעות שלקטתי. ולכאורה תמוה, למה צריך לרשום, הרי יכול לקבוע את התרומה סמוך לעוקץ הדלעת, כמו שעשה רבי בעצמו במעשר שני.<sup class="footnote-marker">2</sup><i class="footnote">ירושלמי מע"ש פ"ד ה"א, נ"ד ע"ד. ועיין גם בירושלמי דמאי פ"ה ה"ב, כ"ד ע"ג.</i> ונראה שדוקא במעשר יכול לעשות כן, מפני ששיעורו קבוע, אבל בתרומה שאין שיעורה קבוע, הרי בלי רשימה אין סוף גבולה קבוע. ואם יזכיר מדה, נמצא תורם במדה על המנוי. ולפיכך רושם באומד. ברם רבי בעצמו סובר שאם קבע תרומה בצפונו של כרי נדמע חצי הכרי (לעיל פ"ד ה"ט), ולפ"ז קשה מה איכפת לנו אם אין סוף התרומה קבוע, הרי יכול לחזור ולתרום מן הנשאר על במה דלועים באומד עד שתכלה הדלעת. ולפיכך רצו לפרש בירושלמי חלה הנ"ל שרבי סובר שטבל בטל ברוב תרומה, ויש לחשוש שמא יהיה רוב הדלעת תרומה והטבל יבטל בה, ושוב לא יוכל לתרום ממנה, ומטעם זה הוא רושם עד כאן תרומה, כדי שלא יהי' חשש תערובת. ודחו שם טעם זה, ואמרו שאף רבי יכול לסבור שאין טבל בטל ברוב, והוא רושם כדי שיהא זקוק לתת חלק הרשום לכהן מיד, ולא יצטרך לחכות עד שכל הדלעת תהיה תרומה. 
<small>2.</small> <b>דברי ר'. </b>וכ"ה בכל הנוסחאות כאן ובירושלמי (לרבות קטעי הגניזה שבשרי"ר עמ' 60 ובתרביץ ש"ג עמ' 132). אבל בנוסח הרש"ס שם: דברי רשב"ג. ר' אומר וכו'. והוא כנראה תיקון של הר"ש סיריליאו בעצמו, מפני שנדחק לפרש את הגירסא המשובשת שבירושלמי במשא ומתן על הסיפא כאן, ומוכרח היה להגיה, כדי שלא תהיה סתירה מר' על ר' ומרשב"ג על רשב"ג. ועיין גם גי' בי"ע להלן. 
<b>רבן שמעון בן גמליאל אומר תורם ומחשב וכו'. </b>רשב"ג לשיטתיה וסובר שיכול לקבוע מקום בצפונה מבלי שירשום, עיין מ"ש לעיל פ"ד שו' 34–35, ואינו מחוייב לתת כל חתיכה וחתיכה לכהן, וכשתמלא תרומת הדלעת יתן כולה לכהן, וכפירוש הירושלמי, עיין מ"ש לעיל. 
<small>3.</small> <b>היה צריך להפריש בעשר ובחמש עשרה וכו'. </b>וכן מעתיק במה"פ רפ"ד (ד"ה המפריש, מלה במלה כגי' כי"ו). ובד: להפריש מעשר ובחמש וכו'. ובכי"ע לנכון: כעשר וכחמש עשרה וכו'. ובירושלמי חלה ספ"ג (בקטעי הגניזה הנ"ל): היה צריך לתרום ארבע או חמש חביות מן הבור וכו'. 
<small>3-4.</small> <b>מעלה את הראשונה וכו'. </b>כלומר, יכול לתרום את החבית הראשונה על הבור, ולא איכפת לנו אם מקצת הבור נתרם ומקצתו לא נתרם, מפני שדעתו לתרום ולחזור ולתרום. ורצו לומר בירושלמי הנ"ל שמ"ד זה סובר שאין טבל<sup class="footnote-marker">3</sup><i class="footnote">לפנינו בכל הנוסחאות (לרבות קטעי הגניזה): טבל בטל ברוב... אין הטבל בטל ברוב. והיא ט"ס ברורה, וצריך להפך את הגירסא, וכן הגיהו הרא"ף והגר"א שם.</i> בטל ברוב, ולא איכפת לנו אם רוב הבור יהיה תרום ע"י רוב החביות. ועיין מ"ש להלן במסקנת הירושלמי. 
<small>4-5.</small> <b>דברי רבן שמעון בן גמליאל וכו'. </b>וכ"ה בד ובכל נוסחאות הירושלמי. אבל בכי"ע כאן: דברי ר'. רבן שמעון בן גמליאל או' וכו'. וכנראה שהסופר הגיה כן, מפני שברישא נזכרו דברי ר' לפני רשב"ג. ועיין מ"ש לעיל ברישא (שו' 2) ד"ה דברי ר'. 
<small>5.</small> <b>מעלה כולן לגב הבור וכו'. </b>בירושלמי הנ"ל רצו לפרש שרבי סובר שטבל בטל ברוב,<sup class="footnote-marker">4</sup><i class="footnote">לפנינו בטעות: אינו בטל ברוב, עיין מ"ש לעיל הע' 3.</i> וכמו שרצו לפרש שם אף את שיטתו ברישא כאן. ולפיכך אם יתרום חבית, חבית, יבטל הטבל ברוב חולין כשיתרום מרוב החביות ושוב לא יוכל לתרום יותר. ודחה הירושלמי פירוש זה, ופירש שהמחלוקת היא אם תרומת חבית, חבית, חשובה מוקפת יותר לבור, או תרומת כל החביות בבת אחת (ואין חבית של תרומה מפסקת) חשובה מוקפת יותר.<sup class="footnote-marker">5</sup><i class="footnote">וברור אף מכאן שאין דפנות החביות מפסיקות לעניין מוקף, עיין לעיל פ"ג ה"י ומש"ש.</i> ולפי מסקנת הירושלמי מודים רבי ורשב"ג שאין טבל בטל ברוב.<br>ובמשנתנו רפ"ד: המפריש מקצת תרומה ומעשרות מוציא ממנו תרומה עליו, אבל לא למקום אחר. אבל במשניות כת"י עם פי' המשניות להר"מ גורס: אבל לא ממקום אחר. ופי' הר"מ שם (וכן בפ"א מה' מעשרות הט"ו) שאין התרומה חלה כלל והוא טבל גמור, ומטבל זה שהרים לשם תרומה, חייב להפריש תרומה על עצמו מיניה וביה, אבל לא ממקום אחר. וכנראה שהוא פירש כן את דברי רבי כאן (כהשערה שבמה"פ רפ"ד), ולפיכך אינו יכול להעלות חבית אחת ולתרום אותה על הבור, מפני שהוא מתקן רק חלק בלתי ידוע מן הבור ולא את הבור כולו, ואינה תרומה,<sup class="footnote-marker">6</sup><i class="footnote">ואין הדבר דומה לשיטת רבי לעיל פ"ד ה"ט, שהרי שם תיקן את כל הכרי, אלא שלא קבע מקום מצומצם.</i> וחולקת התוספתא על הירושלמי כאן רפ"ד וחלה הנ"ל, עיין במה"פ שם.

Halakhah 2

<small>6.</small> <b>נותן סאה לבן לוי וסאה לעני וכו'. </b>וכ"ה בד ובכי"ע, והפירוש הוא שמותר לו לישראל לתת סאה לבן לוי וכו' מפירות שעדיין לא מדד אותם, ואינו יודע כמה יש בהם, ואח"כ כשימדוד יחול המעשר עליהם (והוא מודיע להם שהן טבל לפי שעה). ועיין מ"ש להלן. 
<small>7.</small> <b>בין שהיתה אותה סאה קיימת וכו'. </b>כלומר ר"מ סובר שאפילו אם נשרפה אותה הסאה, יכול להפריש עליה ולאכול, מפני שאנו מפרשים את כוונת בעה"ב שבדעתו היה שהמעשר יחול למפרע לכשיפריש על הבטחתה את הפירות לפי שיעור המעשר. ובמשנתנו פ"ד מ"ב: מי שהיו פירותיו במגורה ונתן סאה לבן לוי וסאה לעני מפריש עד שמונה סאין ואוכלן דברי ר"מ. ופירש הר"מ (בפיה"מ. ועיין גם בפ"ז מה' מעשר ה"ט) ובריבמ"ץ בלשון אחרון (וכתב שפירוש זה נראה לו יותר מכל הפירושים שכתב שם) וכן בר"ש בלשון אחד שמותר לו להפריש לדברי ר"מ עד שמונה סאין ולאוכלן ואינו חושש אם הסאה אינה קיימת, והוא בדיוק כמו בתוספתא כאן. וברור שכן פירש גם הירושלמי אלא שהמפרשים האחרונים לא עמדו על פירושו.<br>וכן שנינו במשנתנו (דמאי פ"ז מ"ג): פועל שאינו מאמין לבעל הבית נוטל גרוגרת אחת ואומר זו ותשע הבאות אחריה עשויות מעשר על תשעים שאני אוכל, זו עשויה תרומת מעשר עליהם וכו' וחושך גרוגרת אחת וכו'. והנה הלכה זו לכאורה קשה, שהרי התאינה שהוא חוסך היא של בעה"ב, ואין לו רשות לעשותה תרו"מ אלא על מה שאוכל בלבד,<sup class="footnote-marker">7</sup><i class="footnote">ובמעשר עצמו לא איכפת לו לבעה"ב, שהרי הפועל אוכל מן המעשר מה שאוכל, והנשאר הוא לבעה"ב.</i> וכיצד יכול להפרישה לפני שאכל את המעשר, והרי יש לחשוש שמא לא יאכל את כל המעשר, ולא היתה לו רשות להפריש תרו"מ. ולפיכך פירשו בירושלמי (עיין להלן) שתרומת המעשר חלה למפרע, לכשיאכל את הפירות, וכן אמרו בירוש' דמאי שם: "פשיטא הדא מילתא נשרפו הפירות התרומה בטיבלה", כלומר אם נשרפו התאנים בטלה תרומת המעשר, והרי היא כשאר הפירות. "נשרפה התרומה לכשיאכלו הפירות קדשה התרומה למפרע". וברור שפיסקא זו מפרשת את משנת דמאי ולא את משנתנו בתרומות, שהרי במשנת תרומות אין הדבר תלוי באכילה אלא בהפרשה, ואין מדברים שם כלל לא בתרומה ולא בתרומת מעשר אלא במעשר גרידא.<br>ובירושלמי כאן אמרו על משנתנו: ר' ליעזר בשם ר' הושעיה עשו אותה (כלומר את ההלכה שבמשנתנו) כפועל שאינו מאמין לבעל הבית,<sup class="footnote-marker">8</sup><i class="footnote">ובירושלמי דמאי הובאה אף פיסקא זו מכאן, כדרך הירושלמי.</i> כלומר, כשם שפועל שאינו מאמין לבעה"ב מפריש מיד את המעשרות (ואינו יודע עדיין כמה יאכל), ואנו מפרשים את כוונתו שתרומת המעשר תחול למפרע כשיאכל את הפירות, כן אף בנתן סאה ללוי ולעני לפני שידע את מדת הכרי המעשרות חלים למפרע לכשיפריש על חשבונה, ואעפ"י שנתן להם סתם ולא קרא שם מעשר על הסאה. וממילא לא איכפת לנו אם הסאה אינה קיימת. "פשיטא הדא מילתא וכו'", והירושלמי חוזר על מה שאמר בדמאי. וזהו בדיוק כתוספתא שלפנינו.
<small>8.</small> <b>וחכמים או' אם היתה אותה סאה קיימת וכו'. </b>וכן במשנתנו כאן הנ"ל: וחכמים אומרים אינו מפריש אלא לפי חשבון, כלומר לפי חשבון הפירות הקיימים, כפירוש הר"מ והריבמ"ץ הנ"ל. וטעם החכמים הוא שמכיוון שנתן את הסאה ללוי או לעני סתם, לא היתה כוונתו אלא שיחול המעשר לכשיפריש את הפירות, וממילא אינו יכול להפריש אלא על הפירות שעדיין קיימים, עיין לעיל פ"ב ה"ח. 
<small>8-9.</small> <b>מפריש עליה והולך. </b>וכ"ה בכי"ע ובמה"פ (פ"ד ה"ב סד"ה מי). ובד בטעות: מפריש עליהן תרומה והולך. 

Halakhah 3

<small>10.</small> <b>והבינונית מארבעים וכו'. </b>במשנתנו (פ"ד מ"ג) הובאה דעת ב"ש רק בעין יפה, וב"ה שנו את כל המדות. וכבר העיר בס' יחוסי תו"א כת"י (ערך טבות רישבא) שב"ש חולקים על כל המדות, והביא את התוספתא, וכן מוכח בירושלמי שם. וכן כתב הרש"ס בפירושו, ל"ה ע"ב. 
<small>11-12.</small> <b>ר' ישמעאל או' מחצה חולין וכו'. </b>במשנתנו (פ"ד מ"ה): המרבה בתרומה וכו' ר' ישמעאל אומר מחצה חולין ומחצה תרומה, כלומר שלא תהא תרומה יותר מן החולין. ובארו בירושלמי שם: דכתיב ראשית דגנך, דיו לראשית שיהא כדגן. 
<small>12.</small> <b>ובלבד שיהו חולין מרובין על התרומה. </b>פירש במנ"ב: ולפי שתרומה ניטלת באומד, הרי אי אפשר לצמצם באומדנא, ואם יכוין למחצה תרומה יבוא ליטול יותר ממחצה, ולפיכך הוסיפה התוספתא שיזהר בהפרשתו שיהו חולין מרובין על התרומה, וממילא לא יבוא ליטול יותר. ועיין בבלי חולין כ"ח ב' ומ"ש בהירושלמי כפשוטו עירובין פ"א עמ' 219. 

Halakhah 4

<small>12-13.</small> <b>האומ' לשלוחו צא תרום בבינונית וכו'. </b>בד ובכי"ע: צא תרום תורם בבינונית (בכי"ע בינונית) אחד מחמשים (בד בטעות: מששים). ולפני הר"ש פ"ד מ"ד חסרה כנראה בבא זו בתוספתא. 
<small>13.</small> <b>צא תרום אחד מחמשים. </b>כ"ה בד, בכי"ע ובר"ש הנ"ל (ובכי"ו בטעות: מששים). ופירוש בח"ד שאמר לו בפירוש: תרום אחד מחמישים, מ"מ אם טעה והפריש אחת מארבעים או מששים תרומתו תרומה, וכפירוש הר"מ (בסתם), בעלי התוספ' והמאירי, עיין מ"ש להלן שו' 13–14 ולהלן הע' 11. 
<small>13-14.</small> <b>פחת עשרה או הוסיף עשרה וכו'. </b>משנה פ"ד מ"ד. ופירשו בירושלמי<sup class="footnote-marker">9</sup><i class="footnote">הפירוש הנכון בירושלמי הוא פירוש הגר"א, ועל פיו אנו מפרשים כאן.</i> שפיחת עשירית התרומה (כלומר הפריש ט' עשיריות סאה על נ' סאין) או שהוסיף עשירית תרומה (כלומר, הפריש סאה ועשירית). ואמרו שם שאין לפרש שהכוונה היא שהשליח תרם אחד מארבעים או אחד מששים, שהרי לפ"ז נמצא שאין הפחת והתוספת שוות. כן, לדוגמא, אם הכרי הוא בן נ' סאין, על השליח לתרום סאה אחת (ששה קבים), ואם תרם אחד מארבעים, הרי תרם סאה וקב וחצי<sup class="footnote-marker">10</sup><i class="footnote">סאה אחת על מ' סאין, וקב וחצי (ששה רבעים) על עשר סאין שהן ששים קב.</i> והפסיד לבעה"ב קב וחצי (או ששת רבעים כלשון הירושלמי). ואם תרם אחד מששים של נ' סאין (שהן שלש מאות קבין), התרומה היא בת חמשת קבין, והרויח לבעה"ב קב (או ד' רבעין כלשון הירושלמי). נמצאת אומר, איפוא, שאם הפסיד לבעה"ב קב וחצי (שהפריש אחד מארבעים) תרומתו תרומה, אבל אם הרויח לו קצת יותר מקב (שהפריש מששים ואחד) אין תרומתו תרומה, אתמה. ודחו בירושלמי שאפשר לפרש שהכוונה היא שהשליח תרם אחד מארבעים או אחד מחמשים, ואעפ"י שאין ההפסד והריוח לבעה"ב שוים, מ"מ "כאן במתכוין לפחות כאן במתכוין להוסיף", כלומר, אם נתכוין לאמוד בעין יפה מרחיבים לו עד קב וחצי לטעותו, אבל אם נתכוין לאמוד בעין רעה ובקמצנות מצמצמים לו את טעותו לקב.<br>ולפי דרכנו למדנו מן הירושלמי שפיחת עשרה אין כוונתו שאמד את דעת בעה"ב אם היא עין יפה או רעה, שהרי ההבדל בין עין בינונית לעין רעה הוא בחלק ששי מן התרומה (הבדל בין ששה קבים לחמשה קבים, עיין מ"ש לעיל), וההבדל בין עין בינונית לעין טובה הוא עוד יותר גדול (עיין מ"ש לעיל), וכיצד יכול היה הירושלמי לפרש בפירושו הראשון שהטעות היא בעשירית התרומה, ואם טעה יותר מכאן אין תרומתו תרומה. ובעל כרחנו אנו אומרים שהירושלמי פירש את משנתנו שהשליח כיון להפריש אחת מחמשים, אלא שבטעות עלה בידו פחות או יותר, ולפיכך רצו מקודם להגביל טעות זו באחת מעשרה מן האומדנא, אבל אם נתכוון להוסיף, כלומר אם בכוונה נטה ממדה בינונית, אין תרומתו תרומה כלל.<br>וכן מוכח אף בבבלי כתובות צ"ט ב': ומנא תימרא דשאני שליח לבעל הבית? דתנן וכו' פיחת עשרה או הוסיף עשרה תרומתו תרומה, ואילו גבי בעל הבית תניא תרם ועלה בידו אפילו אחד מעשרים תרומתו תרומה. ולפי פירוש רוב המפרשים שפיחת עשרה וכו' כוונתו שהשליח טעה באומד דעתו של בעה"ב, ותרם בעין יפה או בעין רעה מדעת, הרי אין הנידון דומה כ"כ לראייה, שהשליח לא טעה כלל בהפרשה אלא שטעה בדעת בעה"ב, וכבר נתנו גבול בדעת בעה"ב שהיא בין אחת מארבעים ואחת מששים ולא יותר, מה שאין כן בבעה"ב עצמו שתרם הרי טעה בהפרשה עצמה. ובמשנתנו לא נזכרה כלל טעות השליח בהפרשה (לפי פירוש רוב הראשונים), אם נתכוין להפריש בבינונית.<br>ולפיכך מסתבר שאף הבבלי פירש שהשליח נתכוין לבינונית, אלא שבטעות עלתה בידו אחת מארבעים או אחת מששים,<sup class="footnote-marker">11</sup><i class="footnote">וזו היא כוונת התלמוד (כתובות שם ק' א' ובמקבילות) שתרומת השליח תרומה, מפני שיכול לומר לו בהכי אמדתיך. והיינו שאף התורם בבינונית יכול לתרום בעין יפה, והאומדנא שלו מתקרבת יותר לאחת מארבעים מאשר לאחת מחמשים, ויכול לתרום בעין רעה, כלומר שעינו צרה במה שהוא נותן, ונדמה לו תמיד שהוא נותן יותר מדאי, והאומדנא שלו מתקרבת יותר לאחת מששים מאשר לאחת מחמישים. והשליח יכול לומר לבעה"ב אמדתיך בעין יפה (או בעין רעה), ובעין כזאת נתכוונתי לתרום אחת מחמשים, ולפי כך נזדמנה לי טעותי. ועיין מ"ש הר"י אברמסקי כאן בחידושיו. ולפ"ז אפשר לפרש אף במשנתנו שהבבא "פיחת עשרה וכו' " עונה גם על הרישא, ביודע דעתו של בעה"ב, כמו שפירשנו בתוספתא שו' 13. ובזה יפה כח השליח מכח בעה"ב, עיין להלן שו' 17.</i> אבל אם עלה בידו יותר (או פחות) מכאן אין תרומתו תרומה. נמצאנו למדים שפירוש הר"מ<sup class="footnote-marker">12</sup><i class="footnote">בפיה"מ פ"ד מ"ד ובפ"ד מה' תרומות סה"ז, וכנוסח כמה דפוסים עתיקים, כתה"י וספרים מונחים. עיין במלא"ש למשנתנו הנ"ל ובמעשה רוקח במקומו ובמה"פ כאן פ"ד ה"ד סד"ה כאן.</i> למשנה זו מקויים ע"י שני התלמודים. ועיין גם בתוספ' קידושין מ"א ב' ד"ה פיחת בשם י"מ ומאירי כתובות סוף עמ' 453 שפירשו בשיטת הר"מ.
<small>14.</small> <b>ואם נתכוון להוסיף וכו'. </b>כלומר, אם נתכוון לתרום אחת מארבעים ותשע וכו', וכמ"ש לעיל. 

Halakhah 5

<small>15.</small> <b>נתכוון לתרום אחד מעשרה וכו'. </b>חוזר לבעה"ב שטעה. וכן פסק הר"מ בפ"ג מה' תרומות ה"ה. 
<small>16.</small> <b>ומששים תרומתו תרומה. </b>ר"מ הנ"ל, ופירשו ברדב"ז ובכ"מ שם שהטעם הוא מפני שיש בכלל מאתים מנה, ונתקיימה מחשבתו. וכתב הרדב"ז שמכיוון שעלה בידו לכל הפחות כשיעור שקבעו חכמים אינו צריך להוסיף, עיין במשנתנו פ"ד מ"ג. 

Halakhah 6

<small>16-17.</small> <b>נתכוון לתרום אחד מששים ועלה בידו מחמשים וכו'. </b>כלומר, אם עלה בידו יותר ממה שנתכוין לתרום אין תרומתו תרומה. ולכאורה ברייתא זו חולקת על הברייתא שבבבלי כתובות (צ"ט ב') שהבאנו לעיל. אבל בר"מ הנ"ל: נתכוון לתרום אחד מששים ועלתה בידו אחד מחמשים אינו תרומה. המפריש תרומה ועלתה בידו אפי' אחד מעשרים תרומתו תרומה, הרי שפסק כשתי הברייתות בכרך אחד. וברור מלשון הר"מ שחילק בין מתכוין לתרום אחד מששים ובין תורם סתם, שבתרם סתם אפילו טעה באומד, וחשב שבידו אחד מחמשים ועלה בידו אחד מעשרים תרומתו תרומה. ומלשון התוספתא משמע קצת שדווקא אם נתכוון לתרום אחד מששים הדין כן, אבל אם נתכוון לתרום בבינונית ועלתה בידו אחת מארבעים תרומתו תרומה. ועיין לעיל הע' 11. 
<small>17.</small> <b>מארבעים משלשים וכו'. </b>הר"מ לא העתיק את כ"ז, מפני שק"ו הוא מחמישים. ונראה שהפירוש הוא שאפילו עלה בידו הרבה יותר ממה שהדעת טועה אין כאן מחילה וכונה לתרומה, אלא טעות. 
<small>18.</small> <b>ואם אמ' הריני תורם, תורם ומחשב. </b>כלומר, אם אמר הריני תורם סתם, דין הוא שיתרום ויחשב אח"כ, ואם תרם ועלה בידו אחד מששים אינו צריך להוסיף, אבל אם עלה בידו מששים ואחד, שלא תרם כשיעור שקבעו חכמים, צריך להוסיף, כמשנתנו פ"ד מ"ג. ועיין בתוספ' אנשי שם למשנתנו פ"ד מ"ג. 
<small>20.</small> <b>עד כמה מוסיף אפילו אחד על אחד וכו'. </b>כלומר, שיעורה כמפריש בתחילה, וכשיטת ר' ישמעאל, עיין לעיל ה"ג. ובמשנתנו (פ"ד מ"ג): עלה בידו מששים ואחד, תרומה ויחזור ויתרום כמות שהוא למוד, במדה ובמשקל ובמניין. ולכאורה משמע שסתם משנתנו היא כרשב"ג כאן. אבל בירושלמי שם: כהנא אמר כמות שהוא למוד (כלומר, דוקא, ולא יותר). ר' יוחנן אמר אפילו אחת על אחת. והתנינן כמות שהוא למוד? שלא לפחות. א"ר לעזר כמות שהוא למוד במידה. אם נתכוון להוסיף אפילו במדה (צ"ל אפי' לא במדה). נמצאת אומר שלפי כהנא משנתנו כרשב"ג, שאינו יכול להוסיף יותר ממה שלמוד. אבל לפי ר' יוחנן הפי' במשנתנו שאינו יכול לפחות ממה שהוא למוד, אבל אם רוצה להוסיף מוסיף, ומ"מ דינה כתוספת תרומה, והיא ניטלת במדה ובמשקל. ואף ר' אלעזר סובר כן, אלא שהוא מבאר שאם רוצה לתרום כמו שהוא רגיל יתרום במדה כדי שלא יפחות שוב, אבל אם רוצה להוסיף על מה שהוא למוד מוסיף אפילו שלא במדה. ומשנתנו היא כת"ק כאן. 
<small>21.</small> <b>ר' יודה או' תוספת תרומה וכו'. </b>בכי"ע: תוספת תרומה ניטלת מן הטהור על הטמא, שלא מן המוקף וכו'. וכ"ה בתוספ' רי"ד ב"ק קט"ו ב' (י"א ע"ג). ובמשנתנו הנ"ל: ר' יהודה אומר אף לא מן המוקף. ולפנינו וכן בד חסרות המלים שלא מן המוקף, והטעם מפני שכן מפורש כבר במשנתנו. והיא היא, שבכל מקום שתורם מן הטהור על הטמא, תורם גם שלא מן המוקף, עיין בתוספ' רי"ד הנ"ל. ועיין בס' משנה ראשונה פ"ד מ"ג. 
<small>22.</small> <b>ואין חייבין עליה חומש. </b>וכ"ה בכל הנוסחאות. ובפי' הרש"ס לירושלמי ל"ו ע"ב: דהכי משמע מן התוספתא ר' יהודה אומר וכו' ואין חייבין עליה <b>מיתה</b> וחומש. וזו היא הגהה של הרב ע"פ פירושו בירושלמי,<sup class="footnote-marker">13</sup><i class="footnote">הפירוש הנכון בירושלמי הוא בפי' הגר"א במקומו, והגהתו שם: תרומה ויחזור ויתרום (במקום: תרומה ואינו צריך לתרום) מקויימת ע"י כי"ר ומשנתנו.</i> והוא בעצמו מעתיקה (ל"ה ע"ב): אינה מדמעת, ואין חייבין עליה חומש. 
<b>במי דברים אמורים וכו'. </b>עיין מ"ש על צורה זו לעיל דמאי פ"ג הע' 14. 
<small>22-23.</small> <b>בזמן שנתכוון לתרום אחד מששים וכו'. </b>כלומר, בשתרם סתם אלא שחשב שיעלה בידו אחד מששים, בכגון דא מוסיף, ודינה כתוספת תרומה. 
<small>23-24.</small> <b>אבל אם אמ' הריני תורם ומחשב וכו'. </b>כלומר, אם אמר בפירוש הריני תורם ומחשב לראות אם עלה בידי כשיעור שקבעו חכמים, וכוונתו לפטור את הכרי כשיעור חכמים דווקא, וטעה והעלה אחד מששים ואחד, הרי מה שמוסיף דינה כתרומה וודאית ולא כתוספת תרומה. וכן אמר ר' יוחנן בירושלמי פ"ד ה"ג: במתכוין לפטור את כיריו, אבל אם אינו מתכוין לפטור את כיריו, אפילו אחת על אחת. כלומר אם אינו מתכוין לפטור את כיריו בהפרשתו אלא דווקא אם עלה בידו כשיעור חכמים, הרי אם פיחת, מוסיף אפי' אחת על אחת ודינו כתרומה, ולא כתוספת תרומה.<sup class="footnote-marker">14</sup><i class="footnote">ואח"כ מתחיל שם עניין אחר, והיינו אם נתכוון לפטור את כריו, והמחלוקת היא בשיעור התוספת, וכמו שפירשנו לעיל. ועיין בתוס' אנשי שם למשנתנו פ"ד מ"ג.</i> 
<small>24.</small> <b>ר' ישמעאל שיזורי ור' שמעון או' וכו'. </b>וכ"ה בד. וכן מונה המאירי (בפתיחתו לאבות, ד' וינה, י"א ע"א) בין התנאים שנזכרו בברייתא תרומות: ר"י ן' שזורי. אבל בכי"ע לנכון: ר' ישמע' ור' שמעון שזורי. וכן משמע קצת בירושלמי בכורים פ"ג ה"א, ס"ה ע"ג, שהברייתא שלנו ר' ישמעאל היא. ובס' יחוסי תנאים ואמוראים כת"י (ערך טבות רישבא): דתניא בתוספת' ר' שמע' שזורי אומר וכו'. ושמא צ"ל: ר' שמעון שיזורי ור' שמעון וכו', עיין להלן שו' 42 ומש"ש. 
<small>24-25.</small> <b>כל תרומה שאין הכהנים וכו'. </b>ירוש' בכורים הנ"ל, ועיין ירושלמי ערלה פ"ב ה"א, ס"א סע"ד. ופסקה הר"מ בפ"ג מה' תרומות ה"ג. 
<small>25.</small> <b>הכליסין. </b>וכ"ה בירושלמי, בס' יחוסי תו"א ובר"מ<sup class="footnote-marker">15</sup><i class="footnote">בכתי"י: כלוסין, כליסין. ובהוצאות שלנו: קליסין.</i> הנ"ל. והוא Prosopis Stephaniana. וטעם הקציצין שלו דומה לחרובים, עיין מ"ש ר"ע לעף פלורה ח"ב עמ' 391 ואילך.<sup class="footnote-marker">16</sup><i class="footnote">אבל בתשב"ץ ח"ג סי' י"א: ולפי פי' בעל ה"ג שפי' יתושין שבכלוסין באקלי בלשון ערבי, ובאקלי הם פולין. וכוונתו לבה"ג ד"ב סוף ה' דגים, עמ' 547 (ובה"ג ד"ו, קל"א סע"ג, ליתא). ועיין מ"ש לעף בפלורה ח"ב, עמ' 502, ויש להוסיף אף את הבה"ג הנ"ל.</i> והמינים הללו היו מצויים בזול בא"י, ולא היו חשובים בעיני הכהנים, ולפיכך מספיק אם יתרום אחת מששים. ועיין מ"ש להלן שו' 28. 
<small>26.</small> <b>ותרומה טמאה ניטלת אחד מששים. </b>מתוך סיגנון התוספתא (ועיין גם בירושלמי בכורים הנ"ל) שלא כללה תרומה טמאה ברישא ברור שבתרומה טמאה אין הטעם שלעיל נוהג בה, מפני שאף בשמן טמא שהוא חשוב להדלקה אינו תורם יותר מאחת בששים. אלא שתקנת חכמים כן היא. ועיין מ"ש להלן שו' 27. 

Halakhah 7

<small>26-27.</small> <b>אילו ניטלין אחד מששים וכו'. </b>בברייתא הבאה נמנו הפירות שתרומתן אחד מששים, אעפ"י ששיעור זה נוהג בהם מטעמים שונים. וכל הברייתא גם בר"מ פ"ג מה' תרומה ה"ג (ועיין בהשגות שם) ובס' יחוסי תנאים ואמוראים הנ"ל ובכפו"פ ריש פי"ה עמ' תל"ג. 
<small>27.</small> <b>גידולי תרומה. </b>בין גזירות י"ח דבר גזרו<sup class="footnote-marker">17</sup><i class="footnote">ירוש' שבת פ"א ה"ד, ג' ע"ג; בבלי שם י"ז ב'.</i> על תרומה שנזרעה שתהא כולה תרומה. והוא נותן לכהן כמדת התרומה שזרע, ומוכר את תוספת הגידולין לכהן (מפני שהיא אסורה לזרים). ומכיוון שאף התוספת חייבת בתרומה (משנתנו פ"ט מ"ג), מפריש ממנה אחת מששים, שהרי בין כך ובין כך מוכר את הכל לכהן בזול. ועיין ר"מ פי"א מה' תרומות הכ"א ובנו"כ שם. 
<b>ועירובי תרומה. </b>כלומר, תרומה שנתערבה בטבל, ודין כל המדומע להמכר לכהנים בדמי תרומה חוץ מן התרומה שנתערבה בו והתרומה שתורם מן הטבל, ששתיהן ניתנות לכהנים בלי תשלום. ולפיכך אף מה שתורם מן הטבל המדומע (עיין להלן פ"ו ה"א וה"ב) הוא תורם אחת מששים, משום שמוכר את הכל לכהן בזול.<sup class="footnote-marker">18</sup><i class="footnote">הראב"ד (פ"ג מה' תרומות ה"ג) פירש שמסתימת לשון התוספתא משמע שאפילו אם נתערבה במאה שלא נאסר הטבל, אלא שמעלה את התרומה, מפריש מן השאר אחת מששים. והוא חידוש גדול, שהרי אין כאן מדומע כלל, והעלאת התרומה אינה אלא משום גזל השבט (לשיטת רוב הראשונים, עיין מ"ש להלן הע' 50. ואם ירש תרומה מאבי אמו כהן ונפלה למאה סאה אינו צריך להרים כלל, עיין בס' משנה ראשונה ערלה רפ"ב), ולמה תציל סאה אחת של תרומה שנפלה לרבוא של טבל את כל הכרי שיפריש ממנו אחת מששים. ושמא דייק כן רבינו מלשון התוספתא שלא שנתה: והמדומע וגידולי תרומה, כמו ששנתה בטהרות פ"א ה"ז. וצ"ע. וחידוש מעין זה לעניין אחר הוא גם במאירי פסחים ל"ז א', עיין מ"ש להלן פ"ז הע' 27.</i> 
<b>ותרומה שנטמאת בשגגה ובאונס. </b>וכ"ה בר"מ פ"ג מה' תרומות ה"ג הנ"ל. ובס' יחוסי תו"א הנ"ל חסרה בבא זו. ובמשנתנו (חלה פ"ב מ"ז): נטמאת עיסתה שוגגת או אנוסה אחד מארבעים ושמנה. ובס' משנה ראשונה שם: "ונראה דה"ה גבי תרומה אם נטמא הטבל וכו' אין תורם אלא בעין רעה אחד מששים, הואיל ולשרפה עומד, וצ"ע דלא תני לה התם גבי תרומה וכו'". ויפה כיוון, כמפורש כאן.<br>ובכפו"פ הנ"ל (ד"ו צ"ח ע"א): "אמרו ז"ל (משנתנו פ"ד מ"ג) בינונית אחת מחמשים, ומסתברא שזהו בתרומה טהורה או בטמאה באונס, דאילו טמאה בשוגג אחד מששים וכו', ומיהו הר"מ (הנ"ל) מנה באונס עם אותן של ששים. והתוספת פ"ה לא זכרו, דאמרי' אלו נוטלין וכו' ותרומה שנטמאת בשוגג". וברור שהמלה "באונס" נשמטה בתוספתא שהיתה לפני רבינו בטעות. אבל עיקר דבריו תמוה מאד, וכיצד יעלה על הדעת להקל בשוגג יותר מבאונס. ועיין מ"ש הרי"פ פערלא בבאורו לכפו"פ פ"א, י"א ע"א ואילך.<br>ובפיוטי יניי (הוצ' זולאי עמ' שפ"ח): "זה עם בחרת מאומות שבעים (כנראה, שצ"ל ממלכות ששים, כהגהת זולאי) ופאה ובכורים וראשית הגז ותרומה <b>טהורה</b> אחד מששים". וכנראה שהיה לפניו מקור שהתורם בעין יפה תורם אחת מששים, כמו ששערנו בשיטת ר' ישמעאל בר' יוסי להלן שו' 35 (שהרי קשה להניח שרמז שכביכול תרם בעין רעה), והתורם בבינונית תורם אחת משבעים (עיי"ש עמ' שפ"ז, ומ"ש לעיל פ"ג הע' 13) והתורם בעין רעה אחד משמונים, וכן בתרומה טמאה, ולפיכך הדגיש: תרומה <b>טהורה</b> אחד מששים.
<small>28.</small> <b>ותרומת הקדש. </b>כלומר, גזבר שתורם טבל שבא לידו אחרי שנגמרה מלאכתו ביד הדיוט<sup class="footnote-marker">19</sup><i class="footnote">וכן מפורש בירושלמי פ"א ה"א, מ' סע"ב: מנו תורם לא גזבר וכו' אחד המקדיש טבלו. ובפי' הרש"ס לירוש' כאן (פ"ו, ס' ע"ב) הוכיח שטבל נוהג בהקדש מן הירושלמי הנ"ל, ממשנת דמאי פ"א מ"ג (וכ"ה בתוספתא שם פ"א הכ"ח, עיין מש"ש) וממנחות ונסכים שאין באים מן הטבל (עיין בבלי פסחים מ"ה א', ולהלן תוספ' שקלים פ"א הי"א ובמקבילות). והסיק שאם מרחו ההדיוט והקדיש את הטבל, כבר נתחייב ותו לא פקע איסוריה. ועיין להלן מנחות פ"י הכ"ח, וכנראה שר"ש בן אלעזר חולק. ועיין במשנת פאה ספ"א ובס' משנה ראשונה שם. ועיין בבלי ב"ב פ"א ב', אבל הסוגיא קשה, עיין בהגהות הרש"ש שם. ועיין מ"ש להלן מעשרות פ"א ה"ז.</i> ואינו תורם אלא אחת מששים, והתרומה נפדית וניתנת לכהן. 
<b>ותרומת חוצה לארץ. </b>שאינה אלא מדרבנן. ועיין בבלי חולין קל"ז ב' ובמל"מ פ"ג מה' תרומות ה"ג. ולא עוד אלא שבתרומת חו"ל נוטל דמים מן השבט לשיטת הירושלמי (דמאי פ"ג ה"ז, כ"ג רע"ד), עיין מ"ש לעיל עמ' 257 שו' 66. 
<b>הקצח. </b>הוא כמון שחור, ונזכר גם במקרא20.<sup class="footnote-marker">20</sup><i class="footnote">ועיין מ"ש לעף פלורה ח"ג, עמ' 120 ואילך.</i> ולב"ש (עדיות פ"ה סמ"ג; עוקצין פ"ג סמ"ו) הקצח פטור לגמרי ממעשרות. והמינים העידו בספריהם שהפרושים מעשרים את הקצח. ומכאן שכן נהגו למעשה. 
<b>והכליסין והחרובין. </b>כבר מנו אותם לעיל שו' 25 בין התרומה שאין הכהנים מקפידין עליה, ועיין במל"מ הנ"ל. ועיין מ"ש להלן בסמוך. 
<b>וגמזיות. </b>הגאונים פירשו גמזיות (משנת פסחים ספ"ד): ענפים.<sup class="footnote-marker">21</sup><i class="footnote">עיין אוה"ג פסחים, עמ' 78. ועיין מ"ש בתס"ר ח"א, עמ' 171.</i> ובבבלי פסחים (נ"ו ב', ועיי"ש גם נ"ו א') שנינו: ומתירין גמזיות של הקדש של חרוב ושל שקמה. אמרו, אבותינו לא הקדישו אלא קורות וכו'. אבל מן התוספתא כאן מוכח שהגמזיות הן פרי. ברם ברור שפירוש הגאונים נכון, והדבר מתבאר מתוך תכונת האילנות הללו. וכן כותבים הקדמונים<sup class="footnote-marker">22</sup><i class="footnote">תיאופרסטוס, תולדות הצמחים, ס"ד פ"ב סי' א' ואילך; פליניאוס, תולדות הטבע, סי"ג פי"ד וט"ו, סי' נ"ו-נ"ח.</i> על האילנות מסוג השקמה שיש מהם מוציאים פרי לא מן הענפים אלא מן הגזע עצמו,<sup class="footnote-marker">23</sup><i class="footnote">עיין מ"ש פליניאוס הנ"ל סי' נ"ו.</i> ויש מהם מוציאים פרי משניהם.<sup class="footnote-marker">24</sup><i class="footnote">עיי"ש סי' נ"ח.</i> ובסמוך לזה כתבו:<sup class="footnote-marker">25</sup><i class="footnote">תיאופרסטוס הנ"ל סי' ד', פליניאוס הנ"ל סי' נ"ט.</i> ובדומה להם אף החרוב, ואף הוא מוציא פרי מגזעו. ומטעם זה מובן שחז"ל קראו לפרי הגדל על הגזע עצמו של השקמה והחרוב: גמזיות.<sup class="footnote-marker">26</sup><i class="footnote">בכפו"פ רפל"ז, עמ' תקכ"ז (ד"ו, עמ' ש'): בנות שקמה, והם תאנים מדבריות ונקראים אל גמיז, ובלשון אחרת תאני פרעה. וכן קורא להם פליניאוס הנ"ל (סי' נ"ו): תאני מצרים. ועיין מ"ש להלן שביעית פ"ג שו' 30.</i> וכן בתוספתא ערכין פ"ה סה"א: "הקנים והזמורות ופירות שקמה בתוכה הרי הן כפירות". ומכאן שפירות שקמה, גמזיות, הן כקנים וכזמורות.<sup class="footnote-marker">27</sup><i class="footnote">והח' ר"ע לעף, פלורה ח"א, עמ' 277, לא עמד על טיבן הנכון של הגמזיות.</i> והאילנות הללו (חרוב ושקמה) נחשבו בא"י לאילן סרק,<sup class="footnote-marker">28</sup><i class="footnote">עיין במשנת ב"ב פ"ב מ"ז ומי"ג. ופירושו שלאו דווקא חרוב ושקמה שענפיהם מרובים, אלא כל אילן סרק דינו כחרוב וכשקמה. ועיין בירוש' ערלה פ"א ה"א, ס' ע"ג, ומשנת כלאים פ"ו מ"ד ועוד.</i> ולפיכך מתעשרים פירותיהם אחת מששים. ואנו מדברים כאן בשקמות משתמרות,<sup class="footnote-marker">29</sup><i class="footnote">עיין דמאי רפ"א ומ"ש לעיל בריש דמאי.</i> או במוסטפות,<sup class="footnote-marker">30</sup><i class="footnote">עיין מ"ש לעף הנ"ל (בהע' 27), עמ' 280. וכדברי בר בהלול מפורש אצל תיאופרסטוס (סי' ג') ופליניאוס הנ"ל (בהע' 22) סי' נ"ו. והמסוטפות הן scalpta, כלומר, גמזיות "חרוטות בצפורן של ברזל כדי שיתבשלו". ולעף שם מעיר שמקורו של בר בהלול אינו ידוע לו.</i> כר' יהודה (דמאי פ"א מ"א). 
<small>29.</small> <b>ותרמוסין. </b>בתשה"ג גיאוניקה (ח"ב עמ' 323): תרומסין תרומה (שבת ל"ד א'). תרומסין בארץ יש' ניזרעין ומרים הן הרב'.<sup class="footnote-marker">31</sup><i class="footnote">ועיין ספרי ראה פי' ק"ה, עמ' 165; ירוש' שביעית פ"ז ה"ב, ל"ז ע"ב, ורש"י ביצה, כ"ה ב'. ועיין מ"ש בפירושי לה' הירושלמי להר"מ, עמ' מ', הערה ל'.</i> והתורמוס (lupinus) היה מצוי מאד בא"י,<sup class="footnote-marker">32</sup><i class="footnote">עיין מ"ש ר"ע לעף בפלורה ח"ב, עמ' 453 ואילך.</i> ולפיכך לא הקפידו עליו הכהנים. 
<b>ושעורין אידומיות. </b>בכי"ע: ושעורים <b>וסורי</b> אדומיות. וכנראה שצ"ל שם: וסורין (=וסעורין, ושעורין) אדומיות, והמלה "ושעורים" הוא פירוש שנכנס מן הגליון.<sup class="footnote-marker">33</sup><i class="footnote">ברם וודאי גמור אין כאן, ושמא צ"ל בכי"ע: ושעורים וסורי[ם] אדומיות (והמלה "אדומיות" עונה על שתיהן). ואין סורה אלא שורה שבישעיה כ"ח, כ"ה: ושם חטה שורה ושערה וכו'. וכבר העירו החכמים על הכתובת מן המאה השמינית לפני הספירה הרגילה (קוק, North-Semitic Inscriptions, אוקספורר 1903, עמ' 172, שו' 6. ועיי"ש, עמ' 176): ושורה וחטה ושערה וכו'. ובירושלמי חלה פ"א ה"א, נ"ז ע"ב: שורה זו שיבולת שועל וכו', שעורה אלו השעורים. אבל בריבמ"ץ כת"י (לפי "תרומת חלה" הוצ' הר"ש אליעזרי, עמ' א'): חטה <b>סורה</b> וכו' <b>סורה</b> אילו שיבולת שועל. ועיין בתרגום השבעים לישעיה שם ובשנו"ס שם. ועיין מ"ש ר"ע לעף פלורה ח"א, עמ' 740.</i> ובבבלי כתובות ס"ד סע"ב: מפני ששעורין אדומיות רעות הן. ובירושלמי ערלה (פ"ב, ס"ב רע"א) נמנו שעורים שבאדום בין התרומה שאין הכהנים מקפידים עליה. 
<b>ותרומת עציץ. </b>הכוונה לעציץ שאינו נקוב שתרומתו מדרבנן. ובר"מ פ"ג מה' תרומות ה"ג: ופירות עציץ שאינו נקוב. וכן בכפו"פ רפי"ח עמ' תל"ג: תרומת עציץ שאינו נקוב. וכנראה שהעתיק ע"פ הר"מ הנ"ל. 
<b>ותרומת אפטרופים. </b>כלומר, אפטרופוס שתורם פירות היתומים,<sup class="footnote-marker">34</sup><i class="footnote">ר"מ וכפו"פ הנ"ל בפנים.</i> תורם אחת מששים, כדין גזבר שתורם תרומת הקדש (לעיל שו' 28), שהרי נכסי יתומים כנכסי הקדש.<sup class="footnote-marker">35</sup><i class="footnote">בבלי גיטין נ"ב א'. ועיין ירוש' שקלים פ"ד ה"ד, מ"ח ע"א; בבלי ערכין כ"ב א' ועוד.</i> 

Halakhah 8

<small>29-30.</small> <b>אמ' ר' יוסה מניין לתרומה שהיא אחד מששים וכו'. </b>צ"ל: אחד מחמשי' וכו'. וכ"ה בד וברש"י חולין קל"ז ב' ד"ה דאורייתא ובסמ"ג עשין קל"ג, קצ"ו ע"א, בשם התוספתא והירושלמי. וכ"ה לפנינו בירושלמי (פ"ד ה"ג, מ"ב ע"ד), אלא שהדרשה היא בשם ר' לוי. וכבר העיר הרש"ס בפירושו (שם ל"ו סע"ב): ובתוספתא שנינו לה אדר' (צ"ל: כדר') לוי וכו'. ובס' יחוסי תנאים ואמוראים כת"י (ערך טבות רישבא): "ותניא התם (כלומ' בתוספתא) א"ר יוסי מנין לתרומ' שהיא אחד מחמשים שנ' וממחצי' בני ישר' תקח וכו', מה שאחזתי לך במקום אחר אחד מן החמשי', מנין שאם תרם וכו' ע"כ הבריית', ולא כן גירסתא בספר' (=בספרים, או בספרינו), אלא שכך העתקתיה מתוך הירושלמי." ומכיוון שאף בכי"ע הגירסא: מששים, ואף רבינו מעיד שבספרי התוספתא היתה לו גירסא אחרת, הנחתי את הגי' בפנים כמו שהיא. 
<small>31.</small> <b>אף ממה שאחזתי לך ממקום אחר וכו'. </b>וכ"ה בד. ובכי"ע: אף מה שאחזתי לך במקום אחר. וברש"י הנ"ל: אחוז שאמרתי לך במקום אחר, ובירושלמי הנ"ל: כל מה שאתה אוחז ממקום אחר וכו'. 
<small>32.</small> <b>מניין שאם תרם וכו'. </b>כפו"פ רפ"א ט' ע"א. 
<small>33.</small> <b>שתרומתו תרומה. </b>ברש"י הנ"ל: שאין צריך לתרום. 
<small>34.</small> <b>וששיתם וכו'. </b>עיין הצופה האנגלי ח"ו, 1894, עמ' 255. 
<small>35.</small> <b>מערי הלוים. </b>פירש בח"ד בשם תלמידו הח' המעולה ה"ר יוסף דאנון<sup class="footnote-marker">36</sup><i class="footnote">קרוב לוודאי שהוא ה"ר יוסף דאנון מארי דאתרא סאריי דמן בוסנא שנפטר בשנת תקע"ה, ומנוחתו כבוד בירושלים. עיין תולדות חכמי ירושלים לרא"ל פרומקין ח"ג, עמ' 209 ובהע' 3 שם. ר' דוד פארדו בעל הח"ד היה מלמד תורה בעיר סאריי בראשית המאה הששית לאלף הששי, עיין באונציקלופידיה היהודית (באנגלית) ח"ט, עמ' 524.</i> "דהמכוון כנגד מה שנתן משה רבינו בעבר הירדן לחצי שבט המנשה כל חבל הארגוב לכל הבשן, ושם נאמר ששים עיר כל חבל הארגוב (דברים ג', ד'), וכשהבדיל ערי מקלט שהם ערי הלויים כתוב שם ואת גולן בבשן למנשי (שם ד', מ"ג), הרי שמחבל הארגוב דהיינו הבשן שהם ששים הפריש אחת". ופירוש זה נ"ל קרוב לוודאי, שהרי כן מצינו ביהושע (כ"א כ"ז) שנתן שתי ערים ללויים מחצי שבט מנשה, והיינו את גולן מחלק יאיר, ואת בעשתרה (=עשתרות, דה"א ו', נ"ו) מחלק מכיר, הרי לך שמחלק יאיר נתן ללויים<sup class="footnote-marker">37</sup><i class="footnote">ומהם היו אף ערי כהנים, עיין מ"ש ר"ש קליין בקובץ החברה העברית לחקירת א"י לזכר ד"ר מזיא, ירושלים תרצ"ח, עמ' 86.</i> אחת מששים (עיי"ש ביהושע י"ג, ל'-ל"א).<br>ור' ישמעאל בר' יוסי הקיש תרומה לערי הלויים, שהרי כן אמרו (ספרי זוטא קרח י"ח, כ"ד עמ' 298): לפי שנתתי להם את המעשר, אמרתי להם אין לכם חלק בארץ. ובספרי (קרח ריש פיס' ק"כ עמ' 146): לפי שהוא אומר ולבני לוי הנה נתתי את כל מעשר, בפירות הארץ הכתוב מדבר. אתה אומר בפירות הכתוב מדבר, או אינו אלא באחד <b>מעשרה בארץ</b>, ת"ל וכו', לפי שלא ניתן להם חלק בארץ, ניתן להם אחד מעשרה בפירות. ובריש ברייתא דמלאכת המשכן: עשר תרומות הן, תרומה גדולה וכו' <b>ותרומת הארץ וכו', תרומת הארץ לכהנים</b> וללוים ולנתינים ולמקדש ולירושלם.<sup class="footnote-marker">38</sup><i class="footnote">עיין יחזקאל מ"ח, י"ב ואילך. ועיין בפיוטי יניי, עמ' רכ"ז, ובמיוחס להראב"ד תמיד ל' א'.</i> ושמא סובר ר' ישמעאל בר' יוסי שהתורם בעין יפה תורם אחת מששים, עיין מ"ש לעיל סוף שו' 27 בשם פיוטי יניי, ומ"ש לעיל פ"ג הע' 13.<br>ועיין מ"ש בפירוש התוספתא הגרמ"ש באו"ש פ"ג מה' תרומות ה"ב, אבל אין לזוז מפירושו של ר' יוסף דאנון הנ"ל שהוא מחוור ביותר.
<small>35-36.</small> <b>ר' יוסה או' תשלומי תרומה וכו'. </b>עיין במשנתנו פ"ו מ"א. 
<small>36-37.</small> <b>מיתה קרן וחומש. </b>גם ממשנתנו הנ"ל מוכח שמשלם חומש על תשלומי תרומה, שהרי משלם חומש על החומש, וכ"ש על הקרן. ועיין בבלי ב"מ נ"ד ב'. והנה לפנינו מפורש שחייב מיתה על תשלומי תרומה, ומכאן שתשלומי תרומה הן כתרומה לכל דבר, כמו שהסיקו בירושלמי פ"ו ה"א, מ"ד ע"א. וכן פסק הר"מ בפ"י מה' תרומות הט"ו. ועיין תו"כ אמור פרק ו' ה"ז, צ"ח ע"א, ובירושלמי הנ"ל.<br>ברם בירושלמי שם שנינו: תני תשלומי תרומה אין משלמין מהן קרן וחומש (שהרי הן כתרומה לכה"פ מדרבנן) <b>ואין</b> משלמין<sup class="footnote-marker">39</sup><i class="footnote">וכ"ה גם בר"ש וברא"ש פ"ו מ"א. ובכי"ר נשמטו בטעות שתי מלים הללו. ובנוסח הרש"ס, נ"ז ע"ב: "ומשלמין עליהן", והוא כנראה תיקון הרב בעצמו.</i> עליהן קרן וחומש, ואין חייבין בחלה,<sup class="footnote-marker">40</sup><i class="footnote">וסובר תנא זה שחלה בזמן הזה דרבנן, ולפיכך פטורין מן החלה. עיין בבלי נדה מ"ז א' ובר"ש חלה פ"א מ"ד וטבול יום פ"ג מ"ד ומ"ש בתס"ד ח"ד, עמ' 166.</i> ואין הידים פוסלות בטבול יום כדרך שפוסלות בחולין. ולפי גירסא זו ברור שברייתא זו חולקת על משנתנו ועל התוספתא כאן (עיין בר"ש ורא"ש שם). ולשיטת ר' יוסי הידים וטבול יום פוסלות בה, מפני שגם לעניין טומאה דינה כתרומה, כמפורש להלן טהרות פ"א רה"ז. ואולי יש לפנינו השמטה בירושלמי וצ"ל: ומשלמין (כגי' רש"ס שם) עליהן קרן וחומש ואין חייבין בחלה [וידים וטבול יום פוסלות בה כדרך שפוסלין בתרומה. גידולי תרומה אין משלמין עליהן קרן וחומש, ואין משלמין מהן קרן וחומש על מקום אחר אלא לפי חשבון, וחייבין בחלה] ואין הידים פוסלות וכו'. עיין להלן פ"ח שו' 5 ואילך ומש"ש. ולפי גירסא זו הברייתא כר' יוסי, ודין תשלומי תרומה כתרומה דאורייתא. ועיין לעיל דמאי פ"א עמ' 206 ומש"ש.
<small>37.</small> <b>לעלותן במאה ואחד. </b>כלומר, אפילו אם נתבטלו במאה ואחד צריך להעלותן, משום גזל השבט, ונוהגין בה כתרומה ממש שעלתה. 
<b>ר' שמעון או' במאה. </b>וכ"ה בד. וכן בכי"ע: מאה. וכן בירושלמי שנביא להלן: ר' שמעון אומר תרומה עולה במאה וכו'. ודברי ר"ש עונים על משנתנו פ"ד מ"ז, והוא חולק על כל התנאים שם, וסובר שתרומה עולה במאה והיא, כלומר אפילו אם נפלה לתוך צ"ט של חולין. ועיין בפיה"מ להר"מ שם.<br>ברם בפי' רבינו הלל לספרי (קרח פי' קכ"א, נ' ע"ב) מעתיק: והכי תני לה בתוספ' תרומות בפ' היה לוקט דלעת, רש"א תרומה עולה <b>באחד</b> ומאה וכו'. וכן גרס רבינו אף בירושלמי ערלה (עיין להלן): <b>באחד</b> ומאה.<sup class="footnote-marker">41</sup><i class="footnote">עיין בפירושו לעיל שם. וכן גרס בירושלמי גם הר"ש בפי' לתרומות פ"ה מ"א.</i> ולפי גירסא זו אין ר' שמעון חולק על משנתנו אלא מוסיף כאן את הקל וחומר. אבל להלן בסיפא (שו' 41) מוכח שהנכון הוא כגירסתינו בתוספתא כאן. ולא עוד אלא שקשה להבין את הק"ו לפי גירסת רבינו הלל, שהרי הק"ו מחייב שתרומה תעלה מצ"ט של חולין, עיין מ"ש להלן, ועיין בר"ש תרומות פ"ה מ"א. ולפיכך ברור שאין להגיה בתוספתא.
<small>38.</small> <b>מקל וחומר. מה מצינו וכו'. </b>כ"ה בכל הנוסחאות, וכ"ה בפי' רבינו הלל הנ"ל. ובירושלמי ערלה (פ"ב ה"א, ס"א ע"ד): תני ר' שמעון אומר תרומה עולה במאה<sup class="footnote-marker">42</sup><i class="footnote">עיין גירסת רבינו הלל והר"ש שהבאנו לעיל. עיין הע' 41.</i> מקל וחומר, אם איסור מתוך איסור עולה, איסור מתוך היתר לא כל שכן.<sup class="footnote-marker">43</sup><i class="footnote">עיין ספרי קרח פי' קכ"א, ובפי' רבינו הלל הנ"ל.</i> כלומר, אם תרומת מעשר עולה מתוך טבל האסור, כ"ש שתרומה תעלה מתוך צ"ט של חולין (עיין מ"ש לעיל ומ"ש להלן). ואין צורך להגיה כן בתוספתא, שכן הוא דרך התנא לפתוח לפעמים בק"ו (אם אינו ברור כ"כ, עיין להלן בתשובת החכמים) ולסיים במה מצינו.<sup class="footnote-marker">44</sup><i class="footnote">בפרט במדרשים של דבי ר' ישמעאל, כמו שהבאנו להלן, ובפי' רבינו הלל הנ"ל גורס בירושלמי ערלה: תני ר"ש <b>בן יוחאי</b> אומ' וכו', סימן מובהק למדרש של דבי ר' ישמעאל שרגיל להזכיר את ר"ש בשם אביו (כמו שהוכיח ר"ד הופמן בספרו על מדרשי הלכה. עיין בתרגומו של רבינוביץ, מסילות לתורת התנאים, עמ' 70, הע' 2).</i> וכן במכילתא משפטים (פ"ב עמ' 251): נכרית מנין היה ר' ישמעאל אומר <b>ק"ו</b><sup class="footnote-marker">45</sup><i class="footnote">כ"ה בדפוסים, בכי"א, בכי"מ, בס' והזהיר ח"א ס' ע"א ובילקוט. ובחנם הוריד הורוביץ מלה זו לשנו"ס.</i> מה שפחה כנענית שאין לה קידושין מכל אדם ולדיה כמוה אף כל שאין לה קידושין מכל אדם ולדיה כמוה. ור' ישמעאל פתח בק"ו, משום שגויה שאינה במצוות כלל פחותה משפחה, אבל סיים במה מצינו, מפני שלעניין יחס שפחה גרועה.<sup class="footnote-marker">46</sup><i class="footnote">עיין ירושלמי יבמות פ"ב ה"ו, ד' רע"א, ובבלי שם ס"ב א'.</i> וכן בירושלמי יבמות (פ"א ה"א, ב' סע"ב): תני ר' ישמעאל קל וחומר מה אחות אשתו מיוחדת וכו' אף כל ערוה וכו'. ואף כאן פתח בק"ו וגמר במה מצינו, עיין לעיל שם בירושלמי ובמפרשים. 
<b>בתרומת מעשר אחד מעשרה וכו'. </b>וכ"ה בד ובפי' ר"ה הנ"ל. אבל בכי"ע: אחד ממאה אף זו אחד ממאה. ואף לפנינו הכונה לאחד מעשרה במעשר, שהוא אחד במאה מן הטבל, כמו שפירש רבינו הלל הנ"ל. ועיין מ"ש להלן בפירוש הדברים. 
<small>39.</small> <b>שניטלת קדש מקדש. </b>כלומר, אף שניטלת קודש מקודש כדבריך. ואעפ"י שמעשר אינו נקרא קודש (עיין רש"י יבמות פ"ה סע"ב), הוא דוקא כשהפריש ממנו תרו"מ, אבל אם עדיין לא הפריש, נקרא קודש. וכן בספרי קרח פיס' קי"ט עמ' 146: קראו הכתוב תרומה עד שיוציא ממנו תרומת מעשר. ולהלן שם (פיס' קכ"ב, עמ' 149): הואיל וקראו הכתוב תרומה יהא בקדושתו עולמית, ת"ל וכו', אף מעשר ראשון מפריש תרומה והשאר חולין. ועיין בגליוני הש"ס לר"י ענגיל ליבמות פ"ה ב' שהעיר על הירושלמי מע"ש פ"ה ה"ו, נ"ו רע"ג: שהטבל קרוי קודש. 
<small>39-40.</small> <b>ולא נקרא שם איסור עליה. </b>כלומר, הרי עדיין לא נקרא שם תרומה עליה, והוי"ו כאן הוא וי"ו הנשוא, עיין מ"ש הרי"ן אפשטיין במבוא לנוסח המשנה עמ' 1077 ואילך, ומצוי גם במדרשי הלכה, עיי"ש סוף עמ' 1079 ואילך. 
<small>40.</small> <b>שניטלת קדש מחול. </b>כלומר, אף שניטלת קדש מחול, כדבריך, וכמו שכתבנו לעיל. 
<b>ונקרא שם איסור וכו'. </b>כלומר, הרי נקרא כבר שם תרומה עליה, ולפיכך אינה בטלה במאה אלא במאה ואחת. ובספרי קרח פיס' קכ"א, עמ' 149: מכל חלבו את מקדשו ממנו. שאם נפל (כלומר, תרו"מ) לתוכו הוא מקדשו. מיכן אמרו תרומה עולה באחד ומאה.<sup class="footnote-marker">47</sup><i class="footnote">וכן דרש ר' יונה בירושלמי כאן פ"ד רה"ז, מ"ב סע"ד, וערלה פ"ב ה"א, ס"א ע"ד. ועיין ר"מ פט"ו מה' מאכלות אסורות הט"ז.</i> וברייתא זו כחכמים, אבל לר"ש כשם שמעלה תרו"מ ומתיר את הטבל (ותרומה אין לה שיעור מדאורייתא, וחטה אחת פוטרת את הכרי), כן מעלה סאה תרומה שנפלה לתוך צ"ט של חולין ומתיר אותן, וכגירסא שלפנינו בתוספתא.<sup class="footnote-marker">48</sup><i class="footnote">ועיין בדברי רבי בספרי קרח הנ"ל, אלא שהגירסא שם משובשת.</i> ועיין באו"ש פט"ו מה' מאכלות אסורות הט"ז ד"ה ולכאורה עד סוף ההלכה.<br>ומסתבר שבין ר"ש ובין החכמים סוברים שכל איסור טבל הוא מחמת תרומה המעורבת בה,<sup class="footnote-marker">49</sup><i class="footnote">כשיטת רש"י יבמות פ"ו א', ועיין בבלי נדה ז' א'. והתרומה היא שאוסרת את כל הטבל, ואפילו כזית ממנו. ולפני שהפרישה אף הכהנים אסורים בטבל, שהרי אין להם בה אלא משעת הרמה ואילך (כמפורש להלן מע"ש פ"ג הי"א ובמקבילות, עיין מש"ש), ודינה כדין קדשים לפני זריקת דמים. ועיין מה שהאריך בזה הגר"י ענגיל בספרו אתוון דאורייתא כלל ב'. ובמ"א העיר אף על הירושלמי תרומות פ"ט ה"ה, מ"ו ע"ד: הטבל שרובו חולין, ועל תוספ' ביצה ל"ד ב' ד"ה הא קמ"ל. ועיין מ"ש הרי"פ פערלא בבאורו לכפו"פ, פ"ב מ"ג ע"ד ואילך, בברור פירושי הראשונים לבבלי חגיגה כ"ה ב'. ועיין רמב"ן (בשם הראב"ד) וריטב"א ע"ז ע"ג א' ומאירי שם, עמ' 108. וברשב"א כת"י שם: ואעפ"י שאיסור הטבל, התרומה שבו וכו'. אבל עיין לשון הראב"ד בס' ההשלמה ע"ז פ"ה סוף סי' ו', י"ח ע"ג.</i> ולפיכך יש כאן דמיון בין הפרשת תרומת מעשר מן הטבל ובין סאה תרומה שנפלה לתוך החולין.

Halakhah 9

<small>40-41.</small> <b>ערלה וכלאי הכרם עולין וכו'. </b>ערלה פ"ב מ"א. ובארו בספרי הנ"ל (קרח פי' קכ"א): מקום שכפל את האיסור (כלומר, שאסור גם בהנאה) כפל את העלאה וכו', ערלה וכלאי הכרם באחד ומאתים. וכ"ה בירושלמי ערלה פ"ב סה"א, ס"ב רע"א. ועיין בבלי פסחים מ"ח רע"א וברש"י שם. 
<small>41.</small> <b>ר' שמעון או' מאתים. </b>כנראה שמאתים לאו דוקא אלא מאה ותשעים ותשע (וכע"ז גם בירושלמי ערלה פ"ב סה"ב, ס"ב ע"א), שהרי ר"ש חולק לעיל על החכמים וסובר שמעלה את התרומה מתוך צ"ט של חולין, וכשכפל איסורו הם קצ"ח של היתר, כלומר קצ"ח והיא, דהיינו קצ"ט. 
<b>אין צריך להוסיף. </b>כ"ה בכל הנוסחאות. ויפה הגיהו המפרשים: אין צריך להרים, כמפורש במשנת ערלה רפ"ב, שהרי לא אמרו להרים אלא בתרומה גרידא משום גזל השבט אבל לא בשאר איסורים.<sup class="footnote-marker">50</sup><i class="footnote">עיין רש"י ע"ז ע"ד א' ד"ה תרתי, אבל כבר השיגו עליו הראשונים במקומו שם. ועיין ראבי"ה סי' תט"ו ח"ב, עמ' 18 ובהערות שם, ולעיל שם, עמ' 14. ועיין מאירי חולין, עמ' 382. ולכאורה היה נראה שאף לשיטת רש"י אינו אלא חומרא בעלמא (ועיין בהגהת הרמ"א יו"ד סי' ק"ט ס"ק א'), אבל מצאתי בהשמטות משטמ"ק כת"י לזבחים ע"א ב' (ונדפסו בסוף המסכת בש"ס ראם), אות י', שלשיטת רש"י היה צריך להשליך אפילו במקום פסידא להקדש, ומשמע שדינא הכי.</i> ואולי צ"ל: אין צריך להוציא, והיא היא. ובבא זו אינה מדברי ר"ש אלא דברי הכל היא. 
<small>42.</small> <b>כגון תרומת. </b>חסרה כאן המלה "כו'", כלומר, מה ששנינו לעיל (שו' 25): כגון תרומת [הכליסין והחרובין]. וכן מפורש בירושלמי ערלה (פ"ב סה"א, ס"ב רע"א): כגון תרומת הכליסין והחרובין וכו' אינו צריך להרים. ובפ"מ שם: "בתוספתא דתרומות פ"ה היה ר' שמעון אומר כל תרומה שאין הכהנים מקפידים עליה וכו'". אבל במה"פ תרומות ספ"ד (ד"ה תני) כתב: "דגרסינן שם (כלומר, בתוספתא) בפ"ה וכן היה ר"ש אומר כל תרומה שאין הכהנים מקפידים עליה ספיקה מותר, ולעיל שם קחשיב לתרומת הכליסין וחרובין שאין הכהנים מקפידין עליה". ומכאן נראה שבכ"י שהיה לפניו חסרו המלים "כגון תרומה ערלה וכלאי הכרם", והתוספתא מתפרשת כפירוש בעל מה"פ שם.<br>ברם בד: כל תרומה שאין הכהנים מקפידין עליה אין צריך להוסיף. ובכי"ע: אין צריך להוסיף תרומה עליה. ושמא צ"ל שם: אין צריך להוסיף ואין בה עליה, כלומר, אין צריך להוסיף, אפילו טעה ותרם פחות מאחת מששים, ואינה צריכה עלייה<sup class="footnote-marker">51</sup><i class="footnote">כלשון זו בירושלמי בכורים פ"ב ה"ב, ס"ה ע"א: מעשר אין לו עלייה, בכורים יש להן עלייה וכו'. וכפירוש הגר"א וס' ניר שם. אמנם מסיגנון הירושלמי בכמה מקומות אחרים משמע כפירוש שאר המפרשים, אבל אין לזוז מפי' הגר"א וס' ניר, עיי"ש בסוגיא. אבל אפשר ג"כ שהמלה "עליה" היא ט"ס במקום "ערלה", ושכח הסופר למחקה, ולפ"ז תהיה גי' כי"ע כגי' ד, עיין מ"ש להלן.</i> אם נפלה לצ"ט של חולין.
<small>43.</small> <b>ערלה וכלאי הכרם ספיקן מותר. </b>לפי גירסת ד, כשאנו מפסיקים אחרי המלה "להוסיף", אנו קוראים: תרומה ערלה וכו', כלומר, כל אלו שנתערבו ספיקותיהם בפחות ממאה או ממאתים (כל אחד כדינו) מותר,<sup class="footnote-marker">52</sup><i class="footnote">עיין בבלי ביצה ג' ב' ובתוספ' שם ד"ה ואחרות. ועיין בס' הישר לר"ת סי' ע"ד, ב', הוצ' מק"נ, עמ' 170; ס' התרומה ה' איסור והיתר סי' ע"ו; שו"ע יו"ד סי' ק"י ס"ק ט' ובאחרונים שם.</i> עיין במשנתנו פ"ג מ"ב ופ"ז מ"ו. ולא עוד אלא שספיקן מותר לגמרי, ואפילו בתרומה אינו צריך להרים, עיין בס' משנה ראשונה פ"ז רמ"ו. ובזה מתקשרת התוספתא עוד יותר עם הבבא שלפניה. 
<b>ספק נאכלו ספק נגנבו וכו'. </b>כלומר תערובת של תרומה, ערלה וכו' ודאי, שנולד אח"כ ספק בתערובת, שמא נאכלה או נגנבה וכו' כל התרומה, או הערלה וכו', השיריים ספיקן מותר, מפני שאנו תולים את האיסור באבוד. ועיין במה"פ ספ"ד ד"ה תני ומ"ש להלן פ"ו הי"ד,<sup class="footnote-marker">53</sup><i class="footnote">ועיין בר"מ פי"ד מה' תרומות ה"ח וה"ט ובהשגות שם.</i> שו' 60. 

Halakhah 10

<small>44.</small> <b>ר' יהודה או' רמונים מתוקין אסורין וכו'. </b>וכ"ה בכל הנוסחאות כאן. אבל בבבלי זבחים ע"ד א': דתניא ר' יהודה אומר רימוני <b>באדן</b> אוסרין וכו'. וכבר העיר השואל לר"ת<sup class="footnote-marker">54</sup><i class="footnote">ס' הישר הנ"ל סי' ע"ג, ב', עמ' 169.</i> שמקור הברייתא הוא בתוספתא דתרומות. ברם בכלים פי"ז סמ"ה: אמר ר' <b>יהודה</b><sup class="footnote-marker">55</sup><i class="footnote">כגי' משנ' הוצ' לו, קויפמן, פיה"ג, עמ' 49, ירושלמי דמאי וערלה (עיין מלא"ש בכלים במקומו), תוספתא כלים ב"מ פ"ו ה"י (עיין מ"ש בתס"ר ח"ג, עמ' 53), הר"ש ועוד.</i> לא הוזכרו רמוני בדאן וחצירי גבע אלא שיהו מתעשרין ודאי בכל מקום, כלומר, אבל לא לעניין שיהיו מקדשין כל שהן. וכבר הקשה הר"ש (בכלים שם) שהדברים סותרים לברייתא שבזבחים שהבאנו. ועיין בתוספ' רע"א שם. אבל לפי גירסת התוספתא כאן לא אמר ר' יהודה אלא ברמונים מתוקים, כלומר, כל הרמונים שאינם חמוצים או חריפים וכדומה<sup class="footnote-marker">56</sup><i class="footnote">פליניאוס (תולדות הטבע סי"ג פי"ט סי' קי"ג) מונה חמשה מיני רימונים, ואחד מהם רמונים מתוקים, dulcia.</i> מקדשין בכל שהן. ועיין בר"ש כלים הנ"ל ובתוספ' זבחים ע"ב ב' ד"ה נתערבו. 
<small>45-46.</small> <b>נפל מרבוא לתוך רבוא כולן אסורין. </b>ולא נתבאר איך סובר ר' יהודה כשפירשו לתוך רבוא שלישי. ועיין רדב"ז פט"ז מה' מאכלות אסורות ה"י שנסתפק בזה. 
<small>47.</small> <b>משלשה למקום אחר ספיקן אסור. </b>וכ"ה בד. אבל בכי"ע: ספיקו <b>מותר</b>, וכ"ה בבבלי זבחים הנ"ל, וכן מוכח מנימוק התוספתא: מפני שספק דימוע. וכבר נתברר לעיל בה"ט שספק דימוע מותר. ומשמע מתוך פירש"י שלר"ש הריבוא אסור לעולם, והאמצעיים והאחרונים מותרים. ועיין בתוספ' שם ד"ה פירש, ועיין ר"מ ורדב"ז הנ"ל. ובירושלמי ערלה פ"א ה"ה, ס"א ע"ב: תני רימוני בדן (ש)ספיקו מעלה, וודאו אינו מעלה.<sup class="footnote-marker">57</sup><i class="footnote">כ"ה בכי"ר: שספיקו וכו', והמלים "תני רימוני בדן" נשמטו שם.</i> ופירושו שהתערובת השניה מעלה, שהרי אפשר שאין בה איסור כלל, אבל התערובת הראשונה שיש בה ודאי איסור אינה ניתרת. 
<small>48.</small> <b>אני אחד מן הראויין להורות. </b>וכ"ה בכי"ע. ובד חסרה המלה "אני" ובמקום "להורות" נשתבש "לחורו". ופירושו, שאני נכנס למספק של זקן ממרא אם ב"ד לא יסכימו על ידי, עיין סנהדרין פי"א סמ"ב (והשוה הוריות פ"א מ"א). ועיין בבלי סנהדרין י"ד א'. וכמובן שאין כאן אלא מליצה בעלמא. 
<small>48-49.</small> <b>שאם יבאו לידי חילפות תרדין וכו'. </b>כלומר, אני אומר שאם יבוא מעשה לידי בצלעות הסלק (עיין פיה"ג לטהרות עמ' 139, ומ"ש לעיל פ"ד סוף שו' 16) שנתערבו באחד ומאה אורה למעשה שיעלו בא' ומאה (עיין במשנת סנהדרין הנ"ל). והוא חולק על החכמים (ערלה פ"ג מ"ז) שמנו חילפי תרדין בין הדברים שהם מקדשין כל שהן. 
<small>49-50.</small> <b>ולא עוד אלא שבית דין צריכין וכו'. </b>כלומר, אעפ"י שלא אורה הלכה למעשה בשאר הדברים שנמנו במשנת ערלה (פ"ג מ"ז) שיעלו, מ"מ מן הראוי הוא שב"ד יימנו על כולם ויבטלו את חשיבותם. וכנראה שבזמנו או במקומו לא היו מחבבים חילפות תרדין יותר משאר ירקות, ולא עוד אלא שגם חביבות יתר הדברים היתה הולכת ונפקעת. ועיין ר"מ פט"ז מה' מאכלות אסורות ה"ט, ומאירי ביצה ג' ב' ד"ה כל שדרכו. 
<small>50.</small> <b>נתפצעו אגוזין וכו'. </b>ערלה פ"ג מ"ח. ובירושלמי דמאי פ"ז ה"ח, כ"ו ע"ג: נתפצעו האגוזים. בשעבר, הא בתחילה לא. ומשמע קצת שבדיעבד אפילו אם פצע במזיד עלו. ועיין להלן. 
<small>50-51.</small> <b>נתפרדו רמונין וכו'. </b>נעשו פרד, עיין מ"ש לעיל פ"ג שו' 62–63. 
<small>51.</small> <b>נתפתחו חביות. </b>כלומר של יין דוקא, אבל בשל שמן אפילו סתומה אינה אוסרת, כמפורש בירושלמי מע"ש ספ"ג, נ"ד ע"ג. ובגליון הש"ס שם העיר ששם הוא מקור הר"מ בפט"ז מה' מאכלות אסורות ה"ד. ועיין תוספ' זבחים ע"ב ב' סד"ה כולן שחולקים על הר"מ. 
<small>52.</small> <b>נפלו ואחר כך נתפתחו וכו'. </b>בד ובכי"ע: נתחתכו וכו', והכוונה לדילועין, ולפי גירסת כי"ו הכוונה היא לחביות. ובירושלמי ערלה פ"ג רה"ז, ס"ג ע"ב: נפלו ואחר כך נתפצעו וכו'. ובבבלי גיטין נ"ד רע"ב: נפלו נתפצעו וכו', והכוונה לאגוזים. 
<small>52-53.</small> <b>דברי ר' מאיר ור' יודה ור' שמעון או' בין בשוגג וכו'. </b>בד: ור' שמעון אומר וכו'. ולפי גירסא זו משמע שר"מ ור' יהודה עומדים בשיטה אחת, ור' שמעון חולק עליהם. אבל בכי"ע חסרות המלים "דברי ר' מאיר", והרישא נשנית סתם, ואח"כ גורס: ר' יהודה ור' שמעון אומ' וכו'. ולפ"ז חולקים ר' יהודה ור"ש על ר"מ, וכן אפשר לפרש גם בגירסת כי"ו. ועיין במה"פ בירושלמי שם ד"ה נפלו, וכנראה שהיה לפניו כגי' כי"ו. וכן בירושלמי הנ"ל: דברי ר' מאיר. ר' יודה אמר בין שוגג וכו', ור"ש לא נזכר שם כלל. ובבבלי גיטין הנ"ל: נפלו נתפצעו אחד שוגג ואחד מזיד לא יעלו דברי ר"מ ור' יהודה. ר' יוסי ור' שמעון אומרים בשוגג יעלו במזיד לא יעלו.<sup class="footnote-marker">58</sup><i class="footnote">ולכאורה הגירסא בטוחה בבבלי שם, כפי שמוכח מן המשא והמתן בגמרא. ברם בתוה"ב להרשב"א בית ד' ש"א, ק"ד ע"א, גרס בבבלי: דברי ר' מאיר, ור' יהורה ור' יוסי [ו]ר' שמעון אומרים בשוגג יעלו במזיד לא יעלו. והסיק שם: חדא דר' מאיר ור' יהודה הלכה כר' יהודה. ועוד דהוו להו ר' יהודה ור' יוסי ור' שמעון רבים לגבי ר' מאיר. וברור שכן גרסו אף בתוספות מנחות כ"ב ב' ד"ה ר"י (ובזבחים ע"ג א' ד"ה ר"י), ופירשו את סוגיית גיטין שהקנס הוא בפצע במזיד, מפני שמדאורייתא בטל ברוב, ובקצת יתר באור בתוה"ב הנ"ל. ובחנם הגיהו בגליון תוספ' מנחות הנ"ל.</i> והדעה שבין בשוגג בין במזיד יעלו לא נזכרה שם כלל. ועיין בתוספ' שם נ"ד א' ד"ה נפלו. ועיין בירושלמי דמאי פ"ז ה"ח, ומ"ש לעיל. 
<small>53.</small> <b>בין במזיד יעלו. </b>פירשו בירושלמי ערלה הנ"ל, שכבר קנסו בידו, שהרי פצע את האגוזים וכו' והפסידן. 
<b>בשוגג יעלו וכו'. </b>ופירשו בירושלמי שדינו ככל האיסורין שאם ביטלן בשוגג מבוטלין. וכן פסק הר"מ בפט"ז מה' מאכלות אסורות הי"ב. 
<small>54.</small> <b>תרומה סתומה שנתערבה בפתוחות וכו'. </b>וכ"ה בד. ובכי"ע: סתומה שנתערבה סתומה בפתוחות וכו'. וכנראה שהנכון כלפנינו והברייתא עוסקת בתרומה לבד, עיין פירושה להלן. 
<small>55.</small> <b>סתומה בסתומות ונתפתחו וכו'. </b>בד ליתא, ובכי"ע: פתוחה בסתומות ונתפתחו, והנכון כלפנינו, עיין להלן. 
<b>ופתוחה בפתוחות וכו'. </b>וכ"ה בד. וכן בכי"ע: פתוחה בפתוחות וכו',<sup class="footnote-marker">59</sup><i class="footnote">צוקרמנדל בתיקונים, (עמ' 104), העתיק בטעות: פתוכה בפתוכות.</i> והכוונה היא שנתערבו פתוחות בפתוחות, ואח"כ נסתתמו, עיין להלן. ובירושלמי (ערלה פ"ג רה"ו, ס"ג ע"ב): מתניתא בסתומה בין הסתומות, אבל סתומה בין הפתוחות ונפתחה, או פתוחה בין הסתומות ונסתמה, צריכה שיעור אחר. והנה בתוספתא כאן מפורש שבתרומה גרידא עסיקינן, וכבר אמרו בירושלמי מע"ש ספ"ג (ועיין גם להלן מע"ש ספ"ב ומש"ש) שאין החביות מקדשין כל שהן אלא דווקא כשקרא להן שם משגפן, אבל אם קרא להן שם עד שלא גפן, עולות באחת ומאה אע"פ שגפן אח"כ. ולפ"ז מתפרשת הברייתא שלנו כפשוטה, והיינו אם נתערבה סתומה בפתוחות<sup class="footnote-marker">60</sup><i class="footnote">כלומר שאינן סתומות כסתימת אומן, אבל הן מכוסות וסגורות בסתימת הדיוט, ולגבי אומן החביות הללו פתוחות הן, כפירוש הירושלמי שם. ומטעם זה לא הרגיש בעה"ב כשנתערבה הסתומה בין הפתוחות.</i> ונפתחה, או סתומה בסתומות ונפתחו כולן, עולה, מפני שהרי עכשיו פתוחות הן ועולה, ולא איכפת לנו אם נאסרו מקודם.<sup class="footnote-marker">61</sup><i class="footnote">ונראה שאפילו נסתמו אח"כ עולות, שמכיון שנפתחו שעה אחת דינן כקרא שם ואח"כ סתמן.</i> וכן אם נתערבה פתוחה בפתוחות [ונסתמו] עולה. ואעפ"י שעיקר העירוב הוא אחרי הסתימה, הרי קרא עליה שם תרומה לפני שנסתמה,<sup class="footnote-marker">62</sup><i class="footnote">שאם לא כן הרי לא היתה שם תערובת כלל בפתוחה בפתוחות, שכולן טבל.</i> וכבר אינה מקדשת בכל שהוא, כמפורש בירושלמי מע"ש שהבאנו לעיל. אבל בירושלמי ערלה הנ"ל פירשוה אף בערלה ובכלאי הכרם, ולפיכך פתרוה כמה שפתרוה.<sup class="footnote-marker">63</sup><i class="footnote">עיין בירוש' שם וברידב"ז במקומו. והירושלמי הובא בראבי"ה סוף סי' תט"ו ח"ב, עמ' 24, עיי"ש מה שהגיה בו.</i> ועיין בצפנת פענח פט"ז מה' מאכלות אסורות ה"ד שפירש כע"ז. ועיין מ"ש להלן מע"ש פ"ב הערה 67. 
<small>56.</small> <b>אלא סתומה שבסתומות. </b>כלומר, לא אסרו אלא אם היו סתומות בשעת התערובת ונשארו סתומות, אבל אם נפתחו בין לפני התערובת בין לאחריה עולות, שמכיוון שנפתחו שעה אחת הוי ליה כאילו קרא שם ואח"כ נסתמו שאינן מקדשות בכל שהוא. 
<small>56-57.</small> <b>כשתמצא או' כלל שר' אליעזר או' בידוע וכו'. </b>כלומר, אם את ממצה את ההלכה<sup class="footnote-marker">64</sup><i class="footnote">עיין בבלי כתובות כ' סע"ב וברש"י ובשטמ"ק שם. וכן בירושלמי תענית (פ"א ה"ב, ס"ד ע"א): ובסופה את מציית (צ"ל: אתמציית, במלה אחת, כהגהתו היפה של רזו"ו רבינוביץ בשערי תורת א"י, עמ' 290), ליה ואמר וכו', כלומר ובסוף נתמצתה לו [ההלכה] ואמר וכו'.</i> [אתה] אומר כלל וכו'. ובד: כשתמצא לומר<sup class="footnote-marker">65</sup><i class="footnote">כ"ה הסיגנון הקבוע אף בבבלי: כשתימצא (כשתימצי) לומר. עיין שבת קי"ד א'; עירובין כ"ו ב'; שם צ' ב' ובגליוני הש"ס לר"י ענגיל שם שנתן רשימה מלאה של דבור זה בש"ס הבבלי. ועיין מ"ש להלן.</i> וכו'. ובכי"ע: שתימצא אומ' וכו'.<sup class="footnote-marker">66</sup><i class="footnote">וכן להלן אהלות פ"ה ה"ט: כשתימצא אמור וכו'. ובד שם: שתמצ' אמור וכו', עיין מ"ש בתס"ר ח"ג, עמ' 108. ודיבור זה מצוי מאד במדרשי הלכה מדבי ר"ע, עיין בכר ערכי מדרש תנאים סוף ערך מצא בהערה, ומ"ש הר"ח אלבק בספרו אונטערזוכונגען איבער דיע הלכישען מדרשים, עמ' 69. ובכתי"י של מדרשי הלכה בא דיבור זה בצורות: כשתימצא לומר, כשתמצא אומר, שתימצי אומר. ועיין גם להלן מכות פ"ב ה"י ואהלות פ"ד י"ב. [ועיין ירוש׳ סוכה פ״ה ה״ו, נ״ה ע״ג.]</i> וממש כסיגנון התוספתא כאן אף בתו"כ (ריש צו ה"ט כ"ט ע"ב): שתמצא לומר<sup class="footnote-marker">67</sup><i class="footnote">בכי"י שם: כשתימצא לומ'; שתימצא אומ'. ועיין גם במדה"ג שם, עמ' 116.</i> כלל שר' עקיבא אומר וכו'. וכן להלן שם (אחרי מות פי"א הי"א, פ"ד ע"ד): שתמצי אומר כלל שהיה רבן שמעון בן גמליאל אומר וכו'. אבל בירושלמי (כאן פ"ד ה"ט מ"ג ע"א) גורס בברייתא שלנו: נמצאת אומר<sup class="footnote-marker">68</sup><i class="footnote">מפירוש הראב"ד לתו"כ, י"ט ע"א ומ' רע"ג, משמע שרבינו פירש "כשתמצא לומר" כמו "נמצאת אומר". ואפשר מאד שבכל מקום שהברייתא פותחת: נמצאת אומר וכו', במקום שאין שם מסקנא של משא ומתן, פירושו: נמצית [ההלכה], אתה אומר וכו'. עיין, לדוגמא תוספתא אהלות פט"ז ה"ט ומס' שמחות פי"ד, הוצ' היגר, עמ' 206. ודבריי בקרית ספר ש"ט, עמ' 56 צריכים, איפוא, תיקון.</i> בידוע לא תעלה וכו' דברי ר' אליעזר וכו'. והיא היא. 
<small>57.</small> <b>בידוע לא תעלה. </b>כלומר, אם הוא יודע את צבע התרומה שנתערבה הרי אין החולין ממראה אחר נכנסים בגדר הספק כלל, ואינם מסייעים להעלות. ועיין מ"ש להלן. 
<small>57-58.</small> <b>בין בידוע בין בשאין ידוע לא תעלה וכו'. </b>כ"ה בכי"ע. ובכי"ו ובד: תעלה. והנה במשנתנו פ"ד מ"ח-מ"י שנינו: ר' יהושע אומר תאנים שחורות מעלות את הלבנות וכו', ר' אליעזר אוסר. ור"ע אומר בידוע מה נפלה אין מעלות וכו', בזו ר' אליעזר מחמיר ור' יהושע מקל. ובזו ר' אליעזר מקל ור' יהושע מחמיר בדורס ליטרא קציעות ע"פ הכד ואינו יודע איזוהי, ר' אליעזר אומר רואין אותם כאילו הם פרודות והתחתונות מעלות את העליונות. ר' יהושע אומר לא תעלה עד שיהיו שם מאה כדים. ואמרו עליה בירושלמי (פ"ד ה"ט): אמר ר' יוחנן תנאין אינון. נמצאת אומר וכו' ר' יושע אומר בין בידוע בין בשאינה ידוע תעלה דברי ר' מאיר. ר' יהודה אומר וכו'. ובפי' ר' אליהו מלונדריש (עיין תיו"ט פ"ד מ"י): דבירושלמי מקשה מ"ש הכא שר"א מחמיר וכו', ומשני תרי תנאי אינון ר"מ ור' יהודה, ואליבא דר"מ ר' אליעזר מיקל בתרווייהו. ומוכח מתוך פירושו שהוא גרס בירושלמי: ר' יהושע אומר בין בידוע בין בשאינה ידוע לא תעלה (כגי' כי"ע בתוספתא) דברי ר"מ, ולפי גירסא זו ר' אליעזר מיקל בין במ"ח ובין במ"י,<sup class="footnote-marker">69</sup><i class="footnote">וכן העיר לנכון הרמ"ל זק"ש, פסקי רבינו אליהו לסדר זרעים, עמ' 13, הע' 8.</i> ור' יהושע מחמיר בשתיהם, וסובר שאין השחורות מסייעות לבטול הלבנות, אעפ"י שאינו יודע איזה מהן נפל. ועיין במלא"ש. ומשנה ח' (תאנים שחורות וכו') היא כר' יהודה להלן. ועיין מ"ש בסיפא. 
<small>58.</small> <b>דברי ר' מאיר. </b>נשמט בכי"ו בטעות, וישנו בד, בכי"ע ובירושלמי הנ"ל. 
<b>ר' יהודה אומר ר' אליעזר אומר וכו'. </b>כ"ה בד ובכי"ע, ובכי"ו בטעות: ר' יהודה ור' אליעזר אומ' וכו'. 
<small>58-59.</small> <b>בין בשאין ידוע לא תעלה. </b>כ"ה בכי"ע ובירושלמי בכל הנוסחאות. ולפי ר' יהודה ר' אליעזר מחמיר, ומשנת תאנים שחורות ולבנות היא כר' יהודה. אבל בד ובכי"ו: תעלה. 
<small>59.</small> <b>בין שאין ידוע תעלה. </b>כ"ה בכי"ע ובירושלמי הנ"ל. והוא מתאים לדעת ר' יהושע במשנתנו שם. ובירושלמי שם רה"ח: מילתיה אמר' בידוע מה נפלו מעלות זו את זו וכו'. ובד ובכי"ו כאן: לא תעלה. 
<small>59-60.</small> <b>ר' עקיבא אומ' בידוע לא תעלה וכו'. </b>פ"ד סמ"ח. והכל הוא מדברי ר' יהודה, וכל משנתנו הנ"ל כמותו. אבל בירושלמי ה"ח הנ"ל אומר כהנא שגם ר' יהושע אינו מתיר אלא בשידע ושכח אח"כ, אבל אם הוא יודע אף עכשיו אינן מעלות. ור"ע סובר שאפילו אם ידע ושכח לא תעלה. וכן פסק הר"מ בריש פי"ד מה' תרומות. 

Halakhah 11

<small>60-61.</small> <b>ליטרא קציעות שדרסה על פי חבית וכו', </b>עיין במשנה י' שהעתקנו לעיל. ובריבמ"ץ פ"ד מ"י העתיק את הרישא מכאן, אבל לא סיים את שם התנא. 
<small>61.</small> <b>ואינו יודע באי זו חבית דרסה וכו'. </b>ופירש ר"י קשטרו (בתולדות יעקב לביצה ג' סע"ב) שהוא דרס את הליטרא ודחק אותה בתוך פי החבית, ואין לדעת בדקדוק היכן סופה של הליטרא, ואם נתיר לו לקחת את השולים, הנה ישער באומד דעתו יותר מן הראוי, ולהכי קאמר ר' אליעזר שרואין את העליונות כאילו הן פרודות ומעורבות עם התחתונות לעניין דימוע, וממילא מסייעות אף להעלות. 
<b>על פי כוורת וכו'. </b>כלומר, ע"פ כלי גדול העשוי ככוורת. וכן היו נוהגים באסיה, במקום שהתאנים היו בשפע, להכניס אותן לחצבים גדולים.<sup class="footnote-marker">70</sup><i class="footnote">וכן כותב פליניאוס בספרו תולדות הטבע סט"ו פכ"א סי' פ"ב:. inplentur orcae in Asia, ובכי"י אחרים שם: arcae, תיבות, ארונות.</i> ועיין מ"ש ר"א גולדברג בהערותיו למס' אהלות שהוציא לאור עמ' 67 ובהע' 1 שם. 
<small>62.</small> <b>דרסה בעיגול וכו'. </b>כלומר, על פי עיגול וכו'. וכן גרסו בבבלי בפירוש. 
<small>63-64.</small> <b>אם יש שם מאה ואחד ליטרין וכו'. </b>וכ"ה בד ובכי"ע. אבל בריבמ"ץ פ"ד מ"י הנ"ל מעתיק מכאן: אם יש שם מאה ליטרין וכו', וכ"ה בירושלמי פ"ד ה"י, מ"ג ע"א. והפירוש הוא מאה והיא, שהרי ר' אליעזר מצריך בפירוש (פ"ד מ"ז) מאה ואחד כדי לבטל. 
<small>64.</small> <b>ואם לאו לא תעלה. </b>ר' אליעזר לא הזכיר כאן שהשולים מותרין, עיין מ"ש לעיל (שו' 61) בשם מהריק"ש. אבל עיין בס' משנה ראשונה פ"ד מ"י ד"ה ואינו יודע. 
<b>אם יש שם מאה פומין. </b>וכ"ה בירושלמי ובבבלי. ור' יהושע לשיטתו (פ"ד מ"ז) שמצריך מאה וכל שהוא כדי לבטל. 
<small>65.</small> <b>הפומין אסורין והשולים מותרין. </b>כלומר, מכיוון שר' יהושע מתיר את השולים, שאינן בכלל דימוע, הרי גם אינם מסייעים לעניין העלאה, וכן להפך (מהריק"ש הנ"ל). ועיין היטב בר"מ פי"ד מה' תרומות ה"ו ומ"ש עליו בשטמ"ק ביצה ד' רע"א. 
<b>דברי ר' מאיר. </b>כ"ה בכל נוסחאות התוספתא והבבלי בביצה ובזבחים, ולפ"ז ר"מ לשיטתיה ברישא שר' אליעזר מיקל ור' יהושע מחמיר,<sup class="footnote-marker">71</sup><i class="footnote">וכגי' כי"ע לעיל, וכגי' ר"א מלונדריש בירושלמי, עיין מ"ש לעיל שו' 57–58.</i> ומשנה י' היא כר"מ. אבל בירושלמי בה"י שנו כאן: דברי ר' יודה. ר' מאיר אמר וכו'. וכן היתה הגירסא גם לפני ר"ח ביצה ד' א', עיי"ש. וכן לכאורה מוכח מתוך הסוגיא עצמה שם. ברם חשודה היא הגירסא שמקדימה דברי ר' יהודה לדברי ר"מ, וכנראה שהתנאים החליפו את השמות.<sup class="footnote-marker">72</sup><i class="footnote">עיין במדרש תנאים הוצ' הופמן, עמ' 115, ובספרי דברים פי' קפ"ח, עמ' 227.</i> ועיין בפי' הר"ש סיריליאו, מ"ב ע"ב, ומ"ש במלא"ש פ"ד מ"י בשם ר"א אזכרי. ועיין בבאור הגר"א שם שהגיה בירושלמי כמו בתוספתא כאן, וצ"ע. 
<small>66.</small> <b>אם יש שם מאה פומין תעלה וכו'. </b>לשיטת ר"י ר"א מחמיר אף כאן כשם שהוא מחמיר ברישא לפי שיטת ר' יהודה, וכגירסת כי"ע והירושלמי שם. אלא שלדבריו ר' יהושע מחמיר כאן עוד יותר, מפני טעם אחר, עיין להלן. 
<small>66-67.</small> <b>והשולים מותרין. </b>שהרי אין הם מסייעים בהעלאה ובעינן הן. עיין מ"ש לעיל בשם מהריק"ש. 
<small>67.</small> <b>אעפ"י שיש שם שלש מאות פומין וכו'. </b>מפני שהפומין הם דבר שבמניין, וסובר ר' יהודה בדעת ר' יהושע שאפילו באלף אינם בטלים. ובירושלמי כאן ה"י: הדא אמרה פומין עשו אותן כדבר שדרכו להימנות וכו', הדא אמרה דלעת אפילו אחד ממאה בה אוסר. ונ"ל שהפירוש הוא שאם קבע מקום לתרומה בדלעת (עיין לעיל ה"א ומש"ש, ועיין גם להלן טבול יום רפ"ב), ושכח באיזה מקום קבע ונתערבה אוסרת בכל שהוא, מפני שהדלעת היא דבר שבמניין (ערלה פ"ג מ"ז, ולעיל ה"י). ואעפ"י שבדלעת עצמה יש צ"ט חלקים של חולין, לא איכפת לנו בזה, מפני שסוף כל סוף הדלעת עצמה אסורה (שהרי אין בה ק"א כנגד התרומה), והיא אוסרת בכל שהוא.<sup class="footnote-marker">73</sup><i class="footnote">עיין בס' משנה ראשונה ספ"ד, אבל פירושו שם הוא נגד הירושלמי במקומו ונגד כל הראשונים, ואין לו יסוד, עיי"ש. ועיין רמב"ן ע"ז ע"ד א', ואינו עניין לכאן, ושם מדברים בדבר שבמניין שנבלל ובטלה חשיבותו, והוי ליה כנתפצעו אגוזים, עיין בריטב"א שם ובבבלי יבמות פ"א סע"ב.</i> והירושלמי מדייק כן, מפני שמדברי ר' יהושע כאן משמע שאפילו אם יש בשולים כדי להעלות הכל אסור, לרבות גם השולים, שהרי לא הזכיר שהשולים מותרים. ואין ר' יהושע מתיר את השולים אלא דוקא בשעה שהפומים אסורים מפני שאין בהם כשיעור בלי השולים, ואם השולים אינם מעלין את הפומים, הרי ממילא אתה רואה אותן כאילו עומדים לבדם, והן מותרים, כסברת מהריק"ש הנ"ל. אבל בנידון שלפנינו שהפומין אסורין בכל שהוא, הרי השולים אינם מעלים ואינם מורידים, ואתה רואה את כל הכד כגוף אחד, והכל אסור. ומכאן מוכיח הירושלמי שאפילו אם אין כל הדלעת תרומה, אלא רק חלק ממנה היא אוסרת בכל שהוא. ועיין מ"ש להלן. 
<small>68.</small> <b>דרסה בעיגול ואינו יודע היכן דרסה וכו'. </b>וכ"ה בירושלמי הנ"ל.<sup class="footnote-marker">74</sup><i class="footnote">אלא שחסרה שם המלה "בעיגול".</i> ובבבלי ביצה ד' א': דרסה בעיגול ואינו יודע באיזה עיגול דרסה דברי הכל יעלו וכו'. אמר רב פפא הכי קאמר, דרסה בעיגול ואינו יודע באיזה מקום בעגול דרסה, אי לצפונה אי לדרומה, דברי הכל יעלו.<sup class="footnote-marker">75</sup><i class="footnote">ועיין גם בזבחים ע"ג א' ובשטמ"ק שם אות א' ובדק"ס שם.</i> ומן הלשון "דרסה בעיגול" שבכל המקורות משמע כפירש"י בביצה (ועיין לשונו בזבחים ע"ג א') שדרסה בתוך העיגול, ואינו יודע באיזה מקום בעיגול דרס אותו, ויש כאן ספק אם האיסור הוא דבר שבמניין, אבל אם דרס אותו בפי העיגול (כגון שהפה הוא רחב) ואינו יודע באיזה מקום, אסור, אעפ"י שיש בתוך הפה גם רוב היתר, מפני שהאיסור נמצא בוודאי בדבר שבמניין, וכפי שכתבנו לעיל.<br>אבל בר"מ פי"ד מה' תרומות ה"ז: דרסה על פי העיגול ואין ידוע אם בצפונו או בדרומו וכו', ומשמע מתוך דבריו שדרס את האיסור בפי העיגול אלא שהפה היה רחב והיה גם היתר בתוך הפה, וזה סותר למה שכתבנו לעיל שבכגון דא אוסר בכל שהוא.<sup class="footnote-marker">76</sup><i class="footnote">ועיין במה"פ פ"ד ה"י ד"ה וצריך, וצדק במה שכתב: "זה אדלעיל קאי". וכ"ה החלוקה בר"מ בכתי"י תימן, ובבא זו כתובה שם ביחד עם ה"ו. ואח"כ מתחילה הלכה חדשה: דרסה על פי עיגול וכו'. ובדפוסים ישנים יש שם השמטה בדברי הר"מ, והנכון הוא כבד"ח, וכ"ה בכתי"י.</i>

Halakhah 12

<small>68-69.</small> <b>סאה תרומה שנפלה על פי המגורה וכו'. </b>במשנתנו פ"ד מי"א: סאה תרומה שנפלה ע"פ מגורה יקפיאנה, ופירש הר"מ בפיה"מ שם שהכל הוא מדברי ר' יהושע שלעיל שם, והביא את התוספתא שלנו. ברם בירושלמי מפורש שלא כדברי הר"מ (והפירוש הנכון בירושלמי הוא בשנו"א במי"א), והתוספתא שלנו הוא עניין בפני עצמו, ודברי הכל היא, והיא מייעצת לנו איך לקפות את הסאה שלא יבא לבטל איסור לכתחילה. עיין בס' משנה ראשונה שם. ועיין להלן. 
<small>69.</small> <b>יקלפנה. </b>בכי"ע: יקפינה, והיא היא. ובד בטעות: לקלפה. ובר"מ פי"ד מה' תרומות ה"ד: סאה של חטים שנפלה על פי מגורה של חטים וכו', רואין את התרומה כאילו היא חטים על גבי שעורים ומפריש התרומה עצמה שנפלה על גבי המגורה עם מעט מן החולין שנפלה עליהן, כמי שמאסף חטים מע"ג שעורין. ועיין בפי' רש"ס, מ"ג סע"א. ועיין להלן פ"ו הי"א ופ"ח הי"ד. 
<small>70.</small> <b>במשתייר תעלה וכו'. </b>וכ"ה בכי"ע. ובד: במשתמ'. וחכם עדיף מנביא, והוא ר' יונה בר"ג שלא היתה לפניו אלא גירסת הדפוס, והוא העיר: "נ"ל דה"ג רשב"ג או' <b>במשתייר</b> תעלה בא' ומאה, ונראה לפרש דבריו ע"פ הירושלמי (פ"ד הי"א, מ"ג ע"א), דמפרשי ר' יוחנן וכהנא לדברי ר' אליעזר דמתניתין דלעיל (פ"ד מי"א) דאין התחתונות מצטרפות לקיפוי משום שעשו אותו כמרבה במזיד, ומפרש שם בירושלמי על דעתיה דכהנא והוא ששייר וכו'." ועיי"ש בשנו"א שפירש שאם לא שייר, וקפה את הכל אינו נראה כמציל את החולין שלא תתערב בה תרומה, אלא כמבטל במזיד. ואנו רואים שר' יונה כיוון לגירסת כתה"י, ובחנם דחה את פירושו בעיטור בכורים הי"ד סד"ה במשתמר. אבל לפי פשוטה נראה יותר כמו שפירשתי בפירוש הקצר. 
<small>70-71.</small> <b>תרומת מעשר של דמיי שחזרה וכו'. </b>בדמאי פ"ד מ"א שנינו: תרומת מעשר של דמאי שחזרה למקומה ר' שמעון שזורי אומר אף בחול שואלו ואוכלו על פיו. ובירושלמי שם (ה"ג, כ"ד ע"א) הביאו את הברייתא שלנו,<sup class="footnote-marker">77</sup><i class="footnote">בהוצאות שלנו לקתה הפיסקא בחסרון, אבל יש למלא אותו ע"פ כי"ר, כי"ס והראשונים, עיי"ש בהוצ' לונץ.</i> ומוכח שפירשו שר' שמעון שזורי כר' אליעזר בתוספתא כאן. וכן פירשו בר"ש וברא"ש שם. 
<small>71.</small> <b>למקומה מדמעת וכו'. </b>בערלה פ"ב מ"א שנינו שגם תרו"מ של <b>דמאי</b> עולה באחד ומאה, כלומר שתרו"מ של דמאי מדמעת, וצריך להרים. ובירושלמי שם (ס"א ע"ד) העמידוה כר"מ שהוא מחמיר בדבריהן כדברי תורה. ומכאן שהחכמים חולקין עליו וסוברין שתרו"מ של דמאי אינה מדמעת, ודינה כספק תרומה.<sup class="footnote-marker">78</sup><i class="footnote">עיין במשנתנו פ"ג מ"ב ומ"ש לעיל שו' 43.</i> ובירושלמי דמאי הסביר ר' חגיי את שיטת ר' אליעזר שבחזרה למקומה מדמעת, מפני שהיא מתרת את השיריים לאכילה, כלומר, אעפ"י שתרו"מ של דמאי אינה מדמעת, מ"מ בחזרה למקומה שאני, שהרי אותה תרומה עצמה התירה את השיריים לאכילה, והחזקנו את הכרי לבלתי מעושר, ותרומה זו היא שהתירה אותה, ואם נתיר עכשיו מדומע זה יראה הדבר כחוכא ואיטלולא, וכאדם הסותר את עצמו מיניה וביה.<sup class="footnote-marker">79</sup><i class="footnote">כן פירש הגר"א שם. ועיין מה שהאריך בזה מהרי"ט אלגזי בה' בכורות פ"ד ריש סי' מ"ו ואילך (ס"ה ע"ג ואילך), וכל הפירושים שהביא שם רחוקים, ואין לזוז מפירושו של הגר"א.</i> 
<small>72.</small> <b>בין למקומה בין למקום אחר מדמעת. </b>כסתם משנת ערלה רפ"ב הנ"ל. וכן פסק הר"מ בפט"ו מה' תרומות הכ"א, ודין תרו"מ של דמאי אינו כדין ספק תרומה, אלא כתרומת ירקות שאינה אלא מדרבנן, שהיא מדמעת. 
<small>73.</small> <b>בין למקום אחר אינה מדמעת וכו'. </b>ר"ש סובר כר' אליעזר לעיל, אלא שאינו מחלק בין מקומה לשאינו מקומה. 

Halakhah 13

<small>74.</small> <b>בין בלול ובין שאינו בלול. </b>פי' ר' יונה, בין בלול בתוך החולין ובין שאינו בלול בו, והתרומה נמצאת כולה במקום אחד אלא שאינו יודע באיזה מקום נפלה התרומה, עיין ר"מ פי"ד מה' תרומות ה"ד. וכן באגודות או בפירות גדולים, כגון קישות, הפרי נחשב כאילו הוא בפני עצמו, ואינו בלול, עיין מ"ש להלן בשם הירושלמי, ועיין להלן הי"ד. 
<b>כך טמאה תעלה מתוך הטהור' וכו'. </b>השלמתי ע"פ ד' וכי"ע, וברור שיש לפנינו השמטה ע"י הדומות, שהרי הברייתא פותחת: כשם שהתרומה וכו' ובהכרח שהנמשל חסר. אבל בפ"מ ספ"ד: תני בתוספתא פ"ה התרומה עולה מתוך החולין באחד ומאה בין בלול ובין שאינו בלול ר' יוסי אומר וכו'. ולפי גירסא זו אף ר' יוסי מדבר בתרומה שנפלה לתוך החולין, וגם לא נזכר שהתרומה היא טמאה. ברם וודאי הוא בעיני שהרב העתיק מכת"י שלו שהוא בעיקרו כמו כי"ו, אלא שהשמיט את ההתחלה "כשם ש" שאין לה מובן לפי גירסת כי"ו, וגירסת כי"ו בלי פתיחה זו מתאימה לגמרי למסורת הירושלמי, לפי פירוש הפ"מ. ועיין מ"ש ע"ז להלן. אבל אינני מאמין שכן היתה הגירסא באיזה כת"י של התוספתא, וגם פירוש פ"מ בירושלמי אינו מדוייק, עיין להלן. ולעצם העניין של תרומה טמאה שנפלה לתוך תרומה טהורה, עיין במשנתנו פ"ה מ"ד ולהלן פ"ו ה"ד. 
<small>75-76.</small> <b>בבלול תעלה בשאינו בלול לא תעלה. </b>כ"ה בכי"ע ובכי"ו, אלא שהמלה "לא" הושלמה בכי"ו ע"י הסופר בגליון. וכן מעתיק בפ"מ הנ"ל. ועיין מ"ש להלן בשם הר"ש. אבל בד בטעות: בבלול לא תעלה בשאינו בלול תעלה.<br>והנה לפי גירסת התוספתא ברור שר' יוסי חולק דוקא בתרומה טמאה שנפלה לתוך תרומה טהורה מפני שהוא מקפיד על תערובתה, וכן מוכח בסיפא שלהלן. ובירושלמי ספ"ד: תני בלול מעלה ושאינו בלול אינו מעלה. והא תנינן אמר ר' יוסי מעשה בא לפני ר' עקיבא וכו' הרי אינו בלול ומעלה, כלומר הירושלמי מקשה ממשנתנו ספ"ד שמפורש שם שלר' יוסי אפילו בשאינו בלול מעלה. ומתרץ: דבר שהוא מקפיד על תערובתו אינו מעלה ושאינו מקפיד על תערובתו מעלה. היך עבידה קישות טמאה שנפלה לתוך מאה קישואין טהורין (כלומר, שלא הוכשרו) הואיל ואינו מקפיד על תערובתו מעלה, הוכשר[ו] הואיל והוא מקפיד על תערובתן אינו מעלה. ולכאורה ברור שהירושלמי כיון לתוספתא כאן ששנתה את הברייתא בשם ר' יוסי. וכן בר"ש ספ"ד: ובירושלמי פריך דר' יוסי אדר' יוסי דתניא ר' יוסי אומ' בלול מעלה שאינו בלול אינו מעלה וכו'.<sup class="footnote-marker">80</sup><i class="footnote">ואפשר שכן היתה הגירסא לפניו בירושלמי, וכ"ה בנוסח הרש"ס, מ"ה ע"א. אבל בכי"ר הגירסא היא כלפנינו, ומתקבל שהרש"ס הגיה ע"פ הר"ש, כדרכו. ומתוך דברי הר"ש עצמו אין הוכחה גמורה שגרס כן בירושלמי, שהרי אפשר שפירש מעצמו שקושיית הירושלמי היא מן התוספתא כאן.</i><br>ברם בתוספתא מוכח שר' יוסי מדבר בתרומה <b>טמאה</b> שנפלה לתוך <b>תרומה</b> טהורה, ומה עניינה למשנתנו שעוסקת בתרומה <b>טהורה</b> שנפלה לתוך <b>החולין</b>. ולפיכך נראה יותר שהירושלמי לא כיוון אלא לסיפא (שו' 77): קישות של תרומה שנתערבה במאה קישות של חולין וכו' ר' יהודה (צ"ל: ר' יוסי, עיין מש"ש) או' לא יעלו. ומתחילה סבר הירושלמי שבקישות של תרומה טהורה אנן קיימין, ור' יוסי אומר שלא תעלה מפני שאינו בלול אינו מעלה, וממנה הקשו יפה על משנתנו. ותירצו שהברייתא בתרומה של קישואים טמאים שנפלו למאה קישואים של חולין שהוכשרו, והוא מקפיד על תערובתן, ולפיכך אינו מעלה.<sup class="footnote-marker">81</sup><i class="footnote">אבל בפ"מ סבר שהכוונה לתוספתא שלנו, וכגירסא הלקויה שבכי"ו, ולפיכך הגיה בה מה שהגיה (עיין מ"ש בפנים שו' 74 ד"ה כך טמאה), כדי שתתאים לגמרי לירושלמי. ברם ברור שאין להגיה בה כלל, וכן מוכח מן הסיפא הסמוכה.</i><br>והנה בירושלמי פ"ד רהי"ב הסיקו: שתי קופות בשתי עליות. ושתי מגורות בעלייה אחת (כלומר, מעלות). אבל שתי מגורות בשתי עליות לא בדא. מה בין קופות למגורות. קופות דרכן להתפנות. מגורות אין דרכן להתפנות, ועיין להלן פ"ו הי"ב. ולר' יוסי טמא שנתערב בטהור ואינו בלול, אפילו בבית אחד אינו מצטרף, מפני שהוא מקפיד על תערובתו, עיין ירושלמי חלה פ"ב ה"ח, נ"ח ע"ד (לעניין מוקף), ולא עוד אלא שאפילו נוגעים זה בזה אינו מצטרף.
<small>76.</small> <b>נפלה לתוך החולין טמאין הכל מודים שתעלה. </b>כלומר, שהתרומה וגם החולין טמאין, הרי אינו מקפיד על תערובתו, והכל מודים שמעלה אפילו בשאינו בלול. והתוספתא דייקה בלשונה והזכירה בפירוש לתוך החולין טמאין, מפני שעד עכשיו אנו עוסקים בתרומה טמאה שנפלה לתוך תרומה טהורה, וכמובן שאם נפלה לתוך תרומה טמאה אין נ"מ כלל, והכל ישרף, ולפיכך פירשה שאם נפלה לתוך חולין טמאין הכל מודים שתעלה. 

Halakhah 14

<small>77.</small> <b>קישות של תרומה שנתערבה במאה קישות וכו'. </b>המפרשים האחרונים הגיהו כאן: קישות של תרומה טמאה, והסתייעו מסוגיית הירושלמי ספ"ד. ברם בכל נוסחאות התוספתא חסרה המלה "טמאה" ואין צורך בה, שהרי כל תרומה דתנינן הכא (ובהי"ג) בתרומה טמאה אנן קיימין. וברייתא זו אינה אלא המשך מהי"ג, וכמו שפירש ר' יונה בר"ג. וקישות הוא דבר שאינו בלול, וכמ"ש לעיל. ולא עוד אלא שמן הירושלמי ברור שאף לפניו לא היתה כאן הגירסא תרומה טמאה, שהרי לפי גירסא זו אין להקשות כלל מר' יוסי על ר' יוסי שבמשנתנו, המדברת בתרומה טהורה. עיין מ"ש לעיל. והירושלמי סבר בתחילה שבתרומה טהורה עסיקינן, אבל אח"כ דחה ואמר: היך עבידה (כלומר, הכא במאי עסיקינן, בלשון הבבלי) קישות טמאה שנפלה לתוך מאה קישואין טהורין. כלומר הירושלמי מעמיד את הברייתא בתרומה טמאה, וכפי שמוכח מן העניין כאן. 
<small>77-78.</small> <b>וכן פרוסה של תרומה שנתערבה וכו'. </b>וכן בכי"ע: וכן פרוסות של תרומה וכו'. ובד: וכן פרוסה של לחם הפנים וכו'. ואפשר שזו היא אשגרה מלהלן פ"ח הכ"א. אבל הדין דין אמת שגם בקדשים יש לחלק בין דבר הנבלל ובין דבר שאינו נבלל, דוגמת קישות בקישות בתרומה ופרוסה בפרוסות בתרומה ובקדשים, והת"ק סובר שאפילו דבר שאינו נבלל מעלה.<sup class="footnote-marker">82</sup><i class="footnote">המפרשים ציינו כאן לבבלי יבמות פ"א ב' ולירושלמי ערלה פ"ב ה"א. ברם התלמודים לא כיוונו לכאן אלא לברייתא שלהלן פ"ח הכ"א.</i> ועיין מ"ש להלן שו' 79–80. 
<small>78-79.</small> <b>ר' יהודה או' לא יעלו. </b>וכ"ה גם בד ובכי"ע. ואעפ"י שקשה עלי להגיה נגד כל הנוסחאות, מ"מ קרוב לוודאי בעיני שצדק ר' יונה בר"ג שכתב: "נ"ל ליישב הך ברייתא דגרסי' הכא ר' יוסי או' לא יעלו, ופרושי קא מפרש לפלוגתא דת"ק ור' יוסי דלעיל דפליגי באינו בלול, וכמו שמפרש לעיל בירושלמי,<sup class="footnote-marker">83</sup><i class="footnote">כוונתו לירושלמי שהעתקנו לעיל שו' 75–76.</i> כגון קישות טמאה וכו', ומחמת דפליגי ת"ק ור' יהודה בפרק הערל (יבמות פ"א ב') ובתוספתא לקמן בפ"ח (הכ"א) בפרוסה של לחם הפנים וכו', דפליגי בטעמא אחרינא כמו שאפרש שם, טעו הסופרים והגיהו גם הכא ר' יהודה וכו'". ודברי פי חכם חן. 
<small>79.</small> <b>אם נגעו פרוסות וכו'. </b>השלמתי ע"פ כי"ע, וכ"ה גם בד, אלא ששם בטעות: טימאו זו בזו. ואף כאן פירש יפה ר' יונה בר"ג, שזו היא נתינת טעם לדברי ר' יוסי, שלא עלו מפני שאם נגעו זו בזו ניטמאו, ולפיכך הוא מקפיד על תערובתו. 
<small>79-80.</small> <b>ואם היה אוכל פסול שנפסל בטבול יום וכו'. </b>מדנקטה התוספתא דוקא פסול טבול יום משמע קצת דגרסינן לעיל אף לחם הפנים (כגי' ד), והכוונה היא שאפילו נתערבה תרומה פסולה בתרומה טהורה,<sup class="footnote-marker">84</sup><i class="footnote">ובבא זו עונה אף על הרישא, על הי"ג, שהרי לפנינו המעורב חולין, ואפילו אוכל שני אינו פוסל את החולין.</i> ופרוסת לחם הפנים פסולה בפרוסות לחם הפנים טהורות מעלה, שאין מגע טבול יום פוסל לא את התרומה ולא את הקדשים, כמפורש במשנת פרה פי"א מ"ד ולהלן טהרות פ"א ה"ד ובבבלי מעילה ח' ב'. אבל אם אין אנו גורסים בברייתא זו לחם הפנים כלל, הרי היתה הברייתא יכולה לקצר ולשנות: ואם היה אוכל שלישי הכל מודים שיעלו, כלומר, אפילו אם נתערבה תרומה כזו בתרומה טהורה תעלה, מפני שאינו מקפיד על תערובתו. 

Halakhah 15

<small>80.</small> <b>הטבל שנתערב בחולין וכו'. </b>משנת חלה ספ"ג. והרישא הובאה לעיל דמאי, עיין מש"ש עמ' 255. ואעפ"י שבתוספתא דמאי אפשר להעמידה בדמאי, אבל כאן מסתבר שבוודאי אנן קיימין, ועיין מ"ש להלן. ובסמ"ג עשין קל"ג, קצ"ה סע"ד: תניא בתוספתא הטבל שנתערב וכו'. ובסמ"ג כ"י על קלף חסרה פיסקא זו והושלמה על הגליון (בכ"י הסופר?). 
<small>81-82.</small> <b>ואם לאו ר' ליעזר ור' לעזר בן ערך או' וכו'. </b>בד ובכי"ע: ואם לאו ר' אלעזר בן ערך או' וכו'. ועיין בירושלמי פ"ג רה"ה, ומוכח שגם ב"ש אינם מצריכים בקריאת שם שיריה ניכרים, ולפ"ז אפשר שאף ר' אליעזר השמותי סובר כמותם. ועיין מ"ש להלן בשם הירושלמי. ובתוספתא דמאי הנ"ל לא נזכרה דעת ר"א בן ערך בזה, וכבר העירונו שם שהברייתא ההיא חולקת עליו, והסתייענו מן הירושלמי, עיי"ש. 
<small>82.</small> <b>קורא שם לתרומת מעשר שבו וכו'. </b>וכ"ה בד ובכי"ע. ובסמ"ג הנ"ל (בד' שונצינו): ואם לאו קורא שם לתרומ' ומעשרות ותרומת מעשר ומעשר שבו ויעלה וכו'. ובגליון כת"י הנ"ל: קורא שם לתרומה ותרומת מעשר ומעשר שבו ויעלה וכו'. וכנראה שהמלה "ומעשר" מיותרת, שהרי אין קוראים שם מעשר אחרי תרומת מעשר. וכנראה שאף בתוספתא כאן צ"ל: קורא שם [לתרומה] ותרומת מעשר שבו. ומרהיטות לשון התוספתא משמע שאינו צריך לקרוא שם למעשר, אלא קורא שם לתרו"מ,<sup class="footnote-marker">85</sup><i class="footnote">עיין בס' החינוך סי' רפ"ד ובמנחות חנוך שם אות ב'. ועיין מ"ש הר"י טייב בווי העמודים לס' יראים סי' ק"ע, אות ד'.</i> ודלא כראב"י בפ"ג מ"ה, לפי פירוש הר"ש שם. ברם לפי גירסת הסמ"ג הנ"ל בדפוסים, קורא שם לתרומה ומעשר ותרו"מ, אבל כבר העירותי בכ"מ שרבינו בעל הסמ"ג לא נהג להעתיק את לשון המקורות ממש אלא ע"פ פירושיו. והר"מ השמיט הלכה זו, שהרי פסק כחכמים שצריך שיהא שיריה ניכרים.<sup class="footnote-marker">86</sup><i class="footnote">ועיין בה' בכורות פ"ג סי' ל' (מ"ה ע"ב) למהרי"ט אלגזי שהסביר שאין מכאן סתירה לשיטת המרדכי סוף חולין סי' תשל"ז, עיי"ש.</i> 
<small>82-83.</small> <b>ועולה באחד ומאה. </b>עיין מ"ש הגרמ"ש באו"ש פי"ב מה' פסולי המוקדשין הט"ו. 
<small>83.</small> <b>וכן מעשר. מעשר טבל וכו'. </b>בד ובכי"ע: וכן מעשר טבל וכו', ועיין לעיל דמאי פ"ה שו' 54. ואם אין לפנינו ט"ס בכי"ו, צריך לפרש: וכן מעשר דינו כן, ואח"כ באה הדוגמא: מעשר טבל שנתערב וכו'. 
<b>הרי זה אוסר כל שהוא. </b>ברשב"א ע"ז ע"ג ב' (כת"י) מתקשה בדברי התלמוד שם שטבל אוסר במשהו מפני שכהיתירו כך איסורו, וכשם שחיטה אחת פוטרת כל הכרי אף חיטה אחת אוסרת כל הכרי, והוא שואל: תיפוק לי משום דהוה ליה דבר שיש לו מתירין וכו', ותניא בתוספתא דתרומה<sup class="footnote-marker">87</sup><i class="footnote">כ"ה דרך הראשונים (ובתוכם אף הרשב"א) לקרוא למסכת תרומות: מסכת תרומה, עיין להלן הע' 100 ולהלן פ"ח הע' 25. ועיין תוה"ב להרשב"א ב"ד ש"ב, קי"ג ע"ב (בפי' השניה); שם ש"א, ק"ד ע"א; מאירי חולין ר"ב סע"א. ועיין בס' הוספות ותיקונים לראבי"ה, עמ' 67.</i> מעשר טבל שנתערב בחולין הרי זה אוסר בכל שהוא וכו'. ודייק רבינו ושאל מכאן ולא מן הרישא (שו' 80), מפני שכאן הרי אינו שייך הטעם של כהיתירו כך איסורו, שהרי היתירו כאן עישורו, ולא משהוא, ועיין היטב בס' יריאים השלם סי' תל"ח, רנ"ג ע"א, ובהערה י"ג שם. ועיין בשו"ת הרלב"ח סי' פ"ו, ק"ט ע"ד, ומ"ש להלן הע' 89.<br>והבבא שלנו הובאה בירושלמי דמאי פ"ז ה"ח, כ"ו ע"ג, וחלה פ"ג ה"א, נ"ט ע"א. וכנראה שלפני הירושלמי לא היתה כאן הרישא (שו' 80 ואילך), דאי לא כן שבק רישא ואמר סופה, אתמה. ועיין ריבמ"ץ פ"ג סמ"ה. אבל ברור מתוך הירושלמי בחלה שאף בתרומה יכול לעשות כן. ונחלקו שם אם הלכה כר' אלעזר בן ערך.
<small>84.</small> <b>ואם לאו ר' אלעזר בן ערך אומ' וכו'. </b>כ"ה בד ובכי"ע ובירושלמי דמאי וחלה הנ"ל. ובכי"ו בט"ס (ובאשגרת עין מלהלן בסמוך): ר' שמעון בן ערך אומ' וכו', ותנא בשם זה אינו קיים במקורות שלפנינו. 
<small>85-86.</small> <b>ואם היה טבל מעשר ראשון ומעשר שני וכו'. </b>ברייתא קשה מאד, אבל אין להגיה אותה, שהרי כ"ה גם להלן פ"ו סהי"ח (וכן מביאים הראשונים משם) ופ"ה הי"ט. ואפשר שהובאה לכאן דרך אגב מלהלן פ"ו, והיא משמיעה לנו עוד חומרא בטבל, ועיין מ"ש להלן ספ"ו. ועיין כפו"פ ספ"ב עמ' י"ז ומש"ש הרי"פ פערלא בבאורו, מ"ג ע"ג ואילך. 
<small>87.</small> <b>ר' שמעון או' כל דבר שיש לו מתירין וכו'. </b>בירושלמי (שביעית פ"ו ה"ג, ל"ו ע"ד, ובנדרים פ"י ה"ה, ל"ט ע"ד): זה הכלל שהיה ר' שמעון אומר בשם ר' יהושע וכו'. ובבבלי נדרים נ"ז סע"ב כלפנינו כאן. ובס' המפתח לר"ן גאון (אוה"ג נדרים עמ' 113): עיקרה של ברייתא זו בתוספת תרומות בפרק הלוקט דלעת. וכן ברשב"א (כת"י) ע"ז ע"ג ב': ועוד תניא בתוספתא ר"ש אומר כל שיש לו מתירין וכו'. 
<b>כגון טבל מעשר שני וכו'. </b>בד: כגון טבל ומעשר שני וכו'.<sup class="footnote-marker">88</sup><i class="footnote">בכי"ו: כגון טבל מעשר, טבל מעשר שני וכו', ונמחקו המלים "מעשר טבל". ובכי"ע: כגון טבל ומעשר טבל ומעשר טבל ומעשר שני. וכנראה שצ"ל שם: ומעשר טבל וטבל מעשר שני, כלומר, טבל לתרומה, ומעשר טבל (כלומר לתרומת מעשר) וטבל למע"ש. ועיין מ"ש להלן הע' 89.</i> וכן מעתיקים מכאן ברשב"א הנ"ל ובראשונים שנציין להלן, וכ"ה בירושלמי ובבבלי הנ"ל. ובבבלי ע"ז (ע"ג ב') אמרו: תניא כוותיה דר' יוחנן ור"ל כל איסורין שבתורה בין במינן בין שלא במינן בנותן טעם, חוץ מטבל ויין נסך במינן במשהו, שלא במינן בנותן טעם (עיין להלן בתוספתא ספ"ח). בשלמא יין נסך משום חומרא דע"ז אלא טבל מ"ט? כהיתירו כך איסורו (עיין בספרי שהעתקנו לעיל שו' 40), דאמר שמואל חטה אחת פוטרת את הכרי וכו'. וכבר תמהו הראשונים (עיין בתוספ' שם ד"ה טבל, ובראשונים שנציין להלן) על טעם זה, שהרי בברייתא שלנו מפורש שטבל הוי ליה דבר שיש לו מתירין.<sup class="footnote-marker">89</sup><i class="footnote">ושמא רצה סופר ת"ח לתרץ קושיא זו בהגיהו בכי"ו ובכי"ע: כגון טבל מעשר וכו' (עיין לעיל הע' 88), כלומר, שהברייתא שלנו מדברת בעיקר בטבל של מעשר שאין כאן הטעם של חטה אחת פוטרת, ולפיכך אסרו משום דבר שיש לו מתירין, אבל טבל שהוא טבול אף לתרומה אוסר במשהו אפילו במקום שאין לו מתירין. עיין בראשונים הנ"ל. ועיין מ"ש לעיל שו' 83 בשם הרשב"א.</i> ותירצו בשם ר"ת שבגמרא מדברים בטבל שאין הבעלים שם.<sup class="footnote-marker">90</sup><i class="footnote">עיין במנחת חינוך סי' רפ"ד שנתקשה למה לא יפריש משלו על של חברו. ברם בכגון דא אין לך אין לו מתירין גדול מזה, שהרי צריך להפסיד משלו, עיין ברמב"ן ע"ז שם.</i> ובס' הישר לר"ת (ע"ז סי' תק"א, נ"ו ע"ג) כתב: ונראה דבתערובת שנימוחו<sup class="footnote-marker">91</sup><i class="footnote">כצ"ל, עיין ברמב"ן ע"ז ע"ג סע"ב וברשב"א כת"י הנ"ל. ולפנינו בס' הישר בטעות: שלא מיחו.</i> כגון שהאיסור אין בו ממש, אפילו יש לו מתירין בטל. ועיין הסבר הדברים בתוספ' רי"ד מהדו' תנינא סוף ע"ז (מ"ה ע"ב מן הספר). ובסוף הסיק בתוספ' רי"ד: ועיין בפ' הערל במהדורא תליתאה שפירשתי שאין לומר דבר שיש לו מתירין אפילו באלף לא בטל אלא בדבר יבש, אבל בדבר לח לא אמרינן הכי. והנה תירוצי הראשונים מוכרחים, שהרי להלן ספ"ח (ובברייתא שבבבלי שם) שנינו בפירוש: הטבל ויין נסך מין במינו כל שהוא וכו'. ואם הטעם הוא משום דבר שיש לו מתירין מה עניין טבל ליין נסך, ולמה לא נקטו שאר הדברים ששנו כאן,<sup class="footnote-marker">92</sup><i class="footnote">כמו שדייקו הראשונים, עיין בס' ההשלמה ע"ז פ"ה סוף סי' ו', י"ח ע"ג. וכ"ה ברשב"א כת"י הנ"ל. ועיין ברמב"ן ובריטב"א ע"ז ע"ג ב'.</i> ובהכרח ששם מדובר בטבל שאין לו מתירין. ושמא חולקים החכמים על ר"ש, והברייתא בספ"ח כחכמים.<sup class="footnote-marker">93</sup><i class="footnote">עיין בס' הישר לר"ת הנ"ל, ברמב"ן ע"ז הנ"ל, במלחמות פסחים פ"ב סי' תשט"ו, בבדק הבית להרא"ה בית ד' סוף ש"ד, קכ"ט ע"א, וביתר ביאור בפירושו לע"ז, כפי שהובא בריטב"א שם ע"ג סע"ב.</i> 
<small>88.</small> <b>ולא נתנו להם חכמים שיעור. </b>צ"ל: לא נתנו וכו', כמו שהוא בד ובכי"ע.<sup class="footnote-marker">94</sup><i class="footnote">ובגליון כי"ו לא השלים הסופר כהוגן, והיה צריך להשלים אחרי המלה "והחדש": לא נתנו להם חכמים שיעור. וכל דבר וכו' אין לה מתירין.</i> והנה בתוספתא כאן ובברייתא עצמה שבבבלי נדרים לא נזכר כלל שום הבדל בין מין במינו ובין מין בשאינו מינו לעניין דבר שיש לו מתירין. אבל בירושלמי שביעית ונדרים הנ"ל הגירסא: לא נתנו להן חכמים שיעור אלא מין במינו בכל שהוא, ושלא במינו בנותן טעם. ובריטב"א ע"ז ע"ג ב' הנ"ל: והקשה ר"ת ז"ל ותיפוק ליה דהוי טבל דבר שיש לו מתירין, דקיימא לן דמינו במשהו, ושלא במינו בנותן טעם, כדתניא בהדיא בתוספתא דתרומות וכדתנן בהדיא בנדרים וכו.<sup class="footnote-marker">95</sup><i class="footnote">לפנינו בס' הישר לר"ת סי' תק"א הנ"ל מבואר להפך שר"ת סובר כשיטת הרי"ף שדבר שיש לו מתירין אפילו בשאינו מינו לא בטל, עיי"ש.</i> וכ"ה שם ס"ז א' (ד"ה ותו): אבל במין שאינו מינו בנותן טעם, כדאיתא בתוספתא בהדיא. וכ"ה בחידושיו לב"מ (לפי שטמ"ק שם נ"ג א'): דאילו בשאינו מינו בטל בס', כדאיתא בנדרים ובתוספתא ובירושלמי. וכן בר"ן ביצה סי' תתקכ"ז (קרוב לסופו): וכדתניא בתוספתא משמיה דר' שמעון דבר שיש לו מתירין מין במינו במשהו, שלא במינו בנותן טעם.<br>וקרוב לוודאי בעיני שהריטב"א לא העתיק מן התוספתא (הר"ן שאב מן הריטב"א, כרגיל) אלא מן הרמב"ן. וכן כותב הרמב"ן במלחמות סוף כיצד צולין: שכל דבר שיש לו מתירין וכו' שלא במינו בטל הוא, שכך רמוז במסכת נדרים במשנה פרק הנודר מן המבושל (פ"ו סמ"ו), ומפורש שם בירושלמי, ושנוי שם בתוספתא דמסכת שביעית, וכבר כתבתי כן למעלה בפרק כל שעה. וברור שכוונת הרמב"ן היא לברייתא שבירושלמי שביעית. וכן לשונו בפרק כל שעה (סי' תשט"ו ברי"ף הוצ' ראם, ז' ע"ב): כדאיתא בפ' הנודר מן הירק, ומפורש שם עוד בירושלמי (כלומר, בירושלמי נדרים הנ"ל), זה הכלל שהיה ר"ש אומר וכו', דאמר במס' שביעית בברייתא ואיתא בנדרים וכו'. וכ"ה בחידושיו לע"ז ע"ג ב' הנ"ל: ותו דתניא במסכת שביעית ואיתא בנדרים וכו'. וכן מעתיק בשמו ברשב"א ע"ז כת"י שם. וכן בתוה"ב להרשב"א בית ד' ש"ד: שנינו בברייתא דמסכת שביעית ומייתי לה בנדרים וכו'. סוף דבר, קרוב לוודאי הוא שחילוק זה בין מין במינו ובין מין בשאינו מינו בדבר שיש לו מתירין<sup class="footnote-marker">96</sup><i class="footnote">ומה שנתבאר להלן ספ"ח החילוק בטבל בין נתערב במינו לשאינו מינו הוא לא מחמת דבר שיש לו מתירין. עיין מ"ש לעיל סוף שו' 87 ד"ה כגון טבל. ולשיטת הרי"ף וסייעתו אף ביעור בשביעית ואכילה בקדושה אינו עניין לדבר שיש לו מתירין, עיין היטב בר"מ פט"ו מה' מאכלות אסורות ה"ח והי"ב ובהשגות שם. ולפיכך אין קושיא ממשנתנו. ועיין שו"ת הרלב"ח סי' פ"ח, ק"י ע"א ואילך.</i> לא נתבאר בפירוש אלא בירושלמי גרידא. ועיין בר"מ פט"ו מה' מאכלות אסורות הי"ב ובכ"מ שם ובשו"ת הרשב"א ח"א סי' ת"ק, ובמיוחסות סי' קנ"א. ועיין מ"ש אפטוביצר בסה"י לכבוד רב"מ לוין עמ' ס"ב ואילך.
<small>88-89.</small> <b>כגון ערלה וכלאי הכרם. </b>בירושלמי הנ"ל: כגון תרומה וחלה וערלה וכו'. ובבבלי נדרים הנ"ל: כגון תרומה ותרומת מעשר וחלה וערלה וכו'. וכבר העיר הרא"ם (שטמ"ק נדרים נ"ז סע"ב): ה"ג בשביעית כגון תרומה ותרומת מעשר וחלה וערלה וכו', ובתוספתא לא כתיב תרומה ותרומת מעשר וחלה וכו'. 
<small>89.</small> <b>נתנו חכמים להם שיעור. </b>וכ"ה בבבלי הנ"ל, אבל בירושלמי שביעית הנ"ל: מין במינו,<sup class="footnote-marker">97</sup><i class="footnote">כלומר, במין במינו דוקא נתנו להם שיעור קבוע, וכמפורש במשנת ערלה פ"ב מ"א, ועיי"ש במ"ז.</i> ושלא במינו בנותן טעם. ובירושלמי נדרים משובש, ועיין באהצו"י שביעית עמ' 56 ואילך. 
<b>והלא שביעית אין לה מתירין וכו'. </b>בבבלי הנ"ל מוסיף התלמוד: דתנן (שביעית ספ"ז) השביעית אוסרת כל שהוא במינה. וסוברים החכמים שהטעם הוא משום שמין במינו אינו בטל בכל האיסורים, כשיטת ר' יהודה. 
<small>90.</small> <b>אמ' להם שביעית אינה אוסרת וכו'. </b>וכ"ה בבבלי הנ"ל בכי"מ, אבל בהוצאות שלנו (ובראשונים): אמר להן אף אני לא אמרתי אלא לביעור וכו'. ובר"ן שם: אף הם לא אמרו וכו'. 
<small>90-91.</small> <b>אלא לביעור אבל לאכילה וכו'. </b>ופירש הריבמ"ץ (שביעית ספ"ז) שדווקא לעניין חיוב ביעור, משהו מחייב את הכל, אבל לעניין אכילה בקדושת שביעית אינה אוסרת אלא בנותן טעם. וכן פירש בתוספ' רי"ד נדרים פ"ו סי' ו', נ"ה ע"א מן הספר.<sup class="footnote-marker">98</sup><i class="footnote">ועיי"ש שכתב: "א"נ לאיסור ספיחין", כלומר לאכילה פירושו שספחי שביעית האסורים באכילה אינם אוסרים במשהו.</i> אבל הר"מ (פיה"מ ע"ז פ"ה מ"ח ופט"ו מה' מאכלות אסורות ה"ח) כתב שאף לעניין אכילה בקדושה שביעית אוסרת במשהו, ולפי שיטתו צריך לפרש כאן: אבל לאכילה, כלומר, לאכילה אחר זמן הביעור שדינה בשריפה לשיטתו (פ"ז מה' שמיטה ויובל ה"ג). ובהשגות שם כתב שלפני זמן הביעור האחרון (כלומר, בזמן שיש לו עדיין היתר אכילת ג' סעודות) אוסרת במשהו, אבל כשעבר זמן הביעור האחרון, ונתחייבה השביעית בשריפה אינה אוסרת במשהו.<sup class="footnote-marker">99</sup><i class="footnote">והראשונים הנ"ל לא פירשו כן, מפני שהם סוברים שאין דין שביעית אחר הבעור בשריפה אלא בהפקר, ואין הלשון "לאכילה" מתאים לה, שהרי לעולם אינה נאסרת באכילה. ועיין בפי' הרמב"ן בהר כ"ז, ז', ובר"ן נדרים שם במקומו. ועיין ירוש' שביעית פ"ט סה"ז ובפי' הרש"ס שם, קנ"ד סע"א. אבל הנכון הוא כפי' בעל פ"מ שם, ואינו עניין לכאן.</i> והעתיקו בכפו"פ פמ"ח עמ' תרנ"ו, והוסיף: ודין זה יתבאר בתוספות מסכת תרומה<sup class="footnote-marker">100</sup><i class="footnote">עיין לעיל הע' 87.</i> סוף פ"ה.<sup class="footnote-marker">101</sup><i class="footnote">ויש שפירשוה בגידולין, עיין במיוחס לרש"י בנדרים שם, בתוספ' וברא"ש שם, בפי' הר"ש שביעית ספ"ז, בירושלמי שביעית פ"ו ה"ג הנ"ל ובפי' הרש"ס שם, ק"ב ע"א. וברשב"א ובמאירי נדרים נ"ח א' כתבו: יש מי שגורס אף אני לא אמרתי אלא לביעור אבל לאכילה <b>כל שהוא</b>, ונדחקו בפירושה, ולבסוף דחו גירסא זו. ועיין במה"פ שביעית ספ"ז ד"ה והשביעית.</i> 

Chapter 6



Halakhah 1

<small>1.</small> <b>סאה תרומה שנפלה לפחות ממאה חולין וכו'. </b>כ"ה בד. ובכי"ע: סאה תרומה טמאה שנפלה וכו'. וכ"ה בכי"ו אלא שנמחקה המלה "טמאה". והנכון כגי' ד, וכן קורא הרשב"א<sup class="footnote-marker">1</sup><i class="footnote">ביצה ד' רע"א; יבמות פ"ב ב' ד"ה וסבר.</i> לפרק שלנו: פרק סאה תרומה שנפלה. ועיין מ"ש להלן בשם הירושלמי. 
<small>1-2.</small> <b>אין חייבין עליהן קרן וחומש. </b>מפני שמן התורה בטלה התרומה ברוב, ואינו משלם חומש כלל, ומשלם לכהן דמי תרומה שנפלו, כדין כל ממון שאינו בטל ברוב, ואין דינו כאוכל תרומה שמשלם קרן מן החולין, והחולין נעשין תרומה. ועיין להלן פ"ח ה"ב ומש"ש.<br>ברם בירושלמי (פ"ה סה"ג, מ"ג ע"ג) שנינו: תני סאה תרומה שנפלה לפחות ממאה הרי אילו מדומעין. ואין משלמין מהם (כ"ה בכי"ר ובנוסח הרש"ס) קרן וחומש על מקום אחר, ולא ממקום אחר עליהן אלא לפי חשבון. ובדבר שאין דרכו להיבלל, אבל בדבר שדרכו להיבלל הולכין אחר הרוב, אם רוב תרומה תרומה, ואם רוב חולין חולין. נמצאנו למדים שלדברי הירושלמי חייב חומש אפילו על תערובת שרובה חולין (בדבר שאין דרכו להבלל), אלא שאינו משלם אלא לפי חשבון התרומה שבה. ונ"ל לומר בדרך השערה שבירושלמי צ"ל: סאה תרומה שנפלה לפחות מסאה<sup class="footnote-marker">2</sup><i class="footnote">והסופרים שהיו רגילים לכתוב בכל הסוגיות הללו "לפחות ממאה" שיבשו את הסמ"ך למי"ם.</i> וכו'. ומדברים כאן בתערובת שרובה תרומה, ולפיכך אין משלם ממנה קרן וחומש על מקום אחר כלל, אבל משלם עליה קרן וחומש לפי חשבון, מפני שאין ההיתר נהפך לאיסור ביבש ביבש, אבל בדבר שדרכו להבלל (כלומר לח בלח) הדין הוא שאם רובו תרומה, תרומה ומשלם על כולה. ואם רובה חולין חולין, פירושו שאין משלמין עליהן קרן וחומש כלל, וכן משלמין מהם על מקום אחר לפי כולן, מפני שבטלו ברוב, והם לעניין זה חולין, ואם שלם מהם נעשו תשלומי תרומה. ועיין ברמב"ן ע"ז ע"ג סע"א ובפרי מגדים, שער התערובות ח"ג פ"ה, ובאו"ש פט"ו מה' מאכלות אסורות ה"י.<sup class="footnote-marker">3</sup><i class="footnote">ויש לציין שכל ה"ד שבירושלמי פ"ה התחילה בספר שהיה לפני הר"מ מיד אחרי הברייתא שלנו. ואחרי הלכה זו אמרו בירושלמי שם: ובדבר שאין דרכו להבלל וכו'. וכבר הראיתי בכ"מ (עיין במבואי לירושלמי כפשוטו, עמ' כ"ט) שהסוגיות הכפולות שבירושלמי הוכנסו תכופות שלא במקומן הנכון; והרי ה"ד שלנו כפולה בירושלמי סוכה פ"ב ה"ח. ומטעם זה פירש הר"מ שהמאמר "ובדבר שאין דרכו וכו'" עונה על משנה ה' שם, עיין בפי"ג מה' תרומות ה"ד.</i>
<small>2.</small> <b>ואין משלמין מהן קרן וחומש ממקום וכו'. </b>צ"ל: על מקום וכו', כמו שהוא להלן פ"ח ה"ב בכי"ו. עיין מש"ש. והתוספתא מדברת בדבר שאינו נבלל, ולפיכך אינו יכול לשלם מהם לפי כולם אלא לפי חשבון חולין שבהם, עיין מ"ש לעיל. 
<small>3.</small> <b>סאה תרומה שנפלה למאה וכו'. </b>בכי"ע באה כאן ה"ב (שו' 8): סאה תרומה שנפלה לפחות ממאה וכו', ואח"כ באה הלכה שלפנינו. 
<small>3-4.</small> <b>עושין אותן תרומה ומעשרות וכו'. </b>כנראה שצ"ל כאן בכ"מ בלשון יחיד,<sup class="footnote-marker">4</sup><i class="footnote">כמו שהוא בה"ב, ושם צ"ל בלשון רבים, כמו שהוא כאן, ונשתרבבה הלשון משם לכאן, ומכאן לשם. ואפשר שהכוונה על הפירות של הסאה שהעלה.</i> והכוונה לסאה שהגביה, שאעפ"י שהיא תרומה לחומרא, מ"מ הרי יש בה צ"ט חלקים של טבל שלא נפרשה מהם תרומה כלל, ולפיכך עושה את כולה תרומה על מקום אחר (והמלה "ומעשרות" היא באשגרה מלהלן). ובירושלמי (פ"ה ה"ב, מ"ג ע"ג) אמרו שאפילו ר' אליעזר שסובר דאמרינן היא סאה שנפלה היא סאה שעלתה מודה לחומרא: "בסאה שהעלת מתוך טבל שהוא צריך לקראות שם למעשרותיה" (ועיין להלן מ"ש בשם הירושלמי). 
<small>4.</small> <b>או קורא שם וכו'. </b>כ"ה בכי"ע. וכן בד: או קרא שם וכו'. ובכי"ו בטעות: ואין קורא וכו'. ובירושלמי רפ"ה: תני ר' חייה טבל מעלה וכו' טבל מעלה וקורא (כ"ה בנוסח הרש"ס) שם למעשרותיו.<sup class="footnote-marker">5</sup><i class="footnote">בכי"ר למעשרות. ולפנינו צ"ל: למעשרות', כלומר, למעשרותיה. וזו היא התוספתא שלנו. ועיין במה"פ שם ד"ה תני.</i> ושנו"ס מכי"ע בשתי הבבות הם לפי הסדר של כי"ו. 
<b>לתרומת מעשר שבהן. </b>בכי"ע: לתרומה ולמעשר שבהן. וצ"ל: שבה, עיין מ"ש לעיל, הע' 4 (ואפשר שהכוונה לפירות של הסאה שהעלה). והפירוש הוא שאם התרומה לא היתה שלו הוא קורא שם לתרומה ותרו"מ שבה (שהרי מן התורה היא טבל) ונותנה לכהן. ואינו עניין לתרומה שנפלה לתוך החולין שנוהג אחרת, עיין להלן הע' 30 ומש"ש בפנים. 
<small>5.</small> <b>עושה אותן תרומה ומעשרות וכו'. </b>בכי"ע: תרומה ומעשר, ופירושו שאם היתה קניינו יכול לעשות אותה תרומה או תרו"מ על מקום אחר, עיין בספרי זוטא שהובא בריבמ"ץ ובר"ש פ"א מ"ה ובר"מ פ"ג מה' תרומות הכ"א. 
<small>6-7.</small> <b>מחללן על המעות בדמי תרומה וכו'. </b>כלומר הצ"ט חלקים שבסאה שהעלה הם מע"ש, והוא נותנן לכהן, ולפיכך מחללן רק לפי השוי של תרומה. ועיין מ"ש להלן שו' 11–12. 
<small>7.</small> <b>אם היו של חדש ימתין וכו'. </b>לכאורה נראה מכאן שהכהנים נחשדו על החדש, כשם שנחשדו על השביעית (עיין להלן שו' 13 ומש"ש) ועל פטר חמור (עיין להלן בכורות פ"א הט"ז ובבבלי שם י"ב ב') ועוד. ולפיכך לא יתננה לו לפני הפסח. 

Halakhah 2

<small>9.</small> <b>עושה אותה תרומה וכו'. </b>בד ובכי"ע לנכון: עושה אותן וכו', ועיין מ"ש לעיל הערה 4. והכוונה היא לפירות המדומעין, שהרי רובן טבל, ועושה אותן תרומה ומעשר לפי חשבון הטבל שבהן. 
<small>9-10.</small> <b>או קורא שם לתרומת מעשר שבה. </b>וכ"ה בד. אבל בכי"ע לנכון: לתרומה ומעשרות שבהן, וכמו שכתבנו לעיל שו' 4 ד"ה לתרומת. 
<small>10.</small> <b>אותה תרומה ומעשרות על מקום אחר. </b>וכ"ה בד. ובכי"ע: תרומה ומעשר וכו', וצ"ל: אותן תרומת מעשר וכו'. ועיין מ"ש בהערה 4. ועיין במשנתנו פ"ה מ"א ובר"ש וברא"ש שם, וכדבריהם מבואר בתוספתא כאן. 
<small>11.</small> <b>לתרומת מעשר שבה. </b>וכ"ה בד. ובכי"ע לנכון: שבהן. ועיין במשנתנו פ"ה מ"א ובר"מ פי"ד מה' תרומות ה"י. 
<small>11-12.</small> <b>מחללו על המעות בדמי תרומה וכו'. </b>כלומר, את המע"ש. ובד: מחללין וכו', ופירושו מחללן, עיין מ"ש הרינ"א במבוא לנוה"מ 1245. ואעפ"י שבנידון דידן אינו נותן את המדומע לכהן אלא מוכרו לו בדמי תרומה, מ"מ אין המע"ש שוה יותר מדמי תרומה, שהרי אינו נאכל אלא לכהנים, ודינו כמע"ש שנתקלקל או כמע"ש שהוליכו ממקום היוקר למקום הזול (מע"ש רפ"ד). ועיין בס' משנה ראשונה פ"ה מ"א ד"ה בדמי, ושמא רמזה המשנה שאין המדומע שוה יותר מתרומה, ונ"מ לפדיון מע"ש שהזכירה המשנה שם. אבל בר"מ הנ"ל סתם כלשון המשנה, וכנראה שסבר שהמשנה חולקת, ופודה בדמי חולין. 
<small>12.</small> <b>אם היו של חדש וכו'. </b>עיין מ"ש לעיל שו' 7. 

Halakhah 3

<small>13.</small> <b>סאה תרומה שנפלה למאה שביעית וכו'. </b>בפירוש הרש"ס לירושלמי רפ"ה הביא תוספתא זו והעיר שזו היא הברייתא שהובאה בבבלי (סנהדרין כ"ו א') כלשונה כאן. ובירושלמי רפ"ה: תני ר' חייא טבל מעלה וכו', ספיחי שביעין מעלין, וינתנו לאוכליהן.<sup class="footnote-marker">6</sup><i class="footnote">בבבלי הלשון: תעלה. ורש"י לא פירש כלום מה יעשה בתרומה. וכנראה שלשיטת רש"י משלם דמיה לכהן (עיין רש"י בכורות כ"ב ב') ותרקב, כמו להלן בסיפא. אבל כמה מן הראשונים חולקים (עיין להלן הע' 12) על רש"י. ולדבריהם צריך לפרש שנותנה לכהן. ועיין מ"ש להלן.</i> וזו היא ההלכה שלפנינו בלשון אחרת. ונראה בפירושה שספיחי שביעית כאן הם ספיחים המותרים אלא שבאו מן השמור (עיין להלן), ולפיכך ינתנו פירות התרומה שהועלו מתוכם לאוכלי שביעית. וכן נמצא דיבור זה ("ינתנו לאוכליהם") גם במשנת שביעית פ"ט מ"ט, והעירו בר"ש וברא"ש שם שלפי פשוטו פירושו לאוכלי שביעית. וכן מבואר בירושלמי שם (ל"ט ע"א): ר' יוחנן אמר בפירות היתר היא מתניתא. ומקשה הירושלמי: בהדא תנינן ר' ליעזר אומר ינתנו לאוכל[יהן]? כלומר, ולמה הוא קורא להם אוכלי שביעית, ועוד למה לא יאכלם בעצמו? ומתרץ הירושלמי: ר' ליעזר דהוא שמותי וכו', כלומר שר' אליעזר הולך בשיטת ב"ש שאין אוכלין פירות שביעית בטובה,<sup class="footnote-marker">7</sup><i class="footnote">עיין גירסת הראשונים באהצו"י שם, עמ' 95. ולפנינו מביא הירושלמי את משנת ר' יהודה בעדיות פ"ה מ"א. אבל הכוונה היא לת"ק בשביעית פ"ד מ"ב, עיין בפ"מ שם. ולפני הראשונים הנ"ל היה מפורש כן בירושלמי.</i> ולפיהם הבא מן השמור אסור.<sup class="footnote-marker">8</sup><i class="footnote">כמפורש בתו"כ בהר פ"א ה"ה, ועיין בראב"ד שם ק"ו ע"ב, עיי"ש. וכן מוכח מן הירושלמי שביעית פ"ד סה"ב, ל"ה ע"ב.</i><br>נמצאנו למדים שהיו מקומות, מקומות בא"י, ויש שהחמירו בזה ויש שהקילו, מפני שהיתה מחלוקת תנאים בדעת ב"ש וב"ה.<sup class="footnote-marker">9</sup><i class="footnote">ולר' יהודה במשנת עדיות הנ"ל (בהע' 7) ובשביעית פ"ד מ"ב היו ב"ה לחומרא. ובאתריה דר' יהודה חמירה להו שביעית, עיין בבלי גיטין נ"ד א' ובכורות ל' א'.</i> ואפילו לר' אליעזר שהלך בשיטת ב"ש לא החמיר אלא למחמירים, אבל התיר לתת את הפירות לאוכליהם, מפני שאף הם לא נחשדו לאכול אותם שלא בקדושת שביעית ולעשות בהם סחורה. ולפיכך אמרו לעיל דמאי ספ"ג: אם היתה עיר כולה של אוכלי שביעית אין צריכין לדקדק באוכלי שביעית.<sup class="footnote-marker">10</sup><i class="footnote">ובירושלמי דמאי פ"ג סה"א, כ"ג ע"ב: אמר ר' מנא מביא כהן חשוד ומטבילו ומשמרו עד הערב ומאכילה לו. ולא נמצא מחזיק ידי עוברי עבירה? הרי לך שר' מנא לא חשש לקושיא זו, וסבר שנותנים את התרומה לאוכליה (כלומר, לחשוד על השביעית).</i><br>וכן בבבלי סוכה מ"ד ב': הוה קאימנא קמיה דר' אלעזר בר' צדוק, אתא לקמיה ההוא גברא א"ל וכו', אתו בני קרייתא ומקשקשין בכרמיה ואוכלין בזיתיא, אריך או לא אריך? א"ל לא אריך וכו'. א"ל אפקר זיתיא לחשוכיא ותן פריטיא לקשקושי כרמים וכו'. ופירש"י: לחשוכיא. לעניים. ולכאורה משמע משם ששאל את ר"א בר' צדוק שאלה כללית, כיצד להתנהג בשביעית, ולאו דוקא בזמן הביעור, ולפ"ז קשה למה אמר לו שיפקיר את הזיתים לעניים דוקא. ולולא דברי רש"י היה נראה לפרש בשיטת בני א"י (ששם היה מעשה), והיינו שבעל הזיתים שאל אם מותר לו לאכל את הזיתים, מפני שבני עירו היו מקשקשים בזיתים, ואינם מפקירים אותם לעניים (כפירש"י שם ד"ה ואכלי), ונוטלים את הזיתים לעצמם, אלא שהיו משאירים אף לו חלק מן הזיתים (כמנהג האריסים, אף שהוא הפקיר אותם). והשאלה היא אם הם מותרים לו באכילה מפני שבאו מן המשומר. וע"ז א"ל ר"א בר' צדוק: אפקר זיתיא לחשוכיא, כלומר, הפקר חלקך לחשוכים (בריש שה"ש רבה: חשוכים, אלו הרשעים), דהיינו לאוכלי שביעית, לאלה שאינם מקפידים לאכול מן המשומר. ושוב החמיר עליו לשלם בעד הקשקוש, כדי שלא יהנה מעבודת הכרם בשביעית ע"י הפירות שאוכלים המקשקשים, ויראה כאילו פורע חובו מדמי שביעית. וכבר העיד ר"א בר' צדוק על השואל שהיה הולך בדרך ישרה, עיי"ש, והיה מחמיר על עצמו.<br>וכן אף לפנינו התירו לתת את התרומה שרובה שביעית לכהנים האוכלים שביעית, מפני שהתרומה שלהם היא. עיין מ"ש להלן.
<small>14.</small> <b>פחות מיכן ירקבו. </b>בירושלמי לא נזכרה הלכה זו, אבל הבבלי הנ"ל מעתיק אותה ומפרש, מפני שהכהנים נחשדו על השביעית, והם חשודים שלא לנהוג בה קדושת שביעית,<sup class="footnote-marker">11</sup><i class="footnote">עיין הטעם ברש"י סנהדרין שם ובר"מ פ"ח מה' שמיטה ויובל ה"ח.</i> ולפיכך אסור למכור את התערובת לכהן. ודווקא אם עלתה סאה מתוך מאה נותנה לכהן האוכל ספיחי שביעית (של היתר), שהרי היה צריך להעלות את הסאה כדי להתיר את השירים, ומכיוון שהעלה אותה קדשה והיא של כהן,<sup class="footnote-marker">12</sup><i class="footnote">כשיטת רוב הראשונים. עיין ר"מ רפי"ג מה' תרומות, בתוספ' בכורות כ"ב ב' ד"ה תעלה, בר"ש וברא"ש פ"ה סמ"ב, בתוספ' רי"ד שבת קמ"ב סע"א ועוד. ועיין במשנתנו פ"ה מ"ה ובס' משנה ראשונה שם. ועיין מ"ש להלן הע' 30.</i> ומשלו נתן לו, ודינה כחלה שניתנת לכהנים אפילו בשביעית,<sup class="footnote-marker">13</sup><i class="footnote">עיין לעיל דמאי ספ"ג ובירושלמי שם פ"ג סה"א, כ"ג ע"ב.</i> מפני שאין לעכב מתנות כהונה מפני חשש שמא כהן זה חשוד על השביעית שהרי כבר אמרנו לעיל שאף אוכלי שביעית לא היו חשודים שלא לנהוג בה בקדושה, אבל כשנתערבה תרומה בפחות ממאה, שאין הוא יכול להעלות אותה, ומן התורה בטלה ברוב,<sup class="footnote-marker">14</sup><i class="footnote">ואין עליו חיוב נתינה לכהן. וגזל השבט אין כאן שהרי אינו נהנה מכל התערובת.</i> אסרו למכור את התערובת לכהן, מפני שהוא חשוד על זלזול בפירות שביעית, ואסור לו לישראל למסור את פירותיו שלו לחשוד. 

Halakhah 4

<small>15.</small> <b>בית שמיי אוסרין. </b>וכ"ה במשנתנו (פ"ה מ"ד), והם סוברים שאין תרומה טהורה מעלה את הטמאה וכל התערובת אסורה. ועיין בתו"כ אמור פ"ד, צ"ו ע"ד, ובראב"ד ובמיוחס להר"ש שם, פ"ט ע"ב ואילך. 
<small>17-18.</small> <b>שהיא עולה מתוך החולין להאכל לזרים. </b>וכ"ה בכל הנוסחאות, ועיין בח"ד שנדחק מאד בפירושה (עיין לעיל הע' 12), ואף לפי פירושו אנו זקוקים להגהה. ולפיכך מסתברת השערת ר' יונה בר"ג שצ"ל כאן: לכהנים (במקום "לזרים"). 
<small>18-19.</small> <b>ליאכל לכהנים. </b>המפרשים פירשו שב"ש סוברים בטמאה שנפלה למאה חולין טהורים, תירום ותישרף, תדע לך שהוא כן, שהרי ר' אליעזר השמותי סובר כן (פ"ה מ"ב), ויפה פירשו. ואעפ"י שהחכמים קבעו את הכלל (להלן סנהדרין פ"ז ה"ו): ואין מושיבין את האדם אלא כמידותיו, וכן בירושלמי (שקלים פ"א, מ"ו רע"ב): וקשיא משיבין לאדם דבר שאינו מודה בו,<sup class="footnote-marker">15</sup><i class="footnote">ועיין מ"ש בתס"ר ח"ב, עמ' 158.</i> הרי כאן ב"ה הם שהתחילו בתשובה, והשיבו להם ב"ש שאין כאן ראיה לפי שיטת ב"ש. 
<small>19-20.</small> <b>שאין עולה מתוך החולין ליאכל לזרים וכו'. </b>כלומר, אעפ"י שאינה נאכלת לזרים בין לשיטתכם (שהיא נשרפת, כשיטת ר"א הנ"ל) ובין לשיטתנו שהיא נאכלת לכהנים, מ"מ אף אתם מודים שהיא עולה והשיריים מותרים. 
<small>21.</small> <b>בחולין שהתירן היתר מרובה וכו'. </b>זו היא תשובת ב"ש במשנתנו (פ"ה מ"ד): לא. אם העלו החולין הקלין המותרים לזרים את הטהורה וכו'. 
<small>22.</small> <b>וכי במה החמירה תורה וכו'. </b>בכי"ע בטעות: וכי במה החמירה תרומה וכו'. ובד: וכו' במה וכו'. והנכון כלפנינו. והנה במשנתנו לא נזכרה תשובת ב"ה לטענה האחרונה של ב"ש, ותמהו בירושלמי (פ"ה סה"ד, סוכה פ"ב ה"ח): ב"ש מסלקין לון,<sup class="footnote-marker">16</sup><i class="footnote">כלומר, סילקו וניצחו את ב"ה, עיין מ"ש בתס"ר ח"ד, עמ' 48.</i> ואינון מודיי לון (כלומר, וב"ה מודים להם, בתמיה). א"ר אבין יש כאן תשובה אחרת, כהדא דתני ר' הושעיה ומה טהורה שהיא בעון מיתה אצל הזרים עולה, טמאה שהיא בעשה אצל הכהנים (עיין להלן הערה 18) לא כל שכן. וזהו קיצור של התוספתא כאן. אבל הירושלמי הכיר גם את הברייתא שלנו בצורתה המלאה כבתוספתא כאן, עיין להלן. 
<small>24.</small> <b>וטהור שאכל את הטמא וכו'. </b>ברייתא זו הובאה בירושלמי בכורים פ"ב ה"א, ס"ד ע"ד. ובמגילת סתרים לר"ן גאון (לקוטים ממגס"ת הוצ' פוזננסקי סי' י"ב) ובערוך ערך טען א' בשם התוספתא והירושלמי. ועיין בפי' הרש"ס לירושלמי, מ"ה ע"ב. וכן להלן (זבחים פי"ב הי"ז): ואילו הן שבמיתה האוכל טבל וזר שאכל תרומה וכהן טמא שאכל תרומה טהורה.<sup class="footnote-marker">17</sup><i class="footnote">וכ"ה בכי"ו אף בתוספ' כריתות פ"א ה"ה. ובד שם בטעות: וזר שאכל תרומה <b>טהורה</b>, וכהן טמא שאכל תרומה. וברור שהמלה "טהורה" היא שלא במקומה, וצ"ל כמו שהוא בכי"י ובזבחים. וגי' צוק' בדויה מן הלב, והורכבה מגי' ד וכי"ו.</i> וכן בבבלי סנהדרין פ"ג א': וכהן טמא שאכל תרומה טהורה, וזר שאכל את התרומה, ומכאן שבזר שאכל את התרומה חייב מיתה בין בטהורה בין בטמאה ובין בטמא ובין בטהור. וכן פסק הר"מ בפ"ו מה' תרומות ה"ו. 
<small>26.</small> <b>טהור שאכל את הטמא בעשה. </b>ירושלמי בכורים הנ"ל, ומבאר שם: ואחר יאכל מן הקדשים מן הטהורים ולא מן הטמאים, כל לא תעשה שבא מכח עשה עשה הוא. וכן הוא בר"מ פ"ז מה' תרומות ה"ג.<sup class="footnote-marker">18</sup><i class="footnote">ובירושלמי כאן (פ"ה סה"ד) שהעתקנו לעיל: טמאה שהיא בעשה אצל הכהנים (ולירושלמי זה כיוון בזוהר הרקיע להרשב"ץ סי' נ"ד). ועיין בירוש' כאן פ"ב ה"ב, מ"א ע"ג, לפי' גירסת הר"ש והרא"ש פ"ב מ"ב. ונוסח משובש נזדמן להם, עיין מ"ש לעיל דמאי פ"ד הע' 13.</i> ובבבלי יבמות ע"ג סע"ב: בשעריך תאכלנו לזה ולא לאחר. ולאו הבא מכלל עשה עשה. ובהשגות הרמב"ן על סה"מ להר"מ (מ"ע ששכח הר"מ, מצוה ב') מונה אותה כמ"ע ומביא את הגמ' הנ"ל ומוסיף: וכן בא עוד בפרק שני ממסכת בכורים בירושלמי, ורומז לכתוב שהביאו בירושלמי הנ"ל. 
<b>וטמא שאכל את הטהור. </b>וכ"ה בירושלמי הנ"ל. ומכאן שברייתא זו סוברת שכהן שאכל תרומה טהורה בטומאת הגוף אינו אלא בל"ת. ולעיל הבאנו בשם התוספתא (זבחים וכריתות) ומבבלי סנהדרין פ"ג א' שכהן טמא שאכל תרומה טהורה הוא במיתה בידי שמים. וכן פסק הר"מ ברפ"ז מה' תרומות. וכנראה שהמקורות חולקים. ועיין ירוש' כאן פ"ב ה"ב, מ"א ע"ג, והוא שיבוש ברור שם, עיין מ"ש לעיל הע' 18. 
<small>26-27.</small> <b>וטמא שאכל את הטמא בלא תעשה. </b>פירוש המיוחס להר"ש לתו"כ, צ' ע"א. וכן פסק הר"מ בפ"ז הנ"ל. ובבבלי (סנהדרין פ"ג א', חולין קי"ג ב'): דאמר שמואל אמר ר' אליעזר מניין לכהן טמא שאכל תרומה טמאה שאינו במיתה, שנא' ומתו בו כי יחללוהו, פרט לזו שמחוללת ועומדת. ועיין רש"י יבמות צ' א' ד"ה תרומה טמאה, ובהגהות מהר"ב רנשבורג ובגליון הש"ס לרע"א שם. 
<small>30.</small> <b>אחר שהודו ר' ליעזר או' תרום ותרקב וכו'. </b>וכ"ה ("תרום ותרקב") בכל נוסחאות התוספתא, וכן מעתיק מכאן בר"ש פ"ה מ"ב ובתוספ' לבכורות כ"ב ב' ד"ה תרום. ובמשנתנו (פ"ה מ"ד, בכל הנוסחאות): לאחר שהודו ר' אליעזר אומר תירום ותשרף (וכ"ה הנוסחא לפני הירושלמי, עיין להלן). והנה במשנתנו לא נזכרה התשובה האחרונה של ב"ה לב"ש, ומנוסחתה יוצא כאילו ב"ש נצחו לב"ה. ולא עוד אלא שלא מצאנו בשום מקום שב"ש הודו לב"ה. ולפיכך שאלו שם בירושלמי: מי הודה למי? ואמרו שם שר' אליעזר שמותי הוא, וממילא מוכח שב"ש הודו בפעם זאת לב"ה, שאם לא כן הרי הוא ר' אליעזר לפני ההודאה הוא ר' אליעזר לאחריה. ברם אם נאמר שר' אליעזר הלך בשיטת ב"ה אין הוכחה מן המשנה עצמה, מפני שיש לומר שב"ה הודו לב"ש, ולפני ההודאה סבר ר' אליעזר שתרומה טמאה בטלה בטהורה, ומכיוון שרובה תרומה טהורה אף ר"א סובר שאין להעלות את הסאה ולשרוף אותה.<sup class="footnote-marker">19</sup><i class="footnote">ולחומרא גרידא הוא סובר (פ"ה מ"ב) בתרומה טמאה שנפלה לתוך מאה חולין טהורין שתירום ותישרף, ואנו אומרים היא סאה שנפלה היא סאה שעלתה, שהרי ממה נפשך אם היא התרומה הרי היא טמאה, ואם היא חולין מה בכך שתישרף, עיי"ש בירושלמי ה"ב.</i> אבל לאחר שהודו ב"ה לב"ש שתרומה טהורה אינה מעלה את הטמאה, אמר ר"א שדינה כתרומה טמאה שנפלה לחולין טהורין, ותירום ותשרף מפני גדירה, כשאר ספיקות שגזרו חכמים עליהם שריפה,<sup class="footnote-marker">20</sup><i class="footnote">עיין בירושלמי הנ"ל. ולירושלמי זה כיוונו בתוספ' בכורות כ"ב ב' ד"ה ותירום, ברמזם למחלוקת של בני בבל ובני א"י במשנתנו כאן פ"ה מ"ב.</i> וחכמים אמרו שאבדה במיעוטה וכולם ירקבו.<br>ברם מתוך גירסת התוספתא בדברי ר"א ("תירום ותירקב") ברור שב"ש הודו לב"ה, שאם נאמר שב"ה הודו לב"ש שכל התערובת אסורה הרי כל התערובת נגנזת (עיין בבלי סנהדרין קי"ב ב') ונרקבת, ולמה לו להרים סאה באופן מיוחד. ובירושלמי הנ"ל לא הסתפקו בהוכחה שר"א שמותי הוא, ואמרו: מתני' אמרה כן (כלומר, שב"ש הודו לב"ה) אחר שהודו אילו לאילו <b>תעלה</b>,<sup class="footnote-marker">21</sup><i class="footnote">וכ"ה הגירסא אף בכי"ר ובמקבילה בסוכה פ"ב ה"ח, נ"ג רע"ב, ובנוסח הרש"ס כאן.</i> וצריך לפרש "תעלה", בטלה.<sup class="footnote-marker">22</sup><i class="footnote">כסיגנון המשנה בערלה פ"ב מ"א ועוד בכ"מ. ועיין בק"ע ובשי"ק ובגליון הש"ס לירושלמי סוכה הנ"ל. ופשיטא שאין לקבל את פירושו הרחוק והמרוחק של הק"ע. והר"ש שהביא שם קיצר, ואין להביא ראייה כלל מן ההשמטה של הר"ש שהיא נגד כל הנוסחאות בתרומות ובסוכה.</i> ובפירוש הרא"ף שם: ברייתא היא ולא ראיתי בתוספתא. אבל בפירוש הרש"ס שם (נ"ב ע"א): אחר שהודו אלו לאלו תעלה. הכי תניא בתוספתא.<sup class="footnote-marker">23</sup><i class="footnote">אין להסיק כלל מדבריו שכן היה לפניו בתוספתא כאן, שכן דרכו בכ"מ לקרוא לברייתות שהובאו בירושלמי תוספתא, עיין, לדוגמא, בפירושו כאן, צ' ע"ב, כלאים, י"ח ע"ב ועוד. ועיין מ"ש בתשלום תוספתא, עמ' 6 ואילך.</i> ובפ"מ שם: "בתוספתא פ"ו אמרה בהדיא כן אחר שהודו וכו' תעלה." וקשה לי להאמין שהיה כן לפניו בתוספתא כת"י שלו, ולא העיר בפירוש שכ"ה בכת"י, ושלפנינו נוסחא אחרת לגמרי. ושמא כיוון הירושלמי לדברי ר"א שבתוספתא כאן, וצ"ל שם: תעלה [ותרקב], ומכאן מוכח שב"ש הודו לב"ה, וכמו שכתבנו לעיל.
<small>30-31.</small> <b>אבדה במיעוטה. </b>כלומר, ויאכל הכל בטהרה (ר"מ פי"ד מה' תרומות הי"ד), דהיינו נקודים או קליות. 

Halakhah 5

<small>31-32.</small> <b>סאה תרומה... ור' שמעון מתיר. </b>עד כאן היא פיסקה ממשנתנו פ"ה מ"ח. 
<small>32-33.</small> <b>במי דברי' אמורים וכו'. </b>עיין מ"ש על צורה זו לעיל דמאי פ"ג הע' 14. ועיין בראשונים שציינתי להלן. 
<small>33-34.</small> <b>נפלה אחרת הרי זו מותרת. </b>לכאורה משמע מלשון זו שר' אלעזר בר' שמעון מפרש את דברי החכמים שאמרו: הרי זו אסורה, וע"ז אמר במה דברים אמורים וכו'. אבל אפשר לפרש שהתוספתא מסמיכה כאן את דברי ר' אלעזר בר' שמעון למשנתנו, והוא שנה משנת אביו בלשון אחרת, ודבריו אמנם עונים על דברי החכמים, אבל הוא אינו מפרש את דבריהם אלא חולק עליהם. וכן פירשוה בירושלמי כאן (פ"ה רה"ח): ר' שמעון אומר ידיעתה מקדשתה, ורבנין אמרין הרמתה מקדשתה. ופירשוהו הראשונים שר' שמעון סובר שכיוון שידע שנפלה הוי ליה כאילו הרימה (עיין בבלי פסחים י"ג ב' ובמקבילות) וכבר בטלה, וחכמים סוברים שהרמתה דווקא מקדשתה, וכל זמן שלא הרים לא בטלה, אעפ"י שידע שנפלה, שידיעתו אינה מעלה ואינה מורידה בתרומה כל זמן שלא הרים, ועיין בבלי שבת קמ"ב א'. וכן פירש את התוספתא בריבמ"ץ פ"ה מ"ח. והלכו בעקבותיו הראבי"ה (ה"ב סי' תי"ט עמ' 36), הר"ש, הרא"ש ואגודה כאן פ"ה מ"ה, הרמב"ן ע"ז ע"ג א' (ד"ה והא דמתרצינן), ומרדכי חולין סי' תש"ו.<br>ולא עוד אלא שהראשונים הנ"ל (חוץ מן הרמב"ן) מעתיקים מן התוספתא: וחכמים אומרים הרמתה מקדשתה. ובאו"ז (ח"ד, ע"ז סי' רע"ח, ל"ז ע"ב) העתיק את דברי הר"ש הנ"ל, והעיר: "משמע שהיה בתוספתא שלפניו בפירוש, וחכמים אומרים הרמתה מקדשתה, דהיינו משמע להדיא דאדר"ש אבוה קאי, ובתוספתא שלפניי [ליתא]" (כנ"ל ברור להגיה). ברם בראבי"ה מזכיר בפירוש שהעתיק מן הריבמ"ץ, והר"ש כן הוא דרכו להעתיק ממנו, ושאר הראשונים הנ"ל כנראה העתיקו מן הר"ש, ונמצא שאין לנו אלא עדות אחת, והוא הריבמ"ץ. ובריבמ"ץ עצמו אפשר לפרש שההוספה הוא פירוש משלו ע"פ הירושלמי הנ"ל (עיין מ"ש במבוא לתס"ר ח"ד עמ' כ'). אבל אף בלי גירסא זו בתוספתא, הרי מוכח מן הירושלמי כפירוש הראשונים הנ"ל. וכן פירש גם בהשגות פי"ג מה' תרומות ה"ו (עיין מ"ש להלן סוף שו' 37–38) ובאו"ז ח"ד הנ"ל סי' רע"ט, אלא שהוא פסק הלכה כר' שמעון, ונמצא שלמעשה אינו חולק על הר"מ ועל הראשונים שנביא להלן.<br>ולפי דרכנו למדנו שלא נחלקו חכמים על ר"ש אלא בתרומה שצריכה הרמה, אבל בשאר איסורין שאינם צריכים הרמה, כיון שידע בהם כבר נתבטלו אף לדבריהם, עיין בשו"ת הרשב"א ח"א סי' תש"ל, מיוחסות סי' קפ"ב וברא"ש חולין פ"ז סי' ל"ז ובבאור הגר"א יו"ד סי' צ"ט ס"ק ו' אות ט"ז. ועיין מ"ש להלן שו' 37–38.<br>אבל הר"מ בפיה"מ פ"ה מ"ח (ועיין פי"ג מה' תרומות ה"ו) הביא את התוספתא ופירשה שר' אלעזר בר' שמעון מפרש את דברי החכמים, ולא אסרו חכמים אלא בשלא ידע, אבל אם ידע ד"ה מותרת. וכן פירש הראב"ן, סי' שי"א נ"ח סע"א, והובאו דבריו בקיצור בראבי"ה ח"ב סי' תי"ט עמ' 34, והוסיף: והכי נמי קסבר יב"א (=הריצב"א) והרב רבינו שב"ט (=שמואל בר' נטרונאי) דפלוגתא דרבנן ור' שמעון בשלא ידע, אבל ידע לדברי הכל מותרת. ועיין בס' הוספות ותקונים לס' ראבי"ה עמ' 67 ועמ' 66. וכן מביא בשמם באו"ז (ח"ד ע"ז סי' רע"ז-רע"ח, ל"ז ע"א): דר' אלעזר בר"ש אדרבנן קאי, והכי קאמר בד"א דאמרי רבנן אסורה בזמן שלא ידע בה וכו'. ועיין מרדכי ב"ק פ"ט סי' ק"כ, הגהות מרדכי סוף ע"ז סי' תתנ"ח, אגודה ב"ק פ"ט סי' קכ"א, ע"ט ע"ג. ועיין כפו"פ פכ"א עמ' תנ"ה, ועיין מ"ש להלן פ"ח שו' 27–28.
<small>34.</small> <b>שכבר היה לה להעלות. </b>וכ"ה בד. ובכי"ע: כבר היה לה לעלות. ועיין לעיל גירסאות הראשונים, שהוסיפו כאן: וחכמים אומרים הרמתה מקדשתה. ובאו"ז הנ"ל העיר שבתוספתא שלפניו [ליתא] (עיין מ"ש לעיל בסמוך), והוסיף: "מיהו זה יש בכל התוספתות שכבר היה לה להעלות, דהיינו משמע דה"ק שכבר היה לה להעלות, וכל העומד להרים כמורם דמי. וכן פי' רבינו יצחק דסימפונט זצ"ל". וכן גם ברמב"ן ע"ז ע"ג א' הנ"ל: ור"ש מתיר, מפני שהוא רואה אותה כאלו הגביה, מאחר שידע בה שכבר ראויה להעלות, והכי מפרש <b>בתוספתא טעמיה</b> דר"ש. 

Halakhah 6

<b>הקמחין והסלתות וכו'. </b>בר"מ פי"ד מה' תרומות ה"ג: והקמח והסולת אינן מצטרפין להעלות את התרומה, ומתוך העניין בר"מ שם משמע שדינו כמו תאנים שחורות ולבנות וידע איזה מין נפל שאין צבע אחר מעלה אותו. ואף כאן הרי יכול להרקיד אותם ולהפריש את הסלת מן הקמח, ועיי"ש בה"ד, ועיין להלן הי"א. ור' נחמיה סובר כמ"ד (לעיל פ"ה ה"י) בין בידוע בין בשאינו ידוע תעלה. 

Halakhah 7

<small>35.</small> <b>לוג מים שנפל וכו'. </b>המוסגר נשמט בכי"ו ע"י הדומות. ובד כמו שהשלמתי, אלא ששם בטעות: ואחר כך נפל לוג שמן.<sup class="footnote-marker">24</sup><i class="footnote">וצ"ל שם: ש[ל]יין.</i> ובכי"ע: לגין שנפל לתוך תשעים ותשעה לגינין של יין (מעלין זה את זה דברי ר' נחמיא וחכ' או') ואחר כך נפל לתוכו יין מעלין זה את זה דברי ר' נחמיא וכו'. והמלים שהקפתי הוכפלו בטעות, וגם בכי"ע נראה כאילו יש עליהם סימן למחיקה.<sup class="footnote-marker">25</sup><i class="footnote">נוסח צוק' בשם כי"ע בדוי מן הלב.</i> וכן בר"מ פי"ג מה' תרומות ה"ט: לוג מים שנפל לתשעים ותשעה לוגין יין, ואח"כ נפל לתוך הכל לוג יין של תרומה, נדמע הכל שאין המים מעלה את היין. וכן היתה הגירסא בתוספתא לפני הראב"ד שם, והוא פירש שהמים והיין אינם מצטרפים, מפני שהמים ביין בנותן טעם, ויין ביין (כ"ה בדפוסים הישנים, ובד"ח בטעות: ויין במים) שיעורו במאה, וכיון שאין שיעוריהם שוים לבטול התרומה, אין מצטרפין, ועיין מה שהאריך באו"ש פט"ו מה' מאכלות אסורות ה"ל.<sup class="footnote-marker">26</sup><i class="footnote">ומ"ש שם (ד"ה אולם כפי) מיוסד על ההעתק המשובש של צוק' בתוספתא, עיין לעיל הע' 25.</i> נמצאנו למדים שהגירסא בהשלמה שלנו מתקיימת ע"י כי"ע, הר"מ והראב"ד. 

Halakhah 8

<small>37-38.</small> <b>סאה ערלה שנפלה למאתים ידע בה וכו'. </b>וכ"ה בד ובראבי"ה (סי' תי"ט ח"ב עמ' 36) ובכי"ע, אלא שבכי"ע הסדר הפוך (כלומר, ה"ט ואח"כ ה"ח), והנכון כלפנינו, עיין להלן. ובהשגות הראב"ד (פי"ג מה' תרומות ה"ו) גרס כאן: סאה <b>תרומה</b> שנפלה וכו', עיין ע"ז להלן.<br>והנה כאן מפורש שאין הסאה הראשונה מתבטלת אלא אם ידע בה, ולפי שיטת הר"מ וסייעתו בתוספתא (עיין מ"ש לעיל שו' 33–34) שהחכמים הם שמחלקים בין ידע ולא ידע, הרי ברייתא זו כחכמים, אבל לפירוש הריבמ"ץ וסייעתו (עיין מ"ש לעיל שם) שר"ש הוא המחלק בין ידע ולא ידע, אבל לחכמים אפילו אם ידע אסורה כל זמן שלא הגביה, הרי לכאורה ברייתא זו כר"ש דוקא. ברם כבר אמרנו (לעיל שם) שדווקא בתרומה מצריכים החכמים הרמה, אבל בשאר איסורים שאינו צריך להגביה,<sup class="footnote-marker">27</sup><i class="footnote">עיין מ"ש לעיל פ"ה הע' 50.</i> הרי ידיעה גרידה מספיקה, וכיוון שידע, כבר בטלה, והברייתא שלנו היא כמשנת ערלה (פ"ב מ"ג): והערלה מעלה את הערלה, עיי"ש בר"ש, והיא ככו"ע. ועיין בבאור הגר"א יו"ד סי' צ"ט ס"ק ו' אות ט"ז ומ"ש להלן.<br>ובראבי"ה הנ"ל מקשה מכאן על הראב"ן (שהולך בשיטת הר"מ הנ"ל), דהרי מוכח שלשיטתו ברייתא זו כרבנן דווקא (עיין מ"ש לעיל), וא"כ קשה למה אמרו חכמים במשנתנו (פ"ה מ"ז): סאה של תרומה שנפלה למאה והגביהה ונפלה אחרת הרי זה מותרת עד שתרבה תרומה על החולין, ולמה צריך הגבהה, הרי ידיעה גרידה מספיקה, לשיטתם, כפי שמוכח מכאן ומלעיל ה"ה.<sup class="footnote-marker">28</sup><i class="footnote">קושיא זו כבר תרצוה האחרונים, שבמשנתנו רבותא קמ"ל שאעפ"י שהגביה את התרומה מ"מ אסורה ברבה האיסור על ההיתר, משום שאנו חוששים שמא עלו חולין גרידא בהרמותיו הקודמות, אבל אם לא הגביה הרי פשיטא הוא שיש כאן רוב איסור, עיין בפר"ח יו"ד סי' צ"ט. ועיין להלן שו' 40.</i> ולפיכך נוקט שם הראבי"ה בפירוש הריבמ"ץ שהחכמים אוסרים בכל עניין אפילו אם ידע, ור' שמעון הוא שמחלק בין ידע ולא ידע, והתוספתא כאן היא כר"ש.<br>וכן מסיק בשמו אף באו"ז ח"ד (ע"ז סי' רע"ח), והוא ממשיך (שם סי' רע"ט): וליכא למימר דדוקא גבי תרומה אזלי רבנן בתר הגבהה, מפני שצריך להרים התרומה, אבל בשאר איסורין שאין צריך להרים הכי נמי דמודו לר' שמעון, ובידע בה סגי, לא היא, דאין חילוק בין תרומה לשאר אסורין וכו', דמותרין מיד באכילה ואעפ"י שלא הרים, אבל מה שצריך לתרום בתרומה היינו מפני גזל הכהנים וכו', ואפי' לגזל השבט לא חיישינן אי יהיב ליה דמי, ואין צריך להרים אפילו בתרומה, דהא ליכא גזל, שפרע לו הסאה של תרומה.<sup class="footnote-marker">29</sup><i class="footnote">ועיין בשו"ת הרשב"א ח"א סי' תש"ל, מיוחסות סי' קפ"ב ורא"ש חולין פ"ז סי' ל"ז. ולדברי הרשב"א כל התערובת מותרת באכילה אפילו לשיטת הר"י, אלא שחייב להרים.</i><br>והנה נקט רבינו כאן כשיטת רש"י (בכורות כ"ב ב') שתרומה שנפלה למאה של חולין, מותרת כל התערובת באכילה מיד, ואם משלם לכהן דמי הסאה אינו צריך להגביה. ברם רוב הראשונים חולקים על רש"י,<sup class="footnote-marker">30</sup><i class="footnote">עיין מ"ש לעיל הע' 12.</i> ובשיטת בני א"י בוודאי אי אפשר להעמידה (עיין מ"ש להלן סוף שו' 40–41 ופ"ח שו' 3–4). וכן אמרו בפירוש בירושלמי ערלה (פ"ב ה"א, ס"א ע"ד) שהגבהת התרומה היא כעין הפרשה,<sup class="footnote-marker">31</sup><i class="footnote">וכן אם נפלה תרומה טמאה שלא באה ליד כהן למאה חולין, נותן לכהן את הסאה אעפ"י שאין כאן גזל השבט אלא כשיעור דמי עצים. ועיין בירוש' כאן פ"ה ה"ח, מ"ג ע"ד, וב"ב רפ"ו, ט"ו ע"ב, ובד' קושטא שם, ובתשב"ץ ח"ב סי' רע"ב ובנוע"י ב"ב שם ומ"ש במחברתי תלמודה של קיסרין, עמ' 68. ושם השאלה היא בתרומה טמאה שכבר באה ליד כהן שנפלה למאה חולין, ונהנה ישראל ממנה, ולפיכך חולקים, כמו בנפחא, עיין בבלי ב"ק מ"ז א'.</i> עיי"ש. ועלינו לקבל את פירושי הראשונים שבכל מקום שהצריכו חכמים הגבהה, התערובת אסורה כל זמן שלא הפריש.<sup class="footnote-marker">32</sup><i class="footnote">ותרומה שאין הכהנים מקפידים עליה שאני, מפני שלא חייבו אותו להגביה. עיין לעיל פ"ה שו' 42.</i><br>נמצאנו למדים שהחילוק בין תרומה ושאר איסורים שדחה רבינו בעל או"ז במקומו עומד, לשיטת רוב הראשונים. ובערלה אף החכמים מודים שידיעה גרידה מספיקה, וכן בירושלמי ערלה (פ"ב ה"ב, ס"ב ע"א): ידיעת ספק מהו שתתיר כידיעת וודאי. היך עבידא, היו לפניו שתי קופות, אחת יש בה מאתים ואחת אין בה מאתים, נפלה סאה <b>ערלה</b><sup class="footnote-marker">33</sup><i class="footnote">כ"ה בנוסח הרש"ס שם, ל"ח ע"א (ואעפ"י שאפשר שהגיה כן מעצמו, עיי"ש בפירושו שכתב: ה"ג, מ"מ וודאי הוא שהיא הנוסחא האמיתית). אבל בהוצ' שלפנינו, בכי"ר, בר"ש שם פ"ב מ"ג ובראבי"ה סי' תס"ט, ח"ב, עמ' 37: <b>תרומה</b>. וכן נשתבש אף כאן בתוספתא לפני הראב"ד, עיין להלן בפנים.</i> לתוך אחת מהן, ואין ידוע לאיזה מהן נפלה, ואחר כך נפלה בשנייה, מדדה ומצא בה מאתים ושתים וכו'. קופה אחת ספק יש בה מאתים, ספק אין בה, נפלה סאה <b>ערלה</b><sup class="footnote-marker">34</sup><i class="footnote">כ"ה בנוסח הרש"ס הנ"ל, וכ"ה בראבי"ה הנ"ל בכ"י אחד. ולפנינו וכן בכי"א של הראבי"ה: תרומה, עיי"ש הערה 25.</i> לתוכה וכו'. והשאלה היא לפי החכמים, מפני שבערלה שאינה צריכה הרמה, אף הם מודים שידיעה מתירה, כבתוספתא שלפנינו.<br>ובראב"ד (פי"ג מה' תרומות ה"ו) גרס כאן בתוספתא: סאה <b>תרומה</b> שנפלה למאתים וכו'. ולפי גירסא זו עיקר החידוש הוא בסיפא, שאם נפלו לפחות ממאתים התערובת אסורה, ואין הידיעה מספיקה להעלות את התרומה (כפירוש המהרי"ק במקומו), ומכאן שהחכמים סוברים שאפילו אם ידע אסור, והברייתא היא כחכמים שחולקים על ר"ש. ברם כבר ראינו שנוסח הראב"ד מתנגד לכל כתה"י, המקויימים גם ע"י הראבי"ה הנ"ל, ולרבינו הראב"ד נזדמן נוסח משובש, עיין הע' 33 והע' 34.
<small>38.</small> <b>לפחות מיכן הרי זו אסורה. </b>לפי גירסת הראב"ד הנ"ל, יש בבבא זו משום חדוש רב (עיין מ"ש לעיל), ולפי גירסתנו צריך לפרש שאפילו אם רבו אח"כ פירות היתר כנגד הראשונה, כבר נאסרה, ואין הידיעה מועילה אלא בשעה שהיא מתירה, אבל אם בשעת הידיעה היתה אסורה, הידיעה אינה מעלה ואינה מורידה, וצריך היתר כנגד שתיהן. 

Halakhah 9

<small>39.</small> <b>סאה עורלה שנפלה למאתים וכו'. </b>המוסגר חסר בכי"ו ובד, אבל ישנו בכי"ע,<sup class="footnote-marker">35</sup><i class="footnote">אלא ששם בטעות: לסאתים. והסדר שם הפוך, כלומר, ה"ט לפני ה"ח.</i> בראבי"ה (סי' תשי"ט ח"ב עמ' 36) ובאו"ז (ח"ד, ע"ז סי' רע"ח, ל"ז ע"א, אלא שבאו"ז העתיק בבא זו גרידא ולא העתיק ה"ח). והברייתא חוזרת על ה"ח משום הסיפא. 
<small>40.</small> <b>עד שירבה אסור וכו'. </b>עיין במשנתנו פ"ה מ"ז. וערלה אינה צריכה הרמה, כמשנתנו בערלה פ"ב מ"א, וכמו שכתבנו לעיל. ועיין מ"ש לעיל בהערה 28. 

Halakhah 10

<small>40-41.</small> <b>סאה תרומה שנפלה למאה ואחר כך וכו'. </b>וכ"ה בד. אבל בכי"ע: סאה תרומה שנפלה לפחות ממאה <b>הגביהה</b> ואחר כך וכו'. והגירסא "לפחות ממאה" היא בוודאי ט"ס, שהרי בפחות ממאה אינה מועילה הגבהה. ואין ספק שהנכון הוא כלפנינו, ופירושה שנפלה למאה והגביהה (כגי' כי"ע), ואח"כ נפלו לתוכה חולין כל שהן הרי היא מותרת. וכן פירש בח"ד, אלא שהמפרשים האחרונים דחו את דבריו. ברם כדבריו מפורש בירושלמי אלא שנפלו כמה שיבושים בהוצאות שלנו. וכ"ה שם (פ"ה רה"ה, מ"ג ע"ד): אמר ר' יוחנן סאה תרומה שנפלה למאה (כלומר, והגביהה), חולין כל שהן מבטלין אותה.<sup class="footnote-marker">36</sup><i class="footnote">כ"ה בכי"ר ובנוסח הרש"ס, ועיין בירוש' פ"ט ה"ו, מ"ו ע"ד. ולפנינו בטעות: אותן.</i> מתני' פליגא על ר' יוחנן אינה מדמעת אלא לפי חשבון (כלומר, ומכאן שהיא מדמעת אם נפלה לחולין כל שהוא). ר' יוסי בשם ר' יוחנן לא תני ר' יוחנן<sup class="footnote-marker">37</sup><i class="footnote">כ"ה בכי"ר ובנוסח הרש"ס. ולפנינו בטעות: לא תני בשם ר' יוחנן.</i> אלא אינה מדמעת כל עיקר.<sup class="footnote-marker">38</sup><i class="footnote">כלומר, "אינה מדמעת אלא לפי חשבון" פירושו שלפי חשבון אין בה בסאה שעלתה אלא אחת ממאה תרומה, וממילא אינה מדמעת כל עיקר בחולין כל שהן. וכן פירש הרא"ש את משנתנו (פ"ה מ"ה). ואין ספק שאמר כן ע"פ הירושלמי והתוספתא כאן.</i> יהודה ברבי<sup class="footnote-marker">39</sup><i class="footnote">כ"ה בכי"ר, והכוונה ליהודה בנו של חזקיה. ולפנינו בטעות: ברם.</i> אמר והוא שרבת תרומה על החולין, והוא שרבו חולין על חשבון תרומה, כדי שתיטבל ברוב.<sup class="footnote-marker">40</sup><i class="footnote">עיין בנוסח הרש"ס. אבל גירסת הדפוסים מקויימת אף ע"י כי"ר, ואין להגיה.</i> כלומר, יהודה ברבי חולק על ר' יוחנן, והוא מבאר אינה מדמעת אלא לפי חשבון, פירושו שאם חלק התרומה שבסאה גדול מן החולין שנפלו לתוכה מדמעת, ואם רבו חולין על חשבון תרומה שבה (כלומר, אם נפלו לתוכה חולין יותר מאחת ממאה שבסאה) אינה מדמעת, מפני שבטילה ברוב. ונמצא שהגירסא שלנו בתוספתא היא ממש כדברי ר' יוחנן בירושלמי, וכפירוש הרא"ש במשנתנו פ"ה מ"ה.<sup class="footnote-marker">41</sup><i class="footnote">ועיין בפיה"מ להר"מ ובריבמ"ץ פ"ה מ"ה. ואפשר שגרסו בחלק השני של דברי יהודה ברבי: והוא שרבו חולין על תרומה (ולא גרסו את המלה "חשבון"), כלומר שהחולין הם קצת יותר מסאה, כדי שתיבטל הסאה שהעלה ברוב, וחלק התרומה שבה במאה חולין ממקום אחר. אבל הראשונים הנ"ל לא הצריכו אלא סאה חולין, ולא סאה וכל שהוא. ואפשר שפירשו כן ע"פ דברי ר' אלעזר בירושלמי שם. עיין בשנות אליהו לפ"ה מ"ה ובפי' הרידב"ז בירושלמי במקומו.</i> ומדברי שניהם למדנו שהסאה שהגביה כשהיא לעצמה אסורה לזרים. עיין מ"ש לעיל בה"ח, שו' 37–38. 
<small>41.</small> <b>סאה תרומה שנפלה למאה וכו'. </b>כלומר, שנפלה למאה והגביהה כמו ברישא. ומדנקט כאן סאה תרומה סתם, ולא סאה של חטים נקיים (כמו "יין צולל" שבשו' 42), ש"מ שהתרומה היתה יחד עם הזונין. ואעפ"י שהזונין אינם מאכל אדם<sup class="footnote-marker">42</sup><i class="footnote">זונין הם זרעונים שחורים הגדלים בין החטים, Lolium Temulentum, ומאכילים אותם ליונים, עיין בירושלמי ריש כלאים, ובמקורות שציין ר"ע לעף בפלורה ח"א, עמ' 725 ואילך.</i> ואינם חייבים בתרומה, מ"מ כשמפריש את החטים יחד עם הזונין שבהם חל שם תרומה עליהם (עיין במשנתנו פ"י מ"ו), ואפילו אם יבדילם אח"כ מן החטים, כבר לא נפקע מהם שם תרומה לעניין נתינה לכהן (עיין מ"ש להלן פ"ח שו' 19), ועיין מ"ש להלן. ומפרשי התוספתא נדחקו מאד בפי' התוספתא כאן ובפי' הירושלמי, ובסיפא להלן שו' 44. ועיין מ"ש בסמוך. 
<small>42.</small> <b>אין מוציאין זונין שבה. </b>וכ"ה ("שבה") אף בד, בכי"ע ובירושלמי (פ"ה ה"ט, מ"ג ע"ד) בהוצאות שלנו ובכי"ר.<sup class="footnote-marker">42א</sup><i class="footnote">ברש"ס שם: שבהן, וכן הגיהו המפרשים אף כאן. וקשה להגיה את כל נוסחאות התוספתא והירושלמי.</i> ולפיכך נ"ל שהכוונה היא לסאה שהרים, והשאלה היא אם מותר לו לישראל להוציא לעצמו את הזונין מן הסאה שהרים, שהרי התרומה כבר בטלה, ואינו מרים אלא משום גזל השבט, וזונין של תרומה אינם צריכים הרמה (עיין לעיל פ"ה שו' 42 ומש"ש), ומלמדת התוספתא שדין הרמה לעניין זה היא כתחילת הפרשה (עיין ירוש' ערלה פ"ב ה"א, ס"א ע"ד), ומכיוון שהזקיקוהו להרמה, הרי כשם שחל שם תרומה על החטים כך חל על הזונין. והברייתא כאן נסמכה למשנתנו פ"ה מ"ט, עיין מ"ש להלן. 
<b>פחות מכן מוציאי' וכו'. </b>כלומר, אם נפלה סאה חטים עם זוניה לפחות ממאה והכל נדמע, והוא צריך למכור את כל התערובת לכהנים חוץ מדמי אותה סאה, הרי מותר לו לישראל להוציא את הזונין לעצמו. והכוונה שהכהן משלם לו בעד הזונין שבתרומה, שהרי מדין תורה בטלה התרומה ברוב, ואין כאן יותר תרומה. ומכיוון שאין כאן הרמה, הרי ממילא אין מקום שתחול שוב קדושת תרומה עליהם. 
<small>42-43.</small> <b>לוג יין צולל שנפל לתוך מאה וכו'. </b>וכ"ה בד. ובכי"ע: לוג יין צלול שנפל וכו'. וכ"ה בירושלמי פ"ה ה"ט, מ"ג ע"ד, בר"מ פי"ג מה' תרומות ה"ח ובתוספ' זבחים ע"ג א' ד"ה ר"י ומנחות כ"ב ב' ד"ה ור"י. 
<small>43.</small> <b>אין מוציאין שמרים שבהן. </b>וכ"ה בר"מ ובירושלמי הנ"ל.<sup class="footnote-marker">43</sup><i class="footnote">באהצו"י שם, עמ' 45, מביא גירסא אחרת בירושלמי בשם האו"ז ח"א סי' תשע"ט וח"ד סי' קע"ח ושו"ת מהר"ם ב"ב הוצ' רנ"נ רבינוביץ סי' קס"ה. ויש שם ט"ס בכל המקומות הנ"ל כפי שיוצא ברור מהמשך הדברים שם, שהרי יין התרומה שנפל הוא צלול, והיין של חולין הוא עכור, וכיצד אפשר לומר "אתה מוציא שמרים שבו. פי' שאינו מצטרף לאיסור וכו' ", והרי השמרים הם חולין!</i> ובתוספ' מנחות שם: יעלה. והתוספות לא העתיקו את לשון התוספתא, אלא הוכיחו מכאן שאף לח בלח עולה במאה (נגד שיטת ר"ת שם). ובפירושה נראה שאין הוא חייב להוציא את השמרים מן החולין ולהרים אח"כ את הלוג, כדי שירים לוג יין צלול כמות שנפל, אלא מעלה את הלוג מן החולין כמות שהן, ואעפ"י ששמרים מעורבין בו.<sup class="footnote-marker">44</sup><i class="footnote">עיין להלן פ"י הי"ב, שו' 42.</i> והטעם הוא מפני שהשמרים מסייעים לבטול הלוג, ואם יוציא את השמרים מן החולין לפני כן נמצא כאילו מברר את החולין שאין בהם ספק (שהרי בתרומה לא היו שמרים), ומגלה למפרע שלא היו כאן מאה חולין לבטל את התרומה. וכן משמע מלשון הר"מ הנ"ל: אין מוציאין שמרים שבהם, אלא מעלין את הלוג. כלומר, מעלין את הלוג מן החולין כמו שהוא. ומפני בבא זו הובאה הברייתא לכאן, והיא נסמכת למשנתנו ספ"ה.<br>ובד ובכי"ע נוסף כאן: פחות מיכן מוציאין שמרים שבהם. וזו היא אשגרה מלעיל שו' 42, ואינה גם בירושלמי ובר"מ הנ"ל. ובפ"מ שם העתיק מנוסח הדפוסים.
<b>לוג יין עכור וכו'. </b>ירושלמי ור"מ הנ"ל, ופירושו לוג יין עכור של תרומה שנפל, והעלהו, כמו ברישא. 
<small>44.</small> <b>אין מוציאין שמרים שבו. </b>וכ"ה בד בכי"ע ובר"מ הנ"ל. אבל בירושלמי הנ"ל: את מוציא שמרים שבו. ובפי' הרש"ס שם (נ"ד סע"ב): ה"ג לוג יין עכור שנפל למאה לוג יין צלול [אין] אתה מוציא שמרים שבו, והכי איתא בתוספתא וכו'. ולפי דברינו פירושו כמו ברישא, שנותן את הלוג עם השמרים לכהן. ומפרשי הר"מ פירשו אחרת בדבריו, עיי"ש. ועיין בשו"ת הרדב"ז ח"ב לשונות הר"מ סי' רצ"ו. 

Halakhah 11

<b>שאר שבללו בשאר אחר וכו'. </b>עיין ערלה פ"ב מי"א, ולהלן פ"ח הי"ג ומש"ש. ועיין בבלי פסחים כ"ו ב'-כ"ז א'. 
<small>45.</small> <b>אם אין באיסר בנותן טעם וכו'. </b>וכן בד: אם אין באסור וכו'. אבל בכי"ע: אם אין בשאור וכו', וצ"ל: בשאור [של איסור] וכו'. ובמשנה הנ"ל: וחכמים אומרים בין שנפל איסור בתחלה ובין בסוף, לעולם אינו אוסר עד שיהא בו כדי לחמץ. ובירושלמי שם: עד כדון שנפלו זה אחר זה. נפלו שניהן כאחת מה אמר (כ"ה בד"ק, ולפנינו בטעות: אמרת) בה ר' ליעזר? נשמעינה מן הדא<sup class="footnote-marker">45</sup><i class="footnote">כ"ה בגוף כי"ל, והוגה ע"י אחר: אמר נשמעינה וכו'.</i> וכו'. והשאלה היא בפירוש לר' אליעזר גרידא, אבל לחכמים מכ"ש שאם נפלו בבת אחת מותרין.<sup class="footnote-marker">46</sup><i class="footnote">עיין רש"י ע"ז מ"ט א' ד"ה אלא רבנן דשאור. ופירוש בעל פ"מ בירוש' ע"ז (פ"ה הי"א) שהשאלה היא על שיטת החכמים הוא תמוה מאד. והגירסא המקוטעת בירוש' ע"ז שם גרמה לו כן.</i> ובבבלי ע"ז ס"ח סע"א: ת"ש שאור של תרומה ושל חולין שנפלו לתוך העיסה, בזה כדי להחמיץ ובזה כדי להחמיץ, וחימצו אסור. ר' שמעון מתיר. נפל של תרומה תחלה ד"ה אסור וכו'. אבל בריבמ"ץ ערלה פ"ב מי"א גרס בבבלי: ולא בזה כדי לחמץ ולא בזה כדי לחמץ ונצטרפו וחימצו וכו'.<sup class="footnote-marker">47</sup><i class="footnote">ולגירסא זו צריך לפרש את ההמשך שם: נפל של תרומה תחלה (כלומר, וחמצה) ד"ה אסור. נפל של חולין (כלומר, וחמצו) וכו', ור"ש מתיר. ומכאן מוכיח התלמוד שבפגם מעיקרא פליגי.</i> וכנראה שאף התוספתא שלפנינו היא משנת ר' יוסי (עיין להלן) שסובר זה וזה גורם מותר, כמסקנת הבבלי בע"ז מ"ט א' (ועיין גם בירושלמי ערלה פ"א רה"ח, ס"א ע"ג). ועיין להלן פ"ח שו' 29 ואילך ומש"ש. 
<b>חיטים בשעורים יבור. </b>שהרי אפשר להכיר את האיסור, ועיין לעיל פ"ה הי"ב, שו' 69. וכן הוא בתוספ' יבמות פ"ב א' ד"ה ר"י ובתוספ' הרא"ש שם ובתוספ' מנחות כ"ב ב' ד"ה ור"י ובתוספ' זבחים ע"ג א' ד"ה ר"י. 
<small>45-46.</small> <b>טחנן בנותן טעם. </b>כדין מין בשאינו מינו, עיין להלן. ועיין בתוספ' יבמות פ"ב א' הנ"ל שכתבו: אפילו קמח חטים וקמח שעורים מין במינו הוא לרבא, דאזיל בתר שמא וכו'.<sup class="footnote-marker">48</sup><i class="footnote">ועיין בתוספ' הרא"ש שם. ועיין בתוספ' פסחים מ"ד סע"א (ושם כתבו לשיטת אביי). ועיין מ"ש באו"ש פי"ד מה' תרומות הט"ו ומ"ש להלן שו' 47.</i> 
<small>46.</small> <b>בשלן בנותן טעם. </b>ערלה פ"ב מ"ז. ובירושלמי שם (ה"ד, ס"ב ע"א, וכגירסת הר"ש שם סמ"ז) אמרו שלפיכך נקטו גריסין שנתבשלו בעדשים, מפני שאפילו למ"ד נותן טעם לפגם מותר מודה הוא הכא שהוא אסור. ופי' הרש"ס (מ"א ע"ב): דגריסין מתבלין העדשים. 
<small>46-47.</small> <b>גריס של פול וגריס של טופח וכו'. </b>וטופח הוא מין ממיני הקטניות, Lathyrus Cicera, עיין לעף פלורה ח"ב עמ' 440 ואילך. ועיין מ"ש להלן. 
<small>47.</small> <b>הרי אילו מין אחד. </b>בח"ד הקשה ממשנת כלאים פ"א מ"א שמוכח משם שפול וטופח הם כלאים זה בזה והם שני מינים. ועיין מ"ש בזה לעיל פ"ב שו' 9.<sup class="footnote-marker">49</sup><i class="footnote">ובאו"ש הנ"ל משמע שהוא פירש ששניהם נקראים "גריס", ור' יוסי סובר כשיטת אביי שאזלינן בתר שמא, והוי ליה כחמירא דחיטי וחמירא דשערי (עיין בבלי ע"ז ס"ו א') שהם מין במינו. ועיין גם בצפנת פענח פט"ז מה' מאכלות אסורות הי"ד.</i> והר"י אברמסקי בחדושיו כאן העיר על הר"מ פט"ו מה' מאכלות אסורות סה"ל שפסק שאם נתערב מין בשאינו מינו ואין יכול לעמוד על טעמו (מפני שאין קפילא שיטעום) חוזר לדין של מין במינו, ושיעורו בתרומה במאה. ובאו"ש במקומו שם העיר גם על פיה"מ להר"מ ע"ז פ"ה מ"ח, והביא ראיה לדברי הר"מ מבבלי ע"ז ס"ט א', עיי"ש. ולפ"ז אמר ר' יוסי כאן שפול וטופח הם קרובים בטעמם, וכשנתערבו אין להבחין בין האיסור וההיתר, וממילא דינם כמין במינו. 
<small>47-48.</small> <b>שתי קופות אחת של חולין וכו'. </b>משנתנו פ"ז מ"ה, וסתם משנתנו איפוא היא כר' יוסי. ועיין ר"ש שם ובבלי יבמות פ"ב א' ובתוספ' שם ד"ה שתי. ועיין בערוך לנר שם לתוספ' הנ"ל, ונעלמה ממנו הברייתא כאן. ועיין מ"ש להלן הי"ב שו' 52 ד"ה הריני או'. 
<small>49.</small> <b>שתיהן מותרות. </b>במשנתנו הנ"ל: הרי אני אומר לתוך של תרומה נפלה. ולשון המשנה עיקר, שהרי הקופה של תרומה לא נכנסה כאן לגדר ספק כלל, וכל ההיתר הוא בנוי על "אני אומר" גרידא, עיין מ"ש להלן. ועיין ידים פ"ב מ"ד, וסיגנון הברייתות להלן. 

Halakhah 12

<small>49-50.</small> <b>שתי קופות בשתי מגורות שתי מגורות בשתי עליות וכו'. </b>וכ"ה בד. אבל בכי"ע: שתי קופות בשתי מגורות בשתי עליות וכו'. כלומר, שתי קופות שהן או בשתי מגורות,<sup class="footnote-marker">50</sup><i class="footnote">כלומר, שהפירות אינם במגורה עצמה אלא בקופות המונחות במגורה, ודרכן של הקופות להתפנות, עיין להלן.</i> או בשתי עליות, אבל שתי מגורות בשתי עליות לא נזכרו כאן כלל. וכן בירושלמי פ"ד רהי"ב, מ"ג ע"א: שתי קופות בשתי עליות ושתי מגורות בעלייה אחת. אבל שתי מגורות בשתי עליות לא בדא. וכן כנראה גרס הר"ש אף בתוספתא כאן, שכן הוא כותב (פ"ד מי"ב): תניא ב' קופות בב' עליות, ב' מגורות בעליה אחת, הרי אלו יעלו וכו', ודווקא ב' מגורות בעלייה אחת, אבל ב' מגורות בב' עליות לא. ומפרש בירושלמי (הנ"ל) מה בין מגורות לקופות? קופות דרכן להתפנות, מגורות אין דרכן להתפנות וכו', ועיין גם בפי' הרא"ש שם. והירושלמי הובא גם בפיה"מ להר"מ שם והבליעו בפי"ד מה' תרומות ה"ה. ולפי גירסת הירושלמי והר"ש צ"ל בתוספתא כאן: שתי קופות בשתי מגורות, שתי <b>קופות</b> בשתי עליות וכו'. וכן הביאו תוספתא זו בנוסח הר"ש (כולם העתיקו כנראה גם את נוסח התוספתא מן הר"ש) ברשב"א ביצה ד' א' ד"ה ר"י, יבמות פ"ב ב' ד"ה וסבר, תוה"ב, ספק התערובת, בית ד' ש"ב, קי"ג ע"ב וקי"ד ע"א, שו"ת שלו ח"ג סי' ר"ן (ויש שם חסרון בהעתקה מן התוספתא), ריטב"א יבמות פ"ב ב' ד"ה ואיכא, נ"י שם פ"ח סי' ק"ט.<br>ובמאירי חולין עמ' 404 הביא את התוספתא בנוסח זה בשם קצת רבנים שפרשו במשניות של תרומות וכו'. אבל לעיל שם (סוף עמ' 403) כתב: "רואין אותן כאלו נתערבו ומצטרפות וכו', וכן בתוספת תרומה,<sup class="footnote-marker">51</sup><i class="footnote">עיין לעיל פ"ה הע' 87.</i> אמרוה אף באחת בבית ואחת בעליה וכו', לא נאמר בתוספת תרומות בשתי קופות שמצטרפות אפי' היו אחת בבית ואחת בעליה, אלא מפני שהוא דבר הראוי להתערב וכו'". ואל תטעה לומר שכן היתה הגירסא בתוספתא לפני המאירי, אלא הרב ז"ל העתיק כאן ע"פ תוה"ב הקצר להרשב"א בית ד' ש"ב ד"ה היו שתי קדירות. ועיין מ"ש בתשלום תוספתא עמ' 17.<br>והנה בר"ש הנ"ל פסק ע"פ התוספתא והירושלמי שאין מצרפין את הקופות אלא באדם אחד, מפני שדרכן להתפנות, אבל בשני בני אדם אינם מצטרפין. והרשב"א בחידושיו, בשו"ת ובתוה"ב הנ"ל דוחה את ראיות הר"ש (עיין מ"ש להלן שו' 52 ד"ה הריני), ומסתייע גם מסתימת לשון הר"מ (שאינו מחלק בין אדם אחד ושני בני אדם), אבל הוא מסיק (תוה"ב קי"ד ע"ב): ומ"מ צריכים אנו לחוש לדברי הרב ר' שמשון ז"ל, שרב גדול ומובהק הוא. וכן בתוה"ב הקצר הנ"ל: ויראה לי שאפילו היו לשני בני אדם, אלא שאחד מגדולי המורים אוסר, ויש לחוש ולהורות הלכה למעשה כדבריו. ועיין ברשב"א יבמות הנ"ל ובתוה"ב שם (קי"ג ע"ב) מ"ש בשם הרמב"ן, ובמאירי חולין עמ' 404 הנ"ל.
<small>50-51.</small> <b>ר' יהודה או' לא יעלו. </b>דעת ר' יהודה לא נזכרה במשנתנו פ"ד מי"ב. ועיין מ"ש לעיל פ"ג שו' 40. 
<small>51-52.</small> <b>בזו מאה ובזו אין מאה וכו', </b>כ"ה בד, בכי"ע ובכל הראשונים הנ"ל. ועיין במשנת מקואות פ"ב מ"ג ותוספתא שם פ"ב סה"ד, וידים פ"ב מ"ד. 
<small>52.</small> <b>הריני או' לתוך מאה נפלה. </b>לפי פשוטו חוזר על דברי הת"ק ור' יהודה, שאפילו במקום שאינם מצטרפים, מ"מ ביש באחת מהן בכדי להעלות, השניה מותרת, מפני שאנו תולים בהיתר. ויש כאן המשך של הי"א, והפסיק במחלוקת הת"ק ור"י ור' שמעון, כדי להשמיע לנו "שהריני אומר" נוהג במקום שאין צרוף. ובר"ש הנ"ל הוכיח מכאן שבשני בני אדם אינם מצרפים את הקופות, שאם לא כן למה לנו מאה ופחות ממאה אפילו בחמישים וחמישים סגי, שאנו מצרפין את הקופות ותעלה באחד ומאה. ולפיכך העמידה בשני בני אדם שאין כאן צרוף, אבל תליה בהיתר נוהגת אף בשני בני אדם. ולבסוף הסיק שם: "ואין לומר משום ב' עיירות [נקט לה. דהא]<sup class="footnote-marker">52</sup><i class="footnote">כן מעתיק הרש"ס (מ"ד ע"א) בשם פי' הר"ש. ועיין גם בפי' הרא"ש פ"ד מי"ב. ובגליון הר"ש בהוצ' ראם לא תקנו יפה.</i> קתני לה בתר מילתיה דר' שמעון וכו'", כלומר, ולדידיה הרי יש צרוף בכל מקום. ברם חזרה לרישא מצויה מאד בתוספתא (ובפרט כאן שדברי ר"ש הן פיסקא מן המשנה), ואין בזה משום דוחק כלל, וכן פירש גם בס' משנה ראשונה שם.<br>וברשב"א ביצה ויבמות ובתוה"ב הנ"ל חידש שבברייתא שלנו אין דין צרוף נוהג כלל, שהרי הקופה בת מאה אינה נכנסת לגדר ספק כלל, מפני שהיא מותרת אפילו אם נפלה לתוכה תרומה,<sup class="footnote-marker">53</sup><i class="footnote">עיין שו"ת הרשב"א ח"א סי' תש"ל ומיוחסות סי' קפ"ב שכתב: ואפילו לרבינו יצחק ז"ל שפי' שלכתחילה צריך להרים וכו' מ"מ מותר לאכל המדומע בלי הרמה וכו'. עיין לעיל הע' 29.</i> וממילא אלמלי הדין שאנו תולים בהיתר היתה השניה אסורה. והסכים לסברא זו גם בבדק הבית להרא"ה קי"ד ע"א. ובתוה"ב (קי"ד סע"א) הוסיף עוד פירוש שהברייתא משמיעה לנו שצריך להרים מן הגדולה, ואילו מטעם צרוף היה יכול להעלות מאיזו שירצה או מחצה מזו ומחצה מזו, כמפורש בירושלמי בפ"ד הי"ב, מ"ג סע"א.<br>ובירושלמי פ"ז ה"ד, מ"ד ע"ד: אחת יש בה כדי לעלות ואחת אין בה כדי לעלות, אני אומר לאותה שאין בה כדי לעלות נפלה. ואעפ"י שכן הוא בכל הנוסחאות (לרבות גם כי"ר ונוסח הר"ש סיריליאו) מ"מ נראה שיש שם ט"ס וצ"ל: לאותה שיש בה כדי לעלות נפלה, כמו שהגיהו המפרשים (ועיין ברא"ש פ"ז מ"ה) וכמו שהוא בתוספתא. ולהלן בירושלמי שם: ר' שמעון בן לקיש בשם בר קפרא אמר והוא שיש בשנייה רוב. ר' יוחנן אמר אעפ"י שאין בשנייה רוב. והמחלוקת הולכת על הבבא שלפנינו.<sup class="footnote-marker">54</sup><i class="footnote">וכן פירש הרש"ס שם ובפ"מ. אבל בר"ש שם פ"ז מ"ה פירש שהמחלוקת שלהם עונה על משנתנו.</i> וכתב הרש"ס שם: להכי מייתי תלמודא פלוגתא דר' יוחנן וריש לקיש בהך ברייתא, ולא הביא הפלוגתא במתני' דידן, להודיעך כחו דר' יוחנן דאע"ג דברייתא לכאורה משמעה כריש לקיש, אפ"ה פליג גביה [ר' יוחנן]. ובריטב"א יבמות פ"ב ב' סד"ה ואיכא: ולר' יוחנן מיירי התם אע"ג שאין בהן רבייה כלל, ואיידי דתני שיש בזו מאה, נקט שאין בזו מאה, ולר"ל מאה הוא דליכא, אבל רבויא איכא. ועיין מ"ש להלן שו' 69.
<small>52-53.</small> <b>אחת מדומעת ואחת שאינה מדומעת הריני וכו'. </b>וכ"ה בירושלמי ה"ד הנ"ל (אלא ששנו שם בבא זו לפני הרישא כאן). ובתוה"ב להרשב"א (בית ד' ש"ב, קי"ג ע"ב) ובחידושיו ליבמות (פ"ב ב'): דתנן בפרק ששי של תרומות אחת מדומעת ואחת שאינה מדומעת אני אומר לתוך מדומעת<sup class="footnote-marker">55</sup><i class="footnote">בתוה"ב בטעות: מדומעת בתוך מדומעת.</i> נפלה. והכוונה לתוספתא כאן. ועיין גם בפי' הרא"ש פ"ז מ"ה. והלכה זו כפולה אף להלן בסמוך, עיין מש"ש. ועיין בתוספתא מקואות פ"ב סה"ד. 

Halakhah 13

<small>53-54.</small> <b>בזו ארבעים סאה ובזו ארבעים סאה וכו'. </b>כ"ה בכי"ע. ובכי"ו ובד בטעות: ובזו אין ארבעים סאה וכו'. ובירושלמי (פ"ד הי"ב, מ"ג סע"א): ר' סימון בשם בר פדיה היו לפניו שתי קופות, בזו חמשים סאה ובזו חמשים סאה<sup class="footnote-marker">56</sup><i class="footnote">סתם קופות גדולות היו מחזיקים ששים סאה ביבש (להלן כלים ב"מ רפ"ה) כשהן גדושות וארבעים כשהן מחוקות, עיין במשנת כלים רפט"ו ובבבלי שבת ל"ה א'.</i> וכו'. והר"מ (פי"ד מה' תרומות הט"ו) פסק כהלכה שלנו והשמיט את הדוגמא, וכתב: שתי קופות שנפלה סאה של תרומה וכו'. 
<small>54.</small> <b>וידוע לאי זו מהן נפלה וכו'. </b>ירושלמי ור"מ הנ"ל, תוה"ב להרשב"א בית ד' ש"ב, קי"ד ע"א, ובחידושיו ליבמות פ"ב ב', מאירי חולין עמ' 404, כל הברייתא עד סוף ההלכה. 
<small>56.</small> <b>למקום שנפלה ראשונה וכו'. </b>זו היא ההלכה שבסוף הי"ב, ולא נקטה אלא משום סיפא, ועיין בתוספתא מקואות פ"ב ה"ג. 
<small>57.</small> <b>ואין ידוע וכו'. </b>המוקף ליתא בכי"ע, בראשונים ובירושלמי הנ"ל. 
<small>58.</small> <b>וידוע לאיזה מהן נפלה וכו'. </b>וכ"ה בכי"ע, בראשונים, בירושלמי הנ"ל ובתוס' מקואות פ"ב ה"ד. ועיין בשנו"ס. 
<b>אינו יכול לתלות וכו'. </b>ירושלמי, תוספתא מקואות וראשונים הנ"ל. ועיין תוספ' נדה ס' ב' ד"ה כאן. והלכה זו נוהגת אף בשתי קופות שאין בשתיהן יחד מאה כנגד התרומה שנפלה לאחת מהן, ואח"כ רבו בשוגג חולין באחת מהן ויש בה כדי להעלות, אין אנו תולים שנפלה לתוך זו שיש בה עכשיו כדי להעלות, עיין בירושלמי שם. 

Halakhah 14

<small>59-60.</small> <b>אחת של חיטין ואחת של שעורים וכו'. </b>וכ"ה בד. ובכי"ע: אחת של שעורים ואחת של חיטים, לפניהם שני סאין אחת של חיטים ואחת של שעורים וכו' (ועיין הסיגנון להלן הי"ח). וכן צריך לפרש גם לפי גירסא שלפנינו שהיו בביתו שתי קופות גדולות של חולין, אחת של חיטין ואחת של שעורים, ולפניהם שתי קופות קטנות (בכי"ע: סאין), של תרומה, אחת של חטים ואחת של שעורים. נמצא שלפניו ארבע קופות: שתים גדולות של חולין, ושתים קטנות של תרומה. 
<small>60.</small> <b>נפלה אחת מהן ואבדה אח' מהן וכו'. </b>השלמתי ע"פ ד, ובכי"ו השמטה ברורה, כפי שרואים מהמשך התוספתא.<sup class="footnote-marker">57</sup><i class="footnote">ובכי"ע משובש יותר: ונפלה אחת מהן ואינו ידוע לאיזו מהן נפלה שתיהן מותרות.</i> והמפרשים נדחקו מאד בפירוש התוספתא,<sup class="footnote-marker">58</sup><i class="footnote">באו"ש (פי"ד מה' תרומות הט"ו) פירש ע"פ כי"ע שנתערב קמח בקמח ואין להכיר אם הוא מין במינו או מין בשאינו מינו, והשאלה היא אם הוא בטל בששים או במאה. ואף פירוש זה דחוק מאד ומוציא את התוספתא מידי פשוטה. ועיין בס' תוספות ירושלים להרי"א איסרלין יו"ד סי' קי"א, ואף הוא לא עמד על העיקר שיש להסתפק שמא נפלה תרומה לתוך תרומה, והיא היא שאבדה, ולפיכך נדחק לפרש שהיו של שני אנשים ועוד, עיי"ש.</i> והגיהו בה.<br>ונראה לפרשה בפירוש מרווח בלי שום הגהה. והכוונה היא שראה שקופה אחת נפלה לתוך אחת מן השלש הנשארות, ואח"כ אבדה אחת מהם, ונמצאו בידו שתי קופות גדולות, אחת של חטים ואחת של שעורים. והנה יש מקום לתלות ולומר שאין כאן תרומה כלל, משום שמא נפלה התרומה לתוך התרומה והיא היא שאבדה,<sup class="footnote-marker">59</sup><i class="footnote">אבל אין להסתפק שמא נפלו חולין לתוך חולין ואבדה, שהרי החולין מרובים מן התרומה, ואם נפל המרובה לתוך המרובה הרי היה מכיר.</i> ונשארו לפניו חולין גרידא. אבל יש לחסתפק ולחשוש שמא נפלו חטי התרומה לתוך חטי החולין והשעורים של תרומה אבדו, ונמצאו בידו שתי קופות גדולות, אחת מדומעת, ואחת של חולין.<sup class="footnote-marker">60</sup><i class="footnote">אבל אין להסתפק שמא אבדו השעורים של חולין ונשארו השעורים של תרומה, שהרי בכגון דא היה מכיר את התרומה, משום שהיא בקופה קטנה.</i> וכן ספק זה כשאנו באים אצל שעורים. והתוספתא פוסקת ששתיהן מותרות, מפני שהוא ספק דמוע: ספק אין כאן מדומע כלל (שאנו אומרים תרומה לתוך תרומה נפלה ואבדה), ואפילו אם תימצי לומר תרומה לתוך חולין נפלה, כשאתה בא אצל קופה של חטים אתה תולה שהתרומה של שעורים נפלה לתוך של שעורים והחטים של תרומה אבדו, וכשאתה בא אצל שעורים אתה אומר שהתרומה של חיטים נפלה לתוך החטים והשעורים של תרומה אבדו,<sup class="footnote-marker">61</sup><i class="footnote">סוף דבר הספקות הם: ספק אין כאן תרומה כלל, משום שנפלה תרומה לתוך תרומה והיא היא שאבדה; ספק אחת מדומעת ואחת חולין. אבל ודאי הוא שאין כאן קופה שלמה של תרומה; שהרי אם נפלה קופה של חולין לתוך חולין ואבדה, נשארו בידו שתי קופות קטנות (או שתי סאין כגי' כי"ע), וניכרות הן ואין כאן ספק. ואם נפלה תרומה לתוך תרומה (וע"י זה רבתה הקופה), ואבדה אחת מן החולין, הרי ניכר הוא שאחת מהן מעורבת חטים ושעורים יחד. ואם נפלה תרומה לתוך חולין מין במינו ואבדה הקופה השניה של חולין, הרי ניכר הוא שנשארה הקטנה של תרומה. ולפיכך לא יתכנו הספיקות הללו אלא אך ורק אם נפלה תרומה לתוך תרומה ואבדה ואין כאן תרומה כלל, או שנפלה תרומה לתוך חולין מין במינו, והשניה של תרומה אבדה, ויש כאן לכל היותר אחת מדומעת ואחת של חולין.</i> ועיין לעיל פ"ה שו' 43 ד"ה ספק ומש"ש.

Halakhah 15

<small>62.</small> <b>נפלה סאה תרומה לתוך אחת מהן וכו'. </b>כלומר, אם נפלה סאה תרומה טמאה לתוך אחת מהם הריני אומר שתרומה טמאה נפלה לתוך הטמאה, מפני שתולין הקלקלה במקולקל. ובירושלמי פ"ז ה"ד, מ"ד ע"ד: אחת טמאה ואחת טהורה אני אומר לתוך טמאה נפלה. ודברי הירושלמי עונים על המשנה שם: שתי קופות אחת של תרומה ואחת של חולין שנפלה סאה של תרומה לתוך אחת מהן וכו'. והירושלמי אומר שאם היו שתים של תרומה, אחת טמאה ואחת טהורה ונפלה תרומה טמאה לתוך אחת מהן וכו', כבתוספתא כאן, ועיין בפי' הרא"ש פ"ז מ"ה. ברם מדברי הר"מ (פי"ד הט"ז) מוכח שהוא פירש את הירושלמי בשתי קופות של חולין אחת טמאה ואחת טהורה שנפלה תרומה (בין טהורה ובין טמאה) לתוך אחת מהן אני אומר שהתרומה נפלה לתוך החולין הטמאים. אבל הלכה זו מתנגדת לדברי התוספתא להלן (סהי"ז) שפוסקת שאין תולין את הקלקלה במקולקל אלא אם יש מתירין כנגד המתוקן, כלומר שהמקולקל אינו נאסר כלל, ובשתיהם של חולין הרי החולין הטמאין נאסרין לזרים בין אם נפלה תרומה טהורה ובין אם נפלה תרומה טמאה לתוכם, ועיין גם להלן שו' 68, ומ"ש בשם הירושלמי שם. 
<small>63.</small> <b>וטהורה לא תאכל בטהרה עד שתתחשב וכו'. </b>הטעם הוא שלחומרא אנו חוששים שמא יש בה תרומה טמאה, ולפיכך מחלקים את התרומה לעיסיות קטנות פחות מכביצה, כדי שלא תטמא אותן הטמאה שבתוכה לכשיכשרו לטומאה בלישה.<sup class="footnote-marker">62</sup><i class="footnote">ועיין לשון הר"מ פי"ד מה' תרומות הי"ד.</i> 

Halakhah 16

<small>64.</small> <b>שתי קופות אחת של תרומה וכו'. </b>כל הברייתא בתוה"ב להרשב"א (בית ד' ש"ב, קי"ג ב') בשם התוספתא. 
<small>65.</small> <b>סאה תרומה לתוך אחת מהן וכו'. </b>וכ"ה בד ובכי"ע וברשב"א הנ"ל. ובירושלמי (פ"ז ה"ו, מ"ד ע"ד): סאה תרומה טמאה וכו'. וגם לפנינו הפירוש הוא תרומה טמאה. ברם בר"מ פי"ד מה' תרומות ה"כ מעתיק: שתי קופות אחת של תרומה טמאה ואחת של חולין טהורין ונפלה סאה תרומה טהורה לתוך אחת מהן אומרים לתוך של תרומה נפלה וכו'. וכנראה שהר"מ פסק ע"פ התוספתא כאן ופירש "תרומה"- תרומה טהורה. ועיין להלן. 
<small>66.</small> <b>וחולין טהורין לא יאכלו בטהרה עד וכו'. </b>ובירושלמי: והחולין יאכלו בטהרה. ובר"מ הנ"ל: והחולין יאכלו קליות. וגירסתו מתאימה בתוכנה לתוספתא כאן שצריך לאכול את החולין במדה כזאת שלא יבואו לידי קבלת טומאה, ואין הבדל בין אם מחלקן לעיסיות פחות מכביצה, ובין אם אוכלן קליות מבלי הכשר מים, עיין במשנה פ"ה מ"ב. ועיין בבבלי בכורות כ"ג א' שבארו למה אוכל את החולין קליות. ברם לגירסת הר"מ הנ"ל שנפלה תרומה טהורה, ספק לתוך תרומה טמאה ספק לתוך חולין טהורין קשה למה יאכל את החולין קליות וכדומה, הרי שניהם טהורין, ואין צורך אלא לאוכלן בטהרה, כגירסת הירושלמי.<sup class="footnote-marker">63</sup><i class="footnote">אבל בירושלמי הגירסא בפירוש: תרומה טמאה. ועיין מ"ש מהרי"ק במקומו. ועיין בהשגות הראב"ד פי"ד הי"ז, והשגתו אינה מובנת לפי הגירסא המשובשת בדברי הר"מ שברוב הדפוסים. והנכון הוא בר"מ ד"ק (במקום הי"ח והי"ט שבהוצאות החדשות): נפלה סאה תרומה טמאה לתוך אחת מהן (כלומר, בשתי קופות אחת של תרומה טהורה ואחת של חולין טמאין, עיין בהי"ז שם) אומרין לתוך של תרומה נפלה, והחולין יאכלו קליות או ילושו במי פירות (ומה שבאמצע חסר). וכ"ה הגירסא בכתי"י, וכן מביא במהרי"ק בשם ר"מ מוגה ור"מ כ"י. וע"ז תמה הראב"ד, אם התרומה שנפלה היא טמאה והחולין הם טמאים מה מועילה בה אכילת קליות או לישה במי פירות. ופתח את השגתו: זאת הפיסקא לא מצאתיה לא במשנה ולא בתוספתא ולא בירושלמי. ועיין מה שנדחק במהרי"ק ליישב את דעת הר"מ. וצע"ג בדבר. ועצם ההלכה קשה שהרי התרומה הטמאה אוסרת בין את התרומה הטהורה ובין את החולין, ואין כאן מתיר כנגד המתוקן, ולמה אנו תולין בתרומה טהורה יותר מבחולין. ועיין בר"מ שם הט"ז ומ"ש לעיל שו' 62.</i> 

Halakhah 17

<small>67.</small> <b>אחת של תרומה טהורה וכו'. </b>וכ"ה בד. ובכי"ע ובתוה"ב להרשב"א: שתי קופות אחת של תרומה וכו'.<sup class="footnote-marker">64</sup><i class="footnote">וצוק' הכניס מעצמו "היו לפניו".</i> ועיין מ"ש להלן בשם הירושלמי. 
<small>68.</small> <b>נפלה סאה תרומה לתוך וכו'. </b>וכ"ה בד, בכי"ע ובתוה"ב הנ"ל. והכוונה לתרומה טמאה. ובירושלמי פ"ז ה"ו, מ"ה רע"א: שתי קופות אחת של תרומה טהורה ואחת של חולין טמאין<sup class="footnote-marker">65</sup><i class="footnote">בתוספתא כאן: טהורין, ברם הדין אינו משתנה כאן ע"י טהרת החולין או טומאתם.</i> וכו' נפלה סאה תרומה טמאה וכו'. 
<small>68-69.</small> <b>ואין ידוע לאי זו מהן נפלה וכו'. </b>בכי"ע: ואין ידוע אם מזו לתוך זו ואם מזו לתוך זו וכו', והסופר השמיט שם מ"ואין ידוע" שבשו' 68 עד "ואין ידוע" שבשו' 72. 
<small>69.</small> <b>שתיהן אסורות. </b>וכ"ה בכת"י פ"מ (פ"ז ה"ה), בתוה"ב להרשב"א ובירושלמי הנ"ל. אבל בד בטעות: שתיהן מותרו'. ומסביר בירושלמי: מה נפשך, אי לתוך תרומה נפלה אסורה, אי לתוך של חולין נפלו אסור,<sup class="footnote-marker">66</sup><i class="footnote">בירושלמי מוסיף עוד: למה שספק טמא טמא וספק מדומע מותר. ברם הדברים אינם עונים על הבבא שלנו אלא על הרישא שם, והירושלמי מבאר למה אוכל את החלין ניקודין. אבל עיין בר"מ ספי"ד מה' תרומות ובמהרי"ק שם.</i> כלומר, הרי כאן אין לו מתירין כנגדו. 
<b>אם יש בהן לעלות זו את זו וכו'. </b>תוה"ב להרשב"א הנ"ל. ופירושו שאם יש בתרומה טהורה, או בחולין, מאה כנגד הסאה של תרומה טמאה, הריני תולה שנפלה לתוך של מאה (כמפורש לעיל שו' 52), והן מצילות זו את זו. 
<small>69-70.</small> <b>ולא יאכלו בטהרה וכו'. </b>וכ"ה בד. אבל בתוה"ב להרשב"א הנ"ל: וזו וזו לא יאכלו בטהרה וכו'. וגירסא יפה היא, והכוונה היא שבין התרומה ובין החולין יתחלקו בעיסיות וכו', שהרי אף התרומה נכנסת לספק החומרא ודינה כמו שמפורש לעיל שו' 63, עיין מש"ש. וכן צריך לפרש אף לפי הגירסא שלפנינו: ולא יאכלו וכו', כלומר זו וזו, התרומה כמו שבארנו, והחולין כמבואר במשנתנו פ"ה מ"ב, וכטעם הבבלי בבכורות כ"ג א'. 

Halakhah 18

<small>71.</small> <b>שתי קופות אחת של תרומה וכו'. </b>בבבלי נחלקו עליה ר' יוחנן ור"ל אם צריך רוב חולין. וכבר תמהו הראשונים למה לא נחלקו על משנתנו פ"ז מ"ה, עיין בר"ש שם ובתוספ' יבמות פ"ב א' ד"ה שתי ומ"ש לעיל סוף שו' 52. ועיין בפי' הרש"ס לירושלמי, ס"ח ע"א. ובכפו"פ ספכ"א עמ' תנ"ו מביא הלכה זו מן התוספתא, ועיין להלן פ"ח הי"ח. 
<small>73-74.</small> <b>ואם היה טבל מעשר ראשון וכו'. </b>לעיל פ"ה הט"ו ולהלן פ"ח הי"ט. וכן הביאוה בר"ש וברא"ש פ"ז מ"ה וברשב"א בתוה"ב בית ד' ש"ב, קי"ג ע"ב. והפירוש הוא שאם היו שתי קופות אחת של טבל ואחת של חולין, או אחת של מעשר ראשון ואחת של חולין, או אחת של מע"ש ואחת של חולין ונפלה תרומה לתוך אחת מהן (והוא הדין שתים כנגד שתים, דוגמת הרישא כאן, ואין הדין משתנה בזה). ופשיטא שניחא לו לבעה"ב לתלות בטבל, מפני שאינו מפסיד כלום שיכול לעשות את השיריים תרומה על מקום אחר. וכן ניחא לו לתלות במעשר ראשון, שהרי הוא צריך לתנו ללוי, ואין אחריותו עליו, ונותן לו את המדומע, והלוי יפסיד שימכרנו לכהן בדמי תרומה,<sup class="footnote-marker">67</sup><i class="footnote">ואפילו לשיטת הרמב"ן שהובאה ברשב"א יבמות פ"ב א', ובתוה"ב הנ"ל קי"ג ע"ב, דינו כאן לכל הפחות כאדם אחד שבא לישאל עליו ועל חבירו ששניהם אסורים.</i> וכמו כן ניחא לו לתלות במע"ש, מפני שהוא רוצה יותר להפסיד במע"ש שצריך לאכול את פדיונו בירושלים מאשר להפסיד בחולין (ועיין לעיל ה"ב שמפורש שם שמע"ש שנדמע פודהו בדמי תרומה). ועיין בפי' הרש"ס, ס"ח סע"א, ופירושו דחוק מאד. 
<small>74-75.</small> <b>שלא התירו ספק מדומע אלא לדבר שיש לו מתירין. </b>וכ"ה בכל הנוסחאות ובמקבילות שציינתי לעיל ובראשונים הנ"ל,<sup class="footnote-marker">68</sup><i class="footnote">בשינויים קלים: בדבר (כי"ע ור"ש), בשיש (רשב"א. ועיין במקבילות), והיא היא.</i> ואין להגיה. ועלינו לקבל את פירוש הר"ש שהכוונה היא שלא התירו ספק מדומע אלא בדבר שיש לו מתירין כנגדו, כלומר, שהשני אינו נאסר אם אנו תולים שהאיסור נפל לתוכו,<sup class="footnote-marker">69</sup><i class="footnote">כגון שיש בו כדי בטול, או שהוא אסור בין כך ובין כך.</i> אבל אם השני ג"כ נאסר, אלא שנוח לו לבעה"ב לתלות בו אין נוהג בו "שאני אומר" (כשם שלא ינהג בשתי קופות אחת של שבעים סאה ואחת של עשרים שנפלה תרומה לאחת מהן, שנוח לו לבעה"ב לתלות בקטנה, כדי שלא תיאסר הגדולה).<sup class="footnote-marker">70</sup><i class="footnote">ועיין בס' איסור והיתר המיוחס לרבינו יונה סי' כ"ט, ה', שלא פסק כן. וכבר השיג עליו הש"ך יו"ד סי' קי"א ס"ק ה' אות י"א. ועיין בס' תולדות זאב להגרז"ו פראנק ז"ל יו"ד סי' קי"א.</i> ובפירוש הרא"ש הנ"ל: דמאי חזית לאסור קופה [זו] יותר מזו. והתוספתא השתמשה כאן בדבור המושאל "יש לו מתירין" כמליצה בעלמא.<sup class="footnote-marker">71</sup><i class="footnote">במשנת מקואות פ"ב מ"ג: ספקו טהור מפני שיש לו במה יתלה. היו שניהם פחותים מארבעים סאה וכו' ספקו טמא שאין לו במה יתלה. ושם שניהם שוים, ואפשר לומר כפירוש המפרשים שם "הי מינייהו מפקת", אבל כאן יש לו במה לתלות, בדבר שאינו מפסיד בו כ"כ, אלא שההלכה היא שאין לו לתלות אלא בדבר שלא נאסר ע"י הנפילה, בדבר שיש לו מתירין.</i> 

Chapter 7



Halakhah 1

<small>1.</small> <b>הסך יין של תרומה וכו'. </b>בד ובכי"ע: הסך שמן של תרומה וכו'. וכן בפירוש ר"י קרא לש"ב כ', כ"ב (יאהרבוך הפרנקפורטי ח"ח עמ' 18): במסכת תרומות בפרק ר' שמעון אומר הסך שמן של תרומה. ולפי גירסא זו צ"ל שר"ש חולק על משנתנו רפ"ו (ועל הברייתא הסתמית להלן רה"ג) שמחייבת חומש בסיכה. ובתו"כ אמור (פ"ו ה"ח, צ"ח ע"א): ולא יחללו להביא את הסך ואת השותה. ופירשו בבבלי (נדה ל"ב א'): להביא את הסך כשותה. אבל בירושלמי<sup class="footnote-marker">1</sup><i class="footnote">מע"ש פ"ב ה"א, נ"ג ע"ב; שבת פ"ט ה"ד, י"ב ע"א; יומא פ"ח ה"א, מ"ד ע"ד; תענית פ"א ה"ו, ס"ד ע"ג.</i> אמר ר' יוחנן על ברייתא זו: לית כאן סך, כלומר, סמי מכאן סך. ולפ"ז הדרשה על סיכה היא אסמכתא בעלמא, ואינו חייב חומש על סיכה, אלא קרן בלבד.<sup class="footnote-marker">2</sup><i class="footnote">בירושלמי הנ"ל: שוות סיכה לשתייה. לאיסור ולתשלומין אבל לא לעונש.</i> (ע"פ פירוש ר' יונה בר"ג). ועיין בתוספ' נדה ל"ב א' ד"ה וכשמן ובאחרונים שציין בקומץ מנחה כאן ה"ג אות א'. ועיין בתוספ' אנשי שם לתיו"ט פ"ו מ"א.<br>וגירסת כי"ו מתפרשת כפשוטה, שיין אינו ראוי לסיכה,<sup class="footnote-marker">3</sup><i class="footnote">כמשנת שביעית פ"ח מ"ב ומקבילות ולהלן פ"ט הי"ד ומקבילות, עיין מש"ש.</i> והוא אינו אלא מזיקו, ולפיכך משלם קרן<sup class="footnote-marker">4</sup><i class="footnote">מדאורייתא, אם בא ליד כהן, עיין בשטמ"ק לברכות ל"ה סע"ב ובריטב"א שמובא בשטמ"ק ב"מ צ"ט ב'. ועיין לעיל הע' 2. ובמאירי ברכות ל"ה ב' הלשון משובשת.</i> ואינו משלם חומש אפילו מדרבנן.<sup class="footnote-marker">5</sup><i class="footnote">עיין בתוספ' ב"מ צ"ט ב' ד"ה פרט.</i> ובר"מ פ"י מה' תרומות סהי"א: והשותה שמן והסך את היין משלמים את הקרן ולא את החומש. ושערו במהרי"ק ובכ"מ שם שכן גרס רבינו בתוספתא. ולפ"ז צ"ל בכי"ו: הסך יין [והשותה שמן] של תרומה וכו'. ובד ובכי"ע צ"ל: הסך [יין. והשותה] שמן של תרומה וכו'. אבל אין השערה זו מוחלטת, שהרי דרך רבינו לצרף את המקורות, ושמא צרף כאן את הברייתא בבבלי ברכות (ל"ה סע"ב) עם התוספתא כאן. אלא שמ"מ מוכח שרבינו גרס כאן יין של תרומה, כגי' כי"ו. ולפיכך השארתיה בפנים כמות שהיא. ועיין מ"ש להלן בסוף ההלכה.
<small>2.</small> <b>האוכל תרומה נקורה וכו'. </b>ר"מ פ"י מה' תרומות ה"ז וכפו"פ פי"ט ריש עמ' תמ"ג. ופירושה שאעפ"י שאין לה דמים ואינה שווה כלום מ"מ חייב קרן וחומש, כסתם משנת פסחים (פ"ב מ"ד) שמחייבת כן באכילת תרומה בפסח. והר"מ הנ"ל פסק כברייתא שלנו ופסק (שם ה"ו) שלא כמשנת פסחים. ועיין באו"ש שם מ"ש לחלק בזה,<sup class="footnote-marker">6</sup><i class="footnote">ומש"ש שמותר למכור לגוי חולין מגולין או נקורין (עיין בבלי ע"ז ל"א סע"ב), הרי מפורש להלן (שו' 54) שלא ישקה מים מגולין לגוי. ושמא יש לחלק בין מודיעו לאינו מודיעו.</i> ולפירושו כל הברייתות כאן הן אפילו למ"ד לפי דמים משלם, עיי"ש.<br>ואעפ"י שתרומה שהטיל בה נחש ארס היא כעפר בעלמא (עיין ירוש' רפ"ג ומ"ש לעיל פ"ד שו' 23) ובטלה ממנה קדושת תרומה, מ"מ כיוון שאכל ולא הוזק, הרי נתברר למפרע שלא היה בה ארס ולפיכך משלם. ועיין מ"ש בצפנת פענח להגר"י ראזין פ"י מה' שחיטה ה"ח.
<small>3.</small> <b>משלם את הקרן ואינו משלם את החומש. </b>וכ"ה בד ובר"מ פ"י הי"א, וכן העתיק בפ"מ (פ"ז ה"א ד"ה במזיד בתרומה). אבל בכי"ע: משלם קרן וחומש, וכ"ה בהשגות על הר"מ הנ"ל. וכבר העירותי במבואי לתס"ר (ח"א סוף עמ' 1) שגירסאות הר"מ בתוספתא מתאימות יותר לד וכי"ו, וגירסאות הראב"ד קרובות יותר לכי"ע. ובמבי"ט על הר"מ (וכן אף בח"ד כאן) כתב לחלק בין נזיר ויוה"כ (עיין להלן שו' 4), משום שבתרומה כתיב כי יאכל קדש בשגגה, דמשמע דאין באכילה זו אלא איסור קדש, מה שאין כן ביין לנזיר דאסיר עליה משם אחר, וביום הכפורים הרי נאסר בכל האוכלין, אבל בנזיר, האוכל הוא שנאסר עליו וכו'. וכנראה שירד לחלק בין איסור גברא לאיסור חפצא, ונזיר הוא איסור חפצא,<sup class="footnote-marker">7</sup><i class="footnote">ודלא כשיטת הרא"ש בנדרים ב' ב', הרנב"י שם י"ז א', הריטב"א שבועות כ"ב ב' ד"ה או דילמא ועוד. ועיין בתוספ' רי"ד סוף פסחים מהדו"ת, כ"ג סע"א מן הספר.</i> וכן לכאורה משמע מן הירושלמי נזיר (פ"א ה"ב, נ"א ע"ב) וכפירוש הריטב"א בנדרים.<sup class="footnote-marker">8</sup><i class="footnote">ט"ז ב' (כ' רע"ד מן הספר). ועיין במאירי נזיר ג' ב' (ד' ליוורנו פ"ז רע"א ואילך) ומה שהאריך בזה המגיה למאירי (שם פ"ה ע"ד, ומ"ש בשם כת"י לרבנן קמאי). ועיין ברדב"ז על הר"מ שם ובאחרונים שציין בשירי מנחה כאן. ועיין בבית האוצר לר"י ענגיל ח"א כלל קכ"ה ובשמן למנחה על המנחת חינוך מצוה שי"ג שהאריכו לבאר תוספתא זו.</i><br>ברם כבר הכריע הרדב"ז על הר"מ הנ"ל שגירסת כי"ע המקויימת ע"י הראב"ד היא הנכונה, ומגיהי הספרים הם שהגיהו בד ובכי"ו, מפני שראו שהתוספתא נוקטת כאן בבות בבות, באחת משלם קרן ואינו משלם חומש ובשניה משלם שניהם.
<small>3-4.</small> <b>אכל תרומה ביום הכפורים וכו'. </b>ר"מ פ"י מה' תרומות ה"ז. 
<small>4.</small> <b>יין וחומץ משלם קרן וחומש. </b>וכ"ה בד. ובכי"ע: <b>הסך</b> יין וחומץ משלם את הקרן ואינו משלם את החומש. וגירסא זו מתאימה לגירסת ד וכי"ו בריש פירקין, עיין מש"ש. אבל לפי גירסת כי"ו וד כאן פירושו: השותה יין וחומץ וכו', כלומר, השותה יין וחומץ כאחד משלם קרן וחומש.<sup class="footnote-marker">9</sup><i class="footnote">עיין בבלי ע"ז ס"ו סע"א ובתוה"ב להרשב"א בית ה' שער ה', קנ"א ע"א, ובמאירי ע"ז, עמ' 264 ועמ' 271.</i> ובר"מ הנ"ל: והסך יין ושמן כאחד, או ששתה שמן וחומץ כאחד וכו', ה"ז משלם קרן וחומש (וכ"ה גם בנוסחאות כי"י). וכנראה שרבינו גרס כאן: שמן וחומץ (במקום: יין וחומץ) משלם וכו'. ובבבלי ברכות (ל"ה סע"ב): הסך שמן של תרומה משלם וכו'. אבל בכ"י בית נתן שם (כ"ב רע"ב): הסך יין וחומץ של תרומה וכו'. ובמאירי שם (123 ע"א): הא אם סך אפי' ביין ושמן כאחד משלם קרן וחומש. ומכאן נראה שגרס בבבלי שם: הסך יין ושמן<sup class="footnote-marker">10</sup><i class="footnote">עיין שבת פי"ט מ"ב, תוספתא שם פי"ג (כי"ע פי"ב) הי"ב, ירושלמי שם פי"ד ה"ג, י"ד סע"ג (ומקבילה בברכות פ"א ה"ב, ג' ע"א); בבלי שם קל"ד א'.</i> וכו', וכן, כנראה, גרס גם הר"מ שם, וצרף את הברייתא שבבבלי לתוספתא שלנו. ואם הגירסא בכי"ו ובד כאן נכונה, הרי מוכח שאם שתה חומץ לבד אינו משלם חומש, וכחכמים שחולקים על רבי (עיין להלן פ"ט הי"א ומש"ש). אבל הר"מ שגרס כאן: שמן וחומץ, הרי הרבותא היא שאעפ"י ששתה שמן לבד אינו משלם חומש (עיין מ"ש בריש פירקין) אבל אם שתה שמן וחומץ יחד הרי הוא כשותה אכסיגרון (όξύγαρον) וחייב (עיין בבלי ברכות ל"ה סע"ב). ולפיכך פסק שם: או גמע את החומץ ה"ז משלם קרן וחומש, ואין כאן סתירה מיניה וביה. 

Halakhah 2

<small>5.</small> <b>משלם דמי עצים לכהן. </b>כפו"פ פי"ט ריש עמ' תמ"ג הנ"ל. ולפי פשוטו (שלא הזכירו שבאוכל מזיד עסיקינן) משמע שאפילו אכל בשוגג אינו משלם אלא דמי עצים, ומפריש חולין טהורין כשווי דמי תרומה טמאה, ונותנן הן וחומשן לכהן, והן נעשין תרומה (עיין במשנתנו פ"ו מ"א). ואעפ"י שלאחר שהן נעשין תרומה מפסיד הכהן, שהרי החולין לא היו שוין יותר מדמי עצים, ועכשיו שנעשו תרומה פחתו בדמיהם מ"מ לא איכפת לנו בזה, מפני שבשעת התשלומים היו שוים דמי התרומה טמאה שאכל. (רשב"א גיטין נ"ד א' בשם יש מפרשים. ועיין מאירי פסחים ל"א סע"ב). ולשיטת בעלי התוספות (יבמות צ' א' ד"ה חסורי) משלם חולין טהורין במדה כזו שמחירן כדמי עצים אף לאחר שנעשו תרומה. כלומר אם דמי התרומה הטמאה שאכל שוויין זוז מפריש חולין בדמי שני זוזים ושני חומשין, והן נעשים תרומה ונפחת ערכם עד זוז וחומש (עיין להלן כתובות רפ"ה ומש"ש) ונמצא שהכהן מקבל דמי עצים. ואם היתה תרומת תותים טמאים שאינם ראויים לכלום, אינו משלם כלום, עיין להלן פסחים פ"א ה"י ובבלי שם ל"ב א'. ועיין מ"ש להלן ה"ז. 
<small>5-6.</small> <b>כל דבר שיש בו שוה פרוטה וכו'. </b>כלומר, ואעפ"י שאין בו כזית חייב לשלם קרן וחומש. עיין בבלי פסחים ל"ב ב', ועיין מ"ש להלן. 
<small>6-7.</small> <b>לא אמרו שוה פרוטה אלא בהקדש בלבד. </b>בבבלי גרסו כאן: אלא לעניין מעילה בלבד, אבל לתרומה אינו חייב עד שיהא בו כזית. ודייקו מכאן שלאבא שאול חייב אעפ"י שאין בו כזית, אם יש בו שוה פרוטה. ועיין בירושלמי פסחים פ"ב ה"ג, כ"ט ע"א, ומ"ש בהירושלמי כפשוטו עמ' 403. ועיין בירושלמי כאן פ"ו ה"ד, מ"ד ע"ב, ובמה"פ שם ד"ה א"ר ינאי.<br>נמצאנו למדים שלפי החכמים אם אכל פחות מכזית אינו משלם חומש, אעפ"י שהוא שוה פרוטה, דכתיב "כי יאכל, אין אכילה פחותה מכזית" (תו"כ אמור פרק ו' ה"ג, ועיי"ש פ"ד הט"ז), ואין כאן אלא נהנה מן התרומה (בלי אכילה), ומשלם את הקרן. ואם אכל כזית אעפ"י שאין בו שוה פרוטה משלם.<sup class="footnote-marker">11</sup><i class="footnote">ועיין בר"מ פ"י מה' תרומות הכ"ד ובכ"מ שם, ומש"ש בפי' הבבלי בפסחים ל"ב ב'. ועיין במאירי פסחים שם ד"ה האוכל. ברם מ"ש בכ"מ בפירוש הירושלמי כאן פ"ו ה"ד, הרי נראים מאד דברי בעל מה"פ שם ד"ה א"ר ינאי, ואין להגיה בירושלמי.</i> ועיין במחר"ם חלאוה פסחים ל"א סע"ב.

Halakhah 3

<small>7.</small> <b>אחד האוכל וכו'. </b>להלן כריתות פ"ב ה"ב, ובמשנתנו כאן פ"ו מ"א, והובאה בבבלי פסחים ל"א סע"ב וב"מ נ"ד ב'.<sup class="footnote-marker">12</sup><i class="footnote">באהצו"י לירושלמי, סוף עמ' 46, מביא גירסת ס' יריאים (וכ"ה בהוצאת שיף) סי' קע"א במשנתנו: משלם קרן חומש ואשם, ומעיר: ליתא, כלומר שהמלה "ואשם" ליתא במשנתנו. ופשיטא שאין גירסא זו זקוקה לביטול, ואינה אלא אשגרה ממשנת ב"ק פ"ט מ"ז ומ"ח; שבועות פ"ח מ"ג ועוד בכ"מ. ברם ראיתי במאירי גיטין נ"ד רע"א (עמ' 222): זר שאכל תרומה בשוגג משלם קרן וחומש <b>ומביא אשם</b>. וכאן אין ט"ס, שהרי הוא כותב ממש בלשון זו אף בברכות ל"ה סע"ב ד"ה זר ויבמות ל"ד א', הוצ' הר"ח אלבק, עמ' 149. ובהערות שם העיר על דברי רש"י כריתות ז' רע"א. ובשטמ"ק שם: בקצת ספרים כתיב כאן אשם, ורש"י ז"ל לא גריס ליה. ועיין מ"ש הרמ"מ כשר בתלפיות ח"ד (ניו־יורק, תמוז תש"ט), עמ' 91 ואילך.</i> 
<b>אכל וחזר ואכל וכו'. </b>להלן פסחים פ"א הי"ב; יומא פ"ד (כי"ע פ"ה) ה"ג, כריתות פ"ב ה"ב. ועיין להלן מקוואות פ"ז ה"ה, בבלי כריתות י"ג א'. 
<small>8.</small> <b>אם יש מתחלת אכילה ראשונה וכו'. </b>וכ"ה במקבילות הנ"ל, ופירושו שאף זמן האכילה נכלל בשעור הפרס, וכן מוכח מלשון המשנה בכריתות פ"ג מ"ג.<sup class="footnote-marker">13</sup><i class="footnote">בבבלי פסחים קי"ד ב': ובלבד שלא ישהה בין אכילה לחברתה יותר מכדי אכילת פרס. ועיין במאירי שם ובשו"ע או"ח סי' תע"ה ס"ק ו' ובברכי יוסף שם. ובר"ן יומא פ"ח סי' תתקע"א: מצטרפין כל שלא שהה בין אכילה ראשונה לאכילה אחרונה יותר מאכילת פרס. ועיין גם בתוספ' כריתות י"ב ב' ד"ה מתחלה. וכבר העיר הגאון החסיד ר' שלמה זלמן מווילנא שאף הר"ן מכניס את האכילה לתוך השיעור, דוגמת לשון חז"ל (ירוש' בכורים פ"ב ה"א, ס"ד ע"ד; בבלי ד"ה י"ח א' ועוד בכ"מ): עשרה ימים שבין ר"ה ליום הכפורים, שאף ר"ה ויוה"כ בכלל (תולדות אדם ח"ג רפ"ב). [וכן להלן עירובין פ״א ה״ט.]</i> 
<b>כדי אכילת פרס. </b>כלומר, חצי ככר, ונחלקו בו התנאים אם הוא כשלש ביצים או כארבע ביצים, עיין בבלי עירובין פ"ג א', ולהלן מקוואות פ"ז ה"ו ומש"ש בתס"ר ח"ד עמ' 46.<sup class="footnote-marker">14</sup><i class="footnote">עיין מ"ש בזה בס' שיעורי תורה להר"ח נאה סי' ג' ס"ק ט"ז, עמ' ר"ג ואילך.</i> 
<small>10.</small> <b>כדי שתיית רביעית. </b>וכ"ה בד ובר"מ פ"י מה' תרומות ה"ג. אבל בכי"ע: כדי אכילת פרס. ובהשגות להר"מ הנ"ל: אמת הוא שכן מצא בתוספתא (וא"כ גם לפני הראב"ד היתה כאן הגירסא ככי"ו וד), אבל במסכת כריתות (י"ג א') וכו' נראה שאף לשתייה בעינן כדי אכילת פרס, וכן בתוספתא פסחים כך הוא בכדי אכילת פרס. אבל לפנינו בתוספתא פסחים (פ"א הי"ב) בד, בכי"ו, בכי"ע ובכ"י לונדון: כדי שתיית רביעית. וכן מעתיקים משם גם בר"ן יומא פ"ח סי' תתקע"א ובס' מנוח על הר"מ, ה' שביתת עשור פ"ב, ל"ד ע"ב. וכ"ה להלן יומא פ"ד (כי"ע פ"ה) ה"ג בכל הנוסחאות, וכן מעתיקים משם גם הקדמונים, עיין בתס"ר ח"א עמ' 193. וכ"ה להלן כריתות פ"ב ה"ב. אבל בתוספתא מקוואות פ"ז (בד פ"ח) ה"ז: כל המשקים<sup class="footnote-marker">15</sup><i class="footnote">כ"ה בד ובר"ש מקוואות פ"י מ"ז. ובכי"ו בטעות: הביצים.</i> מצטרפין לפסול את הגוף בשותה רביעית בתוך כדי <b>אכילת פרס</b>, שתה וחזר ושתה וכו' כדי <b>שתיית רביעית</b> וכו'. פתח באכילת פרס וסיים ברביעית! אבל בד ובר"ש: כדי אכילת פרס וכו'. וכ"ה בבבלי כריתות י"ג א' שהעיר עליו הראב"ד. וכן פסק הר"מ בעצמו בפ"ח מה' אבות הטומאה הי"א, ועיין במ"מ פ"ב מה' שביתת עשור ה"ד. ועיין מ"ש להלן. 
<small>11.</small> <b>אף שתייה בכזית. </b>וכ"ה להלן פסחים (אלא שבכי"ו חסרה שם המקבילה מכאן ואילך), יומא וכריתות הנ"ל. וכן פוסק הר"מ בפ"י מה' תרומות סה"ב, וכ"ה בסמ"ג לאוין רנ"ח, ע"ו ע"ב. וכן בכפו"פ פי"ט סוף עמ' תמ"א: אכילה בכזית שתיה בכזית, ואין מצטרפין. ובח"ד (סד"ה אבא שאול) כתב שדין זה הוא דווקא בתרומה דלא כתיב ביה שתיה אלא אכילה וכו', לומר דאפילו שותה יין דתרומה שיעורו בכזית כשיעור אכילה. ברם כבר ראינו שהלכה זו נשנתה גם לעניין חמץ, יוה"כ וחלב. וברור שיש בבבות הללו כמה הלכות שנשנו אגב גררא ואינן שייכות אלא למקום אחד ונשנו באשגרה בכל המקומות. כן, לדוגמא, אין לשנות הלכה זו ביוה"כ, שהרי שיעור אכילת יוה"כ הוא ככותבת ולא כזית, וסמי בבא זו מיומא. ומעתה יש לשאול היכן הוא עיקר בבא זו. וכבר עמד על עיקר הדברים בס' שיח יצחק ליומא (פ"א א' ד"ה מה שתמצא בתוספתא). והגרא"ז מרגליות<sup class="footnote-marker">16</sup><i class="footnote">בית אפרים או"ח סי' י"ד.</i> הוכיח שמלשון הר"מ ברפ"א מה' חמץ ומצה משמע שאף בחמץ אמרינן כן, עיי"ש שהאריך בעניין זה. והנה יש מקום לומר שעיקר ההלכה היא בחמץ ובחלב, והיא הולכת על הרישא (בפסחים וכריתות שם): אחד האוכל ואחד הממחה ושותה וכו', "דכל דבר שעיקרו עומד לאכילה וכו', אעפ"י שנהנה דרך שתיה, מ"מ מתחייב על שיעור שהיה מתחייב עליו אם אוכלו, משא"כ כשעיקרו עומד לשתיה, כך נאמרה הלכה שלא יתחייב אלא ברביעית שזה שיעור שתייה".<sup class="footnote-marker">17</sup><i class="footnote">בית אפרים הנ"ל. ועיין בתוספתא כריתות פ"ב הי"ט ובירושלמי יומא פ"ה ה"ג, מ"ה ע"א, שבועות פ"ג ה"ב, ל"ד ע"ב. ועיין חולין ק"כ א' וירוש' מע"ש פ"ב ה"א, נ"ג ע"ב.</i> ולפ"ז אם שתה יין של תרומה חייב ברביעית, ולא נאמר שיעור כזית אלא לעניין אוכלין שהמחן ושתאן. אבל כבר ראינו שהר"מ הביא את ההלכה שלנו אף לעניין תרומה ולא חילק בין אוכלין שהמחן ובין משקין.<sup class="footnote-marker">18</sup><i class="footnote">עיין בבית אפרים הנ"ל.</i> ועיין מ"ש להלן.<br>ומסתבר ששיעור השהייה "כדי שתיית רביעית" ששנינו לעיל אינו אלא במשקין שמתחייבין עליהם ברביעית, אבל באוכלין שהמחן שחייב עליהם בכזית אף שיעור השהייה הוא כזית בכדי אכילת פרס. וכאן אנו רואים מדברי הר"מ הנ"ל שפסק שבתרומה חיוב השתייה בכזית והשהייה היא בכדי שתיית רביעית, ועיין בשו"ת הרדב"ז, לשונות הר"מ ח"ב, סי' ק"צ.
<small>12.</small> <b>אכילה ושתייה אין מצטרפין. </b>וכ"ה במקבילות הנ"ל.<sup class="footnote-marker">19</sup><i class="footnote">ועיין בכפו"פ שהעתקנו לעיל ריש שו' 11.</i> והפירוש הוא שאכילה ושתיית משקין שדרכן לשתות כשהן נוזלין אין מצטרפין, מפני שאין שיעורן שוין, עיין מ"ש לעיל. ולהלן כריתות פ"ב הי"ט: הימחה את החלב וגמעו, היקפה את הדם ואכלו, אם יש בו כזית חייב וכו'. אכל כחצי זית ושתה כחצי זית ממין אחד הרי זה חייב. כלומר, אם אכל חצי זית חלב כממשו ושתה חצי זית חלב מחוי מצטרפין, שהרי שיעור שניהם שוה.<sup class="footnote-marker">20</sup><i class="footnote">כן פירש לנכון הרי"ז האדמו"ר מסאקולוב בהסכמתו לס' גור אריה יהודה להר"מ יהודה ארי' ליב זעמבא. ועיין בס' שיח יצחק ליומא פ"א א' ד"ה מה שתמצא בתוספתא, שהזכרנו בפנים.</i> ויש גם מקום לומר, שבמקום ששנו: כשם שאכילה בכזית וכו', לא שנו אכילה ושתייה אין מצטרפין, ובמקום ששנו: אכילה ושתייה אין מצטרפין, לא שנו: כשם שאכילה בכזית וכו'. וכבר אמרנו לעיל שביומא בוודאי לא שנו "כשם שאכילה בכזית וכו'" (שהרי ביוה"כ השיעור הוא ככותבת), ושם שנו אכילה ושתייה אין מצטרפין, מפני שאין שעורם שוים, ועיין במשנה שם פ"ח מ"ב. ועיין מ"ש באו"ש פ"ב מה' שביתת עשור ה"א.<br>ובר"מ הנ"ל פסק שבתרומה אף שתיית משקין ממש היא בכזית, ולפיכך השמיט הלכה זו, ומשמע שלשיטתו אכילה ושתיה מצטרפין בתרומה. וזו היא שיטת אבא מרי בירושלמי:<sup class="footnote-marker">21</sup><i class="footnote">מע"ש פ"ב ה"א ובמקבילות שצוינו לעיל הע' 1. ושיטת אבא מרי היא בהתאם למשנתנו, עיין מש"ש בריש פרקין.</i> ואין לית כאן סך, לית כאן שותה. דלכן דבר שהוא בא משני לוין מצטרף? כלומר אם אין אנו גורסים בברייתא שבתו"כ (אמור פ"ו ה"ח, צ"ח ע"א) סיכה, הרי אין לגרוס שם אף שתיה, שהרי אכילה ושתיה מצטרפין בתרומה, ומכאן ששתיהן בלאו אחד (שתיה בכלל אכילה). ולא נשנית שתייה בברייתא זו אלא אגב סיכה, לומר שסיכה כשתיה (כפירוש הבבלי בנדה ל"ב א'), ועובר בסיכה משום ולא יחללו. אבל בכפו"פ פי"ט הנ"ל הביא גם את הבבא שלנו (לעניין תרומה), אעפ"י שפסק ששיעורן אחד. ושמא טעמו משום שאין שעור שהייתן והפסקתן שוה, כפירוש בעל ח"ד, ועיין מ"ש להלן בסמוך.

Halakhah 4

<small>12-13.</small> <b>אפי' מחמשת המינין הרי אילו מצטרפין. </b>וכ"ה להלן פסחים וכריתות הנ"ל. ולכאורה נראה שעיקר בבא זו מקומה בפסחים,<sup class="footnote-marker">22</sup><i class="footnote">בכי"ו ובכי"ע שם נשמטה בבא זו, אבל היא ישנה בד ובכ"י לונדון.</i> ולפיכך אומרת התוספתא שאפילו אכל כזית אחד מצורף מכל חמשת המינים חייב. וזהו כמשנת חלה פ"א מ"ב: האוכל מהן (כלומר, מחמשת המינין) וכו' כזית חמץ חייב בהכרת. ובירושלמי שם (ה"ב, נ"ז ע"ג): אפילו תימר כזית מכולהון, שנייא היא שכולהן לשם חמץ. והדברים מובנים לעניין חמץ, אבל מאי שיאטהון דחמשת מינים דוקא, לעניין תרומה ושאר איסורין. ברם הר"מ (בפי"ד מה' מאכלות אסורות ה"ה) פסק: וחמשת מיני תבואה וכו' מצטרפים לכזית, בין לאיסור חמץ בפסח בין לאיסור חדש מלפני העומר, בין לאיסורי מעשר שני ותרומות. ומכאן שפירש בבא זו אף לעניין תרומה. ולכאורה משמע מלשון זו שדווקא חמשת המינים מצטרפים לכזית, אבל מין מחמשת המינים ומין אחר אין מצטרפין, וזה לא יתכן, שהרי אמרנו לעיל שאכילה ושתיית משקין ממש מצטרפין לשיטת הר"מ, אע"פ שיש כאן צירוף של מינים מחוץ לחמשת מיני תבואה. ולפיכך מחוורתא שאף כאן אין מדברים אלא בחמץ בפסח, שאין חמץ ממש מחוץ לחמשת המינין, וכל מה שנוהג בו חמץ מצטרף, והוא הדין לעניין תרומה בכל המינים. והר"מ נקט את לשון התוספתא. 
<small>13.</small> <b>כחצי זית אחר ממין אחר וכו'. </b>בכי"ע: כחצי זית ממין אחר, וכ"ה להלן כריתות פ"ב ה"ג. אבל להלן פסחים פ"א הי"ב (בד ובכ"י לונדון): כחצי זית אחר אפילו ממין אחד. ומכיוון שבכמה כתי"י קשה להבחין בין רי"ש לדלי"ת, הרי מסתברת השערת בעל ח"ד שגם כאן צ"ל: ממין אחד, ואין לנו להרבות במחלוקות המקבילות. 
<small>14.</small> <b>אין מצטרפין. </b>מפני שיש ידיעה לחצי שיעור, וכחכמים במשנת שבת ספי"ב, ועיין בירושלמי ובבבלי שם (ק"ה ע"א) ובכריתות י"ב ב'. וכנראה שעיקר מקום ברייתא זו הוא בתוספתא כריתות הנ"ל. ושמא לעניין תרומה לא יצטרך לשלם חומש אם היתה לו ידיעה באמצע, ועיין בירושלמי כאן רפ"ו ובפי' הרש"ס שם, נ"ו סע"א. 
<b>כשם שאין נותנין תרומה וכו'. </b>לעיל דמאי פ"ג שו' 6, ועיין מש"ש. 

Halakhah 5

<small>15.</small> <b>האוכל תרומת עם הארץ וכו'. </b>לעיל דמאי פ"ג שו' 7, ירושלמי כאן פ"ו סה"א (ועיין בפ"מ שם), ר"מ פ"י מה' תרומות הכ"א. 
<small>16-17.</small> <b>וחבר נוטל דמים וכו'. </b>כלומר, החבר שאכל נוטל דמים מן הכהן וכו'. וכן הוא בר"מ הנ"ל, וכן מוכח מן הירושלמי הנ"ל, עיי"ש ועיין מ"ש לעיל דמאי פ"ג שו' 8. ובח"ד פירש שהחבר הוא הכהן ששילמו לו, וכן משמע לכאורה מרהיטת הלשון בתוספתא, אבל הדיבור "נוטל דמים" מתפרש יותר יפה על החבר שאכל (אעפ"י שאפשר לפרשו גם על הכהן ששילמו לו, ופירושו שנוטל דמים מביתו ומפייס בהם). ולמעשה אין הבדל אלא בטורח, מי צריך לפייס את ע"ה. ועיין להלן שו' 23 סוף ד"ה וחבר ומש"ש. 

Halakhah 6

<small>18.</small> <b>כופין וכו'. </b>עיין לעיל דמאי פ"ג שו' 9 ומש"ש. 

Halakhah 7

<small>18-19.</small> <b>האוכל תרומה טהורה משלם מן החולין טהורין. </b>וכ"ה בד. והוא לפי תיקון הבבלי (יבמות צ' א', גיטין נ"ד א') בברייתא זו. ובכי"ע: האוכל תרומה טמאה משלם דמי חולין טהורין. ובירושלמי פ"ו ה"א ופ"ז ה"א (ובמקבילה בכתובות): תני אכל תרומה טמאה משלם חולין טהורין (אלא שמסיים שם: ואם שילם חולין טמאין יצא). וכ"ה בבבלי הנ"ל (לפני שתקנו את הברייתא). וגם בכי"ע צ"ל: <b>מן</b> (במקום "דמי") החולין וכו', שאם משלם דמים, הרי בוודאי אינו צריך לשלם כחולין טהורין. ובבבלי הנ"ל הסיקו: חסורי מיחסרא והכי קתני, אכל תרומה טמאה משלם כל דהו, אכל תרומה טהורה משלם חולין טהורין וכו'. וכן פסק הר"מ בפ"י מה' תרומות ה"כ.<sup class="footnote-marker">23</sup><i class="footnote">והגי' הנכונה היא בד"ח, וכ"ה בכי"י. אבל בד"ק ובד"ו הגי' בר"מ היא: אכל תרומה טמאה משלם חולין טהורין, ואם שילם חולין טמאין וכו'. ועיין ברדב"ז שם.</i> ולפי גירסת הירושלמי וכי"ע פירושו שאכל את התרומה הטמאה בשוגג, ומשלם חולין טהורין והן נעשין תרומה. ועיין להלן. 
<small>19.</small> <b>סמכוס או' וכו'. </b>בירושלמי הנ"ל: ר' נתן אומר סומכוס אומר וכו'. ובבבלי הנ"ל: סומכוס אומר משום ר' מאיר וכו'. 
<small>19-20.</small> <b>בשוגג תשלומיו תשלומין וכו'. </b>כלומר, אם שלם חולין טמאין בשוגג שלא ידע שהן טמאין, עיין בתוספ' יבמות צ' א' ד"ה בשוגג. וכן מוכח מהמשך הירושלמי שם ששוגג ומזיד הוא בתשלומין ולא באכילה. 
<small>20.</small> <b>במזיד אין תשלומיו תשלומין. </b>עיין בבבלי הנ"ל וברש"י שם ד"ה דאכל. והירושלמי לא חש לקושיא זו, שהרי מפסיד לו לכהן, עיין בתוספ' הנ"ל. 
<b>וחכמים או' בין בשוגג בין במזיד וכו'. </b>וכ"ה בבבלי הנ"ל, אבל בירושלמי ליתא. ובסמ"ג לאוין רנ"ח, ע"ה ע"ג, הובאה בבא זו בשם התוספתא. 
<small>21.</small> <b>תשלומיו תשלומין וכו'. </b>עיין בתוספ' יבמות צ' א' ד"ה אזיל. 
<b>ישראל שנתנו לו תרומה וכו'. </b>וכ"ה בד ובכי"ע. ובר"מ פ"י מה' תרומות הכ"ב: וכן אם נפלה לו תרומה מאבי אמו ואכלה וכו'. וכל הדוגמאות כאן הן בתרומה שבאה לידו בהיתר. 
<small>22-23.</small> <b>משלם קרן וחומש לכהן חבר וכו'. </b>עיין במחלוקת ר' יוחנן ורשב"ל בירושלמי (פ"ו ה"א, מ"ד ע"א), בר"מ הנ"ל ובמהרי"ק שם. ועיין מה שהאריך במהרי"ט אלגזי פ"ד מה' חלה סי' י"א, צ"ג ע"ב ואילך, בבאור התוספתא והירושלמי, ועיין באו"ש פ"י מה' תרומות הכ"ו. 
<small>23.</small> <b>וחבר עונה אותן דמים. </b>בד: וחבר נותן להן דמים. וכ"ה בר"מ הנ"ל. ובכי"ע: וחבר אינו נותן אותן דמים. וזו היא בוודאי גירסא משובשת, ואולי צ"ל שם: וחבר אינו נותן להם דמים, והיא כרבי (תו"כ אמור פרק ו' ה"ז ירושלמי כאן פ"ו ה"א) שסובר מתנתה מקדשתה, וצריך לתתה לכהן בלי דמים, עיין בירושלמי ובמהרי"ט אלגזי הנ"ל. ברם אין לגירסת כי"ע קיום נגד נוסח כי"ו, ד והר"מ. וגירסת כי"ו נראית מקורית, אלא שהלשון מגומגמת קצת. ואעפ"י שהכסף יענה את הכל מ"מ נראה יותר שצ"ל: וחבר עושה אותן דמים (כסיגנון הרגיל במשנה ובברייתא). והתוספתא דייקה בלשונה, ואמרה שהכהן מקבל את התשלומין בתורת נתינה כתרומה, אבל לא כמקח. והברייתא היא כרבי הסובר שמתנתה מקדשתה, ונותנה בתורת תרומה, אלא שמ"מ גוף התשלומין הן של הישראל (שהרי משלו אכל) והכהן עושה אותן (כלומר, את תשלומי התרומה) דמים, כאדם שנהנה מחבירו וחסר אותו, ואינו משלם אלא לפי הנאתו, עיין בר"מ הנ"ל. ולפי כל הפירושים החבר כאן הוא הכהן החבר, ועיין לעיל שו' 16–17 ומש"ש. 

Halakhah 8

<b>הגונב תרומת הקדש וכו'. </b>כלומר, שידע שהיא הקדש, ולא נתחייב בקרבן מעילה, ולא נתחלל ההקדש ונשאר בהוייתו. 
<small>25.</small> <b>אכלה וכו'. </b>כלומר, אכלה בשוגג, ונמצא שעכשיו מתחייב בקרבן מעילה ובחומש על ההקדש ובחומש על התרומה. 
<b>משלם שני חומשין. </b>בד: שני קרנין וחומש, וכ"ה בכי"ע. והנכון כלפנינו, וכ"ה במשנתנו פ"ו מ"ד, וכמו שמפרש להלן. 
<small>26.</small> <b>והן נעשין קדש בתרומה. </b>וכ"ה בד. ופירושו שבהרמתו נעשין קודש, כלומר תרומתו והפרשתו מקדשתן. וברייתא זו היא כר' אלעזר בר שמעון<sup class="footnote-marker">24</sup><i class="footnote">תו"כ אמור פ"ו ה"ז, צ"ח ע"א; ירוש' פ"ו ה"א, מ"ד ע"א.</i> הסובר שהפרשתה מקדשתה, אלא שחייב להחזיר להקדש את הגזילה, וממילא כשמפריש ע"מ לשלם להקדש, הוי ליה כמפריש להקדש, והחולין נעשין קודש בתרימתו. 
<b>קרן נותן לגזבר וכו'. </b>כלומר, הקרן גרידא נעשה הקדש, מפני שהחולין שנעשו תרומה הן החזרת הגזלה, והחומש שחייב להקדש הוא חומש דמי תרומה, ואינו צריך לשלמו מן החולין, והחומש שמשלם מן החולין הוא חומש בעד התרומה ולא בעד ההקדש, כמפורש להלן. 
<small>26-27.</small> <b>בקרן זה מועלין וכו'. </b>בד: בקרן מועלין. וכן בכי"ע: קרן מועלין (ובין השורות תלוי: זה). וגם לפנינו "זה" לאו דוקא, שהרי אין כאן אלא קרן אחד, ונקט "זה" אגב חומש שלהלן. 
<small>27.</small> <b>בחומש זה אין מועלין. </b>בכי"ע: וחומש זה וכו'. ו"אין מועלין" לאו דוקא, שאינו קודש כלל אלא הוא כשאר תרומה, שהרי ניתן לכהנים. 
<b>חומש שני תרומה ודמיי תרומה. </b>בכי"ע: ודמאי תרומה, ובד חסרות שתי מלים הללו. ולפנינו צ"ל: ודמי תרומה, כלומר, חומש שני (בעד המעילה בהקדש) יכול לשלם תרומה (שנפלה לו מאבי אמו כהן, או שגבה בחובו) או דמי תרומה, שהרי לא הפסיד להקדש יותר מדמי תרומה.<sup class="footnote-marker">25</sup><i class="footnote">במלא"ש פ"ו סמ"ד בשם ר' יהוסף [אשכנזי] נסתפק בזה, וכאן מפורש שמשלם תרומה או דמי תרומה.</i> 
<small>27-28.</small> <b>נותן לגזבר וחומש לבעלין. </b>וכ"ה בד, ובכי"ע: נותן לגיזבר וחומש זה אין מועלין (חומש שני תרומה ודמאי תרומה נותן לגיזבר). והמלים שהקפתי נכפלו בטעות מלעיל. וקרוב לוודאי בעיני שבטופס שלפני הסופר של כי"ע היה כתוב: וחומש זה מועלין (אלא שהעתיק מלעיל בטעות: אין מועלין. חומש שני תרומה וכו'), וכצ"ל לפנינו: וחומש זה מועלין,<sup class="footnote-marker">26</sup><i class="footnote">ונשתבש באשגרה מלעיל שו' 26: וחומש לבעלין.</i> שהרי הוא הקדש, ועיין בבלי ב"מ נ"ד ב', תו"כ ויקרא חובה פ"כ סה"ז ובפי' הראב"ד שם. ונראה שהלכה זו נוהגת אף במתפיס פירות מע"ש לבדק הבית (להלן מע"ש פ"ה הכ"ב ומש"ש), וכשפודה אותן אין מועלין בחומש ראשון, ובחומש שני מועלין. ולעצם העניין כאן, עיין בירושלמי פ"ו ה"ד, מ"ד ע"ב, ובר"מ פ"י מה' תרומות הכ"ו ומ"ש באו"ש שם. 
<small>28.</small> <b>ר' מאיר מחייב בקופה וכו'. </b>להלן חלה פ"א ה"ה. ובמשנתנו (פ"ז מ"ה): אין ידוע איזו היא של תרומה. ואי זו היא של חולין. אכל אחת מהן פטור והשניה נוהג בה כתרומה, וחייבת בחלה דברי ר' מאיר, ר' יוסי פוטר. ועיין להלן טבול יום פ"ב ה"ז (ומ"ש בתס"ר ח"ד עמ' 166) ובבבלי נדה מ"ז א'. והעמידוה בבבלי שם בחלה דרבנן, ולפיכך פטורה מן החלה לר' יוסי. אבל מסתימת לשון הר"מ (פ"ו מה' בכורים ה"ד) משמע שמדומע פטור אפילו מחלה דאורייתא, וכן מפורש במאירי נדה מ"ז א' עמ' 166, ועיין במה"פ חלה פ"א ה"ד ד"ה והמדומע. ועיין מ"ש להלן. 
<small>28-29.</small> <b>וחכמי' או' מדומע פטור וכו'. </b>להלן חלה הנ"ל. ובירושלמי כאן פ"ז ה"ו, מ"ה ע"א: א"ר יוחנן ספק מדומע פטור מן החלה, ספק דימוע הנאכל משום דמע חייב בחלה. ובחלה פ"א סה"ה, נ"ז סע"ד: דא"ר יוחנן מדומע פטור מן החלה ספק מדומע <b>והנאכל</b> משום דימוע חייב בחלה, וכ"ה (בשינויי כתיב) גם בקטעים מן הגניזה (תרביץ ש"ג עמ' 126). וכן בר"מ (פ"ו מה' בכורים ה"ד) הנ"ל: וספק מדומע חייב בחלה. וכ"ה במאירי פסחים ל"ז א' ד"ה המדומע. וברור שהם דברי ר' יוחנן הם דברי החכמים שלפנינו. והנה הלשון בירושלמי בחלה ("והנאכל") משמע שיש לפנינו שני דברים: ספק דמוע, ונאכל משום דמע, ובשניהם חייב בחלה. וכן אפשר לפרש גם את התוספתא כאן.<br>ושמא ספק דמוע היא ההלכה שבמשנתנו פ"ז מ"ו, כלומר, קופה ספק תרומה ספק חולין שנפלה לתוך החולין, והיא מותרת, וחייבת בחלה. ו"נאכל משום דמע" היא ההלכה שבריש מ"ה שם, והיינו בשתי קופות אחת של תרומה ואחת של חולין ונפלה סאה תרומה לתוך אחת מהן החולין מותרין, מפני שאנו אומרים תרומה לתוך תרומה נפלו. והתוספתא קוראת לה "נאכל משום דמע" מפני שגם ההיתר נאכל לפעמים בחומרות דימוע (עיין מ"ש לעיל פ"ו הט"ז והי"ז). וזהו ספק מדומע שנזכר לעיל פ"ו סהי"ח ובמקבילות. וכן פירש הרש"ס לירושלמי תרומות ספ"ז. ועיין במה שהאריך במהרי"ט אלגזי ה' חלה פ"ד סי' י"ט, ק"ג ע"ד ואילך. ברם לכל הפירושים הנ"ל קשה מה שאמרו בירושלמי (חלה הנ"ל) על מאמר ר' יוחנן הנ"ל: הדא דאיתמר כשהיו יותר מחמשת רבעים, אבל אם היו חמשת רבעים מצומצמין פטורה מן החלה. ומשמע מכאן שבתוך "נאכל משום דמע" יש בוודאי תרומה. ולפירוש הנ"ל קשה מה לי יותר מחמשת רבעים מה לי חמשת רבעים מצומצמים, הרי אפשר שכולם חולין.<br>ונראה שנאכל משום דמע פירושו מאה חולין שנתערבה בהן אחת של תרומה, והורמה האחת. ואעפ"י שלפי החשבון עדיין נשאר בחולין רוב התרומה שנפלה, מ"מ כיוון שנתבטלה התרומה ומדומע זה מותר לזרים, חייב בחלה. ולפיכך אמרו בירושלמי הנ"ל שאם נשארו חמשת רבעים מצומצמים אחרי שהרים אחד ממאה מן החולין לשם תרומה פטורין מן החלה, שהרי בוודאי נשאר בהם חלק מן התרומה, ונמצא שאין כאן שיעור של חיוב חלה. ואל תתמה על חידוש זה, שהרי גדולה מזו כתב במאירי פסחים ל"ז א' (כ"ד רע"ג): ועיקר הדברים לפרשו (כלומר, מהו מדומע שפטור מן החלה) בשנפלה לאחד ומאה, שמותרת לזרים אחר שהעלה שיעור הדמוע, שהרי מכל מקום התרומה נשארה שם, והותרה בביטול אלא שצריך להרים מפני גזל הכהן. והדברים הללו הם תמוהים מאד, וקשה להניח שסאה שנפלה למאה תפטור את הכל מן החלה,<sup class="footnote-marker">27</sup><i class="footnote">עיין מ"ש לעיל פ"ה הע' 18 בשם הראב"ד. ובירוש' חלה פ"א ה"ה, נ"ז ע"ד, ותרומות פ"ד ה"ח, מ"ג ע"א: אפילו סאה אחת שנפלה לתשעים ותשע חולין, כלומר פוטרת את הכל מן החלה. והריבמ"ץ בכת"י שם (לפי ס' תרומת חלה להר"ש אליעזרי, ז' ע"א) וכן באו"ז ח"א סי' רי"ז, ל"ג ע"ב, מעתיקים כן בפירוש בשם הירושלמי. ואעפ"י שמסתבר שזו היא הוספת פירוש הריבמ"ץ בעצמו כרגיל אצלו, מ"מ הפירוש הוא פירוש אמת, והסוגיא מפרשת את משנת חלה, ולא את משנת תרומות (עיין ר"ש חלה פ"א מ"ד וטבול יום פ"ג מ"ד ובפירוש הרש"ס לירוש' תרומות פ"ד, מ' ע"ב). הרי לך שדווקא אם נפלה סאה של תרומה לתשעים ותשע פוטרת אותן מן החלה, אבל לא כשנפלה למאה.</i> אבל מ"מ למדנו מדברי המאירי שיש מקום לומר שגם סאה שנפלה למאה פטורה מן החלה, ולפיכך אין לתמוה אם התוספתא משמיעה לנו שהמדומע במאה חייב בחלה.

Halakhah 9

<small>29-30.</small> <b>ר' ליעזר או' משלמין וכו'. </b>פיסקא ממשנתנו פ"ו מ"ו. והתוספתא שלנו הובאה בתוספ' רי"ד עירובין כ"ט ב' (ב' ע"א) ד"ה דתניא ובפי' תו"כ המיוחס להר"ש, אמור פ"ו ה"ו, צ"א ע"ג. ועיין בתו"כ שם. 
<small>30.</small> <b>מן היפה על הרע. </b>ע"כ הפיסקא ממשנתנו. 
<small>31.</small> <b>אכל שעורים ומשלם חטים גרוגרות וכו'. </b>בכי"ו נוסף אחר "חטים": אכל חטין ומשלם שעורין.<sup class="footnote-marker">28</sup><i class="footnote">ועיין מ"ש על גירסא זו להלן הע' 30.</i> וכ"ז ליתא בד, בכי"ע ובראשונים הנ"ל. וכתב בח"ד שאפילו לר"א צריך שיהא מאותו הסוג, ואם אכל מין דגן ישלם מין דגן ואם אכל פירות האילן ישלם מפירות האילן. ונעלם ממנו לרגע קטן דברי הירושלמי במקומו (רה"ו): הא כיצד אכל ירק ושילם גרוגרות, גרוגרות ושילם תמרים וכו'. וכ"ה בריבמ"ץ פ"ו מ"ו. ובתו"כ הנ"ל: הא כיצד אכל גרוגרות ושילם לו תמרים תבא לו ברכה. ולא נזכרו שם חטים ושעורים. וכנראה שלבריתא זו בתו"כ כיון רב יוסף בבבלי עירובין כ"ט ב' ופסחים ל"ב א'. והוכיחו ממנה בבבלי שם שתמרים עדיפים מגרוגרות, ותבוא עליו ברכה שמשלם גריווא תמרים בעד גריווא של גרוגרות. ודחו שם הוכחה זו, ואמרו שאין מכאן ראיה, ואפשר שלפי דמים משלם, וגרוגרות עדיפי מתמרים,<sup class="footnote-marker">29</sup><i class="footnote">עיין רש"י עירובין שם ד"ה א"ל אביי ובמאירי ד"ה זר, והמו"ל בהע' א' שם לא עיין יפה בגמרא. ועיין בבלי פסחים ל"ב א'.</i> אלא שיש יותר קופצים על תמרים (מפני שהם בזול). אבל מן הגירסא שלנו בתוספתא משמע שתמרים עדיפי מגרוגרות, ויגיד עליו ריעו: אכל שעורים משלם חטים,<sup class="footnote-marker">30</sup><i class="footnote">ושמא נובעת מכאן גירסת כי"ו (עיין לעיל הע' 28): אכל חטין ומשלם שעורין, כלומר, במקום שיש יותר קופצים על שעורים תבוא עליו ברכה אם משלם שעורים כפלים כחטים (לפי דמים), מפני שיש עליהם קופצים. ולפי גירסא זו אין ראיה מכאן שתמרים עדיפי מגרוגרות.</i> כלומר, אכל לחם של שעורים וכו'.<sup class="footnote-marker">31</sup><i class="footnote">שהרי אם אכל שעורים ממש אינו משלם אלא קרן (עיין בבלי יומא פ"א רע"א), ואין התשלומין קודש.</i> 
<small>32-33.</small> <b>כשם שמשלמין מן החדש על הישן וכו'. </b>כלומר, שהרי ר"ע עצמו אומר (במשנה פ"ו מ"ו): אם אכל קישואין של ערב שביעית ימתין לקשואין של מוצאי שביעית וישלם מהם, הרי לך שמשלם מן החדש על הישן. ובריבמ"ץ ספ"ו: תניא אמר לו ר' אליעזר לר' עקיבא כשם שמשלמין מן החדש על הישן <b>לדבריך</b>, אף כן משלמין ממין על שאינו מינו. והמלה "לדבריך" הן פירוש של הריבמ"ץ ע"פ המשנה הנ"ל. ועיין ר"מ פ"י מה' תרומה הי"ח, ובמהרי"ק שם בסוף ההלכה. 

Halakhah 10

<small>33-34.</small> <b>האוכל את הטבל משלם מן הלקט וכו'. </b>וכ"ה בכל הנוסחאות.<sup class="footnote-marker">32</sup><i class="footnote">ועיין מ"ש להלן הע' 39 על דברי הראב"ד בתו"כ.</i> ובח"ד פקפק בגירסא זו, ואמר: טבל. אי גירסא דוקנית היא וכו' לא מתוקמא אלא דאתו לידי כהן בטבלייהו וכו'.<sup class="footnote-marker">33</sup><i class="footnote">ואם פירושו נכון, תהיה מכאן סתירה לדברי הרא"ש בשטמ"ק חולין קל"א א'.</i> וכמעט מן הנמנע הוא לפרש כאן טבל כפשוטו,<sup class="footnote-marker">34</sup><i class="footnote">עיין להלן מע"ש פ"ג הי"א ובבלי חולין ק"ל ב'. ועיין מ"ש באו"ש פ"י מה' תרומות הי"ח, והדוחק נראה לעין.</i> ושמא צ"ל: האוכל את הטבל משלם [ד]מין. [משלם מן] הלקט וכו', כלומר, האוכל טבל משלם דמיו, כמפורש להלן מע"ש (פ"ג הי"א, עיין מש"ש). ואח"כ חוזר למשנתנו פ"ו מ"ה: משלם מן הלקט וכו'. כדברי חכמים שם, עיין להלן. 
<small>34.</small> <b>ומן התבואה שלא הביאה שליש דברי ר' ליעזר. </b>וכ"ה בד. ובכי"ע ליתא "דברי ר' ליעזר". ובמשנתנו הנ"ל: אין משלמין מן הלקט ומן השכחה ומן הפאה ומן ההפקר ולא ממעשר ראשון שנטלה תרומתו ולא ממעשר שני והקדש שנפדו,<sup class="footnote-marker">35</sup><i class="footnote">עיין במלא"ש, ויתפרש אי"ה במקום אחר.</i> שאין הקדש פודה את הקדש דברי ר' מאיר. וחכמים מתירין באלו. ובירושלמי נחלקו ר' לקיש ור' יוחנן אם "באלו" פירושו רק במע"ש והקדש, או שהחכמים מתירין בכולם. ומן התוספתא כאן ברור שהחכמים מתירין בכולם.<sup class="footnote-marker">36</sup><i class="footnote">ועיין במשנת ידים ספ"א ובס' הכריתות להר"ש מקינון ח"ה ש"ב סי' ס"ד ובחזון נחום למשנת ידים שם.</i> וכן בתו"כ אמור פ"ו סה"ה, צ"ז ע"ד: וחכמים אומרים משלמים <b>מכולם</b>. ובפי' הראב"ד (שם ה"ו) הסיק שאפילו לר' אליעזר שמשלמים ממין על שאינו מינו, מ"מ אין משלמין מפירות שביעית, שהרי פירות שביעית אינן ראויין ליעשות תרומה. ברם בתוספתא כאן מפורש שלר' אליעזר משלמין אפילו מפירות שלא הביאו שליש. ולא עוד אלא שבירושלמי חלה (פ"א ה"ג, נ"ז ע"ד) אמרו שלר' אליעזר פירות שלא הביאו שליש פטורין מן החלה, ואין חייבין עליהם משום חמץ בפסח וכו', ומ"מ הם כשרים לתשלומי תרומה<sup class="footnote-marker">37</sup><i class="footnote">אמנם בכי"ע כאן ליתא "דברי ר' אליעזר", אבל אפילו אם אין כאן ט"ס, הרי תנא זה הולך בשיטת ר' אליעזר.</i> אעפ"י שאינם לחם.<sup class="footnote-marker">38</sup><i class="footnote">ועיין בירושלמי כאן פ"ו ה"ו, מ"ד ע"ב.</i> ומכאן ש"כל שהוא ראוי להיות קודש" (משנתנו פ"ו מ"ו ותו"כ הנ"ל) פירושו להוציא דמים גרידא.<sup class="footnote-marker">39</sup><i class="footnote">ושמא היתה לו להראב"ד כאן הגירסא כמו שהיא בנוסחאות, ופירשה בטבל שבא ליד כהן, כפי' בעל ח"ד, ולא נזכרה כאן תרומה כלל.</i><br>ובר"מ (פ"י מה' תרומות הי"ח) פסק כחכמים, וכר' יוחנן בירושלמי שמשלמים מכולם. ובהי"ט פסק שאין משלמין מפירות שביעית, מפני שאין פורעין חוב מדמי שביעית, וברדב"ז שם העיר על פיה"מ להר"מ (פ"ו מ"ו) שכתב: לפי שפירות שביעית הם הפקר לכל, וכבר קדם לך שאין משלמין מן ההפקר, והוא תמה עליו שהרי פסק (בהי"ח) כחכמים שמשלמין מן ההפקר. ברם נעלם ממנו לרגע קטן שהר"מ בפיה"מ (מ"ה) כתב: וחכמים מתירים באלו. ר"ל במעשר שני והקדש שנפדו וכו', כלומר פירש כריש לקיש בירושלמי הנ"ל, ולפיו לא נחלקו החכמים כלל על ר"מ בהפקר. אבל בחיבורו הרי חזר בו, ופירש כר' יוחנן וכתוספתא כאן ותו"כ הנ"ל, ולפ"ז נחלקו חכמים על כולם ומשלמים מן החפקר, ולפיכך פסק שאין משלמין מפירות שביעית מפני שאסור לפרוע חוב מהם. וכן מפורש בירושלמי ספ"ו, ועיין בריבמ"ץ ור"ש שם, וזהו לשיטת ר' יוחנן, עיין מ"ש בס' ניר.
<small>35.</small> <b>ר' עקיבא או' אין משלמין מהן שאין משלמין מדבר וכו'. </b>בכי"ע: וחכמ' אומ' אין משלמין מהן לפי שאין משלמין וכו'. ולפ"ז משמע קצת שהחכמים נחלקו על כולם, וסוברים שאין משלמין מכולן, וכר"מ במשנתנו פ"ו מ"ח.<sup class="footnote-marker">40</sup><i class="footnote">ו"לעונת המעשרות" לאו דווקא, אלא לכלל מעשרות.</i> אבל בד: ר' עקיבא אומר אין משלמין מדבר וכו', ולפי גירסא זו משמע יותר לפרש שלא נחלק ר"ע אלא על פירות שלא הביאו שליש, אבל מודה לר' אליעזר שמשלמין מלקט שכחה ופיאה, וכחכמים שבמשנתנו חנ"ל. 
<small>36-37.</small> <b>ימתין עד שתצא שבת ויצא לחצר ויגמור. </b>כ"ה ("שתצא") בכי"ע. ובבכי"ו: שיבא. ובד: עד שתבא שבת ויצא וכו'. וצ"ל: ויוצא [חוצה] לחצר וכו', כלומר, או שיוצא חוץ לחצר וגומר. וכן כנראה היתה הגירסא בתוספתא לפני רש"י, עיין בפירושו לביצה, ל"ה סע"א, סד"ה ה"ג, עיי"ש. וכן יוצא מן הירושלמי פ"ח ה"ד, מ"ה ע"ג; מעשרות פ"ג ה"ט, נ' סע"ד.<br>ובמשנתנו פ"ח מ"ג שנינו: היה אוכל באשכול ונכנס מן הגנה לחצר, ר' אליעזר אומר יגמור, ור' יהושע אומר לא יגמור, חשיכה לילי שבת, ר' אליעזר אומר יגמור ור' יהושע אומר לא יגמור.<sup class="footnote-marker">41</sup><i class="footnote">כ"ה במשנה שבירושלמי, בכי"מ, לו, פרמה, בבלי ביצה ל"ה א'. וכן היה לפני הריבמ"ץ, הר"ש ועוד. אבל הר"מ גרס בבבא אחרונה: ר' אליעזר אומר לא יגמור ר' יהושע אומר יגמור. וכ"ה בכת"י קויפמן, וכן מעיד במלא"ש בשם ר' יהוסף אשכנזי: ברוב הספרים גרסי' בסיפא ר' אליעזר אומר לא יגמור ור"י אומר יגמור. וכ"ה במשניות עם פי' הר"ש והר"מ ד"ו רפ"ב ואילך (אלא שהקדימו שם דברי ר' יהושע לדברי ר' אליעזר). ועיין בדק"ס ביצה, עמ' 92, הע' ז' ודבריו נכונים, וכיוון לדעת המהרי"ק מעשרות ספ"ה, עיי"ש. ועיין בבאור הגר"א יו"ד סי' של"א ס"ק קי"ד, אות קע"ז. ואף לפני רש"י היתה הגירסא בבבלי שם: ולא כשאמר ר' <b>יהושע</b> וכו', אלא שהגיה, כמו שהוא לפנינו. ברם ברור מן התוספתא כאן ומן הירושלמי (שהזכרנו בפנים) שהגהת רש"י נכונה. ואף ר' יהוסף אשכנזי הסיק שהגירסא "ר' אליעזר אומר לא יגמור וכו'" משובשת היא, והנכון הוא: ר' אליעזר אומר יגמור וכו'. וכן הוגה אף בפיה"מ להר"מ, עיין בתיו"ט ובמלא"ש שם.</i> ולפי גירסא נכונה זו סובר ר' אליעזר שבין אם נכנס לחצר, ובין אם חשכה עליו השבת יגמור. ומשמע מרהיטת לשון המשנה שגומר בין בחצר ובין בשבת,<sup class="footnote-marker">42</sup><i class="footnote">כלומר, גומר את החלק שבידו, אבל מה שבתוך פיו בוודאי גומר אף לר' נתן, עיין בירוש' פ"ה ה"ג, מ"ה סע"ב.</i> מפני שהתחיל בהיתר (עיין בירושלמי הנ"ל שם). ומפרש ר' נתן שאין הדבר כן, אלא שאף לר' אליעזר אסור לגמור בשבת או בחצר,<sup class="footnote-marker">43</sup><i class="footnote">מפני ששבת וחצר קובעים לר' אליעזר אפילו בדבר שלא נגמרה מלאכתו. אבל עיין בר"ח ביצה ל"ה א'. ועיין להלן מעשרות פ"ב ה"ב ומש"ש. ועיין בבאור הגר"א הנ"ל (הע' 41).</i> אלא ממתין עד שתצא שבת, או שיוצא חוץ לחצר. ובר"מ ספ"ד מה' מעשר פסק שאעפ"י שיצא מן החצר, לא יגמור עד שיעשר, והיינו כר' יהושע שחולק על ר' אליעזר. ובספ"ה פסק: ואם הניחן לאחר שבת ה"ז גומרו, והיינו כר' אליעזר שלפנינו, וזהו מפני שגרס במהדו"ק (עיין מ"ש לעיל בהערה 41): ר' אליעזר אומר לא יגמור ור' יהושע אומר יגמור, וגרס בברייתא זו בסיפא (בבבלי ביצה): ולא כשאמר ר' יהושע וכו',<sup class="footnote-marker">44</sup><i class="footnote">וכדברי בעל דק"ס שם, עיין לעיל הע' 41.</i> ופסק כר' יהושע. ועיין בנו"כ שם ובמעשה רוקח ספ"ה שנדחקו מאד לפרש את החילוק בין חצר לשבת.<br>ברם נאמנים עלינו דברי בעל מלא"ש (כאן פ"ח סמ"ג) שכתב: אלא שאני ראיתי בספר מדויק שם בספ"ה מוגה, לאחר השבת ה"ז לא יגמור.<sup class="footnote-marker">45</sup><i class="footnote">לא מצאתי גירסא זו בשום כת"י.</i> ולפ"ז פסק בשניהם: לא יגמור, ובשניהם ר' אליעזר לקולא ור' יהושע לחומרא, והלכה כר' יהושע.

Halakhah 11

<small>37.</small> <b>ר' יהושע אומ' דם שעל הככר וכו'. </b>בירושלמי פ"ח ה"ג, מ"ה סע"ב, ובבבלי כתובות ס' א', כריתות כ"א ב', כ"ב א', נשנתה הברייתא סתם. ועיין להלן. 
<b>גורר את מקומו ואוכל את השאר. </b>בירושלמי ובבבלי הנ"ל: גוררו ואוכלו.<sup class="footnote-marker">46</sup><i class="footnote">עיין בתוספ' רי"ד כתובות ס' א', ונוסח משובש הוא. ועיין במשנת מכשירין פ"ו סמ"ו, בתיו"ט ובמלא"ש שם. אבל עיין בס' משנה אחרונה שם.</i> ובמשנתנו (פ"ח סמ"ב): או שטעם טעם פשפש לתוך פיו הרי זה יפלוט. ופירש"י (נדה נ"ח ב', ועיין גם בריבמ"ץ ור"ש למשנתנו), דלא חיישינן להפסד תרומה, ומכ"ש שצריך לעשות כן בחולין. ובירושלמי (סה"ג, מ"ה ע"ג) הסיקו: ולא סוף דבר פישפש אלא כל דבר שנפשו של אדם חתה ממנו. נמצאנו למדים שאם נמאס האוכל, פולט בין בחולין בין בתרומה.<br>ולהלכה זו נסמכה גם הברייתא שלנו, והיא מלמדת שאם מצא דם על הככר גורר את מקומו ואוכל את השאר, ואפילו היה ככר של תרומה רשאי לגרור את מקומו אעפ"י שמפסיד קצת את התרומה, מפני שדם אדם שפירש אסור מדרבנן, אבל חייב לאכול את השאר. והר"מ פ"ו מה' מאכלות אסורות ה"ב פסק ע"פ הבבלי, ובחולין עסיקינן.
<small>38.</small> <b>נמצא בין שניו משפשפו ואינו חושש. </b>וכן בד: משפשף ואינו וכו'. ובכי"ע: אוכל ואינו חושש. ובירושלמי הנ"ל: ואם היה מבין שניו אוכלו ואינו חושש. ובבבלי הנ"ל: שבין השינים מוצצו ואינו חושש. ולפי גירסת הבבלי ברור שכאן מדברים בדם שבין השינים גרידא שמותר למוצצו אפילו לכתחילה מפני שלא פירש. ולפי גירסת כי"ע והירושלמי מדברים בככר, שאם נתמצה הדם בתוך פיו מבין שיניו אוכל את הככר ואסור לו לפלוט, ואין כאן לא מאיסה ולא איסור. ולגירסת כי"ו וד אפשר אולי לפרש שמשפשפו בלשונו (עיין להלן פ"י הע' 52) בתוך פיו ובולעו ואינו חושש לדם, וממילא אסור לו לפלוט בתרומה. 
<b>האוכל את הדירה ואת הנמלה וכו'. </b>וכ"ה בכי"ע וברוקח סי' תס"א. ובד: האוכל את הנמלה וכו'. ובמשנת פרה (פ"ט מ"ב): הדירה והכנה שבתבואה כשרים מפני שאין בהם לחה. ובר"מ פ"ט מה' פרה הי"א: אפילו היו יבישים ביותר כגון הנמלה והרירה והכינה שבתבואה. ומכיוון שלא מצאתי גירסא זו ("הנמלה") בשום נוסח שבמשנה, הרי נראה שהר"מ צרף את הנמלה מן התוספתא כאן לדירה וכנה שבמשנה שם. ומשמע שנמלה זו היא תולעת מיוחדת לתבואה, ואין בה שום לחות. ואשר לדירה, מפרשים הגאונים (פיה"ג לטהרות עמ' 106) שהיא תולעת שנקראת דרנא.<sup class="footnote-marker">47</sup><i class="footnote">בבלי שבת ק"ב ב'. ועיין בפיה"ג מכשירין, עמ' 130, בפי' המלה כנימה. ועיין מ"ש להלן שו' 39 בשם השאילתות.</i> ובמס' שמחות:<sup class="footnote-marker">48</sup><i class="footnote">פי"ב ה"ט, הוצ' היגר, עמ' 197.</i> [אין מרביצין עליהן] לא שמן ולא יין מפני שמרבין עליהן את הדירה. ובתוה"א להרמב"ן:<sup class="footnote-marker">49</sup><i class="footnote">עניין שמועה וליקוט עצמות, ד"ו פ' ע"א.</i> מפני שמרבה עליהן את הדרנה.<sup class="footnote-marker">50</sup><i class="footnote">אבל עיין במס' שמחות ספ"ט, סוף עמ' 178, ומ"ש להלן פ"ט הע' 89.</i> והלכה זו והבאות אחריה נשנו כאן אגב הפשפש שנזכר במשנתנו (פ"ה מ"ב), עיין מ"ש לעיל. 
<small>38-39.</small> <b>ואת הכינה שבתבואה חייב. </b>כנראה שהיא כינה היא כנימה,<sup class="footnote-marker">51</sup><i class="footnote">בספרי עקב (פי' מ', עמ' 82 ואילך): לא כינה ורקבובית וכו' כינה ורקבובית וכו'. ובדפוסים שם: כנימה. ועיין ערוך ערך כנימה וברש"י חולין י"ג א'.</i> ודרך כל השרצים הללו לבוא לתוך התבואה מן החוץ ואינם גדלים מתוכה, ולפיכך אסורים. ולשיטת שמואל (חולין ס"ז רע"ב) אפשר שאסורים מפני שמתליעים באביהם.<sup class="footnote-marker">52</sup><i class="footnote">וחייבים עליהם אעפ"י שאין בהם שום ליחה (עיין מ"ש לעיל שו' 38 ד"ה האוכל), מפני שהם כברייתם.</i> 
<small>39.</small> <b>את הזיז שבעדשין וכו'. </b>בתו"כ שמיני רפי"ב: בכל השרץ השורץ על הארץ, להוציא את היתושים שבכליסים ואת הזיזים שבעדשים ואת התולעים וכו'. וכ"ה בבבלי חולין ס"ז ע"ב. ועיין בירושלמי פ"ה ה"ג, מ"ה ע"ב. ובשאילתות שמיני סי' פ"ד: דתניא על הארץ להוציא את הדרנין<sup class="footnote-marker">53</sup><i class="footnote">עיין לעיל הע' 47 והע' 50.</i> שבעדשין ואת היתושין וכו'. ובה"ג ה' דגים (ד"ו קל"א סע"ג): על הארץ <b>לרבות</b> הזיזין שבעדשים וכו'. וכנראה שזוהי טעות הדפוס וצ"ל: להוציא וכו' (כמו שהוא בה"ג ד"ב עמ' 547). ופירש"י בחולין שם: זיזין בוצינש (כלומר, כנימה, עיין רש"י שם י"ג א'), וכמין יתושין הן אלא שבעדשים זיזין שמן. 
<b>שבכליסין. </b>פירש"י (בחולין הנ"ל): מין קיטנית. ופירוש זה לקוח מה"ג, עיין מ"ש לעיל פ"ה הע' 16. 
<small>40.</small> <b>פטור. </b>ברוקה סי' תס"א הנ"ל: חייב. ויש שם השמטה ברורה וצ"ל: [פטור. פרשו וחזרו] חייב, כמו שהוא בכל נוסחאות התוספתא כאן. ועיין בבלי הנ"ל ור"מ פ"ב מה' מאכלות אסורות הי"ד. ובירושלמי (פ"ה ה"ג, מ"ה סע"ב): אפילו יצאו על שפת האוכל וחזרו הרי אלו אסורין. ובחולין ס"ז ב': בעי רב אשי לגג תמרה מהו. ולא איפשיטא. 
<small>40-41.</small> <b>את התולעין שבעיקרי אילנות ואת הקפא שבירק חייב. </b>וכ"ה בד. ובכי"ע: <b>האוכל</b> את התולעין. וכ"ה בר"ח פסחים קט"ו ב', ברוקח הנ"ל ועוד (עיין להלן). וגם לפי הגירסא שבכי"ו ושבד ברור שהבבא הולכת על הרישא, כלומר, האוכל וכו'. ולגירסא זו אין לשנות בשום אופן "מותרין" במקום "חייב". והגירסא "חייב" מקויימת לא ע"י ד וכי"ע בלבד, אלא גם ע"י הר"ח הנ"ל, וכן משמע גם מלשון הערוך בשמו (עיין ערך קף האחרון). ולא עוד אלא שבתולעת שבעיקרי האילנות כו"ע מודים שהיא אסורה. וכן בתו"כ (פרק י"ב ה"ב, נ"ז ע"א): בכל השרץ השורץ לרבות את התולעים שבעקרי זיתים ושבעקרי תאנים. ובבבלי (חולין ס"ז רע"ב): שבעיקרי זיתים ושבעיקרי גפנים. ואם יש מקום לפרש בעיקרי זיתים ובעיקרי גפנים שהכוונה היא לפירות (הזיתים והענבים) שהתליעו באביהן (עיין בבבלי הנ"ל), הרי לפי הגירסא: בעיקרי אילנות,<sup class="footnote-marker">54</sup><i class="footnote">וכן מעתיק אף בר"ח ובערוך הנ"ל (בפנים), ברשב"ם פסחים קט"ו ב', בראב"ן פסחים, ע"ד ע"ד, ברוקח סי' תס"א, בפי' הר"ש מפלייש לפיוט אלקי הרוחות (או"ז ח"ב סי' רנ"ו, ס' ע"ב). ועיין מ"ש להלן על גירסת התוספות ובעל העיטור.</i> הכוונה היא בוודאי לתולעים שבאילנות עצמם, שהם אסורים, אפילו אם אין הלכה כשמואל.<sup class="footnote-marker">55</sup><i class="footnote">עיין בשאילתות שמיני סי' פ"ד.</i> ומכיוון שהתנא כורך יחד תולעים שבעיקרי אילנות עם קפא שבירק, הרי בעל כרחינו הגירסא היא: חייב.<br>ברם ברשב"ם (פסחים קט"ו ב'): מעתיק: ור"ח פירש קפא תולעת, דתניא בתרומות התולעים שבעיקרי אילנות (ואת) הקפא שבירק יבחושין שבחומץ ושביין מותרין. סיננן במסננת אסורין, דכיון דפריש ממקום רביתיה הוי ליה כשרץ השורץ על הארץ.<sup class="footnote-marker">56</sup><i class="footnote">ברור שבכת"י הר"ח שהיה לפני הרשב"ם נשמטה המלה "חייב" בטעות, ופירש הרשב"ם ש"מותרין" עונה על כולן. וכן אם סיננן פירושו שסינן את התולעים ואת הקפא וכו'. וכבר הלשון "ואת" הקפא מוכיחה על הטעות, שהרי אין לומר "ואת" וכו' מותרין.</i> וכן בראב"ן (פסחים, ע"ד ע"ד): דתני' בתרומ' <b>האוכל</b> תולעי' שבעיקרי אילנו' ואת הקפא שבירק ואת היבחושין שבחומץ ושכח (צ"ל: ושביי', ושביין) מות' סיננן במסננת אסור. וכאן ברור שיש ט"ס, שהרי אי אפשר לומר: האוכל את וכו' ואת וכו' מותר. וקרוב לוודאי שנשתבשה הנוסחא, וצ"ל: הקפא שבירק חייב (במקום: ואת). היבחושין וכו', כמו שהוא לפנינו ובר"ח. וברוקח סי' תס"א הנ"ל: האוכל תולעי' שבעיקרי אילנות שביין ושבחומה (צ"ל: ושבחומ', ושבחומץ) הרי אילו מותרין. וההשמטה ברורה.<br>ובתוספות (פסחים קט"ו ב' ד"ה קפא): קפא. פי' ר"ה תולעת כדתניא התולעת שבעיקרי זיתים ושבעיקרי גפנים<sup class="footnote-marker">57</sup><i class="footnote">נקטו לשון הבבלי חולין ס"ז רע"ב. ועיין מ"ש בתס"ר ח"א, עמ' 53, הע' 1. ועיין להלן גי' העיטור.</i> והקפא שבירק והיבחושין שביין וחומץ הרי אלו מותרין. וא"ת תיקשי מיניה לשמואל דאמר בסוף אלו טריפות קישות שהתליע באיביה אסור וכו'. הרי לך ברור שבתוספות אין כאן ט"ס, שהרי הקשו ממנה על שמואל, וכבר האריך בזה הגאון ר' ישעיה ברלין בחיבורו "תנא תוספאה" על התוספתא (שלא זכינו לאורו), כפי שהעתיק בפירושו שאילת שלום על השאילתות שמיני סי' פ"ד, עיי"ש שהאריך. וכן במאירי (פסחים קי"ד א', 97 ע"א): "ויש מפרשים בו תולעת. וכמו שאמרו בתוספתא תרומות הקפא שבירקות<sup class="footnote-marker">58</sup><i class="footnote">עיין בשאילת שלום שהזכרנו בפנים, והוא העביר את הקפא שבירק לרישא. ואם רבינו בעל המאירי העתיק כאן בדיוק, הרי כבר יש כאן הוכחה שבבא זו נדדה ממקום למקום.</i> והתולעת שבעקר[י אילנות] ויבחושין שבחומץ מותרין. סננן במסננת אסורין. ומה שהתירו בראש התוספתא, פירושו בשהתליעו לאחר שנתלשו, שאם במחובר ודאי אסורין. ומה שאמרו משום קפא לא לעניין איסור, אלא לעניין סכנה, שאם לעניין איסור מה ענין להתירו בשקיעתו, ומה לי באיסור זה בין חי בין מת, אלא לעניין היזק, שהחי מזיק והמת אינו מזיק". ובדבריו מתורצת הסתירה בין הבבלי ובין התוספתא לפי הגירסא שלנו, שהתוספתא מדברת בקפא שבמחובר, והבבלי מדבר בעניין שבדק את המרור כשתלשו, ולא היו בו תולעים, אבל כשאוכלו בלילה יש לחשוש שמא אינו רואה את התולעים שנולדו בתלוש, והם מותרים, ורק מחמת סכנה אתינן עלה. ובעיטור הכשר בשר:<sup class="footnote-marker">59</sup><i class="footnote">שער א' סח"ג, ד' למברג ה' ע"ד; הוצ' רמא"י י"ב ע"ד.</i> דהו"ל כאיתלע אילנא גופא דאסור. ומסתברא שנגמר התולעת, שיש בו כח לשרוץ על הארץ, אבל לא נגמר מותר, והיינו קופא שבירקות דגרסינן בתרומות האוכל תולעת שבעיקרי הזיתים<sup class="footnote-marker">60</sup><i class="footnote">עיין לעיל הע' 54, ולהלן הע' 62.</i> וקופא שבירקות. וגרסינן בפסחים האי מרור צריכין לשקועי משום קופא. ולכאורה משמע מתוך דבריו שגרס בתוספתא מותר, ובאר שההיתר הוא משום שעדיין לא רחש. אבל להלן שם<sup class="footnote-marker">61</sup><i class="footnote">ה' מצה ומרור, ד' למברג נ"ג ע"ד; הוצ' רמא"י קל"ד ע"א.</i> כתב: איכא למיחש לקפא, מדקאמר לשקועי משום קפא, ופיר"ח ז"ל קפא תולעת, כדתניא בתרומה האוכל תולעת שבעקרי האילנות<sup class="footnote-marker">62</sup><i class="footnote">ולא: הזיתים, עיין לעיל הע' 60.</i> וכפות שבירקות. ולפ"ז ברור שאף הוא גרס בתוספתא ובר"ח: חייב, ודבריו בהכשר בשר כוונתן לתרץ סתירה זו, והוא מבאר שבפסחים החשש הוא מפני תולעים שעדיין לא רחשו וקשה להבחין בהם והם מותרים, אלא שמחמת סכנה אתינן עלה, אבל בתוספתא מדברים בתולעים הרוחשים.<br>נמצאנו למדים, שהגירסא שלפנינו "חייב" מקויימת בלי שום פקפוק. ובעלי התוספות העתיקו מן הרשב"ם (ולא מגוף התוספתא). והראשונים שלא העתיקו "האוכל את" לא כיוונו אלא להוכיח שקפא היא תולעת (לאפוקי מפירוש רב האי גאון, עיין אוה"ג פסחים, עמ' 152). וכן בראבי"ה סי' תקכ"ה (ח"ב, עמ' 165): קפא. פירוש תולעת שיש בו. וכן משמע במסכת תרומות.<br>אלא שעלינו לברר את הסוגיא בבבלי הנ"ל, שהרי כאן מפורש שהקפה אסורה, וא"כ מה מועיל אם משקעו בחרוסת, והרי אף תולעים מתים אסורים. אמנם כבר ראינו לעיל שאפשר לתרץ סתירה זו ע"פ דברי בעל העיטור והמאירי, אבל הרי הר"ח הביא את התוספתא ולא פירש כלום, ומתוך דבריו משמע שמחמת איסור אתינן עלה. וכן בפי' הר"ש מפלייש לפיוט אלקי הרוחות (או"ז ח"ב סי' רנ"ו, ס' ע"ב): וצריך לשקועי למרור משום קפא. היא תולעת המצויה בירקות כדתנן התולעים שבעקרי האילנות והקפא שבירק. ואין בהם משום ארס. ומרהיטת לשונו משמע, שאין בהם חשש משום ארס, אלא משום איסור אתינן עלה כסתימת לשון הר"ח.<br>ולפיכך עלינו לבדוק את הדברים לאור המנהגים של העמים העתיקים. והנה בספר גיאופוניקה (סי"ב פ"ח) מביא בשם אפוליאוס תחבולות כדי למנוע את הקפא מירקות והאילנות.<sup class="footnote-marker">63</sup><i class="footnote">κάμπας ἐν λαχάνοις η δένδροις μὴ εἴναι, ומכאן שהמלה κάμπαι, קפה, הוא שם כולל לתולעים שבאילנות וירקות.</i> וכן כותב פליניאוס:<sup class="footnote-marker">64</sup><i class="footnote">תולדות הטבע סי"ט פנ"ז סי' קע"ז.</i> מינים שונים של בריות קטנות (bestiolae) נולדים [בירקות גינה] כגון וכו' קפה<sup class="footnote-marker">65</sup><i class="footnote"> ,erucae ,urucae עיין בשנו"ס שם. ובגלוסריונים היונים והרומים של ימי הבינים מתרגמים: urucae- κάμπαι, וכן מעיד קולומילא בספרו על עבודת האדמה סי"א פ"ה: הבריות שאנו קוראים erucae נקראים ע"י היונים κάμπαι. וכן מתרגמים השבעים את הגזם שבמקרא κάμπη, והירונימוס מתרגמו eruca. ולפי הבנת המתרגמים אין גזם אלא הביצים והתולעים שממנו מתהווה הארבה. ועיין ע"ז להלן.</i> ותולעים (vermiculi) בצנון, וכן בחסא ובכרוב.<sup class="footnote-marker">66</sup><i class="footnote">עיין בבלי מכות ט"ז ב'.</i> הרי לך ברור שהקפא גדלה בחסא.<sup class="footnote-marker">67</sup><i class="footnote">קהוט בערוך השלם ערך קף, קנ"ז סע"א, כתב: "קפא, תולעת שבירק. נ"ל מלשון יון κάμπη". ומכיוון שפירש כן ע"פ צלצול המלה בלבד, לא חשו לו. ולא עוד אלא שר"ע לעף (פלורה ח"א, ריש עמ' 439), פסק: "אין זה κάμπη!" וטעמו מפני שמצא אצל אתינאוס שהתולעת שבחסא נקראת - πρασ κουρίς. ואעפ"י שכן הוא הדבר, הרי כבר ראינו לעיל ש־κάυπη הוא שם כולל, ואף התולעים שבחסא בכלל, כמו שהוכחנו לעיל.</i> והקדמונים היו נוהגים להפטר מן התולעים ע"י זה שהיו מזבלים ומזהמים את הצמחים, והתולעים היו נמשכים מריח הזוהמא לתוך הזבל והיו נקברים שם.<sup class="footnote-marker">68</sup><i class="footnote">עיין מ"ש פליניאוס הנ"ל (לעיל הע' 64); תיאופרסטוס, תולדות הצמחים ס"ז פ"ה; גיאופוניקה הנ"ל סי"ב פ"ט.</i> ואף היהודים השתמשו בתחבולה זאת, עיין מ"ש להלן שביעית פ"א שו' 37.<br>וכן הפירוש אף בבבלי פסחים הנ"ל, והכוונה שהיו משקעים את החסא בחרוסת "משום קפא וכו' וקפא מריחא מיית", כלומר, שהריח ממית את התולע והוא מציל את עצמו מן החסא.<sup class="footnote-marker">69</sup><i class="footnote">רב האי גאון גרס שם: מריחא דחלא פקע, עיין אוה"ג שם עמ' 152.</i> ולפ"ז אין השקיעה בחרוסת אלא כדי להבריח את הקפא מן החסה, ונוטל את הרואה (עיין מ"ש להלן שביעית פ"א הנ"ל), וזורקו.
<small>41-42.</small> <b>יבחושין שביין ושבחומץ הרי אילו מותרין. </b>אם סינן וכו'. וכ"ה בכי"ע.<sup class="footnote-marker">70</sup><i class="footnote">אלא ששם: וסיננן, כלומר, אם סיננן.</i> ובד: הרי אילו אסורין, ונשמט שם: "מותרין. אם סינן הרי אילו". וכגי' כי"ו וכי"ע כ"ה גם בר"ח, רשב"ם, תוספות ומאירי פסחים הנ"ל, ראב"ן ורוקח הנ"ל. וכן בתו"כ שמיני (סוף פרק ד ה"י, נ' ע"א): להביא את (כגירסת כתה"י) היבחושין שסיננן. ובבבלי חולין (ס"ז סע"א): לרבות יבחושין שסיננן. ובה"ג (ה' דגים ד"ו, קל"א סע"ג, ד"ב עמ' 547): יבחושין פרוחי, כלומר זבובים.<sup class="footnote-marker">71</sup><i class="footnote">עיין בבלי שבת נ"ז ב'; נדה י"ז א'. ועיין מ"ש בפרוסידינגס (עיין להלן הע' 72), עמ' 396, הע' 14.</i> ועיין להלן ידים פ"ב ה"ג ומש"ש.<br>ובר"מ פ"ב מה' מאכלות אסורות ה"כ: המסנן את היין או את החומץ או את השכר ואכל את היבחושים או את היתושין והתולעת שסינן לוקה וכו', אבל אם לא סננן שותה ואינו נמנע. וניסח ע"פ התוספתא כאן וצירף לו את הבבלי בחולין (ס"ז א'), ופסק כת"ק כאן, ודלא כר' יהודה להלן בסמוך שאסור לסנן.
<small>42.</small> <b>ר' יהודה או' המפנין את היין וכו'. </b>צ"ל: המסנין. וכן בכי"ע: המסנן וכו'. ובד בטעות: מסננין, וצ"ל: המסנין, המסנן וכו'. וכבר פירשתי<sup class="footnote-marker">72</sup><i class="footnote">פרוסידינגס של האקדימיה האמריקנית למדעי היהדות ח"כ, 1951, עמ' 396 ואילך.</i> בבא זו ע"פ המנהג של המינים הקדמונים לחשוש לכל מיני יבחושין שבמשקין, ולא היו שותים משקין אלא אם סיננו אותן. ולפיכך אמר ר' יהודה שהמסנן יין וחומץ הרי הוא הולך בדרך אחרת. 
<small>42-43.</small> <b>והמברך על החמה וכו'. </b>וכ"ה בכי"ע. ובד: המברך וכו'. והנכון כלפנינו, ור' יהודה צרף כאן את שני המנהגים מפני שרמז לאותה כת שנהגו לסנן את המשקין ולברך על החמה. עיין מ"ש לעיל ברכות עמ' 111.<sup class="footnote-marker">73</sup><i class="footnote">ועיין במאמרי הנ"ל, עמ' 398 ואילך.</i> 

Halakhah 12

<small>43.</small> <b>הציר והחומץ והמורייס וכו'. </b>בירושלמי פ"ח ה"ה, מ"ה ע"ד (וכ"ה גם בכי"ר ונוסח הרש"ס): חמשה משקין אין בהן משום גילוי, הציר והמורייס וכו'. וכן בחולין (מ"ט ב'): חמשה משקין (כגי' כתה"י שם) אין בהם משום גלוי, ציר וחומץ וכו'. ומלשון זו משמע ששאר משקין יש בהם משום גלוי. והקשו בתוספות (שם ד"ה ושאר) ממשנתנו כאן (פ"ה מ"ד): שלשה משקין אסורים משום גלוי, המים והיין והחלב,<sup class="footnote-marker">74</sup><i class="footnote">עיין בערוך ערך שלש מ"ש בשם הילמדנו ובילקוט שופטים רמז מ"ה ובהוספות למדרש תלים פקל"ו, הוצ' בובר, ר"ס סע"א.</i> ושאר כל המשקין מותרין. ותירצו שלא נקטו חמשה אלא כדי להוציא מידי ר"ש שחולק בחמשה משקין הללו, ולדבריהם כל המשקין מותרין חוץ ממים וחלב. אבל בפרקי דרבי (הוצ' שענבלום, כ' סע"ב): חמשה אין להן משום גלוי, הציר והמורייס וכו'. ולפ"ז ההלכה שם אינה מדוייקת שהרי לא הזכירו שם כלל את דברי ר"ש.<sup class="footnote-marker">75</sup><i class="footnote">וצריך להניח שהמסדר לא כיוון אלא ללקט ברייתות שנזכר בהם המניין חמשה, ואעפ"י שלהלכה כאן חמשה הוא לאו דווקא. ועיין להלן הע' 76.</i> ובירושלמי שבת (פ"א ה"ד, ג' ע"ד): השמן והחומץ וכו', ולא נזכר שם מניין כלל, והברייתא שם מתאימה לתוספתא כאן. ועיין מ"ש להלן. 
<small>44.</small> <b>ור' שמעון אוסר. </b>וכ"ה בירושלמי שבת הנ"ל, ומשמע שהוא אוסר בכולם. וכן מפורש בחולין הנ"ל: ר' שמעון אומר אף הן יש בהן משום גלוי.<sup class="footnote-marker">76</sup><i class="footnote">אבל בתוה"ב להרשב"א (בית ג' סוף ש"ה, פ"ה סע"ב): אמר ר' שמעון אני ראיתי נחש וכו', וחסרות שם המלים "אף הן יש בהם משום גלוי". ולפי גירסא זו אפשר לומר שלמסקנת הגמרא שם לא נחלק ר"ש אלא בציר. וכן גורס הרשב"א להלן בגמרא שם: דהא ר' שמעון בן אלעזר קאי <b>כוותי</b> (וכ"ה בכמה כתי"י, עיין דק"ס שם) וכו', ולא כוותיה (שפירושו כר' שמעון), שהרי לפי גירסתו לעיל אפשר לומר שר"ש לא חלק בדבש. ועיין מ"ש להלן. ועיין מ"ש לעיל בפנים בשם התוספות.</i> אבל בירושלמי תרומות הנ"ל: ור' שמעון אוסר בדבש,<sup class="footnote-marker">77</sup><i class="footnote">וכ"ה אף בכי"ר. וכן היה אף לפני הרש"ס אלא שהגיה ע"פ הבבלי, עיי"ש ע"ט ע"א. ובחולין להלן שם: וכן היה ר' שמעון בן אלעזר אוסר בדבש.</i> והמעשה שלהלן לא נזכרה שם כלל. ובפיה"מ להר"מ כאן (פ"ח מ"ד): ונתבאר מן התלמוד כי הדבש והציר והמורייס ודומיהם והשומין הכתושין<sup class="footnote-marker">78</sup><i class="footnote">עיין במעשים שנזכרו בירושלמי כאן פ"ח, מ"ה ע"ג, מ"ו ע"א, ובבלי ביצה ז' ב' וסוף נדרים.</i> שהן אסורין כשהן מגולין. ומכאן שפסק כר"ש, שאוסר בכולן, והחמיר משום סכנה. ברם בפי"א מה' רוצח ושמ"נ ה"ז פסק: ואלו הן המשקין האסורין משום גילוי המים והיין וכו' והחלב והדבש והציר, אבל שאר כל המשקין אין מקפידין על גילויין, שאין בעלי ארס שותין מהן. וכ"ה בסמ"ג עשין ע"ט, קנ"ו ע"ב. ולפ"ז פסק כר"ש רק בציר ודבש גרידא, אבל שאר משקין אין בהם משום גילוי,<sup class="footnote-marker">79</sup><i class="footnote">ועיין בתוספ' ב"ק קט"ו ב' ד"ה אלא, ומוכח שהם סוברים שאף בשמן אסור משום גלוי, ועיין גם ברשב"א שם. וכן משמע מלשון הברייתא עצמה שם שפסקה: ובשמן לא יעשה כן. ואם שמן טמא שנתגלה ראוי להדלקה, מה מפסיד הכהן, והרי אף עכשיו ראוי למלאכתו. אלא שאפשר לפרש בברייתא עצמה שהגילוי עונה על יין גרידא, ובשמן הכוונה לשבירת החבית, עיי"ש.</i> וחזר ממה שכתב בפיה"מ הנ"ל.<sup class="footnote-marker">80</sup><i class="footnote">אמנם אף בפיה"מ לא הזכיר שמן, אבל הרי כתב שם: ודומיהן, ומהיכי תיתי לן להוציא שמן גרידא מן החמשה. ועיין במשנת סוכה ספ"ד, ולא נזכר שם שמן. ועיין בירושלמי, בבבלי ובר"ח שם. ואף הר"מ בפ"ו מה' איסורי מזבח לא הזכיר ששמן שנתגלה פסול לנסכים. ואעפ"י שאם ראוהו שותה פסול לכ"ע, מ"מ אין לנו ראייה ששתה נחש שמן מימיו.</i> וברי"ף (ע"ז פ"ב, סי' אלף רל"א): וגרסינן בפרק אלו טריפות מנימין בנדוקאה איגלי ליה ביסתקאה דדובשא וכו', ומיסתבר מההוא מעשה דדבש וציר יש בהן משום גילוי. וכן מעתיק ברא"ש (שם פ"ב סי' י"ג). ושניהם קיצרו את הסוגיא בחולין במלה "וכו'". אבל בהגהות כת"י באלפס ישן (בגליון הוצ' ראם שם י' ע"ב) משלימים את המקוצר: אתא לקמיה דרבא אמר למאי ניחוש לה וכו', מאי ר' שמעון דתניא ר' שמעון אומר אף הציר והדבש יש בהם משום גילוי. ברם אף כאן ספק גדול הוא בעיני אם הרי"ף העתיק את הסוגיא כצורתה, ואפשר שקיצר, וסמך על העובדא שהביא ר"ש שראה נחש ששתה ציר, ור"ש בן אלעזר שסובר כר"ש בדבש, עיי"ש בגמרא. ועיין בב"י טיו"ד ריש סי' קט"ז ובב"ח ופר"ח שם.<sup class="footnote-marker">81</sup><i class="footnote">ועיין בגירסת הרשב"א שהבאנו לעיל הע' 76.</i> 
<small>44-45.</small> <b>אני ראיתיו ששתה ציר בצידן וכו'. </b>וכ"ה בחולין הנ"ל. אבל בירושלמי ליתא, אלא שהוסיפו שם: מודין חכמים לר"ש בשראו אותו נוקר. כלומר, החכמים מתירים במשקים הללו, מפני שאין דרכם של בעלי ארס לשתות מהן, אבל אם שתו מהם הרי הם מטילים בהם ארס, כמו במים ויין. ועיין לשון הר"מ שהעתקנו לעיל. 
<small>45.</small> <b>אין ראיה מן השוטין. </b>בד: נחש שוטה היה ואין מביאין ראייה מן השוטין. וכן בחולין הנ"ל (כגי' כתה"י, עיין דק"ס נ"ז ע"א הע' מ'): אותו נחש שוטה היה ואין מביאין וכו'. ובכי"ע: אין מביאין וכו'. ועיין בבלי שבת ק"ד ב', נדה ל' ב'. 

Halakhah 13

<b>משמרת אסורה משום גלוי. </b>משנתנו פ"ח מ"ז. וכן פסק הר"מ בפי"א מה' רוצח ושמ"נ הי"ד. ולפני התוספתא היה כאן סדר אחר במשנתה.<sup class="footnote-marker">82</sup><i class="footnote">ולא עוד אלא שספק גדול בעיני אם משנה ז' היא מגוף המשנה, עיין במלא"ש ומ"ש הרי"ן אפשטין במבוא לנוה"מ, עמ' 950.</i> ובירושלמי הסדר משונה גם בבבות של התוספתא עצמה. 
<small>45-46.</small> <b>ר' נחמיה או' אם היתה תחתונה מכוסה וכו'. </b>במשנתנו הנ"ל: ר' נחמיה מתיר.<sup class="footnote-marker">83</sup><i class="footnote">ועיין בריבמ"ץ שם, אלא שבש"ס הוצ' ראם הדפיסוהו כהמשך של מ"ו, עיי"ש.</i> ובבבלי (סוכה נ' א', ב"ק קט"ו ב'): א"ר נחמיה אימתי (כלומר, יש בה משום גילוי) בזמן שהתחתונה מגולה, אבל בזמן שהתחתונה מכוסה, אעפ"י שהעליונה מגולה, אין בה משום גלוי וכו'. והדברים מתבארים יותר מתוך הירושלמי כאן פ"ח (ה"ה, מ"ה ע"ד): המשמרת של יין ר' יודה אומר אם היתה פקוקה מלמעלה, אע"פ שהיא פתוחה מלמטן, ר' נחמיה אומר אם היתה התחתונה מכוסה אעפ"י שהעליון מגולה מותר וכו'.<sup class="footnote-marker">84</sup><i class="footnote">כ"ה הגירסא בכי"ר ובנוסח הרש"ס. ובפירושו שם (פ' רע"א): ויש טעות לעיל <b>במקצת ספרים</b>, והגירסא כדאיתא בפ' הגוזל בתרא, דגרסינן ר' נחמיה (ומכאן שהרש"ס לא תיקן מעצמו, שהרי העיד שהשיבוש הוא רק במקצת ספרים). וכן היה לפני הראב"ד, עיין בפירושו לב"ק קט"ו ב', הוצ' ר"ש אטלס, עמ' שכ"ב. ובהוצאות שלפנינו נתחלפו בטעות ר' יודה בר' נחמיה ולהפך. ועיין מ"ש ר"י בראנד בספרו כלי החרס בספרות התלמוד, עמ' שי"ח.</i><br>ומסתבר כפירוש הראשון שבראב"ד,<sup class="footnote-marker">85</sup><i class="footnote">הנ"ל, עמ' שכ"א, והובא גם בשטמ"ק שם.</i> שר' נחמיה מצריך שתהיה התחתונה (כלומר, החבית התחתונה ששופך לתוכה) מכוסה לגמרי במשמרת, שתהיה מהודקת ולא מחולחלת, ולפיכך אין לחשוש שמא עבר שפיפון מחוץ למשמרת ושתה. ואם שתה מלמעלה הרי הארס צף ואינו בוקע את הרשת (כצ"ל בר"ח סוכה נ' א'). ור' יהודה סובר להפך שהארס עובר דרך המשמרת, ולפיכך אם היתה החבית העליונה מגולה חושש שמא שתה ממנה. אבל אם היתה העליונה פקוקה מלמעלה, כלומר, מכוסה במשמרת שפקוקה לתוכה ומהודקת בה לא איכפת לנו אפילו אם החבית התחתונה, שהוא שופך לתוכה, מגולה, משום שהנחש יפחד לשתות ממנה, מפני הטיפות הטורדות לתוכה, עיין בתוספ' ב"ק קט"ו ב' ד"ה אימתי ובשטמ"ק שם.<sup class="footnote-marker">86</sup><i class="footnote">אבל עיין בראב"ד שם, עמ' שכ"ב, שהכריע כפירוש השני שהציע שם.</i> וברי"ף ע"ז (פ"ב סי' אלף רל"ב): משמרת של יין אסורה משום גילוי ור' נחמיה מתיר, ובר"ן שם: ר' נחמיה מתיר. מפני שהיא מנטפת, הנחש שומע קולו ובורח. וכבר תמה ע"ז בתוספ' חדשים כאן, שהרי בפירוש אמרנו בברייתא שאם התחתונה מגולה אסור לר' נחמיה. וטעם זה הוא לר' יהודה, אבל לא לר' נחמיה. ועיין בדרישה ובפרישה טיו"ד סי' קט"ז, ולפלא שלא העירו על דברי התוספות בב"ק הנ"ל.
<small>47.</small> <b>דומה לספוג ועומד במקומו. </b>וכן בבבלי הנ"ל: דומה לספוג, צף ועומד במקומו. ופירושו שהארס אינו קשור וסמיך אלא הוא מלא חלולים כספוג, וכשהמשקה עובר דרך המסננת הספוג עולה וצף עליה, ואינו עובר. ובירושלמי הנ"ל: עומד כסבכה ועומד מלמעלן. ופירושו שהארס אינו מתפזר ומתפורר לטיפות בודדות אלא הוא מהווה כעין סבכה, וסבכה זו צפה ואינה עוברת דרך רשת המשמרת. ולהלן בירושלמי שם: שלשה אירסין הן. ארס שוקע. ואירס צף. ואירס עומד כסבכה מלמעלה. ובבבלי (ע"ז ל' ב'): שלשה מיני ארס הן של בחור שוקע, של בינוני מפעפע, ושל זקן צף. ולפ"ז ההבדל בין עומד כסבכה וצף הוא שבצף הארס כולו למעלה, כמו שמן על גבי יין, אבל כסבכה הוא שקוע במשקה אלא שהוא עומד מלמעלה, וכן כשמטין את החבית לשתות ממנה, הצף הוא תמיד עולה מלמעלה, אבל הסבכה משתקעת לאמצע המשקה ומפעפע. ולפי דרכנו למדנו, שלשיטת ר' נחמיה (בין לפי הירושלמי ובין לפי הבבלי) הארס אינו יורד דרך המסננת, משום שהטיפות אחוזות זו בזו (כסבכה או כספוג), ולפ"ז אם טרף (או טרק) את המשקה הארס מתערב בו, ועובר דרך המשמרת. וכן הסיקו בירושלמי ובבבלי ב"ק קט"ו ב'. 
<b>עיסה שלשה במים מגולין וכו'. </b>ר"מ פי"ב מה' תרומות הי"ד וספי"א מה' רוצח ושמ"נ, כת"ק. ובירושלמי פ"ח ה"ה, מ"ה ע"ד: מים שנתגלו לא יגבל בהן את העיסה וכו'. ובריש ה"ה (שם מ"ה ע"ג): תבשיל שבישלו במים מגולין אפילו של תרומה ישפך, ואין צריך לומר של חולין. 
<small>49.</small> <b>מפני שארס של נחש כלה באור. </b>וכ"ה בירושלמי הנ"ל. ומלשון זו משמע שלר' נחמיה אפילו ראוהו שותה מותר אם אפה את הפת, אלא שלכתחילה לא יגבל ולא יטפל בעיסה מפני שבעצם הטיפול יש סכנה.<sup class="footnote-marker">87</sup><i class="footnote">עיין להלן הי"ד ובתוספ' ב"ק קט"ו ב' ד"ה אלא.</i> ולהלן שם בירושלמי: אם היתה נופלת אסור, כלומר אם הפת נעשית ניפולין (עיין מ"ש להלן מע"ש פ"א שו' 60) אסורה, מפני שאנו תולים שמחמת הארס לקתה. ומכאן שאין האור רפואה ממש, אלא בחינה לדעת אם יש ארס בעיסה. ולפ"ז אפשר שאם ראוהו שותה, לא סמכינן על האור אפילו לר' נחמיה. ובפי' הר"ש סיריליאו (ע"ח סע"א) העיר על הבבלי בחולין (נ"ט א') בעובדא דבר טביא דהוו מפסקן כרען, וחששו לנשיכת נחש, ואמר שמואל: מאי תקנתיה ניתביה בתנורא דאיהו בדיק נפשיה. אותביה נפל תילהי תילהי (ועיי"ש נ"ג ב'). ופירש במאירי שם (קי"ג סע"א) שאפילו בוודאי נשכה נחש סמכינן על בדיקה זו. ועיין בר"מ רפי"ב מה' רוצח ושמ"נ, וכשאתה מצרף את סוף פי"א עם רפי"ב שם משמע שיש חילוק בין בדיקת הפת ע"י האור ובין בדיקת הבשר ע"י צלייה, מפני שאור שולט יותר בבשר צלוי מאשר בפת שנאפת.<sup class="footnote-marker">88</sup><i class="footnote">אלא ששמואל עצמו סובר בירושלמי כאן (מ"ה ע"ד) שאפילו מים שנתחממו אין בהם משום גילוי, ומכ"ש שיסבור כן באפייה, עיין בירושלמי שם.</i> ברם רוב הפוסקים (עיין בטיו"ד סי' ס' ובמפרשים שם) מפרשים את הבבלי בחשש שמא היה ניקור במקום החתך, או בכרעים שנפסקו, ואין כאן אלא חששא רחוקה, ולפיכך סמכינן על הבדיקה. 
<b>מי כבושין וכו'. </b>ירושלמי פ"ח ה"ה, מ"ה ע"ד. ר"מ פי"א מה' רוצח ושמ"נ ה"ט כלשון התוספתא. ומי כבושין פירושו מים שבהם כבש את המאכל החי עד שנעשה כבוש. וכן מי שלקות הם המים ששלק בהם את האוכל, כפירושן ברוב המקומות.<sup class="footnote-marker">89</sup><i class="footnote">עיין במשנתנו כאן ספ"י; מקואות פ"ז מ"ב ועוד. אבל עיין מ"ש להלן פ"ט שו' 50 ד"ה ולולא.</i> 
<b>מי תרמוסין. </b>מי פירות פירושו מים שיצאו מסחיטת הפירות, אבל כאן אין לפרש כן, שהרי כל מי פירות (חוץ מן המשקין שנמנו במשנתנו ולעיל הי"ב) אין בהם משום גילוי ומכל שכן מי תורמוסין המרין, ויגיד עליו רעו: מי כבושין ומי שלקות, ומכאן שבמים אנו מדברים אלא שנשתנה טעמם. ולפיכך ברור שהכוונה היא בין למים ששלקו ובין למים שכבשו בהם את התורמוסין, וכעדות חז"ל<sup class="footnote-marker">90</sup><i class="footnote">בבלי ברכות ל"ה ב', ביצה כ"ה ב', תנחומא בראשית סי' ה'.</i> שהתורמוס אינו יוצא מידי מרירותו עד ששולקים אותו שבע פעמים. והעמים הקדמונים נהגו להמתיק אותם גם ע"י כבישה במים מתוקים ג' ימים.<sup class="footnote-marker">91</sup><i class="footnote">עיין מ"ש ר"ע לעף פלורה ח"ב, עמ' 461.</i> ועיין לעיל פ"ה שו' 29 ומש"ש. 
<small>50.</small> <b>מים ששרה בהן כבושין וכו'. </b>וכן פסק בר"מ הנ"ל.<sup class="footnote-marker">92</sup><i class="footnote">ובירושלמי הנ"ל: מים שהדיח בהן כבשין ושלקין ותרמוסין הרי אלו אסורין. אבל דין השרייה לא הוזכר שם. וסתם הדחה אין בה בנותן טעם. ועיין להלן.</i> ולפי גלינוס<sup class="footnote-marker">93</sup><i class="footnote">הובא בספרו של לעף הנ"ל (הע' 91).</i> היו נוהגים לשלוק את התורמוסין, ואח"כ היו שורין אותן, וכן כנראה נהגו גם בכמה מינים אחרים,<sup class="footnote-marker">94</sup><i class="footnote">עיין בתנחומא הנ"ל (לעיל הע' 90) ומ"ש להלן מע"ש פ"א הי"ג.</i> ולפיכך פסקה התוספתא שהשרייה שבאה אחרי הכבישה והשליקה תלויה בזמן, ואם נישרו עד כדי נתינת טעם במים מותרים משום גילוי. 
<small>51-52.</small> <b>מים שהדיח בהן עובטין<sup class="footnote-marker">95</sup><i class="footnote">הטי"ת של עובטין אינה ברורה כ"כ, ואפשר לקרוא: עובשין.</i> ודרמסקניות לחולה וכו'. </b>וכ"ה בד. ובכי"ע: <b>חובשין</b> ודרמסקונין וכו'. ובר"מ הנ"ל: וכן מים שהדיח בהן פרישין ודרמוסקין וכו'. ולפ"ז ברור שאף לפני הר"מ היה כגירסת כי"ע, ופירש חובשין, חבושין, כלומר, פרישין, שהרי כן אומר רבינו בפיה"מ (כלאים פ"א מ"ד): ופרישין הן חבושין, ולפ"ז הוא מין ממיני התפוחים, ונקרא אף עכשיו בסורית חבושא.<sup class="footnote-marker">96</sup><i class="footnote">עיין מ"ש ר"ע לעף פלורה ה"ג, עמ' 240 ואילך.</i> ובבבלי (ברכות מ"ג ב'): באתרוגא או בחבושא, ורבינו (רפ"ט מה' ברכות) ניסח: כגון אתרוג או תפוח, וכן בשערי ברכות לר"ש בן חפני (אוה"ג שם הפירושים, עמ' 67): ועל האתרוגין ועל התפוחין.<sup class="footnote-marker">97</sup><i class="footnote">ועיין גם בתס"ר ח"ד, עמ' 174.</i> אבל קשה מאד לפרש שמדברים כאן במים שהדיח בהם תפוח, שהרי תפוח הוא פרי קשה, ואינו עולה כלל על הדעת שבהדחה גרידא ישתנו המים בטעמם.<br>ברם<sup class="footnote-marker">97a</sup><i class="footnote">[אין זה כלום, עיין בבלי ע״ז ל׳ א׳, ומ״ש [כאן] בהע׳ 104.]</i> בירושלמי הנ"ל גורס כאן: הדיח בהן ענבים ואובשין ("ואובשין" גם בכי"ר ובנוסח הרש"ס) לחולה וכו'. ונוסחא זו לכאורה קשה מאד, ומהיכי תיתי לן להתיר משום גילוי מים שהודחו בהם ענבים, והרי הנחש אוכל ענבים (עיין במשנתנו פ"ח מ"ו) ושותה יין ומים, ומאי קמ"ל שהמים אסורים (כגי' כי"ע והירושלמי להלן). לפיכך נראה יותר ש"ענבים ואובשין" שבירושלמי פירושו: ענבים אובשין.<sup class="footnote-marker">98</sup><i class="footnote">והוי"ו של "ואובשין" הוא וי"ו הפירוש, עיין מ"ש רי"ן אפשטין במבוא לנוה"מ, עמ' 1088.</i> והירושלמי לא נקט אלא דוגמא אחת מן התוספתא, ולא הזכיר ענבים רגילים כלל. וכן צ"ל אף לפנינו בתוספתא: מים שהדיח בהן עובשין<sup class="footnote-marker">99</sup><i class="footnote">עיין לעיל הע' 95.</i> וכו'. ואין עובשין, חובשין, אובשין, אלא אובשין שבמשנת מעשרות (פ"א מ"ב): הענבים והאבשים<sup class="footnote-marker">100</sup><i class="footnote">כ"ה גם בהוצ' לו, כ"י קויפמן, פרמה ועוד. אבל בריבמ"ץ בערוך ועוד: <b>והאובשין</b>, עיין אהצו"י שם, עמ' 93.</i> משהבאישו. וברד"ק ישעי' ה', ב': <b>"ויעש באושים</b>. ורבינו האי ז"ל כתב באושים הוא מין ידוע ממיני הענבים, והוא הרע שבהם, וידוע הוא מלשון משנה הענבים <b>האובשים</b>, במוקדם האל"ף על הבי"ת". והירונימוס תרגם שם: labruscae, כלומר, ענבים שוטים. ומכיוון שטעמם חמוץ אין הנחש אוכל אותם.<sup class="footnote-marker">101</sup><i class="footnote">ועיין מ"ש ר"א הראובני בתרביץ שכ"א (תש"י), עמ' 124. אבל מ"מ לא נתברר מהותם בוודאות.</i> ומספרי הקדמונים ידוע לנו שפרי הגפן השוטה (labrusca) שמש תרופה לכל מיני מחלות,<sup class="footnote-marker">102</sup><i class="footnote">פליניאוס, תולדות הטבע, סכ"ג פי"ד. ואעפ"י שפליניאוס, כנראה, טעה שם בכמה דברים, אבל אנו למדים ממנו שכן נהגו בזמן העתיק.</i> והוא מתאים לדוגמא של התוספתא והירושלמי. והואיל והאובשין והדורמסקניות<sup class="footnote-marker">103</sup><i class="footnote">כלומר, הדמשקיות, damascena, מה שקוראים עכשיו שזיפים, עיין פלורה של לעף ה"ג, עמ' 167.</i> מליאים ליחה, הרי אפשר לטעות שהם פולטים את ליחותם ונותנים טעם במים, ואין בהם משום גילוי.<sup class="footnote-marker">104</sup><i class="footnote">אבל אם נפרש אובשין שבירושלמי כמו חובשין, חבושים, פרישין, הרי אי אפשר לקבל אותם כפירוש לענבים, ובהכרח ענבים לחוד ואובשים לחוד, ולפי זה יחזרו כל הקושיים שהזכרנו לעיל למקומם. ובדוחק אפשר לפרש שענבים שנתנו טעם במים הם כמו יין תוסס שאין בו משום גילוי. או שמא אין הנחש שותה מים שיש בהם תערובת של קצת יין, עיין דרישה בטיו"ד סי' קט"ז אות י'. וכ"ז רחוק.</i>
<small>52.</small> <b>אין בהן משום גלוי. </b>וכ"ה בד. אבל בכי"ע לנכון: אסורין משום גילוי. וכ"ה בר"מ פי"א מה' רוצח ושמ"נ סה"ט. וכן בירושלמי הנ"ל: אסור. ובפ"מ שם: ובתוספתא גריס אין בהן משום גילוי. וכן היה לפניו, כנראה, אף בתוספתא כת"י שלו, כלומר, נוסח שהוא בעיקרו כי"ו, עיין מ"ש במבוא. 
<b>מים שנתגלו וחיממן וכו'. </b>וכ"ה בד. אבל בכי"ע הסדר הוא: מי חמין כל זמן שעולה הבל וכו' מים שנתגלו וחממן וכו'. וכ"ה הסדר בברייתא זו בירושלמי פ"ח ה"ה, מ"ה ע"ד. ולעיל שם: "הכל מודין<sup class="footnote-marker">105</sup><i class="footnote">כלומר, אפילו ר' נחמיה שנחלק בעיסה שנילושה במים מגולים ואפאה, עיין שו' 48–49 ומש"ש.</i> במים שהוחמו שאסור וכו', כאן הכלי מפסיק וכו' ", כלומר בין האור והמים. 
<small>53.</small> <b>כל זמן שמעלין הבל וכו'. </b>ירושלמי הנ"ל, ר"מ הנ"ל ה"ח (גם ביין וחלב). והטעם הוא שהנחש אינו שותה רותחים, וגם מפחד מפני ההבל. 

Halakhah 14

<small>53-54.</small> <b>מים מגולין לא ישפכם ברשו' הרבים וכו'. </b>ירושלמי פ"ח ה"ה, מ"ה ע"ד (בשינוי סדר); בבלי ב"ק קט"ו ב', ע"ז ל' ב'. ר"מ פי"א מה' רוצח ושמ"נ הט"ו. ועיין מנוה"מ ח"ד עמ' 585. 
<small>54.</small> <b>ולא ישקה מהן גוי. </b>וכ"ה בד ובכי"ע (שם: לא). וכן בירושלמי: ולא ישקה לגוי. וכן מעתיק בריבמ"ץ פ"ה מ"ד. אבל בבבלי הנ"ל ליתא. ואפשר שהטעם הוא מפני שבבבל סברו שאין הגילויים מזיקים לגוים, עיין בבלי ע"ז ל"א סע"ב. 
<small>55.</small> <b>אבל משקה הוא בהמת עצמו. </b>וכן בירושלמי ובמנוה"מ הנ"ל: אבל משקה הוא בהמתו. ברם בבבלי הנ"ל העתיקו מברייתא זו שאינו משקה לא את בהמתו ולא את בהמת חבירו. ובע"ז שם הקשו: והתניא אבל משקהו לבהמת עצמו (כגירסא שלנו בתוספתא), ותירצו: כי תניא ההיא לשונרא. ופירש"י: דלא מזיק ליה ארס, דשונרא אכיל ליה לחיויא וכו'. ולהלן שבת (פט"ו, כי"ע פי"ד, ה"ט): מים שנתגלו מטלטלין אותן מפני שהן ראויין לבהמה וכו'. אבל בבבלי שם (קכ"ה רע"ב): מפני שהן ראויין לחתול.<sup class="footnote-marker">106</sup><i class="footnote">ומסתברא שבא"י סברו שאין הארס ממית לבהמה אלא מזיקה לזמן, ובשלו רשאי, אם היא בהמה טמאה שאינה ראויה לאכילה.</i> 
<b>לא ירבץ בהן את הבית וכו', </b>ירושלמי ובבלי ע"ז הנ"ל בשינויים. 
<small>56.</small> <b>אלא בזמן שיש בו סרטה. </b>כלומר שריטה, סדק. והסיקו בירושלמי שם: פניו כסירטא הם, ראש אצבעות ידיו ורגליו כסירטא הן. ולפ"ז לא נחלקו אלא בגב היד ובגב הרגל. ובבבלי ע"ז הנ"ל: איכא בינייהו גב היד וגב הרגל. [ורומני דאפי.]
<small>57.</small> <b>בקרקעות ארבעים סאה. </b>וכ"ה בד. ובכי"ע: אחד ארבעים סאה, ועל המלים "אחד ארבעים" נקודות לסי' מחיקה. ובירושלמי שם רה"ו: תני המים בקרקעות ארבעים סאה. ובמשנתנו פ"ח מ"ה: שיעור המים המגולין כדי שתאבד בהם המרה. ר' יוסי אומר בכלים כל שהן, ובקרקעות ארבעים סאה.<sup class="footnote-marker">107</sup><i class="footnote">ועיין בפיה"מ להר"מ ובר"ש שם שנחלקו אם מ' סאה הם להיתר או לאיסור. ועיין ברי"ף שהבאנו להלן בפנים ובמאירי חולין ח' ב', עמ' 43.</i> וברי"ף:<sup class="footnote-marker">108</sup><i class="footnote">ע"ז פ"ב סוף סי' אלף רל"א. וכ"ה ברא"ש שם פ"ב סי' י"ג.</i> ויש אומרים חילוף, שאם אין בהן זה השיעור והמים נראין צלולין מותרין, שאילו היה בהם סם היה ניכר. אבל אם המים מרובין אסורים, שחוששים שמא יש בהם סם, ואינו ניכר. ובטיו"ד סי' קט"ז מנסח: וי"מ איפכא שעד מ' סאה מותר לפי שהן מועטין וכו', ומשמע מדבריו שמחלוקת המפרשים היא בקרקע ובמ' סאה ואילך, והוא תמוה מאד, שאם כן אין אדם רוחץ במקוה שהיא יותר ממ' סאה מחשש מים מגולין, כהוכחת הר"ש במשנתנו שמ' סאה הן להיתר, עיי"ש. ברם מתוך פירוש הר"ש והרא"ש למשנתנו ברור שמחלוקת המפרשים היא ברישא גרידא, והיינו בכלים, שלדבריהם מתיר הת"ק במים צלולין מועטין מפני שהארס היה ניכר בהם, ור' יוסי אוסר בכלים כל שהן, כלומר, אפילו קטנים מאד,<sup class="footnote-marker">109</sup><i class="footnote">והמפרשים נדחקו לפרש כן, כדי שלא להוציא את הדיבור "כל שהן" משימושו היותר מצוי.</i> מפני שגוזר קטנים אטו גדולים. אבל ביותר ממ' סאה בקרקע לא נחלק אדם מעולם שהן מותרין משום גילוי.<sup class="footnote-marker">110</sup><i class="footnote">וכ"ה במאירי הנ"ל (בהע' 107).</i> ועיין בתוספ' חדשים כאן במקומו שעמד על עיקר הדברים. 
<b>אחרים או' סאתים. </b>דעה זו לא מצאתי במקום אחר. 
<small>58.</small> <b>כדי שתהא הבית של שועין מתמלא מהן. </b>כלומר, זהו שיעור המים בקרקע שארס בטל בהם. ובד: חבית של שיטין. ובכי"ע: חבית של שיחין, ובירושלמי (רה"ו, מ"ה סע"ד) הנ"ל: חבית שיחין. וגם בכי"ו צ"ל: של שיעין (=שיחין), כלומר חבית הנעשית בכפר שיחין,<sup class="footnote-marker">111</sup><i class="footnote">עיין להלן ב"מ פ"ו סה"ג, בבלי שם ע"ד א', שבת ק"כ ב'.</i> ושיעורה היה ידוע להם.<sup class="footnote-marker">112</sup><i class="footnote">עיין כלים פ"ב מ"ב. ובר"ש שם: וסתם קדרות הבאות מלוד רגילין לעשותן מסאה וכו', וסתם חביות הבאות מבית לחם רגילין לעשותן וכו', עיי"ש. והגירסא "חבית של שיטין" שבד היא באשגרה ממשנת כלים הנ"ל מ"ג. ברם חבית זו היא סתומה, ולא היו ממלאין אותה מעולם, עיין במפרשים שם.</i> 
<small>58-59.</small> <b>מעין כל זמן שהוא מושך אין בו וכו'. </b>ירושלמי פ"ח ה"ו, מ"ו רע"א. ובר"מ פי"א מה' רוצח ה"ט: מעיין המושך כל שהוא אין בו משום גילוי. 
<small>59-60.</small> <b>שהלך ר' יוחנן בן ברוקה וכו'. </b>וכ"ה בד ובכי"ע וביוחסין השלם (מאמר א', 69 ע"ב) בשם התוספתא תרומות פ"ז. אבל בירושלמי הנ"ל להפך: שירד ר' יוחנן בן נורי אצל ר' יוחנן בן ברוקא אבא לבית שריי. וכבר העירו שגירסת התוספתא מסתברת יותר, שהרי ר' יוחנן בן נורי ישב בבית שערים, עיין להלן סוכה פ"ב ה"ב ומש"ש בתס"ר עמ' 197. 
<small>60.</small> <b>ומצא גבי שאין בו שלשת לוגין וכו'. </b>וכ"ה בד (שלשה). ובכי"ע בטעות: שאין בו ארבעים שלשת לוגין וכו'. ואולי נתערבו כאן שתי נוסחאות, כלומר, שאין בו ארבעים, שאין בו שלשת לוגין. וכנראה שצ"ל: שאין בו [אלא] שלשת לוגין. ובירושלמי הנ"ל: והראהו גובי שלא היה בו אלא שלש' לוגין מים, והיו הגשמים מטפטפין ויורדין, ושחה ושתה, ואמר כזה אין בו משום גילוי.<sup class="footnote-marker">113</sup><i class="footnote">וכנראה ששתה בכוונה כדי ללמדו הלכה למעשה, עיין ירוש' כלאים פ"ד ה"ד, כ"ט ע"ב, ובמקבילות שבעירובין ושבסוכה ובבבלי עירובין י"א ב'.</i> ופירשו המפרשים שאין בו משום גילוי, מפני שהנחש מפחד מפני הטיפין היורדין (ועיין גם במה"פ שם ד"ה עד). ופירוש זה אינו מסתבר כלל, ואין להניח שהנחש מפחד מפני הגשם, ולא עוד אלא שאין להבין כלל מה עניין מעשה זה עם המעיין שלפנינו. ברם הדברים מתבררים מתוך המשך הדברים בירושלמי שם: ועד היכן וכו'? עד כדי שתפרח הברית.<sup class="footnote-marker">114</sup><i class="footnote">כ"ה לנכון בכי"ר. ולפנינו בטעות: עד כדי שתפוח הכרית.</i> וכן בירושלמי מו"ק (פ"א ה"א, פ' רע"ב): עד איכן?<sup class="footnote-marker">115</sup><i class="footnote">כלומר, עד איכן יחשבו כמי מעיין כל זמן שהגשמים יורדים, עיין מ"ש במבוא לתס"ר ח"א, עמ' 3.</i> עד כדי שתפרח הברית<sup class="footnote-marker">116</sup><i class="footnote">כגי' שרי"ר, עמ' 186: כדי שתיפרח הברית וכו' פרחה הברית וכו'. ולפנינו בטעות: חברית.</i> וכו'. פרחה הברית ולא פסקו, למפריעו הוא נעשה כמעיין וכו'. ומכאן שהפירוש הוא שכל זמן שהגשמים יורדים וההרים בוצצים מים, נחשבים הגבאים למעיינות, ולפיכך אמר לו "כזה" כלומר, אם הגשמים יורדים נחשב למעיין, ובמעיין אפילו כל שהוא אין בו משום גילוי. והירושלמי קבע זמן לירידת הגשמים באביב עד שתפרח הברית, והוא הצמח שנזכר במקרא.<sup class="footnote-marker">117</sup><i class="footnote">ירמי' ב', כ"ב; מלאכי ג', ב'. עיין מ"ש ר"ע לעף בסה"י לכבוד סימונסון, עמ' 158 ואילך.</i> 
<small>61.</small> <b>היין בין בכלים וכו'. </b>כ"ה בכי"ע. ובד: יין בין וכו'. ובירושלמי הנ"ל (מ"ה סע"ד): היין בין בכלים בין בקרקעות כל שהוא. ובכי"ו בטעות: היה בין בכלים וכו'. ובר"מ פי"א מה' רוצח הסי"ב לא חלק בין מים ושאר משקין עיי"ש. ועיין מ"ש להלן בסמוך. 

Halakhah 15

<small>61-62.</small> <b>מעשה ונמצא נחש מת בבור יין וכו'. </b>בירושלמי הנ"ל (מ"ו רע"א): היין כל זמן שהוא תוסס אין בו משום גילוי. כמה תוסס עד שלשה ימים. ומעשה שנמצא נחש בצד הבור של יין ובא מעשה לפני ר' יודה והתיר. ולפ"ז הפירוש הוא שהתירו ר' יהודה,<sup class="footnote-marker">118</sup><i class="footnote">אף בכי"ע כאן חסרות המלים "בן בבא".</i> מפני שהנחש אינו שותה יין תוסס, כפירוש הרא"ף שם. אבל כאן אין לפרש כן (אפילו אם נניח שזו היא פתיחה לסיפא, ובבור יין תוסס עסיקינן), שהרי יש לחשוש שהנחש נפל כשהוא חי וטבע בבור של יין, ובוודאי השתעל כדי להוציא את היין מתוך פיו.<sup class="footnote-marker">119</sup><i class="footnote">ועיין בס' משנה אחרונה לפרה פ"ט מ"ב ד"ה שקצים.</i> ושמא אינו פולט את הארס מחמת הפחד. ואולי הוא מעשה לסתור, ור"י בן בבא חולק וסובר שגם ביין אם הבור הוא גדול ומחזיק מ' סאה מתבטל בו הארס. ולפיכך פסק הר"מ הנ"ל כמותו, וכמעשה רב. 
<small>62-63.</small> <b>יין תוסס כל זמן שהוא תוסס וכו'. </b>עיין על הסדר בירושלמע שהעתקנו לעיל. ופסקה הר"מ בפי"א מה' רוצח ה"ח (ע"פ הבבלי). 

Halakhah 16

<small>64.</small> <b>לגין שהניחו וכו'. </b>ירושלמי פ"ח ה"ה, מ"ה ע"ד, ר"מ פי"א מה' רוצח הי"ג. 
<b>ובאלפסנה. </b>בד חסרה מלה זו,<sup class="footnote-marker">120</sup><i class="footnote">כ"ה דרך הסופרים להשמיט את המלים הזרות שפקפקו בקריאתן. והם רגילים להניח במקומן ריוח פנוי. עיין מ"ש בתס"ר ח"א סוף עמ' 212 וח"ד, עמ' 181.</i> ובכי"ע: ובפלסגר. ובאגור להר"ש ג'מע עמ' 23: ובתוספתא תרומות פ"ט לגין שהניחו בשדה ובתיבה <b>ובאלפסור</b> הרי זה אסור. ובירושלמי ובר"מ הנ"ל: בשידה תיבה ומגדל. וברור שהמלה הזרה (שלא עמדתי על טיבה) היא מקורית, ועניינה כמו מגדל שבירושלמי.<sup class="footnote-marker">121</sup><i class="footnote">ושמא צ"ל לפנינו: ובאלמפנה, והכוונה לעגלה מכוסה מכל הצדדים, λαμπήνη. והוא מתאים למגדל שעל יד שידה ותיבה, עיין להלן מע"ש פ"ה הי"א; גיטין פ"ב הי"א; ב"מ פ"ה הי"ג. ומגדל לעניין נסיעה גם להלן אהלות פי"ח ה"ה; ירוש' עירובין פ"א ה"א, כ' ע"ד; בבלי שם ל' ב'; חגיגה כ"ה א' וש"נ.</i> 
<small>64-65.</small> <b>בדקן והניחן הרי זה מותר. </b>כלומר, אם בדקן ולא מצא שם דבר, ואח"כ הניחן הרי זה מותר. ובפ"מ לפ"ח סה"ה: וכמה שיעור נקב. סיפא דהתוספתא דלעיל היא, בדקו לשידה תיבה ומגדל ואח"כ הניחו מותר. <b>ומסיים שם</b> ואם היה בהן נקב אסור. והנה סיום זה ליתא בתוספתא בשום נוסח, ולכאורה יש כאן ראיה מוכרחת שכת"י התוספתא שהיה לפני בעל פ"מ היו בו שינויים חשובים שאינם בכי"ו. ברם כל זמן שאין הרב מזכיר שהעתיק כן מתוספתא כת"י, עדיין יש מקום להסתפק שמא העתיק מן הזכרון, ונתחלף לו לשון הרמב"ם (פי"א מה' רוצה הי"ג) בתוספתא.<sup class="footnote-marker">122</sup><i class="footnote">ואשר לר"מ עצמו הרי הכניס דברים הללו כחוליא המקשרת את ההלכות, עיי"ש.</i> 
<small>65.</small> <b>לגין בתיקן וכו'. </b>וכ"ה בד. ובכי"ע: ביתיקו וכו'. ובירושלמי: בתיקו <b>מותר</b>. ובר"מ הנ"ל: בתיק שלו וכו' הרי זה אסור. ופסק כתוספתא ולא כירושלמי. ואף כאן אנו חוששים שמא היה שפיפון בתיק ולא הרגיש בו. 
<small>65-66.</small> <b>נתנו בבור אפילו וכו'. </b>כלומר, אפילו בדק מקודם ולא היה שם דבר, אסור, מפני שבעלי ארס יכולים לרדת לבור עמוק ולעלות משם, וכן לעלות למגדל גבוה (פתוח) ולרדת משם. ועיין לשון הר"מ הנ"ל, וסידר את הדברים שיהא מוכח מתוכם שבבור ובמגדל (פתוח) אפילו עמוק וגבוה כמה אין בדיקה מועילה. ובירושלמי ליתא הלכה זו. 
<small>67.</small> <b>אפי' מפוייח אפי' מסוייד וכו'. </b>בד: אפילו מצויר מסוייד. ובכי"ע: אפילו מפויה ואפילו מסויד וכו'. ובר"מ הנ"ל: או בטרקלין מיופה ומסויד וכו'. ועיין להלן ב"ב ספ"ב ובבלי שם ס' ב', ופי' הרשב"ם שם: מפייחין. צורות של מיני צבעונים (ועיין בערוך ערך פח ד'). ומ"מ אסור, מפני שאפילו לאמן גדול קשה לצייר צורה שתפחיד את בעלי החיים.<sup class="footnote-marker">123</sup><i class="footnote">באניקרוטה של פליניאוס (תולדות הטבע סל"ה פל"ו סי' ס"ו) מסופר שציפרים באו לנקר ענבים מצויירים, אבל מ"מ לא פחדו מן הילד (המצוייר) שנשא אותם.</i> ובטריקלין אינה מועילה בדיקה, ואפילו היה כולו מסוייד בלי סדקים, מפני שניתנה רשות לארץ להבקע מפני הרחש ולא ניתנה רשות לכלי להבקע מפניו, ואפילו בדק בית שכולו שיש (אולומרמרון) אסור, כמפורש בירושלמי פ"ה סה"ה, מ"ה ע"ד. ועיין ח"ד. [ועיין בבלי ב״ב נ״ד א׳ וברשב״ם שם.]
<small>67-68.</small> <b>מכסין ולא פוקקין ואם. </b>וכ"ה בד. ובכי"ע: אם, וצ"ל: אס', כלומר, אסור. וכן בירושלמי: מכוסה ואינו פקוק אסור. ושמא צ"ל בתוספתא: מכוסין ולא פוקקין [אסור. פקוקין ולא מכוסין] אם היה וכו'. וכע"ז בירושלמי (עיין להלן). ובפי' הדברים נראה שתנא זה סובר שאם השרץ יכול להרים בראשו את הכיסוי ולשתות חוששים שמא שתה, וכשמשך את עצמו מן הכלי חזר הכיסוי למקומו,<sup class="footnote-marker">124</sup><i class="footnote">וכמובן שבאיסורים אין אנו חוששים לזה, עיין במשנת פרה רפי"א, ואין למדין מצוות מניקורין, עיין בירוש' כאן פ"ח ה"ו, מ"ו ע"א, ומ"ש להלן שו' 73 ד"ה שמא.</i> ולפיכך מצריך כיסוי פקוק שאין הרחש יכול להרים אותו. וכן מפורש בירושלמי: חד עובדא אתא קומי ר' בחד דחמתי' מגלי ומכסי. אמ' מפני רשע זה נקלקל את הכיסויין. ורבי חולק על הברייתא שלנו, וסובר שכיסוי גרידא מספיק. וכן כנראה פסק הר"מ שהשמיט הלכות הללו. ואם היה הכלי פקוק בפקק מחולחל ואינו מכוסה, יש לחשוש שמא עבר הנחש בין הפקק ופי הצלוחית, שהרי השפיפון דומה לשערה (ירושלמי כאן סה"ה, מ"ה סע"ד). ולפיכך הצריכו שיהא הפקק אפוץ ומהודק, עיין להלן. 
<small>68.</small> <b>היה פקק חץ בה וכו'. </b>בד הסרות המלים "חץ בה". ובכי"ע: היה פקק חוצץ. אבל בפ"מ מעתיק בשם התוספתא כגי' כי"ו. ובירושלמי: פקוק ואינו מכוסה, אם היה פקקו חוץ מותר. כלומר, אם היה הפקק חוץ<sup class="footnote-marker">125</sup><i class="footnote">כלומר, אוץ, אפוץ, עיין תוספ' מנחות ל"ו א' סד"ה משעת ומ"ש בתס"ר ח"ג, עמ' 64, וח"ד עמ' 32. ובמאירי חולין (ח' ב', עמ' 43), מנסח: אם היה פקקו מכסה את השפה מותר.</i> ומהודק שאינו מתחלחל מותר. ובירושלמי שם נחלקו בשיעור ההידוק, חד אמר כדי שינטל בפקקו, וחרנה אמר כדי שלא יכנס לתוכו ראש הכרכר. ועיין מ"ש לעיל. 
<b>כמה יהא בנקב. </b>נ"ל שזו היא שאלה כללית, כלומר, כמה יהא ברוחב הנקב שבכלי שיהא בו משום גילוי. ואעפ"י שבנקב פקוק צריך שלא יכנס בינו לבין הדופן ראש הכרכר (עיין מ"ש לעיל), זהו דוקא בנקב רחב אלא שהוא פקוק, והשפיפון יכול להכנס מצד אחד של הפקק ולצאת מצד השני, אבל אם הנקב עצמו קטן הוא מפחד להכנס, וחושש שמא לא יוכל לצאת כמבואר בירושלמי. ובפ"מ פירש אחרת, וכדבריו מבואר בר"מ פי"א מה' רוצח סהי"ג, עיין מ"ש לעיל שו' 64–65. 
<small>69.</small> <b>אצבע קטנה של קטן. </b>בירושלמי הנ"ל סה"ה: ר' יעקב בר אחא ר' שמעון בר ווא בשם ר' יהושע בן לוי עד כדי שלא תיכנס ראש אצבע קטנה לתוכו של תינוק בן יומו. ונראה שעיקר החידוש של האמוראים הוא שקטן פירושו קטן בן יומו. וכן במשנת שבת פ"ח מ"א: שמן כדי לסוך אבר קטן. ובירושלמי שם (י"א רע"ב): ובלבד אבר קטן של קטן בן יומו. ועיין בבלי שם ע"ז ב' ובתוספתא שם פ"ט (כי"ע פ"ה) ה"י. ובר"מ פי"א מה' רוצח הנ"ל: אצבע קטנה של קטן. וסתם קטן בשיעורים הוא קטן בן יומו. וכדברי רבינו בפיה"מ כלים פכ"ז מ"ה: וחלוק של קטן. בגד ילד קטן בעת הולדו. ועיין בגליוני הש"ס לר' יוסף ענגיל שבת ע"ז ב'. ועיין בתיו"ט עדיות פ"ד מ"ו, במלא"ש שם, ובפי' מהר"ש סיריליאו לירוש' ברכות פ"ח ה"ג, ל"ב ע"ב, ד"ה היה שמן טמא. 
<small>70.</small> <b>זורק את הניקור וכו'. </b>דברי ר"ש בן מנסיא לא מצאתי בשום מקום. ושמא צ"ל: [ביבש] זורק וכו'. עיין ריבמ"ץ ור"ש פ"ח מ"ו. 
<small>71.</small> <b>פטריות אסורות וכו'. </b>בח"ד מפרש שכל פטריות אסורות מפני סכנת נפשות, וזה תמוה מאד, שהרי כמה פעמים מצינו שפטריות מאכל אדם הוא, ושמא הכונה היא לפטריות הגדלות בחביות (עיין בבלי שבת ק"ח רע"א), וחיישינן שמא ספגו מן המשקים המגולים. 
<b>נקר בתאנה ונעשית גרוגרת וכו'. </b>וכן בר"מ פי"ב מה' רוצח סה"ג: תאנה נקורה שיבשה ונעשית גרוגרת ותמרה נקורה שיבשה שתיהן מותרות. ומלשון התוספתא משמע שאפילו נקר וודאי ונעשית גרוגרת מותרת, מפני שיש הוכחה שלא הטיל בה ארס (עיין ירושלמי פ"ג ה"א, מ"ב ע"א). ובירושלמי כאן (פ"ח רה"ה, מ"ה ע"ג): תאינים וענבים שניקרו אסור לשהותן, ואם שיהן וצמקו מאיליהן מותרות. 

Halakhah 17

<small>72.</small> <b>ראה צפור מנקר בתאנה וכו'. </b>ירושלמי פ"ח רה"ה, מ"ה ע"ג, שם ה"ז, מ"ו ע"א, בבלי חולין ט' סע"א, ר"מ פי"ב מה' רוצח ה"ב. ומבואר במשנה (פ"ח מ"ו) שאפילו במחובר אסורים. ועיין במסה"ת. 
<small>73.</small> <b>שמא נקורין היו. </b>כ"ה בד ובכי"ע. ובירושלמי הנ"ל: אני אומר מקום הנקר אכלו. ובבבלי הנ"ל: חוששין שמא במקום נקב נקב. ואמרו בירושלמי (ה"ז) ובבבלי שם (י' א') שאע"ג שבאיסורים אין אנו חוששים בכגון דא, חמירא סכנתא מאיסורא. 
<small>74.</small> <b>עשרה בני אדן. </b>עיין מ"ש על צורה זו לעיל ריש ברכות. 
<b>השאר הרי זה אסור. </b>ופירשו בירושלמי ובבבלי, מפני שאני אומר ארס שוקע היה. ועיין ר"מ פי"א מה' רוצח הי"ד. 

Halakhah 18

<small>75.</small> <b>אין מערבין תלויות זו בזו. </b>בכי"ע: אין מערבין תרומות תלויות זו בזו. ובד בטעות: אין מערבין תרומות טהורות תלויות וכו'. ובבא זו נסמכת למשנתנו פ"ח מ"ח, והיא ככולי עלמא, שהרי בתלויות יש להסתפק שמא אחת מהן טהורה והשניה טמאה, ונמצא מטמאה בידים.<sup class="footnote-marker">126</sup><i class="footnote">ועיין בפי' הר"ש למשנתנו שם, ולפי פירושו בוודאי אסור לערב, שהרי ממ"נ יש שם אחת טהורה ואחת טמאה, אלא שפירושו במשנה אינו מוסכם, עיין ר"מ ספי"ד מה' אבות הטומאה.</i> והר"מ לא הביא הלכה זו, מפני שפסק (פי"ב מה' תרומות ה"ג) כר"ג שלא יחדש בה דבר בתלויה, וממילא אם מערב תלויה עם תלויה אחרת אין לך חידוש גדול מזה, שהרי אפשר שהאחרת טמאה. 
<small>75-76.</small> <b>אבל מערבין תרומה שניטמאת בולד הטומאה וכו'. </b>עיין פסחים פ"א מ"ו. ונחלקו בר קפרא ור' יוחנן בירושלמי<sup class="footnote-marker">127</sup><i class="footnote">בפסחים שם, ועיין גם מע"ש פ"ג ה"ח, נ"ד ע"ב: שקלים פ"ח ה"ה, נ"א ע"ב.</i> ובבבלי (פסחים ט"ו א', ב') בפירוש ולד הטומאה. אחד מהם מפרש ולד הטומאה, טומאה דרבנן (כגון טומאת משקין וכדומה), ומותר לשרוף טומאה דרבנן עם טומאה דאורייתא אעפ"י שעכשיו מגלגל עליה טומאה דאורייתא. וחד מפרש שולד הטומאה הוא שלישי שנגע בשני, וכשמערבו עם ראשון ע"מ לשורפו נעשה שני, ומוסיף לו טומאה על טומאתו. וטעם ההיתר הוא, מפני שסוף כל סוף היא עומדת לשריפה מחמת טומאה שבה, ואין אתה מצווה מלהוסיף לה טומאה. ועיין להלן פסחים פ"א ה"ו ומש"ש. 
<small>77.</small> <b>אם אמ' על תלוייה טהורה היא הרי זו טהורה. </b>בד: אם אמר תלויה וכו'. ובכי"ע: אמרו לו על תרומה תלויה שהיא טהורה וכו'. ולהלן טהרות פ"ח הי"ד: היה משתמש מן החבית בחזקת של חולין, ואח"כ נמצאת של תרומה הרי זו טהורה, ואסורה באכילה מפני שספק טבול יום.<sup class="footnote-marker">128</sup><i class="footnote">עיין בבלי חגיגה כ' א' ומ"ש בתס"ר ח"ד, עמ' 87.</i> אמרו לו על התלויה טהורה היא, הרי זו טהורה. ולפי גירסא זו פירושה שאם אמרו לו על תלויה שהיא טהורה, אעפ"י שאח"כ נתגלה שהיתה תלויה, והוא נשאל עליה מיד (עיין להלן) ונתברר שהיתה באמת טהורה, הרי זו טהורה, מפני שלא נפסלה בהיסח הדעת, הואיל והוא החזיקה בטהורה ולא בתלויה.<br>ברם בר"ש (טהרות פ"ז מ"ח) מעתיק משם: אמרו לו על הטהורה תלויה היא הרי זו טמאה, ופירש: "תלויה היא, כלומר נולד לה ספק טומאה, ומתוך כך נתייאש ולא נזהר לשומרה, הרי זו טמאה. דכיון שהסיע לבו ממנה אפילו נודע אח"כ דמה שאמרו לו תלויה היא טהורה היתה, מכל מקום חשובה כטמאה, מחמת שהסיע דעתו ממנה". וכן בירושלמי:<sup class="footnote-marker">129</sup><i class="footnote">כאן פ"ח ה"ט, מ"ו ע"א; ועיין במקבילה בפסחים פ"א ה"ח, כ"ח ע"א.</i> דתני תלויה שאמר טהורה היא טמאה היא הרי זו טמאה. ופירש ר' יונה כאן, תלויה שנסתפק בה אם היא טהורה או טמאה ולא שאל עליה, הרי זו טמאה מפני היסח הדעת, ועיין להלן טהרות ספ"ה ומ"ש באו"ש ספי"ד מה' אבות הטומאות ומ"ש בתס"ר ח"ד עמ' 69. ועיין להלן.
<small>78.</small> <b>הריני מניחה עד שאשאל עליה הרי זו טמאה. </b>וכ"ה בד ובכי"ע, ולהלן טהרות הנ"ל בד ובכי"ו. ברם בר"ש הנ"ל מעתיק משם: טהורה, וכ"ה בירושלמי הנ"ל (ובמקבילה שבפסחים). ונ"ל שאין להגיה את התוספתא ע"פ הירושלמי, והלכה זו תלויה במחלוקת ב"ש וב"ה בירושלמי נזיר (פ"ה רה"ד, נ"ד ע"א), ולב"ש כשעתיד לשאל (ולא שאל מיד) הרי הוא כמזלזל וכמסיח דעת, ולב"ה מכיון שעתיד לשאול אינו כמסיח דעת. והברייתא שלנו כאן היא כר' אליעזר השמותי (עיין להלן), והוא סובר כב"ש שאם הניחה עד שישאל עליה ולא נשאל מיד,<sup class="footnote-marker">130</sup><i class="footnote">"להשאל" פירושו כאן להשאל לחכם על ההלכה אם היא טמאה או טהורה (עיין לעיל דמאי ספ"ב), או לברר בעדים אם נטמאה או לא, ואינו עניין לשאלה על הפרשת התרומה שתחזור לטבלה. ועיין מה שהאריך בזה במהרי"ט אלגזי פ"ה מבכורות סי' מ"ב (קרוב לסופו), קל"ט ע"א ואילך, ודבריו מיוסדים על ההנחה שבשאלה על בטול ההפרשה אנן קיימין כאן, עיי"ש.</i> הרי הוא כמסיח דעתו ממנה והיא טמאה, והברייתא בירושלמי היא כב"ה.<sup class="footnote-marker">131</sup><i class="footnote">ודווקא במקום שאפשר לברר צריך להשאל מיד לב"ש, אבל בזמן שאין מקום לשאלה מותר לו להניחה ולחכות עד שיבוא אליהו (עיין ירושלמי פסחים פ"ג ה"ו, ל' ע"ב, ובבלי שם י"ג א'), ואין כאן היסח הדעת, משום שב"ש ור' אליעזר סוברים שתלויה חייב בשמירתה, וכמ"ש בבבלי בכורות ל"ד א'. ועיין רש"י נדה ו' סע"ב.</i> 
<small>78-79.</small> <b>נולד לככר ספק טומאה ובתוך ידו וכו'. </b>נ"ל שהוי"ו של "ובתוך" הוא וי"ו הפירוש והנשוא,<sup class="footnote-marker">132</sup><i class="footnote">עיין מבוא לנוה"מ להרי"ן אפשטין, עמ' 1077 ואילך.</i> והכוונה שנולד לככר ספק טומאה והיא בתוך ידו או שנולד ספק טומאה <b>על</b><sup class="footnote-marker">133</sup><i class="footnote">כ"ה בכי"ע. ולפי הגירסא שלפנינו (וכ"ה בד) "שעל" פירושו, [בככר] שעל גבי השלחן.</i> גבי השלחן, ובשניהם אינו מניח את הככר כמות שהיא, אלא מניחה במקום המוצנע, והברייתא כר' אליעזר במשנתנו (עיין מ"ש לעיל). ובבא זו נשנתה בדרך לא זו אף זו, ובנולד לככר ספק טומאה בתוך ידו, הרי פשיטא שצריך להניחה במקום המוצנע אפילו לרבן גמליאל, שהרי כשהיא בידו היא משומרת ואם יניחה במקום התורפה הרי הוא משנה בה. אלא שאפילו כשנולד לה ספק טומאה על גבי השלחן חייב להעבירה למקום המוצנע, וכר' אליעזר. וכן כנראה פירש הגר"א אלא שהגיה הרבה. 

Halakhah 19

<small>80.</small> <b>חבית שנשברה בגת העליונה ובתחתונה וכו'. </b>כ"ה בכי"ע ובמשנתנו (פ"ח מ"ט). ובכי"ו ובד בטעות: בגת התחתונה (ו)העליונה וכו'. ופירושה כמו במשנה שבעליונה תרומה טהורה ובתחתונה חולין טמאים, ואם תתערב תרומה בהם יפסיד את כל החולין, שהרי אינן ראויין לא לישראל ולא לכהנים. 
<b>הכל מודים שתרד וכו'. </b>כלומר, אם יכול להציל מן העליונה רביעית בטהרה, אף ר' יהושע מודה שצריך להציל, ואעפ"י שבנתים יורד חלק מן התרומה למטה ומפסיד את החולין, עיין במשנתנו. ושמא לא היתה במשנה שלפני התוספתא אלא מחלוקת ר' אליעזר ור"ג בלבד, והברייתא מתפרשת כפשוטה, שבין לר' אליעזר ובין לרבן גמליאל אסור לו להציל מן העליונה בכלים טמאים, ואעפ"י שבין כך ובין כך תטמא כולה ע"י נפילה לגת הטמאה, מפני שמוטב שתטמא בעצמה ואל יטמאנה בידים. ורק אחרי שהוסיפו במשנתנו את דעת ר' יהושע כללו בה את התנאי של הצלת רביעית בטהרה, מפני שבזה אף ר' יהושע מודה. 
<small>81.</small> <b>ואל ידמענה ביד. </b>וכ"ה בד. אבל בכי"ע ובמשנתנו לנכון: ואל יטמאינה בידיו. 

Halakhah 20

<b>סיעה של בני אדם וכו'. </b>בירושלמי פ"ח רה"י, מ"ו ע"ב, הובאה רק הרישא של ברייתא זו, ודברי ר' יהודה ור' שמעון לא הוזכרו שם, עיין להלן. ובב"ר סוף פצ"ד עמ' 1184 הובאה כל הברייתא עד סוף הפרק, וכנראה שנוספה שם בדפוסים ע"פ התוספתא, עיין מ"ש הר"ח אלבק שם הע' 5. וברד"ק ש"ב כ', כ"ב: ובדברי רבו' ז"ל סיעה של בני אדם שאמרו להם גוים (בד"ח של הרד"ק השמיטו מלה זו) תנו לנו וכו' (כל הברייתא עד סוף הפרק). ובפירוש ר"י קרא לשמואל שם (יאהרבוך הפרנקפורטי ח"ח עמ' 18): במסכת תרומות בפרק ר' שמעון אומר הסך שמן תרומה, סיעה של בני אדם וכו', כל הברייתא עד סוף הפרק בתוספת באור משלו, עיין להלן. ועיין מ"ש להלן שו' 87 בשם רש"י. 
<b>שאמרו להם גוים תנו לנו אחד וכו'. </b>ברייתא זו נסמכה למשנתנו ספ"ה: נשים שאמרו להם גוים תנו לנו אחת מכם ונטמא וכו'. והוסיפה הברייתא שהוא הדין בשפיכות דמים, וחלקה בין לא ייחדו הגוים ובין ייחדו. ולפי פירושנו בפירוש הקצר לא דברה הברייתא אלא בהוה, ובמשנתנו לא נתכוונו אלא לתאוותם ולא ייחדו כלל, אבל כאן דרשו שימסרו להם יהודי שהכעיס אותם, אבל לא ידעו מי הוא. 
<small>82.</small> <b>יהרגו כולן ואל ימסרו וכו'. </b>סמ"ג לאוין קס"ה, נ"ט ע"ד, בשם התוספתא, ר"מ פ"ה מה' יסודי התורה ה"ה. 
<small>83.</small> <b>אם ייחדוהו להם כגון שייחדו לשבע בן בכרי וכו'. </b>וכ"ה בירושלמי, בב"ר, בר"מ, ברד"ק ובר"י קרא הנ"ל. ולא נתבאר בדברי הת"ק מה כוונתו בדוגמא שנתן, אם הכוונה שיהא חייב מיתה כשבע בן בכרי, או שיהא מיוחד ע"י התובעים כשם שייחדו לשבע בן בכרי. ובירושלמי שם נחלקו בזה ר' יוחנן וריש לקיש. רשב"ל אמר והוא שיהא חייב מיתה כשבע בן בכרי, ור' יוחנן אמר אעפ"י שאינו חייב מיתה כשבע בן בכרי. ואף דברי ר' יוחנן לא נתבררו כל צורכם, אם כוונתו שביחוד גרידא מספיק, ואעפ"י שהמיוחד אינו אשם כלל בדבר, או שדווקא אם המיוחד פשע וסכן את הציבור מוסרין אותו, מפני שהציבור עלול על ידו, אעפ"י שאינו חייב מיתה. ור' יוסף קרא הנ"ל פירש את דברי הת"ק כאן: יתנוהו להם ואל יהרגו כולם, שעכשיו הם עלולים בשבילו. ומשמע קצת מדבריו שעיקר הטעם הוא שהכניס את הרבים בסכנה, שהרי עליו היה לדעת שדוד יבקש את דמו, ולא איכפת לנו כלל אם הוא חייב מיתה ע"פ דין או לא. ועיין בס' חסידים סי' ת"ש, הוצ' מק"נ סי' רנ"ג עמ' 83, ועיין מ"ש להלן. 
<small>84.</small> <b>אמ' ר' יהודה במי דברים וכו'. </b>עיין מ"ש על צורה זו לעיל דמאי פ"ג הע' 14. וברד"ק ובר"י קרא הנ"ל: אמר ר' יהודה <b>אימתי</b> וכו', ולפ"ז ר' יהודה מפרש את דברי הת"ק,<sup class="footnote-marker">134</sup><i class="footnote">עיין בבלי עירובין פ"א ב', פ"ב א' ובמקבילות. ועיין תוספ' גיטין ז' ב' ד"ה אמר ועוד.</i> וכן פי' ר' יונה כאן, ועיין להלן. 
<small>84-85.</small> <b>בזמן שהוא מבפנים והן מבחוץ וכו'. </b>וכ"ה בד, בכי"ע, בב"ר, ברד"ק ובר"י קרא הנ"ל, ואין להגיה.<sup class="footnote-marker">135</sup><i class="footnote">בשם הגר"א הגיהו: בזמן שהוא מבחוץ והן מבפנים וכו'. ופירשו האחרונים את דבריו שהוא מחוץ לעיר ויכול לברוח. וקרוב לוודאי בעיני שרבינו הגיה ע"פ הסמ"ק (סוף סי' ע"ט) שהביא את הירושלמי, וסיים: ונראה דמיירי שהוא בסכנה עמהם אבל אם הוא חוץ לסכנה אין מוסרין אותו וכו'. ומשמע שהיתה לפניו הגירסא כאן: בזמן שהוא מבחוץ והן מבפנים, כלומר, אין מוסרין אותו משום שהוא חוץ לסכנה, אבל אם היו כולם בפנים הסכנה מוסרין אותו. וגירסא זו נוחה יותר (לפי פירוש המפרשים) מפני שלפיה "פנים" הוא מקום הסכנה בין ברישא ובין בסיפא, אבל היא מתנגדת לכל הנוסחאות שהבאנו, ואינה מוכרחת, לפי פירושנו בתוספתא. ועיין בשו"ת הב"ח סי' מ"ג, וקשה מאד לקבל את פירושו בדברי התוספתא. ובפירש"י ש"ב שם: כגון שהוא מבפנים ואתם מבחוץ, ואתם בסכנה וכו'.</i> וברור מן הסגנון שר' יהודה בא להקל ולהגביל את דברי הת"ק, והוא אומר אימתי אין מוסרין אותו בזמן שהוא מבפנים החומה והגוים הצרים הם מבחוץ, ושמא יתייאשו מן המצור וינצל אם לא ימסרוהו,<sup class="footnote-marker">136</sup><i class="footnote">או משום חיי שעה. ובמיוחס להריטב"א פסחים (כ"ה א', ו' רע"ג): אבל אם אמרו מוסרו לנו לפלוני ונהרגנו ותנצלו כולכם, או נהרוג אתכם וינצל הוא אסור למוסרו שזה כופרין (צ"ל: כפודין) עצמן בנפשו הוא, כיון שאינו מחוייב מיתה.</i> אבל כשהגוים כבר נכנסו לבפנים, ויהרגו גם אותם וגם אותו, מוסרין אותו (כנ"ל לפרש, ועיין הע' 135). ומכאן משמע לכאורה שאפילו בלא ייחדוהו אם כולם נהרגים ימסרו לו אחד מהם. וכן מביא ביפה תואר לב"ר בשם יש מפרשים, וכן, כנראה, הבין המאירי את שיטת "קצת מפרשים"<sup class="footnote-marker">137</sup><i class="footnote">חבור התשובה, הוצ' הר"א סופר, עמ' 177. ועיין בספרו לסנהדרין, עמ' 270 (ושם מדובר שייחדו אותו, "קטליה לפלניא", עיי"ש). ועיין במרכבת המשנה ח"א וח"ב על הר"מ פ"ה מה' יסודי התורה ה"ה.</i> וכן לכאורה משמע מסתימת לשון רש"י בסנהדרין ע"ב ב' ומפירוש ר"י קרא הנ"ל.<br>ברם קשה מאד לקבל פירוש זה, דמהיכי תיתי לבחור אחד מהם ולהפקיר אותו, ולא עוד אלא שמלשון ר' יהודה "בזמן שהוא מבפנים" משמע שמדברים על "הוא" המיוחד. וכן ברד"ק הנ"ל: בזמן שהוא מבפנים והם מבחוץ, כמו שעשו בני יהודה בשמשון, <b>פי'</b><sup class="footnote-marker">138</sup><i class="footnote">מלשון זו משמע קצת שהמלים "כמו שעשו בני יהודה בשמשון" נוספו בגוף התוספתא שלפניו. אבל אצל ר"י קרא ליתא. ועיין בפירש"י שם.</i> שהיה יכול להמלט שמשון, שהיה מבפנים בסלע (שופטים ט"ו, י"ג), לפיכך לא נתנוהו להם אלא מדעתו. ולפ"ז ברור שהוא פירש שלא חלק ר' יהודה בלא יחדוהו, אלא חולק על יחדוהו דוקא שמצריך הת"ק שיהא חייב מיתה כשבע בן בכרי, אבל אם אינו חייב מיתה אינם מוסרים אותו, וע"ז אומר ר' יהודה שאפילו אינו חייב מיתה מוסרין אותו כשכולם נהרגים, ור"ש להלן אינו חולק על הת"ק אלא סובר כמותו, ומפרש שהאשה טענה שהוא חייב מיתה, ולפיכך מסרוהו. אבל בלא יחדוהו כלל אף ר' יהודה מודה שלא ימסרו אותו אעפ"י שכולם יהרגו, וכסתם משנתנו בספ"ח בעניין נשים שמאיימים שיטמאו את כולן אם לא ימסרו אחת מהן, כמו שהוכיח ביד רמה לסנהדרין, עיין להלן. ועיין מה שפירשנו בפירוש הקצר, ולפי פירושנו שם הכל ניחא, אלא שעדיין צריך ברור מה לי קראוהו בשם, מה לי נתנו בו סימן. עיין בתשובת הגאון שהבאנו בהע' 141.<br>נמצאנו למדים לפי פירוש זה שלת"ק ור"ש להלן אין מוסרין להם אפילו בייחדוהו אלא דוקא אם חייב מיתה כשבע בן בכרי.<sup class="footnote-marker">139</sup><i class="footnote">ואין הבדל אם חייב מיתה מפני שמרד במלך ישראל או במלכות של גוים, עיין מ"ש במהר"ם חלאוה פסחים כ"ה ב' ד"ה מאי. ועיין בב"ר ספצ"ד, עמ' 1185 ובוי"ר פי"ט, ו', הוצ' מרגליות, עמ' תל"ב ואילך. ועיין במאירי סנהדרין, עמ' 270, ומ"ש להלן הע' 141.</i> וכן כתב הר"מ בפ"ה מה' יסודי התורה ה"ה הנ"ל: ואם ייחדוהו להם ואמרו תנו לנו פלוני או נהרוג את כולכם, אם היה מחוייב מיתה כשבע בן בכרי יתנו אותו להם, ואין מורין להן כן לכתחלה. ובהגה"מ שם: זהו משום דגרסינן בירושלמי דפ"ח דתרומות עולא בר קיסר תבעתיה מלכתא <b>לתשמיש</b> <sup class="footnote-marker">140</sup><i class="footnote">כ"ה בהגה"מ ד"ק, וכן מעתיק בשמן בשו"ת זקן אהרן סי' ג', ח' ע"ג. ועיין בפי' הרש"ס לירוש' כאן, פ"ו ע"ב.</i> אזל ערק ללוד וכו' סלקי גבי ר' יהושע בן לוי ופייסיה ויהבי ליה וכו' א"ל ולא משנה עשיתי, א"ל וכי משנת חסידים זו וכו'.<sup class="footnote-marker">141</sup><i class="footnote">בס' חסידים הוצ' מק"נ סי' רנ"ח, עמ' 85: בירושלמי וכו' אמ' לו ר' יהושע והלא מתני' היא. אמ' לו היה לך לעשות מידת חסידות להיות כולם הרוגים ולא למסור נפש אחת. והדברים תמוהים מאד, והיכן מצינו מדת חסידות על חשבון אחרים. ואעפ"י שאף בר"מ (פ"ה מה' יסודי התורה ה"ה) פסק: ואין מורין להם כן לכתחילה, הרי שם אפשר לפרש שהרב לא יזקק להוראה זו, שלא יראה כאילו הדבר נעשה על פיו, אלא יניחם לעשות כרצונם. וכן מפורש בב"ר הנ"ל, עמ' 1185: אמ' וכי משנת חסידים היא, מבעי להאי מלתא מתעבדא על ידי אחריני ולא על ידך. ואעפ"י שיש יסוד לחשוב שיש לפנינו הוספת פירוש בב"ר, כמו שמוכח מן הלשון, שהרי בלשון א"י היה צריך להיות: מבעי <b>להדא</b> מלתא מתעבדה על ידי <b>הורנין</b> ולא על ירך, מ"מ הפירוש נראה אמת (ועיין בוי"ר, עמ' תל"ב הנ"ל, ואפשר שעשו שלא כדין). ועיין היטב בחבור התשובה למאירי הנ"ל, עמ' 177. ובספרו לסנהדרין, עמ' 270, הנ"ל: "אלא שמדת חסידות לעכב, וליתן מתון בדבר עד דכדוכה של נפש, וכל שממהר בכך הפקיע מעליו מדת חסידות וכו', וכי משנת חסידים היא זו. ויראה לי שלא אמרה אלא על שמיהר את הדבר ולא המתין עד שיראה אם יחריבו את העיר אם לאו" (ובהגה"מ הנ"ל: שהאשימו על שלא חזר על כל צד קודם שימסרנו). "ומכל מקום יש מפרשים שלא על מדת חסידות לבד היה מתרעם עליו אלא מן הדין. וממה שלא היה חייב מיתה בדיני ישראל. ומכאן פסקו (כיוון להר"מ הנ"ל) כריש לקיש שאמר והוא שנתחייב מיתה כשבע בן בכרי, ופרשו בו שיהא חייב מיתה בדיני ישראל". ועיין מהר"מ חלאוה הנ"ל (כ"ד ע"ד מן הספר), ולבסוף הסיק: אי נמי משום דמסר ליה בידים, שהיה לו לפתוח העיר, והם יבואו ויקחהו.</i> והרי ברור מתוך העניין שעולא בר קושב (או בר קושר) היה מורד במלכות, והמלכות תבעה אותו<sup class="footnote-marker">142</sup><i class="footnote">גי' בעל הגה"מ (עיין לעיל הע' 140) אינה באה בחשבון כלל.</i> כדי לענוש אותו, ור"י בן לוי אמר מפורש: ולא משנה עשיתי. ובב"ר הנ"ל עמ' 1185: ולא מתניתא היא סיעה של בני אדם וכו'. ובחי' מהר"ם חלאוה<sup class="footnote-marker">143</sup><i class="footnote">פסחים כ"ה ב', כ"ד ע"ד מן הספר.</i> מעתיק בשם הירושלמי: ולא משנה עשיתי, יחדו להם כעין שבע בן בכרי וכו'. ובעל כרחינו הפירוש הוא כן, שהרי דעת ר' יהודה ור' שמעון לא הוזכרו בברייתא שבירושלמי, אלא דעת הת"ק גרידא שאין מוסרין להם אלא א"כ ייחדוהו כשבע בן בכרי, ומ"מ א"ל אליהו שאין זו משנת חסידים, ועיין מ"ש בהע' 141.<br>וברמ"ך על הר"מ הנ"ל: "אעפ"י שנמצא בתוספתא כמו שכתב הוא (בכ"מ שם העתיק ממנו: כדבריו) לא ידענא טעמא מאי, דהא אמרינן (פסחים כ"ה ב' וש"נ) וכו' מאי חזית דדמא דידך סומק טפי, והכא ליכא האי סברא, דהא יהרגו כלם והוא עצמו, ומוטב שיהרג הוא עצמו ואל יהרגו כלם והוא עצמו, וצ"ע". ועיין מ"ש בכ"מ שם על דבריו. ומסתברים דברי הר"ח אבולעפיא (עץ החיים, מקץ, ל"ט סע"א) שהרמ"ך תמה אף על דברי הת"ק שבתוספתא, למה לא אמר כר' יהודה "וזו סברת הרמ"ך עצמה". ועיין בח"ד כאן שהאריך בזה. ועיין בחי' מהר"ם חלאווה הנ"ל.<br>וברש"י:<sup class="footnote-marker">144</sup><i class="footnote">סנהדרין ע"ב ב', והובאו דבריו ביד רמה שם ובפי' הרא"ש כאן ספ"ח.</i> ואם תאמר מעשה דשבע בן בכרי וכו', דדחו נפש מפני נפש, התם משום דאפילו לא מסרוהו לו היה נהרג בעיר כשיתפשנה יואב, והן נהרגין עמו, אבל אם היה הוא ניצול אע"פ שהן נהרגין לא היו רשאין למסרו כדי להציל עצמן. אי נמי משום דמורד במלכות הוה, והכי מפרש לה בתוספתא <b>דתרומ'</b>.<sup class="footnote-marker">145</sup><i class="footnote">כ"ה ביד רמה, ולפנינו בטעות: דתמורה. ועיין להלן לשון רש"י לש"ב.</i> והעיר ע"ז ביד רמה שם: "ודילמא אטעמא בתרא קאמר מרן דמפרש בתוספתא, דאלו טעמא קמא, תמה אני אם אפשר לאמרו, דהא בהדיא תנן במסכת תרומות וכו' יטמאו את כולן ואל ימסרו להן נפש אחת מישראל. ואיכא לתרוצי וכו' היכא דאמרי תנו לנו פלונית וכו' יהבינן להו דסוף מיטמו כלהו, וההיא פלונית בהדייהו וכו', ומילתא צריכא עיונא דהא הכא גבי עובר דכתנו פלוני או [פלוני] ופלונית דמי, וקתני שאין דוחין נפש מפני נפש, ואיכא למימר דשאני הכא דאפשר דמיתציל עובר וצ"ע". ולפלא שרבינו לא עיין בתוספתא שמפורש בה גם הטעם הראשון שכתב רש"י. אבל מ"מ מתברר מדבריו שבתחילה הבין בדברי רש"י שלטעם הראשון (כלומר, לר' יהודה שבתוספתא כאן) מוסרין אותו אפילו לא ייחדוהו אם כלם נהרגין. וגם לפי המסקנא שלו מוסרים אותו אם ייחדוהו אפילו לא פשע כלום, אלא שהגוים מתאוים להורגו מחמת רשעות גרידא, כדין אשה שייחדוה, מפני שחומדים את יופיה.<sup class="footnote-marker">146</sup><i class="footnote">ועיין מ"ש בפירוש הקצר ומה שהאריכו בזה בכנה"ג הגהות ב"י טיו"ד סי' קנ"ז ובברכי יוסף שם.</i>
<small>87.</small> <b>אמרה להן וכו'. </b>ברש"י ש"ב כ', כ"ב: שנינו בתוספתא אמרה להם הואיל והוא נהרג והן נהרגין תנוהו להם וכו', ר' שמעון אומר כך אמרה וכו'. 
<small>88.</small> <b>ר' שמעון או' כך אמרה להם וכו'. </b>ר' שמעון חולק על ר' יהודה וסובר כת"ק, עיין מ"ש לעיל ומ"ש בפירוש הקצר. וברד"ק הנ"ל מוסיף: "נסחא אחרינא. ר' שמעון אומ' והוא שנתחייב מיתה כשבע בן בכרי". ואין לדעת אם זו היא נ"א בפירוש הרד"ק, או שהרד"ק עצמו מביא כן מנ"א שבתוספתא. ובאמת אילו הם דברי ר' שמעון בן לקיש<sup class="footnote-marker">147</sup><i class="footnote">מר רב שלום הגאון הנ"ל (לעיל הע' 141) מעתיק בשם הירושלמי: א"ר שמעון והוא שיהא חייב כשבע בן בכרי. ור' אמר אע"פ שאינו חייב מיתה, כיון שייחדו להם סימן ימסרו ואל יהרגו.</i> בירושלמי פ"ח ה"י, מ"ו ע"ב, והעתקנום לעיל בריש הברייתא. ובח"ד פירש שר"ש הוסיף כאן שמפני טענה זו המיתו אותו בני העיר ולא מסרוהו חי. ועיין בוי"ר פי"ט, ו', ובחדושי הרד"ל שם אות ל"ד. ועיין בתוספ' אנשי שם במשנה סוף פירקין. 

Chapter 8



Halakhah 1

<small>1.</small> <b>הזורע פשתן של תרומה וכו'. </b>כ"ה בכל הנוסחאות. וכן בתוה"ב להרשב"א (בית ד' ש"ב, קי"ג סע"א): ושנינו בתוספת תרומות פרק הזורע <b>פשתן</b> של תרומה. וכן בפירוש הרא"ש (נדרים נ"ח רע"ב): ברייתא היא בתרומות בפ' הזורע <b>פשתן</b> (ועיין בהגהות הרש"ש שם). וברור שאין להגיה כמו שהגיהו במיוחסות להגר"א: הזורע <b>חיטים</b> של תרומה וכו', במזיד זה וזה יקיים (והגיהו כן כדי להתאים את סתם משנתנו לדברי ר' יהודה).<br>ובמשנתנו רפ"ט: הזורע תרומה שוגג יופך<sup class="footnote-marker">1</sup><i class="footnote">עיין מ"ש על שיעור ההפיכה בפירוש הרש"ס כאן, פ"ז ע"ב, ומ"ש להלן כלאים פ"א הט"ז.</i> ומזיד יקיים. אם הביאה שליש בין שוגג בין מזיד יקיים. ובפשתן מזיד יופך. ופירשו בירושלמי שבשוגג מהפך את הקרקע ומאבד את הזרע, כדי שיוכל לזרוע חולין במקומו,<sup class="footnote-marker">2</sup><i class="footnote">הר"מ בפיה"מ פירש שבשוגג מותר לו להפך. וברור שפירש כן ע"פ הירושלמי. ברם בירושלמי לא אמרו אלא על מזיד שקנסו אותו כדי שתיבטל שדהו על גבי תרומה. ואין כאן אלא משמעות שבשוגג הרשות בידו. אבל להלן בסמוך שם שאלו: מהו שיהא נאמן לומר מזיד הייתי. ומכאן מוכח שבשוגג אינו יכול לקיים, שאם לא כן למאי נפקא מינה, והרי אף בשוגג אם רוצה לקיים יקיים. ולפיכך מסתבר שהירושלמי סובר שמכיוון שהתירו לו להפך, חייב להפך, כרי שלא יתרגל לזרוע תרומה (עיין בבלי שבת י"ז ב'). וע"ז שאלו בירושלמי, אם פשע ולא היפך מהו שיהא נאמן לומר מזיד הייתי, כלומר אם התרומה לא הביאה שליש, אלא שעבר הרבה זמן (או שזרע בסוף העונה), והוא מפחד שמא לא יספיק לגדל מחדש בעונה זו, ונוח לו לומר מזיד הייתי כדי שיניחו לו לקיים. וכן נראה מסתימת לשון הר"מ בפי"א מה' תרומות ה"כ שהביא את לשון משנתנו, ולא ניסח שמותר לו להפך. וכן משמע מלשון המשנה עצמה שאמרה בסיפא: יופך, ופירושו יופך דווקא, כמו שדייקו המפרשים.</i> ולא תבטל שדהו על גבי תרומה, אבל אם זרע במזיד קנסו אותו שיקיים ויהו גידוליו תרומה,<sup class="footnote-marker">3</sup><i class="footnote">בריבמ"ץ ובר"ש פירשו את הירושלמי הנ"ל בדרך אחרת לגמרי, עיי"ש. אבל מכיוון שבכל הנוסחאות (לרבות כי"ר ונוסח הרש"ס) הגירסא היא: לא מסתברא דלא חילופין, הרי אין לזוז מפירוש הר"מ, שנות אליהו ובעל פ"מ. והוא סיגנון הירושלמי בכ"מ: פסחים פ"א סה"ד, כ"ז ע"ד; יומא פ"ג ה"ו, מ' ע"ד; כתובות פ"א ה"ה, כ"ה ע"ג; גיטין פ"ד ה"ד, מ"ה ע"ד; שבועות פ"א ה"ט, ל"ג ע"ב.</i> ונמצא מפסיד את ההבדל בין דמי תרומה לדמי חולין. אבל אם הביאה שליש, וכבר קדשו הגידולים משום תרומה, אפילו בשוגג יקיים. ובפשתן מזיד יופך, כלומר אפילו הביא שליש, שהרי בפשתן הקיסמים הם העיקר, ולא איכפת לו כלל אפילו אם יהא הזרע תרומה,<sup class="footnote-marker">4</sup><i class="footnote">ולשיטת הר"מ בפי"א מה' תרומות סהכ"ב בזורע פשתן של תרומה שהגידולין מותרים לזרים (ועיין באו"ש שם ה"כ), הרי אין כאן שאלה של הפסד כלל.</i> ולפיכך קנסו אותו שיופך. ברם במשנתנו לא נתבאר כלל מה דינו של זורע פשתן בשוגג והביא שליש. ועיין מ"ש ע"ז להלן.
<small>1-2.</small> <b>משהביא שליש יקיים דברי ר' מאיר. </b>ר' מאיר אינו מחלק בין שוגג למזיד אלא בין לא הביא שליש והביא שליש. ומסתבר שר"מ אינו מחלק בין פשתן לשאר זרעים, וחולק על משנתנו הנ"ל, וסובר שאף במזיד יופך אם לא הביא שליש (ולפיכך לא קנס כאן שוגג אטו מזיד). 
<small>2.</small> <b>בשוגג עד שלא הביא שליש יופך. </b>בזה אף ר"מ מודה כמפורש לעיל. ולפירוש הר"מ בפיה"מ (עיין לעיל הע' 2) שאם זרע שאר תרומה בשוגג רצה הופך רצה מקיים, הרי אפשר לומר שאף בפשתן כן, ולא קנסו אותו, ולפ"ז צריך לומר שבאותה בבא עצמה יופך אצל שוגג היא רשות ואצל מזיד היא חובה, וזה דחוק מאד. ומחוורתא שאף כאן יופך פירושו חובה (עיין מ"ש לעיל בהערה 2), ומשנתנו לא הזכירה שוגג אצל פשתן, מפני שהיא מדברת בו כשהביא שליש, אבל כשלא הביא שליש דינו כשאר תרומה, ויופך. ועיין להלן. 
<small>2-3.</small> <b>משהביא שליש יקיים וכו'. </b>ודינו כשאר תרומה. ובמשנתנו לא נתבאר דינו של זורע פשתן בשוגג, אלא סתם: ובפשתן מזיד יופך. ובמלא"ש שם סמ"א כתב בשם ר' יהוסף [אשכנזי]: "נ"ל לפרש מדלא קאמר <b>אפילו</b> מזיד משמע שדוקא מזיד, אבל שוגג אם הביאה שליש יקיים וצ"ע". ולפ"ז משנתנו היא כר' יהודה. אבל הר"מ (פי"א מה' תרומה ה"כ) פסק: ואם היה פשתן אפילו הביאה שליש <b>ואפילו</b> במזיד יהפך וכו'. ועיין בח"ד שהקשה מכאן על הר"מ. ועיין מ"ש בתוספ' אנשי שם למשנתנו, ועיין מ"ש בס' גפי אש למשנתנו שפירש גם את הר"מ כדברי התוספתא, עיי"ש. 

Halakhah 2

<small>3.</small> <b>הזורע תוספת של תרומה וכו'. </b>ר"מ פי"א מה' תרומות הכ"ב. והטעם הוא שבתוספת תרומה לא גזרו על גידוליהם, עיין לעיל פ"ה שו' 22 ומש"ש. ועיין באו"ש על הר"מ הנ"ל. 
<small>3-4.</small> <b>וסאה עולה מתוך מאה. </b>פירש בח"ד שברייתא זו היא לשיטת ר' אליעזר שסובר היא סאה שנפלה היא סאה שעלתה (משנתנו פ"ה מ"ב), אבל לחכמים אפילו מדומע שיש בו פחות ממחצה תרומה גידוליו חולין. עיין במשנתנו (פ"ט מ"ד) ובירושלמי שם, ולפיכך השמיט הר"מ הלכה זו, שהרי הביא דין מדומע (הכ"ב שם). 
<small>4.</small> <b>גדולי הקדש אין חייבין עליהן וכו'. </b>וכ"ה בכי"ע. ובד בטעות: חייבין עליהן קרן וחומש על מקום אחר אלא לפי חשבון. וברור שצ"ל: אין חייבין וכו', כגי' כי"ו. ובמשנתנו פ"ט מ"ד: גדולי הקדש ומעשר שני חולין, ופודה אותם בזמן זרעם (ועיין בירושלמי שם). ולא נתבאר מה דינם של גידולי הקדש לפני שנפדו. ובר"מ (פ"ה מה' מעילה הי"א): הזורע פירות הקדש פודה אותן בשעת זרען. ואע"פ שלא פדה הרי הגדולין חולין,<sup class="footnote-marker">5</sup><i class="footnote">עיין ר"ש מע"ש פ"ב מ"ג ובפיה"מ להר"מ שם. ועיין בחיבורו פ"ב מה' מע"ש הי"ד וברדב"ז שם. וצ"ע.</i> ואין מועלין בהן וכו'. ומשמע שצריך לפדותם לפני שכלו בקרקע, כדי שיהיה מה לפדות,<sup class="footnote-marker">6</sup><i class="footnote">עיין בס' משנה ראשונה פ"ט מ"ד ד"ה בזמן.</i> אבל אם לא פדה אותם הם חולין גמורין, אלא שנשאר שעבוד על הגידולין לפדיון ההקדש.<sup class="footnote-marker">7</sup><i class="footnote">ועיין בתוספ' אנשי שם למשנה הנ"ל ד"ה גדולי הקדש.</i> ולפ"ז החידוש כאן שאין חייבין עליהן חומש, אפילו לפני שנפדו.<sup class="footnote-marker">8</sup><i class="footnote">ועיין בח"ד ובפי' ר' יונה בר"ג. וקשה להגיה כאן: גידולי תרומה, שהרי כתה"י והר"מ כולם מסכימים לגירסא שלנו.</i> ועיין להלן. 
<small>4-5.</small> <b>ואין משלמין מהן קרן וחומש וכו'. </b>וכן, כנראה, היתה הגירסא בטופס שהיה לפני ד אלא שלקה בקצת חסרון (עיין מ"ש לעיל). ובכי"ע: אין משלמין מהן קרן ממקום אחר, וכנראה שצ"ל: אין משלמין מהן קרן וחומש על מקום אחר.<sup class="footnote-marker">9</sup><i class="footnote">אבל "ממקום" אף לעיל פ"ו שו' 2.</i> וכן בר"מ פ"ה מה' מעילה הנ"ל: ואין משלמין מהן קרן וחומש, וחייבין בחלה. וברור שהעתיק מכאן, כמ"ש בכ"מ שם, והיה לפניו כגירסת כי"ע. ולפי הגירסא שלפנינו משמע שמדברים כאן בגידולי הקדש שבאו מזרע שהוא כלה בקרקע, ואינו חייב להקדש אלא דמי סאה אחת, ולפיכך אין משלמים מהם אלא לפי חשבון, כלומר, לפי חשבון התוספת שיש בהם (ועיין לעיל פ"ו ה"א ומש"ש). אבל לפי גירסת כי"ע והר"מ מדברים בזרע דבר שאין זרעו כלה, שפודה בדמי כל האוצר (עיין בירושלמי פ"ט סה"ה מ"ו ע"ד), ולפיכך אין משלמין מהן כלל על מקום אחר, לפי שאין הקדש שלא נפדה פודה את הקדש (עיין במשנתנו פ"ו מ"ה ובמלא"ש שם), ואעפ"י שגידולי הקדש שבאו אפילו מזרע שאינו כלה חולין הן<sup class="footnote-marker">10</sup><i class="footnote">עיין ברע"ב למשנתנו ובר"מ פ"ו מה' מע"ש הט"ו. ועיין מ"ש באו"ש פי"ג מה' שחיטה ה"כ ד"ה אולם.</i> מ"מ אין משלמין מהן, מכיוון שחייב לפדותן. 
<small>5.</small> <b>וחייבין בחלה וכו'. </b>עיין בר"מ שהעתקנו לעיל. ועיין מ"ש לעיל פ"ה שו' 36–37. 
<small>5-6.</small> <b>הידים והטבול יום וכו'. </b>לפי גירסת כי"ו וד (עיין מ"ש לעיל) צ"ל שזרע חטים שכבר הוקדשו למנחות, וחלה עליהן קדושת פה והיה דינן כתרומה,<sup class="footnote-marker">11</sup><i class="footnote">עיין להלן טהרות פ"א סה"ו ור"מ פי"א מה' אבות הטומאות סהי"ג.</i> ומלמדת אותנו התוספתא שגידוליהם חולין, אבל לפי גירסת כי"ע והר"מ (עיין מ"ש לעיל) שמדברים כאן בזרע דבר שאין זרעו כלה,<sup class="footnote-marker">12</sup><i class="footnote">כלומר, בחסיות גרידא, עיין במשנתנו פ"ט מ"ו, ולהלן פ"ט שו' 12.</i> ובדברים הללו לא תתכן קדושת מזבח אלא קדושת בדק הבית גרידא, ובהם דין הזרע עצמו כחולין גמורין לעניין טומאה, וממילא אין כאן מקום כלל לקדושת הגידולין לעניין טומאה, ולפיכך השמיטה הר"מ הנ"ל, וסבר שיש כאן אשגרה ממקום אחר (עיין מ"ש לעיל פ"ה שו' 36–37). 
<small>6.</small> <b>כדרך שפוסלין בחולין. </b>כלומר, כדרך שאין פוסלין בחולין, עיין מ"ש לעיל פ"ה שו' 36–37. 

Halakhah 3

<small>6-7.</small> <b>הדש כיצד יעשה מביא קפיפה וכו'. </b>כנראה שזו היא משנתנו פ"ט סמ"ג, ומדברים כאן בגידולי תרומה. ובהם כ"ע מודי שעוברים על בל תחסום, עיין בבלי ב"מ צ' א'. ולהלן ב"מ פ"ח הי"א: דש תרומה ומעשר שני<sup class="footnote-marker">13</sup><i class="footnote">וכ"ה בכי"ע שם. ובד שם חסרה המלה "שני". ועיין בבלי ב"מ צ' א'.</i> עובר משום בל תחסום. כיצד הוא עושה מביא קפיפות וכו'. ובבבלי שם (צ' א') העמידוה בדש גידולי תרומה ומעשר עצמו (שהקדימוהו בשבלים). ופירשו כן מפני משנתנו (כאן פ"ט סמ"ד) שאמרה שגידולי מעשר שני הם חולין, ופשיטא שעובר על בל תחסום. וכן היו מוכרחים להעמידה <b>בגידולי</b> תרומה, מפני הברייתא שהביאו לעיל שם שמפורש בה שהדש בתרומה אינו עובר על בל תחסום. ברם לפי הגירסא שלפנינו בתוספתא ב"מ שממשיכה: כיצד עושה וכו', הרי אפשר לפרשה בגידולי מע"ש, ופשיטא שעובר על בל תחסום, אלא שהברייתא משמיעה לנו שאסור לו להאכיל לבהמתו את הגידולין, מפני שצריך לפדות אותם (ועיין ברש"ש בבבלי שם). ולא עוד אלא שבירושלמי כאן (פ"ט ה"ד, מ"ו סע"ג) מפורש: אית תנויי תני בדייש שהוא אסור לך וכו' מתניתא כמן דאמר אף בדייש שהוא אסור לך דתנינן תולה כפיפות וכו'. ולפ"ז אפשר לפרש את הברייתא בתרומה ובמע"ש עצמם. אלא שעלינו להדחק לפ"ז ולפרשה כשהקדימם בשבלים. ועיין במה"פ שם ד"ה אית.<br>ודין הברייתא שלנו כאן נוהג אף בגידולי הקדש שנזכרו כאן ברישא, שהרי דינם כדין מע"ש, וכ"ז שלא פדה אותם הוא מפסיד להקדש אם יאכילם לבהמתו.<sup class="footnote-marker">14</sup><i class="footnote">ואשר להקדש עצמו שנינו במעילה פ"ג סמ"ו: וכן פרה לא תאכל מכרשיני הקדש. ובגמרא שם (י"ג א'): דאמר קרא לא תחסום שור בדישו, דישו שלך ולא דישו של הקדש. ולפי הברייתא שבירושלמי שהבאנו בפנים אף בהקדש עובר על בל תחסום, וצריך לתלות לה כפיפה של כרשינין, והמשנה אוסרת לתת לתוכה כרשינין של הקדש. ועיין להלן בסמוך בתוספתא ולהלן תוספתא מעילה פ"א סהכ"א והכ"ב.</i>
<small>7.</small> <b>ונותן לתוכה חולין. </b>וכ"ה בד. אבל בכי"ע ובמשנתנו (פ"ט מ"ג): מאותו המין. וכ"ה להלן ב"מ פ"ח הי"א בכי"ע. ובכי"ו ובד שם: חולין מאותו המין, וכצ"ל כאן. ובר"מ ספי"א מה' תרומות העתיק כלשון משנתנו. 
<small>7-8.</small> <b>נותן לתוכה כרשנין. </b>ירושלמי פ"ט ה"ד, מ"ו ע"ג, בבלי ב"מ צ' א'. ומתוך הירושלמי מוכח שבחולין אסור לעשות כן לכתחילה, אלא שאף בחולין אם עשה כן אינו לוקה.<sup class="footnote-marker">15</sup><i class="footnote">עיין מ"ש על כרשינין (vicia) ר"ע לעף בפלורה ח"ב' עמ' 483 ואילך.</i> 
<small>8.</small> <b>והן יפות להן מהכל. </b>רבינו יהונתן (שטמ"ק ב"מ הנ"ל) ציין לבבלי ברכות ל"ב א': שהיתה לו פרה כחושה וכו' והאכילה כרשינין וכו'. ולכאורה משמע שאם אינו נותן לה מן המין שהיא דשה אותו מוכרח לתת לה כרשינין דווקא משום דמעלי לה. אבל אסור לתת לתוך הכפיפה פקיע עמיר. 

Halakhah 4

<b>מאה לגינין של תרומה וכו'. </b>וכ"ה בד ובפי' הרש"ס לערלה (כ"ג רע"ב). ובכי"ע: מאה לגין וכו'. ובמשנתנו (פ"ט מ"ה): מאה לגנה של תרומה ואחת של חולין כולן מותרין וכו', ועיין בתיו"ט שם. ובריבמ"ץ שם: ובתוספתא תניא ק' ליגנין של תרומה וכו'. אבל בר"ש וברא"ש שם: ובתוספתא תני ק' לוג וכו'. ובמלא"ש שם: מאה לגינה<sup class="footnote-marker">16</sup><i class="footnote">כ"ה במשנה שבירושלמי, בכי"מ, בר"ש וברא"ש שם, עיין דק"ס. ובכ"י קויפמן: ליגנה. ובכ"י פרמה, הוצ' לו ועוד: לגנה.</i> פי' בערוך לגינה לשון לגין, ובתוספתא קתני מאה לוג, משמע דלגינה לשון לוג ע"כ.<sup class="footnote-marker">17</sup><i class="footnote">לפנינו בערוך (ערך לגין) ליתא כ"ז, ואינו בשום כת"י שבדקתי. וכנראה שהרב העתיק ע"פ הר"ש, ושינה את סדר הדברים.</i> והנכון הוא בפי' הרש"ס (כאן צ' ע"א): ולי נראה שהוא לשון ערוגה שתרגם יונתן וכו' (ישעיה כ"ח, כ"ה) כזרעי חיטין על לגנין.<sup class="footnote-marker">18</sup><i class="footnote">כ"ה בדפוסים ישנים. וכן בהוצ' לגרד: ליגנין.</i> וכ"ה בסורית, עיין ברוקלמן מלון סורית, ערך לגתא, ובתוספות לעה"ש ערך לגין, ר"מ סע"ב. 
<small>9.</small> <b>אבל דבר שאין זרעו כלה וכו'. </b>במשנתנו הנ"ל: אבל בדבר שאין זרעו כלה אפילו מאה של חולין ואחת של תרומה כולן אסורין. 
<small>10.</small> <b>שאין קרקע עולה באחד ומאה. </b>וכ"ה בריבמ"ץ, ר"ש ורא"ש הנ"ל. ולברייתא זו רמז הירושלמי בערלה (פ"א ה"ה, ס"א ע"ב): אף בקרקע כן ספק קרקע מעלה, וקרקע אינו מעלה<sup class="footnote-marker">19</sup><i class="footnote">כפירוש מהר"ש סיריליאו שם, כ"ג רע"ב, עיי"ש. ועיין בפירוש הגר"א לירושלמי שם.</i> וכו'. ועיין במשנת ערלה פ"א מ"ו ובבבלי גיטין נ"ד ב' ובפירש"י שם. וכבר הקשו האחרונים מן הבבלי על שיטת הר"ש מקינון (ס' כריתות בסופו) שסובר שאף קרקע בקרקע בטל. ובחקרי לב<sup class="footnote-marker">20</sup><i class="footnote">יו"ד ח"א סי' ק"ז (ליו"ד סי' ק"י), ק"נ ע"ד ואילך.</i> האריך בעניין זה בדברים ישרים והביא גם את התוספתא שלנו (עיי"ש קנ"א ע"ג) ואת דברי הבבלי בסוכה (ט' ב') ופירושי הראשונים שם. ועיין באחרונים שציין הרז"ו לייטר בספרו מתורתן של ראשונים לגיטין נ"ד ב'.<br>ובפיה"מ להר"מ כאן: ולא נדון אותן בדין מדומע לפי שהתרומה מופרשת היא ולא נתערבה בחולין. ועיין בחקרי לב הנ"ל ובאו"ש פט"ז מה' מאכלות אסורות הכ"ה, ולעיל פ"ה שו' 75–76.
<b>תלש יעלה ובלבד וכו'. </b>בד: תלש ועלה וכו'. וכן בריבמ"ץ (פ"ט מ"ה): תלש ועלה, פי' בדיעבד יעלה. ובפי' הרש"ס (ערלה כ"ג רע"ב הנ"ל): תעלה וכו'. ובכי"ע כאן האות הראשונה של "יעלה" היא ספק יו"ד, ספק וי"ו. ובר"ש שם: יעלה, כגי' כי"ו. ובח"ד העיר: "ומדקתני תלש ולא קתני נתלש (כצ"ל) משמע דאפי' אם עבר ותלש במזיד כדי לבטלו, דאע"ג דלכתחילה אסור וכו', אי עבר לא אסור וכו', אלא שראיתי להרמב"ם ז"ל פי"ג דין י"ב דשינה מלשון המשנה ונקט ואם נתלש". וע"פ דברי רש"י (גיטין נ"ד ב') נראה לפרש שכל מלקט הוא בחזקת שוגג, מפני שסובר שכבר בטלו במחובר. ובירושלמי ערלה (פ"א ה"ה, ס"א ע"ב): נבילה אין לה עלייה (כלומר, אין חזקת חתיכה חשובה של איסור להחתך ולעלות) קרקע יש לו עלייה (כלומר, חזקת מחובר האסור להתלש ולעלות, כפי' הגר"א שם), וכת"ק שם וכאן. 
<small>10-11.</small> <b>ר' שמעון או' אף יתכוין ויתלוש וכו'. </b>וכ"ה בד. ובכי"ע: ר' יהודה אומ' <b>אם</b> יתכוין ויתלוש <b>יעלה</b> וכו'. וצ"ל: אף וכו' ויעלה. וכן בריבמ"ץ ובר"ש הנ"ל: ר' יהודה אומר אף וכו'. ובפי' הרש"ס (ערלה כ"ג רע"ב. ועיין גם בפי' לתרומות צ' סע"א) מעתיק מכאן: ר' <b>יוסי</b> אומר אף יתכוין לתלוש<sup class="footnote-marker">21</sup><i class="footnote">בפי' לתרומות העתיק: אף יתכוין וילקוט ויעלה וכו'.</i> ויעלה וכו'. וכן תיקן ע"פ גירסת הר"ש בס' משנה ראשונה כאן (פ"ט מ"ה) וערלה (פ"א מ"ו). ולפ"ז ר' יוסי לשיטתו במשנת ערלה. אלא שמידי ספק לא יצאנו, ואפשר שהרש"ס תיקן כן מדעתו. וברור שהבבלי (גיטין נ"ד ב') לא הכיר דעה זו של הסיפא. והר"מ (פי"ג מה' תרומות הי"ב) פסק כאן כת"ק שלכתחילה לא יתלוש, ובערלה פסק (פט"ז מה' מאכלות אסורות הכ"ה) כר' יוסי שילקוט לכתחילה, וזהו מפני טעם הבבלי הנ"ל שאין אדם אוסר את כרמו בנטיעה אחת, וטעם זה אינו שייך כאן, שהרי תרומה מותרת באכילה לכהנים, כמו שתירץ בס' משנה ראשונה הנ"ל, עיי"ש. 

Halakhah 5

<small>11-12.</small> <b>ליטרא מעשר ראשון שנטעה וכו'. </b>בירושלמי כאן פ"ט ה"ד, מ"ו ע"ג: ליטרא <b>בצלים</b> של מעשר ראשון וכו', וכן משמע מן הלשון כאן ("שנטעה", ולא אמר "שזרעה"). ובבבלי נדרים נ"ח ב': ליטרא מעשר טבל שזרעה בקרקע והשביחה, והרי היא כעשר ליטרין וכו'. וכתב הרא"ם (בשטמ"ק שם): ובדבר שאין זרעו כלה מיירי מדקתני סיפא ואותה ליטרא, משמע שעדיין היא שם. ועיין בהשגות הראב"ד פ"ו מה' מעשר ה"ד. 
<small>12.</small> <b>חייבת בתרומה במעשר ראשון וכו'. </b>בירושלמי הנ"ל: הרי אלו חייבות במעשרות, כלומר, בכל המעשרות ואף תרומה בכלל, ובבבלי הנ"ל: חייבת במעשר ובשביעית. 
<small>13.</small> <b>ובמעשר ראשון שבה עושה אותה תרומה ומעשר וכו'. </b>וכ"ה בד ובכי"ע (אלא שבד: תרומה ומעשרות). ובפ"מ מעתיק מן התוספתא: תרומת מעשר, והוא, כנראה, תיקון הרב בעצמו. ובירושלמי הנ"ל: ואותו מעשר ראשון שלהן שהוא <b>מוציא</b> (כ"ה בכי"ר, ובדפוסים נשמטה מלה זו), מפריש עליה תרומת מעשר ועל מה שנטע. והכוונה בתוספתא ובירושלמי ברורה, והיא שמפריש מקודם תרומה ומעשרות על כל הגידולין, שהרי מדאורייתא הכל טבל גמור. אלא שמדרבנן לא נפטרה הליטרא שנטע במעשר שהפריש על הכל, שהרי כבר נתחייבה מקודם בתרו"מ. ולפיכך מפריש מן הליטרא שעשאה מעשר על הכל עוד עשירית תרו"מ על הליטרא שנטע, ונמצא מעשר ממנה שתי עשיריות, כלומר, חומש. וכן פירש בח"ד.<br>ובבבלי הנ"ל: ואותה ליטרא מעשר עליה ממקום אחר לפי חשבון. וכן העתיק הר"מ בפ"ו מה' מעשר ה"ד (ועיין הפירושים במיוחס לרש"י, בתוספ' רי"ד ובשטמ"ק שם), וכן הגיהו כמה מן המפרשים כאן. ברם גם בבבלי עצמו אין הגירסא בטוחה כלל וכלל, שהרי בפי' הרא"ש שם לא גרס "ממקום אחר", והוא מפרש שהבבלי מוכיח שאין הליטרא הראשונה בטלה ע"ג קרקע, מן ההלכה שאינה נפטרת במעשר שהפריש על הכל. ונמצא איפוא שגירסת הבבלי מתאימה לתוספתא ולירושלמי. ובמיוחס לרש"י שם: "לישנא אחרינא ממקום אחר לא ידעינן, מ"ר". וקרוב לוודאי בעיני שצ"ל: לא גרסינן, במקום: לא ידעינן. וכן לא העתיק המפרש את המלים "ממקום אחר" להלן שם נ"ט ב', ד"ה מעשר. וכן בתוספות (שם נ"ח סע"ב): "ואותה ליטרא מעשר עליה לפי חשבון, (היתה) [שהיא] טבולה לתרומת מעשר, כלומר, שהיא של מעשר ראשון, והרי היא טבולה לתרומת מעשר, וגידולין טבל גמור". הרי לך כמה עדיות על התאמה גמורה בין המקורות, ואין להגיה כאן,<sup class="footnote-marker">22</sup><i class="footnote">ועיין בגירסת הרא"ם בשטמ"ק הנ"ל. ובמאירי שם (מ"ג ע"ד מן הספר): ואותה ליטרא מעשר עליה תרומת מעשר <b>שבא</b> ממקום אחר.</i> ומפריש שתי מעשרות בבת אחת.

Halakhah 6

<small>14.</small> <b>ליטרא מעשר שיני שנטעה וכו'. </b>כ"ה בד. ובכי"ע בטעות: ליטרא של מעשר עני שניטעה וכו'. ובכי"ו בטעות: שבה (במקום: שנטעה). ובירושלמי הנ"ל: ליטרא בצלים של מעשר שני שנטעה וכו'. ועיין מ"ש לעיל שו' 11–12. 

Halakhah 7

<small>15-16.</small> <b>המנכש את הכותי בחסיות וכו'. </b>בד: המנכש עם הכותי וכו'. ובכי"ע בטעות: המנכש עם חנוני בחנות וכו', וצ"ל: עם הכותי בחסיות וכו'. וחסיות הן פירות שאין זרעם כלה (עיין להלן פ"ט שו' 12 ומש"ש), וגידולי טבל שלהם הם טבל (עיין במשנה פ"ט מ"ו). והברייתא שלנו הובאה בבבלי נדרים נ"ח ב', ועיין בירושלמי שנביא להלן.<br>ובמשנתנו (פ"ט מ"ז): המנכש עם הנכרי בחסיות אעפ"י שפירותיו טבל אוכל מהם עראי. כלומר, התולש עם הגוי חסיות כדי להרחיב לנותרות, מותר לאוכלן עראי, שהרי ניכוש הוא דבר שלא נגמרה מלאכתו. ואעפ"י שהגוי בוודאי זרע טבל, מ"מ כיון שהטבל שלו מדרבנן לא גזרו על אכילת עראי.<sup class="footnote-marker">23</sup><i class="footnote">ירושלמי בסוגיין. ועיין בבלי מנחות ס"ז א' ובר"ש למשנתנו.</i> ובמלא"ש שם מביא בשם ר' משה פיזנטי: ואית דגרסי עם הכותי. ואין לגירסא זו שום סמך בנוסחאות המשנה, והגירסא "נכרי" במשנתנו בטוחה ומקויימת, וכן בטוחה הגירסא "כותי" כאן ובבבלי נדרים הנ"ל.<sup class="footnote-marker">24</sup><i class="footnote">ועיין בשטמ"ק נדרים נ"ח רע"ב. ברם דברי הר"ש מתייחסים למשנתנו ולא לברייתא שם.</i> ועיין מ"ש להלן.
<small>16.</small> <b>אע"פ שפירותיו טבל לא יאכל מפירותיהן עריי. </b>הלשון מגומגמת, שאם אינו אוכל עראי, מאי אעפ"י, אדרבה, מפני שפירותיהם טבל לפיכך אינו אוכל מהם עראי. ובנדרים הנ"ל גורס: אוכל מהן אכילת עראי ומעשרן ודאי. וברי"ץ (שטמ"ק שם): דתניא במס' תרומה<sup class="footnote-marker">25</sup><i class="footnote">כן דרכן של הראשונים לקרוא למס' תרומות, עיין לעיל פ"ה הע' 87.</i> המנכש עם הכותי בחסיות וכו' אעפ"י שפירותיו טבלים אוכל מהן ארעי ומעשרן ודאי וכו'. ומכאן נראה לכאורה שהיתה לפניו הגירסא כאן: אוכל מהן ארעי. אבל מסתבר שלא העתיק את לשון התוספתא,<sup class="footnote-marker">26</sup><i class="footnote">אע"ג שהעתיק "אעפ"י שפירותם טבלים" שאינן בברייתא שבבבלי.</i> אלא ציין למקור הבבלי, והתאימו לגירסת הבבלי. ועיין גם בפירוש הרא"ש שם. ונמצאנו למדים שאין לנו הוכחות להגיה בתוספתא: אוכל מהן ארעי.<br>ולא עוד אלא שבירושלמי שנינו (פ"ט ה"ח, מ"ו ע"ד): תני המנכש עם הכותי מותר בדמאי. הא בודאי לא וכו'. הרי לך מפורש שבטבל וודאי אינו אוכל עראי כשמנכש עם הכותי, כגירסא שלנו בתוספתא. ולפיכך נראה שאין להגיה, והברייתא שלנו מדברת בזרע הכותי חסיות ממכנסו, ומשום הכי אינו אוכל עראי, מפני שחזקת כותי שאינו מעשר את פירותיו לזריעה (ועיין בתוספ' רי"ד נדרים נ"ח רע"ב), וכבר נטבלו בידו, ודינו כדין ישראל שזרע טבל בדבר שאין זרעו כלה. והדיבור "אע"פ שפירותיו טבל" הוא באשגרה מלשון משנתנו, ובאמת היה צ"ל: הואיל ופירותיו טבל וכו'.<sup class="footnote-marker">27</sup><i class="footnote">ועיין בבלי מגילה ד' סע"ב ומלא"ש כלים פי"ז מ"ב וידים פ"א סמ"ג. ועיין מ"ש הר"ש אברמסון בקרית ספר שכ"א, 242 ע"ב; שם שכ"ב, עמ' 172.</i>
<small>16-17.</small> <b>ר' שמעון בן לעזר או' וכו'. </b>בבלי נדרים הנ"ל. ופירש הר"ן שם: מותר לאכול העלין שגדלו בשמינית, דודאי גידוליהן רבין על עיקר איסור המעורב בהן. ובח"ד העיר שהר"מ פירש את הברייתא ביודע שרבו הגידולין (כפירוש אחרים שהביא הר"ן שם ועוד), וממילא אין כאן שום חידוש בדברי ר"ש בן אלעזר (עיין ר"מ פ"ד מה' שמיטה הכ"א), ולפיכך השמיטה הר"מ. 

Halakhah 8

<small>17.</small> <b>המפריש חבילי תלתן של מעשר וכו'. </b>בכי"ע: על מעשר שיני וכו'. ופירשו המפרשים שהברייתא שלפנינו נסמכת למשנתנו כאן (פ"י מ"ו): ומפריש את הזרע ואינו צריך להפריש את העץ. אם הפריש וכו', נותן העץ עם הזרע. כלומר, אעפ"י שבתלתן<sup class="footnote-marker">28</sup><i class="footnote">מלה שמית, צמח בעל שלשה עלים, או שלשה פרחים, עיין מ"ש ר"ע לעף פלורה ח"ב, עמ' 475. והיא Trigonella Foenum Graecum.</i> עיקר המאכל הוא הזרע, והעץ אינו נאכל אלא ע"פ הדחק, מ"מ אם כבר הפריש את העץ יחד עם הזרע נותן את הכל לכהן.<sup class="footnote-marker">29</sup><i class="footnote">בבבלי ביצה י"ג א' פירשו את המשנה אחרת, עיי"ש.</i> וה"ה גם כאן אם הפריש את כולו למע"ש צריך לפדות גם את העץ.<sup class="footnote-marker">30</sup><i class="footnote">ועיין במשנתנו פ"י רמ"ה ומ"ש להלן שו' 19.</i> ברם פירוש זה קשה מאד, כי מאי שיאטיה של ברייתא זו באמצע בין גידולי איסור שלפניה ושתילי בצלים שלאחריה. ונראה יותר לגרוס בבא זו אחרי דברי ר' נתן בר יוסף שלהלן.<sup class="footnote-marker">31</sup><i class="footnote">ודוחק בעיני לפרש שהקשר הוא, מפני שדין העץ כאן הוא כדין גידולי מע"ש שהם חולין ומ"מ צריך פדיון. ועיין מ"ש להלן הע' 33.</i> 
<small>18-19.</small> <b>שתילי בצלים עד שלש שנים וכו'. </b>עיין מ"ש לעיל, ובטבל עסיקינן (כלעיל שו' 16). ובירושלמי כאן (פ"ט ה"ז, מ"ו ע"ד): עד היכן וכו', עד גורן הרביעית אסור, והרביעית מותרת וכו', אף גורן הרביעית בדבר שאין זרעו כלה בתרומה אסור, ובטבל מותר. ועיין בבלי נדרים ס' א'. ובריבמ"ץ (פ"ט מ"ו): נמצאת אומר שתילי בצלים של טבל עד ג' שנים אסורות, מכאן ואילך מותרין וכו'. וניסח ע"פ התוספתא כאן, ועיין ר"מ פ"ו מה' מעשר ה"ו. 

Halakhah 9

<small>19.</small> <b>תלתן שנפלה לתוך הבור של מים וכו'. </b>במשנתנו (פ"י מ"ה): תלתן שנפלה לתוך הבור של מים,<sup class="footnote-marker">32</sup><i class="footnote">כ"ה במשנה שבירושלמי, ובכ"י קויפמן. אבל בשאר נוסחאות: של יין. וכ"ה בגליון אף בכ"י קויפמן.</i> בתרומה, במעשר שני, אם יש בזרע כדי ליתן טעם, אבל לא בעץ. והטעם הוא שאעפ"י שקרא גם על העץ שם תרומה או שם מע"ש מ"מ אין קדושה גמורה חלה עליו, אלא שחייב ליתנו לכהן (עיין בתיו"ט פ"י מ"ו) בתרומה, וחייב לפדותו במע"ש.<sup class="footnote-marker">33</sup><i class="footnote">עיין לעיל שו' 18, ודין העץ כגידולי מע"ש שהם חולין אלא שחייב לפדותם, עיין במשנתנו פ"ט סמ"ד.</i> ובבבלי (ביצה י"ג א') אמרו שטעם עצו וטעם פריו שוין. ובירושלמי (פ"י ה"ה, מ"ז ע"ב) אמרו: כל דבר שנפלה לתוכו תלתן הוא משביח. וממילא אין כאן שאלה של נותן טעם לפגם. 
<small>19-20.</small> <b>ר' מאיר אוסר. </b>נראה שר"מ סובר שמכיון שקרא שם תרומה על העץ חלה עליו שם תרומה, ודינו כתבלין<sup class="footnote-marker">34</sup><i class="footnote">עיין רש"י ר"ה י"ב ב' ד"ה התלתן ובגליון שם. ונעלמו לפ"ש מבעל הגליון דברי רש"י ביבמות פ"א א' ד"ה תלתן.</i> של תרומה, שהרי טעם עצו וטעם פריו שוין (עיין לעיל). ובח"ד פירש שר"מ לשיטתו (פ"י מ"ג) שאפילו ריח גרידא אוסר. 
<small>20.</small> <b>ור' יהודה מתיר. </b>כסתם משנתנו הנ"ל שאין בעץ משום קדושה, וסתם בור של מים אין בזרע של תלתן בנותן טעם במים. 
<small>20-21.</small> <b>במה דברים אמורים בזמן ששקעה וכו'. </b>ר"ש מפרש<sup class="footnote-marker">35</sup><i class="footnote">עיין בבלי עירובין פ"א ב'; סנהדרין כ"ה רע"א.</i> את משנתנו הנ"ל ואומר שאין הזרע אוסר אלא אם שקעה כל התלתן, אבל אם לא שקעה כולה מותר, מפני שעדיין לא נתבשל הזרע עד כדי נתינת טעם של תבלין בבור. וכן אמרו בירושלמי מעשרות (פ"א ה"ג, מ"ט רע"א) שאם אין רוב התלתן שוקעת במים אינה חייבת במעשרות כלל, מפני שעדיין לא הביאה שליש. ומכאן ששקיעת התלתן משמשת סימן למדרגת בישולה. ולפיכך אמר ר' שמעון שאם לא שקעה כולה במים,<sup class="footnote-marker">36</sup><i class="footnote">אבל אם לא שקעה רובה אין שם תרומה חלה עליה כלל, והיא חולין גמורים, עיין בירוש' כאן פ"ט סה"א, מ"ו ע"ג, ולעיל פ"ב הע' 45.</i> סימן שעדיין לא הגיעה לסוף כוחה. 
<small>21.</small> <b>תפוח שרסקו ונתנו וכו'. </b>במשנתנו (פ"י מ"ב): תפוח שרסקו ונתנו לתוך העיסה וחמצה הרי זו אסורה. ואעפ"י שמי פירות אין מחמיצין, זהו לעניין חמץ גמור בפסח, או לעניין החמצת מנחות, אבל מ"מ נותן טעם בעיסה, ודינו כחמץ נוקשה. (בבלי מנחות נ"ד רע"א). ועיין להלן. 
<small>22.</small> <b>ר' יוסה אומ' אין חימוצו חמוץ. </b>בראבי"ה (ח"ב סי' תס"ח עמ' 96) נושא ונותן בשיטות ר"ן גאון<sup class="footnote-marker">37</sup><i class="footnote">עיין בקטע שפרסם הר"ש אסף בתרביץ שי"ב, עמ' 49, סי' י'; שם שי"א, עמ' 240, סי' כ"ח.</i> ור"ת אם מי פירות גרידא מחמיצין והוא מסיק: ואף על גב דבתוספתא תניא ר' יוסי אומר אין חימוצו חימוץ, סמכינן אירושלמי<sup class="footnote-marker">38</sup><i class="footnote">כאן פ"י ה"ב, מ"ז ע"א; חלה פ"א ה"א, נ"ז ע"א; שבת פ"ג ה"ג, ה' ע"ד; פסחים פ"ב ה"ד, כ"ט ע"ב.</i> דגרסינן ר' יוסי מתיר. וכן בפי' הר"ש מפלייש לפיוט אלקי הרוחות (או"ז ח"ב סי' רנ"ו, נ"ח ע"ד): גם בע"ז (=בעניין זה) בתוספ' תפוח שריסקו ונתנו לתוך העיסה ה"ז אסורה, והכא (כלומר, בירושלמי) גרס ר' יוסי מתיר. וכנראה שיש שם חסרון וצ"ל: לתוך העיסה ה"ז אסורה [ר' יוסי אומר אין חימוצו חימוץ], והכא גרס וכו'. ולא ירדתי לכוונת רבותינו בזה, שאם לעניין תרומה אין חימוצו חימוץ, הרי מוכח שאין בו בנותן טעם כלל, ואפילו חמץ נוקשה אינו, ואין נפקא מינה כלל בין לשון התוספתא והירושלמי. ולא עוד אלא שאף בירושלמי מסיק שטעמו של ר' יוסי הוא מפני שאין חימוצו חימוץ ברור (כלשון התוספתא).<br>ובירושלמי (הנ"ל) הסיקו שהמחלוקת היא דווקא במחמץ במימיו, אבל במחמץ בגופו כולי עלמא מודים שמותר. ופירש בראבי"ה הנ"ל שלא חימץ אלא במים הנסחטים מן התפוח גרידא, ולא היו שם בעיסה מים אחרים. ולשיטת ר"ת צ"ל שהעיסה נילושה במים רגילים ואח"כ סחט לשם מי תפוחים. וכבר האריכו הראשונים בזה, עיין בהערות הר"א אפטוביצר לראבי"ה שם.
<small>23.</small> <b>ר' שמעון אומ' וכו'. </b>וכ"ה במקורות שציינתי במסה"ת (חוץ מירוש' ע"ז). ובכי"ע: וחכמ' אומ' וכו'. וכ"ה בירושלמי ע"ז פ"ה ה"ג, מ"ד ע"ד. 
<small>24.</small> <b>כגון החומץ שנפל לגריסין. </b>משנה ע"ז פ"ה סמ"ב. ופירשו בירושלמי (שם ה"ג, מ"ד ע"ד) ובבבלי (שם ס"ז א') שאינו אסור אלא אם נפל לגריסין רותחין, אבל לצוננין משביח הוא, עיי"ש.<sup class="footnote-marker">39</sup><i class="footnote">ובמקבילות שבירושלמי ושבבבלי לא העתיקו פיסקא זו. ובירושלמי ע"ז היא פיסקא ממשנתנו, ולא חלק מן הברייתא. ועיין בבלי ע"ז ס"ח א', ס"ח רע"ב ומ"ש להלן הע' 43.</i> 

Halakhah 10

<small>24-25.</small> <b>תמרים שנפל על גביהן יין וכו'. </b>במשנתנו (ע"ז פ"ה מ"ב): נפל (כלומר, יין נסך) על גבי תאנים, או על גבי תמרים, אם יש בהם בנותן טעם אסור. ומכאן שיין הניתן על גבי תאנים או תמרים הוא לשבח. וכ"ה גם במאירי (שם עמ' 259) שיין ע"ג תמרים הוא לשבח. ברם ברוב הנוסחאות<sup class="footnote-marker">40</sup><i class="footnote">משנה שבירושלמי, לו, קויפמן, ר' נפולי, רי"ף, פיה"מ להר"מ ועוד.</i> חסרה בבא זו. וממעשה בבייתוס בן זונין שבמשנה שם מוכח שיין על גבי תאנים נותן טעם לפגם הוא.<sup class="footnote-marker">41</sup><i class="footnote">ועיין בתוספ' שם ס"ה ב' ד"ה ה"ג ובריטב"א שם.</i> וכן פסק הר"מ (פט"ז מה' מאכלות אסורות ה' ל"ג), וממילא אין כאן סתירה לדברי התוספתא, וכבר עמד על עיקר הדברים בח"ד.<br>ובכי"ע כאן: וגריסין שנתן על גביהן יין, וגרוגרות שנתן על גביהן שמן וכו'. ואפשר שסופר ת"ח תיקן בכי"ע "גריסין" במקום "תמרים" כדי שלא תסתור את משנתנו בע"ז לפי גירסת רש"י. ובבבלי (ע"ז ס"ח רע"ב): ת"ש <b>מסיפא</b>, היין שנפל לתוך עדשים וחומץ שנפל לתוך גריסין אסור ור' שמעון מתיר. ולכאורה משמע שהכוונה לסיפא של הברייתא שלנו,<sup class="footnote-marker">42</sup><i class="footnote">שהרי הזכירו את הרישא שלנו שם ס"ז ב'. ומ"ש בגמרא אח"כ: תלתא בבי דקתני וכו', בבא דסיפא קמ"ל וכו', פירושו כמו שבאר בתוספ' רי"ד שם מהדו"ת (נ"א ע"א מן הספר), אבל כאן הכוונה לסיפא של הברייתא שלנו. ולעיל שם (ס"ח א'): איתיביה רב חגא לעולא יין שנפל לתוך עדשים וכו', ולא הזכיר "סיפא" כלל.</i> והיתה להם גירסא אחרת כאן.<sup class="footnote-marker">43</sup><i class="footnote">עיין לעיל הע' 39.</i><br>ודווקא תמרים שהן רכות, וגרוגרות שהן מבוקעות,<sup class="footnote-marker">44</sup><i class="footnote">עיין בתוספ' ע"ז ס"ה ב' ד"ה ה"ג.</i> אבל בפירות יבשים אפילו בנותן טעם לשבח ידיחם והם מותרות, כמפורש להלן הי"ד.

Halakhah 11

<small>26.</small> <b>שאר של תרומה שנפל לתוך העיסה והגביהו וכו'. </b>ר"מ פט"ו מה' תרומות ה"ו. והעיקר כפירוש השני של מהרי"ק שם שהיה בעיסה מאה כנגד השאור, והגביהו כדין סאה שנפלה לתוך מאה, ובפרט כאן שהאיסור ניכר. וכן מוכח מן הירושלמי (ערלה פ"ב ה"ג, ס"ב ע"א) שהביא ברייתא זו, ושאל עליה: ודכוותה תאינה של תרומה שנפלה לתוך מאה, הוגבהה אחת מהן, ואח"כ הוכרה התרומה תהא מותרת?<sup class="footnote-marker">45</sup><i class="footnote">כלומר, המקשה סבר שטעם ההיתר הוא, מפני שאנו תולים שבוודאי הגביה את התרומה ואפילו אח"כ הוכר האיסור, שהרי אף כאן מוכח שלא נתחמצה אלא מחמת התרומה.</i> ומתרץ: תמן לא הוכח האיסור, ברם הכא הוכח האיסור. כלומר, בשאור אין הוכחה כלל שהעיסה התחמצה מחמתו, ואפשר שנתחמצה מחמת עצמה, ואפילו אם נתחמצה יפה, אפשר שאין כאן אלא ריח של תרומה,<sup class="footnote-marker">46</sup><i class="footnote">עיין רש"י מנחות נ"ג ב' ד"ה ולחמציה אבראי ובתוספ' שם ד"ה ולישקול. ועיין בבלי שם נ"ו סע"ב.</i> ונמצא שנתחמץ אחרי שסילק את האיסור (עיין רש"י פסחים כ"ז רע"א ד"ה לא שנו) וכבר בטל. אבל בתאינה שהוכרה, הרי הוכח האיסור ואסורה.<sup class="footnote-marker">47</sup><i class="footnote">ולא עוד אלא שבתאנה שהוכר איסורה חוזרת התאנה שהורמה להיתרה, מה שאין כן בעיסה שנתחמצה בשאור של תרומה והורם שאין השאור חוזר להיתרו.</i> ועיין בשדה יהושע שם ומ"ש באו"ש על הר"מ הנ"ל. ועיין מ"ש בח"ד, ונדחק מפני שהיתה לפניו גירסא משובשת בהי"ב, עיין מש"ש. 

Halakhah 12

<small>27-28.</small> <b>ואחר כך נתחמץ אסור. </b>וכ"ה גם בכי"ע. ובד בטעות: מותר, וכנראה שזו היא אשגרה מהי"א. וכן הכריע באו"ש הנ"ל שהגירסא "אסור" עיקרית. ועיין מה שהאריך בזה בח"ד ובחקרי לב ליו"ד סי' קט"ו.<sup class="footnote-marker">48</sup><i class="footnote">סי' קל"ט מן הספר, רי"א ע"ד, רי"ב ע"א.</i> וכבר העירותי בתס"ר עמ' 55: ואולי לוא היו האחרונים רואים את גירסת כתה"י בתוספתא היו חוזרים בהם. 

Halakhah 13

<small>28.</small> <b>שאר של תרומה ושל שביעית וכו'. </b>ירושלמי ערלה פ"ב ה"ט, ס"ב ע"ג. ומדברים כאן בשאור של שביעית לאחר הביעור או בשאור שבא מספחי איסור, עיין ירושלמי שם ה"י.<sup class="footnote-marker">49</sup><i class="footnote">וסי' ההלכה שם הוא בטעות, והכל הוא המשך של ה"ט, כמו שהוא בד"ח.</i> 
<small>29.</small> <b>אסור לזרים. </b>אבל מותר לכהנים, מפני שאין באיסור שביעית כדי לחמץ, וכת"ק במשנת ערלה פ"ב מי"ד. ועיין לעיל פ"ו שו' 45 ומש"ש. ועיין להלן. ובירושלמי הנ"ל מפורש: אסור לזרים ומותר לכהנים. 
<small>29-30.</small> <b>ר' לעזר בי ר' שמעון מתיר לזרים. </b>כ"ה בכל הנוסחאות, אבל צדק בעל ח"ד שהגיה ע"פ הירושלמי הנ"ל: ר' שמעון מתיר לזרים,<sup class="footnote-marker">50</sup><i class="footnote">ושם הגירסא מוכרחת, כפי שמוכח מן הסוגיא שם.</i> ופשיטא שאם הוא מתיר לזרים מכ"ש שמותר לכהנים. ובירושלמי הנ"ל מפורש: ר' שמעון מתיר לזרים ולכהנים. ור' שמעון לשיטתו במשנה שם שסובר ששני שמות אינם מצטרפים. 
<small>30.</small> <b>היה בזה כדי לחמץ וכו'. </b>בירושלמי הנ"ל (וכן בבבלי ע"ז ס"ח סע"א, בעניין שאור של חולין ושל תרומה) מעמידים אותה כשנפלה שביעית בסוף, וסובר התנא קמא שנותן טעם לפגם אסור, ולפיכך אסור לכהנים ומכ"ש לזרים. ובירושלמי מפורש: אסור לזרים ולכהנים. 
<small>31.</small> <b>מתיר לכהנים. </b>בירושלמי הנ"ל: ר' ליעזר בר' שמעון מתיר לזרים. ובפ"מ שם: "ר' ליעזר בר' שמעון מתיר לזרים ולכהנים, וכ"ה בתוספתא". וקרוב לוודאי אצלי שט"ס הוא בפ"מ, וצ"ל: מתיר לכהנים, וכן הגיה הרא"ף והגר"א.<sup class="footnote-marker">51</sup><i class="footnote">ולא מסתבר כלל שהרב הגיה ע"פ הכ"י שלו (וכאן היה הכת"י משונה מנוסח כי"ו) שהרי לפי גירסת הדפוסים של התוספתא מתפרש הירושלמי בלי שום דוחק. יתר על כן לפי הנוסח המשוער של הכת"י שלו אין צורך להגיה בירושלמי כלל, שהרי אם הוא מתיר לזרים מכ"ש שהוא מותר לכהנים. ולפיכך ברור שנפלה ט"ס בדברי בעל פ"מ, וצ"ל: מתיר לכהנים, וכ"ה בתוספתא, והוא כנוסח הדפוס וכי"ו.</i> ולפי גירסא זו גרידא מתפרשת סוגיית הירושלמי כפשוטה, שהסיקו שם: רבנין דקיסרין אמרין אחת בשיטת אביו ואחת בשיטת חכמים. בשיטת אביו, משום נותני טעם לפגם מותר,<sup class="footnote-marker">52</sup><i class="footnote">כלומר, ולפיכך מותר לכהנים, שהרי שביעית נפלה לבסוף ופגמה, ותרומה מותרת לכהנים.</i> בשיטת חכמים, משום שמות מצטרפין.<sup class="footnote-marker">53</sup><i class="footnote">כלומר, ולפיכך אסור לזרים, ואין טעם לפגם של שביעית מסייע לבטל את איסור התרומה.</i> ובחנם השיג בח"ד על פירוש הרא"ף בירושלמי ערלה, ונעלמו ממנו לפ"ש דברי הבבלי בע"ז ס"ח ב' שלר"ש גרידא כי האי גוונא מותר לזרים, מפני שהוא סובר ששני שמות אינם מצטרפים.<sup class="footnote-marker">54</sup><i class="footnote">ואף מ"ש בח"ד שיש כאן זה וזה גורם, סמך, כנראה, על דברי התוספ' פסחים כ"ז רע"א ונעלמו ממנו לרגע דברי התוספ' בע"ז ס"ח ב' ד"ה לר"ש. ועיין בשער המלך פ"ה מה' חמץ ומצה הכ"ה מ"ש בעניין נותן טעם לפגם בדבר שאיסורו במשהו, והוא מפני שנגרר אחרי פירושו של בעל שדה יהושע בירושלמי, אבל לפירוש הרא"ף והגר"א אין מקום לקושייתו.</i> 

Halakhah 14

<b>יין של תרומה שנפל וכו'. </b>כל הברייתא להלן מקואות פ"א ה"ד (ועיין מש"ש בתס"ר ח"ד עמ' 2), ופסקה הר"מ בפט"ו מה' תרומות הי"ח, והביאה הסמ"ג (לאוין רנ"ח, ע"ו ב') בשם תוספתא דתרומות, ובאו"ז (ח"ד, ע"ז סי' רנ"ב, ל"ג רע"ד) בשם תוספתא דמקואות פ"ק. ובמשנתנו (ע"ז פ"ה מ"ב): יין נסך שנפל ע"ג ענבים ידיהן והן מותרות. ואם היו מבוקעות אסורות. ועיין מ"ש לעיל סוף שו' 24–25. ועיין מ"ש להלן על גירסת ד ובעלי התוספות. 
<small>32.</small> <b>(נפל על גבי יין) וכן שמן וכו'. </b>המוקף ליתא בכי"ו בתוספתא מקוואות, ובר"מ ובאו"ז הנ"ל. ובד: יין של תרומה שנפל על גבי יין וכן שמן של תרומה שנפל וכו', כגי' כי"ו. וברור שצ"ל: שנפל על גבי [פירות ידיחם והן מות]רין. וכן שמן וכו'. ובכי"ע: יין של תרומה וכו' (כגי' כי"ו) מותרין. נפל על גבי היין יקפה אותו והיין מותר. וכע"ז אף במקוואות בד (אלא שחסרות שם המלים "יקפה אותו"). וההשמטה במקומות הללו ברורה, אבל כנראה שכבר היתה גירסה לקויה זו אף לפני בעלי התוספות, שכן הם מעתיקים (מנחות כ"ב ב' ד"ה ור"י): דתניא בתוספתא יין <b>נסך</b> שנפל על גבי ענבים<sup class="footnote-marker">55</sup><i class="footnote">נקטו את לשון המשנה בע"ז פ"ה מ"ב הנ"ל.</i> ידיחם. על גבי יין יקלף (צ"ל: יקוף) את היין והשאר מותר.<sup class="footnote-marker">56</sup><i class="footnote">וברור שאין כאן לקוי בתוספות עצמן, שהרי הוסיפו ופירשו: "אף על פי שאי אפשר שלא ישאר שם משהו יין", כלומר, ומכאן שלרבנן אינו אוסר במשהו אפילו לה בלח, מין במינו. ולפי הגירסא שלפנינו הרי מדברים בשמן שנפל על גבי יין, כלומר, מין בשאינו מינו.</i> וצ"ע. וצ"ל לגירסת התוספות שנפל יין קל לתוך יין כבד, שאינם מתערבים בבת אחת. ועיין בבלי מכות ד' א' ובריטב"א שם בשם ר"מ הדרשן. ועיין במשנת טבול יום פ"ב מ"ו. 
<small>33.</small> <b>וכן על גבי יין וכו'. </b>כלומר, וכן שמן שנפל ע"ג יין וכו'. ולהלן מקואות מפורש: שמן של תרומה שנפל על גבי היין וכו'. וכ"ה בר"מ הנ"ל. ועיין במשנת טבול יום פ"ב מ"ה. 
<b>יקפה אותו והיין מותר. </b>וכ"ה בד ובר"מ הנ"ל ובתוספתא מקואות. אבל באו"ז הנ"ל מעתיק משם: וקפה אותו היין מותר. 
<small>34.</small> <b>כדי שיבטל טעם שמן שבו. </b>בר"מ הנ"ל: נפל על גבי הציר יקפה אותו ויטול קליפה מעל הציר כדי שיסיר כל הציר, שבו טעם השמן, ועיין לעיל פ"ה שו' 69 ומש"ש. 

Halakhah 15

<b>כלים שסכן בשמן טמא וכו'. </b>ערלה פ"ב מי"ג. ונראה בפירושה שהיו נוהגים לסוך בשמן את כלי העור כדי לרככם, והיו סכים אותם מצד אחד עד כדי שיבלעו את השמן ויפלטו אותו מצד שני.<sup class="footnote-marker">57</sup><i class="footnote">עיין מ"ש להלן סוף שו' 38 בשם הירושלמי.</i> ואח"כ היו מנגבים אותם ומטבילים אותם ומשתמשים בהם בטהרה. ומובן הדבר, שהיו מעדיפים לסוך בשמן טמא שאינו ראוי לאכילה לאוכלי חולין בטהרה, אלא שהיו חוששים שמא יפלוט אח"כ את השמן ויטמא את הכלי. ולפיכך נחלקו ר"א וחכמים כיצד יעשה שיוכל להשתמש אף בשמן טמא שיש לו. 
<small>36.</small> <b>שר' אליעזר או' יהא אדן סך וכו'. </b>כ"ה ("יהא") בכל הנוסחאות (ועל הכתיב אדן במקום אדם, עיין מ"ש בריש ברכות). אבל בר"ש ערלה פ"ב מי"ג מעתיק את כל הבבא, וגורס כאן: שהיה ר' אליעזר אומר <b>לא</b> יהא אדם סך וכו'. ועל פיו פירש וניסח הרש"ס בפירושו לירוש' ערלה, נ' סע"א. ונראה שסופרים ת"ח תיקנו את הגירסא בר"ש, והנכון כבכל הנוסחאות שלפנינו. ור' אליעזר מלמדנו כיצד יוכל להשתמש בשמן טמא לסיכת עור, ומייעץ שיסוך מקודם בקצת שמן טמא, ואח"כ סך בשמן טהור עד שהשמן יוצא מצד השני, ונמצא הטהור מוציא את הטמא, ומנגבו וטובלו ומשתמש בו. ועיין להלן. 
<small>38.</small> <b>וחכמים או' יהא אדם וכו'. </b>וכ"ה בכל הנוסחאות, ואף כאן בר"ש הנ"ל: <b>לא</b> יהא אדם וכו', והנכון כלפנינו ופירושו כלעיל, שהחכמים מייעצים לסוך מקודם את העור בשמן טהור עד שמשביעו, ואח"כ סך בשמן טמא, והטמא הוא הוא שיוצא מצד השני, מפני שאין לו כבר מקום בעור, ששבע מבליעת השמן הטהור. וממילא מנגבו וטובלו והוא טהור. ועיין בס' משנה אחרונה מכשירין ספ"ד ד"ה ורבו המשקין היוצאין.<br>ובירושלמי (ערלה פ"ב ה"ח, ס"ב ע"ג): מה טעמא דר' ליעזר הראשון מוציא את האחרון.<sup class="footnote-marker">58</sup><i class="footnote">וכ"ה בר"ש הנ"ל. וכן היתה הגירסא לפני הריבמ"ץ שם. וכן כנראה גרס אף הר"מ בפיה"מ, ולפיכך נדחק לפרש שלר' אליעזר שניהם יוצאים, עיי"ש.</i> והסוגיא מתפרשת בדוחק רב. ומכיוון שאין דרך הירושלמי לתת טעם לתנא אחד בשעה שדברי שניהם שקולים, הרי קרובה מאד הגהת הגר"א, בירושלמי: מה טעמא דר' ליעזר [האחרון מוציא את הראשון. מה טעמא דרבנין] הראשון מוציא את האחרון. והשמטות כאלה מצויות בירושלמי.<sup class="footnote-marker">59</sup><i class="footnote">ואח"כ צריך להגיה בירושלמי שם: כמה דר' יודה אמר האחרון מוציא את הראשון כן ר' ליעזר אומר אוף הכא האחרון מוציא את הראשון, כהגהת הגר"א. ולפנינו הגירסא להפך.</i> וממשיך הירושלמי: עד כדון בשסך מיכן ומצא בצד השני, סך מיכן ומצא מיכן, מה אמר בה ר' ליעזר? והבינו בירושלמי שדברי ר' אליעזר וחכמים הם בסך מיכן ומצא מצד השני, כמו שבארנו לעיל שו' 34 ד"ה כלים.
<small>39.</small> <b>שסכן שמן טמא ונגבו וכו'. </b>כ"ה בר"ש. ובד: ונגבם, ובכי"ע: וניגבו, ובכי"ו בט"ס: ונגנבו וכו'. 
<small>39-40.</small> <b>משתמש בהן בטהרה, </b>כלומר, אם מטבילם, ואין השמן הבלוע מטמא אותם מפני שהוא בטל על גבי הכלי, עיין להלן כלים ב"ק ספ"ו ומ"ש בתס"ר ח"ג עמ' 23. ועיין בהשגות הראב"ד פ"כ מה' טומאת מת ה"ה. ועיין בפיה"מ להר"מ ערלה פ"ב מי"ג, וכנראה פירש אף כאן בכלי אבנים שאינם מקבלים טומאה ואינם צריכים טבילה. 
<small>40.</small> <b>ויצאו מהן משקין, טמאין. </b>כלומר, לכ"ע, שהרי אין כאן אלא משקה טמא בלבד. ואם בכלי אבנים עסיקינן (עיין לעיל) פירושו שהמשקין טמאין, ואסור להשתמש בכלים עד שינגבו. וכבר העיר בח"ד שלא מצא בר"מ הלכה זו וכן ההלכה שבמשנת ערלה הנ"ל. 

Halakhah 16

<b>קדירה שבשל בה בשר וכו'. </b>בבלי זבחים צ"ו ב', חולין צ"ז א', קי"א ב'. ר"מ פ"ט מה' מאכלות אסורות הי"א. 
<small>41.</small> <b>חלב לא יבשל בה בשר. </b>וכ"ה בכי"ע. ובד: בישל בה בשר חולין לא יבשל תרומה. וצ"ל: בישל בה [חלב לא יבשל בה] בשר. חולין וכו'. 
<b>חולין לא יבשל בה תרומה. </b>וכן כנראה היתה הגירסא אף בכ"י שהיה לפני ד (עיין מ"ש לעיל), אבל בכי"ע חסרה בבא זו, ואף בבבלי הנ"ל ליתא. 
<small>41-42.</small> <b>תרומה לא יבשל בה חולין וכו'. </b>בבלי הנ"ל, ר"מ פט"ו מה' תרומות הי"ט. ובירושלמי כאן פי"א ה"ה, מ"ח ע"א: תני ר' חלפתא בן שאול קדירה שבישל בה תרומה, מגעילה בחמין שלשה פעמים, ודיו. אמר ר' בא ואין למדין ממנה לעניין נבילה וכו', כמאן דאמר מאיליהן קיבלו עליהן את המעשרות,<sup class="footnote-marker">60</sup><i class="footnote">ועיין ירוש' יומא פ"ח סה"ד, מ"ה ע"ב.</i> ועיין בשו"ת הר"מ הוצ' הרא"ח פריימן ז"ל סי' ק"נ עמ' 144 (וכל התשובה נעתקה במהרי"ק במקומו).<sup class="footnote-marker">61</sup><i class="footnote">ועיין בגליון הש"ס לירוש' תרומות במקומו, בסמ"ג לאוין ע"ח, ל' ע"ב, בשו"ת הרד"ך בית י"ח ובאהצו"י תרומות, עמ' 92. ועיין מאירי סוף ע"ז, עמ' 333 ואילך ומ"ש בספרי הירושלמי כפשוטו, עמ' 415 ואילך. ולעצם העניין ושיטת הר"מ עיין מ"ש הנצי"ב בהעמק שאלה סי' קל"ז אות י"ט.</i> 

Halakhah 17

<small>42.</small> <b>היו לפניו שתי קדרות וכו'. </b>הלכות דומות נשנו לעיל פ"ו סהי"א ואילך. ועיין במשנת ידים פ"ב מ"ד ומקואות פ"ב מ"ג.<br>ונ"ל ברור שההבדל הוא בזה שלעיל פ"ו דברנו בנפל מין במינו, קופה בקופה, אבל כאן הוא ההמשך מההלכה שלעיל: בנותן טעם. ולפיכך תפסו כאן מדוכות שנפלו (או שנתן מהן) לתוך קדרה, כלומר, תבלין לקדרה שאוסרין בנותן טעם.<sup class="footnote-marker">62</sup><i class="footnote">ועיין בס' התרומה ה' איסור והיתר סוף סי' מ"ט, בתוספ' זבחים ע"ט א' ד"ה אמור וחולין צ"ט א' ד"ה רבא ומ"ש בבאור הגר"א או"ח סי' תנ"ג אות ב', ויו"ד סי' קי"א אות י"ב.</i>
<small>44.</small> <b>הריני או' לתוך של חולין נתן. </b>כ"ה הגירסא בכל הנוסחאות. וכל המפרשים הגיהו (ע"פ משנתנו פ"ז מ"ה, ולעיל פ"ו סהי"א): לתוך של תרומה נתן. ברם אין ספק שגירסתנו נכונה, שהרי כאן ידוע שנתן תבלין של תרומה לתוך אחת מן הקדרות, ואם נתן לתוך חולין, טעמם ניכר בהם. ואפילו אם אין כאן כהן שיטעום את הקדרה, והתבשיל יתקלקל עד שימצא כהן לטעום אותו, מ"מ אסור לישראל לאוכלו, שאין אנו תולין בהיתר אלא דווקא בדבר שאינו מתברר מיד כשאוכלו, אבל כיצד אפשר להתיר משום תולין, ובטעימה ראשונה יתברר שהאיסור נפל לתוכו. ונמצא שהספק כאן בקדירה של חולין גרידא אם יש בה טעם של תבלין או לא. ולפיכך אין כאן תולין. ועיין מ"ש לעיל שו' 42. 
<small>44-45.</small> <b>היו לפניו שתי מדוכות וכו'. </b>כלומר, וכאן כבר אי אפשר לברר את טעם האיסור, שהרי בוודאי נתן את התבלין, אלא שהספק הוא אם מתרומה נתן או מחולין נתן, ואנו חוזרים לדין של תולין, כיוון שתרומת תבלין היא דרבנן. ועיין להלן. 
<small>45.</small> <b>ולפניו קדרה אחת של חולין וכו'. </b>וכ"ה בד. אבל בכי"ע: ולפניו שתי קדירות, אחת של תרומה ואחת של חולין וכו'. ולפי גירסא זו הפירוש הוא שיש כאן ספק ספיקא, שמא נטל מתוך מדוכה של חולין, ואפילו אם נטל מתוך התרומה שמא נתן לתוך של תרומה. וממילא מותר לו לטעום מחמת ספק ספיקא, ואפילו אם ירגיש טעם תבלין בתוך הקדרה ויתברר שבוודאי נתן לתוך של חולין, הרי אפשר שמא נטל ממדוכה של חולין, ולפיכך אנו חוזרים לדינא של תולין. ובבבא שלהלן משמיע לנו, שאעפ"י שבוודאי נתן תבלין לתוך של חולין, מ"מ מותר מפני שאנו תולין שנתן חולין לתוך חולין ותרומה לתוך תרומה, כדין מין במינו שנשנה לעיל פ"ו הי"ח.<br>ודע שיש הבדל לדינא בין שתי הגירסאות. כי לפי גירסת כי"ו וד יוצא שאעפ"י שאין לפנינו אלא קדירה אחת של חולין, והספק הוא אם נתן היתר או איסור דרבנן<sup class="footnote-marker">63</sup><i class="footnote">עיין בבלי פסחים מ"ד א', נזיר ל"ו ב'.</i> לתוכה, אנו תולים שנתן היתר לתוכה. אבל לפי גירסת כי"ע הרי יש לפניו שתי קדירות של איסור והיתר, ויש כאן ספק ספיקא (לכל הפחות להתחלת האכילה, עיין מ"ש לעיל) שמא נטל מתוך ההיתר, ואפילו תימר שנטל מתוך האיסור הרי אפשר לתלות שמא נתן לתוך האיסור.<br>והנה בתוה"ב להרשב"א (בית ד' ש"ב, קי"ג סע"א) מעתיק: "ושנינו בתוספת תרומות פרק הזורע פשתן של תרומה, היו לפניו שתי מדוכות אחת של חולין ואחת של תרומה ונתן מאחת מהן ואין ידוע מאיזה מהן נתן הריני או' משל חולין נתן, אלמא לעולם תולין להקל בשל דבריהם". והרשב"א קיצר בהעתקתו, אבל מוכח מתוך דבריו שאפילו אם היתה לפניו רק קדירה אחת של היתר אנו תולין שנתן היתר לתוכה. ובמאירי חולין (צ"ט ב', עמ' ר"ב) העתיק את התוספתא כגירסת הרשב"א, וברור שהעתיקה מתוה"ב הנ"ל (עיין להלן).<br>ובבבלי פסחים ט' ב': תשע ציבורין של מצה ואחד של חמץ ואתא עכבר ושקל, ולא ידעינן אי מצה שקל אי חמץ שקל, היינו תשע חנויות, כלומר, ואזלינן לחומרא. ופירשו בתוספות שם ד"ה היינו שהספק הוא על הפת עצמו אם הוא חמץ או מצה, אבל בדיקה אינו צריך, ואזלינן לקולא. ובבעה"מ (על הרי"ף פ"א סי' תש"ה) פירש שהשאלה היא אם צריך ביטול. ועיין בהשגות פ"ב מה' חמץ ומצה ה"י. אבל רש"י והר"מ (שם) פירשוה לעניין בדיקה. ועיין בהשגות הראב"ד על בעה"מ וברא"ה שהביא הרב המגיד על הר"מ הנ"ל.<br>ברם במאירי שם (ט' סע"ב, 19 ע"א): וגדולי המפרשים (כלומר, הראב"ד בפירושו) כתבו וכו' שני ציבורין, אחד של מצה ואחד של חמץ, ובית בדוק, ולא נודע איזו נכנסה לבית זה, בזו, הואיל ואין כאן שאינו בדוק לתלות בו, צריך בדיקה [ועיין הסגלה חל״ח עמ׳ 15.]. ויש מקילין אף בזו, ואין נראה כן, שכל שאין בה לתלות על דמיון קופות של תרומות, אינו כודאי וכו', ולעניין תרומה מצינו בדוגמת הראשונה וכו', אבל דוגמת השניה, ר"ל בקופה אחת של חולין ושתי סאין אחת של חולין ואחת של תרומה, ונפלה אחת מהן לתוך הקופה,<sup class="footnote-marker">64</sup><i class="footnote">כלומר, בדיוק הבבא שלפנינו לפי גירסת כי"ו וד.</i> אם נאמר בה שזו של חולין היתה לא מצינו, אלא שאפשר לדון בה כן. ואף אנו כתבנו דוגמתה בעניין איסור והיתר בפרק גיד הנשה,<sup class="footnote-marker">65</sup><i class="footnote">הדוגמא היא (שם ר"ב ע"א): לא היתה שם אלא קדרה אחת והיא של היתר, והיו שתי חתיכות אחת של איסור ואחת של היתר, ונפלה חתיכה אחת לתוך הקדירה, ולא נודע איזו חתיכה, בשל סופרים אני אומר של היתר היתה. ודוגמא זו לקוחה מתוה"ב הקצר להרשב"א בית ד' ריש ש"ב.</i> אלא שמכל מקום דעת <b>גדולי המפרשים</b> היתה שמאחר שמצאו דוגמת הראשונה בתרומות ולא מצאו שם דוגמת השניה הקלו בראשונה והחמירו בשניה. הרי לך קרוב לוודאי שהראב"ד גרס כאן כגי' כי"ע,<sup class="footnote-marker">66</sup><i class="footnote">עיין מ"ש לעיל פ"ז שו' 3 ולהלן שביעית פ"ה סוף שו' 9.</i> ולפיכך אמר שלא מצאנו דוגמתה בתרומות.<sup class="footnote-marker">67</sup><i class="footnote">ואשר למאירי עצמו, הרי בחולין הנ"ל לא העתיק מן התוספתא עצמה אלא מן הרשב"א (עיין מ"ש לעיל), והרי מתוך דברי הרשב"א ברור שהיתה לפניו גי' כי"ו וד, עיין מ"ש לעיל ד"ה והנה.</i>

Halakhah 18

<small>47.</small> <b>היו לפניו שתי קדרות וכו'. </b>בבלי פסחים מ"ד א' (ועיין דק"ס שם עמ' 126 הערה ז'), נזיר ל"ו ב' (בשינוי סדר). ועיין לעיל פ"ו שו' 71 ומש"ש. 

Halakhah 19

<small>50.</small> <b>אם היה טבל מעשר ראשון<sup class="footnote-marker">68</sup><i class="footnote">כ"ה "ראשון" אף בכי"ע, ואצל צוק' היא טעות הדפוס.</i> וכו'. </b>כלומר, אם היו לפניו שתי קדירות אחת של חולין ואחת של טבל, או אחת של חולין ואחת של מעשר ראשון וכו'. והוא רוצה לתלות שהתרומה נפלה לתוך הטבל כדי שלא יפסיד כלום, שהרי יכול לעשות את השאר תרומה על מקום אחר. וכן מוטב לו לתלות שנפלה התרומה לתוך המעשר, כדי שיפסיד הלוי, או לתוך מע"ש כדי שיפסיד מן הפירות שמוכרח לאכול את פדיונם בירושלים. עיין מ"ש ע"ז לעיל פ"ו שו' 73–74, ועיין לעיל פ"ה הט"ו. 
<small>50-51.</small> <b>שלא התירו ספק דמוע וכו'. </b>פירשו הראשונים שהכוונה היא שלא התירו ספק מדומע, אלא בדבר שיש לו מתירין כנגדו, כלומר שהשני אינו נאסר<sup class="footnote-marker">69</sup><i class="footnote">כגון אם יש בו כדי ביטול, או שהוא אסור אף בלי הנפילה.</i> אם אנו תולים שהאיסור נפל לתוכו, אבל אם השני ג"כ נאסר, אלא שנוח לו לבעה"ב משום איזה טעם לתלות בו, אין כאן "שאני אומר". עיין מ"ש ע"ז לעיל פ"ו שו' 74–75. 

Halakhah 20

<small>51.</small> <b>חתכה אסורה שנתערבה וכו'. </b>וכ"ה בד ולהלן חולין פ"ז ה"ז. אבל בכי"ע חסרה כאן המלה "אסורה". וכן ברשב"א חולין (ק' א' ד"ה שאני): ובתוספתא (כלומר, בתוספתא חולין) חתיכה אסורה שנתערבה וכו'. ובתוספתא דמסכת תרומ' חתיכה שנתערבה וכו'. וכן בתוה"ב שלו (בית ד' ש"א, ק"ד ע"א): ותניא בתוספת' דמסכת תרומה<sup class="footnote-marker">70</sup><i class="footnote">עיין מ"ש לעיל פ"ה הע' 87.</i> חתכה שנתערבה וכו'. וכן מעתיקים בשם תוספתא תרומות ברא"ש חולין פ"ז סי' ל"ה ובשו"ת הרשב"ש סי' תרי"ג (ד"ה והשלישי, קכ"ו ע"א). ובר"ן על הרי"ף חולין פ"ז (קרוב לסופו): דבהדיא תניא בתוספתא (כלומר, תוספ' חולין) חתיכת איסור שנתערבה וכו'. ומכאן שהראשונים גרסו חתיכה "אסורה" בתוספתא חולין, אבל כאן גרסו חתיכה (סתם). ונראה שהכוונה כאן לחתיכה של קדשי קדשים, והסיפא (הכ"א) מבארת ומפרשת בבא זו (עיין מ"ש להלן), ובקודש עסיקינן כאן. 
<small>52.</small> <b>אפלו הן אלף כולן אסורות וכו'. </b>עיין במשנתנו חולין פ"ז מ"ה. ובבבלי שם (ק' א') הקשו: ותבטיל ברובא וכו', שאני חתיכה, הואיל וראויה להתכבד בה לפני האורחים. והרי"ף השמיט את משנת חולין. ובארו הקדמונים (עיין רמב"ן ע"ז ע"ד א' ד"ה ואקשינן, רשב"א הנ"ל ועוד) שהרי"ף סמך על סוגיית הבבלי בע"ז (ע"ד א'), ולפי פירושו שם אין חתיכה אוסרת אלא אם היא דבר שבמניין ואסורה בהנאה.<br>והנה הברייתא שלפנינו היא בשיטת משנת חולין הנ"ל. והחתיכה אסורה אפילו אם נתערבה באלף, מפני שהיא דבר שבמניין מחמת חשיבותה. ונדמה לי שהדבור "חתיכה הראויה להתכבד" לא נזכר בירושלמי כלל, אבל אף הירושלמי מודה בהלכה שחתיכה בחתיכות אינה בטלה (כפי שמוזכר במשנת חולין הנ"ל ובתוספתא שם וכאן). וכן בירושלמי ע"ז פ"ה הי"ב, מ"ה ע"ב: תיפתר [חתיכה] בחתיכות.<sup class="footnote-marker">71</sup><i class="footnote">עיין רמב"ן ע"ז ע"ד א'. ועיין בר"ש ערלה פ"ג מ"ז.</i> והטעם הוא שחתיכות של בשר ע"י שהן חביבות דרכן להימנות (עיין ירושלמי ערלה פ"ג סה"ה, ס"ג רע"ב). ועיין בראשונים שהזכרנו ברישא.
<small>52-53.</small> <b>אם נמחה הרי זה בנותן טעם. </b>בכי"ע: אם נמחית וכו'. כלומר, אם נמחית החתיכה (ולפי פירושנו לעיל מדברים כאן בחתיכה של חטאת) אפילו אחרי שנפלה מתבטלת אם אין בתערובת בנותן טעם. ועיין בבלי יבמות פ"א סע"ב ובראשונים שציינתי ברישא. ועיין ר"מ פט"ז מה' מאכלות אסורות הי"א ובכ"מ שם. 

Halakhah 21

<small>53.</small> <b>חתיכה של חטאת וכו'. </b>בבלי יבמות פ"א ב' בשינוי סדר (הרישא כאן היא סיפא שם). ועיין על הגירסא להלן. ובירושלמי (ערלה פ"ב ה"א, ס"א ע"ד): תני פרוסה של לחם הפנים שנתערבה במאה פרוסות, וכן חתיכה של חטאת שנתערבה במאה חתיכות של חולין לא יעלו. ר' יודה אומר יעלו. מה טעמא דר' יודה וכו'. ועיין להלן. 
<small>53-54.</small> <b>וכן פרוסה של לחם הפנים וכו'. </b>באגודה יבמות הנ"ל (סוף סי' פ"ט, פ"ז רע"א): וחתיכה (צ"ל: ופרוסה) של לחם הפנים, אע"ג דאינה שלימה, כיון דסלת נקייה היא חשיבה ראוייה להתכבד לפני אורחים. ולפי פירושנו לעיל ולהלן, נראה לפרש בתוספתא: וכן פרוסה וכו' שנימוחה.<sup class="footnote-marker">72</sup><i class="footnote">וברור מן הירושלמי והבבלי שפרוסה של להם הפנים בעינה היא כחתיכה חביבה (או חשובה). ועיין מ"ש להלן סוף שו' 54–55.</i> ועיין לעיל פ"ה שו' 78–79 ומש"ש. 
<small>54-55.</small> <b>הרי אילו יעלו. ר' יהודה או' לא יעלו. </b>כ"ה בכל הנוסחאות, וכן היה לפני התוספות<sup class="footnote-marker">73</sup><i class="footnote">עיין תוספ' יבמות פ"א ב' ד"ה דברי הכל.</i> בתוספתא כאן. אבל בבבלי הנ"ל: דברי הכל לא תעלה. ופירשו בתוספות (הנ"ל) ובס' התרומה (ה' איסור והיתר סי' נ') שחתיכת קדשי קדשים שמתבטלת בחולין הרי היא ראויה לכבד בה אורחים זרים, וחתיכה הראויה להתכבד אפילו באלף אינה בטלה (ועיין בפי' רש"י שם). ברם אין להגיה בתוספתא, וכבר שערנו לעיל שהברייתא כאן מפרשת את הברייתא שלפניה: אם נמחית בנותן טעם. חתיכה של חטאת וכו', כלומר, אם נמחית מתבטלת חשיבותה וחביבותה. כיצד חתיכה וכו'. ואין כאן דבר שבמניין, ולפיכך בטלה במאה. ור' יהודה חולק מפני שהוא סובר שמין במינו אינו בטל, כמו שפירשו בתוספות הנ"ל.<sup class="footnote-marker">74</sup><i class="footnote">ועיין ר"מ ספ"ו מה' פסולי המוקדשין ופט"ו מה' מאכלות אסורות הי"ג ומ"ש באור שמח שם.</i><br>ובירושלמי ערלה שהעתקנו לעיל גורס להפך: לא יעלו. ר' יודה אומר יעלו. וכנראה שבירושלמי פירשו ברייתא זו בחתיכות כהווייתן ולפיכך לא יעלו (כמו בה"כ לעיל). ור' יהודה חולק, ולומד מן הפסוק שקדשים עולים בכל מקום במאה, עיין בירושלמי שם.

Halakhah 22

<small>55.</small> <b>חתיכה של חטאת טמיאה וכו'. </b>וכן הגירסא בבבלי יבמות הנ"ל, ופירשוה אליבא דר"ל בנימוחה וכו'. ולפי פירושנו בתוספתא הרישא והסיפא מתפרשות באופן אחד, והכל הוא פירוש להלכה כ' שלעיל.<sup class="footnote-marker">75</sup><i class="footnote">ובירושלמי ערלה (שהזכרנו בפנים) לא נעתקה בבא זו. ולהלן שם אמרו היך סבר ר' יודה כר' ליעזר וכו'. ועיי"ש בפ"מ שהגיה, ולפי פירושו רומז הירושלמי לבבא שלנו. אבל קשה להגיה בירושלמי נגד כל הנוסחאות, ועלינו לקבל את פירוש הגר"א שם, ולפי פירושו אינו עניין לבבא שלנו כאן.</i> ועיי"ש פ"ב א' ובפי' הרשב"א שם. 
<small>56.</small> <b>וכן פרוסה של לחם הפנים וכו'. </b>עיין מ"ש לעיל פ"ה שו' 77–78. 
<small>57.</small> <b>וכן במנחות. </b>וכ"ה אף בכי"ע, אבל בד ליתא. ועיין להלן. 
<small>57-58.</small> <b>וכן בחלות תודה. </b>וכן בד. ובכי"ע: וכן בלחמי תודה. ולכאורה משמע מלשון התוספתא שכרכה מנחות עם לחמי תודה שכל הדינים שנשנו בהכ"א ובהכ"ב נוהגים אף בהן. ולפ"ז חלות תודה הן תרומת לחמי תודה הנאכלים לכהנים בלבד, ודינן כמנחות וכלחם הפנים. אבל במנחות (ע"ז סע"ב) נסתפקו אם תרומת לחמי תודה מדמעת, והר"מ (פ"ט מה' מעשה הקרבנות הי"ג) פסק שהיא בטלה ברוב. ומטעם זה פירש בצפנת פענח פ"א מה' תרומות סהכ"ד שמדברים כאן בלחמי תודה טמאים, וכן פירש בח"ד כאן. ועיין בצפנת פענח פי"ד מה' מאכלות אסורות ה"ו. ולפ"ז הבבא שלנו מוסבת על הסיפא גרידא (כלומר, בטמאים). 
<small>58.</small> <b>הטבל ויין נסך וכו'. </b>לברייתא זו כיוונו בבבלי ע"ז ע"ג ב': תניא כוותיה דר' יוחנן ור"ל, כל איסורין שבתורה בין במינן בין שלא במינן בנותן טעם, חוץ מטבל ויין נסך, במינן במשהו, שלא במינן בנותן טעם. ובארו בבבלי שם שיין נסך אוסר בכל שהוא<sup class="footnote-marker">76</sup><i class="footnote">עיין במשנ' ע"ז פ"ה מ"ח ובתוספ' שם ע"ג א' ד"ה יין ובשאר מפרשים ופוסקים שם.</i> משום חומרא דע"ז,<sup class="footnote-marker">77</sup><i class="footnote">בירושלמי שם (רהי"ב, מ"ה רע"ב): יין נסך ועבודה זרה וכו' על שם ולא ידבק בידך מאומה מן החרם.</i> ובטבל משום כהיתירו כך איסורו, וכשם שפוטר את הכרי בכל שהוא, כך אוסר בכל שהוא. ועיין במשנת חלה ספ"ג.<br>וכבר הארכנו בזה לעיל פ"ה (שו' 87 ד"ה כגון טבל), והבאנו את באורי הראשונים שהוכיחו שכאן מדברים בטבל שאין לו מתירין, ולפיכך צרפו אותו עם יין נסך, ולא נקטו שאר דברים שיש להם מתירין, עיין מש"ש.

Chapter 9



Halakhah 1

<small>1.</small> <b>דג טמא שכבשו עם דג טהור וכן גרב וכו'. </b>וכ"ה בכל הנוסחאות. ובמשנתנו (פ"י מ"ח): דג טמא שכבשו עם דג טהור כל<sup class="footnote-marker">1</sup><i class="footnote">וכ"ה בהוצ' לו, קויפמן, משניות כת"י עם פי' הר"מ, משנה עם פי' הר"ש והר"מ ד"ו רפ"ב, ואצל כמה מן הראשונים. וכ"ה בתו"כ שנביא להלן בכ"י רומי 66, בפי' ר' אליהו מזרחי שמיני י"א א' ולפני הראב"ד בפי' לתו"כ שם. וכן מעתיק בירושלמי ר"ה פ"א ה"י, נ"ז ע"ג. אבל במשנה שבירושלמי, בפיסקא שם, בכ"י פרמה, כי"מ, בפי' הריבמ"ץ ובפי' ר"י מטרינטו (עיין להלן): <b>וכל</b> גרב, ועיין בפי' הר"ש שם ומ"ש להלן.</i> גרב שהוא מחזיק סאתים אם יש בו משקל עשרה זוז (בכמה נוסחאות: זין) ביהודה שהן חמש סלעים בגליל דג טמא, צירו אסור. ר' יהודה אומר רביעית בסאתים וכו'. ופירשו הר"מ, הריבמ"ץ והראב"ד (בפי' לתו"כ עיין להלן) שהמשנה חדא קתני, והכל הוא לעניין ציר, כלומר, דג טמא שכבשו עם דג טהור, הדין הוא שאם נמצא בגרב בן סאתים עשרה זין דג טמא, הציר אסור.<br>אבל לפי גירסת התוספתא: וכן גרב (וכ"ה גם בתו"כ כת"י רומי, מספר 31) וכו', משמע שמשנתנו כוללת שתי הלכות שהן אחת: דג טמא שכבשו עם דג טהור, וכל<sup class="footnote-marker">2</sup><i class="footnote">כגי' משנה שבירושלמי ועוד, עיין לעיל הע' 1.</i> גרב שהוא מחזיק סאתים וכו', בשניהם הציר אסור. כלומר, דג טמא שכבשו עם דג טהור (בכל מקום) ויצא ציר משניהם הציר אסור, אבל הדג עצמו מותר, כמפורש להלן בתוספתא. וכן גרב בן סאתים שיש בו ציר טהור ונמצא בו דג טמא במשקל עשרה זין כל הציר אסור.<br>ובתו"כ שמיני:<sup class="footnote-marker">3</sup><i class="footnote">סוף פרק ד' ה"ט, נ' ע"א, לפי גירסת כי"ר 66.</i> <b>ושקץ יהיו לכם</b>, לוסר את עירוביהן. כמא יהא בו ויהא אסור. משקל עשרה זין ביהודה שהן חמש<sup class="footnote-marker">4</sup><i class="footnote">וכ"ה גם בערוך ערך סלע ב' ובפי' ר' אליהו מזרחי הנ"ל. ובהוצ' שלפנינו בטעות: עשר. ועיין מ"ש להלן.</i> סלעים בגליל. כל גרב שהוא מחזיק סתיים דג טמא צירו אסור. ר' יהודה אומר וכו'. ויפה העיר הגרצ"ה ראפאפורט בתוספות העזרה שם: "האי דג טמא אדלעיל מיניה קאי, וכה"ג במתניתין פ' הבונה (שבת רפי"ב) כל העושה מלאכה ומלאכתו מתקיימת בשבת חייב, דהאי בשבת אעושה מלאכה קאי ולא אמלאכתו מתקיימת דסמוך ליה, וכמו שפירש רש"י ז"ל וכו'". ובוודאי צדק בזה, שהרי כן מעתיק בפסיקתא זוטרתי שם: דתניא כל גרב שהוא מחזיק סאתים<sup class="footnote-marker">5</sup><i class="footnote">כצ"ל, ובדפוסים בטעות: מאתים.</i> <b>ובו</b> דג טמא צירו אסור וכו'. ואעפ"י שקרוב לודאי שזו היא הגהת הרב בעצמו, מ"מ מוכח שפירש שדג טמא אלמעלה קאי,<sup class="footnote-marker">6</sup><i class="footnote">והעיר עליו בהגהות מהרי"ד לתו"כ שם. ועיין גם בס' קצור מזרחי שם, קס"ד ע"ב.</i> כלומר, חמש סלעים בגליל דג טמא, כל גרב שהוא מחזיק סאתים צירו אסור. ולהלן נוכיח שמן הבבלי אין שום סתירה לפירוש זה. ועיין מ"ש על שיעור זה להלן.
<small>1-2.</small> <b>עשרה זוז וכו'. </b>בכי"ע: עשרה זוזים. ובד: עשרה זין, וכ"ה בכמה נוסחאות המשנה ובתו"כ הנ"ל. 
<small>2.</small> <b>שהן חמש סלעים בגליל. </b>וכ"ה בכי"ע ובמשנתנו ובתו"כ.<sup class="footnote-marker">7</sup><i class="footnote">כתי"י הנ"ל, ערוך ור"א מזרחי.</i> אבל בד: שהן עשר סלעים, וכ"ה בתו"כ בהוצאות שלפנינו.<sup class="footnote-marker">8</sup><i class="footnote">וכ"ה להלן שו' 4 בגי' ד. ובפי' הריבמ"ץ למשנתנו: שהן ט"ו בגליל. וכנראה שנתערבו שם שתי הנוסחאות שהן "חמש" ו"עשר", ופתר הסופר: ט"ו.</i> ובתו"כ כ"י רומי מספר 31: שהן עשרים סלעים בגליל. ובמשנה הוצ' לו: עשרה זין ביהודה שהן חמש סלעין בגליל או משקל חמש סלעין ביהודה שהן עשרים<sup class="footnote-marker">9</sup><i class="footnote">כנראה שצ"ל: עשר.</i> סלעים בגליל. והנכון כלפנינו. וכן בירושלמי יומא (פ"ד ה"ב, מ"א ע"ג): בשתי סלעים ומחצה. אית דמפקין לישנא בעשרה זין. וכן בבבלי בכורות:<sup class="footnote-marker">10</sup><i class="footnote">מ"ח ב', והעיר עליו במלא"ש למשנתנו.</i> האחין שחלקו אם יש עשרה זין<sup class="footnote-marker">11</sup><i class="footnote">עיין בשטמ"ק שם ובמלא"ש הנ"ל.</i> לזה ועשרה זין לזה (כלומר, חמש סלעים ביחד) חייבין וכו'. ולפי זה עשרים זין הן חמש סלעים. אבל מכיוון שמשקל יהודה כפול היה,<sup class="footnote-marker">12</sup><i class="footnote">עיין משנת כתובות ספ"ה ומשנת חולין פי"א מ"ב ועוד.</i> הרי עשרה זין שביהודה הן חמש סלעים שבגליל. 
<b>דג טמא צירו אסור. </b>בכ"י יש כאן נקודה אחרי המלה בגליל, וריוח בין המלה "בגליל" והמלה "דג".<sup class="footnote-marker">13</sup><i class="footnote">בכי"ע נשמטו כמה שורות אחרי בגליל, והסופר ציין את ההשמטה בקוים.</i> וכנראה שסופר ת"ח חילק כן ע"פ הבבלי חולין (צ"ט ב'): דתנן דג טמא צירו אסור. ר' יהודה אומר וכו'. ופירש את המשנה כפירוש הר"ש במקומו, ועיין ע"ז להלן. ובראבי"ה כת"י סי' תתקפ"ד (לפי אפטוביצר, מבוא לספר ראבי"ה, עמ' 257): ומצאו שפי' הר"ר יוסי מטרינטו הכי שנויה בתרומות דג טמא שכבשו עם דג טהור וכל גרב וכו', ובתוספתא תניא בגליל אסור ר"י אומר וכו'. וחסרו לפניו כאן המלים "דג טמא צירו". 
<small>2-3.</small> <b>ר' יהודה או' רביעית בסאתים. </b>כלומר, אחד מקצ"ב.<sup class="footnote-marker">14</sup><i class="footnote">שהרי הסאה מחזיקה כ"ד לוגין, צ"ו רביעיות. וגרב בן סאתים מחזיק קצ"ב רביעיות. ואמרו בבבלי (חולין צ"ט ב') שאעפ"י שר' יהודה סובר שמין במינו לא בטל, שאני ציר דזיעה בעלמא הוא, ולפיכך היקלו בו. ועיין בהגהות מהרי"ד לתו"כ הנ"ל ה"ט, מ"ה ע"ד. ולהלן טהרות פ"ה ה"ב: מי רגלים של גוי הולכין אחר הרוב. ר' יהודה אומר רביעית בסאתים טמא, יותר מיכן טהור. ועיין בגליוני הש"ס לר"י ענגיל למשנתנו כאן ומ"ש בתס"ר ח"ד, עמ' 63.</i> ובפירוש הראב"ד לתו"כ הנ"ל הוכיח מדברי ר' שמעון בן מנסיא שלהלן, שאף הת"ק סובר כן, כלומר, שחזקת עשרה זין דג טמא עושה רביעית ציר, ואין הבדל בין הת"ק ור' יהודה. ואמרו בירושלמי<sup class="footnote-marker">15</sup><i class="footnote">ועמד על עיקר הפירוש הנכון הגרצ"ה ראפאפורט בתוספ' העזרה (תו"כ שמיני, מ"ט ע"א). ואני מקבל את עיקר פירושו ונוטה ממנו בפרטים.</i> שם (פ"י ה"ז, מ"ז ע"ב): וכל גרב שמחזיק סאתים. כמה סאתה עבדא עשרים<sup class="footnote-marker">16</sup><i class="footnote">כגי' כי"ר וראשונים, ובד"ו בטעות: עשרה.</i> וארבעה לוגין, וכמה לוגא עביד, תרתין ליטרין, וכמה ליטרא עבדא, מאה זונין (כלומר, הכל ביחד הם תשעת אלפים ושש מאות זינין), נמצא כל זין וזין (כלומר, כל עשרה זין וזין) אחת מתשע מאות וששים. הורי ר' יוסי בר' בון בעכברא<sup class="footnote-marker">17</sup><i class="footnote">כלומר, בעיר עכברא באת לפניו עובדא בדג טמא שכבשו עם דג טהור בגרב גדול, כפי' הראבי"ה ועוד, עיין אהצו"י שם, עמ' 79.</i> חד לאלף. והירושלמי נתן לנו רק את החשבון, כלומר, יחס הדג הטמא לציר הטהור. ושוב מפרש הירושלמי את דברי ר' יהודה: ר' אבהו בשם ר' יוסי בר' חנינה רובע ציר בסאתים ציר. כלומר, ר' יהודה אינו מדבר על דג טמא, אלא על רביעית ציר טמא בסאתים ציר טהור, אבל הת"ק מדבר בדג טמא שנכבש. וע"ז שואל הירושלמי: והלא אין ציר טמא<sup class="footnote-marker">18</sup><i class="footnote">כ"ה בכי"ר ובגוף כי'ל. ובין השורות תלוי בכי"ל: דג.</i> מציר.<sup class="footnote-marker">19</sup><i class="footnote">כ"ה בד"ו ובנוסח הרש"ס. ובכי"ר: מצייר.</i> ופירש הרש"ס, שהקושיא היא שאין ציר טמא בלי דג שמחזק אותו שומר על חריפותו, והוא נעשה לזיעא בעלמא, ובטל. ומתרץ הירושלמי: אמר ר' אבהו חשבית יתיה קרוב למאתים. ופירש לנכון בתוספות העזרה הנ"ל שדברי ר' אבהו עונים על הת"ק שבמשנתנו, והוא אומר שהוא חשב ומצא שגרב בן סאתים מחזיק קרוב למאתים פעם שיעור הציר שעושים עשרה זין דג טמא,<sup class="footnote-marker">20</sup><i class="footnote">ופירוש המפרשים קשה, שהרי אף ילד דלא חכים ודלא טיפש יוכל לחשוב שרביעית הלוג היא אחת מתשעים ושש בסאה, כלומר אחת מקצ"ב בסאתים. ובוודאי יש איזו רבותא בדברי ר' אבהו שאמר "חשבית" וכו'. ועיין ירוש' סוף סוכה, נ"ה ע"ד.</i> והיינו כר' שמעון בן מנסיא להלן. ולפ"ז אין הבדל בשיעור בין הת"ק ור' יהודה אלא שהת"ק נתן שיעור במשקל (הדג), ור' יהודה במדה (הציר). ולפיכך הסיקו שם: ר' אילא בשם ר' שמעון בר חייה רובע ציר בסאתים <b>דגים</b> וציר. כלומר, בין לת"ק ובין לר' יהודה צריך שיהיה שם דג טמא שיחזק את חריפות הציר. והירושלמי מביא ראיה לדבריו, עיין להלן.<br>וע"פ פירוש זה גרידא מובנים דברי התלמוד בחולין (צ"ט ב'): דאמר ר' יוסי בר' חנינא לא כל השיעורין שוין, שהרי ציר שיעורו קרוב למאתים, דתנן דג טמא צירו אסור<sup class="footnote-marker">21</sup><i class="footnote">קיצור של משנתנו, כפירוש הגר"א למשנתנו כאן.</i> ר' יהודה אומר רביעית בסאתים. והעיר ע"ז בתוספות העזרה הנ"ל: "למה מייתי מדר' יהודה גרידא והוי ליה לאתויי גם מת"ק ששיער בתתק"ס ומר' יוסי ששער בט"ז". וכיון להוכחת הראב"ד<sup class="footnote-marker">22</sup><i class="footnote">אעפ"י שב"תוספות העזרה" פירש אחרת את הירושלמי ואני נטיתי מדבריו ונקטתי בפי' הראב"ד, מ"מ עלינו לציין שהוא כבר ראה את העיקר. והרב הנ"ל נפטר לפני שיצא פי' הראב"ד לאור.</i> שכתב (פי' לתו"כ, נ' ע"א הנ"ל): ודכולי עלמא ציר טמא שיעורו קרוב למאתים. וכמה הוא מתוקן פירוש זה לענין הגמרא, שאמרו במס' חולין דאמר ר' יוסי בר חנינא לא כל השיעורין שוין וכו' ואם איתא דר' יהודה פליג עליה בהאי שיעורא (והעיר המו"ל: חסר פה בכ"י). וברור שהראב"ד כיוון להוכחה הנ"ל. ואשר לדברי ר' יוסי במשנתנו ובתוספתא, עיין להלן.
<small>3.</small> <b>ר' יוסה או' אחד מששה עשר בו. </b>ופירשו הר"מ והריבמ"ץ שציר טמא בטל בששה עשר, והראב"ד (בפי' לתו"כ הנ"ל) פירש (עיי"ש, ודבריו נשתבשו בדפוס) שר' יוסה סובר שאין עשרה זין פולטין רביעית ציר, [אלא אם יש בגרב אחד מששה עשר בו דגים טמאים פולטין רביעית ציר], ודכולי עלמא ציר טמא שיעורו קרוב למאתים. ובתוספות העזרה הנ"ל פירש ש"בו" עונה על הגרב, והכוונה לעשרה זין בגרב בן סאתים שנקט הת"ק, ועליו חולק ר' יוסי ואומר שעשרה זין דג טמא אינו אסור אלא באחד מששה עשר מגרב בן סאתים. ומכיון שגרב בן סאתים מחזיק תשעת אלפים ושש מאות זין (עיין החשבון לעיל), הרי אחד מששה עשר בו הן שש מאות זין. ולפי דברי ר' יוסי עשרה זין אסורים בשש מאות זין, כלומר, אחד מששים ככל האיסורין.<sup class="footnote-marker">23</sup><i class="footnote">שאינם ניתרים אלא בששים של היתר חוץ מן האיסור.</i><br>ולפי פירוש זה וגם לפי פירוש הראב"ד הנ"ל מובן למה לא הזכיר הבבלי בחולין (צ"ט ב') את דברי ר' יוסי. כי לפי פירוש הראב"ד אין מחלוקת בין התנאים בשיעור כלל אלא במציאות כמה ציר פולט דג טמא. ולפי פירוש בעל תוספות העזרה, הרי לר' יוסי שיעורו ככל האיסורים, ואין הוכחה כלל מדברי ר' יוסי.
<small>3-4.</small> <b>אין לך גרב שמחזיק סאתים שאין בו משקל וכו'. </b>וכ"ה בד. והגר"א הגיה: שיש בו משקל וכו'. וכיוון לגירסת הראב"ד (לתו"כ, נ' ע"א) הנ"ל שהעתיק מכאן: אין לך גרב שמחזיק סאתים שיש בו משקל עשרה זין ביהודה וכו',<sup class="footnote-marker">24</sup><i class="footnote">וכן העתיק משמו בפי' הרש"ס כאן, צ"ז ע"ב. והמו"ל תיקן בראב"ד "שאין" במקום "שיש", ושיבש נוסח מתוקן. ושגגה זו של המו"ל עלתה לי זדון בתס"ר ח"א, עמ' 56.</i> כלומר, אין לך גרב בן סאתים שיש בו עשרה זין דג טמא שלא יהא בו רביעית ציר, ולפיכך אסר הת"ק בעשר זין, אבל בפחות מכאן היקלו מספק שמא אין בו רביעית (עיין מ"ש לעיל). ודברי ר' יהודה וחת"ק שוים. עיין מ"ש לעיל. 
<small>5.</small> <b>במי דברים אמורים וכו'. </b>עיין מ"ש על צורה זו לעיל דמאי פ"ג הע' 14. 
<small>5-6.</small> <b>בזמן ששולה ומניח לפניו ומצא בו כשיעור הזה וכו'. </b>וכ"ה בד ובכי"ע. ובפי' ר' יוסי מטרינטו:<sup class="footnote-marker">25</sup><i class="footnote">מובא בראבי"ה כת"י סי' תתקפ"ד, לפי מבוא לס' הראבי"ה, עמ' 257.</i> ועליה שונה ר' יוסי בר' יהודה בתוספתא בד"א בזמן ששולה ומניח לפניו אבל שולה וזורק לאחוריו ראשון ראשון וכו'. ובירושלמי (פ"י ה"ז, מ"ז ע"ב): במה דברים אמורים בזמן ששולה ראשון ראשון ומניח לפניו שמותר לעשות כסדר הזה.<sup class="footnote-marker">26</sup><i class="footnote">בנוסח הרש"ס גורס אף בירושלמי: ומצא בו כשיעור הזה.</i><br>ובירושלמי מוכיח מתוך ברייתא זו שאם אין דג טמא בגרב אלא ציר טמא גרידא אינו אוסר (עיין מ"ש לעיל שו' 2–3). ולפ"ז ברור שהפירוש הוא שאינו אסור אלא אם שלה דגים והניח לפניו כדי לאכלן,<sup class="footnote-marker">27</sup><i class="footnote">עיין בבלי שבת ע"ד א' ובירושלמי שם פ"ז ה"ב, י' ע"ב, ובמקבילה בביצה פ"א.</i> שמכיוון ששלה בבת אחת עשרה זין דג טמא מן הגרב נאסר כל הציר, אבל אם היה נוטל לאכול ומצא בו דג טמא פחות מעשרה זין, והיה זורק ראשון ראשון, אעפ"י שאם תצרף את כל הדגים שזרק יהיה יותר מעשרה זין, מ"מ הציר מותר, מפני שבפעם האחרונה מצא פחות מכשיעור, ואין הראשונים מצטרפים לאיסור, וציר טמא בלי דגים טמאים מפסיד את טעמו ונהפך לזיעה (עיין מ"ש לעיל בשם הירושלמי), ואנו רואים את הציר כאילו אין בו דגים כשיעור.
<small>7.</small> <b>אע"פ שמצא בו יתר מכשיעור הזה מותר. </b>וכ"ה בד ובכי"ע ובירושלמי הנ"ל נוסח הר"ש סיריליאו.<sup class="footnote-marker">28</sup><i class="footnote">ולפנינו שם: אפילו יותר מכסדר הזה מותר. ובפי' ר' יוסי מטרינטו (עיין לעיל הע' 25) מעתיק בשם התוספתא: אפילו מצא יותר מרביעית [ב]של סאתים, דגים וציר (היתה) מותר.</i> והטעם כבר נתברר לעיל. ועיין בפי' הרש"ס, צ"ח רע"ב. 
<small>7-8.</small> <b>ואביו ואמו לא ידעו כי מה' וכו'. </b>וכ"ה בד,<sup class="footnote-marker">29</sup><i class="footnote">פסוק זה כגי' כי"ו נמצא רק בד"ר, אבל בדפוס שני (ד"ו שי"ב) ואילך השמיטו את הפסוק. ושמא לא היה אף לפני בעל מפתח הדרשות הוצ' הרי"ל פישמן, עיי"ש עמ' א'.</i> בכי"ע ובתוספתא כ"י פ"מ (לפי מה"פ פ"י ה"ח ד"ה ותני כן) ובפי' ר' יוסי מטרינטו (עיין לעיל הע' 25). ובתשובות רבני דרום צרפת.<sup class="footnote-marker">30</sup><i class="footnote">הצופה הצרפתי חמ"ד (1902), עמ' 77. וברור שהרב מכוין לתוספתא שלפנינו כאן.</i> על זה אני קורא ואביו ואמו לא ידעו, כדברי התוספתא, והכל ערבובי דברים.<sup class="footnote-marker">31</sup><i class="footnote">מדבריו שם משמע שפירש שמסדר התוספתא לא הסכים לדברי ר' יוסה בר"י.</i> ובירושלמי הנ"ל כתוב במקום פסוק זה: על ידי עילה. ובפי' ר' יוסי מטרינטו הנ"ל: ותואנה היא עלילה וכו', הכי נמי כששולה וזורק לאחוריו מותר משום עלילה וכו'. וברור שפסוק זה נוסף ע"י תלמיד שפירש שההיתר הוא משום עילה, תואנה.<sup class="footnote-marker">32</sup><i class="footnote">וכן בספרי בהעלותך פי' פ"ה, עמ' 84: מבקשים עלילה וכו', וכן הוא אומר בשמשון כי תואנה הוא מבקש מפלשתים. ועיין מכילתא דרשב"י כ"א, י"ג, עמ' 125.</i> ובשו"ת הרשב"א ח"א סוף סי' תקכ"ג: ופי' התוספתא שאמרת באביו ואמו לא ידע, לא ידעתיה, הודיעני מה, ואולי בע"ה אגיד לך אם אמצא מקום לפרשה. וכנראה שלא היתה לפניו הוספה זו בתוספתא. ובראבי"ה (עיין לעיל הערה 25): "תניא בתוספתא דתרומות וכו' ואביו ואמו לא ידעו, מאי קאמר? ומצאו שפי' הר"ר יוסי מטרינטו וכו'", כנ"ל. 

Halakhah 2

<small>8-9.</small> <b>דג טמא שכבשו עם דג טהור וכו'. </b>כלומר, מתחילה דברנו על איסור הציר, אבל הדג עצמו מדיחו ומותר. וכן בריבמ"ץ פ"י מ"ח: אבל הדג עצמו מפרש בתוספתא ר' חייא אומר מדיחו ומותר (ניסח ע"פ הירושלמי, עיין להלן). ובתו"כ שמיני (פרק ד' פרש' ג' סה"ו, מ"ט ע"ד): תאכלו לרבות את הטהור שנכבש עם הטמא. יכול אעפ"י שנימוק,<sup class="footnote-marker">33</sup><i class="footnote">כלומר, הטהור, כפי' הרש"ס לירושלמי כאן, צ"ו ע"ב.</i> ת"ל אותם. ותנא זה סובר שכבוש אינו כמבושל, כדברי רבין בשם ר' יוחנן בבבלי חולין קי"א ב'.<sup class="footnote-marker">34</sup><i class="footnote">וחולק על מסורת הירושלמי כאן פ"י רה"ח, מ"ז ע"ב: א"ר יוחנן לית כאן נכבשין, אלא נשלקין. כבוש כרותח הוא. כלומר, ר' יוחנן חולק על המשנה, עיין מ"ש הרי"ן אפשטין במבוא לנוה"מ, עמ' 263.</i> וברייתא זו מתאימה למשנתנו פ"י מ"ז ומ"י.<sup class="footnote-marker">35</sup><i class="footnote">ועיין מ"ש בס' משנה ראשונה פ"י מ"ז ושביעית פ"ז מ"ז.</i> ועיין בפירוש הראב"ד לתו"כ שם, ובר"ש פ"י מ"ח ובמלא"ש שם. ועיין מ"ש בשו"ת נודע ביהודה יו"ד סי' כ"ו.<br>ובבבלי חולין (קי"ג א'): מיתיבי דג טהור שמלחו עם דג טמא מותר. מאי לאו שהיו שניהם מלוחין. לא כגון שהיה טהור מליח וטמא טפל. ומסקינן שם שהסיפא שלהלן מפרשת את הרישא (עיי"ש שהיה לפניהם שינוי סדר בסיפא). וזהו לפי שיטתם שמליח כרותח.<sup class="footnote-marker">36</sup><i class="footnote">או שבדגים כ"ע מודי שמלוח כרותח, עיין בתוספ' חולין קי"א ב' ד"ה מליח ובגמרא שם קי"ב ב'.</i><br>ברם בירושלמי כאן (רה"ז, מ"ז ע"ב): תני ר' יודה בר פזי דבר דליה דג טהור טפל שכבשו עם דג טמא מליח אסור. תני<sup class="footnote-marker">37</sup><i class="footnote">כ"ה בכי"ר ובגוף כי"ל ובראשונים, עיין אהצו"י, עמ' 77. ולפנינו: והתני.</i> ר' חייה מדיחו ומותר. א"ר מנא מאן דאמר מותר, בשכבשן שתיהן כאחת. מאן דאמר אסור, בשכבשן זה אחר זה. ופירש הר"ש סיריליאו (צ"ו ע"א): כשכבשן שתיהן כאחת. דתרווייהו פלטי כאחת והדר לא בלעי דשלימין הן. אבל כשכבש האיסור תחלה כבר הוציא מימיו. ומיד שנתן הטהור בלע מן הכבוש. ונראה שהפירוש הוא, שאם הדג טמא מליח הרי הוא כאילו כבר נכבש בתחילה ופולט את צירו כל הזמן, והטהור בולע ממנו לפני שמספיק לפלוט. ועיין בר"ש פ"י מ"ח שתמה הרבה על הלכה זו. אבל כבר אמרנו ששיטת הברייתא כאן שמליח אינו כרותח וכבוש אינו כמבושל לכל דיניו. ועיין מ"ש להלן.
<small>9.</small> <b>דג טמא מליח וכו'. </b>כלומר, המליח פולט מיד, והתפל בולע לפני שמתחיל לפלוט, עיין מ"ש לעיל, ואעפ"י שבתוספתא ובירושלמי עסיקינן בדג מליח ותפל שכבשן, ובבבלי בדגים שמלחם, מ"מ הטעם של פליטה ובליעה אחד הוא. 
<small>9-10.</small> <b>דג טהור מליח ודג טמא תפל מותר. </b>ק"ו הוא משניהם תפלים, ולכאורה הלכה שאינה צריכה היא. ועיין בבבלי חולין קי"ג א'. אבל בכי"ע: ודג טמא מליח מותר. ונמחקה המלה "מליח" ובגליון הוגה (כנראה בכת"י הסופר עצמו): תפל. ונראה שהסופר הגיה ע"פ הבבלי. וגי' גוף כתה"י נכונה. ולפיה אפילו שניהם מלוחים מותר, כמו שרצו לומר בבבלי חולין שהעתקנו לעיל. וכן בפי' הרש"ס צ"ו ע"א: "ולפ"ז כי אמרינן בפ' כל הבשר דשניהן מלוחין אסורין היינו שפתחום, ואינם שלימים, דאילו שלימים ומלחום כאחת, בלעי המלח והדר פלטי כאחת, ותו לא בלעי, לפי סוגיא דהכא דמדמי דגים לזיתים". ועיין בר"מ ספט"ו מה' מאכלות אסורות, ולא נתבאר שם מה דינם של מלוחים בב"א. ובטיו"ד סי' ע' פסק לאיסור ע"פ הבבלי הנ"ל. ועיין מ"ש לעיל שו' 9. 
<small>10.</small> <b>דג טמא שבשלו עם דג טהור וכו'. </b>ומכיוון שהם מין במינו, ואי אפשר לעמוד על טעמו, משערין את האיסור כאילו היה בצל או קפלוט.<sup class="footnote-marker">38</sup><i class="footnote">כרישין שיש להם ראש, κεφαλωτόν, עיין מ"ש לעיל פ"ד שו' 18 ד"ה הקפלוטות.</i> ובירושלמי:<sup class="footnote-marker">39</sup><i class="footnote">כאן פ"י סה"א, מ"ז ע"א; מע"ש פ"ב ה"א, נ"ג סע"ב; ערלה פ"ב ה"ו, ס"ב ע"ב; נזיר פ"ו ה"א, נ"ד ע"ד; שם ה"י, נ"ה ע"ג.</i> ר' אבהו בשם ר' יוחנן כל האיסורין (חוץ מגיד הנשה) משערין אותן כילו בצל כילו קפלוט. וכ"ה בבבלי חולין צ"ז ב'. ואמרו בבבלי שם: מפני ששיערו חכמים דאין נותן טעם באיסורין יותר מבצל וקפלוט. אבל בירושלמי (ערלה פ"ב ה"ו) משמע שאין משערין בבצל וקפלוט אלא דווקא אם דרכו להשתער בהם, כלומר אם דרך תבשיל זה לתת בו בצל וקפלוט.<sup class="footnote-marker">40</sup><i class="footnote">ועיין בבאור הגר"א לירושלמי ערלה שם ובשי"ק נזיר פ"ו ה"א ד"ה כאלו וה"ט שם ד"ה דאמר ר' אבהו.</i> והברייתא שלנו אתיא לכולי עלמא, שהרי דרך דגים לתת בהם בצל וקפלוט. והר"מ השמיט הלכה זו, מפני שאנו פוסקים שמשערים בששים, עיין ברש"י ובתוספות בחולין הנ"ל. 

Halakhah 3

<small>12.</small> <b>אילו הן מיני חוסית וכו'. </b>עיין בשנו"ס. ובערוך:<sup class="footnote-marker">41</sup><i class="footnote">ערך דבר א', לפי עה"ש ח"ג, י"א ע"א.</i> בתוספתא תרומות בפ' דג טמא, אילו הן חסיות וכו'. וכן מעתיק בשם התוספתא ("החסיות") בפיה"מ להר"מ כאן.<sup class="footnote-marker">42</sup><i class="footnote">פ"ט מ"ז. ועיין במלונו של תנחום הירושלמי, לפי בכר לקוטים מן ספר המספיק, החלק הגרמני, עמ' 66, סוף הערה 2.</i> ובכפו"פ פמ"ז עמ' תרמ"ט (ד"ר תי"ח סע"א): תוספת מסכת תרומות פ"ט אילו הן מיני חסית הלוף וכו'. ועיין בפי' הרש"ס צ"ט ע"א. והברייתא שלנו הובאה בבבלי נדרים נ"ח ב'. וחסית הוא שם כולל למיני הבצלים והשומים בניגוד לירקות.<sup class="footnote-marker">43</sup><i class="footnote">עיין מ"ש ר"ע לעף פלורה ח"ב, עמ' 125 ואילך.</i> וברייתא זו מבארת את משנתנו (פ"י מ"י): כל הנכבשים זה עם זה מותרים אלא עם החסית וכו', מפני שמחמת חריפותה מבליעה לנכבשים עמה. ועיין מ"ש על כבוש לעיל שו' 8–9 ובהערות שם. <b>הלוף וכו'. </b>וכ"ה בערוך, בכפו"פ, בפי' הרש"ס ובבבלי הנ"ל. ובהוצאות שלנו בפיה"מ פ"ט מ"ז הנ"ל חסרה המלה "והלוף" בט"ס, אבל היא ישנה בפיה"מ כת"י,<sup class="footnote-marker">44</sup><i class="footnote">לעף (פלורה הנ"ל) מעיר שטועים בעלי המלונות המבארים חסית "מין בצל", שהרי לוף אינו מין בצל, והוא מסתמך על דברי הר"מ בפט"ו מה' תרומות ה"ט שמנסח: חוץ ממיני בצלים וחציר (=קפלוטות, עיי"ש בפיה"מ) ושומים. ומכאן שהשמיט "לוף" בכוונה, מפני שהכיר את מהותו. ובאמת היה יכול להסתמך אף על פיה"מ הנ"ל שהשמיט לוף מן הפיסקא שבתוספתא. ברם כבר ראינו שבפיה"מ כת"י מונה גם לוף. ולא עוד אלא שבפירושו (פ"ט מ"ו) מפורש: וכבר בארתי זה פעמים הרבה כי לוף מין ממיני הבצלים. ולפ"ז מוכח שבמיני בצלים שמזכיר רבינו בה' תרומות כלול גם לוף.</i> והוא ממינים הטמונים בארץ, (Arum, וגם בסורית לופא), עיין לעף פלורה ח"א, עמ' 214 ואילך. ועיין מ"ש להלן שביעית פ"ב שו' 4. 
<b>והקפלוטות. </b>וכן הוא בפיה"מ להר"מ ובכפו"פ הנ"ל, ועיין עוקצין פ"א מ"ב. אבל בבבלי נדרים (נ"ח ב') הנ"ל חסרה מלה זו בכל הנוסחאות (ועיין גם בריבמ"ץ ור"ש כאן פ"ט מ"ז). ואפשר שבבבלי נקטו ע"פ לשון המשנה,<sup class="footnote-marker">45</sup><i class="footnote">פאה פ"ו מ"י; תרומות פ"ט מ"ו. ועיין להלן שביעית פ"ד הי"ד.</i> אבל גם קפלוט בכלל חסיות. ועיין מ"ש לעיל שו' 10, ועיין להלן בדברי ר' יהודה. 
<small>12-13.</small> <b>אין לך מיני חוסית אלא קפלוט בלבד. </b>דברי ר' יהודה לא מצאתי במקום אחר, ובח"ד מעיר: "ומיהו טעמא דר' יהודה לא אתפרש דלא מסתבר שהכרתי (עיין מ"ש לעיל פ"ד שו' 18 ד"ה הקפלוטות) חריף מן השום והבצל". ברם בירושלמי<sup class="footnote-marker">46</sup><i class="footnote">פ"י ה"א, מ"ז ע"א, ובהכפלה המוטעית שם פ"ט ה"ד, מ"ו ע"ד.</i> אמרו: מתניתא בבצל של חולין שנתנו לתוך עדשים של תרומה וכו',<sup class="footnote-marker">47</sup><i class="footnote">ועיין בר"ש וברא"ש פ"י מ"א.</i> בבצל. אבל בקפלוטות בין לח בין יבש בין שלם בין מחותך אסור.<sup class="footnote-marker">48</sup><i class="footnote">ועיין בר"מ פט"ו מה' תרומות סה"ח.</i> ומכאן שקפלוט בולע יותר מבצל. ולפ"ז נראה שר' יהודה שנה במשנתנו: "כל הנכבשין זה עם זה מותרין אלא החסית. חסית של חולין ושל תרומה אסור" (עיין דק"ס עמ' 39). ולא שנה את הסיפא. וכעין משנה זו נשתמרה לנו בברייתא שבירושלמי (פ"י ה"ח, מ"ז ע"ב): חסית בחסית מין במינו, ר' עקיבה מתיר וחכמים אוסרין.<sup class="footnote-marker">49</sup><i class="footnote">וכל זה עונה על משנתנו, ובטעות הכניסו שם ציון הלכה, וכן ברור מן ההמשך שם.</i> ור' יהודה פירש שלא אסרו אלא קפלוט בקפלוט<sup class="footnote-marker">50</sup><i class="footnote">עיין להלן מע"ש פ"א הי"ז.</i> שהיא בולעת בכבישה, אבל בצל בבצל בכבישה דינם כשניהם מלוחים שאינם נאסרים,<sup class="footnote-marker">51</sup><i class="footnote">ועיין בירושלמי כאן פ"י ה"א ובמקבילה שבמע"ש פ"ב ה"א ובפ"מ שם. ובוודאי שאף ר' יהודה מודה שבצל וקפלוט נותנים טעם בבישול, ולא התיר אלא בדגים מחמת הזוהמה שבהם, עיין במשנתנו רפ"י כאן ובבלי ע"ז ל"ה סע"ב.</i> עיין מ"ש לעיל שו' 9–10. 

Halakhah 4

<small>13-14.</small> <b>כובשין בצלים של תרומה בחומץ וכו'. </b>בפי' הראב"ד לתו"כ (שמיני פ"ד, מ"ט ע"ד): ובתוספתא דתרומות ובתוספתא דשביעית שנוי הרבה בכבישת היין והחומץ ואיני צריך לכתבן. וכוונתו לכאן שנזכרה בהלכה זו הכבישה בחומץ כמה פעמים. אבל בתוספתא בשביעית אינו נמצא אלא פעם אחת שכובשין ביין (פ"ה הי"ד), והרי ההלכה ההיא אף במשנתנו שם (פ"ז מ"ז). 
<small>14.</small> <b>ואין כובשין בצלים של תרומה בחומץ של תרומ'. </b>בר"מ פי"א מה' תרומות ה"ד: אין כובשין בצלים של תרומה בחומץ של תרומה מפני שמפסיד החומץ. וכתב בח"ד כאן: "טעמא דמילתא שהחומץ משביח לבצלים, אבל החומץ עצמו נפסד מפני הבצלים, הילכך בצלים של תרומה וכו' בחומץ של תרומה אסור לפי שמפסידו, ואע"ג דממילא נשבחים הבצלים, אסור מפני החומץ וכו'". ולא ידעתי מניין לו להרב שהבצלים משביחים ע"י החומץ, ואם כן הוא למה אסור, שהרי הבצלים והחומץ שניהם נאכלים,<sup class="footnote-marker">52</sup><i class="footnote">עיין במשנתנו פי"א מ"א ובירושלמי שם.</i> והרי מותר לבשל ירק של חולין בשמן של תרומה (עיין שביעית פ"ח מ"ז), אעפ"י שהירק בולע את השמן, ושמא כוונתו שהוא מפסיד את החומץ הנשאר. ונראה יותר בכוונת הר"מ שהחומץ אינו משביח כלל את טעם הבצלים החיים, ואינו כובש אותם אלא כדי שיתקיימו, או כדי להחליש את הארס שבהם ונמצא משתמש בחומץ של תרומה לא לאכילה אלא לשמירת אוכלין, והוא מפסידו. 
<small>15.</small> <b>ר' עקיבה או' וכו'. </b>וכ"ה במשנתנו (פ"י מי"א): ר' עקיבה אומר וכו'.<sup class="footnote-marker">53</sup><i class="footnote">כגי' המשנה שבירושלמי, הוצ' לו, קויפמן, פרמה, כי"מ, הר"מ, הריבמ"ץ, הר"ש (בד"ו רפ"ב) והרא"ש ועוד. ובהוצאות שלפנינו במשנה: ר' יהודה.</i> וכל הברייתא הובאה בס' יחוסי תו"א ערך זריקא ב', הוצ' הרי"ל פישמן עמ' קע"ח. 
<small>16.</small> <b>אלא עם הבשר. </b>וכ"ה בס' יחוסי תו"א הנ"ל ובמשנתנו.<sup class="footnote-marker">54</sup><i class="footnote">בריבמ"ץ, ר"ש ורא"ש שם: חוץ מן הבשר. וכ"ה בציטטה שבירושלמי ה"ח, והיא היא, עיין בבלי גיטין פ"ב א'.</i> ובד ובכי"ע חסרה המלה "אלא" בטעות. ופירש הר"מ: והוסיף ר' עקיבה ואמר אפילו המבושלים, כמו הזרעים וזולתם, כשמבשלים תרומה עם חולין לא יאסרו החולין, אלא אם נתבשלו בשר עם ירק של תרומה, אז יאסר הבשר לזרים, לפי שהוא מושך את הירק ומתקן טעמו. ועיין בר"ן חולין פ"ח סי' תתנ"ד, הוצ' ראם מ' ע"א. 
<b>בשר בבשר אסור. </b>בירושלמי (ה"ח, מ"ז ע"ב) דייקו כן מלשון המשנה עצמה שאמרו: חוץ מן הבשר, כלומר, חוץ מבשר שמתבשל עם בשר, ובזה מודה ר"ע לחכמים.<sup class="footnote-marker">55</sup><i class="footnote">כנוסח הרש"ס, וכ"ה אף בכי"ר שם, חוץ מן הפיסקא האחרונה שגם שם בטעות: מודים חכמים לר"ע.</i> ומדברים כאן בבשר שנאסר כבר בבישול תרומה שנתבשל אח"כ עם בשר היתר.<sup class="footnote-marker">56</sup><i class="footnote">כן פירש הרש"ס בפי' לירושלמי, צ"ט ע"ב.</i> ועיין להלן. 
<small>16-17.</small> <b>וכולן שנתבשלו זה עם זה וכו'. </b>וכ"ה בד ובס' יחוסי תו"א הנ"ל. אבל בכי"ע: וכולן שנתערבו ונתבשלו זה עם זה וכו'. כלומר, אם הירקות נתערבו מקודם זה עם זה, ונתבשלו אסורין, מפני שיש לחשוש שמא יש בירק של חולין מגוף התרומה. ולא התירו אלא בשלא נתערבו ויכול לסלק את האיסור, ומחמת נתינת טעם גרידא אתינן עלה, ולפיכך הקלו בתרומת ירק שהיא דרבנן. 

Halakhah 5

<small>17.</small> <b>ר' ליעזר או' כבד אוסרת ונאסרת. </b>וכ"ה בד. אבל בכי"ע ובס' יחוסי תו"א הנ"ל לנכון: אוסרת ואינה נאסרת. וכן מעתיק מברייתא זו בבבלי חולין (קי"א א'), ומוסיפה: מפני שפולטת ואינה בולעת, וכן במשנתנו (פ"י סמי"א): ר' יוחנן בן נורי אומר הכבד אוסרת ואינה נאסרת מפני שהיא פולטת וכו'. וכן הובאה המשנה בבבלי חולין ק"י סע"ב.<sup class="footnote-marker">57</sup><i class="footnote">בכתי"י ובראשונים, עיין דק"ס שם, ק"נ ע"ב, הע' ר'. ובכ"י רומי ב' שם: ר' יוחנן בן ברוקה אומר וכו'. וכ"ה בראב"ן סי' י"ג. ועיין להלן.</i> ובר"ן (חולין פ"ח סי' תתנ"ד) הנ"ל: כבד דאיסורא אוסרת ירקות של תרומה, ואין כבד של היתר נאסרת מחמתן. ובגמרא שם ק"י סע"ב: דילמא התם בכבידא דאיסורא, ומשום שמנוניתא, משום דמא מאי? וכו'. 
<small>18.</small> <b>שלוקה אוסרת ואינה נאסרת וכו'. </b>וכ"ה בד. ובכי"ע (בשינוי סדר): הכבד מתובלת אוסרת ונאסרת, שלוקה אוסרת ואינה נאסרת. וכן היה הסדר בתוספתא בס' יחוסי תו"א הנ"ל ריש עמ' קע"ח. ובבבלי הנ"ל: מתובלת אוסרת ונאסרת שלוקה אוסרת ונאסרת. וכבר הקשה בס' המכריע (סי' ע"ב, נ"ח ע"ב) על גירסא זו, למה לא כלל שלוקה ומתובלת יחד, וכתב: ובמקצת ספרים וגם בתוספתא דתרומות מצאתי כתוב שלוקה אוסרת ואינה נאסרת. וכן ברוקח (סי' תמ"ה): "ובתוספ' [ו]בפרק כל הבשר בספר ישן גרסי' שלוקה אוסרת ואינה נאסרת".<sup class="footnote-marker">58</sup><i class="footnote">העירותי על כ"ז בתס"ר ח"א, עמ' 56. עכשיו ראיתי שקדמני בזה ידידי המנוח הגר"י הילמן ז"ל בספרו אור הישר לחולין במקומו.</i> וזו היא הגירסא העתיקה, וכ"ה בכת"י ה'<sup class="footnote-marker">59</sup><i class="footnote">עיין דק"ס חולין, קנ"א ע"א, הע' ט'.</i> ובה"ג ה' דם (ד"ו קל"ג ע"ד, ד"ב עמ' 558). ולפ"ז צ"ל ששילוק הוא פחות מבישול.<sup class="footnote-marker">60</sup><i class="footnote">כפי שמוכח בירושלמי כאן רה"ח. וכבר האריכו בזה הראשונים והאחרונים. ור' יעקב גולדמן בס' בני אשר (יפו תרפ"ד) אסף את רוב החומר שבתלמוד על שליקה (עמ' ע"ד ואילך), והסיק (עמ' פ"ד ואילך) ששליקה היא הרתחה ע"י החבל. ועיין במבוא לנוה"מ להרי"ן אפשטין, עמ' 263.</i><br>ברם קשה לפרש לפי גירסא זו את המאמר "כתנאי" שבבבלי שם, שהרי לפיה לא נחלקו כלל התנאים בברייתא זו בכבד מבושלת. והגר"א ז"ל הגיה<sup class="footnote-marker">61</sup><i class="footnote">בשנו"א כאן ובבאורו ליו"ד סי' ע"ג ס"ק ו' אות י"ב.</i> בבבלי הנ"ל: כתנאי ר' אליעזר אומר הכבד אוסרת ונאסרת<sup class="footnote-marker">62</sup><i class="footnote">כגי' ד וכי"ו בתוספתא.</i> מפני שהיא פולטת ובולעת. ר' ישמעאל בנו של ר' יוחנן בן ברוקה אומר <b>מבושלת</b> אוסרת ונאסרת, שלוקה אוסרת ואינה נאסרת. אבל כל כתה"י והראשונים מתנגדים להגהה זו. ברם בה"ג ד"ו חסרה המלה "מתובלת",<sup class="footnote-marker">63</sup><i class="footnote">והשלימוה בד"ח של בה"ג. וכ"ה בה"ג ד"ב, עמ' 558.</i> ולפיה יוצא שר"י בן ברוקה חולק על ר"א במבושלת וסובר שהיא אוסרת ונאסרת (כמו שהגיה הגר"א במפורש), ושלוקה אוסרת ואינה נאסרת, ומאמר הבבלי "כתנאי" מתפרש כפשוטו.<br>ורש"י תפס בגירסת ר"ח: שלוקה אוסרת ונאסרת,<sup class="footnote-marker">64</sup><i class="footnote">עיין ברשב"א ובריטב"א שם. ועיין בריטב"א ובחי' הר"ן שם שתירצו את קושיית ר' ישעי' דטראני הנ"ל למה לא כללו מתובלת ושלוקה יחד.</i> וזו היא כנראה הגהה של הקדמונים, כדי לפרש "כתנאי" שבבבלי שם.
<small>18-19.</small> <b>מתובלת אוסרת ונאסרת. </b>ופירש"י (חולין שם): התבלין מרככין אותה. ולעיל (הע' 57) צויין שהיתה מסורת שגרסה במשנתנו (פ"י מי"א) "ר' יוחנן בן ברוקה", במקום "ר' יוחנן בן נורי". וכשנצרף סוף מי"א עם ריש מי"ב תצא לנו הקבלה לתוספתא זו בשם אביו של ר' ישמעאל שבתוספתא כאן, והיינו: ר' יוחנן בן ברוקה אומר הכבד (כלומר, שנתבשלה) אוסרת ואינה נאסרת מפני שהיא פולטת ואינה בולעת. ביצה <b>שנתבלה</b><sup class="footnote-marker">65</sup><i class="footnote">כ"ה בד' נפולי, במשנה שבתלמוד, במשנה שבירושלמי, כת"י פרמה, גליון כת"י קויפמן, ריבמ"ץ ועוד. ובמשנה שבמשניות, כי"מ וגוף כת"י קויפמן: שנתבשלה. בהוצ' לו: שנתבטלה.</i> בתבלין אסורין, אפילו חלמון שלה אסור. 
<small>19.</small> <b>ביצים טהורות ששלקן וכו'. </b>וכ"ה בד ובכי"ע.<sup class="footnote-marker">66</sup><i class="footnote">וצוקרמנדל שינה כאן את הסדר מדעתו. ולפי הסדר שבדה מלבו לא יתכן כלל פירוש הבבלי שהבאנו בסמוך.</i> והברייתא שלנו הובאה ע"י כמה מן הקדמונים שנביא להלן. ובבבלי (חולין צ"ח רע"א): אבל טמאה לא.<sup class="footnote-marker">67</sup><i class="footnote">כלומר, ביצה טמאה שנתבשלה עם הטהורות אינה אוסרת "דאמרי אינשי כי מיא דביעי בעלמא" ואינה נותנת טעם, עיי"ש צ"ז סע"ב.</i> איתיביה, ביצים טהורות ששלקן עם ביצים טמאות אם יש בהן בנותן טעם כולן אסורות. הכא נמי בביצת אפרוח וכו', והא מדקתני סיפא, ביצים ששלקן ונמצא אפרוח באחת מהן, אם יש בהם בנותן טעם כולן אסורות, מכלל דרישא דלית בה אפרוח עסיקינן. פירושי קא מפרש וכו', כיצד כגון ששלקן ונמצא אפרוח באחד מהן וכו'. ועיין מ"ש להלן. 
<small>20.</small> <b>ביצים ששלקן ומצא באחת מהן אפרוח וכו'. </b>וכ"ה הסדר בד. וכן היה הסדר לפני הבבלי הנ"ל, ולפיכך פירשו שבבא זו מפרשת את הרישא, כלומר, ביצים טמאות כיצד, היינו כשמצא בהם אפרוח. ובס' יחוסי תו"א ערך גביהא (הוצ' הרי"ל פישמן עמ' ה') מביא את הברייתא מן הבבלי, ומוסיף: וברייתא זו בתוספתא דתרומות פ' דג טמא שכבשו עם דג טהור.<br>אבל בכי"ע: גיעולי בצים מותרות באכילה, ביצים ששלקן ומצא באחת מהן אפרוח וכו'. ביצים מוזרות וכו' (ועיין לעיל הע' 66). וכן היה הסדר בתוספתא לפני בעלי התוספות (חולין ס"ד ב' ד"ה גיעולי), רמב"ן, רשב"א ומאירי (שם), תוה"ב להרשב"א בית ב' ש"ג, נ' רע"ב, בית ד' ש"א, ק"ח סע"ב, ר"ן חולין פ"ג סי' תשפ"ו. ולפי סדר זה הפסיקה התוספתא בין שתי הבבות בהלכה של גיעולי ביצים (עיין להלן), וקשה להניח שהבבא שלנו מפרשת את הרישא. ומכאן משמע שהתוספתא אוסרת גם ביצה של עוף טמא (בלי אפרוח) שנתבשל עם ביצים טהורות. ועיין מ"ש להלן ריש שו' 21–22.<br>ובס' התרומה (סי' כ"ז) כתב: הלכ' אם בצים של עוף טמא נתבשלו עם בצים טהורות, או עם דבר היתר, אין להתיר ולסמוך על לשון בני אדם דאמרי כמיא דביעי בעלמ' שאין בהם טעם, דהא מקשי עלה (כלומר, בגמרא שהעתקנו לעיל) ותירץ, ואשנויי לא נסמוך, וגם רב נחמן אמר (חולין שם צ"ז ב') דבריו סתם ביצה בס', ולא פירש אי בטמאה, או דאית בה אפרוח. ולפי דבריו אין סתירה להלכה בין הבבלי והתוספתא.<sup class="footnote-marker">68</sup><i class="footnote">אבל הראשונים דחו את דבריו מהלכה. ועיין בגנזי שכטר הוצ' הר"ל גינצבורג ח"ב, עמ' 136.</i><br>ובירושלמי (פ"י ה"י, מ"ז ע"ב): גיעולי ביצים מותרין. שורו עיבר ולא יגעיל (עיין על כ"ז להלן) בצים שהרקימו<sup class="footnote-marker">69</sup><i class="footnote">כ"ה בכי"ר ובתוספ' חולין ס"ד ב' ד"ה גיעולי. וכ"ה בס' יחוסי תנאים ואמוראים הנ"ל ערך גביהא, עמ' ה', בשם ירושלמי אחר שבדק בו. ובנוסח הרש"ס: שריקמו. ולפנינו בטעות: <b>שהקרימו</b>. ועיין בגירסאות הראשונים שהביא באהצו"י, עמ' 86. ועיין מ"ש להלן הע' 73.</i> הרי אלו אסורות. מוזרות הנפש היפה תאכל. וברור שאף לפני הירושלמי היתה הגירסא בתוספתא כגי' כי"ע (עיין לעיל הע' 66) והראשונים. ואין ביצים שהרקימו אלא ביצה שמצא בהם אפרוח. וכן בירושלמי ביצה (פ"א ה"א, ס' ע"א): תני ביצים שריקימו,<sup class="footnote-marker">70</sup><i class="footnote">כלומר, באתנחתא. ובשרי"ר, עמ' 156: שריקמו, ולמעלה זקף קטן, כלומר, סימן שלא לקרוא: שריקמו גוזלים. ועיין להלן חולין פ"ה ה"כ.</i> גוזלים שלא העלו עליהן כנפים, אסורין משום שקץ (ועיין בבלי שם ו' ב'), ואין לוקין עליהן משום נבילה.<sup class="footnote-marker">71</sup><i class="footnote">עיין בס' התרומה סוף סי' כ"ז ובהערה שם.</i> ובריש ה"י בירושלמי כאן: יצחק רבה<sup class="footnote-marker">72</sup><i class="footnote">בנוסח הרש"ס, ק' ע"א: ר' יצחק רבא, כלומר, ר' יצחק בשם רבא (=ר' בא, ר' אבא), עיין בבלי ב"ב ק"ע א'. אבל ר' יצחק רבה היה קשיש הרבה מרשב"ל, ולא אמר הלכה בשמו.</i> בשם ר' שמעון בן לקיש ביצים ששלקן ומצא בהן אפרוח בנותן טעם. וריש לקיש פירש את הבבא שלפנינו (לפי גירסת הירושלמי) שהן אסורות ואוסרות בנותן טעם.
<small>21-22.</small> <b>גיעולי ביצים מותרין באכילה. ביצים מוזרות וכו'. </b>עיין מ"ש לעיל על הסדר בכי"ע ובראשונים ובירושלמי.<sup class="footnote-marker">73</sup><i class="footnote">ברוקח סי' תמ"ו מעתיק בשם הירושלמי: "גיעולי ביצים מותרין, כדאמ' שורו עיבר ולא יגעיל". פי' שנדחקו מן התרנגולות בעל כרחן. "ביצים <b>שהקרימו</b> מותרות" (וכן כנראה היתה הגירסא בנוסחא אחת של הירושלמי לפני בעל ס' יחוסי תו"א הנ"ל, עמ' ה', עיי"ש בהערת הרי"ל פישמן הע' ט'). פי' שנולדו בקרום בעלמא, אעפ"י שאינה קליפה, אבל בלא קרום אסור דהוי אבר מן החי. ועיין לעיל הע' 69. ובה"ג ה' ביצים (קל"א ע"ד): גיעולי ביצים מותרות. ומאי ניהו, הני ביעי דאותבינהו תותי זגתא (כלומר, תרנגולת) למיעבדינהו אפרוחין, ורחקתינהו זגתא ולא יתיבא עילויהו וכו', וביעתא דרמיתן זגתא ולא גמר קליפתה החיצונה וכו'. ונראה שרבינו בעל הרוקח קרא בה"ג: ודחקתינהו (במקום: ורחקתינהו) זגתא וכו'. וצ"ע. ועיין מ"ש ע"ז להלן הע' 92 ובפנים הפירוש שם.</i> ובבבלי (חולין ס"ד ב'): תנו רבנן גיעולי ביצים מותרות, ביצים מוזרות וכו', והוכחנו לעיל מדברי הבבלי (שם צ"ח א') שלפניו היה הסדר בברייתא כאן כגי' כי"ו וד, ולהלן נראה שהמלים "גיעולי ביצים מותרות" אינן מגוף הבבלי, ואפשר שהן לא היו כלל בברייתא שלהם, וממילא אין כאן הפסק בבבא זו.<br>ואשר לפירוש המלה "גיעולי ביצים" פירש ר"ג ורש"י בחולין שם שהכוונה לביצים טמאות שנתבשלו עם הטהורות. וכבר השיגו הראשונים הנ"ל על פירש"י מן התוספתא כאן. ועיין גם בשו"ת הרשב"א ח"א סי' תקכ"ח. ועיין בעה"ש ערך געל. ורוב הראשונים הכריעו כפירוש הגאונים ובעל ה"ג.<br>וכ"ה בה"ג הלכות ביצים (ד"ו קל"א ע"ד, ד"ב עמ' 543): והני ביעי דלא גמרן דרמיא תרנגולתא, דקרי להו אינשי חטא,<sup class="footnote-marker">74</sup><i class="footnote">בד"ב: דקרן להו אינשי חדא. וברמב"ן חולין ס"ד ב' מעתיק בשם בה"ג: "דקרו לה אינשי דשיחלא", כלומר ביצים מבני המעים. ועיין חולין נ"ח רע"א ובבה"ג להלן שם. ועיין חולין צ"ג סע"א ובגליון שם. [בערוך הקצר: יהטא (עיין רייפמן קול מבשר עמ׳ 18). ועיין במלונו של פיין סמית עמ׳ 1590 ערך יחט. ולוי מלון לתרגומים ערך יהט. ופירושו נפל.]</i> לא תימא כיון דלא גמרן אבר מן החי היא ואסירא, אלא שריא דתניא גיעולי ביצים<sup class="footnote-marker">75</sup><i class="footnote">כ"ה בד"ב וברמב"ן הנ"ל. ובד"ו בטעות: גוים.</i> מותרות, ביצים מוזרות נפש יפה תאכל וכו'. גיעולי ביצים מותרות ומאי ניהו הני ביעי דאותבינהו וכו'.<sup class="footnote-marker">76</sup><i class="footnote">והעתקנו את לשונו לעיל הע' 73, ולכאורה פתח בכד וסיים בחבית. ועיין להלן הע' 92 ומש"ש בפנים.</i> ובראב"ן סי' רס"ו: וגיעולי ביצים מותרין, פירוש עוף שהפליט ביצה בלא קליפה החיצונה<sup class="footnote-marker">77</sup><i class="footnote">עיין לשון בה"ג לעיל הע' 73.</i> שלא נגמרה מותרת, ולא אמרינן לאו ביצה היא אלא אבר מן החי הוא, אלא ודאי ביצה הוא ומותר, כמו תפלט פרתו, וכמו לא יגעיל.<br>והנה בירושלמי הנ"ל שהעתקנו לעיל מפורש: גיעולי ביצים מותרין שורו עיבר ולא יגעיל. וכבר העירו בתוספות (חולין ס"ד ב' ד"ה גיעולי): ודומה שאינו מסוגיית הירושלמי, ושום תלמיד הגיהו. ובס' התרומה סי' כ"ז: מיהו יש אחרי כן בירושלמי שורו עבר ולא יגעיל, משמע וכו' שמדמה געולי בצים דברייתא, דמיירי קודם זמנה יצתה, לפסוק (איוב כ"א, י') שאומר שורו כשיעבר הפרה לא יגעיל שכבת זרע בחנם, או שמא שום אדם כתבו על פי תשובת הגאונים.<sup class="footnote-marker">78</sup><i class="footnote">ברשימה מתשובות הגאונים (מספרות הגאונים, הוצ' הר"ש אסף ירושלים תרצ"ג, עמ' 229, סי' ט"ו): "חולין גיעולי [ביצים] מותרות. ביצים", עיין מ"ש בתרביץ ש"ה, עמ' 400. ועיין גם במאירי שם, עמ' 245. ונאמנת עלינו עדות הרשב"א בחולין שם שכתב: "ומצאתי כמה ספרים שאין בברייתא שהביאו כאן גיעולי ביצים מותרין, והכי תניא תנו רבנן ביצים מוזרות וכו'. ונראה שבנוסחת הרב (כלומר, הרי"ף) ז"ל לא היה כך. וכן ליתא ברי"ף ר' קושטא. וכן בהגהות הרי"ף (תמת ישרים, ס' רע"א): "גיעולי ביצים מותרות. תבות אלו נמחקו", וכן לא היו לפני רבינו יהונתן והר"ן ברי"ף שם פ"ג סי' תשפ"ו. ועיין במ"מ פ"ג מה' מאכלות אסורות ה"ט. ונמצא שבה"ג העתיק מן התוספתא, עיין מ"ש במבוא לתס"ר ח"ב, סוף עמ' 8 ואילך.</i> וברור שצדק המפרש גיעולי ביצים ע"פ הפסוק באיוב כ"א, י'. וכן פירשו את המלה יגעיל כבר בזמן התנאים והאמוראים, שהרי גם עקילס וסומכוס תרגמו לא יגעיל-לא יפיל.<sup class="footnote-marker">79</sup><i class="footnote">οὐκ ἐξέβαλεν, οὐκ ἐξέτρωσεν.</i> וגיעולי ביצים הם נפלי ביצים (ἐκβόλιμα), פליטי ביצים, ביצים בלי קליפה או בקליפה דקה מאד ונראות אדומות,<sup class="footnote-marker">80</sup><i class="footnote">עיין ראב"ן הנ"ל ולעיל הע' 73.</i> והתרנגולת מפילה את ביציה כשהיא נתונה לקור פתאומי.<sup class="footnote-marker">81</sup><i class="footnote">כשנופלים עליה מים קרים, וכדומה. עיין מ"ש ע"ז אריסטו בספרו de generat. anim., ס"ג פ"ב B752.</i> ובה"ג הנ"ל<sup class="footnote-marker">82</sup><i class="footnote">בר"ב. ובד"ו נוסחא אחרת. ועיין גם בתוספ' חולין הנ"ל מ"ש בשם הערוך.</i> מבאר שהתרנגולת מפילה כשמכים אותה על בית רחמה עיי"ש. ועיין בעה"ש ערך געל.
<small>22.</small> <b>ביצים מוזרות וכו'. </b>וכ"ה בירושלמי ובבבלי הנ"ל. וכן מעתיקים הראשונים הנ"ל בשם התוספתא. וכן פסק הר"מ בפ"ג מה' מאכלות אסורות סה"ט. ופי' ר' יונה ן' ג'נח (ס' השרשים ערך מזר, עמ' 257): ממזר וכו' מדברי רז"ל ביצים מוזרות והן הנגרות, כלומר, הנפסדות.<sup class="footnote-marker">83</sup><i class="footnote">ועיין בשנתון של צינצינטי חכ"ה (1954), חלק העברי, עמ' ה', הע' 17. (והעירני עליו הר"ש אברמסון). ולהלן קידושין פ"א ה"ד: העולם מתמזרין, עיין בתס"ד שם עמ' 82.</i> והעירני ידידי הר"ש אברמסון שמקורו הוא רב סעדיה גאון שפירש את הפסוק (ישעי' נ"ט, ה'): והזורה תבקע אפעה אלמדרה עלי מא יקולון פי אלמשנה ביצים מוזרות נפש יפה תאכל.<sup class="footnote-marker">84</sup><i class="footnote">שבעים מלים בודדות, כת"י קנטבריא 1ª7 Arab. ועיין מעין גנים לאיוב ל"ט, ט"ו.</i> וכ"ה בתרגומו לישעיה שם: ואלמדרה. וכן בפירוש אבן בלעם לישעיה הנ"ל:<sup class="footnote-marker">85</sup><i class="footnote">הצופה הצרפתי ח"ג, עמ' 216, וציין לו דירינבורג במקומו.</i> והזורה תבקע אפעה והו אלביץ אלמדרה, ופירש שהיא ביצה מקולקלת שהחלבון והחלמון מעורבין זה בזה, וביצי נחש הם מאותו צבע וכו'.<sup class="footnote-marker">86</sup><i class="footnote">וקרוב לוודאי בעיני שדבריו לקוחים ממפרש ת"ח שפירש כן ע"פ הבבלי בחולין (ס"ד א'): חלבון וחלמון מעורבין זה בזה בידוע שהיא ביצת השרץ וכו', ודילמא דנחש היא וכו'.</i> ובר"ן (חולין פ"ג סי' תשפ"ו): מוזרות מלשון טויה, כדאמרינן בפ"ק דסוטה (ו' סע"ב; משנה שם פ"ו מ"א) מוזרות בלבנה כלומר. טוות, שכשהביצים עומדות זמן מרובה נפסדות ונעכרות והן נטוות כחוט.<sup class="footnote-marker">87</sup><i class="footnote">ועיין במחברת לר"ש פרחון ערך מזר, ל"ה ע"ב, וערוך ערך זמר.</i><br>הרי לך שכל הקדמונים הנ"ל פירשו ביצים מוזרות - ביצים מקולקלות. ואין ספק שזהו הפירוש הנכון. וכן בסורית מדר פירושו קלקל, ומשתמשים בו בעיקר לביצים שנתחבלו ונשחתו,<sup class="footnote-marker">88</sup><i class="footnote">עיין במלונו הסורי של פיין סמית, עמ' 2019: מדר, נמדר וכו', אתמדר, כלומר אתחבל, ונאמרים על ביצים מושחתות. ועיי"ש בעמ' 2020. וכן מוכח מספרי תצא פיס' רכ"ח וממשנתנו.</i> ומכאן שנתייחד פועל זה בעיקר לביצים שנתחבלו ונשחתו, אעפ"י שמשתמשים בו גם לפירות שנתקלקלו.<sup class="footnote-marker">89</sup><i class="footnote">במס' שמחות פי"ב ה"ט (הוצ' היגר, עמ' 197): לא שמן ולא יין (כלומר, אין מרביצין על המתים) מפני שמרבין עליהן את הדירה. ושמא אף שם פירושו שמרבין עליהם את הרקבובית. ואינו עניין לדירה שבתבואה, עיין מ"ש לעיל פ"ז הע' 50.</i> וכן פירשו רוב הראשונים שביצים מוזרות הן ביצים מקולקלות.<br>ברם ברש"י (חולין ס"ד רע"ב): ביצים מוזרות שאינן של זכר, ואין אפרוח קלוט בהם לעולם. ואעפ"י שישבה עליהם תרנגולת ימים רבים. והבינו הקדמונים ז"ל שרש"י הגדיר ביצים מוזרות שפירושן ביצים דספנא מארעא, שאין אפרוח גדל בהם (עיין בטיו"ד סי' ס"ד). וזה תמוה מאד, ואין להבין מה דחק לו לרש"י לפרש כן. ולא עוד אלא שבשאר המקומות בתלמוד<sup class="footnote-marker">90</sup><i class="footnote">עיין ברש"י ב"מ ס"ח ב'; סנהדרין פ"ב ב'; בכורות נ"ז ב' (והלעז שם, וכן בר"ג חולין במקומו לא נתברר לי); חולין ק"מ ב' (וברש"י על הרי"ף שם פי"ב מ"ג); נדה ל"ה ב'.</i> לא הזכיר רש"י כלל שהיא ביצה שאינה של זכר, אלא פירש שהיא ביצה שאינה משריצה, וזה יתכן בכל ביצה מקולקלת.<br>ונראה שדברי רש"י מתבררים מתוך הפירושים של בה"ג הנ"ל (ד"ו קל"א ע"ד, ד"ב עמ' 543). וכ"ה שם: גיעולי ביצים מותרות, ומאי ניהו וכו'<sup class="footnote-marker">91</sup><i class="footnote">והעתקתי אותו לעיל הע' 73.</i> אי נמי ביעי דספנן מארעא דקיימא לן דלא עבדן אפרוחין (חולין נ"ח א', ביצה ז' א') שריאן, וליכא למיחש להו דדילמא ארחישו וכו'. ופירושים אילו לגיעולי ביצים תמוהים, שהרי כבר פירש גיעולי בצים שם למעלה בעניין אחר וכתב: והני ביעי דלא גמרן וכו'.<sup class="footnote-marker">92</sup><i class="footnote">והעתקנו את לשונו לעיל, עיין בהערה 74 ובהע' 75 ומש"ש בפנים.</i> ולפיכך קרוב לוודאי בעיני שנשמטה לפנינו בבה"ג המלה "וכו" אחרי "גיעולי ביצים מותרות" (השני), והפירושים הם לא לגיעולי ביצים אלא לביצים מוזרות (וזהוא מקורו של רש"י). ופירש הגאון שהלכה זו דבוקה לבבא שלמעלה,<sup class="footnote-marker">93</sup><i class="footnote">כבר הראינו לעיל (הע' 78) שהבבא של גיעולי ביצים היתה חסרה בכמה כתה"י של התלמוד, ושערנו שנוספה ע"פ בה"ג שהביאה מן התוספתא, כרגיל אצלו.</i> והיינו שאם נתרקם בביצה אפרוח, אסורה, אבל אם הביצה מוזרת, כלומר, שנתקלקלה ונתכערה גרידא אינו חושש לאפרוח. ולפיכך פירש שהביצים המוזרות הם ביצים שהרחיקה אותן התרנגולת ולא רצתה לשבת עליהן, או ביצים הספונות מן הארץ שאינן עושות אפרוח, אעפ"י שישבה עליהם ימים רבים מותרות, ואין לחשוש שמא הרחישו אפרוח. ומכאן אנו למדים שביצה שאינה מוזרת שישבה עליה תרנגולת כמה ימים אסורה משום חשש אפרוח.<br>וכן מפורש בשבה"ל ח"ב סי' ג' (הסגלה ח"ב, טבת תרצ"ד, עמ' 4): מצאתי בתשובת הגאונים ז"ל עד מתי ישהו הביצים תחת התרנגולת ויאסרו באכילה משום שיקוץ עד ג' ימים, מכאן ואילך אסורין.<sup class="footnote-marker">94</sup><i class="footnote">והובא בב"י טיו"ד סי' ס"ו, עיי"ש מה שתמה על תשובה זו. ועיין בפר"ח שם ובח"ד כאן.</i> ולפ"ז הפירוש הוא שבביצה שישבה עליה תרנגולת ג' ימים חוששים לאפרוח, ואסורין משום שקץ. אבל ביצים שריחקה אותן התרנגולת ולא ישבה עליהן ונתקלקלו אחרי ימים רבים, או ביצים דספנה מארעא אעפ"י שישבה עליהן ימים רבים מותרות, והנפש היפה תאכל אותן, מפני שאין כאן חשש אפרוח. נמצאנו למדים שרש"י לא כיוון כלל לפרש מה הן ביצים מוזרות בדרך כלל, אלא פירש שביצים מוזרות שאינן של זכר, אעפ"י שישבה עליהן התרנגולת ימים רבים,<sup class="footnote-marker">94א</sup><i class="footnote">מפי' הרי"ד לאיוב ל"ט, ט"ו, מוכח שפירש מוזרת היינו שישבה עליה התרנגולת.</i> מותרות לנפש היפה.
<b>נפש יפה תאכל. </b>כלומר נפש הזקה. ופירש"י הנ"ל: שאינו איסטניס, ואין דעתו קצה בהם. ובס' יחוסי תו"א (ערך גביהא עמ' ו') וכן בתשב"ץ (ח"א סי' קל"ו, ד"ה השלישית) הביאו את המקורות שנמצא בהם ביטוי זה, ופירש בתשב"ץ: ובכל דבר שאכילתו מאוסה אומרים כן. ובים של שלמה (חולין פ"ג סי' קי"ט): נפש היפה תאכלם פי' שאינו אסטניס, דאם לא כן אסור משום בל תשקצו.<sup class="footnote-marker">95</sup><i class="footnote">מקורו בהגהה לסמ"ק סי' פ"א. ובד"ק שם סי' ע"ח כלולה הגהה זו בדברי הסמ"ק עצמו.</i> ובס' יחוסי תו"א הנ"ל מפורש שאינו אסור אלא במאוס שמאיסותו ניכרת לכל. 
<b>מצא באחת מהן דם וכו'. </b>בבבלי הנ"ל: נמצא עליה קורט דם וכו'. ומשמע מרהיטות הלשון שהדברים דבוקים להלכה שלפניה, כלומר, אם מצא דם באחת מן הביצות המוזרות. וכן בס' האשכול להראב"ד:<sup class="footnote-marker">96</sup><i class="footnote">ה' סימני ביצים, ח"ב הוצ' הר"ח אלבק, עמ' 118.</i> ביצים מוזרות שנמצא עליה קורט דם על חלבון שלה זורק את הדם ואוכל את השאר. וכן ברבינו יהונתן על הרי"ף (פי"ב מ"ג, קמ"ט ע"א): "וביצים מוזרות (כלומר, שפטורות משלוח הקן) בני אכילה נינהו, כדאמרי' בעלמא ביצים מוזרות הנפש היפה תאכלם, ואפילו הכי פטורי משום היקשא דאפרוחים, שאם היו כל כך מוזרות שהיה קורט של דם נמצא על חלמון שלה, כיון שאסורין באכילה וכו'". הרי לך ברור שפירש: מצא באחת מהן דם וכו', דהיינו שהיו כל כך מוזרות שמצא דם באחת מהן מ"מ אוכל את השאר, אבל אם היו מוזרות עד כדי כך שמצא דם על החלמון אסורות.<sup class="footnote-marker">97</sup><i class="footnote">ועיין בר"ן שם פ"ג ריש סי' תשפ"ו ד"ה ת"ר.</i> ואעפ"י שר' יהונתן בעצמו פירש בפ"ג (עמ' ע"ג) את הברייתא כרש"י שמדברים בביצים מוזרות דספנא מארעא, וממילא אין כאן חשש אפרוח, מ"מ לא חילקו בביצים, ודין ביצים מוזרות שמצא בהן דם כדין ביצים שאינן מוזרות. ואם מצא דם על החלמון אסורה, משום דשדא תיכלא בכולה "ואיכא אסורא דרבנן, דדמי לריקמה" (רבינו יהונתן הנ"ל סוף עמ' ע"ג). והואיל ובביצים שאינן מוזרות יש חשש דאורייתא בדם,<sup class="footnote-marker">98</sup><i class="footnote">עיין בתוספ' שם ס"ז ב' ד"ה והוא, ברשב"א שם ובתוה"ב שלו, בית ג' ש"ה, פ"ה ע"ב.</i> הרי גזרו גם בביצים מוזרות הספונות מן הארץ.<sup class="footnote-marker">99</sup><i class="footnote">עיין בתוספ' הנ"ל מ"ש בשם הירושלמי כאן פ"י ה"י.</i> ומלמדת אותנו הברייתא כאן שאעפ"י שבביצים הללו אין חשש אפרוח. מ"מ זורק את הדם ואינו אוכלו.<br>אבל מסדור דברי הר"מ (פ"ג מה' מאכלות אסורות ה"ט) מוכח שפירש שבבא זו מדברת בביצים דעלמא, כלומר בביצים שאינן מוזרות. ובר"ן (פ"ג סי' תשפ"ו הנ"ל) פירש שמדברים כאן בביצים מוזרות, ובלבד ביצים מוזרות שבאו מזכר, אבל בביצים דספנא מארעא אף הדם מותר.<sup class="footnote-marker">100</sup><i class="footnote">ועיין בחי' הרשב"א ובתוה"ב הנ"ל, במאירי חולין, עמ' 246, ובטיו"ד סי' ס"ו ובב"י שם.</i>

Halakhah 6

<small>23.</small> <b>אוכל דגים וחגבים וכו'. </b>לפי גירסא זו אף כאן ההלכה דבוקה לשלפניה, כלומר, בעל נפש היפה אוכל דגים וחגבים חיים ומתים, ועיין מ"ש להלן ד"ה בין חיין (ועיין מ"ש לעיל ד"ה נפש). ובתוספ' חולין ס"ד ב':<sup class="footnote-marker">101</sup><i class="footnote">סד"ה גיעולי. וכ"ה שם בכל הדפוסים הישנים מד' פיזארו ואילך.</i> אוכל <b>דם</b> דגים או חגבים בין חיין בין מתים. ובס' דמשק אליעזר לחולין (קע"א סע"ב) מעתיק משם: <b>ואוכל</b> דם דגים או <b>דם</b> חגבים וכו'. ולגירסא זו בוודאי הפירוש כמ"ש לעיל, ולא עוד אלא שגם בסיפא בדם גרידא עסיקינן, וכסיגנון המשנה (כריתות פ"ה מ"א): דם ביצים דם דגים דם חגבים וכו' אין חייבין עליהם. ואין מדברים כאן בחגבים עצמם. עיין מ"ש להלן.<br>ברם כמעט ברור<sup class="footnote-marker">102</sup><i class="footnote">אני אומר "כמעט" ברור, אעפ"י שבתוספות עצמן שנביא להלן מעתיקים כגי' ד וכי"ע, מ"מ ראייה גמורה אין כאן, מפני שבתוספות שם העתיקו כנראה מן הר"ש משנץ. והרי אפשר שכאן העתיקו מן התוספתא עצמה.</i> שהגירסא הנכונה היא בד ובכי"ע: אוכל <b>אדם</b> דגים וכו'. וכן מעתיקים בשם התוספתא ר"ן גאון במגילת סתרים<sup class="footnote-marker">103</sup><i class="footnote">סעדיאנה של שכטר, עמ' 62. ועיין בלקוטים של פוזננסקי ממגילת סתרים סי' נ"ז, עמ' 72 ואילך. ועיין במפתח למגילת סתרים שפרסם הר"ש אסף בתרביץ שי"א, עמ' 249, ובהע' 6 שם. [תרביץ שי״ב עמ׳ 42.]</i> ובעיטור<sup class="footnote-marker">104</sup><i class="footnote">ה' שחיטה ש"ב ה"ג, הוצ' רמא"י, כ"ה ע"ב.</i> (בשם רב נסים), בתוספ' שבת צ' ב' ד"ה דלא, ע"ז ל"ח א' ד"ה לעולם, חולין ס"ו א' ד"ה במאי, חידושי הרשב"א כת"י ע"ז ל"ה א' ובחידושיו לחולין ס"ה סע"ב, תוה"ב שלו, בית ב' ריש ש"ה, נ"ו ע"א, שו"ת שלו ח"א סי' שס"ד, מאירי חולין עמ' 249 וע"ז עמ' 128, סמ"ג עשין סוף ס"ב, קל"ט ע"ד, הגה"מ (משמו) פ"א מה' שחיטה ה"ג אות ג', הגהות מרדכי חולין ספ"ג ריש סי' תש"מ, שו"ת יכין ובועז ח"א סי' ס"ד, כ' ע"א וע"ב, מגיד משנה להר"י כלץ<sup class="footnote-marker">105</sup><i class="footnote">עיין מ"ש עליו בתס"ר ח"ב, עמ' 217, הע' 1.</i> פ"א מה' שחיטה ה"ג. ולפי גירסא זו הלכה זו נוהגת בכל אדם, ולאו דוקא בנפש היפה.<br>ובגמרא (חולין כ"ז ב') למדנו שדגים אינם טעונין שחיטה מן הכתוב (במדבר י"א, כ"ב) הצאן והבקר ישחט להם וכו' כל דגי הים יאסף להם, והואיל וכתוב אסיפה במקום שחיטה ש"מ באסיפה בעלמא סגי.<sup class="footnote-marker">106</sup><i class="footnote">ועיין במדרשות שנציין להלן הע' 119.</i> אבל לא נתבאר מניין לנו שחגבים אינם טעונים שחיטה. ובשאילתות (בהעלותך ריש סי' קכ"ד): למימרא דדגים לא בעי שחיטה, וחגבים בתר דגים כתיבי. וכ"ה בה"ג.<sup class="footnote-marker">107</sup><i class="footnote">שחיטת חולין ד"ו קכ"ז ע"ב; ד"ב, עמ' 518. והביאו ברש"י חולין ס"ו א'.</i> ובר"מ פ"א מה' שחיטה ה"ג: ובחגבים נאמר (ישעיה ל"ג, ד') אסף החסיל, באספה לבדה.<sup class="footnote-marker">108</sup><i class="footnote">ברשב"א (חולין כ"ז ב' ד"ה הכא; שו"ת שלו ח"א סי' שס"ד ותוה"ב בית ב' ריש ש"ה, נ"ו ע"א) הביא דרשה זו בשם בעל ההלכות. ולא יתכן שכיון לבה"ג שהרי הוא מביא אותו אח"כ בשם רש"י כגירסא שלפנינו. וקרוב לוודאי שכוונתו היא לרי"ף חולין פ"ג סוף סי' תש"צ, ונשמטה הלכה זו בהוצאות שלנו. ועיין בר"ן שם.</i> וכבר תמהו הראשונים<sup class="footnote-marker">109</sup><i class="footnote">עיין רשב"א הנ"ל ועוד.</i> שהרי אספה זו אינה כתובה אצל שחיטה.<sup class="footnote-marker">110</sup><i class="footnote">ועיין בשו"ת הרדב"ז ה"א סי' ד' ובברכי יוסף יו"ד סי' י"ג ס"ק ב'.</i><br>ולעצם הדין כבר הוכיחו בראשונים הנ"ל מכמה מקומות בתלמוד שחגבים אינם טעונים שחיטה. וכן בפרקי דר"א פ"ט:<sup class="footnote-marker">111</sup><i class="footnote">והעיר עליו הר"י הילמן ז"ל באור הישר לחולין ס"ו סע"א.</i> ואלו ששרצו מן המים, דגים וחגבים נאכלין שלא בשחיטה. ובשאלה לרב האי<sup class="footnote-marker">112</sup><i class="footnote">הפלס ש"ב, עמ' 74; גיאוניקה של הר"ל גינצבורג ח"ב, עמ' 62.</i> מובא בשם רב סעדיה שאסר חגבים <b>מתים</b>.<sup class="footnote-marker">113</sup><i class="footnote">וכ"ה ("מתים") במפתח לס' מגילת סתרים הנ"ל (לעיל סוף הע' 103) ובעיטור הנ"ל (לעיל הע' 104).</i> ואחרוני הרבנים והחכמים<sup class="footnote-marker">114</sup><i class="footnote">עיין בהעמק שאלה לשאילתות הנ"ל; הרכבי בהפסגה ש"ה, עמ' 54; פוזננסקי במגילת סתרים הנ"ל (לעיל הע' 103) ועוד.</i> סמכו על הגירסא המשובשת בב"י יו"ד סי' י"ג שהעתיק בשם העיטור: חיים. ועל פיו הגיה ר' מאיר יונה בעיטור שם, עיין בהערות שלו. ברם בב"י בד"ר: מתים.<sup class="footnote-marker">115</sup><i class="footnote">עיין בב"ה ובפרישה שם אות ג'. ועיין מ"ש בס' שארית יהודה (הר"ש טאיטאצאק) ג' ע"ב ובס' דמשק אליעזר חולין פ"ב, נ"ה ע"ד, ובכנה"ג ב"י יו"ד סי' י"ג ס"ק ז'.</i> וכן מעתיק בשם העיטור בכ"מ פ"א מה' שחיטה ה"ג. וד"ר שמואל פוזננסקי רמז<sup class="footnote-marker">116</sup><i class="footnote">צייטשריפט פה"ב ח"ד, עמ' 74.</i> לדברי השומרוני מנג'א בן צדקה שמהם מוכח שר' סעדיה <b>התיר</b> אף חגבים מתים.<br>ונ"ל שע"פ דברי השומרוני ושיטת הקראים נוכל לשער מקור הטעות שייחסוה לרב סעדיה. ואלו הם דברי השומרוני:<sup class="footnote-marker">117</sup><i class="footnote">לפי וורעשנער, סאמאריטאנישע טראדיציאונען, עמ' 52. התרגום העברי הוא של גיסי ד"ר אברהם הלקין.</i> ואספה פירושה הנכון מיתת הדג באויר ביד אנשי האמונה, ויש מן הקראים הסבורים שצידתו היא שחיטתו, ולא יעלה על הדעת להתיר מה שצדהו הגוי וכו', והנה חשב הפיומי (כלומר, רב סעדיה) וסייעתו שהדג חמת במקום חיותו אינה נבלה, מפני שאין התורה קוראת למתים שבדגים נבלה. ולפי ההקיש הזה למדו את דין החגב כשהוא מת באויר וכו'. הרי לך שויכוח רב סעדיה עם הקראים נגע באיסור דגים שמתו במים, וחגבים שמתו באויר. וכן אומר הקראי אליהו בשייצי (אדרת אליהו, עניין שחיטה פכ"ג, ס"ט ע"ד): ומהם אמרו כי צריך שתהיה האספה בעת הצדיה, לא אם ימות מיתת עצמו תוך המים וכו'. ולהלן שם (פכ"ד) כתב על החגבים: שמרבית החכמים אמרו שאסיפתם תהיה ע"י מים קרים, הפך אסיפת הדגים שטבעם בתוך המים ומותרת (כנראה שצ"ל: ומיתתם) ע"י האויר, ושרצי העוף טבעם באויר ואסיפתם ראוי להיות במים. וכן בויכוחו של קירקסאני<sup class="footnote-marker">118</sup><i class="footnote">עיין בהוצ' הרכבי, עמ' 292, ובתרגום נימוי, עמ' 25.</i> לא נזכרו אלא דגים מתים הצפים על פני המים.<sup class="footnote-marker">119</sup><i class="footnote">ואף הקראים לא הצריכו שחיטה בדגים, אלא הצריכו שימיתו אותם מחוץ למים. ועיין מ"ש בתס"ד ח"א, עמ' 57. ועיין בב"ד רפ"ז הוצ' תיאודור, עמ' 50, ובמקבילות שצוינו שם.</i> נמצאנו למדים שרב סעדיה רצה להוכיח לקראים "שהדג שמת בבית חיותו" אינו נבילה, והוא הדין "בחגב שמת באויר" (כדברי השומרוני הנ"ל). וכנראה שמי שהוא טעה לחשוב שרב סעדיה לא התיר אלא כשהחגב מת באויר דווקא. ועיין להלן.<br>ובר"מ (פ"א מה' שחיטה ה"ג): לפיכך אם מתו (כלומר, הדגים) מאיליהן בתוך המים מותרין. וכבר התקשו בלשונו למה נקט רבינו בתוך המים דוקא, אבל ברור שרבינו השתמש כאן במקורות הגאונים שהזכירו מפורש (נגד הקראים) שאפילו מת בתוך המים מותר, ומכ"ש אם מת מחוץ למים (עיין בב"ח יו"ד סי' י"ג). ובדמשק אליעזר (חולין פ"ב, נ"ה סע"ד) כתב: "ואפשר דגם הרמב"ם לא התיר דגים מתים אלא כשמתו תוך המים בדוקא דה"ל מתו במקום חיותן. ורבי סעדיה מיירי במתו ביבשה ודו"ק". ומכיון שראינו שרב סעדיה הזכיר מפורש שדגים וחגבים שמתו במקום חיותן מותרין, הרי אין פלא שמי שהוא טעה לחשוב להפך שחגבים שלא מתו במקום חיותן אסורין, כמו שפירש הרב הנ"ל את דברי הר"מ.<br>וברשד"ם יו"ד סי' י"ג (ד' שלוניקי ב' ע"א): ויש מי שאוסר הדגים אם מתו בתוך המים. וכן בשארית יהודה (ר' שמואל טאיטאצאק, ג' ע"ב): נראה דרבינו סעדיא ז"ל במתים קמיירי, והטעם, דבעינן אסיפה בעודם חיים, והשתא לא תיקשי ליה התוספת' דשרי בין מתים בין חיים, דהתם מיירי שנאספו בעודם חיים ואח"כ מתו, אבל רבינו סעדיא מיירי שמתו במים קודם אסיפתם. וייחסו לו רבותינו לרב סעדיה דעה קראית!<sup class="footnote-marker">120</sup><i class="footnote">ושמא חשבו שהם אסורים משום בל תשקצו.</i> אבל רב האי הרי ידע מנהג הקראים, ולפיכך אמר:<sup class="footnote-marker">121</sup><i class="footnote">עיין לעיל הע' 112.</i> "ומאן דאמרין מתים אסורין. אטו לשחיטה מצרכי להו, או לחניקה ביד ישראל", כלומר, אתמה.
<b>בין היין בין מתין וכו'. </b>עיין מ"ש לעיל. ובסמ"ג (עשין סוף ס"ב, קל"ט ע"ד) העתיק (בשם הר"ש משנץ): בין חיים בין <b>שחוטים</b>. וכ"ה בסמ"ג ד' רומי ובכת"י על קלף, וכן מעתיק (בשמו) בהגה"מ פ"א מה' שחיטה ה"ג הנ"ל. וברור שגירסא משובשת היא, וכל הראשונים שהבאנו לעיל מעתיקים: בין מתים. וכן מביאים בתוספ' (שבת צ' ב') בשם הר"ש משנץ עצמו. ובתוספות שאלו מבבלי שבת (צ' ב') שמוכח משם שאסור לאכול חגב חי משום בל תשקצו, ותירצו שחיים כאן לאו דווקא, אלא שמותר לאכול מהם חתיכות חתיכות כשהם חיים (ואין כאן אבר מן החי), אבל לאוכלם כשהם שלמים אסור. וכ"ה בשו"ת הרשב"א ח"א סי' שס"ד הנ"ל. ובהגהות מרדכי (חולין ספ"ג) מעתיק את התוספתא, ומוסיף: "כלומר בין מצאן חיים בין מצאן מתים". ופירושו שאם מצאם חיים ממית אותם, ואם מצאן מתים אוכלם כמות שהם. 
<small>23-24.</small> <b>יין של תרומה שנפל וכו'. </b>במשנתנו רפי"א: נותנין את היין למורייס. ואמרו בירושלמי שם שמשנתנו כרבי (והיינו כת"ק כאן, עיין להלן) שאוסר לזרים יין של תרומה שנפל לתוך המורייס, ומכאן שלא בטל ע"ג המורייס. והטעם מתברר מתוך הבבלי ע"ז (ל"ח סע"ב) שלדברי רבי הוא נותן את היין "כדי למתוקי טעמא", וממילא אינו בטל ע"ג המורייס, ומותר לתתו לשם לכתחילה. ועיין להלן. 
<small>24.</small> <b>שנפל לתוך וכו'. </b>בירושלמי: אם עבר ונותנו וכו'. ועיין מ"ש לעיל דמאי פ"א שו' 59 ולהלן שו' 50. 
<b>אסור לזרים. </b>בירושלמי הנ"ל, וכן בע"ז פ"ב ה"ו, מ"א ע"ג, גרסו בברייתא זו: דברי רבי. ועיין גם בירושלמי דמאי פ"א ה"ג, כ"ב ע"א. אבל בכל הנוסחאות כאן ולהלן שביעית פ"ו ה"ה ולעיל דמאי פ"א הכ"ד לא נזכר שם רבי. ועיין מש"ש. 
<b>מתיר לזרים. </b>וטעמו מתברר מתוך הבבלי הנ"ל שהוא סובר שהיין אינו אלא מעביר את זוהמת הדגים, והוא בטל על גבי המורייס, ולפיכך אסור לתתו לכתחילה לתוך המורייס, מפני שמאבדו. ובירושלמי ע"ז הנ"ל הסיקו שבע"ז שהיא אסורה בהנאה, אפילו דבר שאינו אלא מעביר את הזוהמא אסור, שהרי מ"מ נהנה ממנו. ועיין בירושלמי כאן פ"י סה"א, והוא מתבאר ע"פ הירושלמי ע"ז שהעתקנו. 

Halakhah 7

<small>25.</small> <b>נותן אדם דבילה וגרוגרות לתוך המורייס וכו'. </b>כ"ה בכל הנוסחאות כאן, וכן מעתיק בירושלמי רפי"א (בנוסחאות שלנו ובכי"ר). ובמשנתנו רפי"א: <b>אין</b> נותנין דבילה וגרוגרות לתוך המורייס מפני שהוא מאבדן. וכן פסק הר"מ בפי"א מה' תרומות ה"ג, ופירש שבבא זו חולקת על משנתנו, כמו שהעיר לנכון במהרי"ק שם. אבל בריבמ"ץ ובר"ש רפי"א פירשו ברייתא זו (בירושלמי) שאינה חולקת על משנתנו אלא מפרשת אותה, שאם לא סחטן, אלא נתנן כדרך שנותנין את התבלין מותר.<br>ולהלן שביעית פ"ו ה"ו: נותן אדם וכו' לתוך המוריס התבשיל. ובד ובכי"ע שם: לתוך התבשיל, וכן בפי' הרש"ס (ק"א ע"ב): "נותן אדם דבלה וגרוגרות לתוך התבשיל (כן גרס בירושלמי) וכו', גבי שביעית מיתנייא בתוספתא, והכא מייתי לה גבי תרומה וכו', וכל הדינין עצמן ששנויין גבי שביעית שנויין נמי בתוספתא גבי תרומה". וכתב כן, מפני שאף לפניו היתה הגירסא בתוספתא כאן: לתוך המורייס (שלא כגירסתו בירושלמי), ולפיכך פתח בשביעית, וסיים בתרומה.
<small>26.</small> <b>בתבלין מותר וכו'. </b>וכ"ה בירושלמי ובתוספתא שביעית הנ"ל ולהלן מע"ש פ"ב ה"ב. ועיין בפי' הרש"ס כאן, ק"ב ע"א, ובתוספ' יומא פ"ה ב' ד"ה שהפילפלין. והנה נתבאר כאן שתבלין בלבד מותר לסוחטן, מפני שמלאכתן בכך, אבל לא שאר דברים, ועיין במשנה כאן פי"א מ"ג. ובמשנתנו (עדיות פ"ב מ"ו) שנינו: השום והבוסר והמלילות שריסקן מבעוד יום שר' ישמעאל אומר יגמור משתחשך. ובתוספתא (שם פ"א סה"ט): כהנים נהגו כדברי ר' ישמעאל. ובירושלמי (שבת פי"ד סה"ב, י"ד ע"ג) מפורש: הכהנים נהגו <b>בתרומה</b> כר' ישמעאל. ומכאן שבחול מותר לכ"ע לרסק בוסר ומלילות של תרומה, כדי שיזוב מהם המשקה. ושמא דין כולם כתבלין, עיין בפירש"י שבת י"ט סע"א. 
<small>26-27.</small> <b>צורר את התבלין וכו'. </b>וכ"ה בירושלמי (בשינוי לשון) ובתוספתא שביעית ומע"ש הנ"ל. והר"מ (פ"ה מה' שמיטה הכ"ב) הביאה לעניין שמיטה. ועיין בפי' הרש"ס הנ"ל. 
<small>27-28.</small> <b>אין עושין את היין אילנתית וכו'. </b>וכ"ה בד ולהלן שביעית ומע"ש הנ"ל. ובכי"ע חסרה כאן כל הברייתא. ועיין להלן שו' 56–57 ומש"ש. ובמשנתנו (פי"א מ"א): אבל עושין את היין יינומלין (οἰνόμελι). ופירש בריבמ"ץ יין ודבש ותבלין הוא יינומלין, ובלע"ז קונדיטין. וכן מפרש בבבלי (שבת ק"מ א', ע"ז ל' א') את היינומלין ובפסיקתא את הקונדיטון, ומכאן שהוא יינומלין הוא קונדיטון, עיין במלא"ש למשנתנו.<br>ואשר לאלונתית מפורש בבבלי (הנ"ל) שזהו "יין ומים צלולין ואפרסמון<sup class="footnote-marker">122</sup><i class="footnote">בפי' הרש"ס לשביעית, קכ"ה ע"א: אלונתית, והיינו פיטום שמניחין בו דבש ומים צלולים כדאיתא בפ' אין מעמידין, ולפנינו לא נזכר שם דבש אצל אלונתית.</i> דעבדי לבי מסותא למיקר". וכן יוצא מדברי התוספתא להלן שבת פי"ב הי"ב שאלונתית היא מיין ושמן, עיין מש"ש. ומן הירושלמי<sup class="footnote-marker">123</sup><i class="footnote">שבת פי"ד סה"ג, י"ד ע"ג; ברכות פ"א, ג' רע"א.</i> מוכח שהיו סכין באלונתית.<sup class="footnote-marker">124</sup><i class="footnote">ובבבלי שבת קל"ד א' אפשר לפרש אותו מעשה שהכינו את האלונתית לשתייה.</i> אבל בבבלי הנ"ל מפורש שהיו שותים אותה.<sup class="footnote-marker">125</sup><i class="footnote">עיי"ש שבת ק"מ א' במעשה על רב יוסף ומר עוקבא.</i> וכנראה ששניהם אמת.<sup class="footnote-marker">126</sup><i class="footnote">עיין מ"ש דיובאל בצופה הצרפתי חי"ד, עמ' 279 ואילך ומ"ש ר"ע לעף בפלורה ח"א, עמ' 60 ואילך. ובמקורות שהביאו החכמים הנ"ל מבואר שהיו עושים אלונתית (οἰνάνθη) מפרחים של גפן שוטה, כדי שיתן ריח טוב. וכנראה שהיהודים היו שמים בו אף שמן אפרסמון.</i> ולפ"ז יש חילוק גדול בין יינומלין שהוא ראוי לכל (וכי מאן יהב ליה קונדיטון לעני ולא שתה), ואלונתית שאינה אלא לחולין,<sup class="footnote-marker">127</sup><i class="footnote">עיין במקורות שהבאנו לעיל הע' 123, 124, 126. ועיין בפי' הרש"ס לשביעית, ק"ז ע"ב, ובמלונו של ברוקלמן ללשון סורית, עמ' 830, ערך תפלתא.</i> או לבריאים כדי להקר בו בבית המרחץ, והברייתא שלנו אינה חולקת על משנתנו. ועיין במשנת שבת פ"כ מ"ב ובתוספתא שם פי"ב הי"ב הנ"ל, ובברייתא שבבבלי שם ק"מ א'.<br>ובר"מ פי"א מה' תרומות סה"ג: אבל מערבין יין <b>ושמן</b><sup class="footnote-marker">128</sup><i class="footnote">כ"ה בכל הנוסחאות הישנות ובכת"י. וכן משמע קצת מן הלשון "לאכלן", כלומר, פרט לסיכה. ואם אין כאן שמן פשיטא שעושה כן לאכלן. ובד"ה השמיטו את המלה "שמן" ע"פ הגהת הכ"מ.</i> ודבש ופלפלין וכיוצא באלו לאכלן. וכן בפיה"מ כאן פי"א מ"ב: ויינומלים הוא דבר מעורב <b>משמן</b> ויין ודבש ופלפלים, הרי לך שפירש שנותנים שמן ליינומלין. ובמקורות שלנו לא נזכר שמן, וכן לא הזכירו הר"מ בפכ"ב מה' שבת הי"א. ושמא ניסח ע"פ הנוהג בזמנו.<sup class="footnote-marker">129</sup><i class="footnote">בגיאופוניקה ס"ח פכ"ה סי' ג' כותב שאחרים היו עושים יינומלין (οἰνόμελι) אף ביין, דבש, שמן המור ועוד.</i>
<small>28.</small> <b>ואת השמן ערב. </b>וכן מפורש במשנתנו (רפי"א. ועיין גם במע"ש רפ"ב): ואין מפטמין את השמן. ופירשו הריבמ"ץ והר"ש שהטעם הוא מפני שהשרשים והבשמים בולעים את השמן, ונמצא מאבד שמן של תרומה. והר"מ (בפיה"מ ובחיבורו פי"א מה' תרומות ה"ג) פירש מפני שהוא מוציאו מכלל מאכל ועושהו שמן המשחה. ואעפ"י שמותר לסוך בשמן של תרומה, מ"מ הרי כל שמן ראוי אף לטבול בו את הפת ולתקן בו את המאכלים, וכשמפטמו מוציאו מידי אכילה לגמרי, כמ"ש בס' משנה ראשונה. ועיין במשנת דמאי פ"א סמ"ג, ומ"ש לעיל דמאי פ"א שו' 66 ד"ה שמן ערב. 
<small>28-29.</small> <b>ואם עשה...יין וחומץ וכו'. </b>וכ"ה בכל הנוסחאות כאן ולהלן שביעית פ"ו ה"ח, וכ"ה להלן מע"ש פ"ב ה"ג בכי"ו ובכי"ע, וכמה מן המפרשים מחקוה, דמאי שיאטיה של חומץ לכאן. ברם בירושלמי מע"ש (פ"ב ה"א, נ"ג ע"ב) מפורש: יין של מעשר שני שפיטמו אסור לסוך בו, שמן של מעשר שני שפיטמו מותר לסוך בו. מה בין זה לזה? זה דרכו לכן, וזה אין דרכו לכן. וכנראה שהכוונה לברייתא המקבילה לכאן. ולפיכך נראה שהמלה "וחומץ" היא באשגרה מלהלן שו' 55 ומן המקבילות שבמשניות, וכאן צ"ל: ואין סך יין וכו' יין אין דרכו לסיכה. והכוונה שאם עבר ועשה את השמן ערב מותר לסוך בו, שכן דרכו של שמן לסוך בו, אפילו אם לא פטם אותו, אבל אם עשה את היין אלונתית אסור לסוך אותו אלא שותהו אחר המרחץ ומתקרר בו. וצ"ע. 

Halakhah 8

<small>30.</small> <b>דבש תמרים ר' ליעזר וכו'. </b>בר"ש פי"א מ"ב: תניא דבש תמרים וכו'. וצ"ל: תניא בתוספתא וכו'. ובכפו"פ פכ"ו (ד"ו, ק"ט ע"ב): תוספת מסכת תרומות פרק ח'<sup class="footnote-marker">130</sup><i class="footnote">בהוצ' לונץ, עמ' תפ"ג, הגיהו: פרק ט'. ועיין לעיל פ"ג הע' 27, אבל עיין בכפו"פ פ"כ, עמ' ת"נ, ומ"ש בשמו לעיל ספ"ה.</i> דבש תמרים וכו'. ובמשנתנו (פי"א מ"ב): דבש תמרים וכו' ר' אליעזר מחייב קרן וחומש ור' יהושע פוטר. ואמרו עליה בירושלמי שם: מה פליגין בחומש, אבל בקרן אף ר' יהושע מודי. מה פליגין לשעבר (כלומר, אם כבר אכל) הא בתחילה אף ר' יהושע מודה. ותנינן דבש תמרים ר' ליעזר מחייב במעשרות ור' יהושע פוטר (כלומר, ומותר לו לאכול לכתחילה בלי תרומה ומעשר). ומתרץ הירושלמי: כאן שזבו משנטבלו. וכאן שזבו עד שלא נטבלו. כלומר, אם זבו אחרי שנטבלו למעשרות, וכבר נתחייבו התמרים במעשרות, מודה ר' יהושע שאסור לאכול את הדבש, אבל אם זבו עד שלא נטבלו לא נתחייב הדבש במעשר כלל.<sup class="footnote-marker">131</sup><i class="footnote">במשנתנו הנ"ל שנינו שאף בשאר מי פירות של תרומה מחייב ר' אליעזר קרן וחומש, והוא מפני שכבר חל עליהם שם תרומה לפני שזבו מן התרומה. וכן סובר ר' אליעזר שאף שאר מי פירות מכשירין, ולא גרעו ממים. אבל לעניין מעשרות לא נזכר אלא דבש תמרים גרידא, ולא שמענו אם חייב לעשר מי פירות לשיטת ר' אליעזר. ושמא שאני דבש תמרים משאר מי פירות לעניין מעשר, עיין להלן בתוספתא טהרות פ"ב ה"ה.</i> וחיתח כאן לירושלמי ברייתא אחרת שנזכרה בה דעת ר' יהושע מפורש, ועיין להלן. ועיין בבלי חולין ק"כ ב' ובס' משנה ראשונה כאן. 
<small>30-31.</small> <b>אמ' ר' נתן מודה ר' ליעזר וכו'. </b>כ"ה בד, בר"ש ובכפו"פ הנ"ל. ובכי"ו בטעות: אמר ר' לעזר וכו'. ובכי"ע נשמטה כאן בבא זו עד "אמר ר' נתן" שבסיפא. 
<small>31-32.</small> <b>שלא יאכל מן הדבש עד שיתקין את התמרים. </b>וכ"ה בד, בר"ש ובכפו"פ הנ"ל. ולפי פשוטו פירושו, שלר' נתן (בשיטת ר' אליעזר) דבש פטור מן המעשרות, אבל מכיוון שיצא מן הטבל אסור. ובחולין (ק"כ ב') שנינו: דתניא הטבל וכו' משקין היוצאין מהן כמותן (ועיי"ש בגמרא ובתוספ' ד"ה היכא). ובתו"כ (שמיני פ"ד ה"ב, מ"ח ע"ד): תרומה תוכיח שאין אסור בפסולתה ועשו את שיוצא ממנה כמותה. ובעל כרחנו בכל תרומה הדין כן (כפי' בעל קרבן אהרן) ואפילו ביוצא מדגן.<sup class="footnote-marker">132</sup><i class="footnote">עיין רש"י חולין ק"כ ב' ד"ה החדש.</i> וטעם האיסור הוא מפני שעשו את היוצא מן האיסור כמותו,<sup class="footnote-marker">133</sup><i class="footnote">עיין מ"ש בפירוש התו"כ שם בתיקונים והוספות שלי למאירי נדה, עמ' 329.</i> והוא הדין בטבל.<br>ובירושלמי הנ"ל מסורת אחרת לגמרי, וכ"ה שם: תני ר' נתן אומר לא שר' ליעזר מחייב במעשרות,<sup class="footnote-marker">134</sup><i class="footnote">עיין הסיגנון להלן בסיפא ולעיל פ"ז שו' 36 ומש"ש.</i> אלא שר' ליעזר אומר שלא יאכל מן התמרים עד שיעשר על הדבש. מילתיה אמרה שהוא מעשר מן התמרים על הדבש לפי דבש ולפי תמרים.<sup class="footnote-marker">135</sup><i class="footnote">וכ"ה אף בכי"ר ובנוסח הרש"ס, ואין להגיה.</i> ולפ"ז הפירוש הוא שהדבש כשהוא לעצמו פטור מן המעשרות, אלא שהתמרים נתחייבו לפי בשרם ודובשם, וכל זמן שלא עשר מן התמרים אף על הדבש, לא יאכל מן התמרים. ועיין להלן.
<small>32.</small> <b>מודה ר' ליעזר שאם תיקן תמרים כן<sup class="footnote-marker">136</sup><i class="footnote">=כאן, עיין במבוא לנוה"מ להרי"ן אפשטין, עמ' 1236.</i> וכו'. </b>מלשון התוספתא ברור שהכל הוא מדברי ר' נתן, ופירושו, הואיל וכל איסור הדבש הוא מפני שיצא מן האיסור, הרי כיון שתיקן את האיסור הותר הדבש מאיליו. עיין מ"ש לעיל. אבל בירושלמי הנ"ל (לפני דברי ר' נתן שהעתקנו לעיל): מודי ר' ליעזר שאם עישר על התמרים אפי' באיספמיא דבשן מותר. מילתיה אמר שהוא מעשר מן התמרים על הדבש לפי תמרים.<sup class="footnote-marker">137</sup><i class="footnote">וכ"ה אף בכי"ר ובנוסה הרש"ס.</i> כלומר, הדבש כשהוא לעצמו פטור מן המעשרות, ואינו מעשר עליו כלל, וכל החיוב הוא רק מפני שיצא מן האיסור וכו', וכמו שכתבנו לעיל, אלא שבירושלמי אינו מדברי ר' נתן, והוא חולק על בבא זו, עיין מ"ש לעיל. 
<small>32-33.</small> <b>ודובשן באספמיא וכו'. </b>בכפו"פ הנ"ל: ספרד (עובדי' א', כ'). תרגם יונתן אספמיא. ובפסיקתא רבתי (פל"א, הוצ' רמא"ש קמ"ז ע"א): במקומות הרחוקים באספמיא. ועיין בתוספ' ב"ב ל"ח א' ד"ה אלא. 
<small>33.</small> <b>דבש תמרים ר' ליעזר מטמא וכו'. </b>ר"ש וירושלמי הנ"ל. משנתנו הנ"ל. ועיין בבלי ברכות ל"ח א'. ור' אליעזר חולק על משנת מכשירין פ"ו מ"ד. ועיין בירושלמי כאן. 
<small>33-34.</small> <b>אמ' ר' נתן מודה ר' ליעזר וכו'. </b>וכ"ה בד, כי"ע ור"ש הנ"ל. ובירושלמי הנ"ל: תני ר' נתן אומר לא שר' אליעזר מטמא משום משקה, על מה נחלקו וכו'. ועיין לעיל הערה 134. 
<small>34-35.</small> <b>על שנתן לתוכו מים וכו'. </b>וכ"ה בד, בכי"ע ובר"ש הנ"ל. אבל בירושלמי הנ"ל: על שנפל לתוכו משקה וכו'. והעיר בפ"מ שם על התוספתא להלן מכשירין פ"א ה"ז: מי פירות שנפלו לתוכן טיפת מים כל שהן טמאין דברי ר' מאיר. וחכמים אומרים הולכין אחר הרוב. ואמרו בירושלמי כאן שעל דעתיה דר' נתן ר' אליעזר ור' מאיר אמרו דבר אחד. ובר"מ פט"ז מה' טומאת אוכלין ה"ד חילק בין מי פירות שנתערבו בשאר המשקין שהולכין אחר הרוב, ובין נתערבו במים שהן מטמאין אפילו במים כל שהן (כשיטת ר' ליעזר כאן ור"מ שם). ועיין בהשגות שם, ובמה"פ כאן ד"ה על דעתיה, ומ"ש בתס"ר ח"ד עמ' 108 ואילך. 

Halakhah 9

<small>35-36.</small> <b>זתים של תרומה טהורין וכו'. </b>ירושלמי פי"א ה"ג, מ"ז ע"ד, ועיין במשנתנו פי"א מ"ג. ונמצא שלר' מאיר אין משנין אף זיתים וענבים מברייתן אלא בזיתים טהורין בלבד, מפני ששמן חשוב יותר מזיתים, אלא שבטמאים חושש שלא יבוא לידי תקלה ויאכל מהם בשעה שסוחטן (עיין בבלי פסחים ל"ג סע"ב). וענבים "חשובות הן לאוכל יותר מן המשקה" (ירושלמי הנ"ל). ומשנתנו פי"א מ"ג דלא כר"מ. 
<small>39.</small> <b>וענבים טהורות ייעשו וטמיאות לא ייעשו. </b>וכ"ה בירושלמי הנ"ל. נמצא שלר' יעקב כולם מודים בזיתים ובענבים טהורות שיעשו משקין ובענבים טמאות שלא יעשו משקין, ולא נחלקו אלא בזיתים טמאים שר' אליעזר חושש בהם משום תקלה ור' יהושע לא גזר בהם משום תקלה, משום שיכול לסחטם בכלי מאוס (עיין בבלי פסחים ל"ג ב'). ולפ"ז לר' יעקב בדעת ר' יהושע עושין משקין מזיתים ומענבים חוץ מענבים טמאות שאין עושין מהן משקין, שהרי אין הן ראויות לכלום (עיין בבלי הנ"ל; שם כ' ב'). 
<small>40.</small> <b>מודה ר' יהושע לר' ליעזר וכו'. </b>צ"ל: מודה ר' יהושע ור' ליעזר וכו'. ובירושלמי: מודה ר' אליעזר ור' יהושע וכו'.<sup class="footnote-marker">138</sup><i class="footnote">עיין הגי' בירושלמי בבבא שלנו, והנכון הוא כלפנינו בתוספתא, וכן תיקן בפ"מ שם.</i> 
<small>41.</small> <b>על מה נחלקו על הטמאות וכו'. </b>ונמצא שלר' יהודה בשיטת ר' יהושע עושין משקין מזיתים ומענבים בין טהורים ובין טמאים. ומבואר בירושלמי שהתירו לו לעשות יין מענבים טמאים, כדי שיהנה מן החרצנים ומן הזגים. ועיין בר"מ בפי"ב מה' תרומות הי"א שפסק כן ע"פ טעם הבבלי בפסחים הנ"ל. וכן משמע מסתימת לשון משנתנו (פי"א מ"ג) שלא חילקה בין טמאים וטהורים. ועיין במהרי"ק על הר"מ הנ"ל ובח"ד כאן. 
<small>42.</small> <b>אמ' ר' לא נחלקו וכו'. </b>בירושלמי הנ"ל בטעות: א"ר יוחנן מודה ר' ליעזר ור' יהושע וכו'. אבל בכי"ר ובנוסח הרש"ס שם לנכון: אמר רבי מודה וכו'. וכן מוכח מהמשך הירושלמי שם. 
<small>42-43.</small> <b>על זתים טהורין שייעשו ועל ענבים טמאין שלא ייעשו וכו'. </b>וכ"ה בירושלמי בהוצ' שלפנינו ובכי"ר. ולפ"ז אין מחלוקת בין רבי ור' יעקב בשיטת ר' יהושע, ולשניהם סובר ר' יהושע שעושים משקין מזיתים וענבים, הוץ מענבים טמאות, וכמו שכתבנו לעיל, ולא נחלקו ר' יעקב ורבי אלא בשיטת ר' אליעזר, שלר' יעקב כולם מודים שעושים יין מענבים טהורות, ולרבי סובר ר' אליעזר שאין עושין יין מענבים טהורות.<br>ברם בירושלמי נוסח הרש"ס גורס בדברי רבי: מודים ר' אליעזר ור' יהושע בזיתים טהורים שייעשו, וענבים טמאות וזיתים טמאים שלא יעשו, ועל מה נחלקו על ענבים טהורות שר' אליעזר או' לא ייעשו וכו'. וכן מוכח ממסקנת הירושלמי שם: זתים טמאים ר' ור"מ חד (כלומר, שניהם סוברים שאין עושים מהם שמן) ר' יעקב ור' יודה חד (כלומר, שניהם סוברים שלר' יהושע עושין מהם שמן).

Halakhah 10

<small>44.</small> <b>תרומה ניתנה לאכילה וכו'. </b>שביעית פ"ח מ"ב, ר"מ רפי"א מה' תרומות. ובראבי"ה סי' קנ"א, ח"א, עמ' 154: תניא בתוספתא דתרומות תרומה ניתנה וכו', וכי האי גוונא תניא בתוספתא דשביעית (רפ"ו) לגבי שביעית. והברייתא שלנו הובאה בירושלמי שביעית פ"ח ה"ב, ל"ח ע"א, ובמע"ש פ"ב ה"א, נ"ג ע"ב. 
<small>46.</small> <b>כיצד לאכל וכו'. </b>מכאן ואילך הוא פירוש התוספתא למשנה הנ"ל. 
<small>47.</small> <b>קניבתו של ירק וכו'. </b>עיין מ"ש להלן עמ' 465 ד"ה קלפי. 
<b>ולא תבשיל שעיברה וכו'. </b>בירושלמי שביעית הנ"ל: שנתקלקל צורתו, אבל בירושלמי מע"ש הנ"ל כלפנינו. [וברשב״ם ב״ב צ״ה ב׳: שנתחמץ.] ועיין בר"ש שביעית פ"ח מ"ב.<sup class="footnote-marker">139</sup><i class="footnote">והוא פירש שם שעבר עליה לילה אחד (כסיגנון הרגיל אצל קדשים), והביא מכאן ראיה לקדירה שאינה בת יומה.</i> והר"מ הביאה בפ"ה מה' שמיטה ה"ג והוסיף: כדרך שאינו אוכל בתרומה ומעשר. ובירושלמי שם מוסיף: וכן הוא שביקש לאכול תרדין חיין (עיין בבלי עירובין כ"ח סע"ב, כ"ט רע"א) או לכוס חטין חיות (עיין בירושלמי תרומות פ"ו ה"א, מ"ד ע"א, ובמקבילות) אין שומעין לו. 
<small>49.</small> <b>מטמא טומאות אוכלין ושורפין אותה במקומה. </b>וכ"ה גם בד ובכי"ע (ושורפה במקומה). ופירושו שמותר לשרוף אותה מיד, ואין ממתינין בה עד ערב הפסח, ואין זו תרומה שאני מצווה על שמירתה. ובירושלמי חלה פ"ד רה"ו, ס' רע"א: ושורפין אותה בטומאה, והיא היא. ועיין בדברי ר' חנניה סגן הכהנים עצמו במשנת פסחים פ"א מ"ו (עדיות רפ"ב) ובירושלמי שם, ובבבלי שם (ט"ו ב', מ"ה ב'): ונשרפת עם הטמאה בפסח. ועיין בהשגות הראב"ד פ"ב מה' טומאת אוכלין הי"ד, ובגליון הש"ס תרומות פי"א ה"ב וחלה פ"ד רה"ו.<sup class="footnote-marker">140</sup><i class="footnote">וברייתא זו לא הובאה בתוספתא שביעית. ובירושלמי מע"ש (פ"ב ה"א, נ"ג ע"ב): ר' יודן בעי שמן של מעשר שני שנסרח? אמר ר' מנה מכיון שנסרח פקעה ממנו קדושתו. מה צריכה ליה שביעית, אעפ"י שנסרח בקדושתו הוא (שהרי קדושת שביעית חלה אף על אוכלי בהמה).</i> [עיין תס״ר ח״ג עמ׳ 152, שם עמ׳ 277.]
<small>50.</small> <b>אין מחייבין אותו להיות גומע וכו'. </b>כ"ה בד ולהלן שביעית פ"ו ה"ג. ובכי"ע כאן ושם: אין מחייבין אותו לשתות וכו'. וכ"ה בירושלמי שביעית ומע"ש הנ"ל. 
<b>אניגרון וסניגרון. </b>בירושלמי שביעית הנ"ל: אניגרון ולא איקסגורין וכו'. ובמע"ש הנ"ל: לא אניגרון ולא אכסיגרון. והיא היא. וברש"י שבועות כ"ג רע"א: אניגרון שהוא מין <b>מאכל</b>, כדתניא בתוספתא דביצה (פ"ב הט"ז) הביאו לפניו אניגרון ואכסיגרון ועליהן פלפלין שחוקין, ורגילין לתת לתוכן יין, כדתניא בתוספתא דדמאי (עיי"ש פ"א הכ"ד ומש"ש) או תרומת (צ"ל: ותרומות) יין לתוך אניגרון ואכסיגרון. ועיין רש"י יומא ע"ו סע"א וברכות ל"ה ב'.<br>ומתוך הבבלי ברכות (ל"ה סע"ב, ל"ו א') מבורר שהיו נותנים שמן לתוכם,<sup class="footnote-marker">141</sup><i class="footnote">וכן משמע בתוספתא מעשרות פ"א ה"ח ושבת פי"ב ה"י שהיו נותנים שמן לתוך אניגרון.</i> וביומא (ע"ו א') ובשבועות הנ"ל מבואר שהיו נותנים יין לתוכם. ומתוך הירושלמי (עירובין פ"ו ה"ה, כ"ג ע"ג) מתברר שהיו נותנים שניהם יחד לתוכם. וכבר קבעו החכמים לנכון שאניגרון ואכסיגרון הן מלים יוניות οίνόγαρον ו־όξύγαρον, מורייס של יין ומורייס של חומץ. והשתמשו בהם כמשקה, או מאכל שמגרה את התאבון.<br>ולפ"ז הפירוש בתוספתא הוא שאין מחייבים אותו לשתות (או לגמוע) אניגרון ואכסיגרון כשהם לעצמם, אלא מטבל כדרכו בהם ואינו חושש (כמפורש להלן) ואעפ"י שהם בטלים ע"ג הפת של חולין (עיין מ"ש להלן). וכנראה שכל מורייס המעורב בתבלין ובשאר ירקות קראו בשם זה. וכן מפורש בתוספתא ביצה ספ"ב (שהביא רש"י הנ"ל) שהיו נותנים פלפלין בתוכם (עיין הגירסא בירושלמי שם ספ"ב, ס"א ע"ד). והיוונים היו משתמשים במאכל שהיה מורכב מסלק ושמן ומורייס (γάρος) בהוספת קצת אשלג. וחשבו שמאכל זה מרפה את המעים.<sup class="footnote-marker">142</sup><i class="footnote">גיאופוניקה סי"ב פט"ו סי' ב'. וציין לו ר"ע לעף בפלורה ח"א, עמ' 349, עיי"ש.</i> וכן מפורש בבבלי:<sup class="footnote-marker">143</sup><i class="footnote">ברכות ל"ה סע"ב; יומא ע"ו א'; שבועות כ"ג א'.</i> אניגרון מיא דסלקא. אכסיגרון מיא דכולהו שלקי.<sup class="footnote-marker">144</sup><i class="footnote">בה"ג ברכות פ"ו, ח' ע"א: דכולהו סלאקי. וכן גרס אף להלן שם (בבבלי ברכות ל"ט א'): מיא דכולהו סלקי ככולהו סלקי. וכן בבבלי שבועות הנ"ל: מיא דכולהו סלקי. ובר"ח שם: סילקי. ועיין מ"ש להלן.</i><br>ולולא דברי רוב רבותינו הראשונים היה נראה פירוש המאירי (בברכות שם, 122 ע"ב) שבאר מיא דסלקא, כלומר מיץ של סלקא (של תרדין), וכן הפירוש גם במיא דשלקי, כלומר המיץ של הירקות (השלקות) עצמן. וכן מפורש בירושלמי (תרומות פי"א סה"ב, מ"ז ע"ד): מודי ר' ליעזר לחכמים במי תרדין (מי סילקא) ומי שלקות שאינן מכשירין, כלומר, אעפ"י שר' אליעזר סובר שכל מי פירות מכשירים מודה הוא במי סילקא ובמי שלקות שאינם מכשירים, מפני שאינם ראויים למאכל כלל כשהם לעצמם (כפי' הר"ש סיריליאו שם), וכאן בוודאי הכוונה למים שנסחטו מהם. ואעפ"י שאמרו בבבלי (ברכות ל"ט א'): מיא דסלקא כסלקא וכו', ומיא דכולהו שלקי ככולהו שלקי, ומכאן שמברכים עליהם כשהם לעצמם, כבר פירש ברא"ה שם<sup class="footnote-marker">145</sup><i class="footnote">פ"ו סוף עמ' קי"ז, והובאו דבריו במיוחס להריטב"א פסחים כ"ד סע"ב. ועיין להלן הע' 147.</i> שהכוונה היא שהסלק פוטר בברכתו את מימיו. ומתוך מנהג היונים שהבאנו לעיל מוכח שהיו נותנים שמן לתוך הסלק עצמו, וכנראה שהיו מבשלים אותו במימיו עד שהיה נימוח במימיו, ומכיוון שתרדין חיין אינן ראויין למאכל,<sup class="footnote-marker">146</sup><i class="footnote">עיין מ"ש לעיל שו' 47 סד"ה ולא תבשיל.</i> הרי דרך אכילתו בכך, ומברך עליו ועל מימיו בורא פרי האדמה.<sup class="footnote-marker">147</sup><i class="footnote">עיין ברא"ה הנ"ל (לעיל הע' 145). אבל בעמ' ק"ד פירש את הגמרא שלנו שבמי סלקא גרידא עסיקינן, ועליהם מברך שהכל. ובמאירי הנ"ל הסיק: ומברך על מיץ הסלקא בורא פרי האדמה, ופירש את הבבלי כרוב הראשונים.</i><br>ולפ"ז אין סתירה בין הבבלי ברכות והתוספתא כאן, שמוכח מהם שאניגרון ואכסיגרון הם משקין, ובין הבבלי יומא ושבועות שמחשבים אניגרון ואכסיגרון כמאכל. והכל תלוי בירק ובתבלין שבהם, אם נימוחו לגמרי, או שעדיין גופן קיים. ואעפ"י שגם בריאים היו שותים ואוכלים אניגרון ואכסיגרון<sup class="footnote-marker">148</sup><i class="footnote">עיין בבלי ברכות ל"ה סע"ב הנ"ל.</i> כסגולה לעצירות,<sup class="footnote-marker">149</sup><i class="footnote">עיין לעיל הע' 142.</i> מ"מ אין מחייבין כל אדם לשתות אותם בעינם אם אין לו צורך בהם, אלא מטבל בהם כדרכו.

Halakhah 11

<small>51.</small> <b>והחושש בשיניו וכו'. </b>תוספתא שביעית וירושלמי הנ"ל; משנה שבת פי"ד מ"ד; תוספתא שם פי"ב (בד: פי"ג) ה"ט. והקשו בירושלמי (שם פי"ד רה"ד, י"ד סע"ג) ובבבלי (שבת קי"א א') מן הכתוב (משלי י', כ"ו) כחמץ לשנים וכו'. ותירצו שחומץ מזיק לשן בריאה ומרפא שן חולה (ועיי"ש תירוץ אחר). 
<b>אבל מגמע ובולע. </b>וכ"ה במקבילות ובתוספתא שבת הנ"ל (לעניין שבת). אבל במשנתנו הנ"ל: לא יגמע בהן את החומץ. ופירש אביי (בבלי שבת הנ"ל; ביצה י"ח ב') שאף במשנתנו פירושו: לא יגמע ויפלוט, אבל לבלוע שפיר דמי. ורבא (שם) העמיד את משנתנו בגומע לאחר טיבולו, ואין דרך העולם בכך, ומשום כך אפילו אינו פולט אסור, דמוכח שמתכוין לרפואה, אבל הברייתא מדברת בגומע לפני טיבולו, ולפיכך מותר לבלוע. והסיקו שם שרבא חזר בו מפירושו.<br>אבל בירושלמי שם תירצו שהברייתא שלנו כרבי שמחייב קרן וחומש בגומע חומץ של תרומה,<sup class="footnote-marker">150</sup><i class="footnote">ירוש' כאן פ"ו ה"א, מ"ד ע"א; יומא פ"ח סה"ג, מ"ה ע"א.</i> מפני שלפעמים דרכו בכך. או שהברייתא עוסקת בגומע אחר טיבולו, ובזה אף החכמים מודים לרבי שמשלם קרן וחומש, מפני שהחומץ מיישב את הנפש. אבל משנתנו מדברת בגומע לפני טיבולו, שאין דרכו של אדם בריא לעשות כן, ולפיכך אסור לו לגמוע, אפילו אם אינו פולט. ונמצא שהירושלמי מפרש בדיוק להפך מן הבבלי. וכנראה שהכל תלוי בטיב מנהגי המקום.<sup class="footnote-marker">151</sup><i class="footnote">ועיין מ"ש בספרי הירושלמי כפשוטו, עמ' 185, בשם הר"ח.</i>
<small>51-52.</small> <b>מטבל ואינו חושש. </b>וכ"ה במקבילות הנ"ל. ובמשנת שבת הנ"ל: אבל מטבל הוא כדרכו, ואם נתרפא נתרפא. וכנראה שכאן (וכן לעניין שביעית) מפרשת בבא זו את כל ההלכות שלעיל, כלומר אין מחייבין אותו לשתות אניגרון ואסור לו לגמוע חומץ. אבל מטבל בהם פתו ואינו חושש שמבטל את המשקין של תרומה על גבי הפת של חולין, מפני שדרכו בכך, שהרי אוכל את הכל מיד. 

Halakhah 12

<small>52.</small> <b>החושש בגרונו וכו'. </b>המלים שסגרתי במרובעים חסרות בכי"ו,<sup class="footnote-marker">152</sup><i class="footnote">והסופר הניח ריוח בכ"י למלים הללו. וכנראה שהיו מטושטשות בכ"י שהעתיק ממנו.</i> וישנן בד בכי"ע ובמקבילות הנ"ל. והברייתא הובאה גם בבבלי ברכות ל"ו א' (ועיין דק"ס שם עמ' 195 הע' צ'). 
<b>לא יערענו וכו'. </b>כ"ה בד ובבבלי ברכות הנ"ל. ולהלן שביעית פ"ו הנ"ל בכי"ו: לא ירערענו. ובשבת פי"ב הנ"ל: לא יערערנו. ובכי"ע: לא ידדנו, ובגליון כתובה אות רי"ש, כלומר, קרי ירדנו. ועיין להלן סוטה פ"ב ה"ג בכי"ע. ופירש"י (בברכות הנ"ל): לא יערענו בשמן. בשבת, דמשהי ליה בתוך גרונו ואינו בולעו וכו'. ובתוספ' שם (ד"ה לא): ע"כ פי' הר"י לא יערענו אפילו בבליעה בלא שהייה, שכל שתייה שאינה אלא לרפואה קרי ליה ערעור, ואפילו כשבולעו, והיינו טעמא דמתסר, משום דקא מוכחא מילתא דלרפואה קא מכוין וכו'. ועיין בתוספ' ר' יהודה שם. ועיין מ"ש הרל"ג בסה"ז לכבוד לינדא מיללער עמ' 104, ואינו מחוור.<br>ובמשנת סוטה פ"ג סמ"ג: מערערים אותה וכו' (וכ"ה בכמה נוסחאות שבדקתי), וכ"ה בספרי נשא פי' י"ז עמ' 21 ובס"ז שם (עמ' 236). וכ"ה בתוספתא שם פ"ב ה"ג בד. אבל בכי"ו שם: מרערעין אותה.<sup class="footnote-marker">153</sup><i class="footnote">ג' פעמים שם. ועיין בכי"ע שם ולעיל שם ה"ב.</i> והוא ערער הוא רערע,<sup class="footnote-marker">154</sup><i class="footnote">השוה עגעג=געגע, עיין מ"ש ר"ח ילון בתרביץ ש"ג, עמ' 103, ובהע' 31 שם.</i> ופירושו לגרגר את הגרון, והיינו שאדם מכניס את המשקה לתוך הגרון, פולט אותו לפיו ושוב בולע אותו, ועושה כן כמה פעמים. ולפיכך נקטו חז"ל מלה זו במשנת סוטה, מפני כשמשקין אדם בעל כרחו, הוא מנסה לפלוט את המשקה לתוך הפה, ומכריחין אותו לבולעו שוב. ונראה שאסור לעשות כן אף בתרומה, מפני שנראה שעושה כן לרפואה, אבל מותר לעשות כן באניגרון, מפני שדרך אכילתו בכך מחמת חריפותו. ועיין בתוספ' ובתוספ' ר"י הנ"ל.<br>אבל נותן הרבה וכו'. בד, בכי"ע ובמקבילות: נותן שמן הרבה וכו'. כלומר, אעפ"י שנותן לתוך האניגרון שמן יותר מן הרגיל אין מדקדקין בזה ומותר.
<small>53.</small> <b>ובולע. </b>כלומר, ובלבד שלא יפלוט, אבל מותר לו לרערע, עיין מ"ש לעיל. ובתוספ' הנ"ל פירשו (בשיטת רש"י) ובולע כלומר, או בולע שמן בעינו. וכ"ה בתוספ' ר' יהודה שם בשם רבינו שמואל (הרשב"ם). ועיין ר"מ פכ"א מה' שבת הכ"ד, ובהגה"מ שם אות ש'. 

Halakhah 13

<small>53-54.</small> <b>סך אדן שמן על גבי מכתו. </b>וכ"ה להלן שביעית פ"ו ה"ד ושבת פי"ב הי"ב. אבל במקבילות שבירושלמי שביעית פ"ח ומע"ש פ"ב הנ"ל חסרה בבא זו ואף הר"מ השמיטה. ובמשנתנו (שבת ספי"ד): בני מלכים סכין שמן ורד על מכותיהם, שכן דרכם לסוך בחול. ר"ש אומר כל ישראל בני מלכים הם. ומכאן שבשמן הרגיל לכ"ע סך שמן על גבי מכתו בשבת (ועיין בבלי שם קי"א ב'). ועיין ר"מ פכ"א מה' שבת הכ"ג. אבל בברייתא שבבבלי (שם קל"ד ב'): אין נותנין חמין ושמן על גבי מכה בשבת. ופי' בתוספות (שם ד"ה ואין) חמין ושמן מעורבין יחד, אבל שמן לחוד מותר, כמפורש במשנה הנ"ל. וכן הביא ר' ירוחם בס' אדם ני"ב סח"ט בשם "יש מהמפרשים". ועיין בשו"ת הרשב"א ח"ד סי' ר"ל. אבל ר' ישעיה הזקן (מובא בשלטה"ג על הרי"ף שם פי"ט ריש סי' תצ"ב) אסר לתת אפי' שמן לחוד ע"ג המכה, וחילק בין סיכה ונתינה, כלומר, נתינה משמע הרבה בבת אחת,<sup class="footnote-marker">155</sup><i class="footnote">ועיין ב"ח טאו"ח סי' שכ"ח.</i> אבל סיכה מותר.<sup class="footnote-marker">156</sup><i class="footnote">ועיין מ"ש להלן הע' 161. ולפי שיטת רבינו ישעיה צריך לחלק כן אף בחמין (ועיין בתוספתא שבת פט"ו ה"ד), ובשמן מותר לסוך ובחמין מותר לזלוף, ובלבד שלא יתן הרבה בבת אחת. ועיין ירוש' שבת פ"ט ה"ג, י"ב ע"א; פי"ט ה"ג, י"ז ע"א, וב"ר פרש' פ', ט', עמ' 962, ובהערות שם.</i> והר"מ (פכ"א מה' שבת הכ"ו) העתיק את הברייתא כלשונה, ולא פירש אם מדברים בשמן או חמין או בשניהם יחד. ורב (בבבלי שם) התיר לתת שמן וחמין ע"ג המכה בשבת. ועיין מ"ש להלן מע"ש פ"א שו' 10. ועיין להלן. 
<small>54.</small> <b>ובלבד שלא יטול במוך ובמטלית וכו'. </b>וכ"ה להלן שביעית ושבת הנ"ל. ובברייתא שבבבלי (שבת הנ"ל): אין נותנין שמן וחמין ע"ג מוך ליתן ע"ג מכה בשבת. ולכאורה היא הברייתא שלפנינו בתוספתא שבת פי"ב הי"ב הנ"ל. ומכאן שהפירוש הוא או שמן או חמין.<sup class="footnote-marker">157</sup><i class="footnote">שהרי בתוספתא, מקור הברייתא, לא נזכרו חמין כלל, הרי לך שמדברים כאן בכל אחד לחוד. ועיין בתוספתא שם פי"ב הי"ד ובגי' הראבי"ה (סי' רפ"ג, ה"א, עמ' 354) בבבלי הנ"ל. ובחנם תיקן המו"ל שם: חמין במקום מין, והאמת היא שאין מין אלא מיין, מים, עיין לעיל שם בראבי"ה.</i> וכן משמע מתירוץ הבבלי שם לרב: התם משום סחיטה. ואם משום סחיטה אתינן עלה, הרי בסחיטה מן המוך ומן המטלית אין הבדל בין מים ומשקין, ובכל אחד לחוד אסור. והר"מ (פכ"א מה' שבת הכ"ו) פסק: אין נותנין חמין ושמן על גבי המכה וכו' ולא ע"ג מוך ליתנו על המכה בשבת. ומכיון שפסק כשמואל (בבבלי שם), הרי הטעם הוא מפני שאין דרך סיכה בכך, ונראה כנותן לרפואה, וממילא אף בתרומה ושביעית אסור (ועיין ר"מ פ"ג מה' מע"ש הט"ז ומ"ש להלן מע"ש פ"א ה"ג), אעפ"י שנותן במוך ומטלית שכבר בלעו ושבעו בשמן של חולין (שאין כאן בליעה ואיבוד של שמן תרומה ושביעית). ועיין מ"ש להלן בסמוך בשם רב הילאי גאון.<sup class="footnote-marker">158</sup><i class="footnote">ועיין מ"ש בירושלמי כפשוטו, עמ' 109 ואילך. וברור שאם יש כאן חשש של בליעה אסור בתרומה ובשביעית, שהרי הוא כאילו עושה איספלגית (עיין פיה"מ להר"מ כלים פכ"ח מ"ג) משמן של תרומה או שביעית. עיין במשנת שביעית רפ"ח ובתו"כ בהר סוף פרש' א', ק"ו ע"ג, ועיין לעיל דמאי פ"א הכ"ה.</i> ועיין בבלי שבת נ' א' ומ"ש להלן עמ' 563 הע' 1. 

Halakhah 14

<small>54-55.</small> <b>החושש בראשו וכל מי שעלו לו חטטין וכו'. </b>וכ"ה במקבילות הנ"ל. והלכה זו הובאה אף בירושלמי שביעית פ"ח ומע"ש פ"ב הנ"ל, אבל הר"מ השמיטה. וברייתא זו (לעניין שבת) נעתקה ע"י רב הילאי גאון,<sup class="footnote-marker">159</sup><i class="footnote">שו"ת גאוני מזרח ומערב סי' ס"ז; א"ח ח"א סי' שכ"ח, נ"ה ע"ג; אוה"ג שבת ח"א, עמ' 124.</i> וכ"ה כותב: אבל הראש מפני צערו הקשה התירו חכמים לסוך על מכתו שמן בלבד, שכך שנינו החושש בראשו ומי שיש לו חטטין בראשו וכו', ששמן דרכו לסוך, וחומץ אין דרכו לסיכה. ואם רוצה לתת את השמן במוך להניח על מכת הראש שפיר דמי. והדברים סותרים לבבא שלעיל וגם לברייתא שבבבלי הנ"ל. ומשמע שפירש שבראש התירו לתת אף במוך ובמטלית,<sup class="footnote-marker">160</sup><i class="footnote">והחשש של סחיטה אינו אלא לרב בבבלי שם, ושמואל לא גזר משום סחיטה. ועיין בב"ח טאו"ח סי' שכ"ח.</i> וזהו כל החידוש של הסיפא כאן, שהרי לכאורה מיותרת היא, שאם התירו סיכה ע"ג מכה שנראית כרפואה, מכ"ש מי שחושש בראשו, או שיש לו בו חטטין, שסך את כל הראש. ולפיכך פירש הגאון שכן דרך סיכת הראש במוך, מפני שאם סך ביד נמחה השמן בשער שבראשו. וכ"ז הוא לכאורה דוחק רב (ועיקר החידוש כאן בסיפא, שאין סך יין וכו'). וצ"ע.<sup class="footnote-marker">161</sup><i class="footnote">עיין היטב בירוש' מע"ש פ"ב הנ"ל (אחרי המשא והמתן בברייתא שלנו) שחילקו בין סיכת הראש בשבת ובין סיכה במע"ש ובתרומה (כלומר, שאינו נותן שמן ע"ג ראשו ולוחש). וכנראה, שהאיסור הוא משום שאינו סך כדרכו אלא נותן שמן הרבה (עיין מ"ש לעיל שו' 53–54 בשם ר' ישעיה הזקן), ואסור משום אבוד קדשים. ובשבת מותר לעשות כן לשיטת ר' יוחנן ור' ינאי ואפילו בכלי. וכדברי ר' הילאי הנ"ל.</i> ועיין להלן שבת פט"ז הט"ז בגי' ד וכי"ו ומש"ש. 

Halakhah 15

<small>56-57.</small> <b>יין של תרומה אין עושין אותו אלנתית. </b>כבר שנינו הלכה זו לעיל שו' 28, בכי"ו ובד, עיין מש"ש. ובכי"ע חסרה שם. ואפשר שהוכפלה שם אגב גררא מתוספתא שביעית פ"ו, עיין מש"ש. 
<small>57.</small> <b>ואין עושין אותו זלח. </b>בכי"ע: זלף, והיא היא. ובתו"כ (בהר סוף פרש' א', ק"ו ע"ג): לאכול. ולא לעשות ממנה זלחין. ובראב"ד שם: זולחין. זלוף, לפי שאינו שוה לכל אדם, והרי הוא כמלוגמא, ועיין מ"ש להלן בסוף פירקין לעניין זלחין בשבת. ובד: ואין עושין אותו אנימלון, ובמשנתנו (פי"א מ"א) מפורש להפך. ועיין לעיל שו' 27–28 ומש"ש. <b>ולא יתן משירי הכוס בידיו. </b>בגמרא של מסכת כלה רבתי פ"י (בהוצ' היגר פ"ט, עמ' 332): דאמר מר כל שיורי כוסות מטפשין וכו', מאן דשתי שיורין ארבעין (בהוצ' היגר: ארבעין שיורין) לא חיי (כלומר, אינו חי ארבעים שנה). ומכיוון שלא היו שותים שיורי הכוס, היו נותנים את השיורין בידים, כדי ליהנות מן הריח. ומלמדת התוספתא, שאעפ"י ששיורי הכוס בחולין אינן ראויין לשתייה אסור לעשות כן בתרומה. 
<small>58.</small> <b>והאשה לא תדיח בו את בנה. </b>להלן שבת פי"ב (בד' פי"ג) הי"ג: רבן שמעון בן גמליאל אומר האשה רוחצת בנה ביין אע"פ שמתכונת לרפואה. ובירושלמי:<sup class="footnote-marker">162</sup><i class="footnote">שם פי"ד ה"ג, י"ד ע"ג; מע"ש פ"ב ה"א, נ"ג ע"ב.</i> וכי כל שמותר בשבת מותר במעשר שני וכו', והא תני מדיחה היא אשה עצמה ובנה ביין מפני הזיעה. בתרומה אסור. וברור שבתרומה אף ר' שמעון בן גמליאל מודה שהוא אסור, אפילו אם מדיחה את בנה מפני הזיעה. 
<small>59.</small> <b>שופך ושונה ואינו חושש. </b>וכ"ה בד. ובכי"ע: שופך ושותה וכו'. ונראה שגירסתנו עיקרית. ולהלן שבת פט"ז (בד פי"ז) ה"ג: אין מזלחין את הבית בכל מיני זלחין, אבל ממלא חבית מים ושופך ושונה, ואינו חושש. ושם הרי הפירוש ברור שאעפ"י שאסור לזלוח בשבת, מ"מ מותר להערים ולשפוך את המים במקום אחד ולחזור ולשפוך במקום אחר,<sup class="footnote-marker">163</sup><i class="footnote">כלומר, אינו שופך את החבית בבת אחת, אלא שופך וממתין קצת ושונה ושופך במקום אחר.</i> ונמצא מזלף את ביתו בשבת.<sup class="footnote-marker">164</sup><i class="footnote">עיין בבלי שבת צ"ה א'. והשוה ירוש' תרומות פ"ב ה"ג, מ"א ע"ג; שבת ספ"ב, ה' רע"ג; פט"ו ה"ג, ט"ו ע"ב.</i><br>ונ"ל שכן הפירוש אף כאן, והיינו שרשב"ג מתיר לשפוך יין מגולה לתוך מקום השופכין בבית, אפילו אם אינו שופכו בבת אחת. ודווקא בזילוף יש חשש תקלה, אבל בשפיכה לא גזר שישתה מן היין, ולפיכך מותר לו לשפוך ולחזור ולשפוך, כדי שהיין לא יכלה בבת אחת, ונמצא נהנה מן הריח המבטל את ריח השופכין.<sup class="footnote-marker">165</sup><i class="footnote">עיין בבלי ב"ק קט"ו ב'. ואף לרשב"ג הנאה כזאת אינה מצויה, שהרי לא תתכן אלא ביש לו מקום שופכין בבית. אחרת אסור לו לשופכו בתוך ביתו. עיין בבלי שם ולעיל פ"ז שו' 55.</i> וכן מותר לו לעשות ביין תרומה שנטמא. ובניגוד לדברי ב"ש שאמרו בחבית יין של תרומה שנטמאת תשפך חבל,<sup class="footnote-marker">166</sup><i class="footnote">כ"ה בפסחים כ' ב' ובב"ק קט"ז רע"א בכי"י, עיין דק"ס שם.</i> אומר רשב"ג שופך ושונה.<sup class="footnote-marker">167</sup><i class="footnote">ושמא אף רשב"ג אוסר זילוף רגיל. ויש כאן עוד הכרעה בין דברי ב"ש וב"ה, עיין בבלי פסחים וב"ק הנ"ל. ועיין בח"ד ובפירוש ר' יונה בר"ג שנדחקו מאד.</i>

Chapter 10



Halakhah 1

<small>1-2.</small> <b>גלעני תמרים וגלעני חרובין כולם אע"פ שאין מכנסן אסורין. </b>במשנתנו (פי"א מ"ה): גרעיני תרומה בזמן שהוא מכנסן אסורות. ואם השליכן מותרות. והברייתא שלנו מפרשת שמשנתנו מדברת בשאר כל הגרעינין, פרט לגרעיני זיתים,<sup class="footnote-marker">1</sup><i class="footnote">עיין מ"ש לעיל פ"ג שו' 60. ועל הצורה גלעינין (=גרעינין) עיין מ"ש הרי"ן אפשטין במבוא לנוה"מ, עמ' 406 ואילך.</i> תמרים וחרובין שהן אסורין אעפ"י שאין מכנסן. וכן פירשוה בירושלמי במקומו (רה"ד, מ"ז סע"ד): א"ר יוחנן בגלעיני אגסין וקרוסטומלין היא מתניתא (כלומר, פרט לגלעיני תמרים וכו'). א"ר לעזר ואפי' תימר בגלעיני הרוטב,<sup class="footnote-marker">2</sup><i class="footnote">כלומר, תמרי הרוטב, עיין מ"ש לעיל פאה פ"א שו' 30–31. ועיין להלן חולין פ"א הכ"ג ומש"ש בתס"ר ח"ב, עמ' 221.</i> במחוסרות למצמץ, כלומר, במחוסרות [לחלוחית] למצמץ.<sup class="footnote-marker">3</sup><i class="footnote">וקיצור לשון הוא. ונ"ל ברור שכן פירש אף הר"מ, עיין בפי"א מה' תרומות הי"א, וע"פ זה מתפרש יפה המשך הירושלמי שם. ומפרשי הירושלמי לא עמדו על הפירוש הנכון.</i> ודין גרעינים יבשים של תמרים כדין שאר הגרעינין. ואין כאן סתירה בין דברי הירושלמי והתוספתא. וכן פסק הר"מ (הנ"ל בהע' 3) כדברי התוספתא והירושלמי.<sup class="footnote-marker">4</sup><i class="footnote">אלא שפסק כמסקנת הירושלמי (וכר' יוחנן שם) שהמשנה מדברת בשאר הגרעינין, ובאינן מחוסרין לחלוחית למצמץ, וכעצמות של קדשים שנשנו יחד אתם.</i><br>ברם בפיה"מ כאן פירש רבינו שמשנתנו מדברת בגרעינין שהן ראויין לאכילה כגון גרעיני החבושים והפרישין,<sup class="footnote-marker">5</sup><i class="footnote">הם חבושים הם פרישין, עיין מ"ש לעיל פ"ז שו' 51–52.</i> או שתהיה ראויה למציצה, כגון גרעינת התמרה כשהיא לחה, אבל שאר הגרעינין, כגון גרעיני חרובין, אע"פ שלא השליכם הכהן מותרים. וכן בריבמ"ץ שם: אבל גרעיני תמרים ואפרסקין אפילו אם מכנסן מותרים. וברור ששניהם פירשו על פי הירושלמי הנ"ל, שבאר את משנתנו בגרעיני אגסים וקרוסטומלין,<sup class="footnote-marker">6</sup><i class="footnote">והר"מ נקט ע"פ שיגרת משנת כלאים (פ"א מ"ד) ועוקצין (פ"א מ"ו): האגסים והקרוסטמלין והפרישין וכו'.</i> או בתמרה המחוסרת למצמץ (כלומר, תמרה לחה, כפירוש המפרשים בירושלמי). אבל סתם גרעיני תמרה אעפ"י שמכנסן מותרין, מפני שאינן ראויין לאכילה. וזהו בניגוד לתוספתא שלנו כאן שנקטה בפירוש שגרעיני תמרים וחרובין אעפ"י שאין מכנסן אסורין. וכבר העירו במהרי"ק וברדב"ז על הר"מ שם על הסתירה בין פיה"מ וספר היד.<br>וכן בתוספתא עוקצין פ"ב ה"י (בגי' ד): גרעיני זיתים וגרעיני תמרים אעפ"י ששלקן לאוכלין אין מטמאין טומאת אוכלין. גרעיני חרובים<sup class="footnote-marker">7</sup><i class="footnote">כ"ה בכי"ו, בר"ש ובר"מ. ובד בטעות: הריחים.</i> אע"פ כינסן לאוכלין אין מטמאין טומאת אוכלין. וכן פסק הר"מ בשתיהם בפ"ה מה' טומאת אוכלין הי"ז והי"ח. והוא מתאים בדיוק לפירושו בפיה"מ כאן. ואם נניח שבס' היד בה' תרומות חזר בו מפירושו במשנה<sup class="footnote-marker">8</sup><i class="footnote">עיין ברדב"ז במקומו שהגיה בר"מ ע"פ פיה"מ, אבל בדקתי בכמה כתי"י, ובכולם כבדפוסים.</i> ופסק כתוספתא שלנו כאן, ופירש את הירושלמי אחרת (עיין מ"ש לעיל) מ"מ נשארת הסתירה בין הפסקים בה' תרומות ובה' טומאת אוכלין.<sup class="footnote-marker">9</sup><i class="footnote">עיין באו"ש כאן במקומו.</i> ושמא יש לחלק בין תרומה שכבר חל על הגרעינין שם אוכל בזמן שהיו בפרי (ואין דינן כפסולת תרומה שמותרת) ובין טומאת אוכלין אחרי שפירשו.<sup class="footnote-marker">10</sup><i class="footnote">עיין לעיל פ"ט שו' 49 ומש"ש.</i> ובאמת אף בתוספתא עוקצין ישנן כמה גירסאות אחרות, עיין מה שהארכתי בהן בתס"ר ח"ד עמ' 179 ואילך.

Halakhah 2

<small>2-3.</small> <b>קלפי פולין ושמשמין וכו'. </b>וכ"ה בר"מ פי"א הנ"ל סה"י. וכן להלן עוקצין פ"ב ה"ט: קליפי פולין והשומשמין אם יש בהן אוכלין מטמאין טומאת אוכלין. אין בהן אוכלין אין מטמאין וכו'. וכ"ה (בשינויים קלים) גם בקטע כת"י מן הגניזה שם. אבל בד שם: קליפי פולין וקליפי תורמוסין זרקן אין מטמאין טומאת אוכלין, כנסן לאוכלין מטמאין טומאת אוכלין, ובר"מ פ"ה מה' טומאת אוכלין הי"ב: קליפי פולין ותורמוסין זרקן אינן מתטמאות, כנסן לאוכלין מתטמאין. ואם נשאר בהם אוכל בין כך ובין כך מתטמאין.<sup class="footnote-marker">11</sup><i class="footnote">לפני הר"מ היתה בתוספתא שם גירסא מורכבת מגי' ד ומגי' כי"ו. ועיין ירוש' כאן פ"ה ה"ט, מ"ג ע"ד; ערלה פ"א ה"ד, ס"א ע"ב; נזיר פ"ו ה"י, נ"ה ע"ג (קלפי איסור מצטרפין להיתר).</i> ומכאן שאם כנסן אפילו אין בהם אוכל מטמאין טומאת אוכלין, וזה לכאורה סותר לפסק הר"מ בה' תרומות ולתוספתא שלנו כאן. וצ"ע. ועיין מ"ש בתס"ר ח"ד עמ' 178. 
<small>3-4.</small> <b>קלפי מלפ' אע"פ שאין בהן וכו'. </b>וכן בד: קלפי מלפפין וכו'. ובכי"ע: קליפי מלפפון וכו'. וכן פסק הר"מ בפי"א ה"י הנ"ל, וכן בתוספתא עוקצין פ"ב ה"י (בד): קליפי מלפון אע"פ שאין בהן (כלומר, אוכל) מטמאין טומאת אוכלין. וכן בר"מ פ"ה מה' טומאת אוכלין הי"ב: קליפת מלפפון אעפ"י שאין בהן מתוך המלפפון מתטמאות טומאת אוכלין. והוא מתאים לכאן.<br>אבל בכי"ו שם: קלפי טלפין (צ"ל: מלפין) אע"פ שיש בהן אוכל אין מטמא' טומאת אוכלין, וכן בקטע מן הגניזה: קלפי מלפפון אפעלפי שיש בהם אוכלין אין מטמאין טומאת אכלים. וזה סותר לכאן. ועיין מ"ש לעיל לחלק בין תרומה וטומאת אוכלין.<br>ומעי מלפפון לא נזכרו כאן ולא בר"מ הנ"ל, וכנראה שמעי מלפפון אסורין לזרים, מפני שהן לאכילה, כמפורש בירושלמי מעשרות פ"א ה"ב, מ"ח ע"ד.
<small>4.</small> <b>קלפי אתרוג אסורין. גלעני אתרוג וכו'. </b>וכ"ה בד ובר"מ פי"א הנ"ל ה"י והי"א. ובכי"ע חסרה המלה "אסורין". 
<small>5.</small> <b>מעי אתרוג אסורין. </b>וכ"ה בכי"ע (אסרין). וכן פסק הר"מ בה"י הנ"ל. ובד חסרה בטעות המלה "מעי". ומעים הם הגרעינין שבפנים האתרוג, עיין להלן כלאים פ"א שו' 34 ומש"ש. 
<b>מפני שהקיאות אוכלות אותן. </b>וכ"ה בד. וכן בכי"ע: שהקאות וכו'. ובירושלמי (שביעית פ"ד ה"ח, ל"ה ע"ג): בוסר וכו', אמר ר' אבון שכן דרך הקיהות אוכלות אותו. ופי' הרש"ס שם (ס"ה ע"א): "מעוברות ששיניהן קיהות שמתאוות לכל דבר אוכלות אותו". ומכיוון שמזכיר גבי קיהות (קיאות) מעי אתרוג וענבי בוסר, הרי מסתבר שהקהות הם בני אדם שנפשם בוחלת במאכל והם רגילים בדברים הללו.<sup class="footnote-marker">12</sup><i class="footnote">לפי פליניאוס (תולדות הטבע סכ"ג פנ"ו סי' ק"ה) היו מאכילים מעי (זרע) לימון לנשים מעוברות שהיו בוחלות באוכל.</i> ונראה שאין דינם כרפואה, מפני שהקיהות רודפים אחרי מעי אתרוג ובוסר, ומעדיפים אותם על פירות אחרים, ונהנים מטעמם יותר, ולפיכך דינם כמאכל. 
<b>קלפי אבטיח ומעי אבטיח וכו'. </b>במשנתנו (עדיות פ"ג מ"ג): מעי אבטיח וקניבת ירק של תרומה ר' דוסא מתיר לזרים וחכמים אוסרין. ולא הוסיפה התוספתא עליה אלא קלפי אבטיח. ובכולם אעפ"י שמשליכן אסורין, כדין משנתנו כאן פי"א מ"ד. וכן פסק הר"מ בפי"א מה' תרומות ה"י. ועיין בירושלמי כאן ומ"ש בזה לעיל דמאי פ"ד שו' 7 ד"ה קנובת ירק. ובירושלמי מעשרות פ"א ה"ב, מ"ח ע"ד: "מעי מלפפון לאכילה, מעי אבטיח לזריעה". וזרע ירקות פטורות מן המעשרות (עיין להלן שביעית פ"ב סה"ז). והירושלמי בשיטת ר' דוסא כאן. 
<small>6-7.</small> <b>ר' יעקב או' משמו הבכרות והסייפות וכו'. </b>וכ"ה בד (אלא ששם בטעות: הכברות). ובכי"ע: ר' יעקב אומ' בבכורות וסייפות אסור' וכו'. והנה לא מצאתי במקום אחר שר' יעקב מוסר הלכה בשם ר' דוסא [בן הורכינס], וגי' כי"ע נראית לכאורה נכונה. אבל קשה להניח שמי שהוא הוסיף מעצמו "משמו". ולכאורה נראה שצ"ל לפנינו: ר' יעקב אומר מעי (במקום: משמו)<sup class="footnote-marker">13</sup><i class="footnote">שי"ן ועי"ן דומות זה לזה בכי"י (והן מתחלפות תכופות בכי"י), והסופר שטעה וקרא: משי, תיקן מעצמו: מש[מ]ו.</i> הבכורות וכו', והכוונה לאבטיחים בכורות וכו', והטעם הוא שגרעיני הבכורות והסייפות עדיין לא נתקשו יפה וראויים לאכילה, ור' יעקב מכריע בין ר' דוסא והחכמים.<sup class="footnote-marker">14</sup><i class="footnote">פירוש המפרשים ז"ל שר' יעקב מדבר בקניבה של ירק אינו מובן כלל, שהרי ירק גדל בכל השנה, ואין בו בכורות, סייפות ואמצע הקיץ.</i><br>ברם ברוב המקומות שמזכירים בכורות וסייפות סתם בלי שם לואי הכוונה היא לתאנים,<sup class="footnote-marker">15</sup><i class="footnote">פשיטא שהגדרת התוספתא (לעיל דמאי פ"א ה"ג) לבכורות וסייפות אינה עניין כלל לנדון שלפנינו.</i> ובפרט כאן שנזכרו בכורות סייפות ואמצע הקיץ (עיין במשנתנו כאן פ"ד מ"ד). ושמא היה סדר המשניות במשנה של התוספתא: גרעינים, קליפות, ועוקצין (כלומר, המשנה התחילה בפנים הפרי), ודברי ר' יעקב הולכים על פי"א מ"ד: עוקצי תאנים וכו'. והוא אומר שבבכורות (כגי' כי"ע) ובסייפות העוקצין אסורים,<sup class="footnote-marker">16</sup><i class="footnote">כגי' כי"ע: אסור' וכו' מותר', כלומר, אסורין וכו' מותרין, לשון זכר.</i> ובאמצע הקיץ מותרין, והטעם הוא שהעוקץ שהוא מובלע באוכל אינו מתקשה בבכורות ובסייפות.<sup class="footnote-marker">17</sup><i class="footnote">ושמא היו נוהגים לבשל את הסייפות, והעוקץ היה נאכל אתם. עיין להלן שביעית פ"ג שו' 49 ומש"ש. ועיין מ"ש בתס"ר ח"ד, עמ' 174 ועמ' 186.</i> ועיין ב"ר רפמ"ו עמ' 458 ובמקבילה.
<small>7-8.</small> <b>כשם שאסורות לאכל בתרומה וכו'. </b>מכאן משמע שכל הגרעינין, הקליפות והמעים שנשנו למעלה חייבים במעשרות אעפ"י שפירשו מן הפרי. אבל מתוך התוספתא עוקצין פ"ב ח"י מוכח שכמה מהם אין מטמאים טומאת אוכלין, וממילא אין חייבים במעשרות (כמפורש במשנת נדה פ"ו מ"ה), ואין בהם משום טבל. ועיין מ"ש לעיל ה"א. וצ"ע. ועיין להלן עוקצין פ"ג הי"ג ומ"ש להלן שו' 14 ד"ה ר' שמעון. 
<small>8.</small> <b>ומעשר טבל. </b>וכ"ה בד, אבל בכי"ע ליתא, ולפנינו הוא באשגרה מכ"מ אחרים בתוספתא, והוא מיותר. והמפרשים פירשוהו ע"פ הבבלי ברכות מ"ז ב' (ומקבילות), ואין צורך. 
<small>9.</small> <b>ובמעשר שיני והקדש שלא נפדו. </b>במשנתנו (פי"א מ"ה): וכן עצמות הקדשים בזמן שהוא מכנסן אסורין וכו'. והתוספתא מוסיפה כאן דין הקדש לבדק הבית. וברור שאם הקדיש את הקליפין והגרעינין אחרי שפירשו שיש בהם מעילה אפילו אין בהם אוכל, ואפילו אם משליכן, שהרי אפילו אם הקדיש עצים מועלין בהם, ואינו עניין לכאן. ובוודאי מדברים כאן שהאוכל היה ברשות הקדש ואח"כ פירשו הגרעינין והקליפין וכו', עיין להלן שו' 44 ומש"ש. ועיין במשנת מעילה ספ"ג ומ"ש באו"ש פ"ה מה' מעילה ה"ח, ובתוספ' תמורה ל"א ב' ד"ה לאתויי. ודכוותיה אף במע"ש שכבר קרא עליהם שם מעשר, ואח"כ פירשו, ודינם כתרומה, עיין ר"מ פ"ג מה' מע"ש הי"ב. 

Halakhah 3

<small>9-10.</small> <b>הניצולות והרקבונית של תרומה אסורות. </b>בד: המצולית וכו'. ובכי"ע: המצולות והרקביבית וכו'. ובר"מ פי"א מה' תרומה הי"ג: הנצולות והרקבניות של תרומה וכו'. ובספרי עקב (פי' מ' עמ' 82 ואילך, לפי כת"י ברלין): לא כינה ורקבנית בפירות וכו' ורקבנית בפירות וכו' (ובשאר נוסחאות שם: רקבובית). ואשר לניצולות ציין במהרי"ק על הר"מ הנ"ל לב"ר פס"ז, ד' (עמ' 759) ופע"ד, ג' (עמ' 861): <b>ויצל</b> וכו', כזה שמציל מן הניצולת.<sup class="footnote-marker">18</sup><i class="footnote">עיין במה"ג שם, הוצ' מרגליות, עמ' תקמ"ח: מלמד שנתחייב לבן כלייה וכו'. ולפ"ז כל מקנהו של לבן היתה ניצולת, עיין להלן הע' 20.</i> וכנראה שניצולת הוא זרע דגן שהוא ריק באמצע<sup class="footnote-marker">19</sup><i class="footnote">granum cassum. עיין מ"ש פליניאוס בתולדות הטבע סי"ח פמ"ה סי' קס"א.</i> ואינו עושה קמח.<sup class="footnote-marker">20</sup><i class="footnote">ובהשאלה קראו ניצולת לכל דבר שאין לו ערך, או דבר האבוד. עיין לעיל הע' 18.</i> ונראה שכן צריך לפרש אף בבבלי (ברכות ט' ב'; פסחים קי"ט א'): <b>וינצלו</b> וכו' כנצולה שאין בה דגן,<sup class="footnote-marker">21</sup><i class="footnote">כגי' בה"ג ד"ב, ריש עמ' 594, והגאונים, עיין אוה"ג ברכות, הפירושים, עמ' 9 ועמ' 107. ודגן פירושו כאן לחם ובשר הפרי, כלהלן סוף מע"ש ומקבילות.</i> כלומר, הריקו את מצרים ועשאוה נצולה, כנצולה זו הריקה שאין בה דגן העושה קמח. 
<small>10.</small> <b>העלו אבק וכו'. </b>ר"מ הנ"ל. ועיין במהרי"ק שם שנסתפק אם הלכה זו עונה על רקבוניות גרידא או אף על ניצולת. 

Halakhah 4

<b>סובין של חדשות וכו'. </b>משנתנו פי"א מ"ה, והטעם הוא שבחטים חדשות אין הסובין יוצאין ידי אוכל. ועיין ר"מ הנ"ל ובמעשה רוקח שם. 
<small>11.</small> <b>עד מתי חדשות אסורות וכו'. </b>ירושלמי פי"א ה"ד, מ"ז סע"ד. והר"מ (פי"א הנ"ל הי"ב) פסק כחכמים וכלשון התוספתא. 
<small>12.</small> <b>שלשים יום. </b>ועל פיו פירש הרע"ב את משנתנו. 
<b>תלתן של תרומה וכו'. </b>להלן מע"ש רפ"ב, ובריבמ"ץ, ר"ש (ושם בטעות: של טבל) ורא"ש מע"ש פ"ב מ"ג. ר"מ פי"א מה' תרומות ה"ט. ועיין מ"ש על תלתן לעיל פ"ה שו' 17. 
<b>שחפה בה בת כהן ראשה וכו'. </b>הקדמונים היו נוהגים לשוף את הראש בתערובת קמח של תלתן, כדי להרחיק ממנו את הסובים.<sup class="footnote-marker">22</sup><i class="footnote">באנגלית dandruffs. וכבר ציין ר"ע לעף בפלורה ח"ב, עמ' 477, לדברי פליניאוס (תולדות הטבע סכ"ד פק"כ סי' קפ"ח) הכותב שהיו משתמשים בקמח של תלתן עם יין ואשלג כדי להרחיק את הסובין -furfures- של הראש. ובספר אלמנצור ה' א' (לפי מלונו של בן יהודה ערך סב ב', עמ' 3900): מסובין שבראש הנלעזות פורפוריא, הסובין יוסרו כשתמיד תעבור תער בראש ובכל לילה למשוח בשמן.</i> 
<small>12-13.</small> <b>אין בת ישראל רשיית לחוף אחריה. </b>וכן פסק בר"מ הנ"ל. והטעם הוא מפני ששיירי התלתן הרי לא נתחללו. וכתב הר"מ שם: ומפני מה הותרו הכהנים לחוף שערן בתלתן של תרומה מפני שאינו ראוי למאכל אדם. ועיין בר"מ פ"ב ה"ה ופי"ב ה"ז. ועיין מ"ש בתס"ר ח"ד עמ' 188. 
<small>13.</small> <b>אבל מעגנת שערה בשערה. </b>וכ"ה להלן מע"ש. וכ"ה בד כאן ושם. וכ"ה בריבמ"ץ (מעגנות) וברא"ש הנ"ל. ובר"ש הנ"ל בטעות: מצננת (וצ"ל: מעגנת, כמו שמעתיק ברא"ש). ובר"מ הנ"ל בד' סונצינו: מעגנה.<sup class="footnote-marker">23</sup><i class="footnote">בכת"י מצרי עתיק: מעגגה, וכ"ה בכת"י תימן אחד (418 EMC). וכן אפשר לקרוא אף בר"מ ד"ק. ובר"מ ד' רומי וכת"י תימן אחר (28 .S. A) מענגה (עיין גי' כי"ע). ובשני כתי"י על קלף: מעגלה. ובר"מ ד"ו רפ"ב ואילך: מעגלת. וכן תיקנו והדפיסו אף בתוספתא בד"ח. ועיין להלן שו' 34.</i> ובכי"ע כאן ולהלן מע"ש: מענגת. ופירוש המלה ע"פ העניין הוא שהיא דוחקת ומסבכת שערה בשערה, ושפה אח"כ את התלתן שנדבק בשערה, וטעם ההיתר הוא שהתלתן כבר בטל על גוף הכהנת ונתחלל, עיין להלן ה"י ומש"ש. 

Halakhah 5

<small>14.</small> <b>אין עושין אותן טחינין. </b>כ"ה בד ובכי"ע, ובכי"ו נשמטה המלה טחינין בטעות. ופירושו שאין טוחנין את הקטניות של תרומה ונותנים דבש ותבלין בתוכם, מפני שמשנים אותן מברייתן, עיין מ"ש על כ"ז לעיל דמאי פ"א שו' 60 ד"ה וכרשנין. 
<b>ר' שמעון מתיר בכרשנין. </b>עיין מ"ש ע"ז בדמאי הנ"ל. ולהלן עוקצין פ"ג הי"ג: כרשינין וכו' ור' שמעון אומר אין מטמא' טומאת אוכלין. ובתס"ר שם (ח"ד עמ' 188) פירשתי את המשך התוספתא שם, שר' שמעון סובר שאעפ"י שאין מטמאין טומאת אוכלין מ"מ חייבין במעשרות, ואין למדין מן הכללות (מן הכלל של משנת נדה פ"ו מ"ה). ועיין מע"ש פ"ב מ"ד. 

Halakhah 6

<small>14-15.</small> <b>כמה יהא בתרומת מעשר של דמיי וכו'. </b>משנתנו פי"א סמ"ח. ומסתברא שהיא מדברת ביין ושמן כמו ברישא שם. וכן מוכח מן התוספתא עיין מ"ש להלן. 
<small>15.</small> <b>אחד משמנה בשמינית. </b>כלומר, של לוג, והיינו קורטוב. עיין להלן ב"ב פ"ה סה"י ומ"ש בתס"ר ח"ב עמ' 142. 
<small>15-16.</small> <b>במי דברים אמורים וכו'. </b>עיין מ"ש על צורה זו לעיל דמאי פ"ג הע' 14. 
<small>17.</small> <b>בטהורה אבל בטמאה אפילו כל שהו. </b>וכ"ה בד ובכי"ע. ובפ"מ פי"א סה"ה: "ובתוספתא פ"י גריס הכי כמה יהא בתרומת מעשר של דמאי וכו', בד"א בטמאה אבל בטהורה כל שהוא (ובתוספתא דפוס כתוב האי בד"א בתרא בהיפוך וטעות דמוכח הוא) וכן אתה אומר וכו'". ומכאן נראה שהעתיק מתוספתא כת"י שלו.<sup class="footnote-marker">24</sup><i class="footnote">לעיל בסמוך שם מזכיר פעמים את הכת"י שלו ולפ"ז יש לנו כאן דוגמא של שינוי חשוב בכ"י פ"מ שאינו בכי"ו.</i> ולפי זה התוספתא מתפרשת כפשוטה.<sup class="footnote-marker">25</sup><i class="footnote">מ"ש בתס"ר ח"א, עמ' 58, שלפני הר"מ והסמ"ג היתה הגי' בתוספתא כמו בכת"י פ"מ הם דברי הבל. עיין מ"ש להלן.</i><br>ברם מכיוון שגירסתנו מקויימת אף ע"י ד וכי"ע הרי אין לבטלה בוודאות. ופירושה שמשנתנו (וכן הרישא כאן) מדברת בתרו"מ של יין ושמן טהור של דמאי, אבל בטמא של דמאי אפי' כל שהוא, כלומר, אפילו הרבה,<sup class="footnote-marker">26</sup><i class="footnote">כסיגנון המשנה בכלים פי"ט מ"ג, שם ספכ"ט ועוד. ועיין תרומות פ"ח מ"ה ומ"ש לעיל פ"ז שו' 57.</i> אינו חייב לטפל בו. ואף שגם בתרו"מ של דמאי טמא אסור לו להפסיד לכהן,<sup class="footnote-marker">27</sup><i class="footnote">עיין לעיל דמאי פ"ח שו' 31 ומש"ש.</i> אינו אלא שאסור לאבדו בידים (כשיש בהן), או להפריש מן האבוד, אבל אין עליו חובת טיפול להוליכה לכהן.<br>ומדברי הר"מ שנעתיק להלן נראה שחסרו לפניו כאן המלים "אפילו כל שהוא", ולפ"ז צ"ל לפנינו: בד"א בטהורה אבל בטמאה וכן אתה או' בתרו"מ שבשאר כל הפירות וכו'. כלומר, בד"א שבשל וודאי אסור אפילו כל שהוא, דווקא בתרומת מעשר של יין ושמן טהור, אבל בתרו"מ וודאי של יין ושמן טמא, וכן בתרו"מ של שאר כל הפירות (חוץ מיין ושמן), בין בדמאי ובין בוודאי בין בטמא ובין בטהור, דינה כיין ושמן של דמאי ששנינו במשנתנו (וברישא כאן) שאם יש בה שמינית שבשמינית מטפל בה, ואם לאו משליכה לאור.<br>וכן פסק הר"מ בפ"ג מה' תרומות הט"ז: תרומת מעשר (כלומר, בין טהורה ובין טמאה, בין דמאי ובין וודאי) שהיה בה אחד משמונה בשמינית מוליכה לכהן. פחות מיכן אינו מטפל להוליכה, אלא משליכה באור ושורפה (זו היא הסיפא של הבבא שלנו). וביין ובשמן אפילו כל שהוא מוליכה לכהן, ובלבד שתהא תרומת מעשר ודאית וטהורה, אבל אם היתה טמאה או שהיתה של דמאי אם אין בה כשיעור אינו מטפל בה אלא שורפה. ובסמ"ג (עשין קל"ד, קצ"ז ע"ב) העתיק את לשון הר"מ בשם התוספתא, כדרכו (עיין מ"ש בתס"ר ה"א, עמ' 58 ועוד), וזו היא ממש התוספתא שלפנינו בלי המלים "אפילו כל שהוא".<sup class="footnote-marker">28</sup><i class="footnote">ועיין במהרי"ק וברדב"ז ששערו שהר"מ גרס בתוספתא "עד שתהא בה כשיעור" במקום "אפילו כל שהוא".</i><br>אבל בירושלמי (פי"א סה"ה, מ"ח ע"א): בטמא. אבל טהור אפילו כל שהוא צריך להחזיר. בדמאי. אבל בודאי בין טמא בין טהור בין רוב בין מועט צריך להחזיר.<sup class="footnote-marker">29</sup><i class="footnote">וכ"ה אף בכי"ר ובנוסח הרש"ס. וכ"ה לפני הריבמ"ץ, הר"ש והראב"ד בהשגות על הר"מ שהזכרנו בפנים.</i> והירושלמי חולק על התוספתא.
<small>17-18.</small> <b>וכן אתה או' בתרומת מעשר שבשאר כל הפירות וכו'. </b>בהשגות הראב"ד פ"ג הט"ז הביאה ופירשה שתרו"מ של שאר כל הפירות הן דרבנן, ואפילו וודאי הרי הן כדמאי. ועיין מ"ש באו"ש שם, ולעיל בסמוך פירשנו אותה לפי גירסת הר"מ לעיל בתוספתא. 

Halakhah 7

<small>19.</small> <b>שילדה בכור מאכילה וכו'. </b>צ"ל: מאכילו, כמו שהגיהו המפרשים ע"פ הר"מ פ"ט מה' תרומות ה"ט. ואעפ"י שהישראל מחוייב ליטפל בבכור (משנת בכורות רפ"ד), מ"מ הרי גוף הבכור של כהן, ואינו גרוע מישראל ששכר פרה מכהן שמאכילה תרומה (כמפורש במשנתנו פי"א מ"ט). והראשונים (רש"י ותוספ' ע"ז ט"ו א' ד"ה ישראל) נחלקו אם מותר לו להאכיל לבהמה שכורה תרומה משלו דווקא (שקנאה בדמים או שנפלה לו בירושה מאבי אמו כהן) או אפילו תרומה שחייב ליתנה לכהן.<sup class="footnote-marker">30</sup><i class="footnote">ולעצם העניין באיסור הנאה של כילוי בתרומה עיין מה שהאריך במשנה למלך פ"ב מה' תרומות הי"ד.</i> ולשיטת רש"י וסייעתו הוי ליה כמאכילה ברשות כהן ובשליחותו, מפני שניחא ליה לכהן שיאכילנה בריוח, ויוצא בזה ידי נתינה.<sup class="footnote-marker">31</sup><i class="footnote">ועיין במאירי יבמות ס"ו ב', הוצ' ר"ח אלבק, עמ' 251.</i> ואפשר שסברא זו היא דווקא בשכר פרה מכהן, שיודע למי הוא מזכה, אבל בבכור אינו מאכילו אלא מתרומה שהיא קניינו. ועיין היטב בירושלמי פי"א ה"ז, מ"ח סע"א-רע"ב. 
<small>20.</small> <b>ולא עוד אלא שיזכה לה וכו'. </b>בד: שזכו וכו'. ובכי"ע: שזכה וכו'. ואין שיזכה אלא שזכה, ובאה היו"ד במקום סגול כרגיל בכי"י, עיין מבוא לנוסח המשנה להרי"ן אפשטין ז"ל, עמ' 1243. ורשב"ג סובר שאף בבכור מותר לו להאכילו כרשינין שחייב ליתנן לכהן, והוא זכה לו לכהן בתרומה, ומאכילה לבכור, וכשיטת רש"י שהבאנו לעיל. ועיין בירושלמי הנ"ל. 
<small>20-21.</small> <b>נותן אדן כרשני תרומה לתוך שובכו ואינו חושש. </b>במשנתנו פי"א מ"ט: כרשיני תרומה מאכילין אותם לבהמה ולחיה ולתרנגולים. והנה המשנה שינתה כאן מסיגנונה הקבוע ולא אמרה מאכילין אותם לבהמה ולחיה ולעופות, כמשנת פאה ספ"א.<sup class="footnote-marker">32</sup><i class="footnote">וכ"ה בקביעות במשנה ובתוספתא. עיין במשנת פסחים רפ"ב; ביצה פ"א מ"ט; ב"ק ספ"ה; חולין פ"ב מ"ה ופ"ח מ"ד; בכורות פ"ח מ"א ובמקבילות; כריתות רפ"ה; מכשירין פ"ו מ"ה; זבים פ"ב מ"ב; עוקצין פ"ג מ"ב.</i> ודייקו מכאן בתוס' אנשי שם למשנתנו "שלא התירו אלא לעופות דומיא דתרנגולים דהכהן נהנה במה שהם אוכלין, אבל לעופות שאין מזונותיהם עליו ואינו נהנה אח"כ מהם אסור, דהוי כמאבדה בידים". ונראה שלכך כיוונה אף התוספתא שמותר לו לכהן לתת כרשני תרומה לתוך שובכו, ואינו חושש שמא יבואו יוני הפקר ויאכלום. [ועיין מ״ש להלן שבת פי״ד ה״ד ד״ה הצד יוני שובך.]<br>אבל בר"מ פ"ט מה' תרומות ה"ט הנ"ל: ואוצר אדם כרשיני תרומה לתוך שובכו ואינו חושש שמא יבואו היונים שלו ויאכלו אותן. ואולי צ"ל: [שאינן] שלו וכו'. אבל בדקתי בכמה כתי"י, והגירסא שם כלפנינו.

Halakhah 8

<small>21.</small> <b>עבד כהן שברח וכו'. </b>להלן יבמות פ"ט ה"ב; גיטין פ"א ה"ה ופ"ב הי"ב; בבלי שם י"ג רע"א. ר"מ פ"ו מה' תרומות ה"א. ובתוספתא יבמות נשנתה ברייתא זו ללמדנו שאעפ"י שמרדה האשה, וברח העבד, אין עבדיהם מפסידים זכותם בתרומה. ובתוספתא גיטין פ"ב נשנתה אגב ההלכות שאין לחשוש למיתה (ועיי"ש גם במשנה שם פ"ג מ"ג), ולפיכך הביאו אף דין רוצח שגלה לערי מקלט. וכאן הובאה כל הברייתא כמו שהיא אגב הברייתא שלעיל ששנינו בה שמותר להאכיל תרומה לקניין כספו של כהן. 
<small>22.</small> <b>לא יצא הרוצח וכו'. </b>תוספתא יבמות וגיטין פ"ב הנ"ל. ולכאורה משמע שאפילו כהן גדול זקן או חולה, ודינו כיוצא במזיד (עיין בבלי מכות י"ב א', בפיה"מ להר"מ שם פ"ב מ"ז ובר"ח ובריטב"א לבבלי הנ"ל, ובר"מ פ"ה מה' רוצח הי"א). ולא מצאתי הלכה זו בר"מ. 

Halakhah 9

<small>23.</small> <b>בקרו של כהן שהיה עומד וכו'. </b>וכן מעתיק בר"מ פי"א מה' תרומות הי"ח. ולפ"ז פירושו שאם הבקר של הכהן נמצא ברפת אחת עם הבקר של ישראל, או שהכלים של הכהן ושל הישראל נארגים במקום אחד מותר לו לישראל להדליק על גביהן שמן שריפה בלי רשות כהן. כמפורש בר"מ הנ"ל. והטעם הוא, שנר לאחד נר למאה, והרי הוא מדליק לטובת הכהן, ומה בכך שאף הוא יהנה.<br>ובירושלמי כאן (פי"א ה"ז, מ"ח ע"ב): בקרו של כהן שהיה מאכיל אצל ישראל וכו'. ובירושלמי שבת (פ"ב ה"א, ד' סע"ג): בקרו של כהן שהיה עובר (צ"ל: עובד) אצל ישראל וכו'. ולפי גירסא זו פירושה שרועה בקר של כהן שהיה מאכיל (או: עובד) בבקר של כהן אצל ישראל מותר לו לישראל להדליק שמן שריפה על גבו ולהאכיל גם את בקרו לאור השמן.
<small>23-24.</small> <b>וכן כליו של כהן שהיה נארג וכו'. </b>וכ"ה בד ובר"מ הנ"ל ובירושלמי שבת הנ"ל. וכליו הוא לשון יחיד (הכלי שלו). ובירושלמי כאן הנ"ל: וכן בגדו של כהן וכו'. ובכי"ע: שהיו נארגין וכו'. וכבר העירותי בכ"מ שיד "מתקנת" עברה על פני כ"י זה. 
<small>25.</small> <b>ישראל שהיה יושב בחנותו של כהן הרי זה ממלא לו את הנר וכו'. </b>הלשון סתומה ואפשר לפרשה שהכהן ממלא לו את הנר לישראל וכו'. אבל אפשר לומר ש"ממלא לו" היא פעולה חוזרת, כלומר הישראל ממלא לו לעצמו את הנר. ובר"מ פי"א הט"ז: ממלא הכהן נר שמן שריפה ונותנו לישראל לעלות בו לעלייה וכו'. ובסמ"ג (לאוין רנ"ח, ע"ה ע"ד) וכן בכפו"פ (ספכ"ג עמ' תס"ו) העתיקו את לשון הר"מ בשם התוספתא. ובירושלמי (כאן ושבת פ"ב הנ"ל): תני ישראל וכהן שהיו שותפין בחנות ממלא ישראל את הנר שמן שריפה ועולה לעלייה וכו'. ולפי הירושלמי שאף ברישא בשותף עם כהן עסיקינן וודאי שמותר לו לישראל להדליק שמן שריפה לצרכי השותפות בלי רשות כהן. ועיין מ"ש להלן. 
<small>26.</small> <b>עולה לעלייה ויורד לדות וכו'. </b>וכ"ה בכי"ע. ובד: לדו', כלומר, לדות (ובד"ח פתרו בטעות: לדור). אבל במשניות ובירושלמי רגיל יותר "חדות"<sup class="footnote-marker">33</sup><i class="footnote">עיין ערוך ערך דות, פיה"ג לטהרות, עמ' 49, ור"ש אהלות פי"א מ"ח.</i> במקום "דות". וחדות הוא בור שהיו מחזיקים בו חביות של יין או שמן (עיין להלן ב"מ פ"ו ה"י) או בור בשדה שהיו אוצרים בו חטים ושעורים.<sup class="footnote-marker">34</sup><i class="footnote">עיין במלונו של בן יהודה ערך חדות סוף הע' 2.</i> ופירושו שמותר לו להדליק שמן שריפה על מנת לעלות בנר זה לעלייה (מקום מגורות החטים והשעורים בבית) או לרדת בו לחדות לצרכי הכהן גרידא, אבל לא לצרכיו. ובר"מ הנ"ל: לעלות בו לעלייה, ולהכנס לחדר וכו'. וכנראה שהיה כתוב בתוספתא שלפני הר"מ: ויורד לחדו' וניסח רבינו: לחדר. ובירושלמי הנ"ל: ועולה (בשבת מוסיף: בו) לעלייה ויורד בו<sup class="footnote-marker">35</sup><i class="footnote">כ"ה בגוף כי"ל בתרומות. ונמחקה המלה "בו" ובין השורות הושלם: לחנות, וכן הדפיסו בד"ו. ובכי"ר חסרות "בו להנות".</i> לעשות צרכיו של כהן וכו'. ועיין בס' הישר לר"ת, יבמות סי' י"א, ו' ע"א, ומ"ש להלן. 
<small>27.</small> <b>אם היה שותף עמו בחנות וכו'. </b>וכן בר"מ הנ"ל: ואם היה שותף עמו מותר. כלומר, מותר לו לעשות בנר זה אפילו צרכיו גרידא, כדי שיתפנה מהר לעסקי השותפות, עיין המעשה בר' חנניה בר עכברי בירושלמי הנ"ל. ובמאירי יבמות ס"ו ב' (עמ' 251): וכמ"ש בתוספתא<sup class="footnote-marker">36</sup><i class="footnote">כנראה שצ"ל: בתוספות, עיין בתוספ' שם ס"ו ב' ד"ה לא, ומ"ש בתשלום תוספתא, עמ' 43.</i> בבית מדרשו של רבי היו מדליקין בשמן שריפה של תרומה בשביל כהנים שהיו שם, ואף ישראל משתמש עמהם לאורה, וכמ"ש בברייתא באחרון של תרומות שאם היה ישראל שותף עם הכהן בחנות, כהן ממלא את הנר בשמן שריפה ומשתמש בו ישראל. ומשמע שפירש הרב כאן מותר, כלומר, לעשות צרכי השותפות. וכן משמע בירושלמי הנ"ל, כפי שפירש ברדב"ז על הר"מ הנ"ל, כדי שלא לעשות מחלוקת בין הירושלמי והתוספתא. וכן משמע מלשון הברייתא שבירושלמי המדברת מלכתחילה בשותפים, שאסור לו להשתמש בשמן שריפה שלא לצורך הכהן.<sup class="footnote-marker">37</sup><i class="footnote">ושמא הכוונה שם שאין לכהן שום הנאה בשמושו של ישראל בשמן שריפה.</i> 
<small>27-28.</small> <b>וכן כהן שהיה מסב בתוך ביתו של ישראל וכו'. </b>וכ"ה בד. ובמאירי הנ"ל: וכ"א (=וכן אמרו) שם שכהן שהיה בבית ישראל מדליק לו וכו'. וכן במרדכי יבמות (פ"ז סי' ס"ו): ובתוספתא דפרק בתרא דתרומה<sup class="footnote-marker">38</sup><i class="footnote">וכ"ה אף בד"ק ובד"ו רפ"ב. ועיין לעיל פ"ה הע' 87.</i> תניא כהן שהיה מיסב בתוך ביתו של ישראל וכו'. ובירושלמי (תרומות ושבת הנ"ל): כהן שבא לעשות חשבון עם ישראל והדליק על גביו שמן שריפה ועמד לו והלך לו, אע"פ כן אין מחייבין אותו וכו'. והביאו ברייתא זו לעיל שם (בירושלמי תרומות) והעמידוה במזכה לו את השמן ע"י אחר. וכנראה שפירשוה שהכהן בא לעשות חשבון לצורך ישראל גרידא.<br>ובר"מ פי"א הי"ז: ישראל שהיה אורח אצל כהן, והדליק לו שמן שריפה, ועמד הכהן והלך לו, אינו חייב לכבותו עד שיכבה מאליו. וטובל הישראל פתילה בנר הכהן ומדליק לילך בה. וברור שהר"מ לא בדה לשון משונה זו (שהכהן הלך מביתו שלו) מלבו ושינה "והדליק" במקום "הרי זה מדליק". ובוודאי גרס כן בתוספתא כאן. ועיין להלן בסמוך בתוספתא.
<small>30.</small> <b>להדליק לו וכו'. </b>מדברי הר"מ הנ"ל משמע קצת שגרס: והדליק (במקום: להדליק) וכו'. ושמא בא הישראל לביתו של כהן לצרכי כהן, ואם לא יתן לו שמן לחזור לא היה בא, וכמעשה של ר' חנינא בר עכברי בירושלמי שם. ועיין מ"ש להלן הע' 39. 
<small>30-31.</small> <b>וכן בת ישראל שנכנסה אצל בת כהן וכו'. </b>וכ"ה בד. ובכי"ע: בת ישר' שהיה בידה נר מלא שמן וכו'. ואעפ"י שנשמטה שם בבא שלימה, מ"מ למדנו מכי"ע שלא היתה שם המלה "וכן". ובאגודה סוף תרומות (קצ"ב ע"ב): תניא בתוספתא בת ישראל שנכנסה להדליק מכהנת וכו'. ולפ"ז יש כאן עניין אחר. וכן בירושלמי: בת ישראל שנכנסה להדליק מכהנת וכו'. והעמידוה בירושלמי (שם) ששעת משלחת זאבים היתה (כלומר, והתירו לעשות כן מפני הסכנה), ולא עמד ב"ד וביטל את ההיתר. ולפ"ז אין הלכה זו דבוקה לרישא, ויש כאן טעם אחר. אבל אם אנו גורסים כאן "וכן בת ישראל" (כגי' כי"ו וד), עלינו לפרש שאף דין הרישא נתחדש בשעת משלחת זאבים, ולא בא ב"ד וביטל,<sup class="footnote-marker">39</sup><i class="footnote">ולפי זה אין צורך לפרש את הרישא בישראל שבא לצורך הכהן.</i> עיין במשנה למלך פי"א הי"ח. ועיין בפי' הרידב"ז לירושלמי כאן ספי"א, נ"ח ע"ב ד"ה תני. 
<small>33.</small> <b>הרי זה נותנת לתוכו חולין וכו'. </b>בירושלמי כאן פי"א ה"ז, מ"ח ע"ב (ובמקבילה שבירושלמי שבת פ"ב ה"א, ד' ע"ד): א"ר אבהו שנה לי יונתן בן עכמאי בת כהן שהיתה עומדת ערב שבת עם חשיכה ובידה נר וכו'. והברייתא מתבארת יפה לשיטת הירושלמי (שבת פ"ב ה"ב, ד' ע"ג) שאסור להדליק שמן שריפה בשבת מפני שאין שורפין קדשים בשבת וביו"ט, ואפילו אם המלאכה נעשית מאליה. וזהו דווקא אם מדליק את הנר בע"ש עם חשיכה לכבוד שבת, ונראה כמדליק את הקדשים ע"מ לשורפן בשבת, אבל אם מוסיפין שמן של חולין לתוך הנר, הרי הוא כאילו מדליק את החולין, ונמצאו הקדשים נשרפין מאליהן. ולשיטת הבבלי (שם כ"ג ב') פירושו שאם נתן חולין בנר הרי מראה שאינו רוצה שיכלה השמן מהר, ואין כאן גזירה שמא יטה, כפירוש המפרשים. ועיין במה"פ בירושלמי בסוף מכילתין ד"ה תני. 

Halakhah 10

<small>33-34.</small> <b>סך כהן עצמו שמן של תרומה ומביא בן בתו ישראל וכו'. </b>וכן בירושלמי מע"ש (פ"ב ה"ב, נ"ג ע"ג): סך הוא כהן שמן של תרומה ומביא בן ביתו<sup class="footnote-marker">40</sup><i class="footnote">כתיב מלא במקום: בן בתו, עיין דק"ס מגילה, עמ' 138, הע' ה'; מבוא לנוה"מ להרי"ן אפשטין, עמ' 1241. ועיין מ"ש בתס"ר ח"א, עמק 176 (לשו' 12).</i> של ישראל ומעגלו על גבי מעיו, ואינו חושש. והפירוש כאן ברור, שהכהן סך את עצמו ומעגיל על עצמו את בן בתו, והוא מותר מפני שהשמן כבר נתחלל ע"ג הכהן. ברם בבבלי כריתות (ז' א') שנינו: תני רב חנניה קמיה דרבא מנין לכהן גדול שנטל משמן המשחה שעל ראשו ונתן על בני מעיו, מנין שהוא חייב, שנאמר על בשר אדם לא ייסך. א"ל רב אחא בריה דרבא לרב אשי מ"ש מהא דתניא כהן שסך בשמן של תרומה, בן בתו ישראל מתעגל בו ואינו חושש. א"ל התם ומתו בו כי יחללוהו כתיב, כיון דחלליה הא איתחיל, אבל גבי שמן המשחה כתיב כי נזר שמן משחת אלקיו עליו, שמן משחה קרייה רחמנא דאע"ג דאיתא עליו לא איתחיל. והנה לפי גירסא זו ברור שהתלמוד מחלק בין שמן תרומה ובין שמן המשחה, ששמן תרומה מתחלל ושמן המשחה אינו מתחלל.<br>אבל נוסח הברייתא שלנו בבבלי בדפוסים כולו מתוקן ע"פ רש"י ופירושו. ובכי"מ שם: דתניא כהן שסך שמן של תרומה לבן בתו ישראל, מתעגל בו ואינו חושש. והפירוש מבואר במיוחס לר"ג שם (בהוצ' ראם, ה' ע"ב): "כהן שסך שמן של תרומה [ל]בן בתו ישראל שאינו רשאי לסוכו, ואעפ"כ מתעגל בו, אותו בן בתו ישראל מתהפך בו באותו שמן, כדי שימשח כל גופו, ואינו חושש לשם איסור, הואיל והוא לא שם על עצמו קודם לכן באיסור. א"ל. לא דמי התם בשמן של תרומה ומתו בו כי יחללוהו, הוא הכהן שסכו ענוש שחיללו, וכיון שחיללו יצא לחולין, הלכך מתעגל בו ואינו חושש. הכא אע"ג דאיתא עליו לא איתחל, דהא נמשח ראשו בהיתר, וכיון דלא איתחל, הלכך כי סכו על בני מעיו חייב". ולפי גירסא זו ופירושה, ההבדל בין שמן תרומה ושמן המשחה הוא שבשמן תרומה כאן סכו באיסור ונתחלל, אבל בשמן המשחה הרי סכו בהיתר ולא נתחלל. [ועיין היטב בס׳ התרומה ה׳ שבת סי׳ רל״ח וצ״ע.]<br>וכדי להוציא מגירסא זו ופירושה כתב רש"י שם: "כהן שסך בן בתו ישראל מתעגל בו כו'. ופי' כהן שסך את עצמו שמן, יכול בן בתו ישראל לבא להתעגל בו, ואפילו גדול, ושף עצמו באבי אמו ואינו חושש, אלמא כיון <b>דבטלה בהיתרא</b> בטלה, והכי תניא בהדיא בתוספתא דמסכת תרומות סך כהן את עצמו שמן של תרומה ומביא בן בתו ישראל ומעגלו על גביו". ורבינו הביא את התוספתא כדי להוכיח שהכהן סך את עצמו ולא את בנו, ונמצאנו למדים ממנה שהשמן בטל אפילו אם ניסוך בהיתר.<sup class="footnote-marker">41</sup><i class="footnote">ולפ"ז אין להוכיח כלל מדברי רש"י שאין התרומה מתחללת אלא דווקא אם נתחללה בהיתר, שהרי כל עצמו של פירש"י כאן בא להוציא מפירוש המיוחס לר"ג הנ"ל, שפירש להפך, כלומר, שאין התרומה מתחללת אלא דווקא אם נתחללה באיסור, והוכיח רש"י מן התוספתא שאף בהיתר דינו כן, ולפיכך הגיה ופירש אחרת. וכן יוצא מדברי הראשונים (עיין תוספ' מנחות ס"ט א' ד"ה דבלע, ר"ש אהלות פי"א מ"ז; תו"י יומא פ"א רע"א) שאפילו זר מחלל את התרומה. ועיין במל"מ פי"א מה' תרומות ה"ה שדייק מלשון הכ"מ (והוא באמת לשון רש"י הנ"ל) שאין התרומה מתחללת אלא אם ניסוכה בהיתר. ולפי דברינו אין שום ראייה מלשון רש"י. ועיין לעיל דמאי פ"א הכ"ג שו' 58 ובמל"מ הנ"ל.</i> והר"מ (פי"א ה"ח) העתיק את לשון התוספתא. ובסמ"ג (לאוין רנ"ח, ע"ה ע"ד) העתיק את לשון הבבלי.
<small>34-35.</small> <b>ונכנס למרחץ. </b>כלומר, סך את עצמו מחוץ למרחץ דווקא, אבל במרחץ אסור לסוך בשמן של תרומה משום בזיון קדשים. עיין בירושלמי שביעית פ"ח סה"ב, ל"ח ע"א, ובבאור הגר"א שם, ומ"ש בתס"ר ח"א עמ' 59.<sup class="footnote-marker">42</sup><i class="footnote">עכשיו ראיתי שכבר קדמני בעיקר הדברים במל"מ הנ"ל.</i> 
<small>35.</small> <b>אין הזר נמנע וכו'. </b>וכ"ה בד. אבל בכי"ע: <b>ואין</b> הזר נמנע וכו'. ומכאן שהלכה זו דבוקה לשלפניה. וכן בר"מ (פי"א ה"ח הנ"ל): ואם סך עצמו בשמן ונכנס למרחץ מותר לזר וכו'. ועיין להלן. 
<b>מלמשחינו. </b>בכי"ע: מלמשחו. ובד: מלשמשינו. ובר"מ הנ"ל (בכל הדפוסים, לרבות גם ד' רומי ושונצינו): מותר לזר למושחו, ולא מצאתי קיום לגירסא זו בשום כת"י. ובכ"י על קלף (זולצברגר): למששו. ובכ"י שני על קלף (רבינוביץ): לשהותו. ובשלשה כת"י אחרים: למשותו (למשתו). ונראה שהגירסא (ברמב"ם) "למשותו" נכונה (וממנה נשתבש למושחו). וכן במשנת שבת פכ"ב מ"ו (הוצ' לו, קויפמן פרמה ועוד): סכין ומתמשין. ובפיה"מ להר"מ שם: ומתמשין (כ"ה בכי"י) הוא מגזרת משה, משיתיהו, ועניינו משיכה וגרירה, כלומר, שמושכין וגוררין הידים על הגוף בחוזק. וגירסא זו מתאימה לגירסת ד כאן: מלשמשינו (מלמשמשינו, עיין בשנו"ס למשנת שבת הנ"ל), ועיין בכ"מ במקומו. ולהלן שבת פ"ג (ד פ"ד) ה"ו: אין משמשין (ד: משחין; כי"ע: מושחין; כי"ל: ממשחין) את המעיין. וצ"ל: אין ממשין וכו'.<br>ואין הבדל להלכה בין הגירסאות, והעיקר הוא שמותר לו לישראל לשוף את הכהן בשמן של תרומה, אע"פ שידיו של ישראל ניסכות בשמן. ולכאורה אין הלכה זו מובנת, שהרי כבר אמרנו לעיל שהשמן מתחלל ע"ג הכהן, ופשיטא שאם הכהן סך את עצמו מחוץ למרחץ וכבר נתחלל, מותר לו לישראל למרח את השמן על גביו.<br>ולפיכך נראה שאין התרומה מתחללת אלא דווקא אם הכהן נותנה על גופו כסיכה שתבלע במקומה, אבל אם נתן הרבה שמן במקום אחד כדי למרחו אח"כ בשאר הגוף לא נתחלל.<sup class="footnote-marker">43</sup><i class="footnote">ואינו דומה לשמן המשחה שבראש כהן גדול שהיה מתחלל לולא הפסוק (עיין מ"ש לעיל שו' 33, 34), שהרי שמן המשחה לא ניתן לסיכה על הגוף, וכשניתן על הראש כבר נעשתה מצותו, והיה בדין שיתחלל מיד, אלא שלמדנו מן הכתוב שאינו מתחלל כל זמן שישנו עליו. עיין בתוספ' כריתות ז' א' ד"ה מניין ובתוספ' הרא"ש שם בהשמטות לשטמ"ק בסוף המסכת.</i> והכהן, מכיוון שאסור היה לו לסוך בתרומה בבית המרחץ, היה נותן בראשו הרבה שמן,<sup class="footnote-marker">44</sup><i class="footnote">עיין להלן בתוספ' שבת פט"ז (בד פי"ז) הט"ז. ועיין בבלי שם קכ"ח ב'.</i> וממנו היה מתחיל לסוך את שאר האברים.<sup class="footnote-marker">45</sup><i class="footnote">עיין בבלי שם ס"א א' ובמס' ד"א פ"י (הוצ' היגר, עמ' 298).</i> וכאן לא נתחלל כל השמן שע"ג הראש, ועודף השמן הוא עדיין כמונח בכלי, ומ"מ התירו לו לישראל לסוך ולמשמש בשמן זה את גוף הכהן, מפני שהוא עושה כן לצורך הכהן, ואינו חושש למקצת השמן שידו ניסכת בו.<br>ורק ע"פ שיטה זו נבין את פיה"מ להר"מ במע"ש (פ"ב מ"ב) שנתקשו בו במל"מ ובמעשה רוקח על הר"מ כאן. שכן שנינו במשנת מע"ש הנ"ל: ר' שמעון אומר אין סכין שמן של מע"ש בירושלים וחכמים מתירין. ופירש הר"מ שמעולם לא נחלק ר"ש על היתר סיכה במע"ש בירושלים, אלא כוונת ר"ש שאסור לו לאדם לאמר לחבירו שיסוך אותו במע"ש, כדי שע"י זה תמשח יד הסך, ונמצא מרויח בעבודתו, עבודת הסיכה. ואמרו החכמים לר"ש אם הקל בתרומה החמורה "ר"ל שיתן הכהן לישראל שמן של תרומה וימשח אותו בו, ולא נקפיד במה שידבק בידו מן השמן,<sup class="footnote-marker">46</sup><i class="footnote">והר"מ כותב כל זה בערבית, כלומר, אין כאן ציטטה.</i> אינו דין שנתיר זה במעשר שני הקל שהוא מותר לזרים, ונאמר גם כאן (כלומר, במע"ש) שלא נקפיד במה שידבק בידו מן השמן. וכן אמר בתלמוד (כלומר, בירושלמי שם הנ"ל) מה היקילו בתרומה כהדא דתניא סך כהן שמן תרומה ומביא ישראל ומעגילו על גבי מעיו ואינו חושש". והדברים הללו אינם מובנים כלל, ומה לה לברייתא זו (הרישא שבתוספתא כאן) לדברי ר"ש במע"ש, והרי כאן מותר לו לעשות כן מפני שנתחללה התרומה, עיי"ש במשל"מ הנ"ל.<br>ולפי דברינו הנ"ל דברי הר"מ מבוארים. ורבינו דייק משינוי לשון הירושלמי שהעתיק: "על גבי מעיו" שהכוונה היא שהכהן עושה כן לצורך עצמו, כלומר, הכהן רוצה לסוך ולמשמש בבני מעיו,<sup class="footnote-marker">47</sup><i class="footnote">עיין להלן שבת פ"ג (ד פ"ד) סה"ו ומ"ש בתס"ר ח"א, ריש עמ' 114, ועיין בבלי שם קמ"ז ב, וסנהדדין ק"א א'.</i> ומנהגם היה למשמש ואח"כ לסוך, ואומרת הברייתא שמותר לו לכהן לסוך שמן הרבה במקום אחד, ולהביא בן בתו של ישראל ולהעגילו ע"ג מעיו ואינו חושש, אעפ"י שבזה אף בן בתו ניסוך, מפני שעושה כן לטובת הכהן, ואין אנו חוששים לשמן שמתדבק בבן בתו, אעפ"י שהשמן לא נתחלל לפני הסיכה והמשמוש.
<small>35-36.</small> <b>לא יתן כהן שמן של תרומה וכו'. </b>וכ"ה בד. ובכי"ע הסדר הוא: שמן של תרומה אין סכין (כלומר, הרישא של הי"א) וכו' לא יסוך כהן שמן של תרומה על גבי טבלה וכו'. והברייתות נכפלו להלן שביעית פ"ו ה"ט ואילך והובאו בירושלמי שם פ"ה ה"ח, ל"ח ע"ב. ועיין להלן שבת פט"ז (בד פי"ז) הי"ד ומש"ש. 
<small>36.</small> <b>על גבי טבלה של שייש להתעגיל עליה. </b>בר"מ פי"א מה' תרומות ה"ו: אבל לא יתן שמן על גבי טבלא של שיש להתעגל עליה מפני שמאבדו. והכוונה היא שאף בטבלא של שיש שאינה בולעת, מ"מ נשאר קצת שמן ע"ג השיש שאינו נכנס בגופו (עיין במהרי"ק שם וברש"ס שביעית, קכ"ה סע"ב). אבל אם עבר ונתן והתעגל עליה, כבר נתחלל. ועיין לעיל דמאי פ"א שו' 58 ומש"ש. 
<b>רבן שמעון בן גמליאל מתיר. </b>וכ"ה להלן בשביעית ובירושלמי שם הנ"ל. אבל בתוספתא שבת הנ"ל לא נזכרו דברי רשב"ג (שהרי האיסור שם הוא מטעם אחר, עיין לפ"ש בתכלת מרדכי שם). ברם בירושלמי (שם פ"ו ה"ב, ח' ע"א, ובמקבילה בסנהדרין פ"י ה"א, כ"ח ע"א) אף שם: רבן שמעון בן גמליאל מתיר. ועיין מ"ש להלן בטעמו של רשב"ג.<br>ולעצם העניין כבר העיר ברילל<sup class="footnote-marker">48</sup><i class="footnote">יאהרביכער שלו ח"א, עמ' 216.</i> על האניקדוטה באדריאנוס קיסר שמסופר עליו שפעם ראה חייל זקן מתחכך בכותל בבית המרחץ. וכששאל אותו הקיסר למה הוא נתן לשיש לגרד אותו,<sup class="footnote-marker">49</sup><i class="footnote">Script. Hist. Aug חיי אדריינוס פי"ז סי' ו': Se marmoribus destringendum daret.</i> ענהו החייל שהוא עשה כן מפני שאין לו עבד. ונראה שהעניים נהגו להתעגל ולהשתבר על השיש, מפני שחסו על השמן שלא ילך לאיבוד ויבלע בטבלא שמשתברים עליה (ולפיכך לא התעגלו על העור). וטעמו של רשב"ג מתבאר מתוך דבריו במס' ד"א רבה פ"י (הוצ' היגר עמ' 300): ומעשה ברבן גמליאל שהיה חלוש, חלפו לו שמן על השיש ולא קבל. רבן שמעון בן גמליאל אומר המשתבר על השיש חבירו של חמור, כלומר, כחמור הזה שמתחכך בכותל של אבנים, מה שאין כן בני אדם שהם מתעגלים על קוטובוליה (עיין להלן), ואינם חסים על קצת השמן שיבלע בה. ונראה שלפיכך מתיר רשב"ג לתת שמן על השיש ולהתעגל עליו, מפני שחזקה על אדם המתעגל והמשתבר<sup class="footnote-marker">50</sup><i class="footnote">עיין מ"ש על "שבר" בירחון סיני תרצ"ט, עמ' נ"ד ואילך. ועיין בשירי מנחה בראש ס' מתת יה לר"מ שטרשון, עמ' 47, סי' צ"ה וסי' צ"ז.</i> על השיש שלא ישאיר כלום על גבי השיש, ויתחכך בו עד שיסחט כל השמן שבו. אבל ליתן שמן ע"ג עור אף רשב"ג מודה שאסור, מפני שהעור בולע.

Halakhah 11

<small>37.</small> <b>שמן של תרומה אין סכין וכו'. </b>להלן שביעית פ"ו סה"ט בכי"ו ובד (לעניין שמן של שביעית). ובכי"ע ליתא שם, אבל ישנה גם בר"מ פ"ה מה' שמיטה ה"ז. ועיין מ"ש בשביעית שם. והלכה שלנו הביאה הר"מ בפי"א מה' תרומות ה"ז, ופשוטה היא, שהרי אפילו סתם ידים שניות הן ופוסלות את התרומה, ועושות את המשקין תחילה. ולא נצרכה אלא לסיפא. 
<small>37-38.</small> <b>משפשפו אפי' בידים טמאות. </b>המפרשים פירשו שמשפשף וסך, והטעם הוא מפני שכבר נתחלל השמן. אבל נראה יותר שאין כאן עניין לחילול,<sup class="footnote-marker">51</sup><i class="footnote">עיין מ"ש לעיל שו' 35 ד"ה מלמשחינו.</i> אלא פירושו שמשפשפו על גבי בשרו כדי לנגבו.<sup class="footnote-marker">52</sup><i class="footnote">כסיגנון המשנה, במקואות פ"ט סמ"ב; לעיל פ"ז שו' 38; ירוש' ברכות פ"ג ה"ח, ו' ע"ד; שבת פ"י ה"ב, י', רע"ב; בבלי יומא ל' רע"א ועוד.</i> וכן הפירוש לעיל דמאי פ"א שו' 57, עיין מש"ש. ולא הצריכו לשפשף ולנגב לכלוך של תרומה בידים טהורות דוקא. 
<small>38.</small> <b>שמן של תרומה אין חוסמין בו וכו'. </b>וכ"ה בר"מ פי"א רה"ו ולהלן שביעית הנ"ל. אבל ברשב"א ב"מ ל"ח ב' (ד"ה ואסיקנא, וכן מעתיק בשטמ"ק בשמו): ותניא שמן של תרומה אין מסיקין (צ"ל: מסיכין) בו תנור וכירים, ואין סכין בו מנעל וסנדל. לא יסוך את רגלו והוא בתוך המנעל או בתוך הסנדל. ועיין להלן ביצה פ"ג הט"ז ובבלי שם ל"ד א' וירושלמי מו"ק פ"א ה"ט, פ"א רע"א. ומכאן משמע שנהגו לסוך בשמן, כדי להקשות ולחסם את התנור והכירים, והטעם כדי לחסמן (בביצה שם) עונה על כולם [עיין עכשיו בס׳ המכתם ביצה עמ׳ 250. להלן ח״ד [עמ׳] 987.], אבל רש"י (בביצה שם) ושאר הראשונים לא פירשו כן. 
<small>39.</small> <b>לא יסוך את רגליו וכו'. </b>ר"מ פי"א מה' תרומות ה"ו. ועיין במסה"ת. 
<small>41.</small> <b>ומתעגל על גבי קטבוליא ואינו חושש. </b>בד ובכי"ע ובר"מ הנ"ל: קטבוליא <b>חדשה</b> וכו'. וכ"ה במקבילות שבשביעית ובתוספתא ובירושלמי שבת. אבל בבבלי שם חסרה המלה "חדשה", ועיין בר"מ פכ"ג מה' שבת ה"י. והחידוש הוא שאעפ"י שהקטבוליא חדשה ובולעת הרבה מ"מ מותר. ובפירוש המלה קטבוליא כתב הגאון (פיה"ג כלים פט"ז מ"ד עמ' 45): פי' עור של מעלה קורין אותו בל' יוני אנבולי, ושהוא למטה קורין אותו קטובולי (καταβολή). 

Halakhah 12

<small>42.</small> <b>שמרים של תרומה ראשון ושיני אסור וכו'. </b>וכ"ה בתוספתא כ"י פ"מ לירושלמי פי"א ה"ה, ובירושלמי שם ובבבלי ב"ב צ"ז א' ובר"מ פי"א מה' תרומות הי"ג. אבל בד ובכי"ע בטעות: ראשון אסור שיני מותר. ופירש הרשב"ם (בב"ב שם) שנתן מים ע"ג שמרים ומצא כמדתן. ועיין מעשרות פ"ה מ"ו ובבבלי ב"ב שם וברמב"ן שם. 
<b>ושלישי מותר. </b>ופירש הרשב"ם "ואפילו אם יש בו טעם יין", מפני שאינו אלא קיוהא בעלמא. ובירושלמי מוסיף: במה דברים אמורים בשנתן לתוכן מים. אבל לא נתן לתוכן מים אפילו שלישי אסור. ופי' הרש"ס: אבל לא נתן לתוכן מים, אלא שנתן יין של חולין לתוך שמרים של תרומה כדי לחזקו, אפילו נתן בהם יין ג' פעמים אסור, מפני טעם השמרים שמחזקין את היין. ופירושו מיוסד על באור הבבלי (זבחים ע"ט ב') בברייתא של חרסן של זב (להלן הי"ג), עיין מ"ש להלן שו' 46–47. ובר"מ הנ"ל: ואם לא נתן עליהן מים אלא מסנן היין מעל השמרים בלבד, אף השלישי אסור לזרים. ובמהרי"ק שם: "ולא נתברר לי כשלא נתן מים, מה שייך פעמים לא שני ולא שלישי". אבל נראה שאף בר"מ "מעל השמרים בלבד" פירושו שהשמרים בלבד שהן תרומה סינן עליהן יין של חולין, וכפירוש הרש"ס הנ"ל. 
<small>42-43.</small> <b>ר' מאיר או' שלישי בנותן טעם. </b>וכ"ה בתוספתא כ"י פ"מ הנ"ל ובירושלמי בנוסח הרש"ס<sup class="footnote-marker">53</sup><i class="footnote">בכי"ל, בכי"ר ובהוצאות שלפנינו ליתא. וכנראה שהרש"ס הוסיף בעצמו ע"פ הבבלי.</i> ובבבלי הנ"ל. אבל בד ובכי"ע בטעות: שני בנותן טעם. 
<small>43.</small> <b>שיני. ראשון אסור ושיני מותר. </b>וכן בתוספ' כת"י פ"מ. ובירושלמי הנ"ל: שמרים של מעשר שני, ראשון אסור, ושני מותר. וכן בבבלי הנ"ל: ושל מעשר, ראשון אסור וכו'.<sup class="footnote-marker">54</sup><i class="footnote">ביד רמה שם: והאי מעשר דקאמרי ראשון אסור שני מותר, דוקא במע"ש, אי נמי במעשר עני, אבל במעשר ראשון הניתן ללוי כיון דטבול לתרו"מ שבו, כתרומה דמי וכו'. ולא כיון רבינו לפרש שהברייתא מדברת במעשר עני, שהרי התלמוד מעמיד את הברייתא השניה שם בדמאי, ובדמאי מ"ע לעצמו, אלא כוונתו שדין הברייתא אינו נוהגת אלא במע"ש ובמעשר עני, אבל לא במעשר ראשון.</i> וכן פסק הר"מ בפ"ג מה' מע"ש הי"ב. ובד בטעות: ושל מעשר, ראשון ושני אסור, שלישי מותר. ובכי"ע: ושל מעשר, ראשון שיני אסור וכו'. 
<b>ר' מאיר או' שיני בנותן טעם. </b>וכ"ה בכת"י פ"מ ובירושלמי ובבבלי הנ"ל. ובד בטעות: ור' יהודה אומר בנותן טעם. ובכי"ע: ר' מאיר אומ' שלישי בנותן טעם. 
<small>43-44.</small> <b>ושל הקדש. ראשון וכו'. </b>וכ"ה בכי"ע, בכ"י פ"מ ובבבלי הנ"ל. וכן פסק הר"מ בספי"ג מה' טומאת אוכלין. ובד בטעות: ושל חדש, וצ"ל: ושל קדש. ובירושלמי חסרה בבא זו, ועיין מ"ש להלן. 
<small>44.</small> <b>ורביעי מותר וכו'. </b>ובבבלי הנ"ל שאלו: ורמינהי של הקדש לעולם אסור וכו'. לא קשיא כאן בקדושת דמים, כאן בקדושת הגוף.<sup class="footnote-marker">55</sup><i class="footnote">כסדר של כתי"י וראשונים, עיין דק"ס שם, עמ' 294, הע' ב'. ועיין להלן הע' 56.</i> ופירשו הרשב"א ורבינו יונה (לפי שטמ"ק שם) שבקדושת דמים לעולם אסור, שהרי מ"מ יכול לקבל דמים בעד המים, ואפילו אין בהם אלא קיוהא בעלמא, אבל בקדושת הגוף שאינו חל אלא על היין, כבר אין כאן יין.<sup class="footnote-marker">56</sup><i class="footnote">וכן משמע קצת מסדר התלמוד: כאן בקדושת דמים וכו' כאן במעשר ודאי, שמפרש בתחילה את הברייתא השניה, עיי"ש. ועיין לעיל הע' 55.</i> וכן משמע גם בירושלמי פי"א ה"ה שחילקו כן בין קדשים שאין להם מתירין ובין קדשים שיש להם מתירין, בחבית של קדש שנתן לתוכה חולין,<sup class="footnote-marker">57</sup><i class="footnote">והפירוש הנכון שם הוא ברש"ס ובס' ניר. ואין להגיה בירושלמי שהרי כ"ה אף בכי"ר ובנוסח הרש"ס שקורא ללוג של מצורע קדשים שיש להם מתירין, עיי"ש.</i> עיי"ש. ועיין מ"ש לעיל שו' 9. ושאר הראשונים פירשו להפך.<sup class="footnote-marker">58</sup><i class="footnote">ועיין בפירוש המיוחס להר"ג בב"ב שם שנזהר מן הקושי שהעירו עליו ברשב"א וברבינו יונה, ע"ש.</i><br>ובירושלמי הנ"ל לא נזכרה בבא זו של הקדש כלל, אלא אמרו שם: ר' יוחנן בשם ר' שמעון בן יוצדק הקודש במי נוי'. והגר"א ז"ל הגיה ע"פ המאמר של ר' יוחנן בשם ר' שמעון בן יהוצדק בבבלי ב"ב צ"ז א'. ובפ"מ הגיה: במינויין, ופירש שדינו כמיניינו לעניין טומאה, שראשון, שני ושלישי טמא (ורביעי אינו אלא פסול), וכן אף כאן: ראשון, שיני ושלישי אסור, וכמפורש בתוספתא. וכיון לגירסת כי"ר: בקודש כמיניינו. וכן בנוסח הרש"ס: הקדש כמנייניו (אלא שנדחק שם בפירושו).<sup class="footnote-marker">59</sup><i class="footnote">וביפה עינים לב"ב (צ"ז א') כתב על פירוש הפ"מ שהוא דחוק, והגיה אחרת. ואין להגהתו שום יסוד. ופירוש בעל פ"מ אינו דחוק כלל, וכ"ה הסיגנון להלן בתוספתא (חגיגה פ"ג הט"ו): יש מניין לקודש ולתרומה וכו'. ואף כאן בתרומה הראשון והשני אסור, ובקודש אף השלישי אסור.</i> ור' מאיר מונה גם את הפסול, וממילא בתרומה השלישי אסור, ובקודש אף הרביעי אסור.<br>ברם בירושלמי כי"ל: הקודש כמיצוי (והוגהה הצד"י ע"י אחר), ולפ"ז פירושו שדין הקדש כדין חבית שהרכינה ומיצת, שהמיצוי הוא תרומה. כלומר שבהקדש לעולם אסור. ושמא כיוונו בברייתא שבבבלי הנ"ל למאמר של ר"ש בן יהוצדק (ובבבלי חשבוהו לתנא, עיין סוכה י"א ב') ושנו: של הקדש לעולם אסור, עיי"ש.

Halakhah 13

<small>45.</small> <b>שמרי גוים שיבשו וכו'. </b>ומכאן שאם תימד בשמרים של ע"ז לעולם אסור, כמו בהקדש בקדושת דמים (עיין מ"ש לעיל). וכן כתב בעליות דר' יונה (ב"ב צ"ז א', לפי שטמ"ק שם): וכן הדין לענין י"נ שהמתמד בשמרים של יין נסך כיון שהשמרים אסורין בהנאה, כל התמדין אסורין לעולם.<sup class="footnote-marker">60</sup><i class="footnote">עיין מ"ש להלן הע' 65.</i> ועיין מ"ש ברא"ש (ב"ב פ"ו סי' ט') בשם הראב"ד ומ"ש הגר"א ביו"ד סי' קכ"ג אות כ"ג.<br>ובירושלמי דמאי (פ"א ה"ג, כ"ב ע"א): שמרים שיבשו אין בהן משום <b>הניית ע"ז</b>. ועיין באהצו"י שם עמ' 87. וכן בבבלי ע"ז ל"ד סע"א: א"ר זביד האי דורדיא דחמרא דארמאי, בתר תריסר ירחי שתא שרי. וכן פסק הר"מ בפי"א מה' מאכלות אסורות הי"ד. ורבינו אפרים התיר פת שנתחמצה בשמרים של גויים שנתייבשו בתנור מק"ו, מה אם שמרים שמתייבשים מאליהם במשך י"ב חודש מותרים ק"ו אם נתייבשו בתנור. וחלקו עליו חכמי שפירא רבינו שמריה ורבינו אברהם ז"ל.<sup class="footnote-marker">61</sup><i class="footnote">או"ז ע"ז סי' קפ"ג, כ"ה ע"ד; ראבי"ה כת"י סי' תתרמ"ה, עיין מ"ש ר"א אפטוביצר, מבוא לס' הראבי"ה, עמ' 166 ואילך. ועיין להלן.</i> ור"ת פירש שבלשון תלמוד דורדייא פירושו תמרים שנתמדו מקודם, וכבר יצא מהם היין, ואם אח"כ נתייבשו מותרין, אבל שמרים שלא נתמדו לעולם אסורין, אפילו נתייבשו.<sup class="footnote-marker">62</sup><i class="footnote">עיין בס' התרומה סי' קס"ו, תוספ' ר' אלחנן וחי' הרשב"א כת"י לע"ז ל"ד א'. ובכולם לא נזכר שר"ת עצמו הביא ראיה לדבריו מן התוספתא. ועיין בבלי חולין ק"י א', ומשמע משם כשיטת החולקים על ר"ת (שהרי לשיטתו דין פורצני כדין שמרים).</i> וכנראה שאח"כ מצא ר"ת ראיה לדבריו מן התוספתא כאן, כפי שהביאו בשמו הראשונים.<sup class="footnote-marker">63</sup><i class="footnote">או"ז הנ"ל (בהע' 61).</i> וכן בריטב"א (ע"ז ל"ד א'): האי דורדיא דארמאי כו'. קשיא ליה לר' תם ז"ל מה שאמרו בתוספתא שמרים שיבשו אסורין. ותירץ דהתם בשלא נתמדו וכו'. וכן ייחסו ראיה זו לר"ת עצמו במאירי ע"ז שם עמ' 103 ובתשב"ץ ח"ג סי' רצ"א.<br>וכן הביאו ראיה מתוספתא זו לשיטת ר"ת בתוספ' ע"ז ל"ד סע"א, תוה"ב להרשב"א בית ה' סוף ש"ג, קמ"א סע"א, סמ"ג לאוין קמ"ח, נ"ה ע"ב, ומשם בסמ"ק סי' רכ"ג, ומשם בא"ח ח"ב (ה' יין נסך, סי' ט"ו, עמ' 250) וכל בו סי' צ"ו (ועיין מ"ש בתס"ר ח"א, עמ' 60). וכן הביאו תוספתא זו בס' אמרכל (הוצ' פריימן בס' היובל לכבוד רד"צ הופמן, עמ' 18) ובאהל מועד לר"ש ירונדי (ח"ב דיני יין נסך, כ"ט ע"א).<br>ולפי פשוטה חולקת תוספתא זו על הירושלמי והבבלי הנ"ל. וכבר כתב בר"ן (ע"ז פ"ב סי' אלף ר"מ): "איכא למימר דההיא תוספתא דתרומות ר' מאיר היא", כלומר, שאוסר (ע"ז פ"ב מ"ד) בהנאה חרצנים וזגין אפילו יבשין.<sup class="footnote-marker">64</sup><i class="footnote">וכנראה שר' מאיר אוסר בהנאה כל דבר שבלע יין נסך כיין נסך עצמו, עיין בתוספ' ע"ז ל"ב א' ד"ה והא ובח"ד לתוספתא ע"ז רפ"ח, ושוב אינו ניתר אפילו נפלט ממנו היין.</i> ולפ"ז אף הלכה זו היא מדברי ר"מ שבסהי"ב לעיל.
<b>חרסן של זב וכו'. </b>וכ"ה בכ"י פ"מ, בכי"ע, ולהלן טהרות פ"ה ה"ג ובירושלמי (פי"א ה"ה, מ"ח ע"א) בנוסח הרש"ס (בכי"ר שם: הרסן, ובהוצאות שלנו: הרוסן) ובבבלי זבחים ע"ט ב'. ופירש"י שם: עביט של מי רגלים, ובגליון כי"ע כאן: חרסן, לשון כלי חרס. ובד כאן בטעות: התמד<sup class="footnote-marker">65</sup><i class="footnote">ושמא נמשכת המלה "התמד" למעלה, כלומר, אסורין בהנייה התמד, ואח"כ צ"ל: [חרסן] של זב וכו'. ומי שהוא הוסיף "התמד" על הגליון, ופירושו שהתמד לעולם אסור בהנאה, עיין לעיל הע' 60, ומש"ש בפנים.</i> של זב וכו'.<br>ובשו"ת ר' ישעי' דטראני (כ"י קנטבריא 11 סע"א): דתניא בתוספת תרומות ובתוספת טהרות (הנ"ל) ומיתינן לה בערק (צ"ל: בפרק) כל הזבחים שנתערבו (הנ"ל) חרסן של זב(ה) ושל זבה, פעם ראשון ושני טמא, ושלישי טהור. בד"א שכצסו (צ"ל: שכיבסו) במים, אבל כבסו במי רגלים אפי' עד עשירי טמא. ראב"י אומ' אחד מים ואחד מי רגלים פעם ראשון ושני טמא, שלישי טהור. והעתיק את לשון הבבלי מעין הלישנא אחרינא שהביא בדק"ס שם, עמ' 148 הע' ה'.<sup class="footnote-marker">66</sup><i class="footnote">וכן גרסו אף בראב"ן ריש סי' שי"א ובאו"ז ע"ז סי' רס"ו, ל"ה רע"ד (בשם ר"ת). ובס' חסידים סי' תתשפ"ב, סוף עמ' 296: <b>חרצן</b> של זב וכו', וכ"ה בבבלי בכ"י ק' (עיין דק"ס זבהים, עמ' 148, סוף הע' ה') ובתוספ' חולין צ"ז א' ד"ה אמר רבא, ובחנם הגיהו בגליון שם. והערת המו"ל בס' חסידים הנ"ל צריכה מחיקה.</i> ועיין מ"ש בתס"ר ח"ד עמ' 63.
<small>46.</small> <b>במי דברים אמורים וכו'. </b>עיין מ"ש על צורה זו לעיל דמאי פ"ג הע' 14. 
<small>46-47.</small> <b>לא נתן לתוכו מים וכו'. </b>כלומר, אלא שנתן שם מי רגלים של טהור. ועיין בלשון שהעתיק הרי"ד הנ"ל ומ"ש לעיל שו' 42 ד"ה ושלישי. 
<small>47-48.</small> <b>שלישי אע"פ שלא נתן לתוכו מים טהור. </b>כלומר, אף שכבסו במי רגלים של טהור, טחור, וכמפורש בלישנא אחרינא שבבבלי הנ"ל. וטעמו שאחרי ב' הדחות "לא נשאר בה לחלוחית מימי רגלים" (ר"מ הנ"ל) של הזב.<sup class="footnote-marker">67</sup><i class="footnote">ר"מ פ"ב מה' מטמאי משכב ומושב ה"ח. ועיין ר"מ פי"א מה' מאכלות אסורות הי"ח. אבל עיין בתוספ' ע"ז ל"ג ב' ובתוספ' ר' אלחנן ובמאירי שם (עמ' 96) ובתוספ' זבחים ע"ט ב' ד"ה שלישי ובשטמ"ק שם אות י"ח ובתוספ' חולין צ"ז א' ד"ה א"ר ובראב"ן ריש סי' שי"א, ומ"ש לעיל שו' 42 ד"ה ושלישי.</i> ובירושלמי הנ"ל לא נזכרו דברי ר' אליעזר בן יעקב. 

Halakhah 14

<small>48.</small> <b>לוקחין ושואלין מימי רגלים מכל מקום וכו'. </b>וכ"ה בתוספתא טהרות הנ"ל. ופי' הר"ש שם: מי רגלים ראויין לכבס<sup class="footnote-marker">68</sup><i class="footnote">עיין שבת פ"ט מ"ה; נדה פ"ט מ"ו ומ"ז; תוספתא ב"מ פי"א הל' ל"ב; ירוש' מו"ק פ"ג סה"ב, פ"ב ע"א ועוד.</i> וכו'. ובר"מ פ"ב מה' מטמאי מו"מ ה"ז: שואלין <b>כלי</b> מי רגלים מכל מקום וכו'. אבל המלה "כלי" ליתא בכתי"י הר"מ, עיין בכ"מ שם ומ"ש בתס"ר ח"ד, עמ' 63. 

Halakhah 15

<small>50.</small> <b>אין מערבין תרומה תבואה וקטנית וכו'. </b>ר"מ פי"א מה' תרומות ה"ד. וכנראה שנהג העם לעשות כן כדי שתשתמר יותר, ואסרו לעשות כן בתרומה, מפני שמאבד את היפה ברע. 
<small>50-51.</small> <b>אבל מערבין שמשמין באיפילים וכו'. </b>בד ובכי"ע: שומשמין וכו'. והיא Sesamum indicum (עיין לעף פלורה ח"ג עמ' 1 ואילך), וכשמערבין אותם עם פולין אפשר להפרידם אח"כ ע"י כיבור. ובר"מ הנ"ל: וכל דבר שיתפרש זה מזה כשכוברין אותו, מערבין. כלומר, ואין כאן אבוד תרומה בערוב. 
<small>52.</small> <b>התחילו לערב תבואה בתבואה וכו'. </b>כלומר, מחמת עניותן היו מערבים חטים בשעורים יחד והיו טוחנים אותן ועושין פת מן התערובת. ומכיוון שנהגו כן אף בחולין, הרי דרך העולם בכך, ואין כאן אבוד יפה לתוך הרע.<sup class="footnote-marker">69</sup><i class="footnote">עיין ברדב"ז על הר"מ שהזכרנו בפנים.</i> ועיין בבלי ב"מ ס' א': והאידנא דקא מערבי וכו', דידעי וקא מחלי. 
<small>52-53.</small> <b>אבל לא תבואה בקטנית. </b>ר"מ הנ"ל. ופירש ברדב"ז שם, שאסור לעשות כן, אפילו אם נהגו העם בכך. 
<small>53.</small> <b>ולא קטנית בתבואה. </b>בר"מ הנ"ל השמיטה (ואינו אף בכתי"י). וכנראה שרבינו קיצר, ואסור לערב אפילו את הרע ביפה, ודינו כאילו משנהו מברייתו (עיין במשנה פי"א מ"ג). 

Halakhah 16

<small>54.</small> <b>הרי אילו אסורין שהכל משליכין לבית הדמע. </b>וכ"ה בכי"ע. ובד: הרי אלו אסור שמשלימין וכו', וצ"ל: שמשליכין וכו'. ובר"מ פי"ב מה' תרומות הט"ז: הרי אלו אסורים משום גזל, שמא אחרים הניחום שם עד שיטלום. ובמשנת ב"מ (פ"ב מ"ד) שנינו: הלוקח פירות מחבירו, או ששלח לו חבירו פירות, ומצא בהן מעות הרי אלו שלו. אם היו צרורים נוטל ומחזיר. ואמרו בגמרא שם (כ"ז א'): לא שנו אלא בלוקח מן התגר, אבל בלוקח מבעל הבית, חייב להחזיר וכו', כגון שדשן ע"י עבדו ושפחתו הכנענים. וברי"ף שם (פ"ב סוף סי' רפ"ח) מוסיף: מפני שידן כידו. ופירשו ברמב"ן ובריטב"א (לפי שטמ"ק) שם שהטעם הוא שמה שקנה עבד קנה רבו, אבל אם דשו ע"י פועלים אחרים אינו חייב להחזיר. ובפי' ר' יהונתן שם (לפי שטמ"ק): "ודוקא שידוע שדשן בעל הבית עם עבדיו הכנעניים, דאי נמי נפלו לעבדיו הוי של בעה"ב, אבל אם אינו ידוע, שאיפ' (=שאיפשר) שדשו עמו יש' (=ישראלים) אחרים, אינו חייב להחזיר, דהא אינו יודע של מי היו, והבעלים נמי נתייאשו שאינם יודעים באיזה מקום נפלו מהן".<br>ולפ"ז אם שלחו לישראל חולין ומצא בהם דבר שאין בו סימן אינו חייב להחזיר (חוץ ממקום שיודע בודאי שבעה"ב דש את התבואה, בעצמו או ע"י עבדיו הכנעניים) וכאן אמרו שאם מצא דברים אחרים בתרומה חייב להחזיר, מפני שמחמת פחד האנסים היו לפעמים משליכים דברים בחפזה לבית הדמע (למקום התרומה), וכמשנת נדרים (פ"ג מ"ד): "נודרין להרגין ולחרמין ולמוכסין שהיא תרומה, אעפ"י שאינה תרומה", ומכאן שאימת תרומה על האנסין, ולא היו מחפשין שם,<sup class="footnote-marker">70</sup><i class="footnote">כדי שלא יטמאו אותה, עיין מ"ש במבוא לתס"ר ח"ד, עמ' ט"ו, הע' 1. וכן ידוע אף מנוהג העולם העתיק שאפילו על גוים היתה אימת קדשים של זולתם.</i> ולפיכך יש לחשוש לספק הינוח, אע"פ שהדברים מפוזרין. ועיין מ"ש להלן מע"ש פ"ה שו' 4.

Halakhah 17

<small>54-55.</small> <b>אין מביאין תרומה מן הגרן לעיר וכו'. </b>ירושלמי דמאי פ"א ה"ב, כ"א ע"ד; בבלי חולין קל"ד ב'. ר"מ פי"ב מה' תרומות הי"ז. ובמשנתנו פי"א מ"ח: וכמה תהא בתרומת מעשר של דמאי ויוליכנה לכהן וכו'. ופירש בח"ד (לעיל רה"ו) שבתרומת מעשר חייב לטפל, וכן פירש בתוספ' אנשי שם למשנתנו הנ"ל. אבל מן הירושלמי הנ"ל מוכח שדין תרו"מ כדין תרומה, ולא עוד אלא שבתוספתא פאח מפורש שבכל קדשי הגבול אינו חייב לטפל בהם, עיין מ"ש לעיל עמ' 182. ולפיכך מסתבר, שהכהן מחוייב לחזר עליה דווקא בגרנות, אבל כשהפריש בביתו בעה"ב חייב לטפל בה שהרי מניין לו לכהן שיש לו תרומה, וכסברת בעל ח"ד. ועיין להלן מע"ש פ"ג שו' 39 ומ"ש להלן. ועיין מ"ש להלן שו' 58–59. 
<small>56.</small> <b>ונוטל שכרו מכהן מפני חלול השם. </b>בירושלמי הנ"ל: מביאה ונוטל דמים מן השבט. ובר"מ הנ"ל: התקינו חכמים שיטפל בה ויביאנה לעיר ויטול שכר הבאתה מכהן, שאם הפרישה והניחה לבהמה ולחיה ה"ז חילול השם. ובבבלי הנ"ל: ואם אין שם כהן שוכר פרה ומביאה, מפני הפסד תרומה. ולא נזכר שם כלל שמדברים במקום שחיה או בהמה אוכלתה, ושנוטל שכר מכהן.<br>ונ"ל קרוב לוודאי שיש לפנינו שתי מסורות. ובבבלי אנו עוסקים במקום שאין חשש אכילת חיה ובהמה, אלא שהתרומה תרקב ותתקלקל, ומשום הפסד התרומה והכהן גרידא אתינן עלה, ואינו חייב להוציא יותר משווי התרומה. והברייתא שבבבלי דייקה בלשונה, ואמרה משום הפסד תרומה,<sup class="footnote-marker">71</sup><i class="footnote">כ"ה הגירסא בכל כתה"י (פרט לכי"ר ב') ובשאילתות, עיין דק"ס שם, קפ"ז ע"א, הע' ג'.</i> כלומר, אפילו אם הטיפול הוא כדי שווי התרומה מטפל בה, כדי שיקיים מצות נתינה (עיין במאירי שם עמ' 499). ומכ"ש אם שכר הטיפול פחות משווי התרומה חייב לטפל משום השבת אבדה, ומשום הפסד כהן (עיין הלשון בברייתא בבבלי להלן שם). ועיין לעיל פ"א שו' 55 ומש"ש. וכן בשאילתות קדושים סי' צ"ח: ואם אין שם כהן שוכר עליהן ומביאן מפני הפסד תרומה. ומן הלשון "שוכר עליהן ומביאן" משמע שהגאון פירש שתרומה כוללת כאן אף מעשרות, ושוכר על חשבון הכהן והלוי (עיין הסיגנון במשנת ב"מ רפ"ו) ומביאן. וכמובן שאינו יכול לשכור עליהן יותר משווי התרומה והמעשרות. וכן להלן מע"ש פ"ג הי"ב: המביא פירות מן הגרן לעיר הפריש תרומה ונתנה לכהן, מעשר ראשון ונתנו ללוי וכו', אם קרא להן שם בגורן הרי זה מחשב עמהן דמי הבאה. כלומר, אם הביאן עם פירותיו מחשב עמהם לפי החשבון.<br>אבל בתוספתא כאן ובירושלמי מדברים במקום שחיה אוכלתה, ויש כאן זלזול תרומה וחילול השם,<sup class="footnote-marker">72</sup><i class="footnote">כלומר חילול התרומה שנקרא שם שמים עליה, שהרי הוא אומר תרומה לה', עיין במשנת חלה פ"ב מ"ג ובגליוני הש"ס לר"י ענגיל שם. ועיין ירוש' מע"ש פ"ה ה"ז, נ"ו ע"ג, חלה ספ"א, נ"ח ע"א.</i> וחייב לטפל בה אפילו אם ההוצאה יתירה על דמי התרומה. ודייק הירושלמי בלשונו, ואמר: מביאה ונוטל דמים מן השבט, כלומר, מוכרה לכהנים,<sup class="footnote-marker">73</sup><i class="footnote">כסיגנון הירושלמי בכ"מ, עיין דמאי פ"ה ה"ט, כ"ד ע"ד; כ"ה ע"א (כמה פעמים); ערלה פ"ב ה"א, ס"א ע"ד ועוד.</i> מפני שאנו עוסקים כאן בזמן שההוצאה יתירה על דמי התרומה, ונוטל כל דמיה מן הכהן. וכן מפורש בירושלמי להלן שם: א"ל ואינו מצוה להשיב אבידה? (כלומר, אפילו במקום שאין חיה גוררתה, וכי אינו מחוייב לטפל משום השבת אבדה?) א"ר יוסי מצוה הוא להשיב אבידה בדבר מועט (כלומר, שאין טיפולו מרובה, ודמי התרומה שוים הרבה יותר מן הטיפול) ואינו מצוה להשיב אבידה בדבר מרובה, כלומר, שטיפולו מרובה מדמיו. ודווקא במקום שחיה גוררתה, חייב לטפל בה מכל מקום.

Halakhah 18

<small>57.</small> <b>עשרה אין חולקין להם בבית הגרנות וכו'. </b>כפו"פ ספי"ח עמ' ת"מ (בשם התוספתא), בבלי יבמות צ"ט ב', ר"מ ספי"ב מה' תרומות. 
<b>חרש שוטה וקטן. </b>כלומר, ואפילו יש להם אפוטרופוס, חוששים שמא יטמאו אותה, או יתנום לזרים, לפני שיביאו אותה לביתם.<sup class="footnote-marker">74</sup><i class="footnote">עיין ברשב"א ובריטב"א יבמות צ"ט ב' ובתוספ' שם ד"ה וכולן.</i> ולהלן חגיגה פ"א ה"ב: יודע לפרוש חוקו חולקין לו על הגורן. וכ"ה בד שם. אבל בכי"ע שם: יודע לפרוס את חיקו חולקין לו בגורן. ובס"ז שלח (ט"ו ל"ח, לפי הילקוט שם רמז תש"נ): וכל היודע לפתוח הקו (הכהנים) חולקים לו בבית הגרנות. ובמדרש הגדול שם: וכל שהוא יודע לפרוס ידיו חולקין לו תרומה בבית הגרנות. וברור שהגירסא חקו (חיקו) נכונה, ופירושו אם הקטן יודע לפתוח או לפרוש כנף בגדו (עיין מ"ש לעיל ברכות פ"ב שו' 47) כדי לקבל את התרומה חולקין לו, מפני שיש בו דעת. ובבבלי (סוכה מ"ב א'): היודע לפרוס כפיו<sup class="footnote-marker">75</sup><i class="footnote">וכ"ה בכל כתה"י ובה"ג סוף ה' ציצית ד"ו, מ"ז סע"א, ד"ב, עמ' 237, ובר"ח במקומו ובראשונים שם.</i> חולקין לו תרומה בבית הגרנות. וכבר נתקשו בו הראשונים,<sup class="footnote-marker">76</sup><i class="footnote">עיין בתוספ' שם ד"ה היודע לפרוס, בתוספ' הרא"ש, בריטב"א, במאירי ובר"ן שם.</i> שהרי מפורש במשנתנו (מגילה פ"ד מ"ו) שאין קטן נושא את כפיו, עיי"ש שנדחקו. אבל לפי המקבילות בתוספתא ובספרי זוטא ברור שאין כפיו אלא כנפיו, כלומר, היודע לפרוס חיקו.<br>ואין ספק שכן פירש הר"מ הנ"ל שפסק: והקטן שאין בו דעת<sup class="footnote-marker">77</sup><i class="footnote">כגי' שני כתי"י על קלף. אבל בכל הדפוסים הישנים וכן בשני כתי"י תימן ובכת"י מזרחי עתיק: <b>שיש</b> בו דעת. ובר"מ ד"ו של"ד ואילך: שאין בו דעת וכו'. והדפיסו כן ע"פ הכ"מ שפתח: ומה שכתב והקטן שאינו יודע לפרוש חוקו וכו'. אבל מיד אח"כ הוא כותב: "ובספרי רבינו כתוב שיש בו דעת, כלומר שיש בו דעת לפרוש כפיו" (כ"ה בכ"מ בד"ר). והמגיהים בד"ח תקנו בכ"מ: "ובספרי רבינו כתוב שאין בו דעת, כלומר שאין בו דעת לפרוש כפיו".</i> לפרוש חיקו.<sup class="footnote-marker">78</sup><i class="footnote">כ"ה בר"מ ד' רומי ובכל כתה"י (אלא שבכ"י רבינוביץ בטעות: חלקו, ובכת"י אחר: חקו).</i> ומכאן שאם יש בו דעת לפרוש את חיקו חולקין לו, כברייתא הנ"ל. וכבר העירותי ע"ז בקיצור בתס"ר ח"א, עמ' 245.
<small>57-58.</small> <b>טומטום ואנדרוגינוס. </b>ופירשו בבבלי יבמות (ק' רע"א): בריה בפני עצמה נינהו. ופירש"י: והויא זילותא דקדשים. ועיין להלן בכורים פ"ב ה"ו ומש"ש. 
<small>58.</small> <b>נשים ועבדים. </b>ופירשו בבבלי (שם) שבאשה חוששין משום ייחוד, או משום שמא תתגרש ותמשיך לתבוע תרומה, ובעבד שמא יעלו אותו ליוחסין.<sup class="footnote-marker">79</sup><i class="footnote">עיין היטב בספרי שופטים פי' קס"ה, ריש עמ' 215, ובהערות ד"א פינקלשטין שם. ובירושלמי מע"ש פ"ה סה"ה, נ"ו סע"ב: "אין שלח תלמידיה אמור ליה <b>אתם</b> כתיב". ולכאורה מוכח משם שאינו יכול לשלוח את אשתו ועבדו, שאינם מצווים על הטומאה, ויכולים לעבור דרך מקום טומאה, ולקבל מעשר ראשון. וברור שאין שם אלא דיחוי בעלמא, שהרי כתוב: אתם וביתכם, עיין לעיל שם בירושלמי.</i> ובירושלמי (יבמות פי"א ה"ה, י"ב ע"א, כתובות פ"ב ה"י, כ"ו ע"ד): דתני ר' חייה נשים ועבדים אינן חולקין על הגורן, אבל נותנין להן מתנות כהונה ולוייה מתוך הבית, והיא הברייתא שלעיל פאה פ"ד ה"ד. ועיין מ"ש לעיל עמ' 180 שו' 13. 
<b>וערל וטמא. </b>אעפ"י שהערל (שהוא אנוס שמתו אחיו מחמת מילה) יכול להאכיל לנשיו ועבדיו, והטמא יאכל לכשיטהר, מ"מ מאוס הוא ליתן לו תרומה בפרהסיא. 
<b>והנושא אשה שאינה הוגנת לו. </b>שהרי פסלו אותו החכמים לכהונה, עיין במשנת בכורות ספ"ז. 
<small>58-59.</small> <b>וכולן נותנין להן תרומה מתוך הבית וכו'. </b>וכ"ה הלשון ("נותנין להן וכו'") בירושלמי שהעתקנו לעיל. אבל בבבלי הנ"ל (צ"ט סע"ב): וכולן משגרין להם לבתיהם. וכן בר"מ ספי"ב הנ"ל: וכולן משלחין להן לבתיהן וחולקין להן כשאר קדשי הגבול. וכבר כתבנו לעיל פאה עמ' 180 שאין הבדל בלשון, וכשנותנים מתוך הבית משלחין לכהן לביתו (ועיין מ"ש לעיל שו' 54–55). 
<small>59.</small> <b>חוץ מן הטמא והנושא וכו'. </b>וכ"ה בבבלי הנ"ל. וכאן מפורש שאין חולקין לטמא בשום פנים, ואפילו לביתו אין משלחין לו, אבל ערל הוא בכלל "וכולן" ופירשו ביבמות (ק' א') שלטמא קונסין מחמת שלא נזדהר, אבל ערל שמתו אחיו מחמת מילה אנוס הוא. אבל הר"מ בספי"ב פסק שאף לערל אין משלחין, וכבר תמהו עליו במהרי"ק ובכ"מ שם. ועיין מאירי יבמות שם עמ' 361 ובהערת ר"ח אלבק שם. ועיין מ"ש לעיל עמ' 182 שו' 20 ד"ה וטמאים. 