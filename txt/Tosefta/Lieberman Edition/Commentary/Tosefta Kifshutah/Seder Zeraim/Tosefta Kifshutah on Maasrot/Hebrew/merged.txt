Tosefta Kifshutah on Maasrot
תוספתא כפשוטה על מעשרות
merged
https://www.sefaria.org/Tosefta_Kifshutah_on_Maasrot
This file contains merged sections from the following text versions:
-Tosefta Kifshuta. Third Augmented Edition, JTS 2001
-https://www.nli.org.il/he/books/NNL_ALEPH001234513/NLI

תוספתא כפשוטה על מעשרות



Chapter 1



Halakhah 1

<small>1.</small> <b>גרנן למעשרות וכו'. </b>ברייתא זו היא מעין הקדמה למכילתין, והיא מבארת אימתי מתחייב משום טבל. וג' חילוקים בפירות: כשלא הגיעו לעונת המעשרות (עיין במשנתנו במכילתין פ"א מ"א ואילך) מותרים אף באכילת קבע, וכשהגיעו לעונת המעשרות מותרים באכילת עראי בלבד, וכשנגמרה מלאכתן ומלאכת מוכנסן (עיין להלן) אסורים אפילו באכילת עראי. עיין בריבמ"ץ ובמלא"ש פ"א מ"ה, ובכפו"פ פכ"ו עמ' תפ"ו. והברייתא שלנו הובאה גם בבבלי ב"מ פ"ח ב', עיין להלן. ובכפו"פ הנ"ל הובאה הברייתא שלנו בשם התוספתא. 
<small>1-2.</small> <b>משתגמר מלאכתו ומלאכת מכנסתו. </b>וכ"ה בד. ובכי"ע לנכון: מוכנסו, עיין מ"ש לעיל עמ' 131 ואילך ומ"ש להלן פ"ב שו' 72 ד"ה העשויות ומ"ש בתס"ר ח"ג עמ' 23. ובכפו"פ הנ"ל: "ומלאכת כניסתו וכו', ומסתברא שמה שאמר משתיגמר מלאכתו, כלומר שהגיעו לעונת מעשרות, ומלאכת כניסתו, כלומר שהגיעו לגרנן, שמאותה עונה ואילך הוא זמן כניסתם, אם לבית אם לשוק". ובבבלי ב"מ הנ"ל: משתגמר מלאכתן, ואיזהו גמר מלאכתן מלאכת הכנסתן, וזו היא הגהה ע"פ רש"י, אבל ברוב כתה"י (עיין דק"ס שם עמ' 264 הע' צ') הגירסא בבבלי היא כעין גירסת התוספתא כאן. ופירושה לפי פשוטה, שאינו מתחייב משום טבל אלא אחרי גמר מלאכת הפירות (כל אחד כשיעורו, עיין במשנתנו פ"א מ"ה ואילך) וגם מלאכת מוכנסן, אם לחצר, ואם לבית, עיין בס' משנה ראשונה כאן פ"א מ"ה. 
<small>2.</small> <b>כגון ירק חייב בתחלתו וכו'. </b>ריבמ"ץ פ"א מ"א. ועיין במשנה ובר"ש וברא"ש שם. ברם במשנתנו (פ"א מ"ד): "ובירק: הקשואים והדלועים והאבטיחים והמלפפונות. התפוחים והאתרוגים חייבים גדולים וקטנים". ופירשו כל הראשונים והאחרונים שקשואים ודילועים וכו' חייבים אפילו בתחילתן.<sup class="footnote-marker">1</sup><i class="footnote">ועיין סוכה ל"ו א', ברש"י, בתוספ' ובר"ח שם.</i> ולפי פירוש זה סיגנון המשנה מגומגם, והיה צ"ל: [ובאילן] התפוחים וכו'. ולא עוד שכאן מפורש שכל ירק חייב בתחילתו ולאו דווקא קישואים. ולולי דברי רבותינו הראשונים והאחרונים הייתי מפרש שצריך להפסיק אחרי והמלפפונות. ובבא זו עדיין נמשכת למעלה: התבואה והזיתים משיכניסו שליש, ובירק הקשואים והדלועים והאבטיחים והמלפפונות. כלומר אף אילו צריכים הכנסת שליש ככל הפירות.<sup class="footnote-marker">2</sup><i class="footnote">עיין בתוספ' ר"ה י"ב ב' ד"ה התבואה, בפי' הרא"ש כאן פ"א מ"ג ובר"מ פ"ב מה' מעשרות רה"ה.</i> ואח"כ מתחילה חלוקה אחרת: התפוחים והאתרוגים וכו'. ועיין מ"ש הרי"ן אפשטין במבוא לנוה"מ עמ' 1001.<br>וכן וודאי גמור בעיני שכן פירש הירושלמי, וכ"ה שם (פ"א רה"ד, מ"ט ע"א): תמן תנינן הלוקח שדה ירק בסוריא עד שלא באו לעונת המעשרות חייב וכו', וכא את אמר הכין? כלומר, במשנתנו אמרו שבירק אין עונה למעשרות אלא לקשואים ודילועים בלבד (שדינם בהכנסת שליש), ומכאן שבשאר ירקות חייב בתחילתן ובסופן, ובמשנת מעשרות (פ"ה מ"ה) מוכח שלכל הירקות יש עונת מעשרות. ומתרץ הירושלמי: "חזקיה אמר בשדה של קישואין ודילועין היא מתניתא". כלומר משנת מעשרות פ"ה עוסקת בשדה של קישואין ודילועין, ולהם הרי יש עונה.<sup class="footnote-marker">3</sup><i class="footnote">לפי סיגנון הירושלמי מוכרחים אנו לפרש שחזקיה מכוין למשנת מעשרות פ"ה. וכן פירש גם בפי' הרש"ס, י' ע"ב (עיי"ש שהביא את התוספתא שלנו), אלא שנדחק מאד בפירוש עצם העניין.</i> "אמר ר' זעירא אפילו תימר בשדה ירק עצמו, עוד הוא יש לו גבול, משיביא שליש פתילות". ולפי ר' זעירא הברייתא שלנו היא לאו בדווקא, ובכל ירקות צריך לכל הפחות שליש פתילות, אבל בקישואין ודילועין צריך שליש גידולן. ועיין מ"ש להלן שו' 12.
<small>3.</small> <b>כגון המקיים ירק לזרע וכו'. </b>השלמתי ע"פ כי"ע, וכן מעתיקים בשם התוספתא בריבמ"ץ, ר"ש ורא"ש פ"א סמ"א וכפו"פ פכ"ו עמ' תפ"א, ובד בטעות: כגון המקיים זרע לירק וכו'. ובירושלמי פ"א ה"א, מ"ח ע"ד: תני כל שתחילתו אוכל ואין סופו אוכל,<sup class="footnote-marker">4</sup><i class="footnote">בנוסח הרש"ס, ה' סע"ב, מוסיף: חייב בתחלתו, וניסח ע"פ התוספתא כאן, עיי"ש בפירושו, והיא היא, והירושלמי קיצר, כדרכו.</i> מה אית לך כהדא דתני המקיים מליאה של אכרוב<sup class="footnote-marker">5</sup><i class="footnote">כ"ה בכי"ר. ובנוסה הרש"ס: של כרוב. וכ"ה בירושלמי ריש ערלה, ס' ע"ג. ולפנינו בטעות אכרוע לזרוע.</i> לזרע בטלה דעתו, קלחין יחידין לא בטלה דעתו. אמר ר' יונה והוא שליקט ירק, אבל לא לקט ירק, כך אנו אומרים עצים חייבים במעשרות, כלומר, אתמה. הרי לך שירקות שזרען לזרע בטלה דעתו, וחייבין במעשרות כשלקטן ירק (כלומר בתחילתן), אבל פטורין בסופן כשהוקשו. ועיין לעיל שביעית פ"ב שו' 33 ולהלן עוקצין פ"ב הי"א, בבלי חולין קכ"ז ב', ומ"ש בתס"ר ח"ד עמ' 180. 
<small>4.</small> <b>אבל סופו אוכל כגון פירות אילן וכו'. </b>עיין במשנתנו פ"א סמ"א. ובירושלמי שם: אבל סופו אוכל אינו חייב עד שיעשה אוכל, מה אית לך, כהדא דתנינן דבתרה (כלומר מ"ב ואילך) מאימתי פירות חייבין במעשרות, תאינים משיבחילו וכו'. 
<small>5.</small> <b>ר' ישמעאל בי ר' יוסה אמ' וכו'. </b>וכ"ה בירושלמי דמאי פ"א ה"א, כ"א רע"ד. אבל במעשרות פ"א ה"ב, מ"ח ע"ד: מיישא תני רימון שניקרה בו וכו', אשכול שבישל בו וכו'. וכבר שיערתי (תרביץ ש"ב עמ' 107) שמיישא אינו שם אמורא אלא שם עץ המייש, והוא פירוש למשנתנו. ואח"כ מתחיל: תני וכו', וזו היא ברייתא סתמית, מעין הברייתא שלנו כאן. ועיין מ"ש בשמי ר"ע לעף פלורה ח"ד עמ' 570. 
<small>5-6.</small> <b>אפי' לא הבאיש אלא גרגר אחד וכו'. </b>בירוש' דמאי הנ"ל: אשכול שביכר בו גרגר וכו', ובמעשרות הנ"ל: אשכול שבישל בו וכו', והיא היא. ופסקה הר"מ בפ"ב מה' מעשרות ה"ה. ובמשנתנו (פ"א מ"ב): הענבים והבאושין<sup class="footnote-marker">6</sup><i class="footnote">והאובשים, עיין מ"ש לעיל תרומות פ"ז, עמ' 413.</i> משהבאישו. ופירשו בירושלמי (במקומו): משיקראו באישה. ובריבמ"ץ:<sup class="footnote-marker">7</sup><i class="footnote">שביעית פ"ד מ"ח, וכפי שמעתיקו הרש"ס כאן, ז' רע"א.</i> "משיקראו באושה, פי' לחולה בלשון חכמים קורין באושא, ובלעז נקרא החולה מלאטו, והענבים כשיתחילו [להתבשל]<sup class="footnote-marker">8</sup><i class="footnote">עיין במלא"ש כאן פ"א מ"ב ובריבמ"ץ שביעית הנ"ל.</i> קורין להן אובא מאלאטא,<sup class="footnote-marker">9</sup><i class="footnote">ουα μαλακά, וברומית המאוחרת: uvae malatae.</i> נמצא לחולה ולענבים המבושלים מעט שם אחד להן בירושלמי ובלעז שלנו". ועיין מ"ש אפרים וחנה הראובני בתרביץ שכ"א עמ' 124 ואילך. 
<small>6.</small> <b>האלסרין. </b>בערוך ערך אלצרין: "אלצרין ובאפיקרסין ובאיצטרובלין משיעשו קליפה התחתונה חייבין במעשר בירושלמי בפ"ק דמעשרות (סה"ב, מ"ח ע"ד, עיין להלן), ובראש פ"ב דדמאי, ובראש תוספת מעשר ראשון". ובס' האגור לר"ש ג'מע (סה"י לגרץ עמ' 22): בתוס' מעשר ראשון האלסרין והאסרקין ואצטרובלין. ועיין ר"מ פ"ב מה' מעשרות ה"ה. ובב"ר פמ"ב, ד עמ' 408: תנינן אלסרין לשם אלסר. ופירשו שנקרא על שם מקומו. ולהלן בסוף מכילתין מפורש שהמינים הללו היו באים גם מחו"ל, עיין מש"ש. ואילסר הוא מין אגוז (hazelnut), וכן נקרא גם בסורית אלסרא, אילסרא, אליסרא, עיין מ"ש ר"ע לעף בפלורה ח"א עמ' 616 ואילך. 
<b>ההפרסקין. </b>עיין בראשונים שהבאנו לעיל. אבל במשנתנו (פ"א מ"ב): הפרסקין משיטילו גידים. ובירושלמי (כאן סה"ב) גרס: האפסטקין, וכן גרס הירושלמי (דמאי רפ"ב) אף בסוף מכילתין. ובר"מ פ"ב מה' מעשר ה"ה: כגון האצרובולין והלוט והבטנים וכו', ועיין במהרי"ק שם. ובבראשית (מ"ג, י"א): מזמרת הארץ וגו' ולט בטנים ושקדים. וברש"י שם: "בטנים, לא ידעתי מה הם. ובפירושי א"ב של רבי מכיר ראיתי פשט"ציאס, ודומה לי שהם אפרסקין". ובטנים הם באמת Pistacia Terebinthus,<sup class="footnote-marker">10</sup><i class="footnote">עיין לעף פלורה ח"א, עמ' 191 ואילך.</i> כלומר, האפסטקין שבירושלמי.<sup class="footnote-marker">11</sup><i class="footnote">לעף כתב (שם, עמ' 193) שכאן הכוונה לפרי אחר, מפני שהבטנה גדלה בא"י, מה שאין כן הפרי שלנו שאינו גדל בא"י. וכתב כן, מפני שנגרר אחרי הפירוש המוטעה של כל המפרשים להלן סוף מכילתין, עיין מ"ש להלן פ"ג שו' 58.</i> 
<small>7.</small> <b>והאסטרובילין. </b>פירשו בבבלי (ע"ז י"ד א'): פירי דארזא (σρτόβιλοι). וכ"ה בסורית (עיין מ"ש לעף פלורה ח"ג עמ' 43), ואף הוא גדל בא"י, עיין מ"ש להלן בסוף מכילתין שו' 58. 
<b>משייעשו קלפה. </b>כלומר, אע"פ שנחלקו ר"י וחכמים, במשנתנו (פ"א מ"ב) ולהלן בסמוך, כולם מודים במינים הללו שעונתם למעשרות היא עשיית קליפה. וכן מפורש בירושלמי (פ"א סה"ב): מודין חכמים לר' יודה באלצרין ובאפיסטקין וכו'. ועיין מ"ש להלן ד"ה באיזו קליפה. 
<b>האגוזים והשקדים משייעשו מגורה וכו'. </b>במשנתנו (פ"א מ"ב): האגוזים משיעשו מגורה. ר' יהודה אומר האגוזים והשקדים משיעשו קליפה. ושקדים לא נזכרו בדברי החכמים. וכ"ה הגי' במשנתנו בכל הנוסחאות שבדקתי. אבל בפיסקא שבירושלמי סה"ב: האגוזים והשקדים משיעשו מגורה וכו'. ברם בכי"ר ובגוף כי"ל חסרה המלה "והשקדים" (והושלמה בין השורות ע"י המגיה). ובנוסח הרש"ס במשנתנו (ו' ע"א): והאגוזים והשקדים משיעשו מגורה וכו', כנוסח הפיסקא בירושלמי שבדפוסים. אבל נוסח זה מגומגם מאד, ולפיהו לא היה צריך ר' יהודה לחזור על דוגמאות הת"ק. וכנראה שהרב נמשך כאן (כדרכו) אחרי הריבמ"ץ למשנתנו שמעתיק: האגוזים והשקדין משיעשו מגורה וכו', ור' יהודה סבר משיעשו קליפה הפנימית. וברור שאין כאן אלא הצעת הרב בעצמו ע"פ התוספתא כאן ולהלן. ועיין בפיה"מ להר"מ, וכנראה ששניהם שאבו מפירוש קדמון. ועיין בר"מ פ"ב מה' מעשרות ה"ה, ופסק ע"פ המשנה וה"ב להלן בתוספתא, ועיין בכ"מ במקומו.<br>ואשר למגורה נראה כפירוש הר"מ שהכוונה לקליפה החיצונה הקשה שבה אגור הפרי, ועיין בריבמ"ץ ובר"ש.
<small>8.</small> <b>באיזו קליפה אמרו וכו'. </b>כנראה שמן הלשון "אמרו" דייקו בירושלמי (פ"א סה"ב) שאף החכמים נתנו שיעור בקליפה, והיינו באלסרין וכו' שלעיל. וכן פסק הר"מ בפ"ב מה' מעשרות ה"ה. 
<b>בקליפה תחתונה שעל גבי אוכל. </b>בפיה"מ להר"מ (פ"א מ"ב): וא"ר יהודה משיעשו קליפה, ר"ל הקליפה הפנימית שהיא דבוקה לאוכל וכו', וכן אמרו (הכוונה לתוספתא כאן) בקליפה שעל גבי האוכל, ולא יהיה זה אלא אחר בשולן תכלית הבישול, כמו שביארנו. ועיין בכפו"פ פכ"ו עמ' תפ"ב, ובירושלמי פ"א סה"ב, ובריבמ"ץ הנ"ל. 
<small>9.</small> <b>נהוראי בן שינייא אמ' וכו'. </b>ירושלמי פ"א ה"ד, מ"ט ע"א. ותנא זה נזכר גם בירושלמי ר"ה פ"ב ה"א, נ"ז ע"ד, לפי גירסת שרי"ר עמ' 148. ועיין מ"ש באהצו"י שם עמ' 21 ומ"ש בתס"ר ח"ד עמ' 194. 
<b>תפוחין קטנים פטורין. </b>ירושלמי הנ"ל. ובמשנתנו (פ"א מ"ד) התפוחים והאתרוגים חייבין גדולים וקטנים, ר' שמעון פוטר את האתרוגים בקוטנן. ומכאן מוכח שר"ש חולק אף על תפוחים (עיין בירושלמי שם). וברש"י סוכה ל"ו סע"א: ופליג ר' שמעון עלייהו באתרוגים, ומודי בתפוחים וכו', ובקטני קטנים אפילו בתפוחין ודאי פליגי וכו', וכ"ה בר"ש כאן במקומו. ועיין מ"ש בס' ערוך לנר בסוכה שם ד"ה שבני אדם. 
<small>9-10.</small> <b>תפוחי נמילה חייבין וכו'. </b>עיין בשנו"ס. והנכון הוא בירושלמי הנ"ל: מילי מילה, כלומר μελίμηλα, תפוחי דבש, תפוח מורכב על עץ קידוניאה (quince), עיין לעף פלורה ח"ג עמ' 215. ובכי"ע כאן: מי נמלה חייבין.<sup class="footnote-marker">12</sup><i class="footnote">ואחרי מלה זו נקודה וריוח. ואין מי נמלה אלא מי למלה, מילמלה, עיין לעיל כלאים פ"ה הע' 47.</i> איבוד בין גדולים ובין קטנים. ואין למלה "איבוד" פתרון, וצריך למוחקה ולחבר את שתי ההלכות. ושמא שייכת מלה זו להלן שו' 13 (עיין מש"ש ד"ה וכל) ובאה לתקן את המלה "האיכוס" שבכי"ע שם, וצ"ל: איבים, ונכנסה שלא במקומה. 

Halakhah 2

<small>10.</small> <b>ר' ישמעאל בר' יוסי וכו'. </b>השלמתי ע"פ ד. ועיין להלן. ובכי"ע ה"ג היא לפני ה"ב. ולא נזכרה שם ההלכה של ר' ישמעאל בר' יוסי בשם אביו וגורס שם: שקדים המרים קטנים חייבין וגדולים פטורין. וכ"ה להלן חולין פ"א הכ"ד, וכסתם משנתנו (כאן פ"א סמ"ד, חולין פ"א סמ"ו). וכן נשנתה הלכה זו בברייתא בבבלי (עירובין כ"ח ב', חולין כ"ה ב'), ועליה חולק ר' ישמעאל בר' יוסי. וכן משמע בירושלמי פ"א סה"ד. 
<small>10-11.</small> <b>שקדי' חמרי' חייבין בין קטני' וכו'. </b>בירושלמי הנ"ל: שקידים המרים הרי אלו פטורין. וכן הגיהו המפרשים גם בתוספתא. אבל בבבלי הנ"ל: ר' ישמעאל בר' יוסי אומר משום אביו זה וזה לפטור, ואמרי לה זה וזה לחיוב, ועיי"ש בתוספות. ולפיכך אין להגיה בתוספתא, וכן משמע קצת מן הסיגנון, שהרי לעיל שו' 10 נקטו: "בין גדולים ובין קטנים" וכאן נקטו להפך "בין קטנים בין גדולים". ובשניהם תפסו את הפשוט תחילה. ובתפוחים אפילו קטנים חייבים, ומכ"ש גדולים שלא נחלקו בהם, ובשקדים המרים אפילו גדולים (שכבר נתמררו) חייבין, ומכ"ש קטנים שעדיין לא נתמררו. ובר"מ פ"א מה' מעשרות ה"ט (ופ"ב ה"ה) פסק כמ"ד זה וזה לפטור, עיי"ש בכ"מ. 
<small>11.</small> <b>מתוקין משתפרוש קליפתן וכו'. </b>ירושלמי הנ"ל, ר"מ פ"ב מה' מעשרות ה"ה. ובמאירי חולין כ"ה ב' (עמ' 83): ושקדים המתוקים וכו', התבאר בסדר זרעים שהוא משתתפרש קליפתן החיצונה. ועיין מ"ש בעירובין כ"ח ב'. 

Halakhah 3

<small>12.</small> <b>המלפפונות בקוטנן משיקרחו. </b>צ"ל: עד שיקרחו, כלומר, עד שיפלו השערות שעליהם, כהגהת המפרשים וכפירושם. והמלפפונות נקרחים כשהם כמעט מתבשלים לגמרי (עיין להלן שו' 18 ומש"ש), ור"ש מקל אף כאן, ופוטר אפילו כשהביאו שליש, עיין מ"ש לעיל שו' 2. ומלפפונות הם אבטיחים מתוקים, עיין מ"ש ר"ע לעף בפלורה ח"א עמ' 536 וח"ג עמ' 215, ומ"ש לעיל כלאים פ"א שו' 4. 

Halakhah 4

<small>13.</small> <b>והקורנית משייבינו. </b>בד: משיניצו. אבל גם בכי"ע: משיבינו. ובפי' הארוך להרד"ק (תהלים נ"ח, י'): "בטרם יבינו סירתכם אטד וכו', ופרוש יבינו יפריחו, וכן במשנה הסיאה והאזוב משיבינו". ועיין בגליון פירוש המאירי לתהלים שם עמ' 115 הע' 2. ובפי' הראב"ע שם (וציין לו במלא"ש מעשרות ספ"ד): בטרם יבינו, אמר רב האי ז"ל כי גמילת פרח העץ כמו קשור, ובדברי חכמי ישראל אביונות ע"כ. וכנראה שבכל השיחים הללו (עיין מ"ש עליהם לעיל שביעית פ"ה שו' 33) אנו הולכים אחרי איבונם (ייבונם) בין לעונת המעשרות, בין לשנות המעשרות, וכן לשביעית. ועיין מ"ש להלן בשם הירושלמי שביעית. ועיין בס' משנה ראשונה שביעית פ"ב מ"ז ופ"ה מ"א. 
<b>וכל האובין אדומין משייבינו. </b>בד: משיניצו. ובכי"ע: וכן האיכוס (ועיין לעיל סוף שו' 9–10) אדומים משיכינו (צ"ל: משיבינו). ומתקבלת הגהת בעל ח"ד: וכל הא[ז]ובין [ה]אדומין וכו'. 

Halakhah 5

<small>13-14.</small> <b>היתה שנייה ונכנסה שלישית וכו'. </b>מעיני המפרשים נעלם לפ"ש שברייתא זו הובאה בירושלמי שביעית (פ"ז ה"ו, ל"ז ע"ג): והתני הסיאה והאזוב והקורנית [מ]שהובילו.<sup class="footnote-marker">13</sup><i class="footnote">כצ"ל. ובירושלמי ד"ו וכן בכי"ר: שהובילו. ובנוסח הרש"ס: משהובילן, וצ"ל: משהובילו.</i> (לחצר אבל)<sup class="footnote-marker">14</sup><i class="footnote">ברור שיש כאן הוספת סופרים שלא הבינו את העניין.</i> אם היתה שנייה נכנסת לשלישית שלישית. מששית לשביעית ששית וכו', לית כאן משישית לשביעית שישית, אלא שביעית. וכבר שער בס' ניר לירושלמי שם שהכוונה לברייתא שלנו.<sup class="footnote-marker">15</sup><i class="footnote">והיא "משהובילו" היא "משהבינו", עיין בירושלמי ע"ז פ"ג ה"ז, מ"ג ע"א: אנן תנינן אובין. אית [תניי] תני אוביל וכו'. ובקהלת זוטא פ"ה, ה', עמ' 104: שהוא מוביל הלכה לפניו. וכצ"ל בוי"ר פכ"ב, א' (במקום: מקבל הלכה), כמו שהגיה לנכון הר"ח אלבק בהשלמה לבראשית רבתי לר"מ הדרשן, סוף עמ' 272 ואילך. ועיין מ"ש הרי"ן אפשטין במבוא לנוה"מ, עמ' 89.</i> 
<small>15.</small> <b>רבן שמעון בן גמליאל אומ' וכו'. </b>כעין ברייתא זו לעיל שביעית פ"ב שו' 21, עיין מש"ש. 
<small>16-17.</small> <b>על מה נחלקו על האובין וכו'. </b>בד בטעות: על האונין. ובכי"ע: על האיבין. וכנראה שצ"ל: על האיבון, כלומר על הייבון ("משייבינו" לעיל שו' 13), וזו היא תחילת הגמר בשיחים מן המינים שנזכרו לעיל. ורשב"ג מפרש שהרישא היא מחלוקת ב"ש וב"ה. 
<small>18.</small> <b>היה מפקיץ ראשון ראשון וכו'. </b>בירושלמי (פ"א ה"ה, מ"ט ע"א): היה מפקס ראשון ראשון ומשלק וכו'. ועיין במה"פ שם ד"ה היה. ובמשנתנו (פ"א מ"ה): הקשואים והדלועים משיפקסו<sup class="footnote-marker">16</sup><i class="footnote">וכ"ה בכי"מ ובבבלי, ובמשנה שבירושלמי (משיפקיסו). אבל בכ"י פ' בבבלי (עיין דק"ס ב"מ, עמ' 264, הע' ע'): משפיקס. ובמשנה הוצ' לו, קויפמן ופרמה: משיפקס (בכ"י פרמה: משייפקס, אבל מנוקד כבנין פיעל). וכ"ה בכל כתה"י עם פיה"מ להר"מ. ובפיה"מ שם (כ"י על קלף משנת ה' אלפים ע"ז): משיפקס ומשישלק וכו', קאלו פי אלתלמוד מן דו ירים פקסוסיא, מן דו ירים שלקוקיא. ועיין בכר ליקוטים מס' המספיק (החלק הגרמני), עמ' 66, הע' 2. ולפי כל הגירסאות אפשר לפרש שהפיקוס נעשה מאליו. עיין מ"ש להלן בפנים.</i> וכו', אבטיח משישלק וכו'. ופירשו בירושלמי שם: מאן די ירים פקסוסיה, מאן די ירים שלקוקיה, כלומר, משיסיר<sup class="footnote-marker">17</sup><i class="footnote">עיין מ"ש במבוא לירושלמי כפשוטו, עמ' כ"ג על "מאן", מן, מי, אחרי.</i> את הפקס שלו, משיסיר את השלקוק שלו. ומשמע מתוך הלשון שהפיקוס נעשה בידי אדם. ובבבלי (ב"מ פ"ח ב'): משינטל פיקס שלהם. ופירש"י: והוא פרח הגדל בראשו ודבוק בו, ולאחר זמן הוא נופל בתלוש. ומתוך פירושו (בביצה י"ג ב' ד"ה ושלא פקסו) משמע שאין כאן תאור של הפקס גרידא, אלא שלרש"י עצם הפיקוס נעשה מאליו. ועיין היטב במאירי ביצה שם, ברא"ה ובדק"ס שם עמ' 27 הערה נ'.<br>ור"ח פירש (לפי שטמ"ק ב"מ פ"ח ב'. ועיין ערוך ערך פקס): השער הצומח בקישואין ובדלועין, כמו נוצה, כשהן קטנים, וכשמתגדלין נושר, ואותה הנשירה - פיקוס. ולכאורה אין בין רש"י והר"ח אלא שלפירש"י הכוונה לפרח שבראשם, ולר"ח לשער שעליהם, אבל הפיקוס עצמו נעשה מאליו. ובריבמ"ץ ובר"ש (פ"א מ"ה) קבלו פירוש זה, אלא שהוסיפו שמשנתנו מדברת כשתלשן בינוניים, ועדיין לא נשר השער שלהם, והבעלים מפקסים אותם, עיי"ש. ומוכרח שאף הר"ח פירש כן, עיין בגירסתו בביצה שם. ואף הר"מ פירש שהכוונה לשער שלהם, והפיקוס נעשה בידי אדם, עיין פ"ג מה' מעשר ה"ח.<br>וברור שעלינו לקבל את פירוש רוב הקדמונים, כלומר, שהכוונה להסרת השער, והרי כל המינים הללו מכוסות מעין נוצה דקה כשהם צעירים, כפי שאנו יודעים מן המציאות, ואין פַקֵס אלא ποκίζειν, לגזוז את השער,<sup class="footnote-marker">18</sup><i class="footnote">כבר פירשו החכמים שפקס היא מלשון יון πέκος, צמר ושער גזוז, עיין במלונו של קרויס למלים שאולות מלשון יון ורומי, עמ' 475, ערך פקס. ו"מאן דו ירים פקסוסיה" שבירושלמי פירושו משיסיר פסקוסיה (מיתטיסיס רגיל במלים שאולות), כלומר את הפיסקוס שלו. ואין πέσκος אלא πέκος הנ"ל. אבל במלונו של היזיכיאוס ערך πέσκον מוסיף לה אף מובן של δέρμα, קרום. ועיין בהוספת לעף למלונו של קרויס הנ"ל. ועיין מ"ש להלן.</i> ואפשר שפועל זה כולל אף הסרת הקרום העליון הדק<sup class="footnote-marker">19</sup><i class="footnote">עיין מ"ש לעיל סוף הערה 18.</i> של הדלועין. וכן מעיד פליניאוס (תולדות הטבע סי"ט פכ"ד סי' ע"א) שקרום העליון של דלעת ירוקה הוא רך, ומ"מ נוהגים לגרר אותו אם רוצים לאוכלה.<sup class="footnote-marker">20</sup><i class="footnote"> Cortex viridi tener; deradiatur nihilominus in cibis. וכנראה ששער הדלעת היה נושר מאליו בדלעת מבושלת, ובצעירה היו מגררים אותה ומגלחים אותה. עיין ירוש' קדושין פ"א סה"ב, נ"ט ע"ד, בבלי סוטה ט"ז א', ב. ועיין ספרי כי תצא פי' רי"ג ובפי' רבינו הלל שם, ס"ד סע"ב. וכן אמרו אף אומות העולם (אפוליאוס, החמור של זהב ס"ה סי' ט'): cucurbita calviorem, קרח מדלעת.</i> ובאבטיח נקרא קרום זה שלקוק (עיין מ"ש לעיל בשם הירושלמי) מפני שהיו נוהגים להסירו ע"י שליקה, כלומר ע"י הטלת מים רותחים על הדלעת או ע"י טבילה ביורה רותח, ובפעולה זו היו מסירים אף את השערות של הירקות, עיין להלן שו' 19–20 ושו' 20 ומש"ש. וכנראה, שכל המינים הללו היו נאכלים לפעמים ע"י אנשי השדה אף בלי פיקוס, ולפ"ז מתפרש ואם אינו מפקס, ואם אינו משלק (משנתנו פ"א מ"ה) כפשוטו, והיינו שאוכל בלי פיקוס ובלי שילוק.
<b>ומשליק ראשון וכו'. </b>כבר כתבנו לעיל בסמוך שהכוונה היא שהוא מסיר את השלקוק של האבטיח ע"י שליקה, כלומר, ע"י מים רותחים, עיין להלן שו' 19 ואילך ומש"ש שו' 20 ד"ה מלפפונות. 
<b>כיון שגמר כל צרכו וכו'. </b>בכי"ע: כיון שליקט כל צורכיו וכו'. ובירושלמי הנ"ל: לא נטבלו עד שיפקס כל צורכו וישלוק כל צורכו. והיא היא. ועיין בבלי ב"מ פ"ח ב'. ובר"מ פ"ג מה' מעשר ה"ח העתיק כלשון התוספתא, עיין במהרי"ק, בכ"מ וברדב"ז שם. ועיין בר"מ ה"ד שם.<br>ולא נאמרו השיעורים הללו (כאן, ומכאן ואילך) אלא במוליך לשוק, אבל במוליך לביתו לא נקבעו עד שיראו פני הבית, כמפורש במשנתנו (פ"א סמ"ה). ועיין ר"מ פ"ג מה' מעשר ה"ב וה"ד ובהשגות בה"ב שם.

Halakhah 6

<small>19.</small> <b>תורמין קשואין ודלועין וכו'. </b>ר"מ הנ"ל סה"ח. והכוונה שתורמין לכתחילה (עיין במהרי"ק ובכ"מ שם), אעפ"י שלא נגמרה מלאכתם, מפני שהדבר תלוי בדעתו, והוא יכול לאוכלם אף בלי פיקוס (עיין במשנתנו פ"א מ"ה). ובפירוש אמרו בבבלי ביצה:<sup class="footnote-marker">21</sup><i class="footnote">ל"ה ב', לפי גירסת כי"מ ושטמ"ק שם.</i> וש"מ מעשרין אפי' בדבר שלא נגמרה מלאכתו.<sup class="footnote-marker">22</sup><i class="footnote">ומדברים שם בתאנים ועתיד לדורסן, עיי"ש.</i> ופי' בשטמ"ק: כלומר, רגילין בני אדם <b>וחברים</b> לעשר קודם גמר מלאכה.<sup class="footnote-marker">23</sup><i class="footnote">ואעפ"י שהר"מ פסק (פ"ה מה' מעשרות ה"ו) כסתם משנתנו ברפ"ב, ומכאן שאין בני ארם רגילים לעשר לפני גמר מלאכה, אבל מ"מ איסור לא שמענו.</i> ועיין מ"ש לעיל תרומות עמ' 328.<sup class="footnote-marker">24</sup><i class="footnote">בירושלמי כאן פ"א ה"ה, מ"ט ע"א: פיקס ושילק ברשות ההקדש ופדאו. וזו היא שאלה, אם הפיקוס פוטר ברשות הקדש, שהרי לפעמים אוכל בלי פקוס (עיין במשנתנו פ"א מ"ה ומ"ש לעיל), כמו שפירש לנכון בס' ניר. אמנם בנוסח הרש"ס שם, י"ג ע"א: ופדאו <b>פטור</b>. אבל כנראה שזו היא הגהת הרב בעצמו, והמלה "פטור" אינה אף בכי"ל ובכי"ר. וכן להלן בה"ו שם, לפי נוסח הרש"ס, ט"ז ע"א: פיקס ושילק ברשות ההקדש ופדאו פטור וכו', אי אפשר לו שלא וכו' ושלא יפקוס ולא ישלוק. ואף הוספה זו אינה בשום נוסח, ולא נזכרו בנוסחאות אלא קיפה ושלייה שאין הדבר תלוי בדעתו, ואין אדם שותה יין עם הפסולת, אבל אפשר ואפשר בלי פיקוס, כמפורש במשנתנו הנ"ל. עיין מ"ש לעיל שו' 18 סד"ה היה מפקיץ. ועיין בירושלמי פ"ד ה"א, נ"א רע"ב, ויתבאר אי"ה במקומו.</i> ועיין להלן פ"ב שו' 9 ומש"ש. 
<small>19-20.</small> <b>שלא שלק. </b>לפי דרכנו למדנו שאף מלפפונות גמר מלאכתם הוא משישלק. ועיין משנה ראשונה כאן פ"א מ"ה ד"ה הקישואין. 
<small>20.</small> <b>שעתיד לעלותן מן היורה. </b>מכאן נראה שהסרת השלקוקית נעשית אף ע"י מים רותחים ביורה. ועיין בירושלמי ערלה פ"ג ה"ז, ס"ג ע"ב, ומשמע קצת משם שאף בדלעת היו נוהגים בשילוק. ועיין מ"ש לעיל שו' 18 ד"ה ומשליק. ועיין מ"ש על שליקה להלן פ"ג הע' 1. 
<small>21.</small> <b>ועתיד לעשות צינוק לשלוק וכו'. </b>וכ"ה ("לשלוק") גם בד. אבל בכי"ע לנכון: לעשותו צינוק <b>לשוק</b> וכו'. וכן בירושלמי (פ"א ה"ה): אלא כיני אגדו צינוק גדול בשדה והוא עתיד לאוגדו צינוק קטן <b>לשוק</b> נטבל. ובמשנתנו (פ"א מ"ה): ירק הנאגד משיאגד. והר"מ (פ"ג מה' מעשר הי"ב) מסגנן את הברייתא שלנו: אגד הירק אגד גדול<sup class="footnote-marker">25</sup><i class="footnote">בפירוש המיוחס להראב"ד תמיד רפ"ב: פירש בערוך, כל דבר שהוא מרובה וגדול יותר מן האחר קרוי סינוק. ולא מצאתי כל זה בערוך שלפנינו.</i> בשדה, אע"פ שבדעתו לאוגדו אגודות קטנות לשוק, ה"ז נטבל. כלומר, אעפ"י שבדעתו להתירו בשוק ולחזור ולאגדו מ"מ נטבל. עיין בפי' הריבמ"ץ למשנתנו. ועיין ר"מ פ"ה מה' מתנות עניים ה"ט, ועיין מ"ש בתס"ר ח"ד עמ' 116. 
<small>22.</small> <b>המלקט בשדה וכו'. </b>במשנתנו (פ"א מ"ה): ירק הנאגד וכו', ואם אינו ממלא את הכלי עד שילקט כל צרכו, בד"א במוליך לשוק וכו'. 
<b>היה עתיד לקלע בשום וכו'. </b>להלן מכשירין פ"ג ה"ג: שום בעל בכי וכו', מפני שמרבצין עליו מים ואח"כ קולעין אותו. ורגיל: קליעות של שום (עיין לעיל דמאי פ"ג סהי"ב, להלן עוקצין פ"א רה"ז). ובכי"ל של ירושלמי שבת פ"ז ה"ב (והעתקתיו בהירושלמי כפשוטו עמ' 139): כד מקלע משום בונה. והמגיה מחק כ"ז, וכנראה שמקומו הנכון הוא להלן בסמוך שם, לעניין שום, ושכה המגיה להכניסו במקום הראוי לו. 
<small>23.</small> <b>שובלין הפולטות מן הגרן וכו'. </b>במשנתנו (פ"א סמ"ו): אע"פ שמרח נוטל מן הקוטעים ומן הצדדים וממה שבתוך התבן וכו'. ובערוך ערך קטעין משמע שגרס במשנתנו: את הקוטעין מן הצדדין וכו' (ועיין גם בפיה"מ להר"מ), וגירסא משובשת היא, עיין לעיל תרומות פ"ג שו' 21 ואילך ומש"ש. ומתוך המשך המשניות משמע יותר שמדברים שם בתבואה שנשארה במקום הדיש, ושלא נכנסה כלל לכרי המתמרח, והיינו: ראשי השבלים שנקטעו בשעת הדישה ונשארו בקרקע הגורן (עיין מ"ש לעיל בתרומות הנ"ל), ותבואה במוץ שלה שנפלה לצדדין בשעת העברת הכרי ממקום הדיש למקום הזרייה, ותבואה שלא נידושה ונשארה בתוך התבן המשתייר בגורן.<sup class="footnote-marker">26</sup><i class="footnote">ונמכר אח"כ כתבן בלבד, עיין במשנתנו פ"ה מ"ד.</i> ולפיכך אע"פ שנתמרח הגורן לא נטבלו, שהרי לא נכנסו כלל לכרי הממורח. ומתוך הדוגמאות שנקטה התוספתא כאן משמע שמדברים בתבואה שאינה ניתנת למירוח מחמת מהותה (עיין להלן), ובשעה שנזרה הכרי נשארו המינים הללו במוץ שלהם. ומכיוון שהיו בתוך הכרי בשעת המרוח נטבלו, וכן פסק הר"מ בפי"א מה' תרומות פי"א הכ"ו. ועיין מ"ש הר"י אברמסקי במקומו בחידושים.<br>ונראה ששבולים הפליטות (כגי' כי"ע) מן הגורן הן שבולים גרועות שלא ניתנו למרוח, דוגמת פריצי זיתים שהגדירו אותם כ"פליטים מתוך הגפת", כלומר שאינם נטחנים מחמת קושיין וחוסר שמנן,<sup class="footnote-marker">27</sup><i class="footnote">עיין מ"ש בתס"ר ח"ד, עמ' 100 ועמ' 101.</i> ויגיד עליו ריעו הדוגמאות שנשנו להלן.
<small>24.</small> <b>ומחפורות של כרי וכו'. </b>בפסיקתא דר"כ סוף עשר תעשר (ק' ע"א): בא בן לוי אצלך אם נתת לו מן <b>המובחר</b> וכו', ואם נתת לו מן <b>החפוריות</b> ומן <b>הקטניות</b> אף אני יש לי ליתן לך מן החפוריות ומן הקטניות יתן ה' את מטר ארצך אבק ועפר. וברור שהכוונה שם לתבואה גרועה ופסולת שלה.<sup class="footnote-marker">28</sup><i class="footnote">"אבק ועפר". ועיין בערוך ערך חפר א' שפירש אחרת, וכן פירש"י "חפורה" שבבבלי, עיין בערוך שם.</i> וכן מוכח מן הירושלמי (ב"ב רפ"ו) שאמרו שם על משנתנו ("המוכר פירות לחבירו הרי זה מקבל עליו רובע טינופת לסאה"): ובלבד טנופת, כלומר ולא מין אחר, עיי"ש. אבל בתוספתא שם (פ"ו ה"ב) ובברייתא שבבבלי (שם צ"ד א') אמרו מפורש שמקבל עליו רובע קטניות. וביפה עינים במקומו העיר שהירושלמי חולק. ברם אין שום מחלוקת בין הירושלמי והתוספתא, והכוונה היא לקטניות שלנו, כלומר לפסולת וטינופת התבואה. ואף כאן הכוונה לחפוריות ולקטניות הנ"ל,<sup class="footnote-marker">29</sup><i class="footnote">וקצצין פירושו כאן שבלים, וקראו להם כן על שם הקטניות שבהם, עיין לעיל שביעית פ"ב שו' 27.</i> כלומר פסולת התבואה שנשארה במוץ שלה בתוך הכרי שנזרה ונתמרח. ועיין בבלי ב"מ פ"ז א' ובתוספ' שם ד"ה פת קטנית. 
<b>כיון שנתמרח הגרן וכו'. </b>כפו"פ פכ"ו עמ' תפ"ו. 
<small>25.</small> <b>נוטל מתחת כברה וכו'. </b>בירושלמי (פ"א ה"ו): תני אבל <b>קולט</b> הוא מתחת הכברה ואוכל. ולפי גירסא זו מדברים בקליטת קטניות מן האויר שתחת הכברה, וטעם הפטור הוא מפני שעדיין לא נחו, או מפני שעדיין לא שלטה בהן הרוח כל צורכה, כמפורש בירושלמי שם.<sup class="footnote-marker">30</sup><i class="footnote">כן, כנראה, פירש את הירושלמי במהרי"ק פ"ג מה' מעשרות הי"ג עיי"ש. אבל הרש"ס ובעל פ"מ הסיעו את הפירוש לעניין אחר. ועיין בפי' הרא"ף שם ובח"ד כאן.</i> וכן צריך לפרש גם את התוספתא שנוטל מתחת הכברה, כלומר שקולט מתחתיה, כפי' בעל ח"ד. ובר"מ פ"ג הי"ג העתיק כלשון התוספתא. וכ"ה בכל הדפוסים הישנים ובכתי"י תימן. אבל בר"מ כת"י על קלף (כת"י זולצברגר): ונוטל מן הכברה ואוכל. וגירסא זו מתאימה לשאר הדוגמאות שבמשנה (פ"א מ"ז) ושבתוספתא להלן. 

Halakhah 7

<small>26.</small> <b>עד שלא שולה וקופה וכו'. </b>במשנתנו (פ"א מ"ז) ולהלן בסמוך לא נזכרה שלייה, והסיקו מכאן כל המפרשים שהברייתא שלנו כר"ע<sup class="footnote-marker">31</sup><i class="footnote">בבלי ב"מ צ"ב ב', ע"ז נ"ו א'. ועיין בפי' הרש"ס כאן, ט"ז ע"א, שהביא כן בשם התוספתא. והכוונה לברייתא שבבבלי, עיין מ"ש במחברתי תשלום תוספתא, עמ' 6 ואילך.</i> הסובר: משישלה בחביות.<sup class="footnote-marker">32</sup><i class="footnote">בר"ח ע"ז הנ"ל: תני לה הכי ר' עקיבא אומר משישלה ויקפה בחביות.</i> ברם אין שום צורך בזה, ולא נחלקו ר"ע וחכמים אלא אם מלאכת הגמר היא בבור, או בחביות, אבל לא נחלקו כלל בטיב המלאכה. וכשהיין יורד לתוך הבור נסחבים אתו אף חרצנין וזגין, והוא שולה מתוך היין את החרצנים והזגים<sup class="footnote-marker">33</sup><i class="footnote">עיין להלן ע"ז פ"ח (כי"ע פ"ז) סה"ד.</i> כשהם בתוך היין, או מקפה אותם כשהם צפים למעלה. וכן בירושלמי תרומות פ"ב סה"א, מ"א ע"ב (ובמקבילה בחלה ספ"ב): הדא דתימר כשניטמא מששילה ומשקיפה שכבר נראו לתורמן בטהרה וכו'. הרי לך שגמרו למעשרות היא שלייה וקיפוי כסתם הברייתא שלנו. ואין בין שלייה וקיפוי אלא פעולות שונות להסרת הפסולת, וכשהסיר את הפסולת נטבל היין (ובר"מ פ"ג הי"ד פסק כר"ע ולא הזכיר קיפוי). 
<b>ומששילה וקיפה בא גזבר ופדאו חייב. </b>וכ"ה (בשינויי כתיב) גם בד ובכי"ע (אלא ששם: מששולה). ולכאורה נראית הגהת המפרשים שמחקו את המלים "בא גזבר", ולפ"ז פירושו שהמקדיש את הבור עד שלא שילה וקיפה (כלומר, לפני גמרו למעשרות) או שהקדישו מששילה וקיפה (כלומר, אחרי גמרו למעשרות), בשניהם לא נפטר מן המעשרות, כמשנת פאה פ"ד מ"ח וחלה פ"ג מ"ד ועיין בירושלמי שם. ברם לפי גירסת כי"ע ("מששולה") שאין שם אפילו וי"ו המחלק קשה לפרש כן. ולא עוד אלא שעלינו לשבש את כל הנוסחאות.<sup class="footnote-marker">34</sup><i class="footnote">כלומר, למחוק את המלים "בא גזבר".</i> ושמא סוברת ברייתא זו שהממרח כריו של חבירו שלא מדעתו לא נטבל (כר"ל בירושלמי כאן פ"ה ה"ו, נ"ב ע"א, ובמקבילה), ולפיכך אם שילה וקיפה מעצמו, ובא גזבר ופדאו חייב, מפני שבשלייתו ובקיפויו לא נטבל הכרי (שהרי לשיטת ר"ל שם הגזבר הוא הבעלים, עיי"ש בנוסח הרש"ס, וכ"ה בקטע מן הגניזה, וכן הגיהו המפרשים), וממילא דינו כפודה לפני גמר מלאכה. ואפשר שחייב כאן פירושו שחייב במעשרות ואף נטבל מיד (עיין להלן שו' 36 ד"ה בתוך ומש"ש), מפני שפדיון כמקח (עיין בירושלמי ב"ק פ"ז ה"ה, ו' ע"א, שנסתפקו בזה, עיי"ש). אבל ע"י השלייה והקיפוי לא נטבל מפני שעשה כן שלא מדעת הבעלים (הגזבר). 
<small>26-27.</small> <b>הקדישו עד שלא שילה וקיפה וכו'. </b>בירושלמי כאן פ"א ה"ו: והתני שילה וקיפה ברשות ההקדש פטור. ועיין במה"פ שם. ועיין בפי' הרש"ס, י"ג ע"א, ט"ז ע"א. 
<small>28.</small> <b>היין משיקפה וכו'. </b>פיסקא ממשנתנו פ"א מ"ז, והיתה בתוספתא גם לפני הערוך, עיי"ש בערך קף ד'. ואפשר שנכנסה הפיסקא שלא במקומה (כרגיל גם בירושלמי), ומקומה הנכון הוא בראש ההלכה, בשו' 25. 
<small>29.</small> <b>השמן משירד לעוקה וכו'. </b>כלומר לגומה שלפני בית הבד שהשמן יורד לתוכה. וגם זו היא פיסקא ממשנתנו הנ"ל. 
<b>מן העקל וכו'. </b>כלומר הרשת העשויה מנצרים כמין כפיפה, וסוחטים בתוכה את השמן מן הגפת, עיין פיה"ג לטהרות פ"י עמ' 127 ובהערות שם. ועיין בציורים שבקדמוניות התלמוד של קרויס (גרמנית) ח"ב עמ' 218. 
<b>ומן הממל. </b>וכ"ה במשנתנו ברוב הנוסחאות (משנה שבירושלמי, כי"מ, לו, קויפמן, פרמה, משניות כת"י על קלף עם פיה"מ להר"מ). ובמשנה ד' נפולי ואילך: ומבין הממל. ושתי הגירסאות יש להן על מה שיסמוכו, עיין מ"ש לעיל תרומות פ"ג שו' 48. 
<small>30.</small> <b>ונותן לחמיתה ולתמחוי וכו'. </b>במשנתנו הנ"ל: לחמטה ולתמחוי וכו'.<sup class="footnote-marker">35</sup><i class="footnote">עיין בשנו"ס. ועיין במלא"ש למשנתנו שם, וכוונתו לנוסח הרש"ס, י"ד ע"ב.</i> וחמיטה היא עוגה עגולה.<sup class="footnote-marker">36</sup><i class="footnote">עיין ירושלמי ברכות פ"ט ה"ב, י"ג ע"ד, כגירסת ספר האורה סי' ע"ב, עמ' 79, וס' הרוקח סי' רכ"ח, וכמו שפירש לנכון בשערי תורת א"י, עמ' 20.</i> וע"פ צורתה נקראת גם קערה עגולה. וברוב הנוסחאות הגירסא חמיטה,<sup class="footnote-marker">37</sup><i class="footnote">עיין ערוך ערך חמט ובמאירי ביצה ג' ב' (ר' ברלין, ה' ע"ד).</i> אבל גם הכתיב חמיתה מקויים, עיין להלן ה"ט ולהלן טבול יום פ"ב רה"ב. ובפיה"ג שם עמ' 136: חמיטה, א' ד' (אית דגרסי) המיתה, פ' ריפא (ככר) בל' רבנן. ותמחוי היא קערה גדולה, עיין בעה"ש בערכו. ועיין מ"ש להלן בסמוך. 
<b>אבל לא יקבל בכלי וכו'. </b>ירושלמי פ"א ה"ו, לפי נוסח הרש"ס, ט"ז ע"ב (כנוסח כי"ע). ופי' הרש"ס: "ואפילו מן הממל דחשיב לא נגמרה מלאכתו, אפ"ה לא יקבל בכלי שמן הרבה לחמיטות שיצטרך, דהוי קבע, אלא בחמיטה עצמה הוא דמקבל, דהוי עראי". אבל במשנתנו הנ"ל מסיים במקום בבא זו: אבל לא יתן לקדרה וללפס כשהן רותחין. ופי' הריבמ"ץ והר"ש שהבישול עושה גמר מלאכה וקובע למעשרות. ועיין מ"ש בס' משנה ראשונה כאן ופ"ד סמ"א. ועיין להלן שו' 34–35. 
<small>30-31.</small> <b>משתמש ממנו והולך. </b>השלמתי ע"פ ד, כי"ע והרש"ס הנ"ל. 

Halakhah 8

<small>31.</small> <b>היה אוכל והותיר וכו'. </b>בירושלמי (פ"א ה"ו): היה אוכל וחשיכה לילי שבת, או שנתנו לאדם אחר לא נטבל. ובנוסח הרש"ס (ט"ז ע"ב): היה אוכל <b>והותיר</b> וכו'. והלשון "והותיר" מדגיש שלא חשב מתחילה לאכילת שבת.<sup class="footnote-marker">38</sup><i class="footnote">עיין תוספ' ביצה ל"ה א' ד"ה ר"א.</i> ופי' הרש"ס שם שהברייתא מחוברת עם הרישא, כלומר שהיה אוכל מן החמיטה שנתן בה שמן שלא נגמרה מלאכתו. וכן מוכח מן הירושלמי להלן שם שהקשה: ואין שבת טובלת, ואין מקח טובל? ותירצו שמחמת לא נגמר מלאכתו אתינן עלה. ועיין בבלי ביצה ל"ה א' ובמשנת תרומות פ"ח מ"ג ובמלא"ש שם, ובבאורי הגר"א יו"ד סי' של"א ס"ק קי"ד אות קע"ז. 
<small>31-32.</small> <b>אמ' ר' שמעון בן לעזר וכו'. </b>כל הברייתא בירושלמי הנ"ל בנוסח הרש"ס, ט"ז ע"ב. 
<small>32.</small> <b>במי דברים אמורים וכו'. </b>עיין מ"ש על צורה זו לעיל דמאי פ"ג הע' 14. 
<small>33.</small> <b>ויתן לתוך אניגרון וכו'. </b>כלומר לתוך יין מהול בציר ושמן (οίνόγαρον), עיין מ"ש לעיל תרומות פ"ט שו' 50 ושו' 52–53. ועיין בירושלמי פ"א סה"ו, ובמלא"ש פ"א סמ"ז. 
<b>בשביל שיותיר ויכניס וכו'. </b>פירש הרש"ס (י"ז רע"א): דהא קבע הוא ואסור, ואפילו לא חשכה שבת. ועיין לעיל שו' 31. 

Halakhah 9

<small>34.</small> <b>המקפה בעריבה וכו'. </b>לעיל שו' 30 שנינו שמותר לתת שמן שלא נגמרה מלאכתו לחמיתה ולתמחוי, וכאן שנינו שהמקפה יין (כלומר קופה אותו מלמעלה, עיין לעיל תרומות פ"ח שו' 33) בעריבה או בכלי אחר ע"מ ליתנו למאכל מיד, אין הוא גמר מלאכה (עיין לעיל שו' 26 ומש"ש), ומותר לשופכו לחמיתה ולתמחוי שאינם מרותחים, כדין שמן שלא נגמרה מלאכתו. ועיין במשנתנו פ"ד סמ"א ובירושלמי שם, ועיי"ש במפרשי המשנה ומ"ש במלא"ש בשם ר' יהוסף אשכנזי. ועיין לעיל שו' 30 ד"ה אבל ומש"ש, ושאני הכא שאין דרך להחזיק "יין" בעריבה ובכלי, כדי לחלק ממנו אח"כ לכלים אחרים. 
<small>34-35.</small> <b>המערה ממיחם למיחם וכו'. </b>כפו"פ פכ"ח עמ' תצ"ג ועמ' תצ"ד. ונקטו כאן את לשון הברייתא להלן שבת פ"ג (פ"ד בד) ה"ט. ודין מעשר כדין שבת, ואם נקרא מבשל לעניין שבת נקרא מבשל גם לעניין מעשרות.<sup class="footnote-marker">39</sup><i class="footnote">עיין במשנתנו פ"א סמ"ז ושבת פ"ג מ"ה ובתוספ' רע"א למשנתנו. ועיין ירושלמי נדרים פ"ו ה"א, ל"ט ע"ג (לעניין מעושן), והעתקנו אותו להלן רפ"ג.</i> ועיין מ"ש לעיל שו' 30 ד"ה אבל. ועיין בירושלמי כאן על ההבדל בין כלי שני ובין כלי ראשון. ובכפו"פ הנ"ל עמ' תצ"ד: ואמר מותר ליתן היין או השמן אל המיחם השני או האלפס השנית או הקדרה השנית, שסתמ' שנתקרר מעט התבשיל שעירה מן הראשון וכו', אבל ליתן אל הראשון אסור, שסתמא שהוא חם ביותר וכו'. 
<small>36.</small> <b>הסוחט ענבים בתוך ידו וכו'. </b>וכ"ה בד, וכן מעתיק בכפו"פ פל"ג עמ' תק"ז. והעיר ר' יונה: "ולא דמי לזיתים דתנן בפ"ד (מ"א) דחייב וכו', דשאני זיתים שעומדים לסיכה". אבל אין דרך לסחוט ענבים לתוך היד ולשתות מתוכה. 
<b>בתוך הכוס הרי זה חייב. </b>וכ"ה בד ובכפו"פ הנ"ל. ובירושלמי (פ"ד סה"א, נ"א ע"ב) מסרו בשם רב: אשכול שסחטו לתוך הכוס נטבל וכו'. וכן פסק הר"מ בפ"ה הי"ז. וברדב"ז שם: דזהו גמר מלאכתו, הואיל ורוצה לשתותו כך, והכי אמרינן (ב"ב צ"ז ב') סוחט אדם אשכול של ענבים ומקדש עליו וכו'. 

Halakhah 10

<small>37.</small> <b>הבדדין המדליקין מבד לבד וכו'. </b>כלומר פועלי בית הבד שנוטלים שמן מבד של בעה"ב ומדליקים בו והולכים לבית הבד אחר אין חוששים משום גזל, משום שניחא להם לבעלי בתים שלא ילכו בחושך, עיין ירושלמי תרומות פי"א ה"ז, מ"ח ע"ב (על ידי כן הוה שהר ועל ידי כן הוה קרץ). ופירש בח"ד שלפי דרכנו למדנו שהדלקה זו היא בעראי, ואין בה משום הנאת כילוי של טבל. וכנראה שהבדדים היו חשודים לקחת את השמן לעצמם, עיין להלן ב"ק פי"א ה"ז. 

Halakhah 11

<small>38.</small> <b>היה דש בחבית ומעגיל במגורה וכו'. </b>וכ"ה בכי"ע. ובד בטעות: ומעלה במגורה. וזו היא פיסקא ממשנתנו ספ"א. ומגורה כאן הוא כנראה כלי עגול שהיו עושים בתוכו עגולי דבלה. עיין בריבמ"ץ ובר"ש למשנתנו. 
<small>39.</small> <b>לא יאכל מהן עראי. </b>פירשו בירושלמי (בסוף פירקין) שתנא זה סובר שאין התחתון צריך לעליון ולא העליון צריך לתחתון, כלומר אין הגרוגרות והעיגולים שלמעלה תלוים בפירות שלמטה, וכל חלק שנידוש ונתעגל כבר נגמרה מלאכתו, וממילא נטבל הכל (עיין בבלי ב"מ פ"ח ב'). ושבירת ההבית אינה מעלה ואינה מורידה, מכיון שאין צורך בחבית שתחבר את כל הגרוגרות יחד. 
<b>ור' יוסה מתיר. </b>עד כאן היא פיסקא ממשנתנו הנ"ל. והתוספתא מוסיפה את הטעם. 
<b>מפני שהתחתונות צריכות לעליונות. </b>כלומר, התאנים התחתונות ניהנות מן השכבות העליונות הדוחקות ולוחצות על התחתונות. ואם נשברה החבית בשעת הדישה עדיין לא נגמרה המלאכה כלל אפילו בחלק אחד מן הפירות (ואין כאן אפילו התחלת גמר מלאכה), שהרי התחתונות (הראשונות לדריסה) צריכות לעליונות, והעליונות עדיין לא נגמרה דישתן, וממילא הכל מותר באכילת עראי.<sup class="footnote-marker">40</sup><i class="footnote">מרהיטת לשון התוספתא מוכח שעיקר הפטור הוא מפני שהתחתונות (הראשונות לדריסה) צריכות לעליונות, אבל לא איכפת לנו כלל בעליונות. ואפילו אם אינן צריכות לתחתונות מ"מ לא הוטבלו, שהרי נשברה החבית בשעת הדישה, ועדיין לא נגמרה מלאכת העליונות, וכל התאנים שלמטה מהן צריכות להן, ואין כאן גמר מלאכה. וכן בירושלמי בסוף פירקין: דברי שונה אחרון [התחתון] צריך לעליון, <b>ולא</b> העליון צריך לתחתון. וגירסא זו מקויימת אף ע"י כי"ר. ועיין גם במה"פ בסוף פירקין ד"ה אמר ר"י. אבל בריבמ"ץ (וממנו בר"ש) בסוף פירקין: מאי טעמא דר' יוסי תחתון צריך לעליון, ועליון צריך לתחתון. וכנראה שזו היא הגהת הריבמ"ץ בעצמו, עיין מ"ש במבוא לתס"ר ח"ד, עמ' כ'. ובנוסח הרש"ס כאן, כ"א ע"א: דברי שונה אחרון תחתון אין צריך לעליון, אבל העליון צריך לתחתון. ואין לגירסא זו שום קיום.</i> והר"מ בפיה"מ ובפ"ג מה' מעשר הט"ז פסק שלא כר' יוסי.<sup class="footnote-marker">41</sup><i class="footnote">והגירסא הנכונה שם היא כמו שהשלימו בדפוסים המאוחרים, וכ"ה בכל כתה"י שבדקתי.</i> ועיין בתיו"ט בסוף פירקין ובמה"פ שם ד"ה א"ר לעזר. 

Chapter 2



Halakhah 1

<small>1.</small> <b>החמרין ובעלי בתים וכו'. </b>וכ"ה בכי"ע ובכפו"פ פל"ב עמ' תק"ד. אבל בד בטעות: ובעלי הגתי' וכו'. וכבר הגיה בח"ד לנכון ע"פ הכפו"פ הנ"ל. ועיין במשנתנו פ"ב מ"ג ומ"ש להלן. 
<small>1-2.</small> <b>ופטורין עד שמגיעין וכו'. </b>בכפו"פ הנ"ל: "עד שמגיעין למקום ההוא, כלומר סוף מגמתן, ואעפ"י שבדרך נכנסים לבתים ולחצרות",<sup class="footnote-marker">1</sup><i class="footnote">נקט את לשון הר"מ בפ"ד מה' מעשרות הי"א.</i> שאין ביתו של אחר קובע למעשרות. 
<small>2.</small> <b>לאותו מקום. </b>בירושלמי (פ"ב ה"ג) נראה ששנו כאן: ואפילו לן ואפי' שבת. ועיין מ"ש להלן. 
<b>אם ייחד להן בעל הבית וכו'. </b>כלומר התנא מצריך ייחוד מקום ולינה. אבל לינה גרידא אינה טובלת. וכן בירושלמי (פ"ב ה"ג): הכל מודין בלינה שאינה טובלת, עיין מ"ש לעיל. ועיין בכפו"פ הנ"ל. ובמשנתנו הנ"ל: והרוכלין המחזרין בעיירות אוכלים עד שמגיעים למקום הלינה. ר' יהודה אומר הבית הראשון הוא ביתו. ופירשו בירושלמי שם: מהו מקום הלינה - ביתו. 
<small>4.</small> <b>לברור חיל. </b>עיין מ"ש על מקום זה בפירושי לה' הירושלמי להר"מ עמ' מ"ד סוף אות ס'. 
<b>מוציאין להן תאנין. </b>מירושלמי דמאי רפ"ג מוכח שהיו מוציאין להן דמאי מתוך הפירות שעדיין לא ראו פני הבית. ועיין ר"ש כאן פ"ב מ"ג. 
<small>5.</small> <b>אם לנין אנו וכו'. </b>בירושלמי כאן (פ"ב ה"ג) פירשו שר' יהושע הלך עם בני לווייתו (וחזקתו שייחדו לו מקום), ולפיכך לינה גרידא קובעת. 
<small>5-6.</small> <b>הגיעו למקום לינה וכו'. </b>חוזר לרישא: אם ייחד להם וכו', אם לנין שם וכו'. 
<small>6.</small> <b>אפי' שתי שעות וכו'. </b>בכי"ע: לשתי (=בשתי) שעות וכו'. ופירושו אפילו הגיעו למקום לינה בשתי שעות בבוקר<sup class="footnote-marker">2</sup><i class="footnote">ונקט שתי שעות, דוגמת הסיפא להלן: אפילו ביום (כי"ע: ליום) השני.</i> חייבין לעשר מיד, מפני שמקום לינה בייחוד מקום קובע כביתו. 
<b>למקו' שביתה. </b>במשנתנו (פ"ב מ"ג): ר' מאיר אומר עד שהוא מגיע למקום שביתה. ומפרשת התוספתא שהכוונה למקום שרוצה לשבות שם, ואפילו הגיע בתחילת השבוע.<sup class="footnote-marker">3</sup><i class="footnote">ועיין להלן פ"ג שו' 7, ואינה עניין לכאן. ובנידון דידן אפילו אם ייאכלו כולן לפני השבת כבר נטבלו, מפני שבית השביתה טובל, ומחמת בית אתינן עלה, ולא מחמת שבת.</i> 
<small>7.</small> <b>אפי' ביום השני. </b>כ"ה דרך המקורות לתפוס את יום שני כהתחלת ימי החול, עיין מ"ש בתס"ר ח"ב עמ' 23, ועיין לעיל בסמוך. 
<b>חייב לעשר. </b>וכן מעתיק בפ"מ (פ"ב ה"ג) בשם תוספתא כת"י, וכ"ה בפי' הרש"ס ("חייבין לעשר"), וממנו במלא"ש פ"ב מ"ג, וכן מוכח בירושלמי. אבל בד בטעות: פטורין לעשר. ובכי"ע: פטורין מלעשר. 

Halakhah 2

<b>התורם גרוגרות וכו'. </b>במשנתנו (פ"ב מ"ד): פירות שתרמן עד שלא נגמרה מלאכתן, ר' אליעזר אוסר מלאכול מהם עראי, וחכמים מתירין. ועיין בבלי ביצה ל"ה א', ומ"ש בס' משנה ראשונה למשנתנו. ומפרשת התוספתא שלא נחלקו אלא בכל הפירות, פרט לתירוש, יצהר ודגן, עיין להלן. ובפירות שנגמרו מלאכתן מודים החכמים שתרומה קובעת אפילו אם דעתו להוליכן לביתו ולא ראו פני הבית. עיין ר"מ פ"ג מה' מעשרות ה"ד. 
<small>7-8.</small> <b>תמרים ועתיד לדושן וכו'. </b>וכ"ה בד. ובכי"ע (וכן שם להלן ברה"ג): ועתיד לדובשן. ובערוך (גרגרת ב'): בראש תוספת מעשרות, התורם גרוגרות ועתיד לדורסן, תמרים ועתיד לדוששן. ובערוך ד"ו שם: לרוששן, ועיין מ"ש בהירושלמי כפשוטו עמ' 433. ובירושלמי (פ"ב ה"ד) מפרש את משנתנו (כנראה ע"פ התוספתא): בתמרים והוא עתיד לדורסן, בגרוגרות והוא עתיד לדושן, ועיי"ש בפ"מ. ברם גירסת כי"ע "לדובשן" נראית מקורית ופירושו לדבשן, להוציא מהם את הדבש. ועיין לעיל תרומות פ"ט שו' 30 ומש"ש. 
<small>9.</small> <b>מודה ר' ליעזר לחכמים בתורם שבלין וכו'. </b>פי' הרש"ס, כ"ט ע"א. ובירושלמי הנ"ל: אם בזיתים על השמן וענבים על היין דברי הכל מותר, כלומר בזיתים ועתיד לעשותן שמן וכו'. והטעם הוא שבכל הפירות בדעתו הדבר תלוי,<sup class="footnote-marker">4</sup><i class="footnote">עיין מ"ש לעיל פ"א שו' 19.</i> אבל בדגן, תירוש ויצהר אין הדבר תלוי בדעתו. וכן מוכח בירושלמי (תרומות פ"א ה"ט, מ"א ע"א) שעיקר גמר מלאכה לא נאמר אלא בגורן ויקב בלבד (וה"ה ביצהר, עיי"ש בירושלמי). ועיין באו"ש פ"ה מה' תרומות ה"ד.<sup class="footnote-marker">5</sup><i class="footnote">ומ"ש בירושלמי (מעשרות פ"א ה"ו, מ"ט ע"א): הכא איפשר לו שלא למרח וכו', ט"ס היא, וצ"ל כנוסח הרש"ס (ט"ז ע"א): אפשר לו שלא לכבור וכו', וכן מוכה לעיל שם בירושלמי. ועיין בירוש' פ"ד ה"א, נ"א רע"ב, ובנוסח הרש"ס שם נ"ו ע"ב, וכע"ז אף בכי"ר.</i> ומחמת טעם זה אין תרומתו מועילה לעשות את הפירות כנגמרה מלאכתן. ועיין מה שהאריך מהרי"ט אלגזי בה' חלה סי' ב', ע"ז סע"ג ואילך. 
<small>10.</small> <b>זתים ועתיד לעשותן שמן. </b>וכ"ה בכי"ע, בפי' הרש"ס הנ"ל, ובתוספ' כת"י פ"מ (עיי"ש בפ"ב רה"ד) ולהלן ה"ג. וכן מוכח מן הירושלמי שם. אבל בד חסרה בבא זו. 
<small>11.</small> <b>בכלכלה של פירות שתרמה וכו'. </b>בד: בכלכלה של תרומה עד שלא וכו'. ובכי"ע: בכלכלת תאינים שתרמה וכו'. ובמשנתנו (פ"ב מ"ד): וחכמים מתירין חוץ מכלכלת תאנים. כלכלת תאנים שתרמה ר' שמעון מתיר, וחכמים אוסרין. ובירושלמי שם: אמר ר' אלעזר בכלכלה של כל דבר היא מתניתא.<sup class="footnote-marker">6</sup><i class="footnote">כלומר, ולא נקטה המשנה תאנים אלא משום שדרכן להינתן בכלכלה.</i> ודברי ר' אלעזר מתאימים יותר לגי' כי"ו.<sup class="footnote-marker">7</sup><i class="footnote">ולפלא שבפ"מ ובמה"פ לא העיר כלום על גירסת כ"י שלו שהוא מתאים רובו ככולו לגי' כי"ו. ואף לפי גירסת ד מסתברת הגהת הגר"א: בכלכלה <b>שתרמה</b> (במקום: של תרומה) וכו', והוא בוודאי כדברי ר' אלעזר.</i> ובטעם הדברים נראה ע"פ הסבר הגר"א בשנות אליהו שבכלכלה דינה עד שימלא את הכלי, ואם אינו ממלא את הכלי עד שילקט כל צרכו (משנתנו פ"א מ"ה). ודין זה הוא בכל הפירות ואפילו בירק.<sup class="footnote-marker">8</sup><i class="footnote">עיי"ש במשנה הנ"ל, בריבמ"ץ ובר"ש שם. ועיין ביחוד במלא"ש שם מ"ש בשם ר"א אזכרי (ס' חרדים, הקדמה למצות התלויות בא"י, נ' ע"ב).</i> וממילא אם תרם מוכח שליקט כל צרכו, שהרי אינו יכול ליתן שאינו תרום על תרום ולערב טבל גמור בטבל שנתקן מן התרומה. ועיין בכפו"פ פכ"ז עמ' תצ"א שכתב: ויש שאעפ"י שלא נגמרה מלאכתן אם תרם אותן הוקבעו למעשר כמו כלכלת תאנים וכו', מה שאין כן בשאר פירות. ועיין להלן שו' 18 ומש"ש. 
<small>12.</small> <b>ור' שמעון מתיר. </b>משנתנו הנ"ל, והתוספתא מוסיפה את טעמו. 
<b>מקל וחומר וכו'. </b>כלומר, ר"ש חולק על עצם הדין וסובר שתרומה אינה קובעת אפילו בדבר שנגמרה מלאכתו (עד שיראה פני הבית) מק"ו וכו'. וממילא מתיר אף בכלכלה, אעפ"י שנגמרה מלאכתה. ועיין היטב בריבמ"ץ פ"ב סמ"ד ובר"מ פ"ג מה' מעשר ה"ד.<sup class="footnote-marker">9</sup><i class="footnote">ועיין בהערת ר"י פרענקיל לשנות אליהו פ"ב מ"ד, וכנראה שלא עמד על כוונת המגיה, שהרי ר"ש חולק על עצם הדין של קביעת תרומה בדבר שנגמרה מלאכתו (לפני ראיית פני הבית).</i> 

Halakhah 3

<small>14.</small> <b>הלוקח גרוגרות ועתיד לדורסן וכו'. </b>בירושלמי פ"ב ה"ד, מ"ט ע"ד: הלוקח תמרים והוא עתיד לדורסן, גרוגרות והוא עתיד לדושן וכו'. ובכי"ע: הלוקח גרוגרות וכו', תמרים ועתיד לדובשן וכו'. ועיין מ"ש על כ"ז לעיל שו' 7–8. ועיין בבלי ביצה ל"ה ב' ומ"ש להלן. 
<small>15.</small> <b>ר' מאיר אומ' לא יאכל מהן עריי. </b>במשנתנו ספ"ב מוכח שהת"ק שם סובר שמקח קובע בדבר שלא נגמרה מלאכתו. ואמרו שם בירושלמי: דר' מאיר היא, דר' מאיר אמר מקח טובל בפירות שלא נגמרו מלאכתן וכו', ר' מאיר ור' ליעזר שניהם אמרו דבר אחד וכו'. ועיי"ש גם בפי' הרא"פ ובפי' הרש"ס שם, ל"ט ע"א. ועיין בבלי ביצה ל"ח ב' ובמאירי ובשטמ"ק שם, ולפלא שלא העירו על הירושלמי. 
<small>15-16.</small> <b>אוכל מהן עריי ומעשרן דמיי. </b>וכ"ה בכי"ע: מעשרן דמאי. וכן מביא בפ"מ (פ"ב ה"ד) בשם תוספ' כת"י. וכן מעתיק בשם התוספתא בפי' הרש"ס, כ"ט ע"ב. אבל בד: ומעשרו <b>ודאי</b>. ובירושלמי הנ"ל: "וחכמים אומרים אוכל מהן עראי ומתקנן ודאי וכו', אשכהון כתוב בפינקסיה דחילפיי אוכל מהן עראי ומתקנן ודאי.<sup class="footnote-marker">10</sup><i class="footnote">צ"ל: דמאי, כהגהת הר"ש וכל המפרשים.</i> וקשיא אם אוכל מהן עראי מתקנן ודאי. אם מתקנן דמאי יהא אסור לוכל מהן עראי<sup class="footnote-marker">11</sup><i class="footnote">כמשנתנו רפ"ב.</i> וכו', אוכל מהן עראי משום דבר שלא נגמרה מלאכתו, ומתקנן דמאי,<sup class="footnote-marker">12</sup><i class="footnote">כ"ה בנוסח הרש"ס, ולפנינו בט"ס ברורה: ודאי.</i> מתוך שיודע שביתו טובל אף הוא מפריש תרומה משעה ראשונה". וסוברת ברייתא זו (ואינה הלכה, כפי שיוצא מרוב המקורות) שבני אדם רגילים לעשר בפירות שלא נגמרה מלאכתן.<sup class="footnote-marker">13</sup><i class="footnote">חוץ מדגן תירוש ויצהר, עיין מ"ש לעיל שו' 9, ולעיל פ"א שו' 19.</i> וכן בבבלי ביצה ל"ה ב' הנ"ל: הלוקח תאנים מעם הארץ במקום שרוב בני אדם דורסין אוכל מהן עראי, ומעשרן דמאי וכו'. ש"מ מקח אינה קובעת אלא בדבר שנגמרה מלאכתו וכו', וש"מ מעשרין אפילו בדבר שלא נגמרה מלאכתו (כגי' כי"מ ושטמ"ק). נמצאנו למדים שגירסת התוספתא (כי"ו, כי"ע, כת"י פ"מ והרש"ס) היא בוודאי: ומעשרן דמאי, כמסורת הבבלי, וכמו שרשם לו אילפא בפינקסיה. אבל גי' ד היא הגירסא הקדומה שבירושלמי, ומתאימה למשנתנו רפ"ב. ועיין במה"פ בירושלמי שם ד"ה הלוקח. 
<small>18.</small> <b>שאין צריכי' גמר מלאכה וכו'. </b>כפו"פ רפכ"ג עמ' תק"ו. ופי' ר' יונה, כגון זיתים וענבים לאכילה, דלאו בני גורן נינהו.<sup class="footnote-marker">14</sup><i class="footnote">עיין ירושלמי מע"ש פ"ג ה"ו, נ"ד ע"ב, ובבלי ב"מ פ"ח ב'.</i> ועיין במשנתנו פ"ב מ"ה ובס' משנה ראשונה שם. וכולם מודים שמקח קובע בפירות שנגמרה מלאכתם.<br>ולעיל שו' 11 (בהודאה לר' אליעזר) נקטה התוספתא כלכלה של פירות, מפני שתרומה לפעמים קובעת אפילו בדבר שצריך גמר מלאכה, אלא שהפרשת התרומה בעצמה עושה גמר, דוגמת כלכלה של פירות, וכמו שהסביר הגר"א (עיין מש"ש), אבל מקח אינו קובע בכלכלה, שהרי יכול להוסיף ולמכור לו, ואין כאן גמר מלאכה כל זמן שלא מלא, או שלא חיפה את הכלכלה.

Halakhah 4

<small>19.</small> <b>הבוצר כרמו לשוק שאם לא מצא וכו'. </b>במשנתנו (פ"א מ"ה): בד"א במוליך לשוק וכו', כלומר כל פירות שנגמרו מלאכתן אסורין באכילת עראי עד שיעשר אפילו לא ראו פני הבית, אם אין דעתו להוליכן לביתו. ומפרשת התוספתא שזהו דווקא אם דעתו להוליכן לשוק בלי שום תנאים, אבל אם מוליכן לשוק מספק שמא ימצא לקוחות, ואם לא ימצא לקוחות יחזירן לגת,<sup class="footnote-marker">15</sup><i class="footnote">כלומר, אם ימצא לקוחות ימכור את הענבים, ומה שירצה הלוקח יעשה בהן. אבל אם לא ימצא לקוחות לא יוכל לאכול לבדו את כל הענבים לפני שיתקלקלו, אלא יחזירן לגת כדי לעשות מהן יין.</i> עדיין לא נגמרה מלאכתן (עיין במשנת מע"ש פ"ג מ"ו), ולא נקבעו למעשרות.<sup class="footnote-marker">16</sup><i class="footnote">ואסור לו להפריש תרומה מן הענבים. ועיין תרומות פ"א סמ"ט, ולא התירו שם אלא דווקא אם נמלך אח"כ לעשות את הענבים יין, אבל לא בזמן שמלכתחילה הוא ספק אצלו.</i> 
<small>20.</small> <b>אוכל מהן עריי. </b>כלומר, הלוקח ממנו. וכל הברייתות כאן מדברות בלוקח, ומשום הכי הובאו לכאן. ואף ר' מאיר מודה בה, שהרי בענבים ועתיד לעשותן יין, וזיתים ועתיד לעשותן שמן, כ"ע מודי שאין המקח קובע בהם, כמפורש לעיל שו' 17. ומשמיעה לנו הברייתא כאן שאפילו בספק עתיד לעשותן יין וכו' הדין כן, משום שאין דין גמר מלאכה אלא בוודאי נגמרה מלאכתו, אבל כל זמן שמסתפק ומהסס אין כאן גמר מלאכה כלל. 
<b>ומעשרן ודאי. </b>כלומר, אם שמע ממנו הלוקח שהוא מוכן להחזירן לגת אם לא ימצא לקוחות, הרי ברור שהמוכר לא עישר, מפני שביין ושמן כ"ע מודי שאין מעשרין לפני גמר מלאכה, עיין לעיל שו' 9 ומש"ש. 

Halakhah 5

<small>20-21.</small> <b>אמ' לו צא ולקט לך וכו'. </b>בבלי עירובין ל"ב א', בהוצ' שלפנינו ובכתי"י. אבל לפני הקדמונים היתה שם גירסא אחרת, והיא קרובה לגירסת הירושלמי, עיין מ"ש להלן. 
<small>21.</small> <b>אוכל מהן עריי ומעשרן ודיי. </b>כלומר, תנא זה סובר שמתנה אינה כמכר, ואינה קובעת. ומעשרן ודאי אם רוצה לאוכלן קבע, ואין לחשוש שמא עישר ע"ה עליו, שהרי לא נתן לו מדה ללקיטתו, ואינו יודע כמה לקט, כדי שיעשר עליו ממקום אחר. אבל בירושלמי (פ"ב ה"א, מ"ט ע"ג): צא ולקט לך עשרים תאנים משלי, אוכל כדרכו והוא פטור. ושמא משמעות הלשון היא שלא נתן לו רשות אלא לאכול במקומו, ואין כאן אלא אכילת עראי,<sup class="footnote-marker">17</sup><i class="footnote">והברייתא שלהלן רה"ו (שו' 28–29) לא הובאה לא בבבלי ולא בירושלמי, עיין מש"ש.</i> וממילא אינו מעשר כלל.<br>ובבבלי עירובין הנ"ל (לפי גירסת ר"ח שם): האומר לחבירו צא ולקט לך תאנים [מתאנתי] אוכל מהן עראי, ומעשרין דמאי. וכן פסק הר"מ בפ"י מה' מעשרות ה"י.<sup class="footnote-marker">18</sup><i class="footnote">אלא ששם: צא ולקט <b>לי</b> תאנים וכו'. [ובכסף משנה הגיה] שם: ומעשרן ודאי, אבל בכל כתה"י של הר"מ שבדקתי הגירסא היא כמו בדפוסים. ואנו רואים שהיא גירסת הר"ח בבבלי. אח"כ מצאתי שכבר העיר ע"ז באו"ש ח"א, הוספות לה' מעשר, צ' ע"ב, עיי"ש שפירש אחרת.</i> ובפירוש הדברים נראה שמכיוון שלא נתן לו מדה הרי בוודאי כיוון שיאכלן על המקום, ולא יוציאן לביתו, ולא יתנן לאחר, והוי ליה כמאכילו על שלחנו, ויש לחשוש שהפריש עליו ממקום אחר, כלומר שקבע מעשרות במקום אחר על כל מה שיאכל החבר משלו, או שעשר אומדות, עיין במאירי עירובין שם.<sup class="footnote-marker">19</sup><i class="footnote">והוא כתב שם לפי גירסתנו, שאינו חושש שמא עישר עליו ע"ה אומרות, לכבודו של חבר שאינו אוכל בלתי מעושר.</i>
<small>22.</small> <b>אוכל מהן עריי ומעשרן דמיי. </b>וכ"ה בבבלי בהוצאות שלפנינו. והטעם הוא, שחוששים שבעה"ב עישר עליו ממקום אחר, שהרי קבע לו מדה. אבל בירושלמי הנ"ל: לא יאכל עד שיעשר. והכוונה שמילוי הכלכלה קובע למעשר,<sup class="footnote-marker">20</sup><i class="footnote">כמשנתנו (פ"א מ"ה), וכפירוש הרא"ף. והרש"ס ובעל פ"מ הגיהו בירושלמי ע"פ הבבלי, ואין להגהה שלהם קיום. וכגירסתנו כ"ה אף בכי"ל ובכי"ר.</i> ולא נזכר בירושלמי אם מעשר דמאי או ודאי.<sup class="footnote-marker">21</sup><i class="footnote">ומלשון רשב"ג בירושלמי משמע קצת שמתקן דמאי, אבל אין משם הוכחה גמורה, עיין מ"ש להלן שו' 24.</i> ובבבלי הנ"ל (לפי גירסת ר"ח הנ"ל. ובר"מ לא נזכרה בבא זו): מלא לך כלכלה זו אוכל מהן עראי ומעשרן <b>ודאי</b>. וכנראה שהטעם הוא שמכיוון שלא הזמינו לאכול, אלא נתן לו רשות למלא את הכלכלה ולעשות בה מה שירצה (עיין להלן פירוש הבבלי), בוודאי לא טרח לעשר בשבילו ממקום אחר, וסמך על החבר שיעשר בעצמו. והוא אוכל ארעי אם דעתו לחפות את הכלכלה, עיין במשנתנו פ"א מ"ה. 
<b>במי דברים אמורים וכו'. </b>עיין מ"ש על צורה זו לעיל דמאי פ"ג הע' 14. 
<small>23.</small> <b>אבל בחבר אוכל וכו'. </b>מפני שהזקה שהחבר יפריש עליו כדי שלא להאכילו טבלים, כפי שמפרש להלן. ובבבלי הנ"ל שואל אם האוכל הוא ע"ה הרי לא יציית ולא יפריש, ואם הוא חבר, כיצד אפשר לומר עליו להלן: ואל יאכילו את עמי הארץ טבלים. ותירצו שהמקבל הוא ע"ה, אבל ההלכה היא לחבר שמקבל את התאנים מן הע"ה שלפנינו. ובירושלמי תירצו כפשוטו שבמקבל ע"ה עסיקינן, והרי יש מהם שמתקנים, ולהם נאמרה ההלכה, אבל כלפי הנותן כל ע"ה הוא בחזקת שאינו מפריש. 
<small>24.</small> <b>בחבר לא יאכל עד שיעשר וכו'. </b>וכ"ה בבבלי הנ"ל. אבל בירושלמי: אבל בחבר מתקנן ודאי וכו'. ומלשון זו משמע קצת שלרבי מתקן דמאי ברישא אף לשיטת הירושלמי, עיין מ"ש לעיל שו' 22. אבל אפשר שאין כאן אלא הפלגת הלשון, ובניגוד ללשון רבי שבחבר אוכל ואין צריך לעשר. 
<small>25.</small> <b>רואה אני את דברי מדברי רבן שמעון בן גמליאל וכו'. </b>וכ"ה בכל נוסחאות התוספתא ובירושלמי הנ"ל. ובבבלי הנ"ל: נראין<sup class="footnote-marker">22</sup><i class="footnote">בר"ח שם: <b>נוחין</b>, והוא תיקון סופרים.</i> דברי מדברי <b>אבא</b>. וכ"ה בירושלמי בנוסח הרש"ס, וזו היא הגהה של הרב ע"פ הבבלי,<sup class="footnote-marker">23</sup><i class="footnote">וכנוסחא שלפנינו כ"ה אף בכי"ל ובכי"ר. ועיין להלן מע"ש פ"א שו' 42.</i> מפני שהיה קשה לו כיצד הזכיר רבי את אביו בשמו. ועיין בירושלמי מגילה פ"ד ה"י, ע"ה ע"ג: מילין דלא שמע מן אבוי הוה אמר כן א"ר בשם ר' לעזר וכו', מילין דלא שמע מן אבוי וכו'. ר' מנא כד דהוה מורי בחבורתא וכו', מילין דשמע מן אבוי בבית וועדא הוה אמר כן א"ר יונה. ועיין בק"ע שם. ועיין בר"מ פ"ד מה' ת"ת ה"ג ובעבודת המלך שם. ועיין בהגהות רע"א ליו"ד סי' ר"מ אות ג'. וכן כבר עמדו הקדמונים על השאלה כיצד הכריע רבי על דעת אביו,<sup class="footnote-marker">24</sup><i class="footnote">ועיין גם להלן סוטה ספ"ו ובמקבילות, ספרי עקב פי' ל"ח, עמ' 76.</i> עיין במאירי גיטין עמ' 216, ולדעתו התנאים הם שהקדימו את דברי רבי רבם לדברי רשב"ג, והם כנראה שינו גם את לשונו של רבי, עיי"ש. ועיין בשאילתות יתרו סי' נ"ו ובהעמק שאלה שם אות ו', בשו"ת הרדב"ז ח"א סי' תצ"ה, ובר"מ פ"ה מה' ת"ת ה"ו ובעבודת המלך שם. 
<small>26.</small> <b>ואל יאכילו את עמי הארץ וכו'. </b>כ"ה בד ובכי"ע. ובכי"ו: <b>יאכלו</b> (ויו"ד תלויה למעלה בין הכ"ף והלמ"ד). ועיין תוספ' עירובין ל"ב ב' ד"ה ולא, בדק"ס שם עמ' 121, ובפי' חלה להרשב"א פ"ב ש"ב (הוצ' קורוניל, י"ב ע"א) ובהערה 29 שם. 

Halakhah 6

<small>26-27.</small> <b>אמ' לו צא ולקט לך תאנים וכו'. </b>בירושלמי (פ"ב סה"א, מ"ט סע"ג): צא ולקט לך עשרים תאנים משלי, אוכל והולך והוא פטור. וכנראה שהמלה "עשרים" היא באשגרה מלשון הברייתא לעיל שם. 
<small>27-28.</small> <b>צא ומלא לך כלכלה זו. </b>וכ"ה בד (אלא ששם בטעות: צאו מלא לי). אבל בכי"ע חסרה המלה "זו". וכן בירושלמי הנ"ל: צא ומלא את הכלכלה. רבי או' אומר אני שהוא צריך להראות לו את הכלכלה. ולפ"ז אף כאן חושש משום גזל עד שיראה או שיפרש לו את מדת הכלכלה. והמלה "זו" שלפנינו היא באשגרה מלעיל שו' 22 ("זאת"). 
<small>28.</small> <b>בין כך ובין כך וכו'. </b>כלומר, בין שקבע לו מידה ובין שלא קבע לו וכו'. וסיפא זו לא הובאה בירושלמי, שהרי לשיטת הירושלמי בלא נתן לו מדה ובאוכל על מקומו אינו צריך לעשר כלל, עיין מ"ש לעיל שו' 21. 
<small>29.</small> <b>משל בעל הבית ואינו חושש. </b>וכ"ה בד, וכן מעתיק בפ"מ לירושלמי הנ"ל.<sup class="footnote-marker">25</sup><i class="footnote">אבל לא כפירושו, והירושלמי שם לא רמז כלל לסיפא שלנו, עיין מ"ש להלן שו' 32–33.</i> אבל בכי"ע בטעות: על פירות של בעל הבית וכו'. ושמא צ"ל: [מ]של פירות של בעל הבית וכו', כלומר, לא מתוך הכלכלה עצמה אלא מתוך שאר פירות של בעל הבית, מפני שהנותן בעין יפה נותן, וכוונת בעה"ב היתה לתת לו כלכלה מלאה של חולין.<sup class="footnote-marker">26</sup><i class="footnote">עיין מ"ש לעיל שו' 21, וכבר אמרנו לעיל שו' 28 שבירושלמי לא הובאה כלל בבא זו.</i> ועיין להלן שו' 60–61, ושם הגירסא הנכונה היא בכי"ע, עיין מש"ש. 
<small>30.</small> <b>המלקט במניין חייב. </b>בהשגות הראב"ד פ"ה מה' מעשר ה"ו: בתוספתא אינו כן אלא האוכל במנין חייב וכו'. וכן בירושלמי (פ"ב ה"א, מ"ט ע"ג): הממלא את כריסו פטור, והאוכל במניין חייב. וטעם החיוב הוא שהרי יש כאן מקח, שהוא משלם בעד התאנים הללו ברשות שנתן למוכר למלא את כריסו משלו. אלא שהעמידוה בירושלמי במצרף ואוכל, אבל אם לוקט אחת אחת ואוכל פטור מלעשר. ועיין בס' משנה ראשונה פ"ב מ"ה שהסביר שאין מקח קובע בפחות משתים, עיי"ש. 
<small>30-31.</small> <b>הממלא כריסו פטור. </b>כלומר, אפילו צרף, ופירשו בירושלמי הנ"ל: שלא נתכוון האיש הזה אלא להגס את לבו שיאכל, כלומר, מכיוון שלא נתן לו מדה הרי יוכל לאכול הרבה יותר מעשרים תאנים, וממילא אין כאן מכר אלא מתנה, ומתנה אינה קובעת אפילו בצירוף. אבל הר"מ והראב"ד הנ"ל כנראה פירשו את הירושלמי אחרת, ועיין במה"פ ד"ה אם, ובה"ד כאן. 

Halakhah 7

<small>31.</small> <b>ר' לעזר בי ר' צדוק או' וכו'. </b>וכ"ה בד, אבל בכי"ע לנכון: ר' אלעזר בר' שמעון אומ' וכו'. וכ"ה בירושלמי פ"ג ה"ח, נ' ע"ד, וכן הגיה בח"ד. והסיקו בירושלמי שם: ר' אלעזר בי ר' שמעון ע"י דהוה אכלן משער גרמיה כן, ועיי"ש בירושלמי סה"ה. ועיין בפסיקתא דר"כ, בשלח, צ' ע"ב. ועיקר הלכה זו שייכת לפ"ג מ"ח, אלא שהובאה לכאן מפני שלדעת ר"א בר' שמעון אין צירוף בפחות מארבע, אפילו במקח, עיין בכפו"פ פל"ב עמ' תק"ה, ובהערה 2 שם. והנכון איפוא כפי' ר' יהוסף אשכנזי.<sup class="footnote-marker">27</sup><i class="footnote">הובא במלא"ש פ"ג סמ"ח, ודלא כמ"ש בס' משנה ראשונה שם.</i> 
<b>שלשה תאנים בתוך פיו וכו'. </b>בירושלמי הנ"ל: שלש בימינו ושלש בשמאלו ושלש בפיו, כלומר, כ"ז אינו צירוף. 
<small>32-33.</small> <b>גדולה אין פחותה מסאה וכו'. </b>בירושלמי פ"ב סה"א, מ"ט סע"ג: וכמה הוא שיעור הכלכלה. ר' שמואל בר נחמן בשם ר' יונתן סתם כלכלה ארבעת קבין, וגדולה סאה, וקטנה שלשת קבין. ולפ"ז לכאורה חולקת התוספתא על הירושלמי, ולפיה סתם כלכלה היא תרקב,<sup class="footnote-marker">28</sup><i class="footnote">למרות כל פקפוקי הבלשנים, נראה שיש כאן צרוף יווני עברי, τρίκαβος.</i> כלומר ג' קבין, וקטנה היא בת שני קבים. ובנוסח הרש"ס (כ"ה ע"ב) בירושלמי מוסיף אחר מאמר ר' יונתן: תניא גדולה אינה פחותה מסאה. בינונית אינה פחותה מתרקב. קטנה אינה פחותה מקביים. ונמצא שהירושלמי בעצמו מביא את התוספתא החולקת עליו. אבל קרוב לוודאי שזו היא הוספת הרש"ס בעצמו ע"פ התוספתא. ובכי"ר שם מוסיף (אחרי המלים "וגדולה סאה"): ר' יוחנן בשם ר' שמעון בן יהוצדק סתם כלכלה ארבעת קבין ובגדו' סאה.<br>והסיקו שם בירושלמי: ר' יוסי פשיטא ליה למעשרות איתאמרת, כל שכן למידת הדין. ובפירושו נראה שבכלכלה גדולה מלואה הוא לא פחות מסאה, ואם היתה לפניו כלכלה גדולה ומלא אותה פחות מסאה אין כאן מלוי הכלי לעניין מעשרות (עיין במשנתנו פ"א מ"ה), שאין דרך אדם לטלטל כלי גדול ותאנים מועטות, וכיוצא בו בכלכלה בינונית<sup class="footnote-marker">29</sup><i class="footnote">ועיין בח"ד שאף הוא רמז למשנתנו הנ"ל, אלא שסתם את דבריו.</i> וכו'. וכן הדין למדת הדין, כלומר, לעניין מקח וממכר, אם אדם מוכר להבירו כלכלה גדולה צריך לתת לו לכל הפחות כלכלה בת סאה, וכיוצא בו אם מכר לו כלכלה בינונית וכו', ועיין לעיל שו' 27–28. ועיין מ"ש לעיל שביעית פ"ו שו' 33.

Halakhah 8

<small>33-34.</small> <b>המביא תאנים מן השדה וכו'. </b>ר"מ פ"ד הי"ג,<sup class="footnote-marker">30</sup><i class="footnote">ועיין כפו"פ פל"ב, עמ' תק"ג.</i> סמ"ג עשין קל"ה, קצ"ט ע"א. ירושלמי פ"ג ה"א, נ' סע"ב. 
<small>34-35.</small> <b>שכח והכניסן לתוך ביתו וכו'. </b>בירושלמי הנ"ל: ושכח והכניסן לתוך ביתו, או שהכניסום התינוקות, הרי זה מחזירן למקומן ואוכל. לא אמרו אלא שוגג (כלומר, ששכח והכניס), הא מזיד אסור (אפילו אם עברו במקום חיוב דרך העברה בעלמא). מאן תניתה, רבי וכו', כלומר, הא לר' יוסי בר' יהודה (להלן) אפילו אם הכניסן מזיד פטורות, מכיון שהיה בדעתו שלא לאוכלן במקום החיוב, ועיין להלן. 

Halakhah 9

<small>36.</small> <b>אפי' בתוך ביתו וכו'.<sup class="footnote-marker">31</sup><i class="footnote">וכ"ה בד ובכ"י פ"מ (מה"פ פ"ג ה"א ד"ה מאן). ובכי"ע: אפילו לתוך ביתו וכו'.</i> </b>לפי פשוטו משמע שתנא זה סובר שאפילו בתוך ביתו אוכל עראי, מכיוון שהכניסן לבית דרך הגג, כמו שפירש בעיטור בכורים.<sup class="footnote-marker">32</sup><i class="footnote">ועיין שיטת רשב"י בירושלמי פ"ג סה"א, נ' ע"ג, ובפי' הרא"ף ובפ"מ שם. ועיין בבלי ברכות ל"ה ב' ומקבילות. וזו היא שיטה אחרת הפוטרת ממעשרות לגמרי, ואינה עניין לכאן, ועיין מ"ש להלן. אבל ברישא אסור לאכול עראי בתוך הבית, שהרי לא הכניס לבית דרך פטור.</i> ושמא צ"ל: מתוך ביתו וכו', כלומר, אפילו העלן לראש הגג מתוך ביתו (ולא מאחורי הגג, עיין להלן) אוכל על הגג עצמו אכילת עראי, ואינו צריך להחזיר לחצר הפטורה, מפני שגם הגג הוא מקום פטור, עיין במשנתנו פ"ג רמ"ו. ועיין ר"מ הנ"ל.<sup class="footnote-marker">33</sup><i class="footnote">ובכפו"פ פל"ב, עמ' תק"ג הנ"ל (לעיל הע' 30): "אפילו הכניסן בתוך הבית אוכל מהם עראי, כלומר בגג, והתוספתא הזכירה פה בית, והר"מ לא זכרו". ועיין בהערה שם, ודבריו נכונים, אלא שסוף הדברים שם צריך תיקון, וצ"ל: ורבותא קמ"ל שאינו צריך להוציאו מן הגג. ובבא זו לא נזכרה בירושלמי.</i> 

Halakhah 10

<small>37.</small> <b>לאכלן לראש גגו. </b>וכן בר"ש (פ"ג מ"ו): לאוכלן בראש גגו. ובר"מ פ"ד הי"ג הנ"ל (בד' שונצינו): <b>ליבש'</b> בראש גגו וכו', וברדב"ז שם: לייבשן בראש גגו וכו'. ובד"ו רפ"ד: <b>ליבש</b> בראש וכו'. ועיין ברדב"ז שנדחק ליישב גירסא זו. אבל אין לגירסא זו שום קיום: והנכון הוא: לאוכלן בראש גגו וכו', וכ"ה בכל כתה"י שבדקתי. ובד' רומי שם: לוכל בראש וכו'. וכן מעתיק בשם הר"מ בכפו"פ הנ"ל: לאכלן לראש הגג וכו', וכן מוכח מן הירושלמי שנעתיק להלן. 
<small>37-38.</small> <b>שכח והכניסן לחצר אחרת לא יאכל וכו'. </b>וכן מעתיק במה"פ (פ"ג ה"א ד"ה מאן) בשם תוספתא כת"י על קלף ישן נושן. וכבר הראינו שהנוסח שלו מתאים רובו ככולו לכי"ו. ובד ובר"ש הנ"ל: לחצר חברו, ובכי"ע: לחצר חבירו. וכן בר"מ הנ"ל: לתוך חצר חבירו. ובהשגות שם: אני לא מצאתי כן בתוס', אלא בחצרו<sup class="footnote-marker">34</sup><i class="footnote">בד"ק ובד"ו רפ"ד: אלא <b>חבר</b> לא יאכל וכו'. וכנראה שזו היא ט"ס.</i> לא יאכל מהן עראי וכו', והכי איתא בירושלמי פ"ג בראש הפרק. ובכפו"פ פל"ב עמ' תק"ד (ד"ר, ר"ד ע"ב): ובספר שעמי<sup class="footnote-marker">35</sup><i class="footnote">עיין בהערה שם שהכוונה לתוספתא שנכתבה בדמשק. ובסעדיאנה של שכטר, עמ' 141, הערה 1: ונסתפקתי בדבר זה עד אשר חזרתי עד דמשק, ומצאתי שמה כמות ששה תוספתות הובאו מבבל ועיינתי בכולם, והנם מנוסחא אחת הועתקו, והמה כנוסחא אשר בידי.</i> הגרסא כך המביא תאנים מן השדה לאכלן בראש גגו שכה והכניסן לתוך <b>ביתו</b> לא יאכל וכו'. ואצל הראב"ד (הנ"ל) מצאתי נסחא אחרת.<br>ובירושלמי הנ"ל (נ' רע"ג): דתני הביא תאנים מן השדה והעבירן לחצירו לאוכלן בראש הגג רבי מחייב וכו'. ובר"ש הנ"ל הכריע שגירסת הירושלמי עיקר. ושמא נכנסה כאן המלה "ושכח" באשגרה משתי הבבות הקודמות, ובמקום חבירו, צ"ל: הבית.<sup class="footnote-marker">36</sup><i class="footnote">התי"ו נפרדה לרי"ש וי"ו, ויצא: הבירו, חבירו. וזו היא הגהה קלה מאד.</i> ולפ"ז תתאים הברייתא כאן למסורת הירושלמי. ובנוסח שהיה לפני הר"ש, ד וכי"ע צ"ל: המביא תאנים מן השדה לאכלן בראש גגו והכניסן להצר הבית לא יאכל וכו'. כלומר כוונתו היתה להכניסן לגג <b>מאחורי</b> חצר הבית,<sup class="footnote-marker">37</sup><i class="footnote">בירושלמי פ"ג ה"א, נ' ע"ג: רבי ור' יוסי בר' יהודה היו מכניסים את הכלכלה לאחורי הגגות וכו', והכוונה מאחורי חצר הבית, כדי שלא יצטרכו להעבירה דרך החצר החייבת, עיי"ש בירושלמי. ועיין לעיל הע' 32.</i> ונמלך ולא עשה כן, אלא העבירן דרך חצר הבית, וכבר נתחייבו לדעת רבי, שהרי הכניס מדעת לחצר החייבת, וכמו שמפורש בירושלמי.<sup class="footnote-marker">38</sup><i class="footnote">ועיין מה שהאריכו בזה בח"ד כאן, במה"פ הנ"ל (לעיל הע' 31) ובשערי צדק לבעל חכמת אדם, שער מצות הארץ, פ"ג סי' ח', אות ד'.</i> ועיין מ"ש להלן על מסורת הבבלי.
<small>38.</small> <b>לא יאכל עד שיעשר. ר' יוסה בי ר' יהודה אומ' וכו'. </b>ושם הת"ק לא נזכר כאן. וכ"ה בד, בכי"ע, בהשגות הראב"ד ובר"ש הנ"ל. והעיר בר"ש הנ"ל: ותנא קמא הוא רבי. ובירושלמי הנ"ל מפורש: רבי מחייב ר' יוסי בי ר' יהודה פוטר. ונתבאר כאן ובירושלמי שמדברים בתאנים לאכילה וכבר נגמרה מלאכתן, אבל בתאנים שלא נגמרה מלאכתן אף רבי מודה שמותר להוציאן ולאכול מהן עראי,<sup class="footnote-marker">39</sup><i class="footnote">בירושלמי פ"ג רה"ז, נ' ע"ד: או כרבי, בשהיה בדעתו לעשותן מוקצה ונמלך שלא לעשותן.</i> וכמו שהסיקו מפורש (פ"ג ה"א, נ' ע"ג): הוי מאן תנא המעביר תאינים בחצירו לקצות (כלומר, משנתנו רפ"ג), הא לא לקצות חייב, רבי.<br>ברם בבבלי ביצה ל"ה רע"ב (כגי' הר"ח שם): חצר לאפוקי מדר' (לפנינו: מדר' יעקב) דתנן המעביר תאנים בחצרו לקצות, בניו ובני ביתו אוכלין מהן עראי וכו', ותני עלה ר' (לפנינו: ר' יעקב) מחייב, ור' יוסה בר' יהודה פוטר. ומסתבר שזו היא הברייתא שלפנינו, אלא שפירשוה בבבל שהכוונה שיאכלן בראש גגו אחרי שיתייבשו שם.<sup class="footnote-marker">40</sup><i class="footnote">עיין להלן ביצה רפ"ד ובמקבילות. ועיין בגירסת הר"מ ד' שונצינו שהעתקנו לעיל שו' 37.</i> ורבי אוסר לוכל בחצר עראי, מפני שהוא סובר שאין אוכלים על המוקצה אלא במקומו (כמפורש בירושלמי רפ"ג). ור' יוסי בר' יהודה פוטר, כדברי חכמים שאוכלין על המוקצה בין במקומו בין שלא במקומו (ירושלמי שם). וגרס הבבלי בברייתא זו כגי' הירושלמי: ור' יוסה בר' יהודה פוטר (ולא כגירסת התוספתא כאן). והמחלוקת של רבי ור' יוסה בר' יהודה היא אם חצר קובעת בדבר שלא נגמרה מלאכתו כל זמן שהפירות בחצר ונראין שהם פירות לאכילה מיד.<sup class="footnote-marker">41</sup><i class="footnote">ועיין בפי' ר' יונה בר"ג שפירש: לאכל בראש גגו. ר"ל דהיינו שלא נגמרה מלאכתן, וחילק בין לעשותן קציעות שיש היכר שלא נגמרה מלאכתן ובין לאוכלן בגג, עיי"ש. ולפיו אף בירושלמי הפירוש הוא שלא נגמרה מלאכתן. ואת הבבלי בביצה לא הזכיר כלל, מפני שהיתה לפניו שם רק גירסת הדפוסים, כלומר, מחלוקת <b>ר' יעקב</b> ור' יוסי בר' יהודה.</i>
<small>39.</small> <b>המוציא פועליו לשדהו וכו'. </b>במשנתנו (פ"ג מ"ב): המוציא פועליו לשדה בזמן שאין להם עליו מזונות אוכלין ופטורין ואם יש להם עליו מזונות אוכלין אחת אחת מן התאנה וכו'. ופירש הר"מ שהפועלים עובדים במלאכת חרישה וקצירה, ולא ירדו כאן כלל לשאלה של פועלים האוכלים מן התורה (עיין להלן שו' 47 ואילך). ומפרשת כאן התוספתא ש"אוכלין ופטורין" במשנתנו פירושו כשנתן להם בעה"ב רשות, כפי' בעל ח"ד. ועיין מ"ש להלן. 
<b>אין רשיי להאכילן וכו'. </b>כלומר, אם קצץ להם מדת המזונות,<sup class="footnote-marker">42</sup><i class="footnote">עיין מ"ש לעיל, עמ' 232, הע' 25.</i> משום שפורע את חובו בטבל. ובר"מ פ"ה מה' מעשר הי"ג: המוציא פועלים לעשות לו מלאכה בשדה וכו', אם יש להן עליו מזונות לא יאכלו, ואעפ"י שלא נגמרה מלאכתן שאין פורעין חוב מן הטבל. ועיין גם בפיה"מ פ"ג מ"א. ועיין להלן ב"מ פ"ח ה"ז ומש"ש. ועיין לעיל תרומות פ"א שו' 23. 
<small>39-40.</small> <b>והן אין רשאין לאכל וכו'. </b>כלומר, אם לא קצץ להם מדת המזונות,<sup class="footnote-marker">43</sup><i class="footnote">עיין רמב"ן ב"מ פ"ח ב' ד"ה ואני, ובמ"מ פי"ב מה' שכירות ה"י, ומ"ש לעיל, עמ' 232.</i> או כשאין מאמינים לבעה"ב (עיין במשנת דמאי פ"ז מ"ג). 
<small>40-41.</small> <b>ונותן לפניהן בעין יפה וכו'. </b>מרהיטת הלשון משמע שאפילו אם קצץ להם מזונות אלא שהוא נותן להם בלא מדה כלל, כדי שיוכלו למלא כריסם כמה שירצו, אין הקציצה אלא כדי להגס דעתם, ואין כאן לא פריעת חוב ולא מקח, עיין לעיל שו' 30–31 ומש"ש. ובר"מ פ"ה מה' מעשר הי"ג: המוציא פועלים לעשות לו מלאכה בשדה, בזמן שאין להן עליו מזונות אוכלין מפירות שבשדה ופטורין מן המעשר, והוא שלא נגמרה מלאכתן. אבל אם יש להן עליו מזונות וכו' אוכלין אחת אחת וכו'. ומכאן שבאין להם עליו מזונות אוכלים אפילו בצירוף, ומ"מ מוסיף רבינו את התנאי "והוא שלא נגמרה מלאכתן".<sup class="footnote-marker">44</sup><i class="footnote">ועיין בס' משנה ראשונה פ"ג מ"ב מה שתמה על תנאי זה. ועיין בר"מ שם ה"ה ולהלן בתוספתא הי"ג. ועיין בפיה"מ להר"מ פ"ג מ"ב ובס' שושנים לדוד שם.</i> 

Halakhah 11

<small>41.</small> <b>האומר לחבירו הילך איסר וכו'. </b>במשנתנו פ"ב מ"ה: האומר לחברו הילך איסר זה ותן לי בו חמש תאנים, לא יאכל עד שיעשר דברי ר' מאיר. ר' יהודה אומר אוכל אחת אחת פטור, ואם צרף חייב. ובירושלמי שם: ר' זעירא בשם ר' יוחנן וכו' מה פליגין בלוקט ונותן לו. אבל בלוקט לאכול כל עמה מודיי שהוא אוכל אחת אחת ופטור וכו'. וכ"ה בריבמ"ץ ובר"ש. ופירש בס' משנה ראשונה דכ"ע מודי שאין מקח קובע בפחות משתים, אבל כשהמוכר נותן לו הרי ביד המוכר ישנן הרבה, עיי"ש. ולפ"ז דברי הירושלמי מיוסדים על התוספתא כאן. 
<small>42.</small> <b>ותן ליבו וכו'. </b>כלומר, הנח לי ללקט חמש תאנים, כפי שיוצא מן הסיפא. 
<b>אוכל אחת אחת וכו'. </b>שהרי בלוקט הלוקח לאכול אף ר"מ מודי שאוכל אחת אחת, עיין מ"ש לעיל. 
<small>43.</small> <b>אוכל ואין צריך לעשר. </b>הגירסא משובשת. והגר"א הגיה: לא יאכל עד שיעשר. ושמא צ"ל: אפלו א'<sup class="footnote-marker">45</sup><i class="footnote">ונמשכה הוי"ו של "אפלו" למלה שלאחריה, ויצא: אפל וא', ותיקנו הסופרים, ופתרו: אכל (אוכל) ואין וכו'. וזו היא הגהה קלה מאד. שוב מצאתי שכע"ז הגיה הגרא"י קרליץ בספרו חזון איש מעשרות סי' ו' ס"ק ה'.</i> (במקום: אוכל ואין) צריך לעשר, כלומר, אפילו א' (=אחת) צריך לעשר. ור"מ כדעתו במשנתנו הנ"ל. 
<small>43-44.</small> <b>ר' יהודה אומ' בין כך וכו'. </b>כלומר, אפילו אם הוציא בעה"ב, אוכל אחת אחת, וכשיטתו במשנתנו הנ"ל, והביא שם ראיה לדבריו מגינת וורדים שבירושלים, עיי"ש במפרשים. 

Halakhah 12

<small>44-45.</small> <b>הלוקח גרוגרות מן המקצה וכו'. </b>בר"מ פ"ג מה' מעשר הי"ז: אם נטל מן המוקצה והוליך למקום אחר לא יאכל מהן עראי, שהרי נגמרה מלאכתן, אעפ"י שלא יבשו כל צרכן. והעיר לנכון במה"פ רפ"ג ד"ה המעביר שמקור הר"מ הוא מכאן. וכ"ה בה"ד כאן.<sup class="footnote-marker">46</sup><i class="footnote">ובמשנת ביצה ספ"ד: עומר אדם על המוקצה ערב שבת בשביעית ואומר מכאן אני אוכל וכו'. ובכי"מ ובראשונים שם (עיין דק"ס שם, עמ' 91 הע' 9): מכאן אני <b>נוטל</b> וכו'. והגי' "אוכל" נוחה יותר, ופירושה שיאכל על המקום, שהרי ר' אליעזר בא ללמדנו שדווקא בשביעית מותר לעשות כן, אבל בשאר שנות השבוע אסור, מפני ששבת קובעת אפילו בפירות שלא נגמרו מלאכתן, ואם הוא נוטל משם למקום אחר, הרי נגמרה מלאכתן, עיי"ש בבבלי.</i> וכנראה שמדברים כאן בגרוגרות שהן ראויות ואינן ראויות,<sup class="footnote-marker">47</sup><i class="footnote">עיין בבלי ביצה כ"ו סע"ב ובירושלמי כאן סוף פ"א ובמקבילות.</i> או שעדיין לא התחילו להתייבש כלל. 
<small>45-46.</small> <b>במי דברים אמורי' וכו'. </b>עיין מ"ש על צורה זו לעיל דמאי פ"ג הע' 14. 

Halakhah 13

<small>47.</small> <b>פעלים שהיו מנכשין בשדה וכו'. </b>במשנתנו פ"ג מ"ג: השוכר את הפועל לעשות בזיתים, אמר לו על מנת לאכול זיתים, אוכל אחד אחד ופטור, ואם צירף חייב. לנכש בבצלים אמר לו על מנת לאכול ירק, מקרטם וכו'. ובירושלמי שם: תני דבית רבי אוכל כדרכו ופטור (כלומר, רבי חולק על כל המשנה ומתיר לאכול כדרכו בין בזיתים ובין בבצלים). ר' יונה בעי מה נן קיימין אם בששכרו לעשות עמו בזתים (כלומר, למסוק את הזיתים), כל עמא מודיי שהוא אוכל כדרכו ופטור,<sup class="footnote-marker">48</sup><i class="footnote">שהרי פועל אוכל מן התורה אם עושה במחובר לקרקע בשעת גמר מלאכה (ב"מ פ"ז מ"ב), ופטור מן המעשרות.</i> ואם ששכרו לעשות עמו בגופן של זיתים (כלומר, באילנות עצמם ולא בפירותיהם), כל עמא מודיי שהוא אוכל אחת ופטור, ואם צירף חייב.<sup class="footnote-marker">49</sup><i class="footnote">שהרי אין כאן גמר מלאכה, וחייב במעשרות, עיין לעיל הערה 48.</i> אלא כי נן קיימין בששכרו לנכש עמו בזתים (וכ"ה בנוסח הרש"ס),<sup class="footnote-marker">50</sup><i class="footnote">בכי"ר בטעות: לנכש <b>תחת</b> הזיתים. וגירסא זו היא אשגרה מלעיל שם פ"ב ה"ו, נ' ע"א, וכאן אין לגירסא זו שום קיום, כפי שמוכח מהמשך העניין בירושלמי.</i> מן דבתרה, לנכש בבצלים וכו'. כלומר, מתוך הסיפא ועניין המשנה עצמה מוכח ש"לעשות בזיתים" פירושו לנכש בזיתים, וסוברת משנתנו שאין כאן גמר מלאכה אפילו באותם הזיתים שהוא מוסק לשם ניכוש,<sup class="footnote-marker">51</sup><i class="footnote">עיין בבלי ב"מ פ"ט א'. ועיין שו"ת הרמ"ע מפאנו סי' ע"ז.</i> מכיון שעושה כן לצורך שאר הזיתים שעל האילן.<sup class="footnote-marker">52</sup><i class="footnote">וממילא אין כאן גמר מלאכה לעניין פועל. אבל למעשרות דין הזיתים שמסק לשם ניכוש כנגמרה מלאכתן, שהרי הם ראויים לאכילה.</i> אבל דבית רבי סוברים שלגבי הזיתים שהוא מנכש הוא גמר מלאכה, ולפיכך אוכל כדרכו (כפירוש הגר"א).<br>אבל מלשון התוספתא מוכח שהם פירשו את משנתנו כששכרו לנכש ולעדר בשדה, כלומר לעשות תחת הזיתים, ובזה כ"ע לא פליגי שאינו אוכל מן הזיתים מדבר תורה. וכן בבבלי (ב"מ פ"ט ב'): השוכר את הפועל לעדור ולקשקש תחת הזיתים הרי זה לא יאכל.<sup class="footnote-marker">53</sup><i class="footnote">ושמא הוסיפו את המלה "שדה" בישיבות בבל. ובא"י שנו: פועלים שהיו מנכשין ומעדרין (כלומר, מסירים את הפירות הגרועים, עיין במלון ללשון סורית של ברוקלמן ערך עד וערך עדרא) לא יאכלו מן הזיתים וכו', כפירוש הירושלמי.</i>
<small>49.</small> <b>אוכלין ומצטרפין ופטורין. </b>בכי"ע: אוכלין ומצרפין וחייבין. וכנראה שזו היא ט"ס. ועיין במשנתנו פ"ג מ"ב ומ"ש להלן שו' 51–52. ועיין מ"ש לעיל שו' 40–41. 
<small>50.</small> <b>אם יש להם עליו מזונות וכו'. </b>כלומר, אם התנה עמהם שיתן להם מזונות חייבין כשצירפו. אבל אם יש להם מזונות מפני שאוכלין מן התורה פטורין אף שצירפו, ואף שהתנה עמהן.<sup class="footnote-marker">54</sup><i class="footnote">ובבבלי ב"מ פ"ט ב' פירש"י שאפילו אם אוכלים מן התורה, אם התנה עמהם מזונות חייבים כשצירפו. וכבר תמהו עליו הראשונים, עיין בתוספות שם ד"ה קוצץ, ברמב"ן ובשטמ"ק שם. ברם בכת"י קויפמן של משנתנו פ"ב מ"ז: השוכר את הפועל לקצות עמו בתאינים, אמ' לו על מנת שאוכל תאינים, אוכל פטור, אם צירף חייב. ולא מצאתי את שלש המלים האחרונות בשום נוסח של המשנה. ועיין במלא"ש שם, והוא מפירוש הרש"ס, ל"ג סע"א, והפירוש הנכון בירושלמי הוא בריבמ"ץ ובר"ש פ"ב מ"ז.</i> 
<b>ואם צורפו חייבין. </b>מפני שמקח קובע בדבר שנגמרה מלאכתו. וכאן הרי אוכלים משום תנאי גרידא, ולא מדין תורה, עיין מ"ש לעיל בהערה 54. 

Halakhah 14

<small>51.</small> <b>פועלין שהיו עודרין בתאנים וכו'. </b>כל הברייתא בבבלי ב"מ פ"ט ב'. ובגליון כ"י ה' שם וכן בראשונים (עיין דק"ס עמ' 267 הע' ש) לנכון: אורין בתאנים וכו'. ועיין מ"ש לעיל עמ' 72, ולעיל שביעית פ"ח שו' 4. 
<small>51-52.</small> <b>אוכלין ופטורין וכו'. </b>כלומר, אפילו צרפו. ובמשנתנו (פ"ג מ"ב) לפי כת"י קויפמן: המוציא פועליו לשדה בזמן שיש להם עליו מזונות אוכלין פטורין. אם אין להם עליו מזונות אוכלין אחת אחת וכו'. וכן היתה הגירסא לפני הריבמ"ץ שם, ופירש "יש להם מזונות" כשאוכלין מן התורה ו"אין להם מזונות" כגון שעודרין תחת התאנים. ולא מצאתי חבר בשום נוסח המשנה לגי' כ"י קויפמן,<sup class="footnote-marker">55</sup><i class="footnote">ועיין גירסת כי"מ בדק"ס, ויש שם בכ"י השמטה ע"י הדומות.</i> ולא עוד אלא שנראה שהמלים "שיש", "אין" נכתבו בכי"ק על הגרר, ואפשר שהיה כתוב שם מתחילה: "שאין", "יש" כנוסח המשניות שלפנינו, ומדברים שם באין אוכלים מן התורה, והשאלה היא אם יש להם מזונות מחמת תנאי, ואינו עניין לברייתא שלפנינו. 
<small>52.</small> <b>לא יספית במלח ויאכל וכו'. </b>כלומר לא יחתוך את הפירות ויטעימם במלח, מפני שהתורה לא נתנה לו רשות לספיתה במלח. ועיין בבבלי הנ"ל. 
<small>52-53.</small> <b>אלא אם כן נתן לו וכו'. </b>ואם נתן לו רשות סופת אחת אחת ופטור, אבל אם טבל שנים לא יאכל עד שיעשר. עיין בבלי הנ"ל ור"מ פ"ה מה' מעשר סהי"א. 
<small>53.</small> <b>ולא יאכל בהן פתו וכו'. </b>בבלי הנ"ל, ר"מ פי"ב מה' שכירות ה"י. 
<b>אלא אם כן נתן לו וכו'. </b>בח"ד כתב שאם נתן לו רשות אוכל אכילת עראי כדרכו. אבל עיין בהשגות להר"מ הנ"ל, ומשמע מדבריו שאם טובל את פתו חייב לעשר, וכן מסתבר שהפירות הם טפלים לפת, ואין כאן אכילת עראי. 

Halakhah 15

<small>54.</small> <b>השוכר את הפועל לנכש בבצלים וכו'. </b>וכ"ה בד ובכי"ע (ואצל צ' בטעות: מנכש). ובמשנתנו (פ"ג מ"ג): השוכר את הפועל וכו' לנכש בבצלים, אמר לו על מנת לאכול ירק, מקרטם עלה עלה ואוכל, ואם צירף חייב. וכבר הראינו לעיל (שו' 47) ששיטת הירושלמי והבבלי (ב"מ פ"ט א') שהמנכש בבצלים אינו אוכל מן התורה אפילו מן הבצלים התלושים שניכש, ולא התירו לו לאכול מהם אלא אם התנה עם בעה"ב. וכאן שהתנה עמו שיאכל מן הירק, אנו רואים את הבצלים כאילו נגמרה מלאכתן מיד, וכליקט כל צורכו דמי (עיין במשנתנו פ"א מ"ה), ודינם כזיתים שנזכרו ברישא של משנתנו, וממילא מקח קובע בהם, ואם צרף לא יאכל עד שיעשר. ועיין מ"ש להלן בשם הראב"ד. 
<small>54-55.</small> <b>לא יאחז קלח בידו ויאכל וכו'. </b>כלומר, "ואם צרף חייב" שבמשנתנו הנ"ל הוא לאו דווקא אם צרף את העלים התלושים, אלא אפילו אם עקר את הקלח ובו עלים הרבה לא יאכל עד שיעשר, ולא התירו לו לקרטם אחת אחת אלא מן המחובר. וכן בפירוש ר"א מלונדריש (הובא בתיו"ט למשנתנו): מקרטם עלה עלה לבדו מן המחובר, ולא יאחז הקלח לתוך ידו ואוכל. ומקורו מכאן, וכגי' כי"ע. ובפי' הרש"ס (מ"ב סע"א): תניא בתוספתא לא יאחוז קלח בידו ויאכל וכו', וצירף דקתני הכא (כלומר, במשנתנו) היינו שתלש הקלח שיש בו שנים שלשה עלים. ופירש את המשנה ע"פ התוספתא.<br>ובהשגות הראב"ד (פ"ה מה' מעשר ה"ג): "בתוספתא וכו' שאמרו השוכר את הפועל להיות מנכש בבצלים לא יאחוז את הקלח ויאכל אלא מה שעלה<sup class="footnote-marker">56</sup><i class="footnote">כ"ה בד"ק ובד"ו רפ"ד, וצ"ל: אלא מק[ר]ט' עלה וכו'. ובמהרי"ק שם מעתיק: אלא מקרסם עלה עלה וכו'.</i> עלה במחובר לקרקע ואוכל וכו'. והטעם שהשוכר לנכש עבודתו במחובר, לפיכך לא יאכל בתלוש אלא דרך חבורו, אבל השוכר לעקור ולאגוד (כלומ', שו' 56 להלן) עבודתו במחובר ובתלוש, לפי' אוכל כדרכו ופטור". ומשמע מדברי רבינו שפירש את המשנה והתוספתא שהפועל במחובר אינו אוכל אלא במחובר, אפילו התנה עמו, וצ"ע מניין לו זה.<sup class="footnote-marker">57</sup><i class="footnote">אבל בוודאי שאי אפשר לפרש שדעתו שאוכל מן התורה במנכש, שהרי בבבלי ב"מ הנ"ל ובירושלמי כאן פ"ב ה"ו, נ' ע"א, מפורש להפך, וכן מוכח ממשנתנו.</i>

Halakhah 16

<small>56.</small> <b>עוקרין בבצלים ואוגדים בבצלים וכו'. </b>כלומר, העושה במחובר בשעת גמר מלאכה (בשעה שנותן לכליו של בעה"ב) והעושה בתלוש לפני שנגמרה מלאכתו (עיין משנת ב"מ פ"ז מ"ב) למעשרות. ובאוגד (עיין במשנתנו פ"א מ"ה), אוכל מן התורה, ולא אסרו לאכול בתלוש אלא בעושה בפירות שכבר נגמרה מלאכתן, כפי' בעל ח"ד.<sup class="footnote-marker">58</sup><i class="footnote">ור' יונה בר"ג פירש ע"פ הר"ש (פאה פ"ו מ"י) שדרך השום והבצלים להיות נאגדים מתחילה אגודות קטנות, ואח"כ אגודות גדולות. וכאן מדברים בשאוגדין אגורות קטנות, ולפיכך אוכל משום שעדיין לא נגמרה מלאכתן. והעיקר חסר מן הספר. וממשנת פיאה עצמה אין ראייה, עיין בפירוש הריבמ"ץ שם. ולא עוד אלא שלשיטתו שהאוגד אגודות גדולות אינו אוכל מפני שכבר נגמרה מלאכתן לעניין פועל (ומכ"ש לעניין מעשרות, עיין מ"ש לעיל הע' 52), אף באוגד אגודות קטנות לא יאכל, מפני שלא נגמרה מלאכתן לעניין שכחה לחוד, ולעניין מעשרות לחוד, עיין ר"מ פ"ה מתנות עניים סה"ט ומ"ש לעיל פ"א שו' 21.</i> ועיין בהשגות הראב"ד שהעתקנו לעיל. 

Halakhah 17

<small>57.</small> <b>וחייבות במעשרות. </b>כלומר, אסורות משום טבל, עיין מ"ש לעיל כלאים פ"ה שו' 2. ועיין ר"מ פ"ג מה' מעשר הכ"ב. 
<small>57-58.</small> <b>ברשות הרבים וכו'. </b>פירש"י (ב"מ כ"א א'): שהכל דשין עליהן, ואם היה סימן נקשר עליהן הרי הוא נשחת, עיין בבלי שם כ"ב סע"ב, כ"ג רע"א. 
<small>59-60.</small> <b>מצא תבואה ממורחת העשויה כרי וכו'. </b>בירושלמי כאן פ"ג ה"ג, נ' ע"ג: דתני מצא פירות ממורחין בשדה, מכונסין אסורין משום גזל וכו'. כלומר, כרי, או מכונסין, דינו כאלומות, ואסורין משום גזל. 
<small>60-61.</small> <b>בין כך ובין כך עושה אותה תרומה ומעשרות על פירות וכו'. </b>בכי"ע: בין כך ובין כך הוציא (צ"ל: מוציא, עיין לעיל שו' 28) עליהן תרומה ומעשרות משל בעל הבית. ובירושלמי הנ"ל: בין כך ובין כך חייבין במעשרות,<sup class="footnote-marker">59</sup><i class="footnote">הירושלמי מעתיק את התוספתא כמות שהיתה לפניו, ולשיטת התוספתא אם הפקיר אחרי שנגמרה מלאכתן חייבין במעשרות, עיין מ"ש להלן שו' 61–62. ופירוש הפ"מ דחוק. ועיין להלן הע' 60.</i> ופטורין מתרומה גדולה, שאי איפשר לגורן שתיעקר אא"כ נתרמ'. ובר"מ פ"ג הכ"ב: מצא תבואה מרוחה עושה אותה תרומות ומעשרות על פירות אחרות ואינו חושש. והנה בירושלמי מפורש שמצא בשדה, והסיקו שם שדרכם לעשר בבית, ולא בשדה, ולפיכך חייבין במעשרות אפילו אם הם מותרים משום גזל, מפני שאין הפקר פוטר אחר גמר מלאכה (עיין מ"ש להלן שו' 61–62), וחזקתם שעדיין לא נתעשרו, אבל פסק הר"מ שחייבין <b>בתרומות</b> ומעשרות קשה, עיין בסוף דברי הר"מ שם: במד"א בדבר שאין לו גמר מלאכה וכו'. ועיין בח"ד. ושמא תרומות ומעשרות לאו דווקא, והכוונה לתרומת מעשר.<br>ואשר למסורת התוספתא, נראית גי' כי"ע, ופירושה שאעפ"י שאסורים משום גזל מ"מ כשיש חשש קלקול (עיין להלן בסוף ההלכה), והוא צריך לעשותן דמים, תורם ומעשר עליהן משל בעל הבית, כלומר, מתוכם (מספק) ונותן תרומה ומעשרות לכהן וללוי, ואינו חושש לגזל בעה"ב, שלמה יכניס את עצמו לחשוש טבל ולחשש גזל השבט, כדי לשלם לבעה"ב בעד כל הפירות.
<small>61-62.</small> <b>מצא כלכלה מחופה וכו'. </b>בירושלמי פ"ג ה"ג, נ' ע"ג: דתני מצא כלכלה מחופה בעלין אסורה משום גזל, וחייבת במעשרות. אסורה משום גזל, משום דבר שיש בו סימנין, וחייבין במעשר, שעד עכשיו דעת בעלים עליה, כלומר, ואינה הפקר, וחייבת במעשרות.<sup class="footnote-marker">60</sup><i class="footnote">לכאורה הדברים תמוהים, שהרי כאן מדברים בפירות שנגמרו מלאכתן לפני שנאבדו, וכבר נתחייבו במעשרות, ושוב אין הפקר פוטר בהם, עיין מ"ש לעיל, עמ' 234, הע' 6. וכן מוכח ממשנת דמאי פ"ג מ"ג ומשנתנו כאן פ"ג מ"ד ועוד. אמנם שיטת הירושלמי היא שלב"ה הפקר פוטר אפילו בפירות שנגמרו מלאכתן (עיין מ"ש להלן מע"ש פ"ב שו' 61), אבל הרי ברישא כאן מפורש לפי גירסת הירושלמי: בין כך ובין כך (כלומר, אפילו אם מותר משום גזל) חייבין במעשרות. עיין לעיל שו' 60–61 ומ"ש לעיל הע' 59. ועיין בס' ניר, ודבריו דחוקים קצת.</i> 
<small>62.</small> <b>כיצד הוא עושה וכו'. </b>וכ"ה בד ובפי' הרש"ס, מ"ג ע"א. ובכי"ע בטעות: בין כך ובין כך עושה אותה דמים. 
<small>62-63.</small> <b>עושה אותה דמים. </b>בירושלמי הנ"ל: עד היכן?<sup class="footnote-marker">61</sup><i class="footnote">כלומר, עד היכן אסורה משום גזל, ואינו נוגע בה.</i> כדי שיכול לתרום מן המובקר. לא היה יכול לתרום מן המובקר, עושה אותה דמים ואוכלה. ובפי' הרש"ס שם (מ"ג ע"א): "לתרום מן המובקר. כן מצאתי בספרים וכו', ומצאתי נוסחא דגריס שיכול לתרום מן <b>המחובר</b>". וכ"ה בגוף כי"ל (ותוקן כלפנינו). וכבר העירותי (בתרביץ ש"ג סוף עמ' 206) על הגירסא בכי"ר: מן המובחר. לא היה יכול לתרום מן המובחר וכו'. והוא מחובר, הוא מחוור, הוא מובחר, ופירושו שמחוור לו שעדיין הפירות עומדים במימיהם ולא התחילו להתקלקל,<sup class="footnote-marker">62</sup><i class="footnote">עיין מ"ש הרי"ן אפשטין במבואו לנוה"מ, עמ' 1224. ועיין ספרי קרח פי' קכ"ב, עמ' 149, שו' 14 ובשנו"ס שם, ועמ' 150 שו' 7 ובשנו"ס שם, ספרי זוטא, סוף עמ' 283 ובשנו"ס שם, ובריבמ"ץ חלה פ"ב סמ"ה. ועיין מ"ש לעיל, עמ' 325.</i> ויכול להפריש מן המובחר. וכן במשנתנו (בכורים פ"ג מ"ג): הקרובים מביאים תאנים וכו', ומפרש בירושלמי שם רה"ג, ס"ה ע"ג: עד היכן? עד כדי שהוא יכול לתרום מן המובחר. ורמזו לתוספתא תרומות פ"ד ה"ה: ירק שדרכו להשתמר יום אחד, תורמין עליו יום אחד, שני ימים, תורמין עליו שני ימים וכו', זה הכלל כל שנשמר תורמין עליו. ואעפ"י שהברייתא לא הזכירה שם שיעור של תאנים, מ"מ משמע שאף בתאנים וענבים היה להם שיעור, ועיין ברש"י מנחות נ"ה א': תאנים יפים ואינם מתקיימים. גרוגרות מתקיימין ואין יפין. ועיין מ"ש לעיל תרומות עמ' 338. ועיין בס' ניר בסוגיין ובירושלמי בכורים הנ"ל, וממנו שאבתי את עיקר הדברים.<br>ולפי דרכנו למדנו שאינו צריך לחכות עד שיתקלקלו הפירות, אלא מכיוון שהתחילו להתייבש (ואעפ"י שתאנים משביחות אצל הרוצים לקיים אותן כגרוגרות), ואינו יכול לתרום מן המובחר, עושה אותם דמים, ותורם ומעשר.

Halakhah 18

<small>63.</small> <b>מצא קציצות וכו'. </b>במשנתנו (פ"ג מ"ד): מצא קציצות בדרך, אפילו בצד שדה קציצות וכו', מותרות משום גזל ופטורות מן המעשרות. ועיין בבלי ב"מ כ"א ב'. ויש נוסחאות (במשנתנו, וכ"ה בהוצאות שלנו בבבלי הנ"ל) שגרסו: קציעות במקום קציצות, והיינו הך, והכוונה לתאנים קצוצות ששוטחים אותן בשדה ע"מ לייבשן, ועדיין לא נגמרה מלאכתן (עיין בתוספ' ב"מ שם ד"ה ופטורות). ואעפ"י שמוכח שהן נפלו בדרכן למוקצה, ובעליהן ידועים, מ"מ מותרות משום גזל משום ייאוש בעלים. עיין בבבלי שם. 
<b>לא יהא קוצץ והולך בהן וכו'. </b>וכ"ה בד וכן מעתיק במה"פ פ"ג ה"ד ד"ה מצא. ובכי"ע: ומהלך בהם וכו'. ולפי פשוטו משמע שלא התירו למוצא אלא לאכל את הקציצות במקומן, אבל לא יהא קוצץ מהן והולך בהן לאוכלן שלא במקומן, מפני שנחשדו רוב בני אדם לקצוץ מן התאנה הנוטה לדרך, ולהתרחק ממקום הקציצה שלא יתפסו כגנבים, ולפיכך אוכל במקום המציאה, כדי להתרחק מן החשד. 

Halakhah 19

<small>64.</small> <b>היתה לו ערימה של בצלים וכו'. </b>ברייתא זו משלימה את משנתנו פ"ג מ"ד, ונעתיק אותה להלן ד"ה בורר ומשליך. ובהשגות הראב"ד פ"ג מה' מעשר ה"כ: בירושלמי (פ"א רה"ו, מ"ט ע"א) אמרינן הכי משיעמיד ערימה בראש גגו, אלמא ערימה קובעת בחרובין אפילו בראש גגו, ובתוספתא תניא היתה לו ערימה של בצלים ושל גרוגרות וכו', אלמא בראש גגו אינו קובע אפילו משיעמיד ערימה, ואפשר דמתנייתא פליגי אהדדי, דתנא דתוספתא סבר ערימה בראש גגו לא קבעה וכו'. וכבר תירץ במהרי"ק שם שהברייתא שלנו מדברת באוכל בראש גגו, ומותר לאכול עראי כל זמן שלא ראו פני הבית, והירושלמי מדבר בעניין גמר מלאכה המכשיר לקביעת מעשר לכשיכניס לחצר או לבית, ומה עניין גמר מלאכה לקביעת מעשר. ועיין בח"ד ובישועות מלכו להגר"י מקוטנא פ"ג מה' מעשר ה"ו שפירשו כן מדעתם. 
<small>65.</small> <b>בורר ומשליך לפני בהמתו. </b>וכ"ה בד, בכי"ע ובהשגות הנ"ל. ופירושו בורר ומשליך לפניה בראש הגג, כלומר, מטיל ומאכיל לבהמתו, כסיגנון הברייתות, עיין להלן פ"ג שו' 36, בבלי מו"ק ו' ב' ועוד (וכן במקרא: לכלב תשליכון אותו). ולפ"ז דוקא על ראש גגו מותר להאכיל לבהמתו אכילת עראי, אבל בחצירו אין הבהמה אוכלת אפילו אכילת עראי בפירות שנגמרו מלאכתן. ומ"ש הר"מ (פ"ג ה"כ): ומותר להאכיל לבהמה עראי מן הטבל ואפילו בתוך הבית, אין הדברים אמורים אלא בפירות שלא נגמרו מלאכתן, כפי' הגר"י מקוטנא הנ"ל.<sup class="footnote-marker">63</sup><i class="footnote">פ"ג מה' מעשר ה"ו. ועיי"ש שבאר את שיטות שאר הראשונים באכילת בהמה.</i><br>ובמשנתנו (פ"ג מ"ד): והחרובין עד שלא כנסן לראש הגג מוריד מהן לבהמה פטור, מפני שמחזיר את המותר. ומדברים בחרובין שכבר העמיד מהם ערימה בשדה, אלא שמכיון שבדעתו לייבשם בראש הגג עדיין לא נגמרה מלאכתם עד שיכניס את כולם. וכן בירושלמי (פ"א רה"ו, מ"ט ע"א): תני משיעמיד ערימה בראש גגו. ר' יונה בעי הא בשדה לא (כלומר, בתמיה) וכו', אפילו משיעמיד ערימה בראש גגו, כלומר, אם בדעתו לייבשם, לא נגמרו עד שיעשם ערימה בראש גגו. ובירושלמי (פ"ג ה"א) בארו את משנתנו שבחרובים הקלו, מפני שהם מאכל בהמה, אבל בשאר דברים אסור להוריד לחצר, מכיון שהם ראויים לאכילה, ובדעתו הדבר תלוי, אינו מאכיל מהם עראי בחצר, ואפילו אם מחזיר את המותר, מפני שאינו ניכר שלא נגמרה מלאכתן. ולפ"ז בברייתא שלנו שכבר כנס את כולם לראש הגג, וכבר נגמרה מלאכתם, אינו מוריד לחצר לבהמה, אלא משליך לפניה בראש הגג. ועיין במה"פ פ"ג ה"ד ד"ה והחרובין.
<small>66.</small> <b>אין בהמה אוכלת עריי וכו'. </b>השגות הראב"ד פ"ג ה"כ, ונסתפק שם אם הת"ק חולק על ר"א בר' שמעון. וכנראה שתנא זה חולק על משנתנו הנ"ל, וסובר שאסור להוריד לבהמתו לחצר אפילו עדיין לא כנס את כל החרובין, והולך בשיטת התנאים שחצר קובעת אפילו בדבר שלא נגמרה מלאכתו. עיין לעיל ה"ב וה"ג ובבלי ביצה ל"ה ב'. 
<b>וכולן שהכניסן מן השדה וכו'. </b>בירושלמי פ"ג ה"א, נ' סע"ב: תני וכולן שנכנסו משדה לעיר נטבלו. וזו היא הברייתא שלנו. וכאן ניתן טעם לאיסור, מפני שעשה מעשה והרחיק את מה שנטל מעיקר הגורן, נקבע. ועיין בס' חזון איש מעשרות סי' ד' ס"ק ל"ב. 

Halakhah 20

<small>68.</small> <b>פקיעי עמיר עד שיעשם חבילות. </b>בר"מ פ"ג סה"כ: ומאכיל פקיעי עמיר עד שיעשם חבילות. וכן מביא בכפו"פ פכ"ז עמ' ת"צ, ומוסיף: וכדאיתא בתוספתא. ובהשגות להר"מ הנ"ל: ומה שלקח מן התוספתא לעולם הוא מאכיל בפקיעי עמיר<sup class="footnote-marker">64</sup><i class="footnote">בד"ח הוסיפו: עראי, וזו היא טעות הדפוס, וליתא בכל הדפוסים הישנים שבדקתי.</i> עד שיעשנו חבילות, בעמיר שהוא מאכל אדם, כגון חבילה סאה והקורניות שהם מאכל אדם ומאכל בהמה.<sup class="footnote-marker">65</sup><i class="footnote">עיין במשנת שביעית פ"ח מ"א, בתוספתא שם פ"ה הט"ו, ובבבלי נדה נ"א א'.</i> וכן פירשו על פיו כל המפרשים.<br>ולולא דבריהם היה נ"ל שהכוונה לפקיעי עמיר (כלומר זירים מחוברים זה בזה) של תלתן. וכן אמרו בתו"כ (קדושים פרק ג' ה"ז, פ"ח סע"ב, ובמקבילות): תבואה בקשה תלתן בעמיר. וכן בירושלמי (כלאים פ"ב ה"ה, כ"ז ע"ד, ובמקבילה): חוץ משדה תלתן וכו', בשזרעה לעמיר היא מתניתא. ותלתן הוא מאכל אדם ומאכל בהמה, ונמנה יחד עם כרשינין במשנת מע"ש (פ"ב מ"ב ואילך). ותרומה נוהגת בו כאוכלי אדם,<sup class="footnote-marker">66</sup><i class="footnote">ירושלמי תרומות פי"א ה"ו, מ"ח ע"א: אית תניי תני יכול לא תאכל בכרשינין ובתלתן וכו'. לית כאן תלתן. תלתן דבר תורה.</i> ואסרו בטבלו הנאה של כילוי.<br>וכן אמרו בירושלמי תרומות (פ"י ה"ה, מ"ז ע"ב) על משנתנו שם ("מי שהיו לו חבילי תלתן"): מילתיה אמרה עד שהן בחבילות הן נטבלות, כלומר, כשהן בחבילות נטבלות למעשר,<sup class="footnote-marker">67</sup><i class="footnote">וכן אמרו אף בבבלי ביצה (י"ג א') שבתלתן איסורייתא (כלומר, חבילות) טבלא, עיי"ש. ובירושלמי תרומות הנ"ל (וכן במקבילה בערלה פ"ג ה"ד, ס"ג ע"א) אמרו: א"ר יוחנן וארבעה מנהון (כלומר, מזירי התלתן. והגר"א פירש: מן החבילות) <b>מיטה</b>. ולית ליה פיתרא. ונראה שצ"ל: מיסר (במקום: מיטה), ואין מיסר בירושלמי (עיין ירושלמי שביעית פ"ב סה"ח, ל"ד ע"א) אלא איסוריא שבבבלי ביצה הנ"ל.</i> כלומר, כברייתא שלפנינו. אבל עיין מ"ש בתס"ר ח"ג עמ' 62, ופירשתי שם את כל סוגיית הירושלמי באופן אחר, עיי"ש.
<b>ר' שמעון בן אלעזר אומ' וכו'. </b>במשנתנו (פ"ג מ"ה): איזוהי חצר שהיא חייבת במעשרות וכו', ר' עקיבא אומר כל שאחד פותח ואחד נועל פטורה. ופירש"י (נדה מ"ז ב'): שאין השומר קבוע לפתוח ולנעול, אלא זה פותח וזה נועל, לאו בת שימור היא. אבל שאר מפרשים (הר"מ בפיה"מ, הריבמ"ץ, הר"ש והרא"ש) פירשו את המשנה ע"פ הברייתא שלנו. ולהלן העתקנו את הירושלמי. 
<small>69.</small> <b>כגון שני שותפין שני דיורין. </b>כ"ה בד. ובכי"ע: כגון שני שותפין ושני דייורין. אבל בירושלמי (פ"ג ה"ו, נ' ע"ד): תני ר' שמעון בן אלעזר אומר משום ר' עקיבה כל שאחד פותח ואחד נועל פטורה. בשני שותפין, לא בשני דיורין. מה בין שותף, מה בין דיור וכו'? בבעל הבית ודיורו היא מתניתא. בעה"ב ממהה ע"י דיור, ואין דיור ממחה ע"י בעה"ב. ולפי מסקנא זו אף הירושלמי מודה שחצר של שני דיורין אינה קובעת. וכן פסק הר"מ בפ"ד מה' מעשר ה"ה. ועיין גם בפיה"מ למשנתנו ובפי' הרא"ש שם. ועיין ירוש' מע"ש פ"ג רה"ה, נ"ד סע"א. 
<small>69-70.</small> <b>הגגות פטורין וכו'. </b>משנתנו פ"ג מ"ו. ופירשוה בירושלמי בגג מבוצר לאויר חצר, כלומר שאויר החצר מקיפה מכל צד. וכן אמרו שם שאין הגג פוטר אלא אם יש בו ד' אמות. 
<small>70.</small> <b>מעלן לראש הגג ואוכל. </b>זו היא תוספת הברייתא למשנתנו הנ"ל. ולפי פשוטה משמע שמותר לכתחילה להעבירן דרך החצר על מנת לאוכלן בראש גגו, וכר' יוסי בר' יהודה לעיל ה"י. אבל ממשנתנו אין הוכחה, ואפשר לפרשה שהגגות פטורין אם הכניס לחצר תאנים על מנת לעשותן מוקצה, ונמלך שלא לעשותן, והעלן לראש גגו, ואף רבי מודה בה, כמפורש בירושלמי למשנתנו. 
<small>71.</small> <b>אם יש בהן בית דירה אין אוכל בהן וכו'. </b>כ"ה בד. ובכי"ע: אין אוכלין מהן וכו'. ובכפו"פ פל"ב עמ' תק"ד: אם יש בהם בית דירה אין אוכל מהם עראי וכו'. ובירושלמי פ"ג ה"ז, נ' ע"ד: דתני בית ספר ובית תלמוד טובלין לספר למשנה,<sup class="footnote-marker">68</sup><i class="footnote">כ"ה בכי"ר ובר"ש פ"ג מ"ז. ובנוסח הרש"ס, מ"ט ע"ב: ולמשנה. ולפנינו בטעות: <b>ולא</b> למשנה.</i> אבל לא לאחרים. ובמה"פ שם ד"ה מן מה כתב: דתוספתא נמי להני דהיושבין בהן מיירי, דלהן קובעין וכו'. ומפשט לשון התוספתא משמע שאם יש בביה"כ או בביה"מ בית דירה, הרי ביה"כ עצמו טובל לבעל הדירה, כדין בית שער ומרפסת של חצר החייבת, עיין במשנתנו פ"ג מ"ו.<br>וכן משמע קצת מדברי הר"מ פ"ד ה"ה שהביא את הברייתא שבירושלמי וחילק בין הסופר (כלומר המלמד מקרא) והמשנה (כלומר, מלמד משנה) ובין שאר אדם, ואת הברייתא שלפנינו העתיק (בה"ו): בהכ"נ ובה"מ אם יש בהן בית דירה קובעין, ואם לאו אין קובעין. ולא חילק בין מקום הדירה ובין שאר בית הכנסת. ועיין בריטב"א יומא י"א סע"ב, ומ"ש בתס"ר ח"ד עמ' 86 ואילך. ועיין מ"ש בס' חזון איש מעשרות סי' ה' ס"ק י'.
<small>72.</small> <b>האוריות והאוצרות וכו'. </b>וכ"ה בד. ובכי"ע: האורייאות וכו'. וכ"ה ("האוריות") להלן עירובין פ"ד (כי"ע פ"ו) ה"ד וה"ה ובבבלי שם נ"ה ב'.<sup class="footnote-marker">69</sup><i class="footnote">בדפוסים ישנים ובראשונים, עיין דק"ס שם, עמ' 223, הע' ט'.</i> ועיין מ"ש בתס"ר ח"ב עמ' 190 וח"ג סוף עמ' 156. וכבר פירשו לנכון שזו היא המלה הלועזית ώρεϊον, horreum, מחסן, אוצר. ובר"מ פ"ד מה' מעשר ה"ו הנ"ל: האוריארות והאוצרות וכו'. ובכי"י שם: האוריראות (האורירות) וכו'. ובכפו"פ פל"ב הנ"ל: האודיארות והאוצרות וכו'. 
<b>העשויות למיכנס וכו'. </b>וכ"ה בכפו"פ הנ"ל. ובר"מ הנ"ל בד"י ובכתי"י: למוכנס (ובד"ח משובש: למכונס). ובד: למכנס, ועיין לעיל פ"א שו' 1–2 ומש"ש. 
<small>72-73.</small> <b>לבית דירה וכו'. </b>בעירובין הנ"ל: שיש בהן בית דירה וכו'. ואף כאן פירושו שיש שם בית דירה. ובירושלמי פסחים פ"א ה"א, כ"ז ע"ב: ואוצר שאינו בוש לוכל בתוכו הרי הוא כמרתף (כלומר, וצריך בדיקה). ועיין במשנתנו פ"ג מ"ה, ואינו עניין לכאן. ועיין בס' חזון איש מעשרות סי' ה' ס"ק י'. 
<small>73.</small> <b>ר' נחמיה אומ' חצר הנעדרת וכו'. </b>ירושלמי פ"ג ה"י, נ' סע"ד, ופסקו שם כמותו. והסיקו: והוא שעידר רובה. וכן פסק הר"מ בפ"ד מה' מעשר הי"ד. 

Halakhah 21

<small>74.</small> <b>סוכת היוצרין אחרים אומ' משם ר' נתן וכו'. </b>משנתנו פ"ג מ"ז סתם. ובבבלי סוכה ח' ב': א"ר לוי משום ר' מאיר שתי סוכות של יוצרים זו לפנים מזו, הפנימית אינה סוכה וחייבת במזוזה, והחיצונה סוכה וכו'. ופירש"י: כן היה דרך של יוצרי כלי חרס בימיהם וכו', בפנימית הוא דר ומצניע קדרותיו, ובחיצונה הוא עושה מלאכתו, ומוציא קדרותיו למכור. ועיין בפי' הרש"ס, מ"ח ע"א, ובמלא"ש למשנתנו. ובר"מ פ"ד ה"ד: וכן סוכת היוצרים, החיצונה וכו' אינן קובעין, שכל אלו אין דירתן קבע. 

Halakhah 22

<small>75.</small> <b>ונוטה לחלון אוכל כדרכו וכו'. </b>וכ"ה בד. ובכפו"פ פל"ב עמ' תק"ה (ד"ר, ר"ד ע"ב): תוספת <b>תמר</b> שעומד בגינה ונוטה לחלון, אוכל כדרכו ופטור וכו'. אבל בכי"ע: <b>לוקט</b> כדרכו פטור וכו'. ובמשנתנו (פ"ג מ"י): תאנה שהיא עומדת וכו' בגנה אוכל אחת אחת פטור וכו'.<sup class="footnote-marker">70</sup><i class="footnote">ועיין תוספ' ב"מ פ"ח א' ד"ה עד ובשטמ"ק שם בשם הריטב"א.</i> ולכאורה קשה למה התירו לו כאן לאכל כדרכו. ובבבלי ב"מ (פ"ח א') אמרו: בתאינה העומדת בגינה ונופה נוטה לחצר עסיקינן. ולמאן דאמר לבית, לבית (כלומר, בתאינה העומדת בגינה ונופה נוטה לבית) וכו', בעה"ב עיניו בתאינתו, כלומר ואוכל כדרכו. והקשו בתוספ' שם (ד"ה בעה"ב) ממשנתנו הנ"ל, ותירצו שמשנתנו מדברת באינו רוצה ללקוט עכשיו יותר ממה שאכל, אבל בשוכר פועל ללקוט את הכל, הרי עיניו בתאנתו, כלומר במה שנשתייר, ולא חשיב גמר מלאכה. ובירושלמי (פ"ב ה"ב, לפי נוסח הרש"ס, כ"ו ע"ב): דברי ר' יהודה עשו אותו כייהור שהוא נוטה <b>לבית</b><sup class="footnote-marker">71</sup><i class="footnote">לפנינו, וכן בכי"ר: לחצר. אבל מפירוש הרש"ס נראה שאין כאן הגהת הרב בעצמו, שהרי אין שום צורך בהגהה זו, עיי"ש. ובוודאי היתה לפניו גירסא זו בכי"י שלו.</i> וכו', באוכל אחת אחת, ובאוכל ברשות הכל, ובמשייר. וכנראה שפירושו שדווקא במשייר, ואינו רוצה ללקוט אלא מה שהוא אוכל, אבל אם כוונתו ללקוט את הכל אוכל כדרכו,<sup class="footnote-marker">72</sup><i class="footnote">ועיי"ש בפי' הרידב"ז, ט' ע"א, ד"ה אר"א ולעיל שם, ז' ע"ב, ד"ה צא. ופירושו ל"רשות הכל" דחוק מאד, עיי"ש.</i> כפירוש התוספות הנ"ל. ושמא אף לפנינו הפירוש הוא שלוקט (כגי' כי"ע) כדרכו ואוכל אפילו שתים שתים, כל זמן שלא גמר ללקוט. וצ"ע. 
<small>75-76.</small> <b>אם ליקט והניח על השלחן וכו'. </b>כלומר, אפילו לא נגמרה מלאכתו (עיין מ"ש לעיל) הרי שלחן בביתו טובל, מפני שהיא אכילת קבע, ודינו כהיסב שהוא קבע (עיין ירושלמי פ"ד ה"א, נ"א ע"ב). 
<small>76.</small> <b>אילן שמקצתו נטוע בארץ וכו'. </b>ירושלמי ערלה פ"א ה"א, ס' ע"ד, בבלי גיטין כ"ב א', ב"ב כ"ז ב'. ועיין מ"ש לעיל ריש עמ' 318 ומ"ש להלן. 
<small>77.</small> <b>כאלו כולו נטוע בארץ וכו'. </b>וכ"ה בד, בכי"ע ובירושלמי הנ"ל. ובבבלי הנ"ל: טבל והולין מעורבין זה בזה. ופירשו כל המפרשים אף את התוספתא ע"פ הבבלי. ברם אי אפשר בשום אופן להגיה את כל הנוסחאות כאן ואת הירושלמי. תדע לך שהוא כן שהרי לעיל תרומות (פ"ב ה"י) שנינו: ישר' וגוי שקנו שדה בסוריא הרי הן כטבל וכמעשר שנתערבו זה בזה דברי ר' וכו'. ובלשון זו נעתקה הברייתא ההיא אף בירושלמי דמאי פ"ו ה"י, כ"ה ע"ד. הרי שיש לנו כאן שתי הלכות שונות.<br>ברם פירוש הברייתא מבואר בירושלמי הנ"ל, וכ"ה שם: תני אילן שמקצתו נטוע בארץ ומקצתו חוץ לארץ, מכיון שמקצתו נטוע בארץ, כילו כולו בארץ דברי רבי. רבן שמעון בן גמליאל אומר צד הנטוע בארץ חייב, הנטוע חוץ לארץ פטור. ר' אבהו בשם ר' יוחנן נעשה כטבל וכמעושר מעורבין זה על זה (בנוסח הרש"ס: זה בזה). ופירשו כל המפרשים ע"פ הבבלי שר' אבהו מפרש את דברי רבי, והוא תמוה מאד, שהרי בירושלמי לא נזכר כלל שצונמא מפסיק באמצע השרשים בין ארץ וחו"ל, וכיצד יפרנסו את דברי רשב"ג? ולפיכך וודאי גמור בעיני שהירושלמי מפרש את דברי רשב"ג דסליק מיניה, ולדברי רשב"ג הן טבל ומעושר (כלומר, חולין) מעורבין זה בזה, אבל לדברי רבי הכל טבל, וכמבואר שם: דר' אמר שרשים חיים זה מזה, כלומר אף השרשים של חו"ל יונקים דרך השרשים של א"י, וכאילו כולו נטוע בארץ, וסיוע של חוץ לארץ אינו פוטר.<sup class="footnote-marker">73</sup><i class="footnote">ודין זה הוא דווקא במעשר, אבל בבכורים שורש פטור פוטר את הכל, מפני שאינו מתחייב בבכורים אלא אם כולו חייב. ובערלה שהיא תלויה במחשבתו ובדעתו, הצד החייב, חייב, והצר הפטור, פטור. ותערובת אין שם, שהרי אפילו אם חשב על הצד התחתון למאכל (שהוא חייב בערלה) ועל העליון לסייג, לא נאסר העליון (לדעת ר' יוחנן), אעפ"י שהוא גדל מן התחתון, עיין לעיל שם בירושלמי. ולפיכך הסיקו שם בירושלמי (סה"א): ר' יסי (כלומר, ר' יוסי שאמר שם במשנתנו בריש מכילתין: אפילו אמר הפנימי למאכל והחיצון לסייג, הפנימי חייב, והחיצון פטור) כרבן שמעון בן גמליאל, כלומר, אבל לרבי צריך להיות או הכל פטור (שורש פטור פוטר, עיין לעיל שם בירושלמי) או הכל חייב. ודחו: אפילו יסבור כרבי, ערלה תלויה לדעתו (עיין מ"ש לעיל), ומעשרות אינן תלויין לדעתו. וכן בירושלמי בכורים פ"א ה"א, ס"ג סע"ג: ר' זריקן בעא קומי ר' זעירה מתני' (כלומר, משנתנו שם: הנוטע בתוך שלו וחבריך בתוך שלו, ודרך היחיד ודרך הרבים באמצע, הרי זה אינו מביא) דרבי, דרבי אמר שרשין היין זה מזה (כלומר, והפירות גדלים אף משל אחרים, ולפיכך פטור לגמרי, אבל לרשב"ג היה צריך להביא לכל הפחות מצד החיוב). א"ל, דברי הכל היא הכא. התורה אמרה ראשית בכורי אדמתך, עד שיהו כל הגידולים מאדמתך. כלומר, ואף רשב"ג מודה בה שהוא פטור, שהרי הגידולים מעורבים משלו ומשל אחרים.</i> אבל בשותפות של ישראל וגוי בשדה, הרי כל שרש ושרש הוא של שותפות, ואין שרשי קמה יונקים זה מזה, ולא עוד אלא שאין יניקת חלק ישראל בסוריא מחייבת את הגוי כלל, ואף רבי מודה שטבל וחולין מעורבין זה. ורשב"ג סובר שהוברר הדבר למפרע שהחלק שקבל הגוי הוא של גוי, ושל ישראל הוא של ישראל,<sup class="footnote-marker">74</sup><i class="footnote">עיין בירושלמי דמאי הנ"ל ומ"ש לעיל, עמ' 314 ואילך.</i> משא"כ בנידון שלפנינו שיש כאן תערובת טבעית ממש, ואין כאן ברירה.
<small>78.</small> <b>חצר הנטוע בארץ וכו'. </b>וכ"ה בד. ובכי"ע: חצד הנטוע וכו', וצ"ל: הצד הנטוע בארץ וכו', וכ"ה בירושלמי ערלה הנ"ל, וכן הגיהו המפרשים מדעתם. ובבבלי הנ"ל: הגדל בחיוב חייב, והגדל בפטור פטור. ועיין בבלי נדרים נ"ט ב'. ולפי פירוש הרא"ש שם כיוון התלמוד לברייתא שלנו. אבל דבריו תמוהים מאד, ולא יתכנו כלל לשיטת הבבלי בדברי רבי (עיין ברש"ש במקומו). ולפי פירושנו בתוספתא דברי הרא"ש מיושבים, ומשונות סוגיות נדרים משאר הש"ס. ברם קשה להעמיס בדבריו שיטה חדשה שלא הזכיר אותה כלל, ואף עצם פירושו אינו מרווח כל צרכו, עיין ברש"ש שם. 
<small>79.</small> <b>חצר הנטוע בחוצה לארץ וכו'. </b>וכ"ה בד, וצ"ל: הצד וכו', כהגהת המפרשים. ובירושלמי הנ"ל חסרה המלה "חצר". ובכי"ע כאן חסר "חצר הנטוע". 

Chapter 3



Halakhah 1

<small>1.</small> <b>המהבהב בשדה וכו'. </b>במשנתנו רפ"ד: הכובש השולק וכו' בשדה חייב. ובשיטת בני א"י שליקה היא פחותה מבישול.<sup class="footnote-marker">1</sup><i class="footnote">עיין מ"ש לעיל, עמ' 446. ובסורית המאוחרת שלק פירושו "נא", חצי מבושל, עיין באוצרו של פיין סמית ערך שלק.</i> ומוסיף ר' שמעון כאן שאפילו הבהוב גרידא טובל. ובירושלמי נדרים פ"ו ה"א. ל"ט ע"ג, אמרו: רבנין דקסרין שאלון מעושן וכו' מהו שיטבל למעשרות.<sup class="footnote-marker">2</sup><i class="footnote">ועיין ר"מ פ"ה מה' מעשר סהי"ד ובמל"מ שם ובמה"פ כאן רפ"ד ד"ה הכובש.</i> ובירושלמי במכילתין רפ"ד שאלו: הכובש, עד שיכבוש כל צורכו? השולק, עד שישלוק כל צרכו? נשמעינה מן הדא, המהבהב שיבולין באור נטבלו. בלא<sup class="footnote-marker">3</sup><i class="footnote">צ"ל: אפילו כך, והלשון "בלא כך" היא אשגרה מלמטה שם.</i> כך, אינן מחוסרין מלאכה ע"י האור? כלומר, הרי הבהוב אינו מכשיר את השיבולין לאכילה כל צורכן, אלא אם כן נתנן באבוב של קליות, כדי שתשלוט בהן האור מכל צד במשך זמן רב, בלא חשש שישרפו השבולין,<sup class="footnote-marker">4</sup><i class="footnote">עיין במשנת מנחות פ"י מ"ד, ובהוצ' הבבלי ס"ו א'.</i> וש"מ שאפילו לא כבש כל צורכו נטבל. ודחה הירושלמי: שנייא היא שהיא גמר מלאכתו, כלומר, בשמהבהבן באור אין לו גמר מלאכה אחרת, וגילה דעתו שאינו רוצה לקלותן באבוב, ולפיכך נטבלו. 

Halakhah 2

<small>2.</small> <b>השוחק את השום ואת השחלים וכו'. </b>בירושלמי פ"ד ה"א, נ"א ע"ב: תני השום והשחליים (תהלי בארמית, עיין מ"ש לעיל שביעית פ"ב שו' 35–36) והחרדל ששחקן בשדה נטבלו וכו', בשום של טבל ששחקן בשמן של חולין וכו'. וכן פסק הר"מ בפ"ה מה' מעשר הי"ז. 
<small>2-3.</small> <b>תינוקות שטמנו תאנים לשבת וכו'. </b>במשנתנו פ"ד מ"ב: תינוקות שטמנו תאנים לשבת ושכחו לעשרן, לא יאכלו למוצאי שבת עד שיעשרו. ופירש"י (ביצה ל"ד ב'): והאי דנקט תינוקות, רבותא היא לאשמעינן דיש להם מחשבה ע"י מעשה המוכיח וכו'. ועיין בירושלמי למשנתנו ובמפרשי המשנה וברא"ה ובשטמ"ק לביצה (הנ"ל). ולפי פשוטה הברייתא שלנו היא כר"ל בירושלמי שאין התאנים הללו נקבעות אלא אם כן נלקטו לשבת (ועיין לעיל פ"א ה"ח), והוכנו לכבוד השבת, אבל אם לא הוכנו לשבת אינן נקבעות, אעפ"י שעברה עליהן השבת. עיין מ"ש להלן. 
<small>3.</small> <b>שחורות ומצאו לבנות וכו'. </b>במשנת ביצה (פ"א מ"ד): זמן שחורים ומצא לבנים, לבנים ומצא שחורים, שנים ומצא שלשה, אסורים. ופירשו בתלמוד שזימן שחורים ולבנים, ואח"כ מצא שחורים במקום לבנים ולבנים במקום שחורים, הרי אלו אסורים, מפני שאנו חוששים שבאו ממקום אחר, והמוכנים הלכו להם, ואסורים לאכול בשבת בלי הכנה. ולפנינו החשש להפך שאנו תולים שהן הן התאנים המוכנות (אלא שנתחלף מקומן), וכבר נטבלו למעשרות. (ע"פ ח"ד). 
<small>3-4.</small> <b>ספיקן אסור ספק מוכנן אסור. </b>ובכי"ע: הרי אילו אסורות, מפני שספיקן אסור. ספק מוכן אסור. ויש כאן ערבוביא של שתי נוסחאות. והברייתא השתמשה כאן בסיגנון הרגיל אצל שבת ויו"ט,<sup class="footnote-marker">5</sup><i class="footnote">עיין ירושלמי שבת פ"א ה"ז, ד' ע"א: סברין מימר ספיקו התירו וכו', ספק הכן אסור. ועיי"ש ביצה פ"ג ה"ב, ס"ב ע"א.</i> ובהם האיסור הוא משום ספק שאינו מוכן, וכאן האיסור הוא משום ספק שהוא מוכן (ונקבע למעשרות). ושמא עיקר הגירסא כאן: ספיקן אסור, מפני שספק מוכן אסור. 
<small>4.</small> <b>כלכלת השבת ובו'. </b>משנתנו פ"ד מ"ב, ונמנית בעדיות פ"ד סמ"י בין קולי ב"ש וחומרי ב"ה (בהוצ' לו נשמטה שם בבא זו בטעות ע"י הדומות). ופירשו בירושלמי שמדברים בתאינה שייחד את פירותיה לשבת, ואעפ"י שייחד פירות מחוברים, מ"מ כשתלשן נקבעו מיד. והברייתא שלנו היא גם להלן עדיות פ"ב ה"ד. 
<small>5.</small> <b>הלל עצמו היה אוסר. </b>וכ"ה בכל הנוסחאות כאן ולהלן עדיות פ"ב הנ"ל. ובהוצאות שלנו בבבלי ביצה (ל"ה סע"א) גורס בברייתא שלהלן סה"ד: הלל לעצמו אוסר, וכ"ה בד להלן סה"ג. וכבר העיר בגליוני הש"ס לר"י ענגיל (בביצה שם) שלשון זו משמעותה שלא אסר הלל אלא לעצמו ולא לאחרים, כסיגנון הרגיל במקורות שלנו, עיי"ש. ברם בכי"מ גורס גם שם: הלל עצמו, וכ"ה בר"ח, בבעל המאור (ספ"ד), ברא"ה ובמאירי שם. ומוכח מן הבבלי שם כפירש"י: "הלל לבדו אוסר, משמע דכל דורו חלוקין עליו". ועיין מ"ש להלן שו' 8 ד"ה הלל. ובמשנת מעשרות הנ"ל משמע שגם ר' יהודה סובר ("אף") שב"ה מחייבין (ולא הלל לבדו), וכן מפורש שם בקשר עם המחלוקת שלהלן ה"ג (עיין מש"ש). וכנראה שהתוספתא חולקת על מסורת המשנה. ועיין מ"ש להלן שו' 6. 

Halakhah 3

<b>המלקט כלכלה לשלח לחבירו וכו'. </b>להלן עדיות הנ"ל.<sup class="footnote-marker">6</sup><i class="footnote">ובכי"ו שם גורס: <b>הלוקח</b> כלכלה לשלח <b>בבית חמיו</b> לא יאכל וכו'.</i> ובמשנתנו הנ"ל: ר' יהודה אומר אף הלוקט את הכלכלה לשלוח לחברו לא יאכל עד שיעשר. ונסתפקו בירושלמי למשנתנו אם אף כאן מדברים בכלכלת שבת (ומתחייב אפילו אם לא ייחד לעצמו), "או אומ' היה ר' יהודה (כ"ה בכי"ר) בליקט כלכלה לשלחה לחבירו, שהוא מקפיד עליה ככלכלת שבת". ופירש הר"מ בפיה"מ כצד הראשון של הספק, והריבמ"ץ והר"ש כצד השני. 
<small>6.</small> <b>הלל עצמו היה אוסר וכו'. </b>וכ"ה בכי"ע, ולהלן עדיות בכל הנוסחאות. ובד כאן בטעות: הלל <b>לעצמו</b> וכו', עיין מ"ש לעיל שו' 5 ד"ה הלל. וראיתי למאן דהו שפירש שהלל עצמו פירושו "כבר הלל עצמו" ומכ"ש תלמידיו, ואין מחלוקת בין המשניות והתוספתא. ברם ברור שאין להעמיס פירוש זה בלשון התוספתא, ולא עוד אלא שאף ר' יהודה של התוספתא (להלן עדיות פ"ב ה"ה. ועיין גם במשנה שם רפ"ה) לא מנה הלכה זו בין קולי ב"ש וחומרי ב"ה, ומוכח איפוא שלא נחלקו כלל בהלכה זו. ובבבלי ביצה (ל"ה סע"א) בוודאי אין לפרש כן, ואין לנו לזוז מפירש"י בביצה שם. 

Halakhah 4

<small>6-7.</small> <b>המעביר תאנים ממקום למקום וכו'. </b>להלן עדיות פ"ב ה"ד נשמטה הלכה זו בכי"ו ובד, אבל ישנה בכי"ע שם. ובבבלי ביצה ל"ה סע"א (כגי' כי"מ ור"ח): דתניא המעביר פירות ממקום למקום,<sup class="footnote-marker">7</sup><i class="footnote">בד"י שלפנינו נוסף: לקצו', כלומר, לקצות, עיין דק"ס שם, עמ' 93, הע' ט'.</i> וקדש עליהן היום, א"ר יהודה הלל עצמו היה אוסר. והוכיח ממנה התלמוד שלהלל שבת טובלת אפילו בפירות שלא נגמרה מלאכתן. וכתב ר"ח שם: ומדקאמר וקדש עליהן היום, שמע מינה דדבר שלא נגמרה מלאכתו [הוא], דאם נגמרה מלאכתו, מאי איריא קדשה שבת, אפילו בחול, נגמרה מלאכתו אסור. ומכאן נראה שרבינו פירש שמדברים כאן במעביר תאנים ממקום למקום כדי למוכרן ("במוליך לשוק") שנטבלות בגמר מלאכתן (משנתנו פ"א סמ"ה), ומכיון שלא נטבלו אלא בשבת, הרי מוכח שבפירות שלא נגמרו מלאכתן עסיקינן. 
<small>7.</small> <b>ועברה עליהן שבת וכו'. </b>כלומר, אפילו למוצאי שבת לא יאכל, ומכ"ש שאינו אוכל בשבת, עיין ברש"י ביצה ל"ד ב' ד"ה שבת קובעת. 
<small>8.</small> <b>הלל עצמו וכו'. </b>ופירש"י שהלל לבדו סובר כן, וכל דורו חלוקין עליו. וכן סובר ר' יהודה (במשנתנו ספ"ב, ועיין בבלי שם ל"ה ב') שאין מקח טובל בפירות שלא נגמרו מלאכתן. ושמא מ"ש רש"י "כל דורו" לאו דווקא, אלא כל החכמים שבאו אחריו הכריעו שלא כמותו.<sup class="footnote-marker">8</sup><i class="footnote">עיין בתוספ' חגיגה ט"ז א' ד"ה יוסי ומ"ש בהגהות מהר"ץ חיות בביצה הנ"ל ובב"מ ע"ה א'. ועיין בבלי פסחים קט"ו א'. ואף שם "חביריו" היא מליצה בעלמא, כפי שמוכח מלשון הברייתא (עיין דק"ס שם, עמ' 357, הע' ח') שר' יוחנן מסתייע בה. ובירושלמי (חלה פ"א ה"א, נ"ז ע"ב) חסרה המלה "חביריו".</i> ועיין מ"ש לעיל שו' 5 ושו' 6. 

Halakhah 5

<b>סוכי תאינה וכו'. </b>וכ"ה בד, אלא שבד"ח נשתבש: סופי וכו'. ופירושו ענפי תאנה וכפות (מכבדות) תמרה. וכס"ז להלן ביצה פ"ד ה"ב ובמקבילה שבירושלמי שם פ"ד ה"ב, ס"ב ע"ג. ועיין ר"מ פ"ג מה' מעשר ה"ה וכפו"פ פכ"ז עמ' תצ"א. ועיין מ"ש על מכבדות לעיל עמ' 151. 
<small>9.</small> <b>הכניסום תינוקות. </b>כלומר, אפילו על מנת שיאכלו בעצמם מהן, לא נטבלו התאנים, מפני שאין להם מחשבה, ואינו דומה להטמינום לשבת (משנתנו פ"ד מ"ב ולעיל ה"ב), שהרי ההטמנה בסמוך לשבת מעשה הוא, ומוכיח על מחשבתם (עיין בירושלמי פ"ד ה"ב וברש"י ותוספ' ביצה ל"ד ב'), משא"כ בנידון דידן, שאינו מוכח מתוך מעשיהם שהכניסום לאכילה, ולא לשחק בענפים (עיין בתוספתא ביצה פ"ד ה"ב הנ"ל), וכאן מדברים שהתאנים והתמרים היו שלהם, כלומר, של התינוקות. ועיין להלן. 
<b>או פועלין וכו'. </b>מפני שאין מחשבתם מחייבת את בעל הבית. ואינו עניין למחלוקת ר"י ורשב"ל (ירושלמי כאן פ"ה ה"ו, נ"ב ע"א, ומקבילות) אם מירוח שלא מדעת בעה"ב טובל. שהרי במירוח נעשה מעשה בגוף הפירות והוכשרו לאכילה, וסובר ר' יוחנן שאין הבדל אם נגמרו מלאכתן ע"י בעה"ב או ע"י אחר, אבל כאן כבר נגמרה מלאכת התאנים<sup class="footnote-marker">9</sup><i class="footnote">שאם לא כן אף הכנסת בעה"ב אינה טובלת, עיין בכפו"פ הנ"ל.</i> אם הכניסן לאכילה, והכל תלוי במחשבה אם לעצים ואם לאכילה (עיין בתוספתא ביצה פ"ד הנ"ל), ואין מחשבת אחרים מחייבת את בעה"ב. 
<small>10.</small> <b>הכניס שובלין לתוך ביתו וכו'. </b>בירושלמי פ"ד ה"א, נ"א ע"א: המקטף שיבלין לעיסתו לאוכלן<sup class="footnote-marker">10</sup><i class="footnote">בכי"ר: לעשותו לאוכלן, ואף לפנינו צ"ל: לעסותן (=לעשותן) לאוכלן, ויש כאן הרכבה של שתי נוסחאות. ובנוסח הרש"ס שם, נ"ו ע"א, העתיק ע"פ התוספתא כאן.</i> מלילות ניטבלו. לעשותן עיסה לא נטבלו (ודעת ר"י בר' יהודה לא נזכרה בירושלמי). ועיין לעיל תרומות פ"ג הי"ח ומ"ש לעיל עמ' 334.<br>ובבבלי ביצה (י"ג א'): דתניא הכניס שבלין לעשות מהן עיסה, אוכל מהן עראי ופטור, למוללן במלילות, רבי מחייב ור' יוסי בר' יהודה פוטר. והנה בבבלי שם לא נזכר שהכניס את השבלים לביתו, אבל בתוספתא כאן מפורש שהכניס לביתו. והסתייעו בה הראשונים<sup class="footnote-marker">11</sup><i class="footnote">תוספ' ר' יהודה ברכות ל"א א' סד"ה כדי (י"ח ע"ד), תוספ' פסחים ט' א' ד"ה כדי, ע"ז מ"א ב' ד"ה ומכניסה, מנחות ס"ז ב' ד"ה כדי, נדה ט"ו ב' ד"ה בהמתו ותוספ' הרא"ש שם. ובשטמ"ק מנחות ס"ז ב', אות ב': ויש שרוצים להביא ראיה לפרש"י מההיא דמס' דמאי הכניס שבלים לעשות וכו'. וצ"ל: מההיא דתוס' מעש' הכניס שבלים [לביתו] לעשות וכו'. השוה הלשון בתוספ' נדה הנ"ל.</i> נגד שיטת רבינו אפרים שסובר שאם הכניס את התבואה לבית במוץ מותרת אף באכילת קבע,<sup class="footnote-marker">12</sup><i class="footnote">עיין בראשונים שם שנדחקו לפרש את הלשון "כדי שתהא בהמתו אוכלת". וערב עלינו פירושו של ר' מנשה מאילייא (אלפי מנשה, פ"א ע"א) שאין כאן אלא הסבר לטעם ההערמה, כלומר, המכניס במוץ אומר שכוונתו לשמור על המוץ שלא ילך לאבוד, והוא מתכוין לאכול את הדגן ובהמתו תאכל את המוץ, ולפיכך פטורה התבואה מן המעשר.</i> והרי בברייתא כאן מפורש שאם הכניס שבלים לעשות מהן עיסה אינו אוכל אלא עראי. ואעפ"י שבתוספתא הגירסא "פטור", אין כאן אלא גילוי מילתא בעלמא על הברייתא בבבלי ש"הכניס" פירושו "הכניס לביתו". והברייתא שבבבלי מוכיחה על התוספתא ש"פטור" כאן פירושו אוכל אכילת עראי ופטור (וע"פ זה העתיקו בתוספ' פסחים ונדה הנ"ל בהע' 11). ועיין ברמב"ן ע"ז מ"א ב' ובשו"ת הרשב"א ח"א סי' שס"א וברא"ה ומאירי לביצה הנ"ל. והר"מ פ"ג מה' מעשר ה"ה סדר כסדר התוספתא כאן, ומוכח מלשונו שהכניסן לבית.
<b>לאוכלן מלילות וכו'. </b>כלומר, שמשפשף את השבלים ואוכל את הזרעונים כמו שהם, וממילא הוי ליה כמכניס אגוזים בקליפותיהם, וכבר נגמרה מלאכתם. וברא"ה ביצה הנ"ל: למוללן במלילות ר' מחייב. פי' משעת שבלים, משום דכיון דלמלילות קיימי, ליכא גמר מלאכה אחרת, דמלילה היינו הכשר אכילה כטחינה בחטים וכו'.<sup class="footnote-marker">13</sup><i class="footnote">עיי"ש שמפרש שאין צורך כלל בראיית פני הבית.</i> 
<small>11.</small> <b>פוטר. </b>לשיטת רש"י פוטר לגמרי, מפני שאין כאן דיגון, אבל לשיטת שאר הראשונים אינו פוטר אלא באכילת עראי, ולא באכילת קבע. עיין מה שהאריך בס' הישר לר"ת, פ"ו ע"ג ואילך, הוצ' מק"נ עמ' 202 ואילך. ועיין בתוספ', ברא"ה ובמאירי שם. 

Halakhah 6

<b>המקליף שעורים שתים פטור וכו'. </b>פירוש הרא"ש (פי שנים) פ"ד מ"ה בשם התוספתא. ובמשנתנו (פ"ד מ"ה, בבלי ביצה י"ג ב'): המקלף שעורים מקלף אחת אחת<sup class="footnote-marker">14</sup><i class="footnote">עיין בפי' הר"ש שם שנראה כמסתפק אם הכוונה לשבלים או לזרעונים. ומלשון התוספתא משמע קצת שהכוונה לזרעונים. ועיין בפי' הריבמ"ץ שם.</i> ואוכל, ואם קלף ונתן לתוך ידו חייב וכו'. ועיין בפירש"י, בתוספ' ובתוס' רי"ד שם. ובירושלמי למשנתנו: א"ר זעירה יכיל אנא מקלף תרתי תרתי. ותני כן בשעורים שנים פטור וכו'. ופירש הרא"ף שר' זעירא אמר שהוא יכול לקלף את הקליפה משתי שעורות בבת אחת (מבלי שיאכל את הראשונה, או שיניחנה לתוך ידו). ולפ"ז נראה כי מתוך שהשעורים הן קטנות הרי אף בשתים אין כאן גורן, ובחטים שהן יותר קטנות מן השעורים אף בשלש מותר, אם קלפן (עיין מ"ש להלן) בבת אחת. ונמצא שאין התוספתא חולקת על משנתנו. והר"מ השמיט הלכה זו. וכנראה שפירש שהיא חולקת על משנתנו.<sup class="footnote-marker">15</sup><i class="footnote">בס' משנה ראשונה פירש שבמקלף את השעורים ומנפה את החטים בבית עסיקינן. ואינו משמע כן בירושלמי, שאמרו שם (פ"ר סה"ד, נ"א ע"ב): במה דברים אמורים בזמן שאינו סמוך לגורן, אבל אם היה סמוך לגורן אפילו יותר מיכן מותר, מפני שהוא מחזיר את המותר.</i> 
<small>12.</small> <b>ובחטים שלש פטור וכו'. </b>וכ"ה בירושלמי הנ"ל. ולפי פשוטה מדברים כאן בקולף חטים.<sup class="footnote-marker">16</sup><i class="footnote">עיין במשנת טבול יום ספ"א ובבלי מנחות ע' ב'.</i> אבל במשנתנו הנ"ל: המולל מלילות של חטים, מנפה מיד ליד וכו' (ולא נזכר קולף בחטים). ועיין בירושלמי שם. 

Halakhah 7

<b>אמרו לפני ר' ליעזר וכו'. </b>הברייתא שלנו קשה, ואינה מתבארת אלא מתוך פירוש הירושלמי למשנתנו. וכן שנינו (פ"ד מ"ג): הנוטל זיתים מן המעטן טובל אחד אחד במלח ואוכל. אם מלח ונתן לפניו חייב.<sup class="footnote-marker">17</sup><i class="footnote">עיין הגירסא בבבלי ביצה ל"ה א'. אבל לא מצאתי לה אישור בשום נוסח של המשניות. ועיין דק"ס ביצה שם.</i> ר' אליעזר אומר מן המעטן הטהור חייב, ומן הטמא פטור, מפני שהוא מחזיר את המותר. וטעם הרישא מבואר בירושלמי שמוכח מתוכו שפירשוה שמעטן (מקום שמתרככים בו הזיתים) זה יש לו דין מוקצה של תאנים, כלומר שעדיין לא נגמרה מלאכתו, ולפיכך אמרו שם: "וקשיא אם מלח טובל למה לי צירוף, אם צירוף למה לי מלח? אלא על ידי ועל ידי זה". ופירושו שבנידון דידן אנו זקוקים לשניהם, שאם צרף ולא מלח פטור, מפני שאוכלים על המוקצה ואפילו הרבה, משום שהוא מחזיר את המותר, ואם מלח אחד ולא צרף פטור, מפני שמלח אינו טובל אלא בדבר שנגמרה מלאכתו.<sup class="footnote-marker">18</sup><i class="footnote">כלומר, לפני שמלח. או מפני שאף במלח צריך צרוף, כפירוש המפרשים. ועיין בבלי ב"מ פ"ט ב'.</i> אבל אם מלח וצרף חייב, שהרי כשמלח אחד כבר נגמרה מלאכתו, משום שאינו מחזיר מלוח למעטן (עיין להלן), וממילא כשמצרף לו את השני יש כאן מליחה אחר גמר מלאכה. נמצאנו למדים שאף החכמים מודים שאם מחזיר את המותר אוכל ממנו עראי,<sup class="footnote-marker">19</sup><i class="footnote">עיין בירושלמי פ"א ה"ו, מ"ט ע"ב; פ"ד סה"ג וסה"ד, נ"א ע"ב; פ"ה סה"ו, נ"ב ע"א (ובמקבילה שבחלה פ"א); חלה רפ"ג, נ"ט ע"א. ועיין ביפה עינים ביצה ל"ה א'. ודלא כמה"פ מעשרות פ"א ה"ה ד"ה תני.</i> אלא שבמלוח אינו מחזיר את המותר.<sup class="footnote-marker">20</sup><i class="footnote">וכן משמע בירושלמי נדרים, עיין ביפה עינים הנ"ל.</i><br>ולפ"ז אין להבין כלל את דברי ר' אליעזר בסיפא לפירוש המפרשים. ומתוך פירוש הגר"א (בירושלמי ובשנות אליהו) נראה שפירש את משנתנו: ר' אליעזר אומר מן המעטן הטהור חייב, כלומר, אפילו לא מלח, ור' אליעזר מחמיר, כדרכו. והטעם הוא שסתם בני אדם ידיהם טמאות (כן פירש בשנות אליהו את הבבלי ביצה ל"ה א'), ואם נטל זיתים מן המעטן הטהור בידים מסואבות נטמאו הזיתים, ולא יחזירם שוב לאותו מעטן (עיין ברש"י ובתוספ' ביצה ל"ה א'), וממילא נקבעו, ככל מוקצה שאינו יכול להחזיר את המותר. וחכמים סוברים שאעפ"י שאינו מחזירם לאותו מעטן, יכול להחזירם למעטן אחר,<sup class="footnote-marker">21</sup><i class="footnote">הגירסא בירושלמי שלפנינו משובשת מאד. והנכון בנוסח הרש"ס, ס' ע"א: כשיש לו שני מעטנין דברי הכל <b>מותר</b>. ואם כשאין לו אלא מעטן אחד דברי הכל <b>אסור</b> וכו'. ואח"כ צ"ל כגי' גוף כי"ל: אמר ר' ליעזר <b>אין</b> אדם מחזר למעטינו של חבירו. והשאר הושלם שם בגליון. וכן הגיה הגר"א מדעתו.</i> ולפיכך אפילו נטל ממעטן טהור לא נקבעו אלא אם כן מלח וצרף.
<small>13.</small> <b>למעטן אחר (טהור). </b>בד חסרה המלה "טהור", ובכי"ע: למעטין אחר פטור טהור. והנכון כגי' ד, וכמו שפירשנו לעיל, שלרבנן אם לא מלח פטור אפילו אם נטל ממעטן טהור, מפני שמחזיר למעטן אחר. ובכי"ע אפשר לקיים את המלה "פטור", כלומר, הרי הוא מחזירן למעטן אחר, ופטור (והמלה "טהור" היא נוסחא אחרת, משובשת, ל"פטור"). 
<small>13-14.</small> <b>כסבר שזרעה לזרע וכו'. </b>במשנתנו (פ"ד מ"ה): כסבר (גד שבמקרא, coriander) שזרעה לזרע, ירקה פטור. לירק, מתעשרת זרע וירק. ומוסיפה התוספתא שאפילו אם זרעה לזרע היא באה במחשבת ירק, כדין כל המינים שתלויים במחשבת זרע או ירק, עיין לעיל שביעית פ"ב שו' 20 ושו' 28 ומש"ש. ועיין בפי' הרא"ש כאן פ"ד מ"ה, ויש שם השמטה. 
<small>14-15.</small> <b>חרדל שזרעו לזרע וחשב עליו לירק וכו'. </b>וכן בכי"ע: וחרדל שזרעה לזרע וכו'. כלומר, אעפ"י שעיקרו לזרע, הוא בא במחשבת ירק, ומתעשר זרע וירק, כאילו זרעו מתהילה לירק. אבל בד: חרדל שזרעו לירק, וחשב עליו לזרע וכו', וכן מעתיק בפי' הרש"ס, ס"ג ע"א, ובפ"מ פ"ד ה"ז (ולפלא שלא העיר כלום על גירסת כתה"י שלו). ונוסחתנו עיקר, שהרי חרדל עיקרו לזרע (עיין לעיל כלאים פ"ב שו' 32 ומש"ש), ואם זרעו לירק זרעו חייב בלי מחשבת זרע.<br>ובמשנתנו (פ"ד מ"ו): ר"ג<sup class="footnote-marker">22</sup><i class="footnote">כגי' המשנה שבירושלמי, לו, קויפמן, פרמה ועוד. ובמשניות שלפנינו: רשב"ג.</i> אומר תמרות של וכו' חרדל וכו' חייבות במעשר.<sup class="footnote-marker">23</sup><i class="footnote">בירושלמי פ"א סה"א, מ"ח ע"ד: "וכי מחמת האוכל רבן גמליאל מחייב, מעתה אפילו ירקן? אלא ר"ג אומר חשובות הן לאוכל. ורבנן אמרי אין חשובות לאוכל". ומכאן שאפילו ר"ג לא חייב את ירקו כשזרע לזרע, אלא התמרות גרידא חייבין, כפירוש הריבמ"ץ פ"ד מ"ו.</i> ובירושלמי למשנתנו: מה פליגין בשזרעו לזרע,<sup class="footnote-marker">24</sup><i class="footnote">כלומר, במה חולקין החכמים על ר"ג אלא דווקא בשזרעו לזרע, מפני שזרעו עיקר, והשאר אינו חשוב לאוכל.</i> אבל אם זרעו לירק אף רבנין מודיי (שגם הירק חייב, עיין להלן). ועיין גם בירושלמי שביעית פ"ט ה"א, ל"ח ע"ג. ובזרעו כ"ע מודי שחייב אפילו בלי מחשבה.
<small>15.</small> <b>נהגו בירקות התיר דברי ר' ליעזר. </b>כ"ה בד. ובכי"ע: היתר כמותכם דברי וכו'. ובירושלמי הנ"ל: ותני כן (כלומר, שבחרדל מועילה מחשבת ירק) נהגין בביתניין (בכי"ר: בכתינן) בירקו בהיתר דברי ר' ליעזר. לא אמר אלא דברי ר' ליעזר, הא דברי הכל חייב. ומכאן שלר' אליעזר אפילו זרען לירק אינו מתעשר ירק, ובטלה דעתו אצל כל אדם, עיין לעיל שביעית פ"ב שו' 35 ומש"ש.<br>ואשר לגירסת "כמותכם" שבכי"ע, נראית השערת ר"ש קליין<sup class="footnote-marker">25</sup><i class="footnote">ידיעות החברה העברית לחקירת א"י ש"א ח"ג, תשרי תרצ"ד, עמ' 8, הע' 27.</i> שצ"ל: במותנם (=במותנן), צורה ארמית של בשן,<sup class="footnote-marker">26</sup><i class="footnote">עיין מלון ללשון תרגום של יעקב לוי ערך בותניים וערך מתנן.</i> והיא מותנם של התוספתא, היא בותניין של הירושלמי כלומר ארץ הבשן Βαταναία). ובירושלמי מע"ש פ"ד ה"א, נ"ד ע"ד: ופירין בכותניין. ובככר לאדן (קס"ו ע"ב): ופירין דבותניין (צ"ל: בבותניין), פי' בשן בתרגום, וכן לעיל פ"ד דמעשרות ה"ו.
<small>15-16.</small> <b>אמ' ר' יהושע בן קבוסיי וכו'. </b>בד: בן קבוסיו, ובכפו"פ פ"ה עמ' נ"ג: בן קבוטל. ובכי"ע וכן בירושלמי כאן (פ"א ה"א, מ"ח ע"ד) חסר שם אבי ר' יהושע. אבל בנוסח הרש"ס שם: בן קבסאי. ור' יהושע בן קבוסיי ידוע לנו מכמה מקומות אחרים, והיה בן זמנו של ר"ג, אבל תנא ר' יהושע בן קבוטל (כגי' בעל כפו"פ) אינו ידוע ממקום אחר. 
<small>16.</small> <b>מימי לא גס לבי לומר לאדם וכו'. </b>כ"ה בד, בכי"ע ובכפו"פ הנ"ל. ובכי"ו בטעות: לאדם לומר וכו'. ובירושלמי הנ"ל: מימי לא מלאני לבי לומר לאדם וכו'. 
<small>16-17.</small> <b>צא ולקט תמרות של חרדל וכו'. </b>במשנתנו ספ"ד מחייב ר"ג (או רשב"ג) תמרות של תלתן ושל חרדל ושל פול הלבן במעשרות. ור' יהושע בן קבוסיי סובר כחכמים ופוטר, אבל מ"מ לא גס לבו להורות כן למעשה. וה"ה בתמרות של תלתן ושל פול הלבן. כמפורש בברייתא שבירושלמי הנ"ל. וכנראה שהתמרות לא היו נאכלות אלא ע"י כבישה או שליקה, ולפיכך הזכיר כאן: וכבוש (ובירושלמי: ושלוק). 
<small>17.</small> <b>המטליא לא נהגו וכו'. </b>בערוך ערך מטליא, הביא מלה זו מן התוספתא כאן, וציין לבבלי ע"ז ל"ח ב': תניא המטליא היא פשליא היא שיעתא. מאי שיעתא וכו'? מייתו ביזרא דכרפסא וביזרא דכיתנא וביזרא דשבלילתא ותרו להו בהדי הדדי וכו'. כלומר, מביאים זרע כרפס וזרע פשתן וזרע תלתן ושורים אותם יחד וכו'. והנה כרפס שבנהרות סתמו פטור מן המעשרות (שביעית פ"ט מ"א), אבל אם וודאי נשמר בחצר חייב (עיין בירושלמי שביעית שם, וירושלמי סוף מעשרות לעניין ירבוזין שנשנו במשנת שביעית שם), והוא הדין בפשתן שניקח מכל אדם בשביעית (ירושלמי סוף מעשרות עיי"ש). ותלתן אעפ"י שחייב במעשרות, מ"מ הוא גם מאכל בהמה (עיין מ"ש לעיל פ"ב שו' 68 ובהע' 66 שם). וכנראה שבזרע שלהם (כלומר, בזרע העומד לזריעה ולא לאכילה) הקילו טפי, ולפיכך לימדה אותנו הברייתא שלא נהגו בהם היתר לא למעשר ולא לשביעית.<br>ואשר לעיקר השם "המטליא" לא נתברר מקורו, עיין מ"ש ר"ע לעף בפלורה ח"ב עמ' 511 ואילך.
<small>18.</small> <b>כשהוא תורם תורם מכל אחד וכו'. </b>במשנתנו ספ"ד: ר' אליעזר אומר הצלף מתעשר תמרות ואביונות וקפרס.<sup class="footnote-marker">27</sup><i class="footnote">עיין מ"ש על צלף לעיל כלאים פ"ג שו' 60. ועיין תשה"ג הרכבי סי' שע"ח, עמ' 196.</i> ובירושלמי שם: הקפרס והתמרות מין אחד הן, מעשר מקפרס על התמרות, ומן התמרות על הקפרס, אבל לא מהן על האביונות, ולא מן האביונות עליהן. וקרוב לוודאי שזו היא הברייתא שלנו, אלא שלשיטתה מעשרין על כל אחד לחוד, מפני שגם קפרס לר' אליעזר הוא ספק פרי ספק ירק, כשיטת הבבלי ברכות ל"ו א'. וברור לפ"ז שהטעם הוא מפני שאין מעשרין ממין על שאינו מינו (ודברי הריבמ"ץ בספ"ד צע"ג), כלומר, לא מירק על פרי ולא מפרי על ירק. וכן בירושלמי כלאים ספ"ה: אתרוג אע"פ שאת אומר עליו בורא פרי העץ, את אומר על התמורות שלו בורא מיני דשאים (עיין מ"ש לעיל עמ' 59).<br>וגדולה מזו אמרו בירושלמי כלאים ספ"ג (אלא שלא עמדו המפרשים ז"ל על פירושו): המקיים קלח אחד בתוך שלו לזרע, צריך להפנות לו בית רובע וכו', אפילו מין במינו<sup class="footnote-marker">28</sup><i class="footnote">בבבלי פסחים ל"ט ב' לא נזכר "אפילו מין במינו".</i> וכו'. והתנינן כוסבר שזרעה לזרע ירקה פטור<sup class="footnote-marker">29</sup><i class="footnote">הכוונה לסיפא של משנתנו פ"ד מ"ה: זרעה לירק מתעשרת זרע וירק. ומעשרים מזרעה על ירקה ומירקה על זרעה, כמפורש לעיל שביעית פ"ב ה"ז.</i> כלומר, ואם קלח שזרעו לזרע הוא כלאים במינו שזרע לירק, כיצד מעשר כוסבר מזרעה על ירקה? (עיין ירושלמי כלאים רפ"א, כ"ו סע"ד). ומתרץ הירושלמי: שנייא היא כוסבר שזרעה וירקה נאכלים, כלומר, הרי אותו כוסבר עצמו נאכל בין ירקו ובין זרעו, והוא מין אחד, ולפיכך מעשרין מזה על זה (ואינו דומה לתמרות ואביונות, שאחד הוא ירק והשני הוא פרי). ומכאן שאם זרע כוסבר, או שבת, או חרדל, קלח אחד לזרע והשני לירק אין מעשרין מזה על זה. ושמא כיוונה לזה התוספתא כאן.

Halakhah 8

<small>19.</small> <b>העוקר שתלים מתוך שלו וכו'. </b>כפו"פ פ"ד עמ' ל"ב בשם תוספת מסכת שביעית (צ"ל: מעשרות) פ"ג. ובמשנתנו רפ"ה: העוקר שתלים מתוך שלו ונטע לתוך שלו פטור. כלומר, העוקר שתילים ובהם פירות (כפירוש הר"מ) או ירקות שדרכן להעקר ולהשתל במקום אחר, כדי שיתעבו (כפי' הריבמ"ץ והר"ש) אין בשתילתן משום זורע טבל. ובירושלמי פ"ה ה"ב (בנוסח הרש"ס, ס"ו ע"ב): תניא העוקר מתוך שלו ליטען לזרע, או להפקר, או בח"ל, או למוכרן לגוי, הרי זה חייב לעשר, מפני שמוציאן מידי מעשרות. ופי' הרש"ס: "ובכל שתלים דעלמא מיירי, ואפילו נוטען לאכילה לכשיגדלו, ובהדיא תני לה בתוספתא גבי עוקר שתלים סתמא".<sup class="footnote-marker">30</sup><i class="footnote">פירוש לפירושו, כאן אין אנו עוסקים לדעתו בעוקר לפת וצנונות על מנת ליטען לזרע גרידא, שאין להם גורן אחרת, עיין במשנתנו פ"ה מ"ב ובירושלמי רפ"ה ומ"ש להלן שו' 20 סד"ה ולזרע.</i> וע"ז מקשה הירושלמי (פ"ה ה"ב, נ"א ע"ד) ממשנת פיאה ספ"א: ונותן משום הפקר ופטור מן המעשרות עד שימרח וכו' דברי ר"ע. ולמה חייב כאן בנוטע להפקיר, וכן למה חייב בנוטע לחו"ל, ונשאר בקושיא.<sup class="footnote-marker">31</sup><i class="footnote">עיין בפירוש הגר"א, אבל באורו קשה מאר, בייחוד לגירסת כי"ר בירושלמי שם: תמן הוא מבקיר על הכל. ברם הכא הוא מבקיר על הגידולין. תדע לך שהוא כן, דתנינן לזרע. וזרע לא כגידולי' הוא. והא תני חוץ לארץ. שנייה היא חוץ לארץ בין לעיקר בין לגידולין (כלומר, אתמה. ועיין מ"ש לעיל, סוף עמ' 317 ואילך), וכה לא שנייא בין לעיקר בין לגידולין. ועיין מ"ש להלן הע' 33.</i> וכנראה שהירושלמי לא חש לתרץ את הקושיא, מפני שאפשר להעמידה כחכמים החולקים על ר"ע של משנת פיאה הנ"ל,<sup class="footnote-marker">32</sup><i class="footnote">עיין בדברי רשב"ל ור' יוחנן בירושלמי כאן רפ"ה.</i> והם סוברים שאפילו לפני גמר מלאכה אסור לזרוע (אם אין לו גורן אחרת), או שהברייתא שלנו היא כר' אליעזר, והוא מחייב אף בשתילי א"י שגדלו בחו"ל לפי חשבון (עיין מ"ש לעיל עמ' 318), ואף הפקר הוא בדומה לו, שלא הפקיר אלא את הגידולין. ומכיוון שיש לו חלק בעיקר, לאו כל כמיניה להוציא מידי מעשרות, וה"ה במוכר שתלים לגוי. 
<small>20.</small> <b>ולזרע. </b>כלומר, דוגמת לפת וצנונות שזרען הם זרעוני גינה שאינן נאכלין, ופטורין מן המעשרות (להלן סוף מכילתין), ואין להם גורן אחרת.<sup class="footnote-marker">33</sup><i class="footnote">עיין לעיל סוף הע' 30. ועיין בגירסת כי"ר שהבאנו לעיל הע' 31, ואין הכוונה שם אלא לגילוי מילתא בעלמא, כלומר, כשם שנוטע שתילים לזרע, הרי נשאר העיקר לפי שעה כמות שהיה כן אף בהפקר נשאר העיקר שלו, ואינו מפקיר אלא את הגידולין.</i> וכן מוכח מן הטעם של הברייתא: מפני שמוציאן מידי מעשרות. ובשאר שתלים אינו מוציא מידי מעשרות, שהרי הוא מעשרן אח"כ. ובירושלמי (פ"ה ה"ב) הסיקו בשם ר' יוחנן שבירקות (שמתעשרין כשעת לקיטתן) אפילו חזר ושתלן לאכילה חייב, מפני שמוציאן מידי מע"ש למעשר עני ולהפך. 
<b>ולמכרן לגוי וכו'. </b>כלומר, על מנת שישתלן בשדהו, דומיא דחו"ל וכו'. ומכאן הוכיח בכפו"פ פ"ד הנ"ל שתנא זה סובר שיש קניין לגוי בא"י להפקיע מידי מעשר.<sup class="footnote-marker">34</sup><i class="footnote">עיין מ"ש בזה הרי"פ פערלא בבאורו לכפו"פ, פ"ב ע"ב ואילך.</i> אבל אין מכאן ראייה גמורה, שהרי אפילו למ"ד אין קניין אין הגוי חייב להפריש, וממילא הוי ליה כאין לו גורן אחרת, עיין מ"ש להלן שו' 22 ד"ה וחכמים אומ'. 
<small>21.</small> <b>ר' יהודה אמ' משם ר' לעזר וכו'. </b>במשנתנו (פ"ה מ"א): לקט (כגירסת הרוב המכריע של הנוסחאות) לשלח לחבירו פטור. כלומר, אם לקט שתילים ע"מ לשלח לחבירו אינו צריך לעשר, מפני שחזקה היא שחבירו יעשר, ולא יעלה על דעתו כלל שהמשלח עישר שתילים,<sup class="footnote-marker">35</sup><i class="footnote">עיין במלא"ש למשנתנו בשם ר' יהוסף אשכנזי מה שפירש את כל משנתנו.</i> וממילא דינו כעוקר על מנת לנטוע בתוך שלו, שאינו מוציאן מידי מעשרות. וזו היא אף כוונת ר' יהודה לפנינו, עיין להלן. וכן בירושלמי למשנתנו: דר' יהודה היא. ותני כן ר' יודה אומר בשם ר' לעזר בן עזריה אף השולח וכו'. ופירשו הרש"ס (ס"ו ע"א) והגר"א שכוונת הירושלמי שהבבא הנ"ל של משנתנו היא דר' יהודה.<sup class="footnote-marker">36</sup><i class="footnote">ועיין בריבמ"ץ, בר"ש וברא"ש שפירשו שהכוונה לסיפא של משנתנו: ר' אלעזר בן עזריה אומר וכו', והיא דר' יהודה, עיי"ש.</i> 
<b>שתלין ואטונין. </b>וכ"ה בד. ובכי"ע: ועטינין, ובירושלמי הנ"ל: עטנין ושתלין. והיא היא, כלומר זיתים מן המעטן שעדיין אין כיוצא בהן נמכרין בשוק, ועיין להלן. 
<small>21-22.</small> <b>והוצני פשתן. </b>כ"ה בכל הנוסחאות (בד: והוצני, והיא היא). והכוונה לפשתן שעדיין לא נכתש ולא נשרה, והוי ליה דומיא דשתלין ואטונין (עיין לעיל שביעית פ"ד שו' 59 ומש"ש), ואין כיוצא בהן נמכר בשוק. אבל בירושלמי הנ"ל: וחבילי תלתן, וכבר הראינו לעיל (פ"ב שו' 68) שחבילי תלתן דינן כנגמרה מלאכתן. ברם בירושלמי נוסח הרש"ס (ס"ו ע"א) גורס אף בירושלמי: והוצני פשתן (ובפירושו אינו מעיר שהגיה, וכנראה שכן מצא בספרים). 
<small>22.</small> <b>מעשרן ודיי. </b>כלומר, אפילו תרומה גדולה, כמפורש בירושלמי הנ"ל. 
<b>מפני שנחשדו רוב אדן וכו'. </b>בירושלמי הנ"ל: שכן דרך בני אדם משלחין לחביריהן טבלים בדברים הללו וכו', כיני נהגו בני אדם וכו'. ואין הבדל גדול בין הנוסחאות, ופירושו הואיל ונחשדו רוב אדם (ואפילו חברים, עיין בירושלמי שם) לשלוח טבלים בדברים הללו, הרי המקבל מעשרן וודיי וממילא אין הנותן חייב במעשרות, מפני שאינו מוציאן מידי מעשרות, ויש להן גורן אחרת. 
<b>וחכמים אומ' וכו'. </b>פי' הרש"ס, ס"ו סע"א. ולפי דברי החכמים משמע, שהלוקט לשלוח לחבירו חייב לעשר, משום שהוא מוציאן מידי מעשרות, שהרי המקבל לא יתרום כלל, ואת המעשרות יעכב לעצמו, כדין דמאי, וממילא נמצא כאילו אין להם גורן אחרת. 

Halakhah 9

<small>23.</small> <b>בצלי' שהשרישו וכו'. </b>במשנתנו (פ"ה מ"ב) בצלים משהשרישו בעלייה טהרו מלטמא. ושנתה כאן התוספתא מתחילה דין של השרשה בקופות, שדין הבצלים הללו כתלוש לכל דבר. 
<b>זה בזה בקופות וכו'. </b>וכ"ה בד, וכ"ה להלן בסמוך. וכן בירושלמי נוסח הרש"ס (ס"ה ע"ב): תניא (!) בצלים שהשרישו בקופה זה בזה וכו', וכן מעתיק בפירושו (ס"ט ע"א) בשם התוספתא. ובכי"ע: זה וזה בקופות וכו'. ובר"מ פ"א מה' מעשר הי"א: בצלים שהשרישו זה בצד זה וכו'. והנכון כלפנינו, ודרך הבצלים הצבורים יחד להשתרש זה בזה, והתחתונים יונקים דרך אויר הקרקעית שלמטן. 
<small>23-24.</small> <b>הרי הן בחזקתן למעשרות וכו'. </b>ופי' הרש"ס (ס"ח ע"א) שאין צריך לעשר על הגידולין (כלומר, אם היו מעושרין), וכן אינו חושש לספיחי שביעית, אם היו הבצלים מששית שנכנסו לשביעית. וכן פירש"י (עירובין ע"ז ב' ובמקבילות) את משנת כלאים (פ"א מ"ט). ועיין בריבמ"ץ ור"ש בכלאים שם. 
<small>24.</small> <b>לא עלה ידי טומאתן. </b>ריבמ"ץ, ר"ש ורא"ש למשנתנו. ירושלמי הנ"ל, הרש"ס שם, ס"ט ע"א. 
<small>24-25.</small> <b>ומותר לתלוש מהן בשבת. </b>מפני שהן כתלושין לכל דבר. ועיין מ"ש להלן ד"ה ואסור. 
<small>25.</small> <b>השרישו זה בזה בקרקע וכו'. </b>משנתנו הנ"ל, ועיין בס' משנה ראשונה שם. ועיין מ"ש לעיל שו' 23 על הגירסא "זה בזה". 
<b>הרי הן בחזקתן למעשרות וכו'. </b>ר"מ הנ"ל, והעיר במהרי"ק במקומו שמקורו מן התוספתא כאן (שהרי במשנתנו לא נזכר במפורש הפטור ממעשרות). וכבר העיר בשו"ת בית דוד להגרד"ט ממינסק (סי' א') שאין מכאן סתירה לשיטת הרא"ש שהנוטע בגג חייב במעשרות (עיין מ"ש להלן ערלה פ"א שו' 7 ואילך), דשאני הכא שהשרישו מאליהם, ואינו רוצה בהשרשתם, כמבואר בירושלמי כאן.<sup class="footnote-marker">37</sup><i class="footnote">תדע לך שהוא כן, שהרי מדברים כאן בבצלים הרבה, בערמה, שהבצלים משרישים זה בזה. "אילו תנא בצל יחידי יאות" (עיין בירושלמי פ"ה ה"ב, נ"א ע"ד).</i> ותירוצו מוכרח לשיטת הרא"ש שפירש כאן את משנתנו כרוב המפרשים.<br>ברם מדברי הר"מ הנ"ל מוכח שפירש את משנתנו ואת התוספתא באופן חדש לגמרי, שהרי כן כתב בפ"א מה' מעשרות ה"י: אילן שנטעו בתוך הבית פטור מן המעשרות<sup class="footnote-marker">38</sup><i class="footnote">בכפו"פ פל"ב, עמ' תק"ה: וכן כתב ז"ל (כלומר, הר"מ) אילן שנטעו לתוך הבית פטור וכו', ויראה לי שהוא חייב במעשרות מדבריהם וכו'. ובהערה 3 שם כתב: "צ"ל וכן לא כתב ז"ל, כי הדין הזה איננו ברמב"ם וכו' ". ונעלם ממנו דברי הר"מ הנ"ל. וכן טעה המעיר וחשב שהדברים "ויראה לי וכו' " הם מבעל כפו"פ, ובאמת הכל הוא מדברי הר"מ.</i> וכו', ויראה לי שהוא חייב במעשרות מדבריהם וכו', בצלים שהשרישו זה בצד זה אפילו השרישו בקרקע עלייה פטורין מן המעשרות. נפלה עליהן מפולת, והרי הן מגולין, הרי אלו כנטועין בשדה, וחייבין במעשרות. ומשמע מתוך דבריו שהפטור הוא מפני שהשרישו בבית (ומכ"ש אם השרישו בקופה), ואין החיוב אלא מדבריהם, כפי שהבין לנכון באו"ש שם במקומו. ולא עוד אלא שברור מדברי רבינו שפירש את הסיפא במשנתנו (=להלן שו' 27) "נפלה עליהן מפולת והן מגולין הרי אלו כנטועין בשדה" שהכוונה שנפל גג העלייה (עיין גם בפי' הריבמ"ץ במקומו) <b>והרי הן</b><sup class="footnote-marker">39</sup><i class="footnote">רבינו שינה קצת מלשון המשנה והתוספתא, והוסיף "והרי", כלומר, מכיוון שנפל הגג הרי הן מגולין.</i> מגולין ממילא, ולפיכך הם כנטועין בשדה, ולא בבית. וכן אמרו בירושלמי ערלה (פ"א סה"ב, ס"א ע"א) שאילן הנטוע בתוך הבית פטור מן המעשרות. אבל אם העביר את סכך הבית נתחייב, כמפורש בירושלמי כאן (פ"ה ה"ד, נ"א ע"ד). ולפי זה אם נפל גג העלייה הרי נשארו הבצלים נטועים בגג הבית שאין עליו סכך, וחייבים במעשרות, כשיטת הרא"ש. ולא עוד אלא שאינו עניין כלל לעלים מגולים שבמשנת כלאים פ"א מ"ט.<sup class="footnote-marker">40</sup><i class="footnote">עיין בריבמ"ץ שם, ורמז למשנתנו ותוספתא כאן, וכוונתו ששם אינו חושש להשרשה, ובחנם הגיהו המדפיסים בדבריו.</i><br>אלא שפירוש זה קשה קצת, שהרי בירושלמי ערלה הנ"ל נסתפקו אם דין זה של תוך הבית נוהג אף בשביעית, וכאן השוו שביעית למעשרות. והר"מ לא הזכיר כאן שביעית, וכן השמיט בהלכות שמיטה ויובל את שאלת הירושלמי שם. אבל בפירושו למשנתנו כתב: כנטועים בשדה. עניינו שהם חייבים בדיני שביעית ודיני מעשרות.
<small>26.</small> <b>ואם היו טמאין עלו וכו'. </b>משנתנו הנ"ל. וכבר שאלו בירושלמי (פ"ה ה"ב, נ"א ע"ד) על הברייתא שלנו, מאי שנא לעניין מעשרות ושביעית שהן נחשבין לתלוש, ומאי שנא לעניין טומאה שנחשבין כמחובר, ותירצו: התורה ריבת בטהרת זרעים. ועיין מ"ש לעיל כלאים ספ"ד. 
<b>ואסור לתלוש מהן וכו'. </b>בירושלמי (פ"ה סה"ב הנ"ל): תני לא יתלוש. עבר ותלש, אית תניי תני חייב. אית תניי תני מותר. ומקשה הירושלמי: מאן דאמר אסור מותר, מ"ד חייב פטור ניחא. [מ"ד חייב מותר], לא צורכה דלא [אסור] מותר (כנ"ל להגיה). כלומר, היכן מצינו מחלוקת כ"כ רחוקה.<sup class="footnote-marker">41</sup><i class="footnote">וכן מקשה הירושלמי בשבת פ"ו ה"א, ז' סע"ד. ועיי"ש גם בפ"ז ה"ב, י' ע"א (קרוב לסופו).</i> וכנראה שכוונת הירושלמי היא שיש מי ששנה כאן חייב, וברישא שנה מותר, ויש ששנה כאן אסור, וברישא שנה מותר (כגי' שלנו בתוספתא). ויש ששנה כאן חייב (כהגהת הגר"א ביו"ד סוף סי' רצ"ד), וברישא שנה: פטור. ועיין לעיל שם בירושלמי מ"ש ר' יוחנן בשם ר' ינאי, והמשא והמתן שם. ועיין מ"ש להלן בשם הר"מ. 
<small>27.</small> <b>נפלה עליהן מפולת וכו'. </b>משנתנו פ"ה סמ"ב. ופירש הגר"א (יו"ד סי' רצ"ד אות ס"ג) שהכוונה שהיו בארץ ונפלה עליהן מפולת וכו'. ועיין מ"ש לעיל שו' 25 ד"ה ברם בפירוש בבא זו. ועיין כלאים ספ"א ובירושלמי כאן ושם, ושם הפטור הוא מפני שבטומן אין חוששין להשרשה.<br>ומכאן ואילך מתחיל קטע מן הגניזה שבביה"מ לרבנים כאן (1496 E N A), ולהלן בקיצור: קג"נ.
<small>27-28.</small> <b>אסורין בשביעית וכו'. </b>במשנתנו הנ"ל לא נזכרה הוספה זו. ובריבמ"ץ ובר"ש שם: כנטועין בשדה, והתולש מהן בשבת חייב. אבל בפיה"מ להר"מ שם: "שהם חייבים בדיני שביעית ודיני מעשרות", ולא הזכיר שבת, ומשמע שלעניין שבת אף בתולש מקרקע העלייה חייב, עיין מ"ש לעיל. 

Halakhah 10

<small>28-29.</small> <b>ומניח (בתוך ידו) דקה דקה וכו'. </b>וכ"ה בד. והיא ט"ס, והמלים "בתוך ידו" נכנסו שלא במקומן, והנכון הוא בקג"נ ובכי"ע: בורר גסה גסה ומניח דקה דקה, בתוך ידו הרי זה פטור וכו'. והכוונה שאם היתה גומא מלאה לוף<sup class="footnote-marker">42</sup><i class="footnote">שהיו מטמינים אותו בארץ, עיין מ"ש לעיל שביעית פ"ד שו' 3.</i> והוא בורר גסה גסה, כלומר את המבושלות, ומניח (כלומר, משאיר) בגומה את הדקות, הדין הוא שאם הוא נוטל את המבושלות בתוך ידו לאוכלן מיד, הוא פטור, מפני שהוא בורר אוכלין לאוכלן מיד, והוא פטור לעניין שבת (עיין בבלי שבת ע"ד א'), ודין גמר מלאכת המעשרות כאן הוא לפעמים כדין שבת (עיין בירושלמי כאן פ"ד ה"ד, נ"א ע"ב, ובבלי ביצה י"ג ב'). והואיל והזכיר לעיל בצלים שעל הגג לעניין מעשרות ושבת הזכיר כאן אף גומות הלוף. 
<small>29.</small> <b>בארץ ובכלי וכו'. </b>כלומר, אם ברר את הגס הגס והניחם על הארץ, או שבררן לתוך כלי, הרי הוא כבורר לאוצר ויש כאן צרוף וקביעות וחייב במעשרות. 
<small>30.</small> <b>על הבורר בארץ שהוא פטור וכו'. </b>לדעת ר"ש בן אלעזר אין דרך ברירה בכך אם מניח את הגס הגס על הארץ, מפני שסופו להחזיר את המותר, והוי ליה כאוכל על המוקצה. ועיין בירושלמי פ"ד סה"ד, נ"א ע"ב. 
<small>31-32.</small> <b>על הבורר ביד שבית שמאי מחייבין וכו'. </b>במשנת ביצה פ"א מ"ח: הבורר קטניות ביו"ט. ב"ש אומרים בורר אוכל אוכל, וב"ה אומרים בורר כדרכו בחיקו וכו'. ועיין בתוספות י"ד ב' ד"ה הבורר וברא"ה ובשטמ"ק שם. ובירושלמי שם (ס' ע"ד, ובמקבילה בשבת פ"ז ה"ב, י' ע"ב): ר' יונה בעי עשה כן בשבת על דבית שמאי מהו שיהא חייב. א"ל ר' יוסה ולמה לא? אילו עשה כן על דבית הלל שמא אינו חייב, והכא חייב. ולפי דעת ר' יוסה הבורר אוכל אוכל לתוך ידו בשבת חייב לדעת ב"ש (עיין שיטת חזקיה בירושלמי ביצה ושבת הנ"ל, ועיין בבלי שבת ע"ד א'). 

Halakhah 11

<small>32.</small> <b>המפקיר את שדהו וכו'. </b>ירושלמי פאה פ"ו ה"א, י"ט ע"ב, נדרים פ"ד ה"י, ל"ח ע"ד, בבלי שם מ"ג סע"ב. וחוזר התנא לה"ה שהזכיר שם הנוטע להפקר. 
<small>32-33.</small> <b>שנים ושלשה ימים יכול לחזור בו וכו'. </b>וכ"ה בירושלמי הנ"ל, ופירושו שאם הפקיר סתם יכול לחזור בשלשת ימים הראשונים. ובבבלי הנ"ל: המפקיר את שדהו כל שלשה ימים יכול לחזור בו,<sup class="footnote-marker">43</sup><i class="footnote">"שנים ושלשה" שבתוספתא ושבירושלמי היא מליצה בעלמא (ע"פ לשון המקרא, עיין מ"ב ט', ל"ב, ישעי' י"ז, ו', עמוס ד', ח'), והכוונה לשלשה. ועיין גם ירושלמי ברכות (פ"ה ה"ד, ט' ע"ג): שהשגיר שתים שלש ברכות.</i> מכאן ואילך אין יכול לחזור בו.<sup class="footnote-marker">44</sup><i class="footnote">סיפא זו לא היתה אף לפני הירושלמי. ועיין בפי' הרש"ס בפאה שם, י"א רע"ד, ולפלא שלא הזכיר שאף בתוספתא איננה.</i> ופירשו בבבלי (ורמזו לה אף בירושלמי) שהחכמים תקנו כן מפני הרמאים, שלא יפקירו את שדותיהם ויחזרו ויזכו בהן מיד, כדי לפוטרן מן המעשרות, ולפיכך אמרו שבמשך ג' ימים יכול לחזור בו, וממילא אם יזכה בה, אין כאן זכייה אלא חזרה, ואינה נפטרת מן המעשרות. והואיל ובמשך ג' ימים אינו יכול לזכות בה כדי להפטר מן המעשרות, יתפרסם הדבר ויחשוש שמא יקדמנו אחר, ואם קיים את ההפקר במשך ג' ימים מוכח שאין כאן הערמה. ועיין בפי' הרא"ש בנדרים שם שפירש שאחר יכול לזכות אפילו בתוך ג' ימים, וכן משמע גם מדברי הר"מ פ"ב מה' נדרים הי"ז (עיין בכ"מ שם), ולפ"ז הרי ברור שאין כאן הערמה, שהרי ג' ימים הראשונים אחרים יכולים לזכות בשדה.<sup class="footnote-marker">45</sup><i class="footnote">ועיין בלחם משנה שם שברר את שיטת הר"מ שאם ירד לשדהו בתורת זכייה ולא בתורת חזרה אף הוא פטור ממעשרות, אפילו אם זכה בתוך ג' ימים. וכ"ה גם דעת המאירי והרא"ש בנדרים שם.</i><br>ובר"מ שם הי"ד: ההפקר אעפ"י שאינו נדר הרי הוא כמו נדר שאסור לו לחזור בו. ומה הוא ההפקר הוא שיאמר אדם נכסים אילו הפקר לכל. ונו"כ הר"מ לא הראו את מקורו. אבל עיין מאירי נדרים ז' א' ד"ה וממה וביבין שמועה להרשב"ץ, כ"ה רע"ג, ובב"י טאו"ח סוף סי' תל"ד. ועיין בב"ח טחו"מ ריש סי' רע"ג ובקצות החושן שם.
<small>33.</small> <b>אם אמ' הרי שדי מופקרת יום אחד וכו'. </b>ירושלמי ובבלי הנ"ל, ופירשו שם שהפקר לזמן לא שכיח, ולא גזרו ביה רבנן. וכן פסק הר"מ הנ"ל בהי"ח. 
<small>34.</small> <b>בינו לבין אחר וכו'. </b>וכ"ה בכל הנוסחאות (לרבות קג"נ) להלן בסמוך. כלומר, בין הוא ובין אחר, וכ"ה בירושלמי ובבבלי הנ"ל. 
<b>יכול לחזור וכו'. </b>כלומר, ואינו צריך קניין, אבל מתחייב במעשרות, אם לא ירד לה בתורת זכייה. 
<b>מי שזכה וכו'. </b>בקג"נ: משזכה, ואף לפנינו פירושו: מן שזכה, משזכה וכו' אינו יכול לחזור בו, ונפטרה השדה מן המעשרות, ואינו יכול לעשר ממנה על מקום אחר. 

Halakhah 12

<small>35.</small> <b>וקושר את בהמתו וכו'. </b>בכי"ע בטעות: הקושר וכו'. ובקג"נ לנכון: קושר וכו'. וכן הגיה בח"ד: "קושר את בהמתו וכו', מילתא באפי נפשה היא, ואשמעינן שיכול לקשור בהמתו ע"ג הפקר שתאכל מה שתרצה", כלומר, ואין לחשוש שמא הפקיר לאדם ולא לבהמה, עיין לעיל פאה פ"ג סה"א. ועיין להלן ב"מ פי"א הכ"ח. 
<small>36.</small> <b>אבל לא על גבי לקט וכו'. </b>כלומר, אפילו הוא עני "שהרי הוא גוזל את שאר העניים" (ח"ד). 
<b>אבל עוקר וכו'. </b>שהרי משזכה בהם הם שלו לכל דבר, ויכול להאכילן לבהמתו.<sup class="footnote-marker">46</sup><i class="footnote">וכגי' כי"ו כ"ה אף בד, כי"ע וקג"נ, ואין להגיה.</i> 
<small>36-37.</small> <b>אסיפת תאנים ומשמר וכו'. </b>וכן בקג"נ ובכי"ע: אסיפת תאינים משמר וכו'. וכן בר"ח פסחים (ו' ב'): אסיפת תאנים ומשמר שדהו מפני ענביו וכו', פי' אסיפת תאנים שכבר אספו התאנה, ונשתיירו בה שתים שלש תאנים, והסיח דעתו מהן וכו'. וברור שכן היתה הגירסא בבבלי שם אף לפני הר"מ שפסק (פ"א מה' מעשר הי"ב): המשמר שדהו מפני ענביו ובא אחר ואסף את התאנים הנשארות באותה שדה וכו'. ורבינו פירש את הבבלי: אסיפת תאנים על ידי אדם אחר, בזמן שהבעלים משמרים את השדה מפני הענבים. ובד כאן: סופת תאנים וכו'. ובבבלי פסחים הנ"ל (בהוצ' שלנו ובכי"מ): סופי תאנים וכו', כגי' רש"י. ובמהרי"ק על הר"מ הנ"ל הביא את התוספתא (כגי' ד) ואת הבבלי בפסחים והוסיף: "ורש"י גורס סופי תאנים (רבינו הרגיש שלפני הר"מ היתה גירסא אחרת בבבלי) וכו', ובירושלמי פ"ק דדמאי (ה"א, כ"א ע"ג) נסתייפו תאנים וכו' ". ושמא אין אסיפת אלא סיפת (בהוספת אל"ף) [במיכה רפ״ז: באספי קיץ כעללות בציר, ובת״י שם: בסיופי קייטא.], כלומר העונה שלא נשארו בשדה אלא סייפות תאנים וענבים, ובעה"ב לפעמים אינו משמר אותן אלא אגב שדהו. עיין מ"ש לעיל עמ' 193. 
<small>37.</small> <b>ומשמר שדהו מפני ירק. </b>וכ"ה בירושלמי דמאי הנ"ל. ובבבלי הנ"ל: ומשמר שדהו מפני מקשאות ומפני מדלעות, וכ"ה בר"מ הנ"ל. והשאלה היא כאן, כיצד אפשר להוכיח את יחס בעה"ב לסייפות, ואעפ"י שאין מניחים לזרים להכנס לשדה, הרי אפשר שהטעם הוא, כדי שלא יאכלו את שאינן סייפות. 
<small>37-38.</small> <b>אם היו פועלין וכו'. </b>בקג"נ: היו פועלין (בלי המלה "אם") וכו'. כלומר, פועלין שיש להם רשות להכנס לשדה. 
<small>38.</small> <b>אם היה בעל הבית מקפיד עליהן וכו'. </b>כ"ה בד ובקג"נ. ובכי"ע: אם היו פועלין עוברין ביניהם ואין בעל הבית מקפיד עליהם הרי אילו פטורין. ואם לאו הרי אילו חייבין. ובירושלמי הנ"ל: אם נכנס הוא הפועל וב"ה מקפיד עליו, אסורות משום גזל. ומכיוון שבעה"ב מקפיד על הפועלים שלא יעברו בין הסייפות, הרי מוכח שהוא חושש שמא יאכלו מהן. ובבבלי הנ"ל: בזמן שבעה"ב מקפיד עליהן (כלומר, על הסייפות) אסורין משום גזל וחייבין במעשר, בזמן שאין בעה"ב וכו'. וכ"ה בר"מ הנ"ל. ובתוספתא לא נזכר <b>גזל</b> כלל, מפני שבבעל הבית עצמו עסיקינן, ויהסו להליכת הפועלים אינה אלא הוכחה. והיינו אם אינו מקפיד על הליכת הפועלים בין הסייפות, הרי מוכח שלא איכפת לו אם יאכלו מהן, ונמצא שאינן נשמרות, ואין חיוב מעשר אלא בנשמר. וממילא פטור ממעשרות, אפילו אם לקטן בעצמו.<sup class="footnote-marker">47</sup><i class="footnote">ו"חייבין" ו"פטורין" עונה על הפירות (ולא על הפועלים), כפי שמוכח מלשון הירושלמי הנ"ל ("אסורות"). והר"מ הנ"ל העתיק את לשון הבבלי, ושם (וכן בירושלמי) נזכר גזל בפירוש, ומוכח שמדברים באחרים שלקטו. ועיין רש"י בפסחים שם, ולשיטתו באמת אין הבדל בין אחרים לבעה"ב לעניין מעשרות.</i> 

Halakhah 13

<small>39.</small> <b>הזורה תבנו סתם ולקחו אחר וכו'. </b>במשנתנו (פ"ה מ"ד): לא ימכור אדם את תבנו וכו' למי שאין נאמן על המעשרות להוציא מהם משקין, ואם הוציא חייב במעשרות וכו'. ובפיה"מ להר"מ שם: ולהוציא משקים וכו', וללקוט חטים מן התבן. ועיין במלא"ש ובס' משנה ראשונה שהעירו שאינו אסור אלא אם פירש להוציא מהן משקין. ומן התוספתא כאן אנו למדים שהכל תלוי בדעת המוכר, ולא אסרו אלא דווקא אם המוכר מוכר את הגפת להוציא ממנה משקין ואת התבן להוציא ממנו חטים, והקפיד על המשקין שבגפת והחטין שבתבן, אבל אם זרה סתם, ולא חשב להוציא את החטים מן התבן, הרי החיטים הן הפקר, ופטורות מן המעשרות, אפילו אם קנה הלוקח את התבן ע"מ להוציא מהן חטים. ועיין ירושלמי שביעית פ"ח ה"א, ל"ז ע"ד, ל"ח ע"א. ויש לחלק. ובר"מ פ"ב מה' מעשר ה"ו: לא ימכור אדם וכו' את תבנו ללקוט ממנו תבואה וכו', ולפ"ז דווקא אם מכר לו בפירוש גם את התבואה שבתבן, חייבת במעשרות. ואף בח"ד פירש שמטעם הפקר אתינן עלה, ואפילו התכוין הלוקח לחטין פטור, אלא שלדעתו מדברים כאן בזריה אחר זרייה ("הזורה <b>תבנו</b>"), אבל מלשון המשנה משמע יותר כפירושנו. וברייתא זו אינה משלימה את משנתנו הנ"ל, אלא מסיימת את הלכות הפקר שבאו לעיל. 
<small>40.</small> <b>אמ' רבן שמעון בן גמליאל וכו'. </b>בירושלמי דמאי פ"ו ה"ז, כ"ה ע"ג, נשנית ברייתא זו בסתם. 
<small>40-41.</small> <b>שלא ימכור אדן גדיש של תבואה וכו'. </b>במשנתנו (פ"ה מ"ד הנ"ל): לא ימכור אדם וכו' למי שאין נאמן על המעשרות להוציא מהם משקים. וכנראה שבמשנת התוספתא היתה כאן ההלכה שלא ימכור אף לנאמן על המעשרות, אם אינו נאמן על הטהרות. ולא התירו ב"ה (משנת דמאי פ"ו מ"ו) למכור לנאמן על המעשרות (שאינו חבר) אלא זיתים, מפני שיש לנו עילא לתלות שיאכל אותם מיד כשהם עטונין, ועדיין לא הוכשרו (כמפורש בירושלמי שם), אבל במפורש שרוצה להוציא משקין אף ב"ה אוסרין. וכאן מוסיף רשב"ג שכולם מודים שלא ימכור לשאינו חבר כמויות גדולות של תבואה וענבים וזיתים, שהרי בוודאי יעשה מהן עיסה ומשקין. 
<small>41-42.</small> <b>לחבר ולעושה בטהרה. </b>וכ"ה בד ובקג"נ. וכן בירושלמי הנ"ל (פעמיים שם): לחבר ולמי שהוא יודע שהוא עושה אותן בטהרה. ובכי"ע: לחבר שעושה בטהרה, והיא היא, ואף לפנינו ובירושלמי הוי"ו הוא וי"ו הפירוש. (עיין במשנת דמאי הנ"ל). 
<small>42.</small> <b>מוכר לו חטים וכו'. </b>בירושלמי דמאי הנ"ל: שוין שהוא מוכר לו שיבלין לעיסתו, אעפ"י שיודע שאינו עושה אותן בטהרה, מפני חייו (כגי' כי"ר וכי"ס שם). ועיין לעיל שביעית פ"ו שו' 36 ומש"ש. 
<small>43.</small> <b>וכן לא יתן אדם לשכנתו וכו'. </b>בבא זו נשמטה בטעות בד ע"י הדומות, וישנה אף בכי"ע. ובקג"נ: וכן לא יתן אדם תבשיל לשכינתו וכו'. ולעיל דמאי ספ"ד שו' 79 שנינו: נותן אדם לשכנתו תבשיל לבשל לו ועיסה לאפות וכו'. ושם מדברים בתבשיל שכבר עישר בעצמו ובעיסה שכבר הפריש חלתה, וכל החשש הוא שמא החליפה, עיין מש"ש. וברש"י (גיטין ס"א ב): הנותן לחמותו עיסה לתקנה לו וכו', <b>והטבילה</b> לכך. ועיין מ"ש להלן. 
<b>לבשל ועיסה לאופות לו וכו'. </b>בקג"נ ובכי"ע: לבשל לו ועיסה לאפות לו וכו'. ונראה שיש כאן אשגרה מלעיל דמאי הנ"ל, וצ"ל: לבשל <b>לה</b> ועיסה לאפות <b>לה</b> וכו'. ואין מדברים כאן כלל באיסורים של עצמו, אלא בגרם טומאה לחולין, כבהלכות שלעיל. ועיין לעיל דמאי רפ"ג ומ"ש להלן בסמוך. 
<small>44.</small> <b>שקוצה לו חלה וכו'. </b>בקג"נ ובכי"ע לנכון: שקוצה <b>לה</b> חלה, ועיין מ"ש לעיל. 
<b>וכן בן לוי שנתמנו לו עריסין וכו'. </b>בכי"ע: בן לוי (וחסרה המלה "וכן") שהיו לו אריסין וכו'. ובקג"נ: וכן בן לוי שהיו לו עריסין וכו'. ולית ליה פיתרא. ברם הסופר בקג"נ מחק את המלה "שהיו", ותלה בין השורות: הרי שנתמנו וכו', כלומר וכן בן לוי הרי שנתמנו לו עריסין וכו'. ונראה ברור שזו היא הגירסא הנכונה, וצריך להפסיק אחרי המלה "בן לוי". ופירושו, וכן בן לוי, אין נותנים לו מעשרות אלא אם כן יודע שהוא חבר ועושה בטהרה. ולעיל דמאי (פ"ב ה"ב) שנינו שלא יתן תרומה ומעשר לעם הארץ, וכאן מפרש שלא יתן אלא לחבר העושה בטהרה, שעושה אף את המעשר בטהרה, כלומר, אחרי שמפריש ממנו תרומת מעשר. וממש כעין זה לעיל שביעית פ"ו שו' 48–49: וכן בן לוי שהיתה בידו סלע וכו'. וכבר הוכחנו שם שהמלים "וכן בן לוי" שייכות למעלה, ופירושו לעניין מעשר, עיין מש"ש.<br>ואח"כ צ"ל: הרי (כתיקון הסופר בקג"נ)<sup class="footnote-marker">48</sup><i class="footnote">הסופרים השמיטו את המלה "הרי" מפני שהיו רגילים בקבוצת המלים "בן לוי שנתמנו לו", עיין לעיל פאה פ"ג הי"ד ותרומות פ"ג רהי"ח. אבל עיין מ"ש לעיל שביעית פ"ו סוף שו' 49.</i> שנתמנו לו וכו'. כלומר, חבר העושה בטהרה שנתמנו לו אריסין (כגון שירש או קנה שדה זיתים, וכבר היו בה אריסים, עיין להלן) וכו', שהרי הוא בעצמו לא יתן לכתחילה זיתיו בקבלה לאריסין ע"ה.
<small>44-45.</small> <b>עריסין ועושין בזתים וכו'. </b>וכ"ה בד ובקג"נ. ובכי"ע: אריסין עושין וכו', והיא היא. ומדברים כאן שהחבר כבר תרם ועישר את חלקו בטהרה, אלא שעליו לעשר אף את חלק האריסים (עיין לעיל דמאי פ"ז הי"ב והי"א ומ"ש לעיל עמ' 277). והשאלה היא כיצד יעשה להפריש בטהרה, לפני שיטמאו האריסים את הזיתים. 
<small>45.</small> <b>מפריש עישור זתים ושמן טבל וכו'. </b>וכ"ה בד. ובקג"נ ובכי"ע: שמן טבל וכו', והיא היא. והכוונה שנוטל עישור זיתים כדי לעשר על הזיתים לאכילה בידי האריס, ונוטל שמן טבל כדי לעשר על השמן שיעשו האריסין מן הזיתים. ובמעשר הרי יכול לעשר שלא מן המוקף (עיין ר"מ פ"א מה' מעשר ה"ו) ומן הטהור על הטמא, ולפיכך מפריש מביתו מן הזיתים על הזיתים ומן השמן על השמן. 
<b>ואם אמ' מה שזתים וכו'. </b>בד: אם אמר וכו'. ובכי"ע: אם אומר כל מה וכו' (ובקג"נ מטושטש). וצ"ל: ואומר כל מה שזיתים האילו וכו', כלומר, כל מה שזיתים האילו (של חלק האריסים) ראויים לעשות שמן מעשרן הוא בדרום הזיתים ובדרום השמן (שהפריש מביתו), שהרי מעשר הוא במדה, ואינו יכול להפריש בלי תנאי זה, ולא עוד אלא שחייב להפריש מן הזיתים על הזיתים ומן השמן על השמן, ולפיכך מפריש מן השמן על שמן הראוי להיעשות לכשיעשה. ועיין בבלי יבמות צ"ג א', ב', ובתוספ' שם ד"ה מייתי. 

Halakhah 14

<small>47.</small> <b>עד שלא באו לעונת המעשרות פטור. </b>וכ"ה בד, בכי"ע, בגוף קג"נ, וכן מעתיק בפ"מ פ"ה רה"ד. ושיבוש ברור הוא, וצ"ל: חייב, שהרי נתחייבה שדהו ברשותו. וכן תוקן בין השורות בקג"נ, וכ"ה במשנתנו פ"ה מ"ה. ובירושלמי:<sup class="footnote-marker">49</sup><i class="footnote">כאן פ"ה ה"ד, נ"א ע"ד, ובמקבילות בפאה פ"ד ה"ה, י"ח ע"ב, חלה פ"ג ה"ג, נ"ט ע"א, ערלה פ"א ה"א, ס' ע"ד.</i> שדה שהביאה שליש לפני גוי ולקחה ממנו ישראל, ר' עקיבא אומר התוספת פטור, וחכמים אומרי' התוספת חייב.<sup class="footnote-marker">50</sup><i class="footnote">והמחלוקת היא בא"י. ועיין במה"פ כאן ד"ה הלוקח. ולהלן בירושלמי שם בשם ר' יוחנן הבקר והקדש בסוריא (צ"ל: וסוריא, כנוסח הרש"ס) מחלוקת ר"ע וחכמים.</i> ובבבלי חולין קל"ו סע"א (כגי' כי"מ): ישראל שלקח שדה מן הגוי בסוריא משהביאה שליש, ר' עקיבא מחייב בתוספת, וחכמים פוטרין. והנה בירושלמי ובבבלי לא נזכר ירק, וסתם שדה היא שדה תבואה, ועונתה בהבאת שליש. אבל במשנתנו ובתוספתא כאן נזכר "שדה ירק", וירק הרי חייב קטן וגדול. ולפיכך העמידוה בירושלמי (פ"א רה"ד) בקישואין ודילועין, או בשאר ירקות, ועונתן היא הבאת שליש פתילות, עיין מ"ש על כ"ז לעיל פ"א שו' 2 ד"ה וכן וודאי. 
<small>47-48.</small> <b>משבאו לעונת המעשרות חייב. </b>וכ"ה בכל הנוסחאות שהבאנו לעיל. אבל גם כאן תוקן לנכון (בין השורות) בקג"נ: פטור, וכ"ה במשנתנו הנ"ל. וכנראה שהמלה "חייב" שבכל הנוסחאות נשתרבבה מן הגליון שלא במקומו, והיה כאן תיקון לרישא (כלומר בשלא באו לעונת המעשרות צריך לגרוס: חייב), והכניסוה הסופרים לכאן. אבל לפנינו צריך למחוק לגמרי את המלה "חייב", וצ"ל: משבאו לעונת המעשרות מלקט כדרכו ופטור.<sup class="footnote-marker">51</sup><i class="footnote">והלשון מלקט כדרכו הוא אף במשנתנו. ופירשו המפרשים שהכוונה שילקט בעצמו, ולא ישכור פועלים, בניגוד לדברי ר' יהודה שם. וצ"ע.</i> 
<small>48.</small> <b>דברי ר' עקיבא וחכמים או' וכו'. </b>והמחלוקת מתאימה למסורת הירושלמי הנ"ל, ובבבלי חולין הנ"ל המחלוקת מהופכת. ועיין בדברי רבי בסוף משנתנו הנ"ל ובמלא"ש שם. 
<small>49.</small> <b>מודים חכמים לר' עקיבא וכו'. </b>כלומר, כשלא מכר לו את התבואה אלא לכשיקצרנה, הרי אין כאן תוספת ברשות ישראל, והכל פטור. אבל אם קנה במחובר, חייב, אפילו לא קנה את הקרקע, ודלא כרשב"ג במשנתנו הנ"ל. 

Halakhah 15

<small>51.</small> <b>אי זו שום בעל בכי וכו'. </b>במשנתנו פ"ה מ"ה נמנו המינים הפטורים מן המעשרות, וטעמה מפני שהם באים מחו"ל (עיין להלן), ומפרשת התוספתא את סימניהם, כדי שידעו למה התכוונה המשנה, עיין מ"ש להלן שו' 58. ושום בעל בכי<sup class="footnote-marker">52</sup><i class="footnote">כ"ה בכל הנוסחאות כאן ובמשנתנו ובירושלמי. ובכי"ע חסרה המלה "בכי" בטעות.</i> כבר נתפרש ע"י החכמים שהכוונה לשום הבא מן המקום המפורסם (Heliopolis) Baalbek, צפונית מערבית מדמשק. 
<b>כל שאין לו אלא דור אחד וכו'. </b>וכן מעתיק בפ"מ בשם תוספתא כת"י, וכ"ה בערוך ערך שם (האחרון), ובריבמ"ץ ובר"ש למשנתנו. ובד: זור וכו', ובכי"ע: דיר וכו'. ובירושלמי (פ"ה רה"ז, נ"ב ע"א): חור אחד (וכ"ה בכי"ר) וכו'. ובנוסח הרש"ס שם: דור וכו'. ופירושו, שאינו עשוי פרקים פרקים המקיפים את העמוד האמצעי, אלא כל השום הוא גוף אחד עבה, והוא כנראה "תומא יחידאה" שבגיטין (ס"ט א'), עיין ברש"י שם (ובערוך ערך תם א', פירש שום שאין לו בן וכו'). ועיין מ"ש ר"ע לעף בפלורה ח"ב עמ' 142 ואילך. 
<small>52.</small> <b>בצל של רכפה וכו'. </b>אף כאן נותנת התוספתא סימן לבצל של רכפה שנזכר במשנתנו הנ"ל. ורכפה הוא כנראה שם מקום בחו"ל (דוגמת בעל בכי וקיליקיה), ועיין לעף הנ"ל עמ' 129. ותיאופרסטוס (תולדות הצמחים ס"ז פ"ד סי' ז') כותב שיש הרבה מיני בצלים, והם נקראים על שם מקומם. 
<b>כל שאין עוקצן מעוך וכו'. </b>בקג"נ: כל שאין עוקצו וכו'. וכן בד: כל שאין עוקצו (בצל)<sup class="footnote-marker">53</sup><i class="footnote">תיבה זו באה מגליון מגיה שתיקן "בצל" במקום "בעל" (בעל של רכפה) שבר לעיל, והכניסוה שלא במקומה.</i> מעוך לתוכו. אבל בכי"ע: כל שעוקמו (צ"ל: שעוקסו) מעוך לתוכו. וכן בערוך ערך רכפה: בסוף מעשרות תוספת' איזה בצל של רכפא כל שעוקצו מעוך לתוכו. וכן בירושלמי (הנ"ל): כל שעוקצו נמעך לתוכו. רבן גמליאל אומר כל שאין לו אירס. ועיין בבלי עירובין כ"ט ב' ורש"י ורשב"ם פסחים קט"ו רע"ב. 
<small>53.</small> <b>שאין לו אלא קליפה אחת. </b>כ"ה בד, קג"נ וכי"ע. ובירושלמי (הנ"ל) נותן רשב"ג סימן זה לשום בעל בכי.<sup class="footnote-marker">54</sup><i class="footnote">ועיין מ"ש לעף פלורה ח"ב, עמ' 129 ואילך.</i> ולפי פשוטו קליפה כמשמעה, קליפה חיצונה. ברם בפיה"מ להר"מ: בצל של רכפא הוא בצל שאין לו אלא גלד (טבקה) אחד חריף מאד. ולפ"ז הכוונה לבצל unio.<sup class="footnote-marker">55</sup><i class="footnote">עיין לעף הנ"ל. ועיין ח"ד שהעיר שמפירוש הר"מ נראה שפירש ע"פ התוספתא.</i> 
<b>אלו הן גריסין הקלקין וכו'. </b>וכ"ה בד.<sup class="footnote-marker">56</sup><i class="footnote">הערת צוקרמנדל בשנו"ס אינה נכונה. ובחנם קבלתי מקצת עדותו בתס"ר ח"א, עמ' 104.</i> והברייתא נותנת סימן לגריסין הקילקין שנזכרו במשנתנו. והח' לעף (פלורה ח"ב עמ' 496) משער שהכוונה בגריסין הקילקין למין פול שמוצאו מארץ קיליקיה ושהיונים קראו לו פול המצרי,<sup class="footnote-marker">57</sup><i class="footnote"> Nelumbium Speciosum Κύαμος ό Αίγύπτιος, ואינו פול המצרי שבמקורות שלנו.</i> והיה יותר גדול מן הפולין המצויין, והיו עושין ממנו גריסין מרובעין עיי"ש.<sup class="footnote-marker">58</sup><i class="footnote">אבל כמה מראיותיו אינן מוכרחות, עיין להלן, אעפ"י שעצם ההשערה מתקבלת על הדעת.</i> 
<b>אלגוסין המרובעין. </b>וכ"ה בד. ובכי"ע: אילו גסין המרובעין (בקג"נ מטושטש). ובערוך ערך קלקי (בשם התוספתא): אילו המרובעין. וכ"ה בירושלמי כאן הנ"ל. אבל בערוך הנ"ל מעתיק בשם הירושלמי: אילו גסין המרובעין וכו' (ועיין בהערת קהוט שם). וזו היא הגירסא הנכונה, ופירושה, הגריסין הגסין המרובעין, ועיין להלן. 
<small>54.</small> <b>אין לך מרובע וכו'. </b>ירושלמי כאן הנ"ל. ופירשוה שם (ובמקבילות) שהפולין הקיליקיים לא היו מרובעים מטבעם, אלא כשהיו עושים אותם גריסין היו מרבעים אותם. ושוב אמרו שם: אית דבעי מימר לא אמר רשב"ג אלא בבריות, ותני כן מרובע באוכלין ואין מרובע בבריות. 
<small>54-55.</small> <b>אלו הן עדשין מצריים וכו'. </b>אף כאן נותנת הברייתא סימן לעדשים המצריים שנזכרו במשנתנו הנ"ל. 
<small>55.</small> <b>אילו שגלגליהן חדין. </b>וכ"ה בד, בקג"נ ובירושלמי הנ"ל. ובכי"ע: שגלוגליהן חדין. וכן כותב הסופר הרומי פליניאוס:<sup class="footnote-marker">59</sup><i class="footnote">תולדות הטבע סי"ח פי"ב (ל"א) סי' קכ"ג.</i> "העדשה... ויש ממנה שני מינים ממצרים, האחד יותר עגול ויותר שחור מחבירו, והשני יש לו צורה [מיוחדת] משלו". ואף כאן הכוונה למין שהצדדים העגולים שלו הם מחודדין יותר מן המין השני. ובפי' הרש"ס (ע"ז ע"ב): פי' רמב"ש ז"ל<sup class="footnote-marker">60</sup><i class="footnote">כלומר, ר' מאיר בן שהולא, עיין מ"ש בס' היובל לכבוד מרכס, עמ' רצ"ג ואילך.</i> כל עדשים הן עגולות כגלגל, אלא שהן עבין בשפת העוגל כמו באמצע, ושל אותו מקום (כלומר, במצרים) בשפת העוגל סביב סביב חדין. 
<b>שאין בו צרור. </b>וכ"ה בד ובכי"ע.<sup class="footnote-marker">61</sup><i class="footnote">וכן גם בקג"נ: [שאין] בו [צ]רור.</i> ובירושלמי הנ"ל: כל שאין להן (בכי"ר: "בהם", והיא היא) צרורות. והכוונה כנראה לחלק קשה מן העדשה שהיו קוראים לו "צרור". 
<small>56.</small> <b>ר' מאיר או' אף הקלקס. </b>בד: הקלק', ובכי"ע: הקולקס. וכן מעתיק בשם התוספתא בערוך ערך קטן ג' (בד"ו ועוד, עיין בהוצ' קהוט). ובקג"נ: הַקַרְקַס. וכן בתש"ג קדמונים (הוצ' קאססעל סי' פ"ח, ל' סע"א): ולסוף אשכחנא בתוספתא דמעשר ראשון ר' מאיר א' אף הקרקס וכו'. ועיין בערוך ערך הלקט. וכ"ה במשנתנו פ"ה מ"ח הנ"ל, בהוצ' שלנו, בכי"מ, בכ"י קויפמן ועוד.<sup class="footnote-marker">62</sup><i class="footnote">ויש נוסחאות: הקריקם (משנה שבירושלמי), הקריקס (לו), הקירקס (פרמה), הקירקייס (ד"נ).</i> ובירושלמי: אילו הן הקריקס וכו'. ומהותו לא נתברר לי.<br>והח' ר"ע לעף משער<sup class="footnote-marker">63</sup><i class="footnote">דביר ח"א ברלין תרפ"ג, עמ' 36; פלורה ח"ב, עמ' 281 ואילך.</i> שדברי ר' מאיר עונים על הגריסים הקיליקיים, ור' מאיר מוסיף שלא הפרי בלבד אלא אף השרש של הצמח הזה פטור כדבר הבא מחו"ל. והשרש שמו ביונית κολοκάσιον (אבל אינו עניין לקולקוס שנזכר בשאר מקומות).
<b>שעקסיהן קטנים וכו'. </b>בד: שעקציהן וכו'. וכן בתשה"ג הנ"ל (שעוקציהן). ובכי"ע: אילו שעוקסיהן וכו'. ובקג"נ ובערוך (ערך קטן הנ"ל): אלו שעוקציהן וכו'. ובירושלמי הנ"ל: כל שעוקציהן מעוטין. ור"ע לעף כותב (עיין לעיל הע' 63) שהצמח הנ"ל (כלומר, ששרשיו נקראים קולקוס) גזעו מסתעף ומתפצל והוא מלא עוקצים, והוא מוציא שרשים סיביים (הילקטיים), ולכך כיוונה התוספתא כאן. ואף בירושלמי הנ"ל "מעוטין" פירושו קטנים. 
<b>והלקטיהן מרובין. </b>וכ"ה בירושלמי הנ"ל. ובתשה"ג הנ"ל: "ופירוש הילקטי כמו זיז יוצא וכו', ואיכא נמי (נזיר ח' ב' ומקבילות) הרי[ני] נזיר כמנין הילקטי קיץ. ולסוף אשכחנא בתוספתא וכו', שהציצין עצמן נקראין הילקוטין, ונטילתן איפשר דמקרי הילקוט. ואף דברים אילו מסברא דילן אינון, ולא מפי השמועה". ועיין בערוך ערך הלקט (פי' הרש"ס, ע"ז ע"ב) שפירש "הילקטיהן מרובין", תרמיליהן גדולים, בניגוד לעוקצים הקטנים. 

Halakhah 16

<small>57.</small> <b>אף הקנטין. </b>וכ"ה בד. ובקג"נ: הקוטין, ובכי"ע: הקיטין. ובפי' הרש"ס (ע"ז ע"ב): אף הקטנים. וזו היא פיסקא ממשנתנו הנ"ל, ושם הגירסא בכל הנוסחאות:<sup class="footnote-marker">64</sup><i class="footnote">ד' נפולי, ד"ו, כי"מ, קויפמן, לו, פרמה ובכל כתה"י עם פיה"מ להר"מ שברקתי.</i> אף הקוטנים.<sup class="footnote-marker">65</sup><i class="footnote">במשנה שבירושלמי: הקרטנים. ובכפו"פ פל"ב ריש עמ' תשי"ד: הקוטעין, וצ"ל: הקוטנין, הקוטנים.</i> ובריבמ"ץ: ר' יוסי אומר הקיטנין<sup class="footnote-marker">66</sup><i class="footnote">לפניו חסרה המלה "אף" במשנתנו, כמו שחסרה בתוספתא כי"ו, אבל היא ישנה בכל נוסחאות המשנה.</i> פטורין. ואין אנו יודעין מה הן.<br>ובערוך ערך קטן (כת"י על קלף בביה"מ כאן מספר 1405): במס' מעשרות ר' יוסי או' אף הקוטנין. בתוספת מעשרות וכו', ר' יוסי אומ' אף המטה (צ"ל: הקוטין) שלמטה מהן, והיינו קוטין והיינו קוטנין (כלומר, היינו קוטין, היינו קוטנין של המשנה) וכו', היינו דעוקציהן יותר קטנים מעקוצי הקולקס וכו'.<sup class="footnote-marker">67</sup><i class="footnote">בכל כתי"י תימן שבדקתי לא נזכרה כלל התוספתא ופירושה, ועיין בהוס' קהוט שם. ונו' כתה"י הנ"ל מתאימות בערך לכת"י קהוט, עיי"ש.</i> ועיין מ"ש להלן. [ועיין בפירוש קדמון לב״ב, עמ׳ קנח.]
<b>של מטה מהן. </b>וכ"ה בפי' הרש"ס הנ"ל. ובד, קג"נ וכי"ע: שלמטה מהן, והיא היא. ועיין הפי' שהעתקנו לעיל בשם הערוך, ור"ע לעף (הנ"ל לעיל הע' 63) משער שקיטין הן קיוטין (קיבטין), כלומר תרמיל הפרי הנ"ל שנקרא ביוונית κιβώτιον. אבל קשה לשבש את נוסחאות המשנה (וגם מה שפירש בירושלמי "כגון אילין קונייתא" אינו מחוור כלל), ואף עצם ההשערה שהת"ק, ר"מ ור"י כולם מדברים בחלקים שונים של צמח אחד אינה מתקבלת יפה, שהרי ברור הוא שאם חלק אחד פטור מפני שהוא בא מחו"ל, אף שאר חלקיו פטורים. סוף דבר הברייתא הזאת לא נתחוורה לנו. 
<small>58.</small> <b>לפי שאין כיוצא בהן בארץ ישראל וכו'. </b>וכ"ה בד ובקג"נ. ובכי"ע: לפי שכיוצא בהן וכו'. אבל בסיפא אף בכי"ע: לפי שיש כיוצא בהם וכו', ובהכרח שגם בכי"ע צריך לגרוס ברישא: לפי <b>שאין</b> וכו'. ובפי' הרש"ס (ע"ו ע"ב): בתוספתא, ומייתי לה במס' דמאי בפ"ב, כגון אלו צרכו חכמים ליתן בהן סימן לפי שאין כיוצא בהן בארץ ישראל, וה"פ לפי שיש שומים ובצלים וכו'. והנה העתיק הרב את התוספתא כגירסתנו ("שאין") ופירש ע"פ הגירסא "שיש כיוצא בהן" וכו'.<sup class="footnote-marker">68</sup><i class="footnote">וכנראה שיש שם השמטה בפיסקא מן התוספתא, והרש"ס העתיק ע"פ נוסח הירושלמי דמאי רפ"ב.</i> והנה כל המפרשים הפכו את הגירסא בתוספתא (ע"פ הירושלמי דמאי רפ"ב), וגרסו: שהוצרכו חכמים ליתן בהן סימן לפי <b>שיש</b> כיוצא בהן בארץ ישראל וכו', לא צרכו ליתן בהן סימן לפי <b>שאין</b> כיוצא בהן בא"י, ופירשו שהמינים הבאים מחו"ל שיש כיוצא בהם בא"י זקוקים לסימנים, כדי שלא יחליפום במינים של א"י, אבל המינים שאין כיוצא בהם בא"י אינם זקוקים לשום סימן שהרי כולם ידעו שהם באים מחו"ל, ופטורין מן המעשרות. וכן פירש הר"ש את הירושלמי בדמאי, והיתה לפניו שם הגירסא כמו בהוצאות שלנו, כלומר ההפך מן התוספתא.<br>ברם קשה מאד להניח שארבע נוסחאות התוספתא נשתבשו כולן בסיפא ושלש מהן נשתבשו ברישא. ולא עוד אלא שאף בירושלמי עצמו הנוסחא אינה בטוחה, שהרי בריבמ"ץ כאן (פ"ה מ"ח) מעתיק: גרסי' בדמאי המינין הללו על שכיוצא בהן בארץ ישראל וכו'.<sup class="footnote-marker">69</sup><i class="footnote">עיי"ש שהיתה לפניו גירסא משובשת בירושלמי.</i> <b>ס"א</b> ע"י <b>שאין</b> כיוצא בהן בארץ וכו'. ולפי עדות זו היו ספרים של הירושלמי שגרסו שם כמו בתוספתא כאן. יתר על כן, כבר תמה בה"ד על גירסתנו וגירסת הר"ש בירושלמי הנ"ל, כיצד אפשר למנות להלן את האלסרין וכו' בין אלה שאין כיוצא בהן בא"י, והרי לעיל (בפ"א ה"א) חייבנו את כולם במעשר, עיי"ש שנדחק מאד, ואף הוא הפך את גירסת התוספתא, וגרס כמו בירושלמי.<br>ולפיכך נ"ל לקיים את גירסת כל הנוסחאות, והברייתא אמרה כאן שכל אלה שאין כיוצא בהן בא"י הוצרכו לתת בהן סימן, כדי שידעו למה התכוונה המשנה בפירות שמנתה, ולא כדי שלא יטעו לחייבן במעשרות, אלא לשם לימוד, לשם הבנת המשנה. אבל אלה שאף בארץ ישראל יש כיוצא בהן אלא שאין יבול הארץ מספיק לאוכלסים, והם מובאים אף מחו"ל, הרי לא הוצרכו לתת בהם סימן, מפני שכולם מכירים אותם.<sup class="footnote-marker">70</sup><i class="footnote">וברור שאף בירושלמי דמאי רפ"ב צריך לגרוס כמו בתוספתא כאן, וכגירסת ספרים אחרים שם שהביא בריבמ"ץ הנ"ל. ולא הובאה הברייתא שלנו בירושלמי שם אלא כסימן חיצוני, והיינו שכאן נתנו סימן לפירות שאין כיוצא בהן <b>בארץ ישראל</b>, אבל משנת דמאי מנתה את הפירות שאין כיוצא בהן <b>בחוץ לארץ</b>. וזו היא כוונת דברי ר' אבין בירושלמי שם, עיי"ש.</i>
<b>האלרסין. </b>וכ"ה בד. ובכי"ע: האילאסרין. ובקג"נ: הַאֵלְסָרין. ובירושלמי דמאי רפ"ב: האלצרי'. ועיין מ"ש על כ"ז לעיל פ"א שו' 6. 
<b>וההפרסקין וכו'. </b>בד: והחפרסקין, ובכי"ע: הפרסקין, ובקג"נ: והאפרסקין. ובירושלמי: והאפסטקי', ועיין מ"ש לעיל פ"א שו' 6. וכל הפירות הללו גדלו גם בא"י, אלא שהיו מובאים גם מחו"ל. 
<small>59.</small> <b>לפי שכיוצא בהן וכו'. </b>וכ"ה בד ובקג"נ. ובכי"ע: לפי שיש כיוצא בהם, והיא היא. ואין להגיה את כל הנוסחאות, עיין מ"ש בפירושה לעיל שו' 58. 
<small>59-60.</small> <b>פירות לא הילכו בהן חכמים וכו'. </b>כלומר, הפירות הללו שיש כיוצא בהן בא"י, והם מובאים אף מחו"ל לא הילכו בהן וכו'. וכל הברייתא לעיל דמאי פ"ד הי"א, עיין מ"ש לעיל עמ' 238. 
<small>61.</small> <b>אלא אחר הרוב בלבד. </b>עיין לעיל דמאי פ"ד הט"ו ואילך, ומ"ש לעיל סוף עמ' 238 ואילך. 
<b>ושאר זרעוני גנה כגון זרע קשואין וכו'. </b>הגירסא בברייתא זו שוה בשלש הנוסחאות (עיין להלן), והסיגנון מגומגם. וכנראה שמקודם מוסיפה הברייתא למשנתנו (ספ"ה) שאף זרע קישואין ודילועין<sup class="footnote-marker">71</sup><i class="footnote">במשנתנו ספ"ה, וכן בברייתא בתו"כ בחקתי פי"ב ה"ט, קט"ו ע"א, בספרי ראה פי' ק"ה, עמ' 165, ובירושלמי ריש מכילתין לא נזכרו אלא זרע לפת וצנונות. ועיין גם בפ"ה מ"ב כאן.</i> כלולים בזרעוני גינה שאינם נאכלים (עיין משנת שביעית פ"ב רמ"י), ואח"כ באה כאן הפיסקא ממשנתנו הנ"ל. 
<small>62.</small> <b>וזרע לפת וצנונות וכו'. </b>פיסקא ממשנתנו הנ"ל. 
<b>ושאר זרעוני גנה. </b>וכ"ה גם בכי"ע. וכן בקג"נ:..... עוני גנה שאין נאכלין וכו'. ובד ליתא. וגי' ד יותר נוחה. 
<small>62-63.</small> <b>ונלקחין מכל אדם וכו'. </b>כלומר, אפילו אם אינו מכירו, אבל אם מכירו שהוא חשוד אסור, כפסק הר"מ בפ"ח מה' שביעית הי"ד. אבל הר"ש פירש שנלקחין אפילו מחשוד. ומן הירושלמי אין להכריע, עיין בפי' הרש"ס, ע"ח ע"ב, שפירש כפירוש הר"ש. 
<small>63-64.</small> <b>ר' יוסה אומ' וכו'. </b>ירושלמי סוף מכילתין בנוסח הרש"ס. ולפנינו בסתם: ותני עלה זרע איסטיס וזרע קוצה וזרע ביקיא. 
<small>64.</small> <b>אסטיס ובקיא. </b>וכן בד. ובקג"נ: סטיס וּבִקְיָא, וכ"ה בכי"ע (בלי הניקוד). ובפי' הראב"ד לתו"כ (ויקרא חובה ספי"ב, כ"ח סע"א): ובסוף תוספתא דמעשרות ר' יוסי אומר אף זרעוני שדה, כגון זרע אסטיס ובקיא. אבל בפי' הרש"ס (ע"ח ע"ב) העתיק בשם פי' הראב"ד: כגון זרע איסטיס וזרע קוצה וזרע ביקיא. וזהו כנראה תיקון הרב בעצמו ע"פ הירושלמי הנ"ל.<sup class="footnote-marker">72</sup><i class="footnote">בנוסח הירושלמי שלו נשמט זרע איסטיס, ושמא אינה אלא טעות הדפוס.</i><br>ואסטיס היא isatis, עיין לעיל שביעית פ"ה שו' 15 ומש"ש. וביקיא היא βιαία, vicia, מין כרשינין.<sup class="footnote-marker">73</sup><i class="footnote">עיין לעף פלורה ח"ב, עמ' 490.</i> וכן נזכרת βιαία בין מזונות הבהמה באידיקטום של דיקליטיאנוס (6 17). וכאן מדברים בזרע בקיא, ועיין בירושלמי בסוף מכילתין בעניין בקיא עצמה. ובירושלמי חלה פ"ד סהי"א, ס' ע"ב: מפני מה לא גזרו על הבקייה וכו', אימתי גזרו על הכרשינין. ועיין בפי' הרש"ס שם, פ"ב ע"א. ועיין להלן עוקצין פ"ג הי"ד ומ"ש בתס"ר ח"ד עמ' 188.