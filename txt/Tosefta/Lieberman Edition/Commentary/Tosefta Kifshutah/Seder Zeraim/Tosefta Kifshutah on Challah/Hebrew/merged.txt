Tosefta Kifshutah on Challah
תוספתא כפשוטה על חלה
merged
https://www.sefaria.org/Tosefta_Kifshutah_on_Challah
This file contains merged sections from the following text versions:
-Tosefta Kifshuta. Third Augmented Edition, JTS 2001
-https://www.nli.org.il/he/books/NNL_ALEPH001234513/NLI

תוספתא כפשוטה על חלה



Chapter 1



Halakhah 1

<small>1.</small> <b>אף הקרמית חייבת וכו'. </b>ירושלמי כאן פ"א ה"א, נ"ז ע"א; פסחים פ"ב ה"ד, כ"ט ע"ב, ועיין להלן פסחים פ"ב הי"ז (כי"ע פ"א הכ"ט). ובבבלי פסחים ל"ה א': וכן היה ר' יוחנן בן נורי אומר קרמית חייבת בחלה. מאי קרמית? שיצניתא דמשתכחא ביני כלניתא. ופירשו הגאונים (תשה"ג הרכבי סי' שנ"ב עמ' 179, אוה"ג עמ' 33): הוא מין שאנו יודעין אותו, ונמצא בכפרים בבבל בין הגמא, שהוא כולניאתא באגמים, ואין בני אדם זורעים אותו אלא הוא צומח לעצמו, ואנשי הכפרים קוראין אותו קוראמי, כי דאמרינן בעירובין (כ"ב א') הא קוראמי באגמי, ואוכלין אותו בשני בצרות (ועיין בהערות באוה"ג שם). ועיין מ"ש ר"ע לעף בפלורה ה"א עמ' 703 ואילך, ולדעתו הכוונה לצמח .Glyceria fluitans h. Br עיי"ש.<br>ובירושלמי הנ"ל אמרו שבדקו את הדבר, ור' יוחנן בן נורי סובר שבדקוה ומצאוה שהיא באה לידי מצה וחמץ (וממילא חייבת בחלה, וחייבין עליה כרת בפסח) וחכמים (במשנתנו כאן רפ"א הסוברים שחמשה דברים בלבד חייבים בחלה) אומרים בדקוה ולא מצאו אותה שהיא באה לידי מצה וחמץ. ובבבלי שם משמע שר' יוחנן בן נורי סובר שגם אורז<sup class="footnote-marker">1</sup><i class="footnote">עיין צל"ח בפסחים שם. ועיין דק"ס שם, עמ' 96, הע' ר'.</i> חייב בחלה.
<small>1-2.</small> <b>ר' ישמעאל בי ר' יוסה וכו'. </b>במשנתנו (פ"א מ"ו): המעיסה בית שמאי פוטרין וב"ה מחייבין. החליטה ב"ש מחייבין ובית הלל פוטרין.<sup class="footnote-marker">2</sup><i class="footnote">ועיין בבלי פסחים ל"ז ב' ובדק"ס שם.</i> ומפרש ר' ישמעאל בר' יוסי בשם אביו (ר' יוסי בר' חלפתא) את דבריהם. וטעם הפטור יתבאר להלן שו' 3. 
<small>2.</small> <b>חלוט הנותן קמח לתוך חמין וכו'. </b>וכן בירושלמי (פ"א רה"ז, נ"ח ע"א; פסחים פ"ב ה"ו, כ"ט ע"ג): תני ר' ישמעאל בר' יוסי אמר משום אביו איזו היא המעיסה, הנותן חמין לתוך קמח. חליטה קמח לתוך חמין. ולפ"ז אין ר' יוסי אלא מפרש את מהות החליטה והמעיסה. ומכיוון שלפי פירושו אין בין חליטה ומעיסה אלא סדר נתינת החמין, הרי כבר נראה מתוך דבריו שלהלכה אין הבדל בין מעיסה וחליטה, והמחייב מחייב בשתיהן, והפוטר פוטר בשתיהן, כפי שהסיקו בירושלמי ובבבלי (עיין להלן).<br>ברם בבבלי (פסחים ל"ז ב') נשנית הגדרה זו בסתם.<sup class="footnote-marker">3</sup><i class="footnote">לפנינו בבבלי הגירסא היא: המעיסה קמח על גבי מוגלשין. החליטה מוגלשין שעל גבי הקמח. וכן היתה הגירסא לפני הגאונים (עיין באוה"ג שם, עמ' 39), לפני הר"ח ולפני כמה מן הראשונים. אבל בכ"י אוקספורד שם: המעסה מוגלשין שע"ג הקמח. החלטה קמח שע"ג מוגלשין. וכבר העיר בדק"ס שם שגירסא זו מתאימה למסורת הירושלמי הנ"ל. וכן במלחמות להרמב"ן בפסחים שם: "היא החליטה השנויה במשנתינו קמח ע"ג מוגלשין". וכן בתוס' שנץ (עריות פ"ח מ"ב): המעיסה פ"ב דפסחים מפרש מוגלשין על גבי קמח.</i> ואחריה שנו: ר' ישמעאל בר' יוסי אומר משום אביו זה וזה לפטור, ואמרי לה זה וזה לחיוב.<sup class="footnote-marker">4</sup><i class="footnote">בנוסח הרש"ס (כ"ח ע"ב) של הירושלמי הגירסא היא כמו בבבלי, ואח"כ: ר' ישמעאל בר' יוסי אמר בשם אביו זה וזה לפטור. ואית דאמרין זה וזה לחיוב. וכנראה שכן ניסח הרב בעצמו ע"פ הבבלי.</i> וכבר העיר מהרי"ט אלגזי (ה' חלה פ"ד, פ"ג ע"א, סי' ו') על משנת עדיות (פ"ה מ"ב): ר' יוסי אומר ששה דברים מקולי ב"ש ומחומרי ב"ה וכו', המעיסה ב"ש פוטרין וב"ה מחייבין, והוא כמ"ד זה וזה לחיוב, כלומר, ר' יוסי שנה מחלוקת ב"ש וב"ה בלשון "מעיסה" (וה"ה "חליטה") וב"ש לקולא. אבל ר"מ שלא שנה מחלוקת זו בין קולי ב"ש וחומרי ב"ה (עיין במהרי"ט אלגזי שם) וכן ר' יהודה<sup class="footnote-marker">5</sup><i class="footnote">עיין בברייתא שבבבלי להלן שם: יכול יהא מעיסה וחליטה חייבין בחלה? ת"ל לחם. ר' יהודה אומר אין לחם אלא האפוי בתנור וכו'.</i> שנו במשנתם מחלוקת ב"ש בלשון חליטה (וה"ה "מעיסה") וב"ה לקולא. והתנא של משנת חלה שנה ברישא את משנת ר' יוסי ובסיפא את משנת ר' מאיר ור' יהודה כמסקנת הירושלמי (שני תלמידים שנו אותה) והבבלי (כמחלוקת בזו כך מחלוקת בזו, ותברא מי ששנה זו לא שנה זו). ועיין מ"ש הרי"ן אפשטין במבוא לנוסח המשנה סוף עמ' 2 ואילך, וכבר עמד על עיקר הדברים במהריט"א הנ"ל.

Halakhah 2

<small>3.</small> <b>וחכמים אומ' אחד זו וכו'. </b>בירושלמי הנ"ל: וחכמים אומרים לא כדברי זה ולא כדברי זה וכו'. ומוכח מכאן שאף לת"ק לא נחלקו אלא במעיסה וחליטה שאפאן אח"כ בתנור,<sup class="footnote-marker">6</sup><i class="footnote">וכבר הכריח כן הראב"ד בעריות פ"ה מ"ב מקושיית הירושלמי לעיל שם: איתה חמי נחלטה כל צורכה ב"ש מחייבין, לא נחלטה כל צורכה ב"ש פוטרין, כלומר, בתמיה. ואין מקום לקושיא זו אלא אם נניח שהמחלוקת היא באפאן אח"כ בתנור, עיי"ש בפי' הראב"ד.</i> והפוטר פוטר אפילו אם אפאן אח"כ, מפני שאינן נקראות לחם.<sup class="footnote-marker">7</sup><i class="footnote">עיין בבבלי פסחים ל"ז ב' ובתוספ' רי"ד שם.</i> והמחייב סובר שמכיוון שחלטן ע"מ לאפותן בתנור חייב. אבל החכמים סוברים שהכל תלוי בגמר מלאכה, ואפילו חשב מתחילה לטגנן או לבשלן, אם נמלך ואפאן, התנור מחייב אותן.<sup class="footnote-marker">8</sup><i class="footnote">עיין מאירי פסחים ל"ז א' (49 ע"א) ד"ה יש בזו. ועיין באמונת יוסף לפירוש הרש"ס כאן, כ"ט ע"א.</i> אבל בחליטה כ"ע מודים שהיא פטורה, וזו היא חלת המשרת שבמשנתנו (פ"א מ"ד), כפירוש הירושלמי במקומו והבבלי (פסחים ל"ז א'). ועיין במלחמות להרמב"ן פסחים שם, ועיין בתוספ' שם (ל"ו סע"ב) ד"ה פרט. 
<small>3-4.</small> <b>הנעשת באלפס ובקדרה פטורה וכו'. </b>וכ"ה גם בירושלמי הנ"ל. ובבבלי הנ"ל חסרה המלה "ובקדרה", והסיקו שם (ל"ז ב') שהחכמים הללו חולקים על ר' יוחנן הסובר (שם ל"ז א') שמעשה אילפס חייב בחלה. אבל בירושלמי (כאן פ"א ה"ה, נ"ז ע"ד) לא הקשו מכאן על ר' יוחנן. ולא עוד אלא שמפורש שם: א"ל ר' יוחנן ובלבד ע"י משקה. ובר"ח (פסחים ל"ח ע"א): ובלבד במעשה אילפס על ידי משקה, וכן מעתיק משמו בראבי"ה<sup class="footnote-marker">9</sup><i class="footnote">סי' תכ"א ח"ב, עמ' 50, או"ז ה' חלה סוף סי' רי"ז, ל"ג סע"ג.</i> ומוסיף: פי' שנתבשל במשקין במים.<sup class="footnote-marker">10</sup><i class="footnote">אפטוביצר הגיה [ולא] במים, ואין זו הגהה נכונה, וגם באו"ז הנ"ל מעתיק כמו שהוא לפנינו בראבי"ה. וכן בס' המכריע סי' ס"ג: ומה שכתוב בירושלמי דמודה ר' יוחנן ע"י משקה זהו פירושו, דלא פליג ר' יוחנן במעשה אילפס ומחייב אלא באילפס יבש, דהוי כמעשה תנור, אבל אם שם משקה באילפס, או מים, או שמן, או כל מין משקה, זהו חלוט דהוי מבושל וכו'.</i> ומכאן שאם נתבשל באילפס במים אף ר' יוחנן מודה שפטורה מן החלה. ולפ"ז באלפס כאן הוא דומיא דקדירה (ע"י מים), ולפיכך לא הקשו בירושלמי מכאן לר' יוחנן, ועיין ר"מ פ"ו מה' בכורים הי"ב ומ"ש במבואי לה' הירושלמי להר"מ עמ' ח'. 

Halakhah 3

<small>4.</small> <b>המליי של ישראל וכו'. </b>שו"ת הרשב"א ח"ה סי' נ"ו, י"ב רע"ג, פיסקי חלה שלו (קרוב לסופו), כ' ע"ב, מאירי חלה ריש עמ' 30, דיני חלה להרשב"ץ רפ"ג (תשב"ץ ח"ב סי' רצ"א, ס"א סע"ב). ובירושלמי (פ"ג ה"ד, נ"ט רע"ב): תני ר' חייה<sup class="footnote-marker">11</sup><i class="footnote">כגי' הראשונים, עיין אהצו"י, עמ' 137. ולפנינו בטעות: ר' יודה.</i> מלאי של ישראל ופועלין גויים וכו'. א"ר יוסי אוף אנן תנינן נכרי שנתן לישראל לעשות לו עיסה פטורה מן החלה. כלומר, ומכאן אנו רואים שאנו הולכים אחרי המלאי (הסחורה), ואם המלאי של ישראל אין גלגול הפועלים הגויים פוטר אותו, ואם המלאי של גוי אין הגלגול של הפועלים היהודים מחייב אותו. וכן פירש בח"ד, וכן פירשו כל הראשונים הנ"ל. ובאו"ז (ה' חלה סי' רל"ה ח"א, ל"ה ע"ד) רצה לפרש בברייתא זו ע"פ פירש"י בפסחים (ל"א ב') שמדברים במלאי שנמצא בחנות ואין אנו יודעים של מי היה,<sup class="footnote-marker">12</sup><i class="footnote">עיין מ"ש בתס"ר ח"א, עמ' 162 ואילך לתוספתא פסחים פ"ב ה"ה (כי"ע פ"א הי"ז) ואילך.</i> אבל דחה פירוש זה בשתי ידים והסתייע בדברי ר' יוסי שבירושלמי. ועיין מנחות ס"ז א' ובאו"ז שם סוף סי' רל"ה. ועיין מ"ש במהרי"ט אלגזי ה' בכורות ספ"ד (ע"ב רע"ג ואילך, סי' נ' וסי' נ"א).<br>ברם שיטת כמה מן הראשונים היא שגלגול הגוי פוטר אפילו בשל ישראל.<sup class="footnote-marker">13</sup><i class="footnote">רבינו אפרים (עיין ראבי"ה ה"א סי' קס"ה, עמ' 172 ובהע' 6, 11, שם) ור' אליהו מעכו (עיין שו"ת הרשב"א ח"ה סי' נ"ו).</i> ועיין מה שהאריך בזה הרי"פ פערלא בבאורו לכפו"פ פ"ד, ס"ה ע"ב ואילך, ס"ז ע"ג ואילך.

Halakhah 4

<small>6.</small> <b>העושה עיסה לרבים וכו'. </b>או"ז ח"א ה' חלה סי' רט"ו, ל"ג רע"ב, מאירי חלה ספ"א עמ' 16. ופירש באו"ז: והא דתניא העושה עיסה לרבים חייב בחלה נראה בעיני דמיירי שהוא עושה עיסה של רבים שהם שותפים בה, אע"ג דליכא שיעור עיסה אלא בין כולם אפ"ה חייב בחלה וכו', מיהו לשון הברייתא לא מיתרצת לי, דהוה ליה למיתני עיסת השותפין חייבת בחלה. ובר"מ (פ"ו מה' בכורים ה"ו): עיסת השותפין והעושה עיסה לרבים חייבת בחלה. וכ"ה בכפו"פ פט"ו עמ' שע"א. ועיין בפי' הרש"ס, נ"ח ע"ב (ועיין חולין קל"ה ב').<br>ולפי פשוטה פירושה שעושה עיסה משלו לצרכי הרבים (דוגמת הנוטע לרבים, עיין להלן ערלה פ"א רה"ב שו' 5 ומש"ש), ומלמדת אותנו התוספתא שאין דינה כמגלגל עיסה להפקר.<sup class="footnote-marker">14</sup><i class="footnote">עיין מ"ש להלן שו' 34. ואעפ"י שבתורה לא נתבאר בפירוש שהפקר פטור מתרומות ומעשרות, אלא הלכה היא שאין חיוב תרו"מ בשעה שהלוי והכהן יכולים לזכות בכל הפירות, כלומר, "ידך וידו שוין בו", הכא שאני שאינו מפקיר את העיסה אלא נותן רשות לרבים לאכול משלו, והוא כמזמינם לאכול אצלו, ואפילו אין בעיסה כשיעור לכל אחד ואחד חייבת בחלה.</i>
<small>6-7.</small> <b>לאכלה בצק חייב וכו'. </b>כ"ה בכל הנוסחאות. וכ"ה באו"ז הנ"ל, בכפו"פ פט"ו עמ' שע"א, ובמאירי חלה עמ' 16, ואין להגיה. וכתב במאירי (שם עמ' 10): "זהו ביאור המשנה ופסק שלה (כלומר, פ"א מ"ה ומ"ו), ונתחדש עליה בתוספתא שהעושה עיסה לאכלה בצק חייב בחלה, ויראה דוקא בשנמלך לאפותה". ולדעתו משלימה התוספתא את משנתנו (פ"א מ"ה) ושונה שאם תחילתה לאוכלה בצק וסופה לחם חייבת בחלה, ואין אנו הולכים אחרי המחשבה בשעת הגלגול. ולפי פשוטו פרושו שאפילו אוכל את העיסה בצק חייבת בחלה, מפני שבטלה דעתו אצל כל אדם, ומכיוון שנתגלגלה אסור לאכול ממנו עראי.<sup class="footnote-marker">15</sup><i class="footnote">ואינה דומה לחלוטה וכדומה שהיא פטורה אפילו בלילתה עבה, שהרי יש שאוכלים אותה כמות שהיא, ועדיין לא נטבלה, אם אין דעתו לאפותה. וכן אם דעתו לייבשה בחמה לא נטבלה לשיטת כמה מן הראשונים. אבל בנידון דידן שדעתו לאכל בצק כמות שהוא בטלה דעתו אצל כל אדם, וחזקתו לאפותו בתנור, ונטבל משעת גלגול.</i> ופשיטא שלשיטת ר"ת (ס' הישר סי' רצ"ז, ל"א ע"ג, תוספ' פסחים ל"ז ב' ד"ה דכ"ע וד"ה לחם ועוד) שכל עיסה שבלילתה עבה מתחייבת משעת גלגול, אפילו אם דעתו לגומרה בפטור, התוספתא מתפרשת כפשוטה, כמו שפירש בפי' חזון יחזקאל כאן. 
<small>7.</small> <b>קמח קלי שגבלו וכו'. </b>וכ"ה בד, באו"ז, בכפו"פ ובמאירי (עמ' 16) הנ"ל. ובירושלמי (פ"א ה"ז, נ"ח ע"א): קמח קלי שעשאו בצק חייב בחלה. [ועיין מ"ש להלן פסחים עמ' 151 ש' 10, (וב"תוספתא כפשוטה" עמ' 517-516.)]
<b>ועשאו עיסה חייב. </b>כאן אינו כתוב לאוכלו עיסה, או בצק (כמו ברישא), אלא ועשאו עיסה, כלומר, עשאו עיסה על מנת לאפותה. וכן ניסח הר"מ (פ"ו מה' בכורים סהי"ג): וכן קלי שלשו לאפותו פת חייבין בחלה. וכן מפרש בירושלמי הנ"ל: "ר' יוסי בשם ר' יוחנן והוא שאפיין". אבל אם אכלו בלא אפייה פטור. וכן בר"מ הנ"ל (סהי"ב): וכן קלי שלשין אותו במים או בדבש, ואוכלין אותו בלא אפייה פטור שאין חייבת אלא עיסה שסופה להאפות לחם. ובדיני חלה להרשב"ץ פ"ב (תשב"ץ ח"ב סי' רצ"א): העושה עסה מקמח קלי אם לאפותה חייבת בחלה, ואם לאכלה בלא אפייה פטורה מן החלה. 
<small>7-8.</small> <b>עיסת ארנונא חייבת בחלה מפני שחייב וכו'. </b>וכ"ה באו"ז ח"א ה' חלה ריש סי' רל"ה, ל"ה ע"ג, מאירי פסחים ו' א' (9 סע"ב), כפו"פ פט"ו עמ' ש"ע. וכן בספר הישר לר"ת סי' רנ"ג, כ"ז ע"א: עיסת ארנונא חייבת מפני שהיא באחריותם עד שימסר. ובפיסקי חלה להרשב"א ש"ד (בד"ר בטעות ש"ג), ט"ו רע"א: ותניא בתוספתא עיסת ארנונא חייבת בחלה מפני שחייב בארנונא עד שעה שימסור, והיא היא.<sup class="footnote-marker">16</sup><i class="footnote">עיין במהרי"ט אלגזי ה' חלה פ"ד סי' י', צ"א ע"א. וציין לו המו"ל שם.</i> ועיין תוספ' פסחים ו' א' ד"ה בהמה, רא"ש שם פ"א סי' ה'.<br>ומלשון התוספתא ברור שהכוונה היא לעיסה שעשה באופן מיוחד לשם ארנונא, כלומר, למסור את הלחם לשלטונות כמס הארנונא (annona) שהיו גובים בבעלי חיים ובפירות כמות שהם. וטעם החיוב הוא מפני שסוף כל סוף העיסה היא באחריותו עד שעה שימסור, והרי לפעמים אינם זקוקים לכל הלחם הנגבה, והגוי מוותר בפעם זו, וגובה כפלים בפעם אחרת, ונמצא שעדיין הכל ברשות ישראל.<br>ובמשנתנו (פ"ג מ"ה): נכרי שנתן לישראל עיסה לעשות לו פטורה מן החלה. ומקשה בירושלמי שם (ה"ד, נ"ט סע"א): מה בינה לעיסת ארנונא, שמא אינה חייבת בחלה? כלומר, הרי גם בעיסת ארנונא עושה את העיסה בשביל השלטונות, והוי ליה כאילו מסר לו הגוי עיסה לעשות לו. ומתרץ הירושלמי: תמן ברשות ישראל היא שמא ימלך הגוי ליטלה,<sup class="footnote-marker">17</sup><i class="footnote">= לא יטלה, ולא יטלה, עיין מ"ש לעיל, עמ' 726, ובתס"ר ח"ב, עמ' 52, ועמ' 245 ועוד. והראשונים גורסים בפירוש: שלא ליטלה, עיין אהצו"י, עמ' 136 ואילך. וכ"ה ברש"ס, נ"ז ע"א.</i> ברם הכא לדעתו היא תלויה. כלומר, עיסת ארנונא היא ברשות ישראל עד שעה שימסור, והרי יכול הגוי להמלך כשלא יצטרך ללחם ולוותר עכשיו ולבקש עיסה בפעם אחרת, אבל במשנתנו, וכי בדעת הגוי הדבר תלוי, בתמיה, והרי יכול היהודי למסור לו לגוי את עיסתו בעל כרחו, ואם יתרצה הגוי לקחת דמים, דינו כקונה עיסה שנתגלגלה ברשות הגוי ופטור.<sup class="footnote-marker">18</sup><i class="footnote">ועיין בראשונים הנ"ל שפירשו אחרת, אבל להלכה אין הבדל.</i><br>ובבבלי (פסחים ו' א'): איכא דאמרי אמר רבא וכו' עיסת ארנונא חייבת בחלה, ואע"ג דלא מצי מסלק ליה וכו', עיסה לית ליה קלא. ומוכח מכאן ששיטת הבבלי היא שמדינא עיסת ארנונא פטורה מן החלה, ורק מדרבנן חייבת משום מראית העין, שמא לא ידעו שיש לגוי חלק בה. ובר"ח שם: בהמת ארנונא. פי' בהמה שיש בה שותפות לגוי וכו', ועיין ערוך ערך ארנון. ומכאן שפירש כן גם עיסת ארנונא, ועיין בראשונים הנ"ל ובשו"ת הרשב"א ח"א סי' ש"מ שהשיגו על פירוש זה. והרשב"ם גרס בבבלי: עיסת ארנונא פטורה,<sup class="footnote-marker">19</sup><i class="footnote">ס' הישר לר"ת סי' רנ"ג, כ"ז ע"א; או"ז ח"א, ל"ה ע"ד, ה' חלה סי' רל"ה. ועיין מאירי פסחים ו' א'. וכן מעיד בר"ש פ"ג מ"ה שברוב הספרים הגירסא היא: עיסת ארנונא פטורה מן החלה, והוא דלא מצי מסלק ליה. אבל הרשב"ם גרס: פטורה מן החלה אע"ג דמצי מסלק ליה וכו'. עיין בס' הישר ואו"ז הנ"ל.</i> וכבר השיגו הראשונים הנ"ל על גירסא זו. ועיין בס' התרומה סי' פ"ג, ומ"ש במהרי"ט אלגזי ה' חלה פ"ד סי' י', צ"א ע"א, בפירוש דבריו, עיי"ש.

Halakhah 5

<small>8-9.</small> <b>עיסת מעשר שני בירושלם וכו'. </b>במשנתנו (פ"א מ"ג): אלו חייבין בחלה וכו' ומעשר שני והקדש שנפדו. ובספרי שלח פי' ק"י עמ' 115: <b>מראשית עריסותיכם</b>. שומע אני אף עיסת תרומה ועיסת מעשר שני במשמע? ת"ל חלה תרימו תרומה, את שהמורם קודש והשאר חולין, ולא שזה וזה קודש. אבל אמרו עיסת מע"ש בירושלים חייבת בחלה. ובירושלמי (מע"ש פ"ה סה"ג, נ"ו ע"ב): ר' בא ר' חייה בשם ר' יוחנן עיסת מעשר שני בירושלם כר' מאיר פטורה מן ההלה, כר' יודה חייבת. וכ"ה בבבלי פסחים (ל"ז ב' וסוכה ל"ה א') בשם רב אסי. ולהלן שם (ל"ח א', סוכה ל"ה ב', סנהדרין קי"ב ב'): עיסה של מע"ש פטורה מן החלה דברי ר"מ, וחכמים מחייבין. ובסנהדרין (הנ"ל): אמר רב חסדא מחלוקת בירושלם וכו'.<br>והר"מ (פ"ו מה' בכורים ה"ד) פסק כברייתא שלנו, אעפ"י שפסק (פ"ג מה' מע"ש הי"ז) כר"מ שמע"ש ממון גבוה הוא. וכבר תירץ רבינו מנוח (פ"ו מה' חמץ ומצה ה"ח, כ"א ע"א) שהר"מ פוסק כר' חייא בר אבא,<sup class="footnote-marker">20</sup><i class="footnote">זו היא הגירסא הנכונה בבבלי סוכה ל"ה א', עיין דק"ס שם, עמ' 100, הע' ו'. ועיין מ"ש להלן.</i> ולפי מסקנת הבבלי (בסוכה שם) מוכח שר' חייא בר אבא סובר שגם בחלה אין צורך שיהיה ממונו, אלא שיהא לו בה היתר אכילה בעיסה, ולדעתו מע"ש בירושלים חייב בחלה אף לר"מ.<sup class="footnote-marker">21</sup><i class="footnote">דעה זו היא בניגוד למסורת שבירושלמי מע"ש שהבאנו בפנים, והרי סתם ר' חייה בשם ר' יוחנן הוא ר' חייה בר אבא.</i> וכן פירש גם במהרי"ק על הר"מ בה' בכורים הנ"ל, והסתייע מן התוספתא כאן ומן הספרי הנ"ל. ועיין בשער המלך בה' חמץ ומצה הנ"ל.<sup class="footnote-marker">22</sup><i class="footnote">במאירי סוכה ל"ה א' כתב: וכן עיסה של מעשר שני בירושלים, אעפ"י שהיא ממון גבוה חייבת בחלה וכו'. ובפסחים בסוגיין כתב: וחייבת בחלה הואיל ואם ניטמאת פודין אותה וכו'. ודבריו לכאורה תמוהין מאד, עיין בבבלי סנהדרין קי"ב ב', וכנראה שגרס שם: אבל בגבולין דברי הכל חייבת, כמו שהעתיק ביד רמה שם. ברם כבר דחה הרמ"ה גירסא זו, והכריע כנוסח הספרים שלנו, עיי"ש. ועיין בירוש' פסחים פ"ב ה"ד, כ"ט ע"ב.</i>
<small>9.</small> <b>ספק מדומע חייב בחלה וכו'. </b>וכ"ה בד, אבל בכי"ע נשמטו בטעות ארבע תיבות הללו. ובמשנתנו (פ"א סמ"ד) אמרו שמדומע פטור מן החלה. ולכאורה הוסיפו כאן שאין מדומע פטור אלא במדומע וודאי, אבל בספק מדומע חייב לר"מ, ור' יוסי פוטר אפילו בספק מדומע.<sup class="footnote-marker">23</sup><i class="footnote">ומברייתא זו, וכן מסוגיית הירושלמי כאן, ברור שמדומע שבמשנתנו הוא כמו מדומע בכ"מ, כלומר, תרומה שנדמעה בחולין, ודלא כפירוש התמוה שהביא בס' האשכול להראב"ד. הוצ' ר"ש אלבק ח"א, סוף עמ' 62. ועיין בס' תרומת חלה להר"ש אליעזרי עמ' ז', הע' 52.</i> וכבר בארנו לעיל (עמ' 402) שספק מדומע היא קופה ספק תרומה ספק חולין שנפלה לרוב חולין, שהתערובת מותרת (תרומות פ"ז מ"ו), ואף בה פוטר ר' יוסי מן החלה. אבל מדברי התוספתא להלן טבול יום פ"ב ה"ז משמע שר' מאיר מחייב בחלה אפילו במדומע וודאי, עיין בר"ש טבול יום פ"ג מ"ד, ובשנות אליהו תרומות פ"ז מ"ה. ולא נקטו כאן ספק מדומע אלא משום רבותא דר' יוסי. ועיין במהרי"ט אלגזי ה' חלה פ"ד סי' י"ט, ק"ג ע"ד ואילך. ואפשר ש"ספק מדומע" שברישא היא ההלכה שלעיל תרומות פ"ז שו' 28 (משנתנו שם פ"ז מ"ה): ר' מאיר מחייב בקופה שנייה בחלה וכו'. כלומר, קופה של תרומה שנתערבה בקופה של חולין, ונאכלה או אבדה אחת מהן, ר' מאיר מחייב וכו'. ואנו קוראים לה "ספק מדומע", מפני שאפשר שאין כאן תרומה כלל, אבל מצד שני הרי אפשר שהיא כולה תרומה. ולפי פירוש זה עלינו לומר ש"ספק מדומע" שבדברי חכמים להלן פירושו אחרת, שאם לא כן היינו חכמים, היינו ר' יוסי. ומסתבר שהמלה "ספק" היא אשגרה מלהלן, והכוונה להלכה שבתוספתא ובמשנת תרומת הנ"ל. ועיין בס' משנה ראשונה תרומות פ"ז סמ"ה ד"ה ר' יוסי פוטר. 
<small>10.</small> <b>ספק מדומע נאכל משום דמע וכו'. </b>הארכנו בפירושה לעיל עמ' 402, והסקנו שמן הירושלמי משמע שנאכל משום דמע פירושו חולין שהורמה מהם תרומה שנתבטלה בתוכם, אבל תרומה שנפלה לפחות ממאה פוטרת מן החלה, עיין מש"ש. 

Halakhah 6

<small>11.</small> <b>אמ' ר' אלעאי שאלתי את ר' יהושע וכו'. </b>כסיגנון ברייתא זו גם לעיל פאה פ"ג ה"ב, ועיין מ"ש לעיל עמ' 162. ובבבלי (פסחים ל"ח ב'): אמר ר' אילעאי שאלתי את ר' אליעזר וכו'. וגירסתנו כאן מקויימת ע"י התוספתא והירושלמי בפיאה הנ"ל. 
<small>11-12.</small> <b>חלות תודה ורקיקי נזיר וכו'. </b>וכ"ה הלשון במשנתנו פ"א מ"ו ובכ"מ. ועיין בתיו"ט ובמלא"ש שהעירו למה נקטו בתודה חלות ובנזיר רקיקין. ופירש במלא"ש שבתודה יש שני מיני חלות (חלות בלולות בשמן וסולת רבוכה) אבל בנזיר אין רבוכה. ועיין בשער המלך פ"ו מה' חמץ ומצה ה"ה מ"ש בשם שיטה כת"י לרבינו יונה, אלא שדבריו תמוהים, עיין בשעה"מ שם. 
<small>12.</small> <b>אמ' לי פטורות. </b>בבבלי הנ"ל: אמ' לי (כלומר, ר' אליעזר) לא שמעתי. 
<b>ושאלתי את ר' ליעזר וכו'. </b>בבבלי הנ"ל: ושאלתי את ר' יהושע. 
<small>13.</small> <b>עשאן לעצמו פטור וכו'. </b>כסתם משנתנו פ"א מ"ו, והטעם הוא שגלגלן להקדש, ואעפ"י שעדיין לא הקדישן, עיין בר"ש למשנתנו. 
<b>למכור בשוק חייב. </b>ופירשו בירושלמי: שמא ימצא לקוחות,<sup class="footnote-marker">24</sup><i class="footnote">כלומר, שירצו לקנותן לחולין. ויש שגרסו (עיין אהצו"י, עמ' 113) בירושלמי: שמא לא ימצא לקוחות. ובנוסח הרש"ס (כ"ט סע"א) הורכבו שתי הנוסחאות, והוא פירש ע"פ הבבלי.</i> וניטבלו מיד. ובבבלי הנ"ל: כל לשוק אימלוכי מימלך. אמר אי מזדבן מזדבן, אי לא מזדבן איפוק בהו אנא.<sup class="footnote-marker">25</sup><i class="footnote">כלומר, ולפיכך יוצא בהם משום מצה (עיין ברש"י שם), ומטעם זה חייב גם בחלה.</i> ובר"מ (פ"ו מה' בכורים סה"ה): לפי שבדעתו שאם לא תמכר יאכלנה. ועיין בפיה"מ למשנתנו, בריבמ"ץ, בר"ש וברא"ש שם. 
<small>13-14.</small> <b>והרציתי דברים לפני ר' לעזר בן עזריה וכו'. </b>בבבלי הנ"ל: לפני ר' אליעזר וכו'. אבל בכ"י ב' שם (עיין דק"ס עמ' 107 הע' ט'): לפני ר' אלעזר בן עזריה. ובתשה"ג קהלת שלמה (סי' מ"ד עמ' מ"א, אוה"ג שם עמ' 40): והרצתי דברים לפני ר' אליעזר. ואמרי לה לפני ר' אלעזר בן עזריה וכו'.<sup class="footnote-marker">26</sup><i class="footnote">ועיקר השאלה והתשובה שם מגומגם, ויש שם חסרון, עיי"ש. ועיין ר"ח ורש"י.</i> 

Halakhah 7

<small>15.</small> <b>ר' יהודה או' עיסת כלבים וכו'. </b>במשנתנו (פ"א מ"ח): עיסת הכלבים בזמן שהרועים אוכלים ממנה חייבת בחלה וכו', אם אין הרועים אוכלין ממנה אינה חייבת בחלה וכו'. ובספרי זוטא שלח (עמ' 248): עריסותיכם. שלכם חייבת, של חיה אינה חייבת. מכאן אמרו עיסת הכלבים שהרועים אוכלים ממנה חייבת בחלה וכו' וחייב עליה משום חמץ ונקחת בכסף מעשר וכו'. ומכאן שאם גלגל עיסה לכלבים גרידא אפילו לעשותה פת כדרכה פטורה מן החלה, אבל אם חשב שיאכלו גם הרועים ממנה חייבת, וכן היא דעת ר' חייא הגדול בירושלמי (פ"א ה"ט, נ"ח ע"א). וכן נראה מסתימת לשון הר"מ בפ"ו מה' בכורים ה"ח, ועיין במהרי"ק שם.<sup class="footnote-marker">27</sup><i class="footnote">ברדב"ז שם העיר על לשון הר"מ בפיה"מ שכתב: עיסת הכלבים הוא שלשין אותה במורסנה ודומה לו. ברם ברור שאף ר' חייא לא אמר שהאופה עיסה רגילה לכלבים דינה כעיסת כלבים אלא לעניין חלה גרידא, אבל פשיטא שמברכין עליה וכו' אם אח"כ אכל ממנה, ולא פטר אלא מחלה בלבד, הואיל ולא נתחייבה בשעת לישה ואפייה. והר"מ בפירושו הרי פירש את כל המשנה (שמזכירה ברכה ולקיחה בכסף מע"ש), ולפיכך אמר שעיסת הכלבים הוא שערב בה מורסן הרבה שאינה ראויה לאדם אלא ע"י הדחק. ועיין בחי' רבנו חיים הלוי פ"ו מה' חו"מ ה"ה.</i> ועיין מ"ש להלן. 
<b>מעצמה נכרת עשאה ככרין וכו'. </b>וכ"ה בד. בכן מעתיקים בשם התוספתא בפי' חלה להרשב"א, ב' ע"ב, ובמאירי חלה עמ' 12 (ככרים). ובכי"ע: עשאה כעכין וכו'. ובמאירי פסחים ל"ז א' (48 ע"ב): וכמו שאמרו בתוספתא ובתלמוד המערב בעיסת הכלבים שאם עשאה כעבין חייבת. ועיין בגירסת הראבי"ה שנעתיק להלן. ובבבלי ברכות (ל"ז סע"ב): תני ר' חייא לחם העשוי לכותח<sup class="footnote-marker">28</sup><i class="footnote">כלומר, שאפה אותו ע"מ לשוחקו ולעשותו ממנו כותח, כפירוש הר"ח (אוה"ג שם III, עמ' 45), ועיין פסחים מ"ב א', ברש"י ובר"ח שם.</i> פטור מן החלה. והא תניא חייב בחלה? התם כדקתני טעמא, ר' יהודה אומר מעשיה מוכיחין עליה. עשאה כעכין<sup class="footnote-marker">29</sup><i class="footnote">עיין ערוך ערך כעך, ובתשה"ג גיאוניקה הוצ' הר"ל גינצבורג, עמ' 341, בתשה"ג ליק סי' מ"ב ובמאסף "הגרן" ח"ו, עמ' 51. וכעכא בסורית פירושה עוגה דקה. ועיין בבלי פסחים מ"ח ב' ובאוה"ג שם II, עמ' 147, ובירושלמי חלה פ"ב ה"ה, נ"ח ע"ג.</i> חייבין. כלמודין (פירש"י כנסרים בעלמא, ועיין ערוך ערך למד ג'), פטורים. ועיין בדיני חלה להרשב"ץ פ"ג (תשב"ץ ח"ב סי' רצ"א). ובמכילתא דרשב"י י"ב, ט"ז, עמ' 17: לימודין לכלבים (לעניין יו"ט).<br>ובראבי"ה סי' תכ"ב (ח"ב עמ' 52): ותו ר' יהודה לא קאי [א]כותח. וכך היא שנויה במסכת חלה בתוספתא, ר' יהודה אומר עיסת כלבים מעצמה ניכרת, עשאה בעבין (בכי"א: בעכין) חייבת, כלימודין פטורה וכו', והכי פירושא וכו' דחילוק יש בעניין חלה, כדקתני ומפליג ר' יהודה בין בעבין ללימודין בעיסת כלבים, הכי נמי איכא לפלוגי בין כותח לכותח. ומיהו מצאתי שפירש גאון עשאה בעבין, גריסות גדולות, כל אחד עשויה כמין כיפה, ועדיין הערביים קורין אותה כעך. ובירושלמי כאן (פ"א ה"ט, נ"ח ע"א): אי זהו עיסת כלבים וכו'? ר' יוחנן אמר כל שעשאה כעכין. ותני כן עשאן כעכין חייבת, עשאה לימודין פטורה. ובקטע מן הגניזה (נתפרסם בתרביץ ש"ג עמ' 128): עשאה ביכואין וכו' (ועיין בהערות שם).
<small>16.</small> <b>כהן ששייר קמח בעסק עסתו וכו'. </b>ר"ש פ"ג מ"א,<sup class="footnote-marker">30</sup><i class="footnote">והובא בר"ן קידושין פ"ג סי' תרנ"א ובפי' הרש"ס כאן, נ"ב ע"ב.</i> פיסקי חלה להרשב"א סוף שער ב', י"ג ע"ב, מאירי חלה עמ' 27, רא"ש פ"ג מ"א ובה' חלה שלו סוף סי' ה'. ובכולם: קמח לעיסתו וכו', לעיסתה (וכנראה שכולם העתיקו ע"פ הר"ש). והנכון כלפנינו, עיין מ"ש בפירוש הקצר.<br>ובמשנתנו (פ"ג מ"א): כיון שהיא נותנת את המים מגבהת חלתה, ובלבד שלא יהא<sup class="footnote-marker">31</sup><i class="footnote">נו"א: שיהא, עיין מ"ש לעיל שביעית פ"ו שו' 42–43.</i> שם חמשה רבעי קמח. ואמרו עליה בירושלמי (סה"א): א"ר מתנייה<sup class="footnote-marker">32</sup><i class="footnote">כגי' כי"ר, כי"ס, הר"ש והרשב"א, עיין אהצו"י, עמ' 135.</i> מתניתא קודם עד שלא למדו את הכהנות. ולעיל שם מפרש: מה למדו את הכהונות? הרי זה חלה על העיסה הזאת, ועל שאור המתערב בה, ועל הקמח שנשתייר בה וכו'. ודייק הר"ש מן התוספתא שהכוונה לקמח שמתערב בתוך העיסה, והוא נעשה אח"כ עיסה, והתנור מצרף אותו לחמשת רבעים. ומפני טעם זה לימדו את הכהנות להתנות מקודם על הקמח וכו'. והר"מ (פ"ח מה' בכורים ה"ב) פסק ע"פ הירושלמי.
<small>17.</small> <b>הקרץ והשאור וכו'. </b>וכ"ה בכי"ע ובראשונים הנ"ל. ובמאירי הנ"ל: והקמח והשאור והקרץ, פי' פתיתי עיסה שאינן מודבקין בעיסה וכו'. ועיין מ"ש להלן הערה 53. וכן בירושלמי הנ"ל: ועל הקרץ שניתן תחתיה. אבל בד: הקמח והשאור מצטרפין וכו'. ומדברי המאירי הנ"ל נראה שגם בתוספתא שלו היתה הגירסא כגי' ד, אלא שהוסיפו שם "והקרץ".<sup class="footnote-marker">33</sup><i class="footnote">נדידה ממקום למקום הוא סימן מובהק להוספה.</i> וכן לא העתיק הר"מ מלה זו מן הירושלמי בפיה"מ פ"ג מ"א ובה' בכורים הנ"ל, עיי"ש בכ"מ. 
<small>18.</small> <b>אמ' ר' יהודה מפני מה אמרו וכו'. </b>ירושלמי פ"ב ה"ז, נ"ח ע"ד, ועיין ספרי שלח פי' ק"י עמ' 115. ור' יהודה מבאר את משנתנו פ"ב מ"ז. 
<small>18-19.</small> <b>בעל הבית אחד מעשרים וארבע מפני שעינו יפה וכו'. </b>בירושלמי הנ"ל: אלא שהנחתום עינו יפה בעיסתו ובעל הבית רעה בעיסתו. ובריבמ"ץ (נדפס מכת"י במשנת חלה, הוצ' הר"ש אליעזרי עמ' י"ט) גורס שם להפך: מפני מה אמרו בעל הבית אחד מכ"ד, מפני שעינו יפה בעיסתו וכו', וכן גרסו הר"ש ועוד, עיין אהצו"י עמ' 128. ברם דרך הר"ש וסייעתו להעתיק ע"פ הריבמ"ץ, והריבמ"ץ היה נוהג לתקן הנוסחאות (עיין מ"ש במבואי לתס"ר ח"ד עמ' כ' ואילך), הרי לא יצאנו מידי ספק.<br>ובספרי הנ"ל: לפי שהאיש עינו יפה והאשה עינה רעה, וכשתפחות לא תפחות מארבעים ושמונה, ועיין בפסז"ו שם קי"א ע"א (ד"ו, מ"ט רע"ד). והדברים מתבארים ע"פ פיה"מ להר"מ כאן (פ"ב מ"ז): ועוד נתנו טעם אחר מפני מה נתנו שעור לבעל הבית חלק מעשרים וארבעה, לפי שעניין הוצאת החלה הוא נתון לאשה והאשה עינה רעה, וכשמטריחין אותה להוציא חלק מעשרים וארבעה, ולוואי שתוציא חלק מארבעים ושמנה. ועיין גם במאירי חלה עמ' 25, ובכפו"פ פט"ו עמ' ש"ס. ומכאן שאין להגיה בירושלמי, והמסורות חולקות.<sup class="footnote-marker">34</sup><i class="footnote">ועיין במהרי"ק פ"ה מה' בכורים ה"ב. ולפלא שלא העיר על פיה"מ להר"מ כדרכו בכ"מ.</i> ועיין מ"ש לעיל עמ' 235 ד"ה ובעטור.
<small>20.</small> <b>אלא בעל הבית עיסתו מעוטה וכו'. </b>בירושלמי הנ"ל: וחכמים אומרים לא משם הוא זה, ולא מטעם זה, אלא ונתתם ממנו את תרומת ה' לאהרן הכהן (במדבר י"ח, כ"ח), עשה שינתנו לכהן בכהונתו, אלא שהנחתום עיסתו מרובה ויש בה כדי מתנה לכהן, ובעל הבית עיסתו מעוטה ואין בה כדי מתנה לכהן. וכן פסק הר"מ בפ"ה מה' בכורים ה"ב, ועיין גם בפיה"מ ובכפו"פ הנ"ל.<br>ועיין בשו"ת נודע ביהודה מהדו"ת יו"ד סי' ר"א מ"ש על פיה"מ להר"מ שם. ועיין באוה"ג פסחים, התשובות, עמ' 59 ועמ' 64. ועיין בגנזי שכטר ח"ב עמ' 58 ומ"ש הר"ל גינצבורג שם עמ' 45.<br>ורבינו תם (ס' הישר סי' קע"ד, י"ט סע"ב, ועיין רמב"ן שבת ט"ו רע"א) הסביר בזה את מחלוקת שמאי והלל (עדיות פ"א מ"ב), והיינו ששמאי הולך אחרי רוב העולם שהם בעלי בתים, ובפחות מקב (שהוא כ"ד ביצים) אין באחד מכ"ד שבו כביצה שהוא שיעור אוכלין, ואין כאן נתינה לכהן, ולפיכך חיוב חלה הוא לכל הפחות בקב. והלל הולך אחרי הנחתומין שהן מפרישין אחת ממ"ח, ולפיכך הוא אומר מקביים לחלה. וכן פירש ר' יוסף בכור שור (תלמידו של ר"ת) בפירושו על התורה במדבר ט"ו, י"ד, הוצ' ניימאנן, ברעסלויא תר"ס, עמ' 35. ועיין בתוספ' רי"ד שבת ט"ו א' ד"ה שמאי. ובפיוטי יניי (מדור המסופקים) עמ' שפ"ח: חלה מעיסתה אחד מעשרים וארבע כמצב משמרות הכהנים עשרים וארבע.

Halakhah 8

<small>22.</small> <b>הלוקח מן הנחתום וכו'. </b>ר"ש דמאי פ"ה מ"א ופי' הרא"ש שם,<sup class="footnote-marker">35</sup><i class="footnote">בפי שנים נשמטה פיסקא זו ע"י הדומות, והנכון הוא כמו שהביא במלא"ש דמאי פ"ה מ"א.</i> תוספ' יומא ט' א' סד"ה תנן. ועיין מאירי כאן עמ' 11. וכן הובאה הברייתא בירושלמי פ"ד ה"ז, ס' ע"א. וכנראה שאגב ששנינו לעיל שהנחתום מפריש אחד ממ"ח, הובאה ההלכה של הלוקח מן הנחתום. 
<b>ומן האשה שעושה למכור בשוק וכו'. </b>וכ"ה בר"ש<sup class="footnote-marker">36</sup><i class="footnote">בר"ש ד"ח בטעות: מן האיש.</i> ובתוספ' יומא ובירושלמי הנ"ל. 
<small>22-23.</small> <b>צריך להפריש חלת דמיי. </b>מפשט לשון התוספתא משמע שבא"י עסיקינן, והחלה עצמה היא דמאי. ועיין בירושלמי ערלה רפ"ב ובמשנתנו כאן פ"ד מ"ו ובר"ש שם.<sup class="footnote-marker">37</sup><i class="footnote">אבל עיין במהרי"ק וברדב"ז ספ"ז מה' בכורים.</i> ובירושלמי הנ"ל נחלקו בה ר' חנינא ור' מנא (הסוגיא תתבאר אי"ה במקומה), ולדברי ר' מנא מדברת הברייתא בחו"ל, ושם נחשדו ע"ה על החלה, אבל בא"י לא נחשדו ע"ה על החלה, ובסוריא היא מחלוקת ר"ג וחכמים להלן פ"ב ה"ו. וכן ניסח הר"מ בספ"ח מה' בכורים: הלוקח בחו"ל מן הנחתום צריך להפריש חלה מספק, ועל פיו במאירי עמ' 11 הנ"ל, ובדיני חלה להרשב"ץ ספ"ג (תשב"ץ ח"ב סי' רצ"א). ועיין במל"מ פ"ט מה' מעשר סה"ב ומ"ש בס' משנה ראשונה דמאי פ"ה מ"א. 
<small>23.</small> <b>מן בעל הבית ומן המתארחין אצלו וכו'. </b>וכ"ה בד. ובכי"ע ובר"ש הנ"ל: מבעל הבית ומתארחין אצלו. ולפ"ז פירושו הלוקח מבעל הבית והלוקח ממי שמתארחין אצלו, כפירוש בעל פ"מ בירושלמי. אבל בתוספ' יומא הנ"ל: מבעל הבית ומתארח אצלו. וכן בפי' הרא"ש הנ"ל: בעל הבית ומתארח אצלו, וכן בירושלמי הנ"ל: מבעל הבית והמתארח (בכי"ר: ומתארח) אצלו אינו צריך להפריש חלת דמאי. ר' יונה וכו' במתארח אצלו לעיסתו<sup class="footnote-marker">38</sup><i class="footnote">כלומר, ולא בלחם שלקח מהנחתום, כפי' הגר"א. ועיין בבלי ע"ז ל"ט ב'.</i> וכו', והן שראו אותו מגבל אצל אחר. ובדיני חלה להרשב"ץ הנ"ל: ויש מי שאומר שהלוקח מבעל הבית מן הסתם חייב להפריש, אלא אם כן נתארח אצלו, או ראו אותו מגבל אצל אחר לתקן עיסתו. ובר"מ הנ"ל: אבל הלוקח מבעל הבית, ואין צריך לומר המתארח אצלו. ופירש רבינו: הלוקח מבעל הבית, או המתארח אצלו, וזו וא"צ לומר זו קתני. ובהשגות שם פירש: הלוקח מבעל הבית והמתארח אצלו, כלומר, אצל הנחתום.<sup class="footnote-marker">39</sup><i class="footnote">ופירש כן מפני המשך הירושלמי שהבאנו: במתארח אצלו לעיסתו, כלומר, שעשאה לעצמו, ולא למכירה.</i> ועיין ברדב"ז שם ובירושלמי דמאי פ"ה ה"א, כ"ד ע"ג, ומ"ש לעיל עמ' 211.<br>ולפ"ז אנו למדים מפשוטה של תוספתא שבעל הבית ע"ה לא נחשד על חלה, אבל הנחתומים והנשים שאופות למכירה נחשדו על חלת דמאי, מפני שבעיסות גדולות המתנה מרובה וההפסד מרובה.
<small>24.</small> <b>לפי שחלת דמיי ניטלת וכו'. </b>בכי"ע חסרה המלה "לפי", ובד חסר "לפי שחלת דמיי". ולפי גירסת ד הדברים מתבארים כפשוטם, וצריך להפסיק אחרי "אין צריך להפריש". ואח"כ מתחיל עניין חדש: חלת דמיי ניטלת וכו', שהרי חלת דמאי היא טמאה (עיין בירושלמי דמאי פ"ה ה"א ובבאור הגר"א שם), וחלה טמאה ניטלת אחת ממ"ח כמבואר במשנתנו פ"ב מ"ז (ועיין במשל"מ פ"ט מה' מעשר סה"ב). ומסתבר שהוא הדין בכל מקום שמפריש מספק (עיין במשנתנו פ"ג מ"ו ובירושלמי שם). ושמא גי' כי"ע "שחלת דמאי ניטלת" היא באשגרה ממשנתנו פ"ד מ"ו, וצ"ל: חלת דמאי, ועיין במבוא לנוסח המשנה להרי"ן אפשטין עמ' 653. 
<small>24-25.</small> <b>אפי' לא עלה בידו וכו'. </b>כנראה שהכוונה למפריש חלת דמאי. ובספרי שלח פי' ק"י, עמ' 115: ניטמאת עיסתה שוגגת וכו', ר' שמעון בן יוחי אומר אפילו לא עלה בידו אלא אחד מששים יצא. ובלבד שלא יתכוין. וכבר אמרנו לעיל שכל חלת דמאי היא טמאה. ולפ"ז משוה ר"ש חלה טמאה לתרומה טמאה, ובתרומה טמאה מפריש לכתחילה אחד מששים (עיין לעיל תרומות פ"ה ה"ז), ובחלה טמאה אם עלה בידו אחד מששים יצא. ומסתבר שר"ש אמר כן בכל המפרישים אחד מארבעים ושמנה. ועיין גנזי שכטר ח"ב עמ' 58 (אוה"ג פסחים, התשובות, עמ' 62), ומ"ש הר"ל גינצבורג בגנזי שכטר שם עמ' 45. ועיין מ"ש להלן פ"ב שו' 18. 

Halakhah 9

<small>25.</small> <b>מי שאין יכול וכו'. </b>כ"ה בד ובמשנתנו פ"ב מ"ג. ובכי"ו ובכי"ע חסרה המלה "מי".<sup class="footnote-marker">40</sup><i class="footnote">אבל עיין מ"ש לעיל שביעית פ"ו סוף שו' 49 ומעשרות פ"ג הע' 48.</i> וכל ההלכה עד "אמרו לפני ר"ע" היא פיסקא ממשנתנו הנ"ל. 
<small>25-26.</small> <b>לעשות עיסתו בטהרה. </b>כגון שהוא טמא שבעה, ועדיין לא הגיע זמנו לטבול, או שאין לו מים לטבול. 
<small>26.</small> <b>יעשנה בטומאה. </b>וכן פסק הר"מ בפ"ח מה' בכורים הי"א ובפיה"מ מהדו"ב, עיין מ"ש במבואי לה' הירושלמי להר"מ סוף עמ' ח'. 
<small>27-28.</small> <b>על זו קורא חלה לשם וכו'. </b>במשנתנו הנ"ל: לזו קורא חלה בשם וכו', ובהוצ' לו ובמשניות עם פיה"מ להר"מ כתי"י: לשם, והיא היא, והכוונה שאומר תרומה לה', ומברך עליה, עיין מ"ש לעיל עמ' 479 הע' 72. ובפי' הריבמ"ץ: לזו קורא חלה לה' ולזו קורא חלה לה', מכל מקום יש לשם חלק בה, ועיין בפירושו למע"ש פ"ה מי"א. ועיין ר"מ פ"ה מה' בכורים הי"א ובהשגות שם. 
<small>28.</small> <b>אין בהן חלק וכו'. </b>בכי"ע: חלה, וכ"ה במשנה שבירושלמי ובכי"מ שם. 
<small>29.</small> <b>אין אומ' לו לאדם עמוד וחטא וכו'. </b>כלומר, שיטמא חולין שאפשר להפריש מהם חלה,<sup class="footnote-marker">41</sup><i class="footnote">עיין בתוספ' ע"ז נ"ו א' ד"ה שמותר וברשב"א גיטין ס"א א' ד"ה רישא וסיפא.</i> שהרי מיד כשהוא נותן את המים לקמח, כבר יכול להפריש חלה,<sup class="footnote-marker">42</sup><i class="footnote">עיין במשנתנו פ"ג מ"א, ירושלמי שבת פ"ב ה"ו, ה' ע"ב, ובמאירי חלה, עמ' 26 ואילך. ועיין מ"ש הר"ש אליעזרי בספרו תרומת חלה, עמ' ק"ב.</i> וכשמתחיל ללוש מטמא אותן בידים. ועיין במשנתנו פ"ג מ"ב ובירושלמי שם. ולעצם השאלה אם אומרים לאדם עמוד וחטא וכו', עיין בבבלי קידושין נ"ה ב' ומנחות מ"ח א'.<sup class="footnote-marker">43</sup><i class="footnote">בשו"ת משיב דבר ח"ב סי' מ"ג העיר הרב השואל שלפיכך פסק הר"מ כר"ע (עיין לעיל שו' 26), מפני שמסוגיית מנחות הנ"ל משמע דאמרינן עמוד וחטא בעצמך כדי שתזכה בעצמך באותו דבר, דלא כתשובת החכמים בתוספתא כאן. ועיי"ש בסי' מ"ד. ואין צורך בזה, שהרי לשיטת הר"מ אין כאן חטא כלל, עיין בפ"ז מה' בכורים הי"ב.</i> 
<small>29-30.</small> <b>עמוד וקלקל וכו'. </b>כלומר, וקלקל בידים. ואעפ"י שגם בעשיית קבין יש איסור שמפקיע מידי חלה (ירושלמי כאן רפ"ג, ר"מ פ"ו מה' בכורים הט"ז), מ"מ האיסור הוא בשב ואל תעשה שאינו מביא את העיסה לידי חיוב חלה, אבל בעיסה כשיעור חלה הוא עושה אותה ראוייה לחלה ומטמאה ומקלקלה בידים. (ע"פ ח"ד). ושמא פירושו, וקלקל אעפ"י שאין איסור בדבר, עיין רש"י סוטה ל' ב' ד"ה ואי בעית אימא. 

Halakhah 10

<small>31.</small> <b>והלא פלוני יש בדרום וכו'. </b>במשנתנו (עדיות פ"א מ"ו): יאמרו לו כדברי איש פלוני שמעת. ובתוספתא (שם פ"א סה"ד): כדברי ר' ליעזר שמעתה. ושמא אף כאן הכוונה לר' אליעזר שגר בלוד,<sup class="footnote-marker">44</sup><i class="footnote">בדרום, עיין אהצו"י פסחים, עמ' 79.</i> אלא שמתחילה לא הזכירו את שמו, וכשהסכים להלכה זו, אמרו לו בשם ר' אליעזר. 
<small>32.</small> <b>לבוש שלבש בו אבא וכו'. </b>שמא הכוונה לחשן המשפט שהשם היה חקוק בתוכו,<sup class="footnote-marker">45</sup><i class="footnote">עיין ת"י שמות כ"ח, ל', ובר"מ פ"ד מה' בית הבחירה סה"א. אבל רוב הראשונים סוברים (עיין בהשגות על הר"מ הנ"ל וברש"י שמות כ"ח, ל', ברמב"ן שם, בריטב"א יומא ע"ג ב') שאורים ותומים הוא השם שהיה נתון בתוך כפלי החושן, והיה חסר בבית שני.</i> דוגמת הציץ שנשבע בו. 

Halakhah 11

<small>34.</small> <b>האשה שהפקידה עיסתה וכו'. </b>כ"ה בכל הנוסחאות, אבל מכיוון שבכי"י קשה מאד לפעמים להבחין בין דלי"ת ורי"ש, הרי הגהת המפרשים "שהפקירה" אינה קרוייה הגהה,<sup class="footnote-marker">46</sup><i class="footnote">והשינויי בין מפקיד ומפקיר מצוי מאד במקורות, עיין מ"ש בירושלמי כפשוטו, עמ' 397.</i> וקרוב לוודאי שכצ"ל. ומכאן שאם הפקירה עיסתה לפני הגלגול וגלגלה להפקר פטורה מן החלה. וכן מוכח מלשון הר"מ בפ"ח מה' בכורים ה"ו. ובמנחת חינוך (מצוה י"ח אות י"א) כתב בפשיטות שעיסת הפקר חייבת בחלה כפשוטה של משנתנו (פ"א מ"ג), אבל אח"כ (מצוה שפ"ה) חזר בו. ועיין מה שכתב בזה הר"ש אליעזרי בתרומת חלה עמ' נ"א ואילך. 
<small>35.</small> <b>ותטמטם בשעורין. </b>פי' רבינו הלל (ספרי שלח סי' ק"י, ל"ד רע"א): גלגול בחטים וטמטום בשעורים, מפני שעיסת שעורים אינה נגבלת יפה, אלא נסדקת להכי תטמטם שמגבלה עד שיטמטמו (כלומר, יאטמו, יסתמו) סדקיה (ועיין בערוך ערך טם ב' ובר"ש רפ"ג). וגלגול בחטים וטמטום בשעורים טובלים לחלה, כמפורש במשנתנו רפ"ג. 
<b>אין [חייבת] בחלה. </b>כ"ה "חייבת" בד ובכי"ע. ושמא אין כאן ט"ס בכי"ו, והפירוש הוא: אין בה חלה, דוגמת "בענה" = בה ענה, "בשיטה" = בה שיטה וכו'. עיין מ"ש בתרביץ ש"ה עמ' 106. ועיין לעיל הע' 17. 
<b>עד שיהא בדגן כשיעור. </b>כלומר, אינה חייבת עד שיהא כשיעור לכל אחד ואחד, ותנאי זה עונה על מכירה ונתינה, ולא על עיסת הפקר שהיא פטורה אפילו אם יש בה כשיעור. ובמשנתנו (פ"א מ"ז): נחתום שעשה שאור לחלק חייב בחלה. נשים שנתנו לנחתום לעשות להן שאור, אם אין בשל אחת מהן כשיעור, פטורה מן החלה. ובירושלמי שם (ובמקבילות): ואין בשל כולהן כשיעור? א"ל שנייא היא שכן העושה עיסה על מנת לחלקה בצק פטורה מן החלה.<sup class="footnote-marker">47</sup><i class="footnote">וכשדעתו לחלק לאחרים כ"ע מודי שהיא פטורה. עיין במהרי"ט אלגזי ה' חלה פ"ד סי' ט"ז, צ"ט ע"ג ואילך, ובאו"ז ה' חלה סוף סי' רט"ו, ח"א, ל"ג ע"ב. ועיין בבאורי הגר"א יו"ד סי' שכ"ו ס"ק ג' אות ז'.</i> 
<small>36.</small> <b>גילגלה בחטים וכו'. </b>כלומר, שמכרה או נתנה אחרי שכבר נטבלה העיסה. ועיין במשנתנו פ"ג מ"ב ואילך. 
<small>36-37.</small> <b>אע"פ שאין בכל אחד ואחד אלא כזית חייבת וכו'. </b>בפי' חלה להרשב"א ש"ב, ט' ע"א: דבשותפות של ישראל, אם עשו עיסה בשותפות ולאפותה בשותפות (כלומר, ולא לחלקה בצק), כל שיש בכל העיסה כשיעור חייבת, אעפ"י שאין לכל אחד ואחד אלא כזית וכדאיתא בתוספתא. וכן במאירי חלה עמ' 30: ומכל מקום בחלה אעפ"י שאין בחלקו של אחד מהן כשיעור חייבת, כל שלא עשאוה לחלק, כמו שיתבאר. ובתוספתא נאמרה אפילו בהרבה שותפין, כל שיש כזית לכל אחד ואחד, ויש בין כלם שיעור חלה. והנה בתוספתא ובפי' הרשב"א היה אפשר לפרש דכזית לאו דווקא, ונקטה התוספתא שיעור קטן, מפני שאין דרך למכור ולתת במתנה פחות מכזית, אבל מלשון המאירי ברור שהוא פוטר אם אין כזית לכל אחד ואחד. וכן הבין הרדב"ז (פ"ו מה' בכורים ה"ו, והעיר לו המו"ל בפיסקי חלה הנ"ל) גם את דברי הרשב"א הנ"ל. ועיין מ"ש הרי"ז יאסקאוויטץ בפירושו לספרי זוטא שלח, קס"ח ע"א, הע' ט"ו. 
<small>37-38.</small> <b>בטומאה, משגלגלה תיעשה בטהרה. </b>כ"ה בכי"ע ובמשנתנו פ"ג מ"ב והובאה בירושלמי כאן בה"ב ובבבלי נדה ו' ב'. ובכי"ו ובד בט"ס ברורה: בטהרה וכו' בטומאה. ופירשו בנדה הנ"ל: תיעשה בטהרה, חולין הטבולין לחלה כחלה דמי, ואסור לגרום טומאה לחלה. 
<small>38.</small> <b>וחלתה תלויה. </b>בנדה הנ"ל (ז' רע"א): תנא וחלתה תלויה. לא אוכלין ולא שורפין. 
<small>38-39.</small> <b>באיזה ספק אמרו בדבר הספק לחלה. </b>בנדה הנ"ל: באיזה ספק אמרו בספק חלה. וכן בירושלמי נוסח הרש"ס (נ"ה ע"א): ותני עלה וחלתה תלויה. באיזה ספק אמרו בספק חלה.<sup class="footnote-marker">48</sup><i class="footnote">זו היא, כנראה, הוספת הרב ע"פ הבבלי הנ"ל. אבל ברור מתוך העניין שהירושלמי כיוון לתוספתא שלנו, אעפ"י שלא הביאה בפירוש.</i> וברייתא זו מפרשת את הרישא (=משנתנו) שספק טומאה כאן היא מן החששות שאנו מטמאין בחלה ומטהרין בחולין (דוגמת משנת זבים פ"ג מ"ב), שבחולין אין אנו חוששים שמא נגע בו הזב, ובתרומה אנו חוששים. כלומר, טומאה שבאה מחמת ספק, ואם וודאי נגעה היא מטמאה גם חולין, ולפיכך חוששין גם בחולין הטבולין לחלה, שהרי סוף כל סוף צריך להפריש חלה, ואחרי הפרשתה דינה כמו כל חלה, שיש להחמיר בה בחששות של תרומה וחלה. אבל בטומאה שאפילו וודאה אינה מטמאה חולין, כגון שנגע טבול יום או שני בעיסה, אין לשני מגע אצל הטבל (ירושלמי חלה ספ"ב. וכן בפ"ג ה"ב: טבל מניינו כחולין), ואין טבול יום פוסל את הטבל מלעשותו תרומה (כמשנת טבול יום פ"ד מ"א ואילך), ואין כאן טומאה כלל.<sup class="footnote-marker">49</sup><i class="footnote">כן נתפרשה הברייתא בבבלי נדה ז' א'. ועיין גם בירושלמי כאן פ"ג ה"ב, נ"ט ע"א, ובפ"מ שם סד"ה טבל מניינו.</i> ובדבר שספיקו מטמא חולין אין צורך לומר שחלתה תלויה, עיין ברש"י נדה ז' רע"א.<sup class="footnote-marker">50</sup><i class="footnote">ועיין בר"מ פ"ח מה' בכורים ה"י. וכגירסתינו בדפוסים כ"ה אף בכי"י. ועיין מ"ש בח"ד כאן ובמה"פ פ"ג ה"ב ד"ה א"ר יונה ובערוך לנר נדה ז' א' ד"ה כל שודאי, ואין להגיה בדברי הר"מ.</i> 
<small>39.</small> <b>וכן פירות שנולד להם וכו'. </b>תוספ' ע"ז נ"ו א' ד"ה שמותר, גיליון תוספ' נדה ו' ב' ד"ה נולד, פי' הרש"ס, נ"ה ע"ב. 
<small>40.</small> <b>ייעשו בטומאה וכו'. </b>כ"ה בכי"ע ובראשונים הנ"ל. וכן מוכח בירושלמי (פ"ג ה"ב, נ"ט ע"א): והתני אף בשאר המינין כן, כלומר, דינם כמו בחלה במשנתנו (ורמז לתוספתא שלנו, כפירוש הרש"ס). ובכי"ו ובד בטעות: ייעשו בטהרה. משנגמרה מלאכתן ייעשו בטומאה. 

Halakhah 12

<small>41.</small> <b>גר שנתגייר וכו'. </b>כל הברייתא בס' התרומה סוף ה' חלה, סי' פ"ח. ועיין להלן. 
<small>42.</small> <b>משקרמו פניה פטור' וכו'. </b>וכן במשנתנו פ"ג מ"ו: גר שנתגייר והיתה לו עיסה וכו', ר' עקיבא אומר הכל הולך אחר הקרימה. ובפיה"מ שם (וממנו במאירי עמ' 31): לפי שר' עקיבא סובר כי החלה מוציאין משיקרמו פני הפת, ולדעתו זו היא שעת הוצאת חלה, וכן נראה מדעתו בספרי אמר לשם (שלח פי' ק"י עמ' 114) אין מפרישין עד שתגמר מלאכתו. איזה הוא גמר מלאכתה? קרימתה בתנור דברי ר' עקיבא. וקרימה הוא שיקפה פני הפת ויהיה לו כמין קליפה.<sup class="footnote-marker">51</sup><i class="footnote">וכנראה שזו היא דעת כהנא בירושלמי פ"ג ה"ה, נ"ט ע"א. אבל חברייא בשם ר' אלעזר אמרו שם: מודה ר' עקיבה לחכמים בעיסת הדיוט שגילגולה טיבולה וכו'. מודה ר"ע לחכמים בעיסת הקדש שגילגולה פוטרה. כלומר, דווקא במקום שהגלגול הוא במקום שאין על העיסה חיוב חלה כלל, והגלגול אינו מעלה ואינו מוריד, מתחייבת העיסה בקרימת פניה, דוגמת עיסת גוי, או עיסה שבלילתה רכה שאין שייך בה גלגול, והאפייה מחייבתה. אבל אם נתגלגלה בחיוב חלה הגלגול הוא שטובל אותה. ועיין בירושלמי כאן פ"ב ה"א, נ"ח ע"ב, ומ"ש להלן בסוף מכילתין. ועיין מ"ש ר' אליהו מעכו בשו"ת הרשב"א ח"א סי' נ"ד ובתשובת הרשב"א שם.</i> ועיין מ"ש להלן בסוף פירקין. ועיין מה שהאריך בזה במהרי"ט אלגזי ה' חלה פ"ד סי' י"ב, צ"ה ע"א ואילך. 
<small>43.</small> <b>ר' יוחנן בן נורי או' עד שלא תגלגל וכו'. </b>וכ"ה בס' התרומה הנ"ל. וכן בספרי שלח הנ"ל: ר' יוחנן בן נורי אומר משתגלגל בחיטים ותטמטם בשעורים. וסתם משנתנו (פ"ג מ"ו, והיא נסמכה למ"ה שם) היא כר' יוחנן בן נורי (וכן פסק הר"מ בפ"ח מה' בכורים ה"ט).<br>אבל בפתיחת המאירי לאבות (י"ב ע"ב) מונה בין התנאים שנתחדשו (כלומר, שלא נזכרו במשנה) בברייתות בסדר זרעים: "ובחלה וכו' ר' יוחנן. ונראה לי שהוא בן בג בג שהיה שמו ר' יוחנן". וברור שחסר לפניו כאן השם בן נורי וסבר שהוא בן בג בג, מפני שר' יהודה בן בתירא נזכר אחריו בסמוך, ואמרו בתוספתא:<sup class="footnote-marker">52</sup><i class="footnote">כתובות פ"ה ה"א. וכן בספרי קרח פי' קי"ז, עמ' 137; ירוש' כתובות פ"ה ה"ד, כ"ט ע"ד; בבלי קידושין י' ב'.</i> וכבר שלח יוחנן בן בג בג אצל ר' יהודה בן בתירה וכו'.
<small>44.</small> <b>משם ר' יהודה בן בתירא אמ' וכו'. </b>בד ובכי"ע: אחרים אמרו משם ר' יהודה בן בתירא וכו'. וכן בירושלמי (פ"ג ה"א, נ"ט ע"א): תני ר' יהודה בן בתירה אומר וכו'. וכן מוכח מדברי המאירי (עיין מ"ש לעיל בסמוך) שהיתה לפניו הגירסא ר"י בן בתירא, ובכי"ו נשמט "בן בתירא" בטעות. 
<small>45.</small> <b>משתעשה מקרצות. </b>כלומר, שתיעשה חתיכות, חתיכות, כמין עוגות, אבל בגלגול גרידא, והיינו כשנתערב הקמח במים, עדיין אינה נטבלת לאכילת עראי. ובערוך ערך קרץ ג': והקרץ בינתיים (כלים פ"ח מ"ו) פי' ככר עגול שמו קרץ. חלות מצות (ויקרא ב', ד') תרג' גריצן פטירן (פיה"ג כלים שם עמ' 17). בתוספת חלה בס"פ ר' יוחנן, משתעשה מקרצות וכו'. ועיין פיה"ג טהרות עמ' 126 ובהערות שם.<sup class="footnote-marker">53</sup><i class="footnote">ועיין לעיל שו' 17. ואף שם קרץ יותר מגלגול, אלא שהוא נפרד מן העיסה ומתחבר בה אחרי שכבר הפריש את החלה, ולפיכך צריך להפריש עליו בשעת הרמת חלה, עיי"ש.</i><br>ובירושלמי הנ"ל: משתעשה מקרצות מקרצות וכו', מה תרומת גורן ניטלת מן הגמור אף זו ניטלת מן הגמור. מעתה לכשתאפה? [אמר] ר' מתניה לא הוקשה לתרומת הגורן אלא למלאכת העירוס בלבד. ובפי' רבינו הלל (ספרי שלח, ל"ד ע"ב): ופריך מעתה דמקשת להלה כתרומת גורן, לכשתאפה תהא מחייבא בחלה, דאפייתה הוי גמר מלאכתה לגמרי, ואמאי אמרת משתעשה מגרצות.<sup class="footnote-marker">54</sup><i class="footnote">כ"ה היתה גירסתו בירושלמי. ולעיל שם העתיק: מגרסות. ועיין במשנת ביצה פ"ב מ"ו: לא היו אופין פיתן גריצות (כגי' רוב הנוסחאות) אלא רקיקין. ובבבלי שם כ"ב ב': אין אופין פת עבה וכו'. ועיי"ש בהמשך הסוגיא ובמלא"ש למשנה שם.</i> ומהדר, לא הוקשה לתרומת גורן אלא למלאכת העירוס, דהכי כתיב לעיל ראשית עריסותיכם, דמשמע כשהיא עבה (כנראה שצ"ל: עיסה, כמו שהגיה המו"ל) אקשה, ולא באפיה. ומכאן שגמר מלאכת העירוס (העיסה) הוא כשהקמח והמים נעשים חתיכות חתיכות של בצק, כלומר, מקרצות.<br>וברור מן הירושלמי שר' יהודה בן בתירא אמר את דבריו על חלה בכלל, ולא על גר שנתגייר גרידא. ומכאן משמע שגם ר"ע ור' יוחנן בן נורי חולקים בחיוב חלה בכלל, וכמו שמוכח מן הספרי, וכפירוש הר"מ בפיה"מ שהבאנו לעיל. ועיין במהרי"ט אלגזי ה' חלה סי' י"ב הנ"ל.

Chapter 2



Halakhah 1

<small>1.</small> <b>העושה עיסה מן החטים וכו'. </b>פיסקי חלה להרשב"א סוף שער א', ח' ע"א, מאירי חלה עמ' 33. ובמשנתנו (פ"ג מ"ז): העושה עיסה מן החטים ומן האורז אם יש בה טעם דגן חייבת בחלה. ופירושה לפי פשוטה שהיא חייבת אפילו אין בדגן חמשת רבעים, כשיעור שמתחייב בחלה, מפני שהדגן גורר את האורז ומהפכו לדגן, ואם יש בשניהם כשיעור חייבת בחלה, וע"ז חולק רשב"ג, עיין מ"ש להלן. 
<small>1-2.</small> <b>רבן שמעון בן גמליאל אומר אין חייבת וכו'. </b>כ"ה בד, בכי"ע ובראשונים הנ"ל. ורשב"ג חולק על משנתנו הנ"ל, וסובר שדווקא אם יש בעיסה דגן כשיעור חלה, ויש בה טעם דגן, מתחייבת ואין הדגן בטל, אבל אם אין בה כשיעור דגן אעפ"י שיש בה טעם דגן פטורה, מפני שטעם גרידא אינו מחייב בחלה, ולית ליה לרשב"ג גרירה. ובירושלמי למשנתנו הנ"ל: מתניתא (כ)דרבן<sup class="footnote-marker">1</sup><i class="footnote">בריבמ"ץ למשנתנו (פ"ג מ"ז) מעתיק: מתני' <b>דלא</b> כרשב"ג וכו'. וכ"ה בר"ש, או"ז, רשב"א ומגדל עוז (עיין אהצו"י, עמ' 140 ואילך). וכן במאירי, עמ' 32: בתלמוד המערב מתניתא פליגא אדרבן שמעון בן גמליאל וכו'. אבל הראשונים הנ"ל דרכם להעתיק מן הריבמ"ץ, ומהם מן הר"ש, וכבר הראינו בכ"מ שכן דרכו של רבינו הריבמ"ץ להגיה את הנוסחאות (עיין מ"ש במבואי לתס"ר ח"ד, עמ' י"ט ואילך). ברם הנוסחא שלפנינו בטוחה, והיא מקויימת ע"י שני קטעים מן הגניזה (שרי"ר, עמ' 56 ועמ' 58), וכ"ה בתמים דעים להראב"ד סי' ז' (ועיין גם בהשגות פ"ו מה' בכורים הי"א), ובה' חלה להרמב"ן סי' י"ג, צ"ח ע"א. ועיין היטב בתשובת ר' יוסף בר' יהודה שהביא הראב"י (ספרן של ראשונים הוצ' אסף) סי' ל"ב, עמ' 34, וקרוב לוודאי שהפירוש למשנתנו הנ"ל שהביא שם נובע מתוך הירושלמי כאן לפי גרסתינו, והמפרש לא פירש כדברי הרמב"ן להלן.</i> שמעון בן גמליאל, דרבן שמעון בן גמליאל אומר לעולם אינה חייבת עד שיהא בה דגן כשיעור. ופירש הרמב"ן (בה' חלה, עיין הערה ו') שכוונת התלמוד היא לפ"ג מ"י: הנוטל שאור מעיסת חטים ונותן לתוך עיסת אורז, אם יש בה טעם דגן חייבת בחלה וכו'. וברור שם מתוך העניין שמדברים בעיסת חטים שכבר נטבלה ומטעם בטול טבל ברוב אתינן עלה. ומשנה זו היא בהכרח כרשב"ג, שהרי לחכמים למה לי שאור מעיסת חטים (שכבר נטבלה), הרי גם בנותן קמח של חטים לתוך קמח של אורז, אם יש בה טעם דגן חייבת בחלה, ומחמת גרירה אתינן עלה, ולא מחמת טעם הטבל.<sup class="footnote-marker">2</sup><i class="footnote">פירוש הרמב"ן נתאשר ונתקיים עכשיו ע"י קטע של הגניזה שנתפרסם בתרביץ ש"ג, עמ' 132. ושם באמת נסמכה כל הסוגיא המתחילה "מתניתא דרבן שמעון בן גמליאל וכו'" למשנה י', ממש כפירוש הרמב"ן. וכן נכון, ושם עיקר מקומה, אלא שהסופרים כפלו אותה בה"ו, והשמיטוה אח"כ במקומה העיקרי, דבר רגיל בירושלמי, עיין מ"ש בירושלמי כפשוטו, עמ' 239 בהערה.</i> 
<small>2-3.</small> <b>אין אדם יוצא בה ידי חובתו בפסח וכו'. </b>וכ"ה בד ובפי' חלה הנ"ל. ובכי"ע (צוקרמנדל השמיט שורה שלמה): הנוטל שאור מן העיסה שהורמה חלתה<sup class="footnote-marker">3</sup><i class="footnote">הסופר התחיל להעתיק ה"ב וראה שטעה בין בהעתקה ובין בדלוג, ושכח למחוק מלים אלו.</i> ואין אדם יוצא בהן ידי חובתו בפסח עד שיהא בדגן כשיעור.<sup class="footnote-marker">4</sup><i class="footnote">עיין תס"ר, ריש עמ' 114, וכבר חשדתי בזמנו שצוקרמנרל השמיט בבא זו בטעות.</i> ובמאירי הנ"ל: עד שיהא בה דגן כשיעור. והוא מוסיף: ואין אני מבין פסח זה על שום מה, ומה עניין שיעור חלה ליציאת חובה של מצה, אלא שנראה שכוונתו לומר שיהא רובה דגן וטעמה דגן.<sup class="footnote-marker">5</sup><i class="footnote">ועיין מאירי פסחים ל"ה ב', 44 ע"ב.</i> והפי' הפשוט הוא כמו שפירש בח"ד שאף כאן רשב"ג חולק על משנתנו (פ"ג מ"ז) ששנתה: אם יש בה טעם דגן חייבת בחלה, ויוצא בה אדם ידי חובתו בפסח. ורשב"ג סובר ובלבד שיהא בדגן כשיעור, כלומר, כשיעור מצה, והיינו כזית בכדי אכילת פרס, וכמו שפסק הראב"ד (בפ"ו מה' חמץ ומצה ה"ה). ועיין מה שהאריך בזה במהרי"ט אלגזי ה' חלה פ"ד סי' י"ג, צ"ז ע"א ואילך. ועיין בבאור הגר"א או"ח סי' תנ"ג אות ב'. 

Halakhah 2

<small>3-4.</small> <b>מעיסה שלא הורמה חלתה הרי זה וכו'. </b>בד ובכי"ע ובכמה מן הראשונים שנביא להלן: שלא הורמה חלתה, ונותן (ונתן) לתוך עיסה שהורמה חלתה, הרי זה מביא וכו'. ולפנינו פיסקא קטועה ממשנתנו (פ"ג מ"ח). וכן באו"ז (ה' חלה סי' רכ"ז ח"א, ל"ה ע"ב) מעתיק את התוספתא כעין גי' כי"ו. ובמשנתנו הנ"ל: הנוטל שאור מעיסה שלא הורמה חלתה ונותן לתוך עיסה שהורמה חלתה אם יש לו פרנסה ממקום אחר מוציא לפי חשבון. ומפרשת התוספתא להלן כיצד עושה. 
<small>4.</small> <b>הרי זה מביא קמח ממקום אחר וכו'. </b>ר"ש פ"ג רמ"ח, פ"ד סמ"ב, שו"ת מהר"ם ב"ב (ד' פראג) סוף סי' ש"ט, או"ז הנ"ל, פי' חלה להרשב"א ש"ד, ט"ז ע"ב, מאירי סוף עמ' 33, פי' הרא"ש פ"ג מ"ח, הלכות קטנות שלו ה' חלה סי' ט', רבינו ירוחם, אדם נכ"א ח"ג, קרוב לסופו, כולם בשם התוספתא. ובירושלמי (פ"ג ה"ז, נ"ט ע"ב): תני<sup class="footnote-marker">6</sup><i class="footnote">כגי' כי"ר, קטע מן הגניזה בתרביץ ש"ג, עמ' 130 וה' חלה להרמב"ן, צ"ט ע"א. ולפנינו נתחברה מלה זו למלה שלפניה, ויצא: קידשתנו.</i> ואם לאו<sup class="footnote-marker">7</sup><i class="footnote">כלומר, אם אין לו עיסה שלמה טבולה לחלה, עיין בפי' הרש"ס, ס"ג סע"א. אבל עיין מ"ש להלן הערה 13.</i> מביא ד' רובעין ומשיך וכו'. ולהלן שם רע"ג: והתנינן ואם לאו מביא ארבעת רובעין ומשיך.<br>ובאו"ז הנ"ל כתב: לעיל פ"ק (סי' רי"ד, ל"ג ע"א) פירשתי שאם לש בצק ואין בו שיעור חלה, ולקח תבואה או קמח כמו שהן בעין, ובללן עם הבצק, דאין מצטרפין וכו', והא דתניא בתוספתא פ"ב דחלה הנוטל שאור מעיסה שלא הורמה מתנתה הרי זה מביא קמח ממקום אחר וכו', התם ההוא קמח מגלגלו במים עד שנעשה בצק ומצרפן. ואם תמצא לומר שמצרף הקמח כמו שהוא, שאני התם שכבר היה בו כשיעור (כלומר, בשאור שנתן לתוך העיסה, וכבר נטבל). ושאר כל הראשונים פירשו כלשון ראשון שבאו"ז.<br>ובר"מ (פ"ז מה' בכורים הי"א): הרי זה מביא עיסה שנייה, שיהיה בה עם שאור זה שיעור עיסה שחייבת בחלה, ונותנה <b>בתוך העיסה</b> שהורמה חלתה, ומפריש מן העיסה השנייה שיעור חלה עליה ועל השאור, כדי שיטול מן המוקף. ובמהרי"ק שם העיר: ובספר מוגה מצאתי ונותנה סמוך לעיסה (כלומר, במקום "ונותנה בתוך העיסה" שלפנינו), גם סמ"ג כתב (עשין קמ"א, ר"ב ע"ד) כל לשון רבינו, וכתב ונותנה בצד העיסה<sup class="footnote-marker">8</sup><i class="footnote">וכ"ה בארבעה כתי"י הר"מ שבדקתי, וביניהם אחד על קלף.</i> והכל עולה לדין אחד. ברם לולא דבריו הייתי אומר שגירסת הספרים שלפנינו (וכ"ה גם בד' רומי ונפולי, וכן מעתיק הרש"ס, ס"ג ע"ב) בלי ספק נכונה.<br>וכן פוסק בטיו"ד (סי' שכ"ד): יביא רובע הקב מקמח ויערבנו עם זו העיסה ויפריש ממנה וכו'. וכן בפיה"מ להר"מ (פ"ג מ"ח): שמביא אדם קמח, שיעורו כשמצרפו לאותו שאור שלקח מעיסה שלא הורמה חלתה שיהיה הכל חמשה רבעים שהוא שיעור חלה, ואח"כ יערב הכל,<sup class="footnote-marker">9</sup><i class="footnote">כלומר, ירחוק אותו לתוך העיסה ויערבבנה, אבל באופן כזה שיוכל להפריש מן העיסה החדשה. ועיין במלא"ש פ"ג סמ"ח מ"ש בשם ר' יהוסף אשכנזי.</i> ומוציא ממנו החלה החייבת לחמשה רבעים (וניסח ע"פ התוספתא כאן). ורק לפי גירסא זו אפשר להבין את סיום דברי הר"מ בה' בכורים הנ"ל: כדי שיטול מן המוקף, ולכאורה הדברים תמוהים מאד, הרי צריך ליתנה בצד העיסה כדי שיצטרף לחלה, ואם לא תגע בעיסה לא תצטרף (עיין ברפ"ז שם), ומה שייך מוקף לכאן שאינו מעכב בדיעבד, אתמה. ונראה שכבר הרגיש בזה הרדב"ז שהעיר: "וכתב רבינו ונותנה בתוך העיסה שאם לא יעשה כן, נמצא שהעיסה שהורמה חלתה מפסקת". וברור שהרב לא כיוון שתפסיק ולא תצטרף, שהרי עיסה שהורמה חלתה אינה מפסקת<sup class="footnote-marker">10</sup><i class="footnote">כמשנתנו פ"ד מ"ג, וכן פסק הר"מ בפ"ז מה' בכורים ה"ו. וכן פירשו הראשונים הנ"ל את התוספתא כאן.</i> אלא מסתבר שכוונת רבינו היתה שהעיסה מפסקת ואין כאן מוקף, ולפיכך צריך להדחיקה בתוך העיסה.<sup class="footnote-marker">11</sup><i class="footnote">כגירסת הספרים שלנו ופיה"מ להר"מ וטור הנ"ל. ועיין בפרישה לטיו"ד שם סי' שכ"ד אות י"ח ומ"ש בט"ז יו"ד שם ס"ק י"א אות י"א בשם הרש"ל. ועיין מ"ש בס' בית יעקב (ירושלים תרמ"ד), י"ד ע"א, ודבריו אינם מוכרחים, עיי"ש.</i> אבל רוב הראשונים לא הזכירו שצריך לערב את העיסות. וכן משמע מפשוטה של התוספתא, ודעתם היא שמכיון שהעיסה הראשונה נאסרה כולה משום טבל, ואם אין לו פרנסה ממקום אחר תורם לפי כולה, הרי ממילא כשמסמיך לה את השניה אין כאן הפסק לעניין מוקף.<sup class="footnote-marker">12</sup><i class="footnote">ועיין בשו"ת הרא"ש כלל ב' סי' ב' שכתב שעיסה שהורמה חלתה ממנה אינה מפסקת אף לעניין מוקף. אבל מן המשנה עצמה (פ"ד מ"ג) אין ראייה, ושם הכוונה שמצטרפות ונטבלות, אבל כשמפריש את החלה מקיפן. ומסתבר שלעניין מוקף עיסה שהורמה חלתה מפסקת, עיין בירושלמי כאן ספ"ג ובבאור הגר"א שם ומ"ש לעיל, סוף עמ' 354. ובלאו הכי לשון הרא"ש קשה שהבריח אותה מן הצירוף ומקנטרה במוקף שאינו מעכב. ושמא רחף לפני רבינו לשון הר"מ הנ"ל, ומוקף לאו דווקא, וכוונתו לצרוף.</i><br>ברם הברייתא כשהיא לעצמה צריכה ברור, כי לפי פשוטה היא מבארת את משנתנו כיצד יעשה אם יש לו פרנסה ממקום אחר, ומשמע מתוך לשונה שמן הראוי הוא שיביא קמח פחות מחמשת קבין (כפי שמוכח מן הלשון: ומצרפו לחמשת רבעים), ולצרפו לעיסה האסורה, והרי משנתנו לפי פשוטה מתפרשת שהוא מפריש ממקום אחר מעיסה שכבר נטבלה, כשם שנוהגים בתרומה שנתערבה בטבל.<sup class="footnote-marker">13</sup><i class="footnote">וכן פירשו הר"ש ועוד. וכן מפורש בירושלמי שהעתקנו לעיל: "ואם לאו", כלומר, אם אין לו עיסה טבולה. אבל הפירוש שם אינו מוכרח, ואפשר לפרש "ואם לאו", כלומר, אם אינו רוצה להפריש על כל העיסה וכו'. ובכל אופן, הרי בתוספתא לא נזכר כלל "ואם לאו". ועיין בפי' הרש"ס, ס"ג ע"א, והכניס את פירושו לתוך גוף התוספתא.</i><br>ולפיכך נראה שצדק בעל ס' משנה ראשונה למשנתנו שפירש את התוספתא שהיא בדווקא, והיא סוברת שמדאורייתא בטל השאור של טבל ברוב, ואם יביא טבל גמור ממקום אחר יפריש מן החיוב על הפטור, ולפיכך מלמדת שיביא קמח פחות מד' רבעים שאין כאן חיוב חלה, והוא מצטרף עם השאור שלא בטל מדרבנן, והוא טבל מדבריהם, ויש כאן צרוף וחיוב דרבנן, וחלה דרבנן.<sup class="footnote-marker">14</sup><i class="footnote">ועיין מ"ש לעיל, עמ' 261, שו' 94. ועיין היטב בירושלמי פ"ג ה"ז, נ"ט ע"ג: נאמר ר' שמעון בן לקיש כדעתו, דאמר רשב"ל בשם חזקיה טבל בטל ברוב וכו', ובבאור הגר"א שם.</i> וכן כתב בקיצור בס' בית יעקב הנ"ל (לעיל הע' 11). ועיין היטב בשו"ת הרא"ש כלל ב' סי' ב' ובפרישה יו"ד סי' שכ"ד אות י"ח.<sup class="footnote-marker">15</sup><i class="footnote">אבל עיין בהגהה שם: "ונ"ל דהיא קולא וכו'".</i> ועיין היטב בשו"ת מהר"ם ב"ב ד' פראג סי' תכ"ג וד' קרימונא סי' מ'.

Halakhah 3

<small>5.</small> <b>וקב מיכן וקב חדש באמצע וכו'. </b>במאירי עמ' 38: ואף בתוספתא שנינו קב מכאן וקב מכאן וקב חטין (צ"ל: חדש) באמצע הרי אלו מצטרפין.<sup class="footnote-marker">16</sup><i class="footnote">ויש שם השמטה אחרי בבא זו.</i> ובטיו"ד סי' שכ"ד: היה קב חדש מצד זה וקב חדש מצד זה והישן באמצע מצטרפין. והיא היא. ובירושלמי (פ"ד ה"ג, נ"ט ע"ד): קב חדש מצרף. וכן פסק הר"מ בפ"ז מה' בכורים ה"ו. 
<small>5-6.</small> <b>וקב שעורין באמצע וכו'. </b>במאירי הנ"ל חסרה פיסקא זו. וכן ברור שפיסקא זו חסרה אף לפני הרשב"א, עיין מ"ש להלן. ובר"ש (פ"ד מ"ג) כתב כן מדנפשיה. ובירושלמי הנ"ל: קב מין אחר<sup class="footnote-marker">17</sup><i class="footnote">כ"ה ("אחר") בכי"ר, בר"ש ועוד. ולפנינו בטעות: אחד.</i> מצרף.<sup class="footnote-marker">18</sup><i class="footnote">בכי"ר שם, וכן בפיסקי חלה להרשב"א ש"א פ"ב, ו' ע"ב: <b>אינו</b> מצרף. וברור שברשב"א היא ט"ס, ושם סע"א מעתיק: מצטרפין.</i> וכן פסק הר"מ הנ"ל. וברור שהנוסחא שלפנינו נכונה, ופירושה שאעפ"י שאין החטים מצטרפות עם השעורים לשיעור חלה (אם לא בללן יחד, כמפורש במשנתנו פ"ד מ"ב) מ"מ אין השעורים מפסיקות, ומצטרפים שני קבי החטים שמן הצד, ומפריש מן החטים בלבד. ועיין בפיסקי חלה להרשב"א ש"א פ"ב, ו' ע"א ואילך, שנסתפק בזה, והסיק כמפורש בתוספתא כאן. וסוף דבריו שם משובשים בהוצ' קורוניל, עיין מ"ש להלן הע' 24. 
<small>6.</small> <b>הוסיפו עליהן וכו'. </b>כלומר, ברישא מובן שאין מפסיקין שהרי חדש עם הישן, ושעורים עם החטים מצטרפין כשבללן יחד ועשה מהם עיסה,<sup class="footnote-marker">19</sup><i class="footnote">עיין ירושלמי פ"א ה"א, נ"ז ע"ב; פ"ד ה"ב, נ"ט ע"ד. ועיין ר"מ פ"ז מה' בכורים ה"ד, ובס' משנה ראשונה פ"ד מ"ד.</i> אבל קב של אשה אחרת הרי אינה מצטרפת לשיעור חלה אפילו בבלול<sup class="footnote-marker">20</sup><i class="footnote">כמשנתנו פ"א מ"ז, עיין בירושלמי ובר"ש שם.</i> אם היא מקפידה, ומכ"ש עיסה שניטלה חלתה שאין שייך בה צירוף, והוסיפו כאן על הרישא שאף קב של אשה אחרת וכו', אעפ"י שאין מצטרפין, מ"מ אין מפסיקין. 
<small>6-7.</small> <b>וקב של אשה אחרת וכו'. </b>ירושלמי, ר"מ הנ"ל ה"ז, ומאירי הנ"ל, ועיין מ"ש לעיל. 
<small>7.</small> <b>וקב דבר שניטלה חלתו וכו'. </b>וכ"ה בד ובמאירי הנ"ל (במאירי חסר "דבר") ובמשנתנו (פ"ד מ"ג). ובכי"ע: וקב תרומה באמצע וכו', וזו היא טעות ברורה, שהרי קב תרומה מפסיק, כמפורש במשנתנו פ"ד מ"ג, ולהלן בסמוך. 
<small>8.</small> <b>וקב הגוי באמצע וכו'. </b>מאירי הנ"ל, ירושלמי הנ"ל. 
<small>9.</small> <b>וקב תרומה באמצע וכו'. </b>וכ"ה במאירי הנ"ל ובמשנתנו פ"ד מ"ג. ובד נשמטו כאן המלים "וקב תרומה באמצע אין מצטרפין הוסיפו עליהן". ובכי"ע הגי' מסורסת, עיין בשנו"ס. 

Halakhah 4

<b>הוסיפו עליהן וכו'. </b>כלומר, אפילו עיסת אורז שהיא נגררת עם החטים (פ"ג מ"ז), ומדומע שרובו חולין (ומדאורייתא בטלה התרומה ברוב) אף הם מפסיקין, עיין להלן. 
<small>10.</small> <b>וקב אורז באמצע וכו'. </b>וכ"ה בד (אלא שלפני כן יש שם השמטה עיין מ"ש לעיל) ובמאירי הנ"ל. והלכה זו היא גם במשנתנו (פ"ד מ"ג), וכן פסק הר"מ בפ"ז מה' בכורים ה"ה. 
<b>וקב מדומע באמצע. </b>כ"ה בכי"ע. וכן בירושלמי ובר"מ הנ"ל: קב מדומע אינו מצטרף (כלומר, מפסיק). ועיין מ"ש לעיל, ד"ה הוסיפו. ועיין מה שהאריך במהרי"ט אלגזי ה' חלה פ"ד סי' י"ט, ק"ג ע"ב ואילך. ובכי"ו ובד בטעות: וקב מרובע באמצע. וההוספה שאח"כ בכי"ע הוא שיבוש ברור, עיין לעיל שו' 7. 
<small>11.</small> <b>קב חטין וקב שעורין וכו'. </b>ר"ש כלאים פ"א מ"א, תוס' מנחות ע' ב' ד"ה תנא (ושם בט"ס: אין מצטרפין, ועיין בשטמ"ק שם אות כ"ג ואות כ"ד), פי' חלה להרשב"א ש"א, ו' ע"א, מאירי עמ' 38 הנ"ל, פי' הרא"ש כלאים פ"א מ"א וחלה רפ"א, הלכות קטנות שלו ריש ה' חלה, ודיני חלה להרשב"ץ פ"ה (תשב"ץ ח"ב סי' רצ"א, ס"ב ע"א). ועיין להלן. 
<b>וקב כוסמין וכו'. </b>כ"ה בכל הנוסחאות, וכ"ה בירושלמי פ"ד ה"ד, נ"ט ע"ד. ופירשו הראשונים הנ"ל<sup class="footnote-marker">21</sup><i class="footnote">בר"ש ניסה לפרש אחרת, אבל אף הוא הסיק שהכוסמין הן באמצע. ועיין בפי' חלה להרשב"א הנ"ל.</i> שקב הכוסמין היה באמצע, וכן העתיק בטיו"ד סי' שכ"ד במפורש: קב חטין מצד זה וקב שעורין מצד זה וקב כוסמין באמצע מחברן, והרי אלו מצטרפין. וכאן החטים מצטרפות עם הכוסמין לחייב את החטים בחלה, והכוסמין מצטרפות עם השעורין לחייב את השעורין בחלה (עיין במשנתנו פ"ד מ"ב), ונמצא שגם החטים וגם השעורים חייבות בחלה כל אחד לחוד.<br>ובירושלמי הנ"ל: לא אמר אלא קב חיטין קב שעורין קב כוסמין. הא קב חטים וקב שעורין וקב כוסמין באמצע<sup class="footnote-marker">22</sup><i class="footnote">וכן היתה הגירסא בירושלמי לפני המאירי, עמ' 38, אלא שדבריו שם אינם ברורים, וכנראה שכתב מה שכתב שם ע"פ פיסקי חלה להרשב"א, עיין להלן הערה 24.</i> לא בדא וכו'. וזו היא גירסא משובשת, וצ"ל: הא קב חטים וקב שעורין וקב כוסמין [וקב שעורין] באמצע לא בדא וכו', כמו שהגיה הגר"א. ובפיסקי חלה להרשב"א הנ"ל: לא אמר אלא קב חטים וקב שעורין וקב כוסמין באמצע<sup class="footnote-marker">23</sup><i class="footnote">וכ"ה אף בכי"ד של הירושלמי, אלא ששם חסרה המלה "אלא", וישנן המלים "לא בדא".</i> וכו' מה בין כוסמין באמצע, מה בין שעורין באמצע? כלומר, לא אמרנו אלא כשהכוסמין באמצע (כסיגנון הברייתא שלנו ששונה בסוף את המין האמצעי המפסיק), אבל אם שעורים באמצע הן מפסיקות שלא יצטרפו בחלה, וע"ז שואל הירושלמי: מה בין כוסמין באמצע וכו'. וכן מוכח מהמשך דברי הרשב"א, וכן משמע מדברי הר"ש, התוספות, והרא"ש הנ"ל שלא העירו על סתירה בין הירושלמי והתוספתא.<sup class="footnote-marker">24</sup><i class="footnote">בהוצ' קורוניל נדפסו דברי הרשב"א הנ"ל בשיבושים. וכ"ה בד' קושטא: אלמא משמע דדוקא בכוסמין באמצע, משום מן (=מין) החטים [אבל לא] לגמרי (כלומר, שאינן מין חטים ממש, שהרי הן כלאים זה בזה), ולא אמרו מצטרף אלא שהוא דומה בעיסתו (כלומר, אבל מין אחר מפסיק, שלא יצטרפו), אבל מין אחד ממש (כלומר, בשתי הקצוות), דקב חטים וקב שעורין וקב חטים, אעפ"י שהשעורים באמצע אינן מצפקין (צ"ל: מפסיקין). ועיין במאירי, עמ' 38. ועיין מ"ש לעיל שו' 5–6.</i>
<small>11-12.</small> <b>כשהוא תורם תורם מכל אחד ואחד. </b>בירושלמי הנ"ל: תורם מכל אחד ואחד לפי מה שהוא. ופירש הר"ש הנ"ל (וביתר הרחבה ברשב"א הנ"ל) שלעניין צירוף הרי הכוסמין מצטרפות בין עם החטים ובין עם הכוסמין (עיין מ"ש לעיל), וממילא נמצא שהחטים חייבות בחלה, מפני שהצטרפו עם הכוסמין, וכן השעורים חייבות בחלה מטעם זה, אבל מ"מ אין להפריש מן הכוסמין לא על החטים ולא על השעורים, שהרי הכוסמין כלאים עם החטים וכלאים עם השעורים, כפי שמוכח ממשנתנו ריש כלאים (עיין בר"ש שם), ונקיטינן (משנת תרומות ספ"ב) כל שהוא כלאים בחבירו לא יתרום מזה על זה, וממילא מוכרח להפריש מן החטים על החטים ומן השעורים על השעורים. ועיין בס' ניר לירושלמי בסוגיין. והנה במקורות כאן לא נתברר אם צריך להפריש גם מן הכוסמין, ונחלקו בה האחרונים,<sup class="footnote-marker">25</sup><i class="footnote">בכי"ל של הירושלמי נוסף אחרי הפיסקא שהעתקנו בריש שו' 11–12: קב חטים קב שעורים קב כוסמין תורם מן הכוסמין לפי מה שהוא. ונמחק כ"ז. ובכי"ר שם: הלכה ד'. קב חיטין וקב שעורי' תורם מכל אחד ואחד לפי מה שהוא. קב היטין קב שעורי' קב כוסמיות תורם מן הכוסמין. וברור שכי"ר מתאים כאן לכי"ל (אלא שברישא יש שם השמטה, וצ"ל: וקב שעורי' וקב כוסמין). וצ"ע.</i> עיין בדרישה טיו"ד סי' שכ"ד ובט"ז ובש"ך ובנקודות הכסף שם ס"ק ד'. 

Halakhah 5

<small>12.</small> <b>חצי קב חטין וכו'. </b>הראשונים הנ"ל וכ"ה בירושלמי הנ"ל בהוצאות שלנו.<sup class="footnote-marker">26</sup><i class="footnote">אבל בגוף כי"ל ליתא, והושלם בגליון. וכן ליתא בכי"ר, עיין לעיל הערה 25.</i> ופירש הר"ש (ועל פיו בשאר הראשונים) שכאן הרי אין שיעור חלה, לא בחטים לחוד ולא בשעורים לחוד, אפילו בצירוף הכוסמין, וממילא פטורות החטים והשעורים מחלה, שהרי חטים ושעורים אין מצטרפות, ובכל מין ומין אין שעור חלה אפילו בצרוף עם הכוסמין, אבל הכוסמין הרי מצטרפות בין עם החטים ובין עם השעורין, ונמצא שעיסת הכוסמין יש בה ששה רבעים וחייבת בחלה, ולפיכך מפריש ממנה לפי שיעור כל העיסה. ועיין בס' ניר לירושלמי בסוגיין. 
<small>14.</small> <b>לתורם תבואה שלא הביאה שליש וכו'. </b>ר' אליעזר בן יעקב סובר כחכמים במשנתנו (פ"ד מ"ד) שהנוטל חלה מן הקב אינה חלה, והוא מסביר שכל זמן שאין בעיסה שיעור חלה דינה כפירות שלא הביאו שליש לעניין תרומה, וכשם שלעניין תרומה אפילו בדיעבד אין תרומתן תרומה,<sup class="footnote-marker">27</sup><i class="footnote">עיין מ"ש לעיל, עמ' 319, הע' 45.</i> כך לעניין חלה אפילו בדיעבד אין חלתו חלה. ובירושלמי (פ"ד ה"ה): ורבנין מדמין לה לתבואה שלא הביאה שליש וכו'. ועיין מ"ש במהרי"ט אלגזי ה' חלה סי' כ"א, ק"ז ע"א ואילך. 
<small>15.</small> <b>וחכמים אומ' לתורם וכו'. </b>בבא זו עד "חזרו לומר" וכו' נשמטה בד, אבל ישנה גם בכי"ע, וחכמים הללו סוברים כר"ע במשנתנו הנ"ל שהמפריש חלה מן הקב חלתו חלה. 
<small>15-16.</small> <b>פירות שלא נגמרו מלאכתן שאין תרומתו תרומה. </b>צ"ל: שאין [תרם] תרומתו תרומה.<sup class="footnote-marker">28</sup><i class="footnote">והסופרים שלא היו רגילים ב"איך שפירושו "אם" השמיטו את המלה תרם. ועיין מ"ש לעיל דמאי פ"ב הע' 46 ולהלן בכורים פ"ב שו' 24. [ומ״ש להלן שבת רפי״ג.]</i> וכן בירושלמי הנ"ל: ר' עקיבה מדמי לה לפירות שלא נגמרו מלאכתן. עבר והפריש מהן תרומה הרי זו תרומה (כמשנת תרומות ספ"א). ועיין בירושלמי כאן פ"ג ה"א ובפירוש הגר"א שם וברידב"ז שם ד"ה ר"י בשם רשב"ל. 
<small>16.</small> <b>שהרי הקב הזה מצטרף וכו'. </b>כלומר, מכיוון שהקב הזה ראוי להצטרף עכשיו עם עיסה אחרת, הרי אינו דומה לא לתבואה שלא הביא שליש שאינה ראויה להצטרף, ולא לפירות שלא נגמרו מלאכתם שאינם זקוקים לצרוף, וחסרון גמר מלאכה לחוד, וחסרון צרוף לחוד. וכן הסיקו בירושלמי הנ"ל: חזרו לומר אינן דומין לא לפירות וכו', אלא ר' עקיבה מדמי לה לומר (=לאומר) הרי זו תרומה על הפירות האלו לכשיתלשו ונתלשו. ורבנין מדמין לה לומר הרי זו תרומה על הפירות האילו המחוברין.<sup class="footnote-marker">29</sup><i class="footnote">כגירסת הריבמ"ץ בס' תרומת חלה של הר"ש אליעזרי, עמ' ל"ה. וכ"ה בר"ש פ"ד מ"ד ובכמה מן הראשונים, עיין אהצו"י, עמ' 147. וכ"ה בנוסח הרש"ס. ולפנינו בטעות: לכשיתלשו.</i> ועיין מ"ש מהרי"ט אלגזי סי' כ"א הנ"ל, ולעיל תרומות פ"ב ה"ז ומ"ש לעיל עמ' 312. 
<small>17.</small> <b>ואין בטמא כשיעור. </b>כלומר, כביצה, שהוא השיעור לטמא אחרים,<sup class="footnote-marker">30</sup><i class="footnote">עיין במשנתנו כאן ספ"ב וטהרות רפ"ב.</i> וממילא אפילו כשהיא נותנת את המים אין הקמח הטמא מטמא את המים ואת שאר הקמח. אבל יש כאן חשש שמא יקח מן הטמא לשם חלה, ונמצא שיאכל הכהן חלה טמאה. וכל המפרשים נדחקו מאד בפירושה. 
<small>18.</small> <b>חוץ מן הטמא וכו'. </b>ופירוש הברייתא הוא לפי המנהג להרים את החלה מיד לאחר נתינת המים (כמשנתנו פ"ג מ"א), ולפיכך אם אינו מקדש את הטמא לשם חלה, אין הטמא מצטרף לשאר העיסה להטבל עמה, שהרי הוא מרים את כל השיעור על מנת ליתנו לכהן, והטמא שבחלה לא קדש לשם חלה, ואינו אלא כנותנו במתנה שלא בתורת חלה, ודינו כמחלק את העיסה בצק לאחרים, שאם אין בחלק כשיעור אינו מצטרף עם השאר. וממילא אין הטמא נכלל בתוך החלה, שהרי אמר בפירוש חוץ מן הטמא שבה, ואין הטמא מצטרף לעיסה להטבל עמה, שהרי הוא מפריש ממנה ע"מ ליתנו לכהן, ונמצא שאין הכהן אוכל לא חלה טמאה ולא טבל טמא, אלא חלה טהורה וחולין טמאין שאין בהן כשיעור לטמא את החלה. ומכיוון שאין בכל הטמא כביצה, הרי בהכרח יש בעיסה שהרים לשם חלה<sup class="footnote-marker">31</sup><i class="footnote">אחד מכ"ד מהמשת רבעים היא ביצה ורבע. ועל שיעור חלה מן התורה, עיין במקורות שצוינו לעיל פ"א סוף שו' 24–25. ועיין להלן הע' 39.</i> יותר מרבע ביצה קמח טהור, אפילו אם נניח שכל הטמא עלה בידו, ומן התורה אין לחלה שיעור, וכל העיסה נפטרת בכל שהוא. ועיין מ"ש להלן על החשש שמא כל הטמא נשאר בעיסה וכל הטהור עלה בידו ונמצא מפריש מן הטהור על הטמא.<sup class="footnote-marker">32</sup><i class="footnote">ועיין היטב בירושלמי פ"ג ה"א ובפירוש הגר"א שם וברידב"ז שם ד"ה אמר ר' יוסי. ויתבארו אי"ה הדברים במקומם.</i> 
<small>19.</small> <b>ואין בטמאות כשיעור. </b>אף כאן פירושו שאין בחטים הטמאות כביצה, עיין מ"ש לעיל. אבל אם יש בהם כביצה הרי יש לחשוש שמא יעלה כל הטמא ביד התורם, וכשהכהן יטחן את החטים ויעשן ככר, תטמא התרומה ע"י החולין הטמאין שלא קדשם לשם תרומה. וכל המפרשים נדחקו מאד בפירושה. 
<small>19-20.</small> <b>הרי זו תרומה חוץ מן הטמאות שבהן. </b>כלומר, כשהוא קובע מקום בכרי וקורא להן שם תרומה, הוא אומר הרי זו תרומה על כל החטים חוץ מן הטמאות שבהן, שאינני מקדשן לשם תרומה, והן מצטרפות לטבל שבכרי,<sup class="footnote-marker">33</sup><i class="footnote">ועיין היטב בירושלמי תרומות פ"א ה"ד וברידב"ז שם ד"ה ר"ח סבר במינו, ובס' ניר שם. וכאן הדברים פשוטים, שאם אמר חוץ מן הטמאות שהן מצטרפות לחטים שבשאר הכרי, והוא תורם אף עליהם.</i> והתרומה פוטרת גם אותן. ונמצא ביד הכהן תרומה טהורה וחולין טמאים שאין בהם כשיעור לטמא את התרומה כשיעשנה ככר.<br>ואעפ"י שבהכרח הוא מפריש כאן מן הטהור על הטמא, כבר אמרו במשנתנו (תרומות פ"ב מ"א): באמת העיגול של דבילה שנטמא מקצתו, תורם מן הטהור שיש בו על הטמא שיש בו. וכן אגודה של ירק. וכן ערימה. ובירושלמי שם: א"ר חייה בר אדא בערימה של קישואין ודלועין היא מתניתא. ופירושו, שבחטין אין רבותא כלל שהוא מפריש בערימה אחת מן הטהור על הטמא, שהרי אין החטים יכולות לטמא כלל את השאר (משום שאין בכל אחת ואחת כשיעור) ואין כאן חשש שמא יתרום שלא מן המוקף. ומשנתנו מדברת בערימה של קישואין ודילועין שהן מטמאים את הנוגע בהן (שהרי יש בהן כשיעור), מ"מ מותר להפריש מן הטהור על הטמא (הקישואין הטמאין אינן מטמאין אלא את הנוגעין בהן שהם נעשים שניים, אבל השאר טהור, שאין שלישי בטבל הטבול לתרומה), מפני שהן כולן ערימה אחת. ומכל שכן שמותר לעשות כן בהלכה שלנו שכל החטים הן כרי אחד.
<small>20-21.</small> <b>שהיה רבן גמליאל פוטר את עריסיו' וכו'. </b>כ"ה בד, קרי: עריסיות, וכתיב זה רגיל במקורות א"י.<sup class="footnote-marker">34</sup><i class="footnote">וכ"ה ("בעלי אריסיות") במשנתנו בכורים ספ"א במשנה שבירושלמי, קויפמן, פרמה וקטעים מן הגניזה, וכ"ה בירושלמי שם ספ"א (כמה פעמים). וכן בב"ב פ"י מ"ר בהוצ' קויפמן ולו (לו: ארסיות). וכן להלן מו"ק פ"ב ה"ג: שטרי עריסיות (כי"ו), אריסיות (ד), אורסיות (כי"ל), ארסיות (כי"ע וירושלמי שם פ"ג רה"ד, פ"ב ע"א).</i> ובכי"ו בטעות: את עריסיו. ובכי"ע: את האריסין. ובמשנתנו (פ"ד מ"ז): ישראל שהיו אריסין לגוים בסוריא, ר' אליעזר מחייב פירותיהם במעשרות ובשביעית, ורבן גמליאל פוטר. ובירושלמי מעשרות (פ"ה סה"ד, נ"א סע"ד) מוכח שרבן גמליאל פטר ממעשרות ומשביעית מפני שלא קנו קרקע, ואין קרקע הגוי בסוריא מתחייבת במעשרות ובשביעית. ובירושלמי כאן פ"ד ה"ז, ס' ע"א, בארו את טעמו של ר"א, ולא בארו את טעמו של ר"ג, וממילא מוכח שהטעם שנתנו בירושלמי מעשרות לר"ג במקומו עומד. ועיין מ"ש לעיל עמ' 315.<br>ולפיכך נ"ל שהברייתא שלנו מדברת בשביעית גרידא, והכוונה שאעפ"י שר"ג היה פוטר את פירות האריסות בסוריא מקדושת שביעית (עיין מ"ש לעיל שביעית פ"ד שו' 30–31), מ"מ היה אוסר מלערס מלכתחילה בשביעית (עיין במשנת שביעית פ"ו מ"ב), אבל אם עירס, הפירות פטורים מקדושת שביעית, כמפורש במשנתנו, וכן מוכח להלן. ופירוש כל המפרשים לא נתחוור לי כלל וכלל. ולעיל עמ' 314 ואילך הוכחנו ששיטת התוספתא היא שישראל שקנה שדה בסוריא היא כא"י גמורה, אבל אריס בשדה הגוי פטור מן המעשרות והשביעית, עיין מש"ש.
<small>22.</small> <b>ובלבד שלא יהא הוא מלקט והן אוגדין וכו'. </b>ברור שאף הלכה זו היא לעניין שביעית גרידא, כמפורש לעיל שביעית פ"ד שו' 33–34, עיין מש"ש בפירושה. ופירוש כל המפרשים שפירשו את כל הברייתא לעניין מעשרות תמוה מאד. 
<small>25.</small> <b>אלא חלה אחת בלבד. </b>מפני שסוריא כא"י, והעיסה הרי נתחייבה ברשות ישראל, מה שאין כן מעשרות ושביעית שנתחייבה ברשות הגוי, עיין במשנת מעשרות פ"ה מ"ה ומ"ש לעיל בסמוך ומ"ש לעיל עמ' 314 ואילך. ור' לעזר בר' צדוק חולק על משנתנו כאן פ"ד מ"ח.<sup class="footnote-marker">35</sup><i class="footnote">וכנראה שר"א בר' צדוק סובר שלא גזרו טומאה על אויר סוריא.</i> 

Halakhah 6

<small>26.</small> <b>הלוקח מן הנחתום בסוריא וכו'. </b>ירושלמי פ"ד ה"ז, ס' ע"א. וכנראה שגם בבא זו היא מדברי ר"א בר' צדוק, וסובר ר"ג שדין סוריא כדין א"י אף לעניין לוקח מן הנחתום, עיין לעיל פ"א שו' 22 ומש"ש. אבל בירושלמי (הנ"ל) פירש ר' מנא שטעם החכמים הוא שלא נחשדו ישראל על החלה בסוריא, ולפ"ז מכ"ש שלא נחשדו על החלה בא"י, והוא העמיד את הברייתא שלעיל (פ"א ה"ח) בלוקח מן הנחתום בחו"ל. אבל כנראה שר' חנינא חולק עליו, ופירש את הברייתא בפ"א כפשוטה בלוקח מן הנחתום בא"י, ולפיכך שאל על טעם החכמים, שאעפ"י שסוריא אינה כא"י מ"מ גם חו"ל חייבת בחלה, ולמה אינו חושש שמא לא הפריש הנחתום חלה. ולפי ר' מנא בחו"ל נחשדו הנחתומים על החלה. וכן נחשדו בסוריא לר"ג, אבל לא כשאוכל בעצמו, עיין בבלי ע"ז ל"ט ב'. 
<small>27.</small> <b>מנהר דרומה של כזיב ואילך וכו'. </b>וכן בכפו"פ פי"א עמ' רע"ח (ד"ר, ס"ה ע"א): מסכת (צ"ל: תוספת) חלה פ"ב מנהר דרומה של כזיב ואילך<sup class="footnote-marker">36</sup><i class="footnote">ועיין בפיסקי חלה להרשב"א ש"ד, י"ז סע"א. וכיוון למלה "ואילך" שבתוספתא כאן. ושמא היתה לפניו הגירסא כאן: ולחוץ, עיי"ש.</i> שתי חלות דמאי וכו'. וברייתא זו כבר אינה מדברי ר"א בר' צדוק (עיין מ"ש לעיל) והיא מפרשת את משנתנו (פ"ד מ"ח) ומסמנת את גבולות א"י וסוריא, עיין מ"ש בבאורה לעיל שביעית פ"ד שו' 13. 
<small>28.</small> <b>שתי חלות דמיי. </b>פירש בח"ד שהוא לשון מושאל, והכוונה לשתי חלות מספק, אחת לאור ואחת לכהן, של אור יש לה שיעור,<sup class="footnote-marker">37</sup><i class="footnote">אחת ממ"ח, כדין חלה טמאה, וכמו שפסק הר"מ בפ"ה מה' בכורים ה"ח, וכ"ה בפי' הרא"ש למשנתנו ובמאירי, עמ' 41. אבל בפיה"מ להר"מ כתב: והוא חלק מכ"ד, או חלק מארבעים ושמונה. וכנראה שרבינו הסתפק אם עיסת סוריא דינה כניטמאת במזיד, או בשוגג, עיין במשנתנו פ"ב מ"ז. וכבד העיד ע"ז בתיו"ט במקומו. אבל לעניין עיסת חו"ל כתב להלן שם: ושיעור זו החלה חלק מארבעים ושמנה (וכן פסק בפ"ה מה' בכורים ה"י), לפי שהיא נטמאה <b>באונס</b> (כ"ה בד' נפולי ובכל כתה"י שבדקתי. ובד"ו ואילך נשמטה מלה זו), ר"ל אותה העיסה שנילושה בארץ טמאה. ודברי הר"מ מיוסרים על תשובת הגאון שבגנזי שכטר ח"ב, עמ' 57 (אוה"ג פסחים, התשובות, עמ' 62). וכמה מן הגאונים חולקים, עיין מ"ש הר"ל גינצבורג בגנזי שכטר שם, סוף עמ' 44 ואילך.</i> ושל כהן אין לה שיעור, כמפורש במשנתנו פ"ד מ"ח. 
<b>אם לא תרם את הראשון כשיעור וכו'. </b>כפו"פ הנ"ל. ופירושה שאם תרם את הראשונה פחות מאחת מששים,<sup class="footnote-marker">38</sup><i class="footnote">עיין דעת ר"ש לעיל פ"א סה"ח, שו' 25 ומש"ש.</i> הרי חלק מן השניה מתקדש בקדושה דאורייתא,<sup class="footnote-marker">39</sup><i class="footnote">עיין בירושלמי כאן פ"ד רה"ט, ס' ע"א, ובריבמ"ץ ובר"ש פ"ד מ"ח. אבל ברא"ש למשנתנו, ובמאירי, עמ' 41, פירשו שמן התורה לאו דווקא, אלא כעין תורה. ועיין לעיל הע' 31.</i> וממילא אין הכהן רשאי לאכול חלה טמאה. ומ"מ הר"מ ושאר פוסקים (חוץ מן הכפו"פ הנ"ל) לא הביאו הלכה זו. וכנראה שהם סוברים שר"ש יחידאה הוא, והחכמים חולקים עליו, וסוברים שמדאורייתא דין חלה בכל שהוא (והחכמים נתנו שיעור לטובת הכהנים, וכאן הואיל ונותן לכהן חלה אחרת לא גזרו בה בדיעבד), ולפיכך יצא כבר ידי חלה בחלה הראשונה. (ע"פ ח"ד). 
<small>29.</small> <b>חלת הגוי בארץ. </b>כ"ה בכי"ע (בד וכי"ו: בחוץ לארץ). וכן מעתיק מכאן בשו"ת הרשב"א ח"ה סי' נ"ו, י"ב ע"ב, ובכפו"פ פ"ו עמ' כ"ו, ועיין גם במאירי עמ' 31. וכ"ה בירושלמי (פ"ד סה"י, ס' רע"ב) ובבבלי (מנחות ס"ז ע"א). וכן פסק הר"מ בפ"ו מה' בכורים ה"י, ובשו"ת הרשב"א הנ"ל מציין לתוספתא תרומות פ"ד רהי"ג, ועיין מ"ש לעיל עמ' 350. 
<b>ותרומת הגוי בחוצה לארץ וכו'. </b>בבבלי הנ"ל: הא תרומתו בארץ אסורה ומדמעת וכו', ועיין במשנת תרומות ספ"ג ובמפרשים שם ובתוספתא תרומות הנ"ל, ובסוגיית הבבלי במנחות שם. 

Halakhah 7

<small>30.</small> <b>עשרים וארבעה מתנות כהונה וכו'. </b>עיקר ברייתא זו נספח למשנה סוף חלה בכי"מ, קויפמן, וגליון כ"י פרמה. וכן היה לפני בעל ס' יריאים השלם סי' קמ"ג, ס"ד ע"א, ולפני הסמ"ג עשין קמ"ו בד"ר ובכת"י (בד"ו ש"ז תקנו: בתוספתא דמסכת חלה). אבל בערוך ערך עשר (ערה"ש ח"ו, רל"ג ע"א) ובכפו"פ ספ"א עמ' י"ד, הביאוה בשם התוספתא, וציינו שהובאה בבבלי (ב"ק ק"י ב', חולין קל"ג ב'). ועיין גם בירושלמי כאן פ"ד הי"א, ס' ע"ב, ובספרי קרח פי' קי"ט עמ' 142 ובתנחומא במדבר סי' כ"ד, ובמדרש רבה שם רפ"ה ומ"ש להלן. וכל הברייתא נתפרשה בפרוטרוט ע"י רב חנינאי ריש מתיבתא,<sup class="footnote-marker">40</sup><i class="footnote">עיין מ"ש עליו ר"א אפשטין במאסף "הגרן" ס"ז, עמ' 52, והרי"ן אפשטין בתרביץ ש"ו, עמ' 365.</i> והובא בה"ג ריש ה' בכורות (ד"ו, קל"ח ע"א, הוצ' ר"ע הילדיסהיימר עמ' 589). וכן בפסיקתא זוטרתי סוף פרשת במדבר. ועיין בה' ראו עמ' 33. 
<small>31.</small> <b>בכלל ופרט וכו'. </b>ופי' הגאון הנ"ל: כללי, דכתיב (במדבר י"ח, ח') לכל קדשי בני ישראל לך נתתים. פרטי, הני דחשבינן חדא חדא לחודיה. ברית מלח דכתיב (שם, י"ח, י"ט) כל תרומת הקדשים וגו' [ברית מלח עולם היא]. ועיין ספרי קרח סוף פי' קי"ח עמ' 142. 
<b>אילו הן עשר במקדש וכו'. </b>חלוקה זו גם בנספח למשנה ובבבלי ובירושלמי ובבמ"ר ובתנחומא הנ"ל, במס' כלה (קניין תורה) הוצ' היגער עמ' 293, פרקי דרבי הוצ' שענבלום, מ"ד ע"א, עיי"ש.<br>אבל בספרי קרח הנ"ל: שתים עשרה במקדש ושתים עשרה בגבולים. ובספרי מונה בין אילו שבמקדש כל המתנות שהכהנים זוכים בהם משל מזבח, אעפ"י שנאכלים בכל העיר, לאפוקי בכור, שהמתנה לכהן היא מסירת הבכור בכל מקום, ואם נפל בו מום הכהן אוכלו בכל מקום, ואם הוא תמים אעפ"י שהכהן צריך להקריבו, הרי שלו מקריב, והמתנה כבר ניתנה לו מקודם. ובכורים הם נכסי כחן לגמרי ולאו ממזבח קא זכי להו, ואם יצאו מירושלים לא נפסלו ביוצא, ולפיכך חשיב להו הספרי בין המתנות שבגבולים. ועיין ר"מ פ"א מה' בכורים ה"ג ואילך, בכפו"פ הנ"ל ובמאירי חולין עמ' 496. אבל עיין בר"מ שם הי"ב ואילך ובפיה"מ פ"ד מ"ט.
<small>32.</small> <b>חטאת ואשם. </b>כלומר, חטאת בהמה ואשם וודאי. ובספרי הנ"ל מונה חטאת בהמה וחטאת העוף למתנה אחת, ואשם וודאי ואשם תלוי למתנה אחת. ומשלים את החסר מתרומת תודה, חזה ושוק, וזרוע איל נזיר, שמונה אותם שלשה. ועיין בפסיקתא זוטרתי הנ"ל. 
<small>34.</small> <b>ושירי מנחות והעומר. </b>כ"ה בכל נוסחאות התוספתא ובירושלמי הנ"ל, ופירושו שיירי כל המנחות ושיירי העומר אחרי הקמיצה. ועיין הגירסא בפיה"מ להר"מ הנ"ל.<sup class="footnote-marker">41</sup><i class="footnote">הפיסקא היא בעברית אף בנוסח הערבי.</i> ובנספח למשנה, בספרי, בתנחומא, בבבלי ב"ק הנ"ל: <b>ומותר</b> העומר. וכ"ה בה"ג, במס' כלה, בפסיקתא זוטרתי ובר"מ פ"א מה' בכורים ה"ד והי"ג. ובפי' הרש"ס (פ"א ע"ב): "ושיירי העומר גרסינן, ולא גרסינן מותר העומר, דמותר העומר וכו'". ואין צורך לשבש את הנוסחאות, והוא מותר העומר הן שיירי העומר, כפירוש הגאון ופסיקתא זוטרתי הנ"ל, וכפירש"י בב"ק, עיין מ"ש ע"ז לעיל עמ' 206. 

Halakhah 8

<b>הבכורה והבכורים. </b>כלומר, שנאכלים בירושלים (בכור תמים שהקריבו) בכל העיר, אבל לא מחוצה לה. ועיין מ"ש לעיל שו' 31 ד"ה אבל בשם הספרי. 
<small>34-35.</small> <b>והמורם מתודה ואיל נזיר. </b>כלומר, חזה ושוק, וארבע חלות מארבע מינין בקרבן תודה, וזרוע בשלה מאיל נזיר וחלה ורקיק של קרבן נזיר. ובבבלי חולין הנ"ל: מורם מתודה ואיל נזיר וכו', כיון דדמיין להדדי חשיב להו כחדא. ובספרי הנ"ל מונה אותן שלש, בין מתנות המקדש, מפני שהם זוכים בהן מן המזבח, עיין מ"ש לעיל שו' 31 ד"ה אבל ושו' 32. 
<small>35.</small> <b>ועורות קדשים. </b>כלומר, קדשי קדשים, אבל עורות קדשים קלים לבעלים, ועיין זבהים ק"ג ב' ובה"ג הנ"ל. אבל בפסיקתא זוטרתי הנ"ל: עורות קדשים. עור העולה אשר הקריב לכהן לו יהיה. וכן עורות תודה ושלמים ומעשר ופסח. וצע"ג. ושמא יש שם חסרון והשמטה, וצ"ל: וכן עורות [שאר קדשי קדשים. אבל עורות קדשים קלים לבעליהן נינהו, כגון עורות] תודה ושלמים וכו', עיין הלשון בה"ג הנ"ל. ועיין רש"י ב"ק הנ"ל ובס' יריאים השלם סי' קמ"ג ובהערה ב' שם. 

Halakhah 9

<small>36.</small> <b>והזרוע והלחיים והקבה. </b>וכ"ה בירושלמי הנ"ל. ובספרי ובבבלי הנ"ל: והמתנות. והיא היא, שהרי סתם מתנות בבהמת חולין הן זרוע ולחיים וקבה. ובפרקי דרבי (הוצ' שענבלום, מ"ד ע"א) מוסיף: שמן שריפה. ושמא לא כלל אותה בתרומה, מפני שהוא ניתן אף לכהן ע"ה, ודלא כשיטת הראב"ד, עיין מ"ש לעיל עמ' 210 הע' 7. 
<small>37.</small> <b>והחרמים. </b>כלומר, חרמי כהנים, כמפורש בירושלמי ובתנחומא הנ"ל (בהוצ' מנטובה). ועיין מ"ש להלן. 
<b>ושדה אחוזה. </b>שמכרה הגזבר, מפני שלא גאלוה הבעלים, והיא יוצאה ביובל ומתחלקת לכהנים. ובנספח למשנה ובבבלי הנ"ל: ושדה אחוזה ושדה הרמים. ועיין בס' יראים השלם הנ"ל ובהערה ה' שם. ועיין בפסיקתא זוטרתי הנ"ל. ואעפ"י שחרמים ושדה אחוזה וגזל הגר הם לאנשי משמר בירושלים, מ"מ הרי הם זוכים בהם בכל מקום שהם, ואף גזל הגר אם מסרו לאנשי משמר מחוץ לירושלים יצא.<sup class="footnote-marker">42</sup><i class="footnote">חידושי הראב"ד ב"ק, הוצ' ר"ש אטלס, עמ' רצ"ט, ומאירי שם, ריש עמ' 306.</i> ועיין בתוספ' ב"ק ק"י ב' ד"ה וגזל.<br>ובנספח למשנה מסיים כאן: כל כהן שאינו בקי בהן אין נותנין לו מתנה. וכ"ה בס' יריאים השלם סי' קמ"ג הנ"ל. ועיי"ש בתועפות ראם אות ד' שתמה: "לשון רבינו מימרא דרב חסדא חולין קל"ב ב' וכו', דהרי שם בגמרא אמרו אהא דר"ח, ולאו מילתא היא וכו' ". אבל באמת העתיק רבינו את לשון הנספח למשנת חלה, ולא מן התלמוד בחולין. ועיין מ"ש לעיל סוף עמ' 212 ואילך. ושמא הבקיאות בטיב המתנות ואופן אכילתן הן המעלות שהכהונה נקנית בהן, עיין בברייתא של מס' אבות פ"ו מ"ו ובפירוש המיוחס לרש"י שם. ועיין מ"ש בתס"ר ח"ב עמ' 207 בשם תו"כ שהביא רבינו בחיי בכד הקמח אות עצרת (ד"ו, נ"ב רע"ג). ובזוהר חדש רות ס"ד רע"ב: כל כהן שאינו יודע עיקר העבודה כאהרן ובניו אינו מצווה, ואם עובד אין עבודתו עבודה וכו'.

Halakhah 10

<small>38.</small> <b>לחייב על הכלל וכו'. </b>בספרי קרח (פי' קי"ז עמ' 135): כרת הכתוב ברית עם אהרן על קדשי הקדשים שלא יהיו נאכלים אלא במקום קדוש וכו', אלא לזכרי כהונה וכו', כך כלל את קדשים קלים לגזור דין (כלומר, לפסק דין במחלוקת קרח, עיין לעיל שם בספרי), ולכרות להם ברית וכו', שלא יהיו נאכלים אלא לטהורים וכו', כך כלל הכתוב את קדשי הגבול לגזור דין ולכרות להם ברית. ומכאן שכל מתנה ומתנה לחוד היא בתוך הכלל של קדשי בני ישראל, ובתוך הפרט שנאמר בה ביחוד, ובתוך ברית מלח, וממילא כל העובר על מתנה אחת עובר על כולן, והמקיים מתנה אחת מקיים את כולן. ועיין ברש"י ב"ק ק"י ב' ובבלי סוטה ל"ז (ובמקבילות). ועיין בבבלי ב"ק וחולין הנ"ל ושם מזכיר ברית מלח במקיימן ובעובר עליהן. עיי"ש הגירסא בריש הברייתא. 

Halakhah 11

<small>40.</small> <b>איזו היא ארץ וכו'. </b>כל הברייתא נשנית לעיל תרומות פ"ב הי"ב, עיין מ"ש לעיל עמ' 316. 

Halakhah 12

<small>47.</small> <b>ספינה שהיא באה וכו'. </b>בס' התרומה סוף ה' חלה, סי' פ"ח, מעמיד ברייתא זו בעיסה שבלילתה רכה שאין גלגולה מחייבה, וחיובה משעת אפייה, ולפיכך הולכים אחרי הקרימה בתנור. אבל מתוך הירושלמי (פ"ב ה"א, נ"ח ע"ב) מוכח שהברייתא שלנו כר"ע, ההולך בכגון דא אחרי הקרימה בתנור, עיין מ"ש לעיל פ"א שו' 42 ובהערה 51 שם, ועיין מה שהאריך בזה מהרי"ט אלגזי בה' חלה פ"ד סי' י"ב, צ"ה ע"א ואילך.