Tosefta Kifshutah on Demai
תוספתא כפשוטה על דמאי
merged
https://www.sefaria.org/Tosefta_Kifshutah_on_Demai
This file contains merged sections from the following text versions:
-Tosefta Kifshuta. Third Augmented Edition, JTS 2001
-https://www.nli.org.il/he/books/NNL_ALEPH001234513/NLI

תוספתא כפשוטה על דמאי



Chapter 1



Halakhah 1

<small>1.</small> <b>שבדמיי. </b>פירוש המלה לא נתברר בוודאות. עיין עה"ש ערך דמאי. ועיין בצופה האנגלי סדרא חדשה ככ"ג (1932), עמ' 209. וכבר עמד על עיקר מוצא המלה בכתר כהונה ובציון ירושלים סוף מע"ש (בהשמטות). 
<b>השיתין. </b>בבבלי (ברכות מ' ב'): שיתין וכו'. מין תאנים. ובירושלמי רפ"א כאן: אלו שהן יוצאות מתחת העלין. ועיין מ"ש ר"ע לעף בפלורא ח"א, עמ' 236. אבל ספק גדול בעיני אם הכוונה היא לתאנים המכונות grossi.<sup class="footnote-marker">1</sup><i class="footnote">עיין מ"ש תיאופרסטוס בתולדות הצמחים ס"ב פ"ב, סי' ג', ופליניאוס בתולדות הטבע סט"ז פמ"ט, סי' קי"ג, עיי"ש.</i> ודרך התאנה הרגילה להוציא פרי מעל לעלים, מפני שעלי תאנה רחבים הם, והם היו מסתירים את השמש מעל גבי הפרי שתחתיהם.<sup class="footnote-marker">2</sup><i class="footnote">עיין בספרו של פליניאוס הנ"ל.</i> והתאנים שיוצאות מתחת העלים אינן מתבשלות יפה ואינן מתקיימות, ונקראות שיתין = שחיתין (כמו ששערו כמה מן החכמים, עיין מ"ש לעף שם). ועיין להלן שביעית פ"ד ה"כ ומש"ש. 
<b>והרימין. </b>וכ"ה בכי"ע. אבל בד: והדימין, וכ"ה בבבלי הנ"ל בכי"פ (עיין דק"ס שם), וכן במלא"ש למשנתנו: והרימין. אית דגרסי והדימין בדלית, וכ"ה בתוספתא והוא דום בערבי. וכן מעתיק במלא"ש (סמ"א) מן הירושלמי כאן סה"א: כל <b>הדימין</b> וכו' על <b>דימי</b> שקמונה. וכן בערלה (פ"א ה"א, ס' ע"ג) בכי"ר: <b>דימין</b> ושקמין וצלף. ובבבלי ברכות הנ"ל (בכ"י פריס): הדימין. כינרי. ועיין בעה"ש ערך כנר א', וכ"ה גם בסורית, ועיין לעף פלורה ח"ג, עמ' 136. והוא סנה ממין lotus המגדל פרי גרוע. ועיין פיה"מ להר"מ כאן וכפו"פ פל"ז, עמ' תקכ"ו ובהערות שם. 
<b>והחוזרדין. </b> וכ"ה בד. ובכי"ע: והעוזרדין, וכ"ה במשנתנו. ובכמה נוסחאות שם: והעוזררין, וכן הגיה ר' יוסף אשכנזי. ובמשנה הוצ' לו: החוזררין. ועיין כלאים פ"א מ"ד ובמלא"ש שם ד"ה והעוזרדין וד"ה והחזרר.<br>ובבבלי ברכות הנ"ל: העוזרדין. טולשי. ועיין מ"ש בזה לעף פלורה ח"ג, עמ' 244, ואילך. ובפיה"מ כאן: ועזררין פי' אלזערור, Mespilus Azarolus, עיין לעף הנ"ל, עמ' 244,<sup class="footnote-marker">3</sup><i class="footnote">ובפיה"ג לזרעים (תשה"ג אסף הוצ' מק"נ, ירושלים תש"ב, עמ' 179): גזרוין אלסבסתאן (ועיין בה' 4 שם). אבל ברור שגזרוין אינו שיבוש מ"עוזרדין", אלא מ"גופנין", כפי שרואים מן הפירוש. עיין אוה"ג ברכות, לקוטי גאונים, סוף עמ' 112, ופיה"מ להר"מ כאן בנוסח הערבי הוצ' ציפי, עמ' 4.</i> והוא עץ ממשפחת הורדניים. ועיין תשה"ג הוצ' ר"ש אסף (ירושלים תרפ"ט), ריש עמ' 181, ולעף פלורה ח"ג, עמ' 249.
<b>חזקתן בכל מקום פטורין. </b>כלומר, אין חילוק בין יהודה וגליל במינים הללו (עיין במשנתנו ובירושלמי ה"א ובאהצו"י שם סוף עמ' 82). ובירושלמי נחלקו בה ר"י ור"ל. ולר"ל אינם פטורין אלא מן הדמאי, מפני שיש בהם ספק ספיקא, ספק נשמרים, ספק אינם נשמרים, ואפילו נשמרים שמא מעושרים הם, וכן פירש בפיה"מ, וכן מוכח בבבלי ברכות מ' סע"ב. ועיין פסחים מ"ב, ב' ובשנו"א כאן. אבל שיטת ר' יוחנן בירושלמי כאן שאף מן הוודאי פטורים, מפני שחזקתם מן ההפקר, ו"מן הדמאי" לאו דוקא, אלא מכיוון שאנו שונים במכילתין חיובי ופטורי דמאי, הזכירו אף כאן דמאי. וכן פסק הר"מ ברפי"ג מה' מעשר. ועיין להלן. ועיין בהשמטות מציון ירושלים ריש מכילתין. 
<small>2.</small> <b>ואם היו משתמרין חייבין. </b>בירושלמי מפרש לה אליבא דר"ל הנ"ל שרוב בני המקום דרכן לשמרן, אבל אם ראה אותו מלקט ממשומר מן המחובר אינו עניין לדמאי, שהרי ראה שלא עישר. ובמקום שרוב בני אדם משמרים אם לקח פירות תלושים סתם חייבים בדמאי (ע"פ פירוש הגר"א בירושלמי). ועיין ההמשך שם בירושלמי, ובירושלמי ערלה פ"א ה"א, ס' ע"ד, ועיין בשדה יהושע שם ק"ד סע"ד ואילך. 
<b>אם כחס על שדהו וכו'. </b>עיין להלן מעשרות פ"ג הי"ב. ודייקו משם (ירושלמי כאן פ"א ה"א, ובבלי פסחים ו' ב') שאין הפירות בחזקת משומרים אלא כששומר אותם מחמת עצמם, ולא אגב דבר אחר. ולפיכך אף לפנינו אם אינו שומר את הפירות אלא מחמת השדה, מפני שחס עליה שלא ידרכו בה בני אדם, אין הפירות שבתוכה משומרים לעניין מעשר. ובבבלי פסחים (הנ"ל): דמינטר להו אגב שדהו לא חשיבי (כ"ה בכי"מ). 
<b>ר' יוסה אומ' וכו'. </b>כפו"פ פל"ז, עמ' תקכ"ח. ובירושלמי כאן (פ"א ה"א): ר' יוסי בן חלפותא אמר השיתין שבציפרין וכו', מפני שהן בחזקת משתמרות, כלומר, שרובם משמרים אותן. 
<small>3-4.</small> <b>הנובלות שנמכרות עם התמרים חייבות. </b>וכ"ה ("חייבות") בכל נוסחאות התוספתא. ובירושלמי כאן (ה"א) בט"ס: פטורות, אבל בכי"ס שם לנכון: חייבות, וכן הגיהו המפרשים. ואמרו בירושלמי שם שנמכרות עם התמרים, פירושו במעורבות עם התמרים. ובבאור הירושלמי נ"ל, שנובלות כאן הם תמרים לכל סוגיהן ומיניהן שדרכן לישור מן האילן,<sup class="footnote-marker">4</sup><i class="footnote">עיין מ"ש על כ"ז לעיל ברכות פ"ד שו' 40. ואם הטילו שאור הן נובלות שנתבשלו יותר מדאי (עיין היטב בירושלמי מעשרות פ"א סה"ב, מ"ח ע"ד), ואם לא הטילו שאור הן נובלות שלא נתבשלו. ור' מנא ור' חנינא חולקים באילו נובלות אנן קיימין כאן.</i> ובעה"ב אינו מקפיד עליהן, אפילו הטילו שאור, לשיטת ר' מנא בירושלמי שם. אבל אם ישנם באותו אילן פירות יפים וקצת נובלות, מותר לו לבעה"ב לערב אותן דרך מכנסו<sup class="footnote-marker">5</sup><i class="footnote">עיין בירוש' כלאים פ"ב ה"א, כ"ז ע"ג, וב"ב פ"ו ה"א, ובבלי ביצה ל'ח ב'. ועיין מ"ש במחברתי "תלמודה של קיסרין", עמ' 68.</i> ולמכור את הכל כתמרים יפות, וממילא נמצא שבעה"ב מקפיד עליהן מלכתחילה, ודינן כתמרים טובות. ור' חנינא שם חולק על ר"מ וסובר שאם הטילו שאור (עיין מ"ש לעיל פאה פ"א ה"ז) אף בפני עצמן חייבות, אלא דווקא בשלא הטילו שאור אנן קיימין, ולפיכך בפני עצמן פטורות, מפני שלא הגיעו לעונת המעשרות. אבל אם הם מעורבות עם תמרות שהטילו שאור הרי אף הללו נחשבות כאילו הגיעו לעונת המעשרות (כשיטת ר' ישמעאל בר' יוסי בשם אביו), וכמו שהורה ר' פנחס בירוש' מעשרות פ"א סה"ד, מ"ט ע"א. 
<small>4.</small> <b>עד שלא יטילו שאור פטורות וכו'. </b>בירושלמי הנ"ל: וחכמים אומ' לא כדברי זה ולא כדברי זה, אלא את שהטילו שאור חייבות וכו'. ועיין במפרשים שם. אבל מסתבר יותר הפירוש שבעיטור בכורים כאן, והיינו שלפי התנא של משנתנו נובלות פטורות אפילו הטילו שאור, ואפילו מעורבות, ולפי ר' יוסי בר' יהודה חייבות כשהן מעורבות, וחכ"א לא כדברי התנא של משנתנו ולא כדברי ר' יוסי בר"י, אלא מחייבין כשהטילו שאור אפילו אינן מעורבות ופוטרים שלא הטילו שאור אפילו כשהן מעורבות, והכל תלוי בהטלת שאור גרידא. וכן פסק הר"מ ברפי"ג מה' מעשרות. 

Halakhah 2

<small>5.</small> <b>בראשונה היה חומץ שביהודה וכו'. </b>עיין ריבמ"ץ ור"ש פ"א מ"א. והעיר בר"ש שמלשון התוספתא והירושלמי כאן משמע קצת שאפילו מוודאי פטור, והחומץ שביהודה שנזכר במשנתנו פטור לפ"ז אפילו מן הוודאי, וכשיטת ר' יוחנן בירושלמי בריש מכילתין. ומן הלשון שבבבלי (פסחים מ"ב ב') משמע שאינו פטור אלא מדמאי, וכרשב"ל בירושלמי שם. 
<small>5-6.</small> <b>מפני שחזקתו מן התמד. </b>כנראה שהמלה תמד היתה כבר בשימוש בימי הבית השני.<sup class="footnote-marker">6</sup><i class="footnote">והיא טבועה על חותם של שפאי יהודי מסביבות ירושלים, עיין מ"ש סוקניק ב"קדם" ח"א (ירושלים תש"ב), עמ' 20 ואילך.</i> ומן המקורות<sup class="footnote-marker">7</sup><i class="footnote">עיין במשנת ערלה פ"א מ"ח, ירושלמי ובבלי הנ"ל. ועיין מ"ש ר"ע לעף בפלורה ח"א, עמ' 94 ואילך.</i> נראה שהיו מייצרים תמד ע"י נתינת מים על החרצנים והזגים. ובבלי (הנ"ל) נזכר גם תמד שהיה נעשה ע"י נתינת מים ע"ג שמרים של יין, עיי"ש. 

Halakhah 3

<small>6.</small> <b>הבכרות והסייפות בגנה וכו'. </b>ר"מ פי"ג מה' מעשרות ה"ב. ובירושלמי (פ"א ה"א): הבכורות והמסוייפות הרי אילו פטורות. ולא נזכר החילוק בין גינה ובין בקעה. וכנראה שהכונה שאפילו בגינה חייבות, ואין דינן כפירות הפטורים אפילו נשמרים בגינה.<sup class="footnote-marker">8</sup><i class="footnote">עיין בירושלמי כאן פ"א ה"א ושביעית רפ"ט, ל"ח ע"ג (לעניין סיאה איזוב וקורנית).</i> ובפסיקתא רבתי (י' הדברות, פ"ק, הוצ' רמא"ש ק"ח סע"א): תני ר' חייא הנשמר בגינה אסור משום גזל, ושאינו נשמר בגינה מותר משום גזל, והפי' הוא שכל הפירות החשובים שהם בגינה המשמרת פירותיה (עיין בבלי נדה נ"א א') אסורים משום גזל (וממילא חייבים במעשרות) והפירות שבגינה שאינה משמרת פירותיה מותרים משום גזל (וממילא פטורין מן המעשרות). וכמובן שבפירות שאין עליהם שומר עסקינן. (ועיין ההוספה בס"ע פ"ה, הוצ' רטנר, י"ג ע"א ובהערה כ"ט שם). ועיין להלן טהרות פ"ז סהי"א, ומ"ש בתס"ר ח"ד עמ' 79. ועיין להלן. 
<small>7.</small> <b>אלו הן הבכרות עד שלא ישיבו שומר. </b>פירשו בירושלמי (הנ"ל) בשאין בהן כדי טפלת שומר, כלומר, שהתאנים שנתבכרו הן כ"כ מעטות, שעדיין אינן שוות שכר שמירה. ועיין בר"מ הנ"ל. ועיין ירוש' ערלה פ"א ה"א, ס' רע"ד, לעניין גפן הנטועה בחורש. 
<small>8.</small> <b>משיקפלו המקצעות. </b>רוב הראשונים מפרשים (עיין נדרים פ"ה מ"ד, בבלי שם ס"א ב') שמקצוע הוא סכין מתקפלת (כעין תער) שקוצצים בה את עוקצי התאנים, כדי לעשותן דבלה (עיין להלן שבת רפט"ו (פי"ד) ובמקבילות ועוד). אבל מסתבר יותר פי' הר"מ (בפיה"מ שם ובפ"י מה' נדרים ה"ט) שהן מחצלאות שמייבשין עליהם תאנים וענבים (עיין בירושלמי נדרים פ"ה רה"ה, מ"א ע"א). וכן משמע במנחות (נ"ד א', נ"ה ב'). ובמקבילות (תוספתא תרומות פ"ד ה"ב, ירושלמי שם פ"ב ה"ד, מ"א ע"ד) מפורש: שבמוקצה. ועיין שביעית פ"ח מ"ו, במלא"ש שם ובפי' מהר"ש סיריליאו שם קל"א סע"ד ואילך.<br>ובבבלי נדרים ס"ב רע"א: תנא הוקפלו רוב המקצועות מותרות משום גזל, ופטורות מן המעשר. ולעיל שם שנינו על המשנה: תנא עד שיכפילו רוב המקצועות, וכן פסק הר"מ הנ"ל (לעניין נדר). אבל כאן לא נזכרו "רוב" המקצועות. ומשמע מן הירושלמי (כאן ה"א) ומן הבבלי (נדרים ס"ב א') שמטעם יאוש בעלים אתינן עלה. ואעפ"י שהתאנים הבאים בסוף הקיץ (הסיפות) הן גרועות (עיין ב"ר פכ"ב, ה', עמ' 207), מ"מ כ"ז שלא נכפלו המקצועות חייבות במעשרות.
<small>9.</small> <b>מפני שהן משתמרות. </b>בירושלמי (פ"א ה"א): מפני שהן בחזקת משתמרות. ופירושו שהבכירות, מפני חשיבותן בעה"ב מקפיד עליהן, אפילו אם עדיין אין בהן כדי שכר שומר. 

Halakhah 4

<b>כזיב עצמה פטורה מן דמיי. </b>וכ"ה בירושלמי (פ"א ה"ג כ"ב ע"א), ועיין להלן שו' 28 ואילך. ובכפו"פ פי"א, עמ' רע"ז, מביא את התוספתא, (עיין גם בריבמ"ץ כאן) ומוכיח מכמה מקומות שכזיב כלחוץ. ובמשנתנו (פ"א מ"ג): מכזיב ולהלן פטור מן הדמאי. ובהוצ' לו שם: חייב בדמאי. וכ"ה במשניות כתי"י עם פי' הר"מ (בכמה נוסחאות), וכן הוגה בהגד"נ,<sup class="footnote-marker">9</sup><i class="footnote">ובפיה"מ הוצ' ציפי: פטור בדמאי. והעיר המו"ל (שם במבוא, עמ' 13 הע' 31) שבמקור היה כתוב "חייב", והוגה אח"כ "פטור", ושכחו לתקן "מן הדמאי" (במקום "בדמאי"). ועיין להלן הע' 10.</i> וכן מפורש בפיה"מ עצמו להלן רפ"ב (בד"נ): כבר הקדמנו בפרק הקודם לזה שמכזיב ולהלן חייב בדמאי. <sup class="footnote-marker">10</sup><i class="footnote">ובד"ו כבר הוגה פטור בדמאי. והמלה "בדמאי" (במקום "מן הדמאי") עדיין מעידה על הנוסח הקדום: חייב בדמאי. עיין לעיל הערה 9.</i> ולפ"ז ברור שהר"מ פירש שמשנתנו סימנה את א"י שהחזיקו בה עולי בבל שהיא חייבת בדמאי, והיינו מכזיב ולדרום (ומן הירושלמי מוכח לכאורה שלא כגירסת הר"מ, עיין להלן). וכזיב עצמה כלחוץ (עיין ר"מ פ"א מה' תרומות סה"ח ופי"ג מה' מעשר ה"ג).<br>ולעצם העניין הרי מפורש להלן בסמוך ובמשנה (פ"ו מי"א) שהלוקח מע"ה בסוריא (וידוע שרוב מכנסו משדהו) חייב בדמאי. אלא שבמשנתנו פ"א כאן מדברים בלוקח מן עם הארץ סתם, ואינו ידוע לנו שהוא מוכר ממכנסו, ולפיכך פירות הללו פטורים ממעשר, ואפילו אם אומר ע"ה בפירוש שלא עישר אותם, מפני שחזקתם ממקומם (שהוא רובו בידי גויים), ואין אנו חוששים שמא באו הפירות מא"י. וכן מפורש בירושלמי (רפ"א): מגזיב ולהלן פטור מן הדמאי. שניא היא מגזיב ולהלן בין דמאי ובין ודאי, כלומר, בתמיה, והרי אפילו אמר ע"ה שלא עישר אותם ג"כ פטורין, ומכאן מוכיח הירושלמי שהקלים שבדמאי פטורין, אפי' אמר בפירוש שלא עישר אותם (ע"פ פירוש הגר"א בירושלמי), וכשיטת ר' יוחנן שם.<sup class="footnote-marker">11</sup><i class="footnote">ועיין מה שהאריך בר"ש פ"א מ"ג. ועיין בתיו"ט רפ"ב ומ"ש בשושנים לדוד שם. והנוסחא המתוקנת בפיה"מ להר"מ רפ"ב היא בכתי"י, בהגד"נ ובהוצ' ציפי: "שאלו הדברים הנזכרים מחוייבים דיני דמאי בכל מקום, אחד שיהיו בארץ ישראל שהחזיקו בה עולי בבל או בשאר ארצות", וכוונתו לארץ שהחזיקו בה עולי מצרים וסוריא וכו', אבל לא לחו"ל ממש. ועיין היטב בירושלמי חלה פ"ד ה"ז, ס' ע"א.</i>
<small>9-10.</small> <b>חזקת ארץ ישראל חייב עד שיודע וכו'. </b>בפיה"מ להר"מ (פ"א מ"ג): "והעיקר שיש אצלינו חזקת ארץ ישראל חייב עד שיודע שהוא פטור, ועל כן יתחייב בה הדמאי בדינין אשר זכרנו, וחזקת חוצה לארץ פטור עד שיודע שהוא חייב, לפיכך לא נחייב פירות הבאים מחוצה לארץ חיובי הדמאי, ולא נאמר שמא פירות ארץ ישראל הם והוציאם לחוצה לארץ". וברור שהוא פירש את התוספתא שלנו לעניין פירות שנמכרו בא"י או בסוריא (ועיין בחיבורו פי"ג מה' מעשרות סהי"ג). ולפ"ז עלינו לפרש שאין מדברים כאן אלא בפירות שכבר נקבעו למעשרות, שאם לא כן חייבין בא"י אפילו באו בוודאי מחו"ל (עיין ר"מ פ"א מה' תרומות סהכ"ב, ובשו"ת שלו הוצ' רא"ח פריימן ז"ל סי' קל"ב, עמ' 128).<br>ברם בכפו"פ פי"א, עמ' רע"ב, הביא את התוספתא שלנו, ומתוך דבריו בכל העניין שם משמע שהוא פירש שהמדובר הוא במקומות עצמם, כלומר כל מקום בתוך גבולי א"י הוא בחזקת א"י, וכן להפך. והעניין עצמו מבואר גם מתוספתא אהלות:<sup class="footnote-marker">12</sup><i class="footnote">פי"ח הי"ד, והובאה בירושלמי שביעית פ"ו ה"א, ל"ו ע"ב. ובבבלי גיטין ז' ב' נשנית בגירסא הפוכה, עיין מ"ש בתס"ר ח"ג, עמ' 158.</i> הדרך טהורה משום ארץ העמים וחייב במעשר ובשביעית עד שתיודע שהיא פטורה וכו', ופטורה מן המעשרות ומן השביעית עד שיודע שהיא חייבת.<sup class="footnote-marker">13</sup><i class="footnote">וכן הלשון בתוספתא שם ה"ג: חזקת דרכים של עולי בבל אעפ"י שמובלעות בארץ העמים טהורות, עיין מ"ש בתס"ד ח"ג, עמ' 154.</i> ולשון הר"מ (פ"א מה' תרומות ה"ז): הרי היא בחזקת ח"ל וכו' עד שיודע לך שאותו המקום מא"י וכו', הרי היא בחזקת א"י וטהורה משום ארץ העמים וחייבת במעשר ובשביעית עד שיודע לך שאותו מקום חוץ לארץ. ומכאן אנו רואים ברור שהיו מקומות מסופקים על יד גבולות א"י, והתוספתא באהלות קובעת אותו הכלל כמו שהוא לפנינו כאן, לעניין קדושת המקומות עצמם וחיובם במעשרות.
<small>11-12.</small> <b>חזקת בעלי בתי ישראל שבסוריא וכו'. </b>מפני שחזקתן משדות הגוים, וכמו שפרשנו לעיל, ועיין מ"ש להלן בשם הירושלמי חלה. 
<small>12.</small> <b>שרוב הפירות שלהן וכו'. </b>במשנתנו (פ"ו מי"א): ואם ידוע שיש לו שדה בסוריא חייב לעשר. ובירושלמי שם: א"ר בון בר חייא והוא שיהא רוב מכנסו משלו. והוא ע"פ התוספתא שלנו. ומכאן הוא מקור הר"מ (בפי"ב מה' מעשר הי"א): והיה רוב ממכרו משדהו. ובירוש' חלה (פ"ד ה"ז, ס' ע"א): חזקת בעלי בתים בסוריא אינו צריך להפריש חלת דמאי. אם יודע שרוב מכנסו משלו צריך להפריש חלת דמאי.<sup class="footnote-marker">14</sup><i class="footnote">עיין לפ"ש בס' ניר שם ד"ה א"ל רב מנא, ויתבאר אי"ה במקומו.</i> 
<small>13.</small> <b>אמ' שלי הן וכו'. </b>משנה ור"מ הנ"ל. 

Halakhah 5

<small>14.</small> <b>ואמ' של מעשר שני הן נאמן. </b>וכ"ה בד. אבל בכי"ע: אמר <b>משנת</b> מעשר שיני הן נאמן. (ואצל צוקרמנדל נשמטה כאן המלה "משנת"). ובפירושה נ"ל שבע"ה מוכר טבלים עסיקינן. ולזה אומרת התוספתא שאם ע"ה אמר בשנת מע"ש (כלומר בשנה ראשונה ושניה לשמיטה) שהטבל שהוא מוכר הוא משנת מע"ש נאמן. ואפילו עמד בשנה רביעית לשמיטה ואמר שהפירות הם משנה שניה, נאמן ואינו צריך להפריש מעשר עני, שהרי חזקת השנים מסייעת לו, ויש לו מיגו דאי בעי שתיק. 

Halakhah 6

<small>15.</small> <b>ואמ' של מעשר שני הן אין נאמן. </b>בכי"ע: ואמ' <b>משנת</b> מעשר שיני וכו'. כלומר, אם ע"ה אמר בשנת מעשר עני (כלומר, בשנה שלישית וששית לשמיטה) שהטבלים הם משנת מעשר שני אינו נאמן, שהרי הוא מקל, עיין להלן מע"ש פ"ג הט"ז ומש"ש. ולפיכך צריך להפריש מע"ש, לפדות אותו, לחלק את המחולל לעניים, ולאכול את הכסף בירושלים. מפני שע"ה אינו נאמן להקל, אבל נאמן להחמיר, כפי שמפורש להלן בה"ז ובה"ח. ועיין להלן פ"ד הי"ט ומש"ש. 
<small>16.</small> <b>בשנת מעשר שני ואמ' מעושרין הן נאמן שהפה שאסר וכו'. </b>וכ"ה בכי"ע. אבל בד: ואמר <b>מעשר עני</b> נאמ' שהפ' שאסר וכו'. ונראה שאפשר לצרף את הגירסא הנכונה משתי הנוסחאות וצ"ל: ואמר מעשר עני [הן ומעושרין הן] נאמן וכו'. ופירושה שכאן נאמן על מעשר עני, שהרי הוא עומד בשנת מע"ש ושתיקותו היא לפטור, לפיכך פירושו להקל נאמן, ומפריש מע"ש ופטור ממעשר עני. וכל הברייתות באו לכאן אגב הסיפא שבה"ד: שהפה שאסר הוא הפה שהתיר. 

Halakhah 7

<small>17-18.</small> <b>חייב במעשר וחייב בביעור. </b>כלומר, חייב במעשר מפני שנאמן להחמיר, והרי הוא טוען שהפירות הן מערב שביעית, וחייב בבעור מפני שהוא עומד בשביעית ושתיקתו מחייבת, ולפיכך אינו נאמן להקל.<sup class="footnote-marker">15</sup><i class="footnote">ושיטת התוספתא היא שע"ה חשוד על השביעית, עיין מ"ש להלן פ"ד שו' 51. ואפילו לשיטת הראשונים שע"ה אינו חשוד על השביעית (עיין תוספ' כתובות כ"ד א' ד"ה שלי), זהו דווקא באומר שבאו מן המופקר. אבל אם אומר בשביעית שאינן של שביעית אינו נאמן, מפני שמעיד נגד חזקת השנים.</i> 

Halakhah 8

<small>18-19.</small> <b>בערב שביעית. ואמ' של מוצאי שביעית הן וכו'. </b>וכ"ה בד. ובכי"ע: במוצאי שביעית ואמ' של שביעית הן וכו'. וכן מעתיק בשם התוספתא בפי' הרש"ס כאן, ק"ד ע"א, עיי"ש. 
<small>19.</small> <b>פטור מן המעשר ופטור מן הביעור. </b>וכ"ה בד, וכע"ז אף בכי"ע, אבל בפי' הרש"ס הנ"ל ("מתוקן"?): אינן פטורין ממעשר ומביעור. 
<small>19-20.</small> <b>נאמן להחמיר וכו'. </b>כלומר, בכל מקום ששתיקת המוכר אינה מחייבת פשיטא שנאמן להחמיר, ולפיכך אף להקל נאמן, שהרי היה יכול לשתוק. ומשום זה אם מכר פירות בשביעית ואמר של ערב שביעית הן (ה"ז) נאמן להחמיר וחייב במעשרות. ואם מכר פירות בשנת מעשר שני ואמר שהן משנת מעשר עני אלא שעישר מעשר עני (ה"ו) פירושו להקל נאמן. ועיין ירושלמי כאן פ"ו הי"א, כ"ה ע"ד. 
<small>20.</small> <b>פירושו להקל פטור. </b> וכ"ה בכל הנוסחאות. ובירושלמי הנ"ל: פירושו להקל נאמן. 

Halakhah 9

<small>20-21.</small> <b>פירות ארץ ישראל שרבו על פירות חוצה לארץ וכו'. </b>כלומר, שרבו במקום זה פירות הארץ על פירות שהוכנסו מחו"ל, חייבין כל הפירות במעשרות, מפני שהולכין אחר הרוב. ועיין להלן פ"ד הט"ו ואילך. ובמשנת מכשירין ספ"ב שנינו: פירות שניה שרבו על של שלישית, ושל שלישית על של רביעית וכו', הולכין אחר הרוב. ופירשו המפרשים שלעניין תערובות עסקינן. ועיין במלא"ש שם בשם ר"ס אוחנא שנתקשה שהרי שביעית אוסרת בכל שהוא במינה, ועיין גם בס' משנה אחרונה שם. ברם מדברי הרשב"ם<sup class="footnote-marker">16</sup><i class="footnote">הובא בחי' הרשב"א לחולין ו' א'.</i> משמע שפירש את משנתנו ע"פ סיגנון התוספתא (להלן פ"ד הט"ו ואילך), ולאו בתערובות עסיקינן, אלא בפירות הנלקחים בשלישית, ועדיין לא בכרו רוב פירות השלישית, ושל שניה רבו עליהם וכו'. ולפיכך הולכין אחר הרוב ומאמינים למוכר, אם הרוב מסייע לו, עיין לעיל ה"ה ואילך ומש"ש. ועיין באבני מלואים לטורי אבן ר"ה י"ד ד"ה ויצבור גרנו שכיוון מדעתו לפירוש הרשב"ם. ועיין במשל"מ פ"ו מה' מעילה ה"ו. והברייתא שלנו הובאה כולה בכפו"פ פי"ג עמ' ש"מ, והוא העתיק שם גם את לשון הר"מ בפי"ג מה' מעשרות ה"י. 
<small>22-23.</small> <b>כגון האגוזין ודורמסקניות ופסיליה ופסלקאות וכו'. </b>וכ"ה בכי"ע (אלא ששם: ודורמסקיות ופסליא). ובד: האגוזים והורמסקיניו' ופסלקאות. ובר"מ הנ"ל לא העתיק אלא: כגון אגוזים ודרמסקעות.<sup class="footnote-marker">17</sup><i class="footnote">בכי"י תימן: ודרמסקניות. בכ"י על קלף: ודרמסקיות. ובכפו"פ הנ"ל מעתיק מן הר"מ: ודורמסקנית.</i> ובכפו"פ הנ"ל: כגון האגוזים והדורמסקינות והפסדקאות. ומכאן נראה שרוב האגוזים היו מכניסים מחו"ל. והדורמסקניות (δαμασκηνά) נזכרות כמה פעמים במקורות שלנו (עיין במלונות), והוא מין שזיף שמקורו מסביבות דמשק (damson). ופסיליה היא לכאורה מין פול, φάσηλος. אבל לפ"ז עלינו להניח שרובה בא מחו"ל. ופסלקאות, אפשר שנשתבש מפסדקאות (כמו שהוא בכפו"פ) והכוונה לפסטקאות (כמו ששער בח"ד), אפסטקין. ועיין מ"ש להלן מעשרות פ"א שו' 6. 
<small>24.</small> <b>בדבר שאינו קבוע וכו'. </b>כלומר, בדבר שאין מביאין אותו בכל שנה ובקביעות מחו"ל, וישנן שנים שאינו כדאי להביאם מחו"ל, ולפיכך הולכין אחרי הרוב. אבל בדבר שמביאין אותו בקביעות מחו"ל בכל שנה, הרי פירות הללו תמיד בחזקת פירות חו"ל. 

Halakhah 10

<small>25.</small> <b>מן החמרת בצור ומן המוגירות בצידן פטור. </b>כלומר, הלוקח תבואה משיירא של חמרים בצור (שהיא קרובה לא"י יותר מצידון), וכן הלוקח מן המגרות, והיינו אוצרות של תבואה, בצידן (שהיא רחוקה מא"י יותר מצור) פטור. ופירש בכפו"פ (פט"ו, עמ' שס"ד): וסתם חמרת מביאה מרחוק, והמגרת אוצרת מקרוב. ולפ"ז ההלכה מובנת, שאין לחשוש בצור שמא מפירות א"י הן, שהרי אינם רגילים להביא פירות בשיירות מא"י לצור, ובוודאי באו חפירות מחו"ל. וכן הלוקח מן האוצר בצידון, שהיא רחוקה מא"י, סתמו מפירות המקום, ופטורין מן הדמאי.<br>והנה הגירסא בתוספתא בטוחה, שכ"ה בכל הנוסחאות וכ"ה בכפו"פ הנ"ל, ובפי"א שם, עמ' רע"ח-רע"ט. אבל בירושלמי (פ"א ה"ג) גרס בברייתא זו: חייב... פטור. והר"מ (פי"ג מה' מעשר ה"ה ואילך) פסק ע"פ גירסת הירושלמי. וכנראה שט"ס הוא בירושלמי, וצריך להגיה שם כמו שהוא לפנינו בתוספתא. ועיין בשו"ת מהרי"ט ח"א סי' פ"ד שהעיר על הסתירה בין הירושלמי והתוספתא, ועל דברי הר"מ. ומכיון שהרב היה בא"י וידע שצידון יותר רחוקה מגבול א"י מאשר צור (והוכיח כן גם ע"פ מקורות התלמוד) הגיה בדברי הר"מ: הלוקח מבעלי אוצר בצידון חייב בדמאי [לא] מפני שהיא קרובה יותר מצור [אלא] שחזקתה שאוצרין מפירות הארץ וכו'.<sup class="footnote-marker">18</sup><i class="footnote">ועיי"ש ח"ב סי' נ"ב, ובפאת השלחן סי' י"ח ס"ק ו'.</i> אבל לא מצאתי כן בנוסחאות הר"מ שלפנינו (לא בדפוסים ולא בכי"י), וגם לפני בעל כפו"פ הנ"ל היתה הגירסא בר"מ כמו שהיא לפנינו. וצ"ע.
<small>25-26.</small> <b>מן המוגירות בצור ומן החמרת בצידן חייב. </b>וכ"ה בכל הנוסחאות ובכפו"פ הנ"ל. ופירושו כנ"ל, שאוצרות צור הקרובה לא"י חזקתם אוגרים מן הסמוך, ויש לחשוש שמא מפירות א"י הן, וכן הלוקח מן השיירא בצידון, הואיל והשיירא באה ממקום רחוק, חוששים שמא הביאו את הפירות מא"י. ובירושלמי גורס: פטור. וכן פסק הר"מ, עיין מ"ש לעיל. 
<small>26-27.</small> <b>מן המוגירות בצור פטור ואין צריך לומר וכו'. </b>וכ"ה בד (אלא ששם חסרה המלה "פטור"), ובכי"ע: מן המוגרות בצידון פטור, וט"ס היא, וצ"ל: בצור. וסובר ר"י בר' יהודה שהולכים אחר מעמדן, וחזקתן ממקום שנמצאים בו באותה שעה. ועיין ירושלמי פ"ב סה"א ובמה"פ שם ד"ח ר' יוחנן. 
<small>27.</small> <b>מחמר אחד בצור חייב. </b>וכ"ה בכל הנוסחאות. וכ"ה בירושלמי פ"א ה"ג, בנוסח הר"ש סריליאו. ולפנינו בירושלמי (וכן גם בכי"ר) חסרה המלה "חייב". והר"מ (פי"ג מה' מעשרות ה"ו) גרס שם: פטור. וכבר הראינו לעיל שאין להגיה בתוספתא, והעיקר כלפנינו, ובבא זו מדברי הת"ק היא, ודווקא הלוקח מן החמרת בצור פטור, מפני שחזקתן ממקום רחוק, אבל הלוקח מחמר יחידי מוכח שבאו ממקום קרוב, ולפיכך חוששים שמא מא"י באו. 
<small>28.</small> <b>חמרת היורדת לכזיב חייבת מפני שחזקתה מן הגליל. </b>וכ"ה בכפו"פ פי"א, עמ' רע"ג ועמ' רע"ט, ופירושה שראו אותה יורדת מא"י לחו"ל, ולפיכך חייבת. ועיין ירושלמי פ"א ה"ג. וצ"ע. 
<small>28-29.</small> <b>הרי היא בחזקתה, פטורה עד שתיודע, וכו'. </b>וכ"ה בכפו"פ, עמ' רע"ג הנ"ל. ובד: הרי היא בחזקות פטורה וכו'. ובכי"ע: הרי היא בחזקתה עד שתיוודע וכו'. ונראה שצ"ל לפנינו: ופטורה וכו'. וכנראה שהחכמים חולקים על הכל, וסוברים שאפילו על גבול א"י אם היא במקום פטור, פטורה, והולכים אחרי מעמדה. עיין בירושלמי פ"ב סה"א, ומ"ש לעיל. ועיין לעיל שו' 9 ומש"ש. 

Halakhah 11

<small>30.</small> <b>ומן הספינה בקסרי חייב. </b>וכ"ה בד ובכפו"פ פי"א, עמ' רנ"ו ועמ' רע"ג. ובכי"ע בטעות: ומן הספינה בציפורי. ונראה שבספינה העומדת בנמל עסיקינן, ואינו ידוע אם היא טעונה פירות חו"ל או פירות א"י, ואנו הולכים אחרי מעמדה, ונמלה של קיסרין כקיסרין (ירושלמי גיטין פ"א סה"א, מ"ג ע"ב). והברייתא שלנו נשנתה לפני שהתיר רבי את קסרי. ועיין ירושלמי פ"ב ה"א, כ"ב ע"ג. 
<b>כופת הישוב וכופת אנטיפטרס וכו'. </b>בד: כיפת היישוב וכיפת אנטיפרס וכו', והיא היא. והכוונה לאוצר<sup class="footnote-marker">19</sup><i class="footnote">בית הבנוי כמין כיפה, עיין איכ"ר פ"ב, ט"ו, הוצ' בובר ס' ע"א: כיפה של חשבונות היתה חוץ לירושלים, וכדומה.</i> התבואה שבעיר הישוב או אנטיפטרוס. והנה אנטיפטרוס ידועה גם מן המשנה (גיטין פ"ז, ז' ובמקבילות), והיא על הגבול הצפוני של יהודה סמוך לארץ הכותים,<sup class="footnote-marker">20</sup><i class="footnote">וכן בתוספתא גיטין פ"ה (כי"ע פ"ז) ה"ט: כפר עותני בגליל ואנטיפרוס ביהודה, ועיין במשנה שם פ"ז מ"ז. ועיין מ"ש רי"ז הורוביץ בספרו א"י ושכנותיה, עמ' 60 ואילך.</i> ושוק של פטרוס היה כנראה בסמוך לה. ובכרוניקון שומרוני נזכרת עיר בשם ישוב, ואולי הוא הישוב הוא ישוב, עיין מ"ש ר"ש קליין בירושלים של לונץ ח"י עמ' 160. 
<small>31.</small> <b>מפני שחזקתן מהר המלך. </b>כלומר מן ההרים שבצפון ערי יהודה.<sup class="footnote-marker">21</sup><i class="footnote">עיין מ"ש ר"ש קליין בספרו ארץ יהודה (תל אביב תרצ"ט), עמ' 240 ואילך.</i> וכן בירושלמי פ"ב ה"א, כ"ב ע"ג: כולכסין הנמכרין בקיסרין הרי אלו אסורין, מפני שרובן באין מהר המלך, ולפיכך הפירות דמאי, מפני שאפשר שכבר עשרו אותם. 
<b>עכשיו רבותינו אמרו וכו'. </b>כלומר, בזמנו של רבן גמליאל, עיין להלן פ"ה הכ"ד ומש"ש. 
<small>32.</small> <b>כל עיירות הכותיים שעל יד הדרך וכו'. </b>כלומר, הדרך ההולכת מיהודה לגליל על יד עיירות הכותים. ועיין להלן פ"ה הכ"ד ומש"ש. 
<b>כגון התבואה והקטנית. </b>אולי צ"ל כגון [אלו], התבואה, וכו', כלומר כגון הערים שנמנו לעיל. (שירי מנחה). 
<small>33.</small> <b>ושאר כל פירותיהן ודאי. </b>מפני שחזקתן משדות כותים, והם ודאי אינם מעשרין מה שהם מוכרין. וכותי כישראל הוא לעניין חיוב מעשרות. 

Halakhah 12

<small>34.</small> <b>אוצר שישראל וגוים מטילין לתוכו וכו'. </b>וכ"ה בתוספתא כת"י פ"מ<sup class="footnote-marker">22</sup><i class="footnote">והוא מעתיק: אוצר שישראל <b>ונכרים</b> וכו'.</i> (פ"ג ה"ד ד' זיטומיר י"ב ע"א), וכן מעתיק מכאן ר' בצלאל אשכנזי (שו"ת שלו סי' א', ד"ו י"ג ע"ב) וכ"ה במשנת מכשירין פ"ב מ"י. אבל בד וכי"ע: אוצר של ישראל וכו'. 
<b>אם רוב גוים ודאי וכו'. </b>שהרי ר"מ סובר<sup class="footnote-marker">23</sup><i class="footnote">להלן פ"ה הכ"א; ירושלמי כאן פ"ה רה"ט ובמקבילות.</i> שאין קניין לגוי בא"י להפקיע מידי מעשר (פיה"מ להר"מ במכשירין הנ"ל). ולדברי הר"ש והרא"ש אפילו למי שסובר שיש קניין הוא ג"כ ודאי מפני שחייב מדרבנן (אם נגמרו בידי ישראל). 
<small>35-36.</small> <b>אפילו כולו גוים וישראל אחד מטיל לתוכו דמיי. </b>בפיה"מ הנ"ל פירש שחכמים סוברים שיש קניין,<sup class="footnote-marker">24</sup><i class="footnote">בקטעים מן הגניזה (יאהרבוך הפרנקפורטי חי"ח, עמ' 284) הגירסא במשנת מכשירין היא: ור' <b>שמעון</b> אומר אפילו כולו גוי וכו'. ועיין להלן פ"ד הכ"ה ופ"ה הכ"א וירושלמי הנ"ל.</i> ובאוצר שכולו של גוי פטור לגמרי, אבל מכיוון שישראל אחד מטיל לתוכו חייב לעשר דמיי. ופי' בח"ד כאן שפירות ישראל אצורין לעצמן והוי ליה קבוע. ובירושלמי (פ"ב ה"א, כ"ב רע"ג ובמקבילה בכתובות פ"א): כהדא סירקי (כגי' כי"ס) שהיא מסתפקת יום אחד מן האסור, נעשה אותו היום הוכיח לכל הימים, עיין מ"ש בהירושלמי כפשוטו עמ' 266. ועיין מ"ש בספר משנה אחרונה במכשירין שם.<br>ברם מפירוש הרא"ש במכשירין שם מוכח שהוא פרש שאף לדברי חכמים היה ודאי, לוא היה כולו גוים, והטלת היהודי היא לקולא והיא עושה את פירות הגוי דמאי.<sup class="footnote-marker">25</sup><i class="footnote">עיין ירוש' פ"ג ה"ד, כ"ג ע"ג, ולהלן פ"ד הע' 24.</i> וכן מוכרח מן התוספתא להלן הי"ד ומן הירושלמי הנ"ל (בהערה 25). וכבר העירו המפרשים שהר"מ לא הזכיר כלל את הברייתא שלנו, שהיא כולה במשנת מכשירין הנ"ל.

Halakhah 13

<small>37.</small> <b>באוצר של יחיד. </b>בפי' הרש"ס כאן, נ' ע"א: באוצר <b>יבנה</b>. 
<b>אבל באוצר של מלכים הולכין אחר הרוב. </b>כלומר, דוקא באוצר של יחיד שמטילין שם למכירה, וידוע שישראל מטיל שם, הרי הטלת ישראל נעשית הוכיח ואינו מעשר אלא דמאי, אבל באוצר של מלכים, שביד ישראל להמלט בתשלומי טבל בלי הפסד ממון, ויכול לשקול ע"י גוי ולשלם לגוי את מעותיו (עיין להלן פ"ד ה"ו ומש"ש) הולכין אחר הרוב, ואם רוב תושבי הסביבה הם גוים מעשר ודאי (כלומר, מדרבנן, עיין מ"ש לעיל. והרי ר' יוסי סובר שיש קנין לגוי וכו', עיין להלן פ"ה הכ"א ומש"ש). 
<small>37-38.</small> <b>אמר ר' יהודה בד"א וכו'. </b>ליתא בכי"ע ובפי' הרש"ס הנ"ל. וכן לא היה בכת"י פ"מ כפי שמוכח שם (פ"ג ה"ד) מדבריו ("והורה ר' יוסי כחכמים"). אבל ישנה בד ובשו"ת רב"א הנ"ל, וקשה להניח שמי שהוא הוסיף ברייתא שלמה, ומסתבר לתלות את החסרון אצלינו ובכי"ע בהשמטה ע"י הדומות. ועיין להלן. 
<small>38.</small> <b>אבל אוצ' ישראל וכותין הולכי' אחר הרוב. </b>לכאורה אין לברייתא זו שום מובן, שהרי להלן (פ"ה הכ"א) משוה ר' יהודה בפירוש כותים לגויים, וא"כ מה בין רוב גויים לרוב כותים. אבל דוקא ברייתא זו תפתור לנו את סבת ההבדל בין הבבלי ובין הירושלמי. שכן מוכח מן הירושלמי (פ"ה רה"ט כ"ד ע"ד) שגרסו בברייתא להלן פ"ה: ר' יהודה ור' יוסי ור' שמעון (כמו שהוא לפנינו בתוספתא) אומרים וכו'. אבל בבבלי מנחות (ס"ו ב') גרסו: דברי ר' מאיר ור' יהודה. ר' יוסי ור' שמעון אומרים וכו', וכן מוכח מתוך הסוגיא עצמה שם (ס"ז ב'), כפי שהוכיחו הראשונים.<sup class="footnote-marker">26</sup><i class="footnote">עיין ר"ש להלן פ"ה מ"ט, ומ"ש באהצו"י כאן, עמ' 116. וגירסת כי"מ בבבלי שם מבוטלת מעצמה.</i> נמצאנו למדים שנחלקו שני התלמודים בשיטת ר' יהודה: לפי הירושלמי סובר ר' יהודה שכותי כגוי ממש, אבל לפי הבבלי הנ"ל סובר ר' יהודה שהוא כישראל לעניין חיוב מעשרות. ברם מן התוספתא להלן בסמוך אנו רואים שתלמידיו אמרו לר' יהודה שהוא הורה להם אחרת, כלומר שהוא חזר בו. ולפ"ז מסורת הבבלי היא כר' יהודה עד שלא חזר בו, ושיטת הירושלמי בדבריו משחזר בו.<br>ובבבא זו סבר ר' יהודה שכותי כישראל וחייב במעשרות מדאורייתא, והוא בוודאי אינו מעשר מה שהוא מוכר, ולפיכך אם רובו כותים מעשר וודאי, ואין "הוכח" ישראל מועיל להתיר איסור תורה.
<small>39.</small> <b>אחר שהוריתה לנו וכו'. </b>וכ"ה בכי"ע ובשו"ת ר"ב אשכנזי.<sup class="footnote-marker">27</sup><i class="footnote">סי' א', ד"ו י"ג ע"ב (אלא ששם בטעות: שהודיתה, וכן בפי' הרש"ס: שהודית).</i> אבל בד: אחרי שהוריתה וכו'. ושמא צ"ל: <b>אחר'</b> וכו', כלומר, אחריך [אנו הולכים רבי,] שהורית לנו וכו'. וכן במכילתא בא פט"ז (סוף עמ' 58): מה דברים היה לכם ביבנה. אמרו לו אחריך רבי. ובמקבילות (בתוספתא, בירושלמי ובבבלי, עיין הערות שם) נאמר במקום "אחריך": תלמידיך אנו ומימיך אנו שותים. וגם כאן אמרו לו דרך כבוד שהורה להם אחרת. והגר"א ז"ל מגיה: <b>אתה</b> שהוריתה וכו'. [עיין ב״ר [עמ׳] 906 [שו׳] 3 ובהערות שם.]
<b>שלפנים מן החומה. </b>וכ"ה בכת"י פ"מ הנ"ל. ובכי"ע: שלפני, וברש"ס הנ"ל: שלפנינו (וחסרות המלים מן החומה). ובד: שלפני מלחמה, וצ"ל: שלפני' מלח[ו]מה. וכנראה ששם היה אוצר של יחיד (בניגוד לאוצר מחוץ לעיר) שהיו ישראל וכותים מטילין לתוכו. 
<b>שהוא דמאי. </b>מפני שר' יהודה הורה כשיטתו (להלן פ"ה הכ"א הנ"ל) שכותי דינו כגוי, ולפיכך אפילו רובו כותים ומיעוט ישראל דמאי, וכשיטת החכמים במשנת מכשירין הנ"ל. 
<small>40-41.</small> <b>כגון אוצרה של רגב. </b>וכ"ה בשו"ת ר"ב אשכנזי הנ"ל. אבל בד וכי"ע: דנב, וט"ס היא, והנכון כלפנינו, והכוונה לרגב שבעבר הירדן, מקום מפורסם בשמניו המובחרים (עיין מנחות פ"ח מ"ג ותוספתא שם פ"ט ה"ה). ובזמן ינאי המלך היה מקום מבצר.<sup class="footnote-marker">28</sup><i class="footnote">עיין קדמוניות היהודים ליוסף הכהן סי"ג פט"ו, ה', סי' 398 ואילך. ועיין מ"ש ר"ש קליין במחברתו עבר הירדן היהודי, עמ' 14.</i> 
<small>41.</small> <b>חייב לפי חשבון. </b>כנראה שהיו יהודים וכותים מטילין לתוכו מפירות חו"ל ומפירות הארץ. ופירות חו"ל פטורים ממעשרות אפילו מדרבנן, ולפיכך הקלו בהם ועשו אותם כטבל דמאי וחולין שנתערבו (עיין חלה פ"ג מ"ח ואילך), ואינו מפריש דמאי על הכל אלא לפי חשבון. 

Halakhah 14

<small>42.</small> <b>והזה הטהור על הטמא. </b>בירושלמי (פ"ג ה"ד) מוסיף: טהור אחד מזה על טמא אחד, כלומר לכאורה משמע מן הכתוב שטהור אחד אינו מטהר אלא טמא אחד, אבל האמת היא שטהור אחד מזה אפילו על מאה טמאים, כמפורש במשנת פרה פי"ב מ"ב. ועיין להלן. 
<small>42-43.</small> <b>ולא מצאתיו אלא באוצר של יבנה. </b>בד ובכי"ע מוסיף: בלבד. ובירושלמי הנ"ל: עד שלמדתיה מאוצר של יבנה. וחכמים אומרים אפילו כולו גוי<sup class="footnote-marker">29</sup><i class="footnote">וכ"ה הגירסא במשנת מכשירין פ"ב מ"י בהוצ' לו, קויפמן ועוד. ובחנם הגיהו בירושלמי בהוצ' לונץ.</i> וישראל אחד מטיל לתוכו דמאי. הדא אמרה שטהור אחד מזה על כמה טמאין. ועיין להלן. 
<small>43.</small> <b>שטהור אחד מזה אפי' על מאה טמאים. </b>הדמיון לאוצר של יבנה תמוה מאד, ולא עוד אלא שהברייתא שלנו בסוף מכשירין אינה מעניין הדברים שם כלל. וכבר העיר הר"ש (מכשירין פ"ו סמ"ז): והזה הטהור. דבר תימא מה שייכא מילתא זו הכא. ועיין מה שהאריך בזה הר"ב אשכנזי בשו"ת שלו הנ"ל (לעיל הע' 27).<br>ולפיכך נ"ל שר' יהושע בן קבוסאי אמר את דבריו באגדה, בדרך מוסר ודרש, שטהור אחד יכול לטהר כמה טמאים (רשעים).<sup class="footnote-marker">30</sup><i class="footnote">ומליצות כאילו של העברת לשון הלכות לעניין מדות ומוסר מצויות בדברי חז"ל, עיין מ"ש בהירושלמי כפשוטו סוף שבת, עמ' 216, ובהערה שם.</i> ובכל מקום דבר איסור אוסר את כל התערובות, אבל באוצר של יבנה (שהטילו שם רוב כותים, ור"י בן קבוסאי סובר שכותי כגוי לעניין מעשרות והפירות שהוא מוכר הם ודאי מדרבנן) ישראל ("טהור") אחד עושה את כל הפירות שהם ודאי ("מאה טמאים") דמאי.<sup class="footnote-marker">31</sup><i class="footnote">עיין מ"ש לעיל שו' 35–36 בשם פי' הרא"ש. והשוה לשון הירושלמי שהעתקנו לעיל והסוגייא בירושלמי לעיל שם.</i> והברייתא בסוף מכשירין שייכת באמת לפ"ב מ"י שם, אלא שהמסדר העבירה לסוף המסכת כדי לסיים באגדה ובדבר טוב, ועניינו כסוף מסכת יומא ור"מ סוף ה' מקוואות.

Halakhah 15

<small>44.</small> <b>הלוקח פירות לאכילה וכו'. </b>וכ"ה הסדר בד. אבל בכי"ע הסדר אחר, ושנו כאן: הלוקח לבהמה ולחיה וכו' (לפנינו להלן הי"ט). והסדר בכי"ע הוא יותר הגיוני, ומתחילה משמיעה לנו התוספתא שהלוקח לבהמה פטור מן הדמאי, ואח"כ היא מלמדת אותנו שזהו דווקא בלוקח בתחילה לבהמה. ובמשנתנו (פ"א מ"ג): הלוקח לזרע ולבהמה וכו' פטור מן הדמאי. ובירושלמי שם: א"ר יוחנן ותני כן (עיין בבלי חולין ז' ב') וכו' לקחן לאכילה וחישב עליהן לזרע לא הכל ממנו. 
<b>ונמלך למכרן. </b>בברייתא שבחולין (ז' ב'): ונמלך עליהן <b>לבהמה</b>. ובס' המפתח לר' נסים, כתובות כ"ח ב' (תשה"ג אסף, הוצ' מק"נ, ירושלים תש"ב, עמ' 198): ונמלך עליהן <b>לזריעה</b>. 
<b>לא ימכרם לגוי. </b>שהרי כשקנה לעצמו נתחייב בדמאי, ואסור למכור טבל לגוי (מ"ב). ובח"ד פירש דחיישינן שמא ימכרם הגוי לישראל, והוא מפי' הרדב"ז לפי"ג מה' מעשרות הט"ו. ולא זכיתי לרדת לסוף דעתם בזה, למה לא פירשו כפשוטו, שהרי ברור שאסור להאכיל לגוי טבל של דמאי בחובו,<sup class="footnote-marker">32</sup><i class="footnote">ועיין במשנתנו רפ"ג ובירושלמי שם, וברש"י ברכות מ"ז א' ד"ה אכסניא ולהלן הכ"ב.</i> ומכ"ש שאסור למכור לו טבל. ולא עוד אלא שמלשון הר"מ שם "הלוקח פירות לאכילה ונמלך עליהם לבהמה<sup class="footnote-marker">33</sup><i class="footnote">כלשון הברייתא בחולין ז' ב'.</i> הרי זה לא ימכרם לגוי" משמע שאם מתחילה לקחם לבהמה מותר למכור אותם לגוי, ולא חיישינן שמא ימכור אותם הגוי לישראל לאכילה, והקונה לא ידע שהיו כבר ביד ישראל.<sup class="footnote-marker">34</sup><i class="footnote">ומסתבר שמחשבת המוכר היהודי (בשעת קנייתו) אינה מבטלת את מחשבת הקונה השני מיד הגוי.</i> וכן משמע מלשון התוספתא כאן שאם קנה מלכתחילה ע"מ למכרם לגוי מותר לעשות כן ולא חיישינן למכשול. 
<small>44-45.</small> <b>ולא יאכילם לבהמת אחרים ולא לבהמת עצמו. </b>כלומר, לא יאכילנו לבהמת אחרים בשכר, שהרי הוא מוכר טבל, ולא לבהמת עצמו שהוא נהנה בטבל בהנאה של כילוי.<sup class="footnote-marker">35</sup><i class="footnote">עיין במשנת פאה פ"א מ"ו, להלן ה"כ, ובבלי שבת כ"ו א' ובתוספ' שם ד"ה אין.</i> ודווקא אם לוקח מתחילה לבהמה ולנר מותר, כמפורש במשנתנו. ובבלי חולין ז' ב' גורס: לא יתן לא לפני בהמתו ולא לפני בהמת חברו. ועיין הלשון בר"מ הנ"ל. 

Halakhah 16

<small>45-46.</small> <b>כיוצא בו מי שנפל לו פירות בירושה וכו'. </b>כלומר, סתם פירות חזקתן לאכילב, ואינו יכול לשנותן במחשבתו לבהמה או למכירה לגוי. ועיין במשנתנו פ"ו מ"ט. וכבר תמה בח"ד למה השמיט הר"מ הלכה זו. 

Halakhah 17

<small>47-48.</small> <b>לוקחין שדה זרועה וכו'. </b>כלומר, ואפילו בדבר שאין זרעו כלה, ומותר לאכול ממנו עראי (עיין תרומות פ"ט מ"ו), ואין חוששין שמא זרע טבל ודאי שקנה מישראל. 
<small>48.</small> <b>וכן מישראל במוצאי שביעית. </b>וכ"ה בד. ובכי"ע: מיש'<sup class="footnote-marker">36</sup><i class="footnote">קרי: מישראל. ובגליון שם תוקן בכ"י מאוחר: משביע'. וטעה המתקן.</i> למוצאי שביעית. ולהלן שביעית פ"ג הי"א: אין חוכרין נירין מישראל החשוד על השביעית, אבל לוקחין הימנו שדה זרועה וכו'. אלא שלהלן בשדה שזרעה בשביעית בזרע של היתר עסיקינן, וכל האיסור הוא רק שעבר וזרע בשביעית, ולשיטת התוספתא התבואה מותרת בדיעבד, אם מכר את השדה לאחרים, עיין מ"ש שם. אבל כאן במו"ש אנן קיימין, ויש לחשוש שמא זרע את השדה בפירות שביעית, ובדבר שאין זרעו כלה אפילו גידולי גידולין אסורין וצריכים ביעור (עיין בירושלמי שביעית פ"ו ה"ג ל"ו ע"ד), קמ"ל שאין אנו חוששים שמא זרע מפירות שביעית. 
<small>49.</small> <b>משצמחה ובין עד לא צמחה. </b>כ"ז ליתא בד ובכי"ע. ולא מצאתי חילוק זה בישראל שזרע פירות שביעית במזיד. ואולי קונסים אותו שתבטל שדהו ע"ג פירות שביעית אם אין זרעו כלה.<sup class="footnote-marker">37</sup><i class="footnote">עיין ירושלמי תרומות רפ"ט מ"ו ע"ג לעניין תרומה.</i> 

Halakhah 18

<small>49-50.</small> <b>אחד דבר שזרעו כלה וכו'. </b>ר"ש ורא"ש פ"א רמ"ג. 
<small>50.</small> <b>אין זורעין את הטבל וכו'. </b>ר"מ פ"ו מה' מעשר ה"ג. ועיין במשנה פיאה פ"א מ"ו, ובירושלמי כאן פ"א רה"ג. 
<b>ואין מחפין את הטבל. </b>ירושלמי (כגי' כי"ר וכי"ס) ור"מ הנ"ל, כפו"פ פמ"ג עמ' תקי"ב. ואם מחפהו בעפר הרי הוא כזורע או כמקיים ע"י מעשה, עיין להלן כלאים פ"א רהט"ו ומש"ש. ועיין להלן. 
<small>51.</small> <b>ואין עושין עם הגוי בטבל. </b>מסתימת הלשון משמע שאין מחפין אותו אף עם הגוי. אבל בירושלמי הנ"ל מפורש: אבל מחפין עם הגוי טבל. והטעם הוא שאפילו אם נאמר שחיפוי הוא כזריעה, מ"מ אין זו זריעה ממש ולא גזרו בה בסיוע הגוי. והתנא שלנו סובר שאין קנין לגוי בא"י להפקיע מידי מעשר, ופירותיו הם טבל גמור. ועיין במה"פ רה"ג ד"ה אין. 
<small>51-52.</small> <b>עד שלא צמחה חייב וכו'. </b>בכפו"פ הנ"ל וכן בכי"ע: עד שלא צימיחה חייב וכו'. אבל בד: עד שלא צימחה פטור שכבר אבדה, וכן העתיק בפ"מ בירושלמי שם. ואפשר שהעדיף את נוסח הדפוס מפני שהוא מתאים לירושלמי הנ"ל, שכן שנינו שם: השכח וזרע טבל פטור שכבר אבד. בדבר שאין דרכו להתלקט (כלומר, כגון זרע תבואה), אבל בדבר שדרכו להתלקט (כלומר, בשתילי לפת וצונן, עיין ר"מ פ"ו מה' מעשר סה"ג) קונסין אותו שילקט אותו. בלא צמח. אבל אם צמח נעשה כדבר שאין דרכו להתלקט. ומכאן שלשיטת הירושלמי בדבר שאין דרכו להתלקט, אפילו אם לא צמח אין קונסין אותו ללקט. והר"מ פ"ו מה' מעשר ה"ו פסק כירושלמי. 

Halakhah 19

<small>52.</small> <b>הלוקח לבהמה לחיה וכו'. </b>עיין ריבמ"ץ פ"א מ"ג, ועיין הלשון בפאה פ"א מ"ו. 

Halakhah 20

<small>53.</small> <b>לא יקשור ישראל בהמתו וכו'. </b>תנא זה סובר שאין קניין לגוי וכו' (עיין מ"ש לעיל הי"ח סד"ה ואין עושין עם הגוי), ולפיכך כשקושר את בהמתו הוי ליה כאילו מאכילה טבל בידים. 
<small>53-54.</small> <b>אם הלכה בהמתו מאליה וכו'. </b>בד: שאם אכלה בהמתו וכו'. ועיין להלן שביעית פ"ה ה"כ. וההלכה פשוטה שאין טבל אסור בהנאה, ואין היהודי מוזהר על ושמרו את משמרתי בטבל של הגוי. 

Halakhah 21



Halakhah 22

<small>56.</small> <b>גוי שאמ' לישראל תן שמן וכו'. </b>ר"מ פי"ג מה' מעשר הי"ז. ובירושלמי (פ"ג ה"א, כ"ג ע"ב): רופא חבר שהיה מאכיל לחולה וכו', בבני נח אפי' בודאי מותר, משל חולה, אבל משל רופא אסור. והטעם הוא שטבל אסור בהנאה של כילוי (עיין לעיל הט"ו), ואסור לישראל להאכיל טבל לגוי. וכן אסור לאבד את השמן בסיכה. 
<small>57.</small> <b>ובדמיי מותר. </b>נראה ששמן על גבי מכה הוא בדווקא, מפני שהגוי חולה ובדמאי מותר אפילו להאכיל לגוי חולה (כמו שמותר להאכיל לאכסניא, עיין במשנה רפ"ג, אבל לישראל ע"ה חולה אסור. עיין בירושלמי שם), ולאו דווקא סיכה, ולא אסר הירושלמי לעיל להאכיל לגוי חולה משל רופא אלא בוודאי. ומה שנקטה התוספתא כאן סיכה הוא משום הרישא, שבוודאי אפילו סיכה אסורה. ועיין להלן תרומות פ"ט הי"ג. 
<b>נפל על גבי בשרו וכו'. </b>כלומר ע"ג בשרו של ישראל, ואעפ"י שהמשנה (ספ"א) אוסרת שמן של דמאי בסיכה, מ"מ אם כבר נפל השמן מאליו על גבי בשרו אינו חושש. ומהמשך דברי התוספתא נראה לפרש שהכוונה היא שאם ישראל נתן שמן של דמאי על גבי מכת הגוי, ובשעת הנתינה נפל קצת שמן על גבי בשרו של ישראל משפשף ואינו חושש. אבל עצם הדין אינו משתנה, עיין להלן תרומות פ"י הי"א ומש"ש, ועיין ר"מ פי"ג הנ"ל הי"ח. 

Halakhah 23

<small>58.</small> <b>גוי שנתן שמן על גבי טבלה וכו'. </b>כלומר, שנתן שמן טבל וודאי של ישראל (עיין ר"מ הנ"ל הי"ז) על גבי טבלה של שיש מותר לו לישראל לישב אחריו, שהרי גם בתרומה מותר, עיין להלן תרומות פ"י ה"י ומש"ש. 

Halakhah 24

<small>59.</small> <b>הלוקח יין וכו'. </b>ר"מ פי"ג מה' מעשר הי"ח. ועיין ערוך ערך אלונתית. 
<b>לתוך המורייס. </b>מורייס (muries) הוא ציר שהיו מכינים אותו מקרבים של דגים שהיו מטילים יין לתוכו. וברש"י שבועות (כ"ג רע"א): אניגרון ואכסיגרון וכו' ורגילין לתת לתוכו יין כדתניא בתוספתא דדמאי או תרומ' (כ"ה בד' פיזרו) יין לתוך אניגרון ואכסיגרון.<sup class="footnote-marker">38</sup><i class="footnote">וכנראה שממנו שאב הר"ש סיריליאו (שביעית קכ"ג ע"ב) שכתב: אניגרון, דדרך ליתן בו יין כדתניא בתוספתא דמס' דמאי.</i> ושמא היה לפניו כאן בתוספתא: יין ליתן לתוך המורייס ולתוך אניגרון ואכסיגרון.<sup class="footnote-marker">39</sup><i class="footnote">ועיין רש"י יומא ע"ו סע"א וברכות ל"ה ב' ומ"ש להלן תרומות פ"ט סה"ו וסה"י.</i> 
<small>59-60.</small> <b>ויין לעשות אילנתית. </b>לפי המקורות שלנו הוא יין שנותנין בו שמן,<sup class="footnote-marker">40</sup><i class="footnote">עיין בבלי שבת ק"מ א', ע"ז ל' א', ולהלן בתוספתא תרומות פ"ט ה"ז ומש"ש.</i> והוא, כנראה, οἰνανθίς שהיה לו אותו מובן כמו οἰνάνθινον. ועיין בהוספות לעף אצל קרויס LW עמ' 52. 
<small>60.</small> <b>וכרשנין לעשותן טחינין. </b>כ"ה בכל נוסחאות התוספתא והבבלי. ובירושלמי: קטניות לעשותן טחינין, וכן העתיק בר"מ הנ"ל. ומשניהם היו נוהגים לעשות טחינין. וכן להלן תרומות פ"י ה"ה: קטניות של תרומה אין עושין אותה טחינין. ר' שמעון מתיר בכרשינין (ועיין מש"ש). וכרשינין הם כמין פולין שחורים (Vicia Ervilia),<sup class="footnote-marker">41</sup><i class="footnote">עיין מ"ש ר"ע לעף בספרו פלורה ח"ב, עמ' 483 ואילך.</i> וטחינין הם קטניות או כרשינין טחונים כקמח, ששמים בהם תבלין ודבש. ובבבלי שם מוסיף: עדשים לעשות מהם רסיסין. והיא היא. וכן בירושלמי נדרים ספ"ו, מ' סע"א: [הנודר] מן העדשים אסור באשישים וכו', טלופחין מקליין וטחינן ומגבלן בדבש וכו', אילין אינון אשישין שאמרו חכמים. ובכפו"פ פכ"א עמ' תנ"ד: גם נמצאים אתנו בארץ כנען שני מיני משקים שהם מתוך גסותם לא יתערבו זה בזה אלא לזמן מרובה, כגון דבש תמרים, ואוכל עשוי מהשומשמים ונקרא טחינה, והוא מין ממיני מתיקה. ושמא אין עניינו לכאן, עיין מ"ש דלמן בספרו ארבייט אונד זיטטע אין פאלאסטינא, ח"ג סוף עמ' 302 ואילך. ור"ש מתיר בכרשינין מפני שעיקרן מאכל בהמה.<sup class="footnote-marker">42</sup><i class="footnote">עיין ד"מ פ"א מה' טומאת אוכלין ה"ט ופ"ב מה' תרומות ה"ב וברדב"ז שם.</i> ומכאן למדנו שכרשינין חייבין גם בדמאי. 
<b>חייב בדמיי וכו'. </b>כלומר, אעפ"י שמשנה את האוכל מברייתו, מ"מ נהנה ממנו אח"כ באכילתו, ואין הוא דומה ללוקח שמן לסוך בו את הכלים. 
<small>60-61.</small> <b>הן עצמן פטורין מן הדמיי. </b>בירושלמי (פ"א ה"ג, כ"ב ע"א) מוקים לה כרבי שסובר (עיין להלן תרומות פ"ט ה"ו ומש"ש) שאם נפל יין של תרומה לתוך המורייס, המורייס אסור לזרים, מפני שהיין בעינו הוא, ומן הדין אם קונה מורייס מן עם הארץ היה צריך לעשר דמאי, מחמת היין שבתוכו, אלא שזו היא מן הקולות שבדמאי. אבל לר"א בר"ש הסובר שאם נפל יין של תרומה למורייס בטל ומותר לזרים, הרי הקונה מורייס מע"ה אפילו וודאי פטור מלעשר. ועיין להלן. ובבבלי חולין: מפני שהם תערובת, ולא גזרו על תערובת דמאי. וכ"ה בר"מ הנ"ל. 
<small>61.</small> <b>יין ושמן ליתן על גבי חטטין. </b>להלן תרומות פ"ט הי"ד (ובמקבילות): ומי שעלו בו חטטין סך את השמן, ואינו סך יין וחומץ, ששמן דרכו לסוך ויין וחומץ אין דרכו לסוך. כלומר, אין דרכו של אדם בריא לסוך יין, אלא רק לחולה, ולפיכך אסור בתרומה. וכאן חייב בדמאי, שהרי מכל מקום גופו נהנה. והר"מ לא העתיק הלכה זו. 
<small>62.</small> <b>ור' שמעון בן לעזר פוטר. </b>רשב"א סובר שלא גזרו בקונה לסיכה למכה, מכיוון שעצם ההלכה ששתייה כסיכה אינה מחוורת (עיין ירוש' מע"ש פ"ב ה"א, נ"ג ע"ב ובמקבילות), ואפילו ביוה"כ מותר (לפי הברייתא בבבלי יומא ע"ז ב') לסוך שמן ע"ג חטטין, לא גזרו עליה בדמאי. ואפשר שרשב"א חולק גם על שמן שהגרדי סך באצבעותיו (עיין במשנה בסוף פירקין, ובתוספתא להלן). ואפשר שבגרדי מ"מ נהנה, אבל שמן ע"ג חטטין אינו נהנה כלל מן הסיכה, אלא רק מונע את הצער. 
<small>63.</small> <b>הלוקח כרשינין לעשותן טחינין וכו'. </b>אולי צ"ל: <b>ועשאן</b> טחינין, כלומר, אם לקח את הכרשינין לאכילה כמות שהן, ואח"כ נמלך לעשותן טחינין ג"כ פטור מן הדמאי, אעפ"י שכבר נתחייב, מפני שרשב"א סובר שלא גזרו על תערובת הדמאי כשנשתנה מברייתו, אבל בוודאי חייב. ודווקא במורייס שנתן בו יין פוטר ר' שמעון בן אלעזר מן הוודאי מפני שכבר בטל, אבל לא בטחינין. 

Halakhah 25

<small>69.</small> <b>ודנין. </b>וכ"ה בד. ובכי"ע חסרה מלה זו. ובירושלמי הנ"ל: ווירינון. ובכי"ר שם: ווי דנין. ומתקבלת השערת ר' בנימין מוספיה (ערך ירינון) שהגירסא הנכונה היא בירושלמי, ואין ווירינון אלא ואירינון, כלומר, ושמן אירינן, ἴρινον, שמן ששמים בו את פרח האירוס (עיין להלן כלאים פ"ג רהי"ג ומש"ש) - משחת האירוס. ולפ"ז פוטרין ב"ה כל שמן ערב מן הדמאי, חוץ משמן ורד ושמן האירוס. ומכאן משמע שהורד והאירוס לא היו מפסידין לגמרי את השמן מאכילה.<sup class="footnote-marker">46</sup><i class="footnote">ועיין שביעית ספ"ז ובירושלמי שם. ועיין מ"ש לעיל, שו' 66 סוף ד"ה שמן ערב.</i> ולפיכך מחייבין אותו ב"ה בדמאי, אעפ"י שמשתמש בו לסיכה, ודינו כשמן שהגרדי סך באצבעותיו. 
<small>64.</small> <b>וקמח לעשותו מלוגמא ורטייה. </b>והקמח נמאס בתוך המלוגמא (μάλαγμα). והיא מלוגמא היא רטיה, אלא שהראשון יונית והשני עברית. ועיין ר"מ הנ"ל. 
<b>וחייב בודיי. </b>שהרי טבל ודאי אסור בהנאה של כילוי (עיין לעיל ה"כ ומש"ש). 
<small>65.</small> <b>פטורין מן הודיי. </b>כלומר, לכ"ע, שהרי כבר נמאסו ובטלן. ובירושלמי הנ"ל מקשה: הכא את אמר פטורין מן הודאי, והכא (כלומר, ביין למורייס) את אמר פטורין מן הדמאי. ומתרץ: כאן על גב גופו הוא בטל<sup class="footnote-marker">43</sup><i class="footnote">כלומר, היין אינו נמאס בתוך המורייס, שהרי הוא שותהו, ואינו בטל אלא על גב גופו. והסיגנון הוא באשגרה מסוף פירקין שם.</i> וכאן (כלומר, ביין לקילור) כיוון שהוא נותנו הוא בטל. 
<small>66.</small> <b>ושל ודיי שנתן לתוכו עורות וכו'. </b>דינו כמלוגמא הנ"ל, שכבר נמאס הקמח ובטל. 

Halakhah 26

<b>שמן ערב וכו'. </b>וכ"ה בד ובכל נוסחאות המשנה (פ"א מ"ג). ובכי"ע: שמן <b>טוב</b>, וזהו השם העתיק של שמן ערב. ופירושו שמן הנותן ריח טוב, עיין במלונו של גיזיניאוס ערך טוב I, וכן מתרגם סומכוס שמן טוב (קהלת ז', א'): שמן בעל ריח טוב. והיו משתמשים בשמן טוב לסיכה (תהלים קל"ג, ב'). והביטוי שמן טוב הוא בלתי מצוי בספרות התלמודית, ובמקומו בא: שמן ערב, והוא הוא, ועיין להלן. ושמן ערב שאנו עוסקים בו כאן הוא שמן שהיה מקודם ראוי לאכילה, אלא שפטמו אותו בבשמים ועשבים לריח טוב.<sup class="footnote-marker">44</sup><i class="footnote">עיין ירוש' ברכות פ"ו ה"ו, י' ע"ד. ועיין בכפו"פ פל"ה סוף עמ' תקט"ו וברדב"ז פי"ג מה' מעשר הט"ז סד"ה שמן ערב. והיתה להם הגירסא בפיה"מ להר"מ כאן (פ"א סמ"ג): ושמן ערב הוא שמן המור (וכ"ה בהוצ' שלפנינו). אבל בהוצ' ציפי, עמ' 7: ושמן ערב הוא שמן זית המבושם בבשמים.</i> סוף דבר כל שמן הנותן ריח טוב נקרא שמן ערב (טוב), ובכללו גם שמן אפרסמון (עיין בבלי ברכות מ"ג א'), אלא שבכל מקום הוא לפי עניינו. ובאבות דר"ן פי"ח (שכטר ל"ד א'): שמן טוב יש עמך, פולייטין יש עמך, אפרסמון יש עמך. וכן שם ספי"ט (ל"ה ע"ב): מעיין של שמן טוב אפרסמון ופלייטון. וכולם בכלל שמן טוב. וכאן שאנו עוסקים בחיוב מעשרות פירושו שמן שהיה מקודם ראוי לאכילה, וע"י פיטום בסממנין נפסדה אכילתו. ובירושלמי שביעית (פ"ח ה"ב, ל"ח ע"א): אין מפטמין שמן של שביעית. אבל לוקח הוא שמן ערב [ב]שביעית ואינו חושש. ועיין להלן. 
<small>67.</small> <b>ובית הלל פוטרין. </b>וכ"ה במשנתנו הנ"ל. ולפ"ז פוטרין ב"ה כל שמן טוב מדמאי. והטעם הוא מפני שאין חזקתו לאכילה ועיקרו לסיכה, ולפיכך לא גזרו עליו חכמים בשעה שגזרו על הדמאי (ר"מ פי"ג מה' מעשר הט"ז. ועיין בתוספ' רע"א למשנתנו). 
<b>אמ' ר' נתן וכו'. </b>וכ"ה בד. ובכי"ע: א' ר' יהודה וכו'. וכ"ה בירושלמי פ"א סה"ג, כ"ב ע"ב. 
<small>68.</small> <b>אלא בשל פליטון בלבד. </b>והטעם הוא שבמשחת עלי הנרד, [unguentum] foliatum, היו שמים הרבה סממנים<sup class="footnote-marker">45</sup><i class="footnote">עיין מ"ש פליניאוס בספרו תולדות הטבע, סי"ג פ"ב,סי' ט"ו; לעף פלורה ח"ג, עמ' 485 ואילך.</i> ובטל השמן לגבי הסממנין, ולפיכך פטור מדמאי (עיין ריבמ"ץ ור"ש), אבל בשאר מינין של שמן ערב אף ב"ה מחייבין בדמאי. 

Halakhah 27

<small>69.</small> <b>ודנין. </b>וכ"ה בד. ובכי"ע חסרה מלה זו. ובירושלמי הנ"ל: ווירינון. ובכי"ר שם: ווי דנין. ומתקבלת השערת ר' בנימין מוספיה (ערך ירינון) שהגירסא הנכונה היא בירושלמי, ואין ווירינון אלא ואירינון, כלומר, ושמן אירינן, ϊρινον, שמן ששמים בו את פרח האירוס (עיין להלן כלאים פ"ג רהי"ג ומש"ש) - משחת האירוס. ולפ"ז פוטרין ב"ה כל שמן ערב מן הדמאי, חוץ משמן ורד ושמן האירוס. ומכאן משמע שהורד והאירוס לא היו מפסידין לגמרי את השמן מאכילה.<sup class="footnote-marker">46</sup><i class="footnote">ועיין שביעית ספ"ז ובירושלמי שם. ועיין מ"ש לעיל, שו' 66 סוף ד"ה שמן ערב.</i> ולפיכך מחייבין אותו ב"ה בדמאי, אעפ"י שמשתמש בו לסיכה, ודינו כשמן שהגרדי סך באצבעותיו. 

Halakhah 28

<b>תשלומי תרומה וחומשה וכו'. </b>הר"מ השמיט כ"ז, מפני שהביא (פי"ג מה' מעשר הי"ד) את דין משנתנו (פ"א מ"ג) שהמדומע פטור מן הדמאי, וק"ו הוא לתשלומי תרומה שדינם כתרומה לכל דבר.<sup class="footnote-marker">47</sup><i class="footnote">עיין להלן תרומות פ"ה ה"ח ומש"ש, וכן פסק הר"מ בפ"י מה' תרומות הט"ו.</i> ובירושלמי (פ"א ה"ג, כ"ב ע"א): אמר ר' יוחנן בשעה שגזרו על הדמאי לא גזרו על הדברים הללו. אמר ר' הושעיה אימת קדשים עליו ואינו נותן לכהן דבר שאינו מתוקן. ואנו למדים ממסקנת הירושלמי שם שלדעת ר' הושעיה אנו עוסקים כאן בע"ה שאכל תרומה בשוגג והפריש אח"כ חולין לתשלומי תרומה. ומפני שאימת קדשים על ע"ה, לא נחשד להיות מפריש טבל לתשלומי תרומה, והן פטורין מן הדמאי. אבל חבר שאכל תרומה בשוגג אסור לו להפריש תשלומי תרומה מטבל של דמאי. אבל לר' יוחנן אין הבדל, ומותר לו לחבר להפריש תשלומי תרומה מטבל של דמאי, מפני שלא גזרו דמאי על דברים הללו. 
<small>69-70.</small> <b>מותר העומר. </b>וכן בריבמ"ץ (פ"א סמ"ג): דתניא מותר העומר ושתי הלחם וכו'. ופירש בשירי מנחה בשם פירוש כת"י שברייתא זו היא בשיטת ר"ע (מנחות פ"י מ"ד, בבלי שם ס"ו א') שמחייב מותר העומר במעשרות, ומשום זה משמיעה לנו הברייתא שהמותר פטור מן הדמאי. והר"מ פסק כחכמים ופטור גם מן הודאי, ולפיכך השמיטה. ברם פירוש זה אינו מחוור כלל, שהרי אם נתלה הלכה זו במחלוקת ר"ע וחכמים, נצטרך לפרש שהגזבר מרח את התבואה, ולפ"ז אין כאן דמאי כלל אלא ודאי.<br>לפיכך נ"ל ברור שבקבוצה שמנו כאן אין הכונה כלל למותר העומר שבמשנת מנחות הנ"ל, אלא הוא מותר העומר הוא שיירי העומר, כמו במשנת זבחים פ"ט מ"ה ופי"ד מ"ג.<sup class="footnote-marker">48</sup><i class="footnote">ועיין בבלי ב"ק ק"י ב' וברש"י שם ד"ה מותר העומר; דק"ס חולין קל"ג ב' הע' ו'; ספרי קרח פי' קי"ט, עמ' 142; ערוך ערך עשר (עסר), ר"מ פ"א מה' בכורים סהי"ג; רש"י מנחות נ"ז ב' ד"ה מותר העומר ועוד.</i> ואנו עוסקים בעומר שבא מתבואה שנגמרה מלאכתה בידי ע"ה.<sup class="footnote-marker">49</sup><i class="footnote">עיין מ"ש להלן תרומות פ"ה ה"ז ד"ה ותרומת הקדש.</i> והברייתא שלנו אינה מונה אלא דברים של אכילת אדם, ובזה מחייבין ב"ש בדמאי, אבל באכילת מזבח, כלומר בקומץ העומר עצמו, אף ב"ש מודים שלא גזרו עליו דמאי. ועיין בס' משנה ראשונה פאה ספ"א.
<small>70.</small> <b>ושתי הלחם ולחם הפנים. </b>כלומר, אם קנו תבואה ממורחת מע"ה בשביל שתי הלחם ולחם הפנים, אין חוששין שמא טבל הוא שאין מביאין ממנו מנחות,<sup class="footnote-marker">50</sup><i class="footnote">עיין תוספתא שקלים פ"א הי"א ובמקבילות, עיין מש"ש.</i> ואעפ"י שכולן לאכילת כהנים. ואין לפרש ש"מותר" הולך אף על שתי הלחם וכו', כלומר, מותר העומר ומותר שתי הלחם וכו', שהרי ראינו לעיל שמותר העומר פירושו כאן שיירי העומר, ובשתי הלחם ולחם הפנים אין שיריים שהרי אין מהן לגבוה, כמשנת מנחות פ"ו מ"ב.<sup class="footnote-marker">51</sup><i class="footnote">בבבלי מנחות נ"ז ב': וממותר העומר <b>וממותר</b> שתי הלחם ולחם הפנים ומשירי מנחות. וזו היא ט"ס ברורה, וצ"ל: וממותר העומר ומשתי הלחם וכו'. וכ"ה בכל כתה"י שם (עיין דק"ס, עמ' 142, הע' ת'). וכ"ה בתוספתא מכות (הוצ' צוקרמנדל, עמ' 443, שו' 32), בתו"כ נדבה פי"ב ה"ו, הוצ' רמא"ש, עמ' 113, ובירושלמי שבת פ"ז ה"ב, ט' ע"ג. ואעפ"י שהדין דין אמת, שמותר שתי הלחם ולחם הפנים שוה למותר העומר לעניין מעשרות (עיין ר"מ פ"ו מה' בכורים ה"ג ופ"ח מה' תמידים ומוספים סה"ג. ודברי בעל משנה ראשונה בחלה פ"א מ"ג תמוהים מאד), מ"מ יגיד עליו רעו שבכל המקומות שהזכרנו לעיל הכוונה לשירי העומר ולא למותר שנפדה, ובשתי הלחם ובלחם הפנים אין שירים, והכוונה להן עצמן.</i> 
<b>ושירי מנחות. </b>הלכה זו נזכרה אף במשנתנו (פ"א מ"ג), ופסקה הר"מ בפי"ג מה' מעשרות הי"ד, אלא שהוסיף: וכולן שאמר לו ע"ה מתוקנין הן, אינו צריך לעשר. וכבר תמהו ברדב"ז ובח"ד כאן, מניין לו לרבינו שצריך לשאול את הע"ה. ובמעשה רוקח במקומו העיר שרבינו סמך על הירושלמי רפ"ד שאמרו שם: אם מפני כבוד שבת למה לי שואלו? ומתרץ: ע"י עילי עילה (כלומר, ע"י עילות שבעילה, תואנות שבתואנה להתלות בהן). ורואים משם שאעפ"י שעיקר הפטור הוא מפני שמשום כבוד שבת לא גזרו שם על הדמאי, מ"מ צריך שאלה. ועיין בח"ד ומ"ש בס' משנה ראשונה פ"א מ"ג ד"ה והמדומע. ועיין בפיה"מ פ"ב רמ"ב ובחיבורו פ"י מה' מעשרות סה"א. 
<b>ותוספת הבכורין. </b>בכורים פ"ג מ"י, ופסקה הר"מ בפי"ג מה' מעשרות הי"ד. ובתוספתא להלן (בכורים פ"ב הי"ג) מפורש שאף מן הוודאי פטור. וכ"ה בירושלמי שם פ"ג, לפי נוסח הרש"ס, נ"ב ע"א. ועיין בתוספ' רע"א, בהגהות הרש"ש ובתפארת ישראל למשנתנו, בועז אות ד'. ונתבארו הדברים להלן בתוספתא בכורים הנ"ל, עיי"ש. 
<small>70-71.</small> <b>ר' שמעון בן יהודה או' משם ר' שמעון בית שמיי מחייבין וכו'. </b>וכ"ה גם בד ובכי"ע, ואין לשבש את כל הנוסחאות. ולפיכך נראה שלר' שמעון נחלקו ב"ש בכל הדברים שנזכרו במשנתנו (פ"א מ"ג) מחלת ע"ה ואילך, ושנה: חלת ע"ה והמדומע והלקוח בכסף מעשר שני ושירי המנחות ושמן ערב ב"ש מחייבין וכו'.<sup class="footnote-marker">52</sup><i class="footnote">והתנא שחלק עליו, הוסיף במשנתו "פטורין מן הדמאי" אחרי "ושירי מנחות". ועדיין נשאר לנו שריד במשנה מטיפוס א"י (משנה שבירושלמי, הוצ' לו, פרמה): ושמן ערב במקום "שמן ערב".</i> אמנם לפי פירוש בעל פ"מ בירושלמי כאן רפ"ה מסקנת הירושלמי היא שלא נחלקו ב"ש בזה, אבל פירושו בירושלמי דחוק מאד, ואינו מסתבר כלל. וכן שנינו שם: אף על החלה.<sup class="footnote-marker">53</sup><i class="footnote">כלומר, וכי צריך להפריש מעשרות אף על החלה, כפי שמוכח ממשנתנו שם רפ"ה.</i> וחלה חייבת בדמאי? ולא כן תנינן חלת עם הארץ והמדומע פטורין מן הדמאי. ר' אחא וכו' דבית שמאי היא.<sup class="footnote-marker">54</sup><i class="footnote">כלומר, משנתנו רפ"ה, שמחייבת לעשר אף על החלה בלוקח מן הנחתום, היא משנת ב"ש.</i> ותני כן ר' שמעון בן יהודה אמר משום ר' שמעון חלה בית שמאי מחייבין ובית הלל פוטרין.<sup class="footnote-marker">55</sup><i class="footnote">וכנראה שגרסו כן בפירוש בברייתא שלנו. ובכל אופן הדין דין אמת, שהרי לשיטת ר"ש מחייבין ב"ש לעשר דמאי אף על שתי הלחם ולחם הפנים, ומכ"ש שמחייבין לעשר על חלה.</i> וע"ז שואל הירושלמי: כלום אמרו בית שמאי (אלא) [אף]<sup class="footnote-marker">56</sup><i class="footnote">כנ"ל להגיה, שהרי הסופרים רגילים לקצר "אלא" ו"אף", וכותבים תכופות "א'" גרידא.</i> דבר שהוא לזריעה? אילו הלוקח לזרע ולבהמה, קמח לעורות, שמן לנר, שמא אינו פטור מן הדמאי? כלומר, הרי לא נחלקו ב"ש וב"ה ברישא, בלוקח לזריעה שהוא פטור מן הדמאי, מפני שאין כאן אכילה כלל, ולפ"ז אף במשנתנו שלוקח עיסה מנחתום ע"ה, הרי העיסה כבר הוכשרה, ובחזקת טומאה היא, וחלתה טעונה שריפה, ולמה יפריש דמאי על החלה הנשרפת אפילו לב"ש?<sup class="footnote-marker">57</sup><i class="footnote">כן פירש הגר"א ז"ל, אלא שהגיה בירושלמי "לאכילה" במקום "לזריעה", ולפי הגהתנו הקלה לעיל, אין צורך בזה.</i> וע"ז מתרץ הירושלמי שבנחתום שגיבל במי פירות עסקינן, או שעשה בטהרה, ולפ"ז החלה נאכלת, וצריך להפריש עליה דמאי לשיטת ב"ש. ונמצאנו למדים שגם למסקנת הירושלמי הברייתא שלנו קיימת.<sup class="footnote-marker">58</sup><i class="footnote">ובהמשך הסוגיא שם אין צורך בשום הגהה, והכל מתפרש כדלעיל, ויתפרש אי"ה במקומו.</i> 
<small>71-72.</small> <b>וכולם שקרא שם למעשר שני שלהן מה שעשה עשוי. </b>כלומר, אעפ"י שבכל הדברים שנמנו פטור מלהפריש דמאי, מ"מ אם הפריש דמאי, וקרא שם למע"ש מה שעשה עשוי (עיין להלן). ובירושלמי פ"א ה"ג (ובמקבילה בקידושין פ"ב ה"ח, ס"ג ע"א): וכולן שקרא שם <b>לתרומת מעשר</b> או למעשר שני שלהן מה שעשה עשוי. וכ"ה בר"מ פי"ג מה' מעשרות הי"ט. ולכאורה תמוה מאד למה לא הזכירה התוספתא "תרומת מעשר". והמפרשים הוסיפו כן ע"פ הירושלמי, אבל "תרומת מעשר" לא נזכרה בשום נוסח של התוספתא, וכבר הראינו בכ"מ שאין להגיה מקור אחד ע"פ מקור שני בשעה שכל הנוסחאות במקור האחד הן שוות.<br>ולפיכך נ"ל שהנוסח שלנו הוא בדווקא, וברייתא זו הולכת על מה שנשנה למעלה בתוספתא גרידא, וכל הדברים שנמנו שם אינם נאכלים אלא לכהנים,<sup class="footnote-marker">59</sup><i class="footnote">עיין מ"ש לעיל בבאור מותר העומר.</i> ומשום זה אם הפריש מהם תרומת מעשר אינו מעלה ואינו מוריד, שהרי בין כך ובין כך אסורים לזרים<sup class="footnote-marker">60</sup><i class="footnote">ועיין מ"ש בס' טל תורה לירושלמי כאן, ובוודאי שקשה לפרש את התוספתא ע"פ השיטה התמוהה שהביא. ועיין מ"ש להלן הע' 61.</i> אבל מעשר שני שייך בכולם: בתשלומי תרומה, שצריך לאוכלן בירושלים, ובתוספת בכורים שמפקיע מהן דין נכסי כהן.<sup class="footnote-marker">61</sup><i class="footnote">עיין מע"ש פ"א מ"ז ובכורים פ"ג מי"ב. ובס' משנה ראשונה לבכורים פ"ג מ"י (ד"ה נאכלת) הסיק שתוספת בכורים נאכלת לזרים, ולפ"ז אם הפריש ממנה תרומת מעשר נאסרת לזרים. אבל דבריו שם אינם מוכרחים כלל, ומסתבר שתוספת בכורים אסורה לזרים מדרבנן. ותוספתא זו סוברת כמשנתנו כאן שבתרומת מעשר של דמאי אין חומש (וחולקת על משנת מעילה פ"ד מ"ב, עיין בבלי ב"מ נ"ה ב', וירושלמי כאן פ"א ה"ב, כ"א ע"ד), וממילא אין הבדל בין תרומת מעשר של דמאי ובין תוספת בכורים, ושתיהן אסורות לזרים מדרבנן.</i> ואם הפריש מע"ש מלחם הפנים ומשתי הלחם נראה שצריך לפדותו, כדי שלא יראה כאילו מביא מנחות מחטי מע"ש.<sup class="footnote-marker">62</sup><i class="footnote">עיין מנחות פ"ז מ"ה; ירוש' מע"ש פ"א ה"ג, נ"ב ע"ד; ועיין להלן שקלים פ"א הי"א ובמקבילות.</i> ואעפ"י שאין פודין מע"ש בירושלים, דינו כמע"ש שנטמא, ומה לי נטמא שאינו יכול לאוכלו בטהרה, ומה לי קדושת מנחות שמוכרח לאוכלו חולין. ולא עוד אלא שמכיוון שאין פדייתו מתירתו להוציאו מחוץ לירושלים (משום קדושת מנחות) אפשר שאין כאן איסור פדיון כלל.<sup class="footnote-marker">63</sup><i class="footnote">ובפרט שאנו עוסקים כאן במע"ש של דמאי. עיין פיה"מ להר"מ כאן פ"א מ"ב. אבל עיין במלא"ש שם.</i><br>ובירושלמי כאן (פ"א ה"ג וקידושין פ"ב ה"ח ס"ג ע"א) אמר ר' יוסי שלשיטת ר' יהודה אף בשיירי מנחות נוהג דין הברייתא שלנו. ולכאורה הדבר תמוה, למאי נפקא מינה, שהרי בין כך ובין כך אינם נאכלים אלא לכהנים, ובעזרה דווקא. ולפיכך נראה שהכוונה היא לעניין שאם הפריש מע"ש שצריך פדיון, וכמו שכתבנו.<sup class="footnote-marker">64</sup><i class="footnote">ולר"א שם אין דין הברייתא נוהג בשירי מנחות. ועיין במה"פ ה"ג ד"ה כולן.</i><br>ברם בירושלמי (הנ"ל) פירשו שהברייתא שלנו הולכת על משנתנו, ושם שנו גם הלקוח בכסף מעשר, ולפיכך הזכירו גם תרומת מעשר שאוסרת לזרים את הלקוח בכסף מעשר.

Halakhah 29

<small>72.</small> <b>בפת המרחץ וכו'. </b>וכ"ה בד. אבל בכי"ע לנכון: כפת המרחץ וכו'. וכן בכפו"פ פ"ב עמ' ט"ז: כפת המרחץ פטורה מן הודאי וכו', כפת המרחץ עשב, שכן פירש"י ז"ל מסכת כריתות (ו' א') כפת הירדן. ועיין רש"י ב"ק פ"ב ב' ד"ה גינת ורדין. ומכיון שכיפת הירדן נמנית בין סממני הקטורת מוכח שהיא נותנת ריח טוב והיא מין בשמים. ולפיכך נראה שגם כאן מדברים בשמן שפטמו בכפה, וסכין בו במרחץ.<sup class="footnote-marker">65</sup><i class="footnote">וזהו אחד ממיני הבשמים של מרחץ שנזכרו לעיל ברכות ספ"ה.</i> וכנראה שהשמן בטל לגמרי לגבי הכפה, ודינו כיין בקילור שהוא פטור מן הודאי (לעיל הכ"ה). וכאן עוסקים בלוקח מע"ה שמן שכבר פטמו בכפת מרחץ, ולא שמן לעשותו כפה של מרחץ. 
<small>73-74.</small> <b>אף אין מטמא טומאת משקה. </b>ודינו כשמן שנסרח ונפסל מאכילת כלב. 
<small>74.</small> <b>שמן שהגרדי סך וכו'. </b>וכ"ה בד ובר"ש ספ"א, וכ"ה במשנה ספ"א. וביארו בירושלמי: מה בין זה לזה? זה על גב גופו בטל (כלומר וסיכה כשתיה), וזה על גב צמר הוא בטל. ופירש בריבמ"ץ (ספ"א) שדינו כלוקח שמן לסוך בו את הכלים שפטור מן הדמאי (כמפורש במשנה פ"א מ"ג). ועיין ר"מ פי"ג מה' מעשר הט"ז. 
<small>75.</small> <b>לפיכך שמן של שביעית נותנין וכו'. </b>פירש בר"ש הנ"ל שמותר לתת ממנו לגרדי, שהרי שמן של שביעית ניתן לסיכת אדם (שביעית פ"ח מ"ב) ולא ניתן לסיכת כלים (שם סמ"ה). ועיין ברא"ש בסוף פירקין, ומ"ש ע"ז ידידי הגר"א חסקין ז"ל בכלכלת שביעית, עמ' תכ"ב, הע' ל"ב. והר"מ השמיט הלכה זו, והביאה להלכה בפי' הר"ש סיריליאו לשביעית פ"ט קנ"ו רע"ג. 

Chapter 2



Halakhah 1

<small>1.</small> <b>אורז במקומו מותר בחולת אנטוכיה. </b>וכן ברש"י בכורות ל"א רע"א: בתוספתא דמסכת דמאי פרק האורז במקומו מותר בחלת אנטוכיא. ובד בטעות: שבתחילת אנטכיא. ובירושלמי (פ"ב ה"א, כ"ב ע"ד): תני האורז שבחולת אנטוכיא מותר במקומו. וכנראה שכן צ"ל גם בתוספתא, ועיין בפ"מ בירושלמי שם. ובמשנתנו (פ"ב מ"א) שנינו: האורז שבחוצה לארץ כל המשתמש ממנו פטור. ולפי פשוטו פירושו שמין האורז הגדל בחו"ל פטור מן הדמאי בכל מקום שמשתמשים ממנו,<sup class="footnote-marker">1</sup><i class="footnote">עיין לעיל פ"א הי"א, שו' 33: שהן משתמשין ביהודה.</i> ואפילו בא"י.<sup class="footnote-marker">2</sup><i class="footnote">ועיין בפאת השלחן סי' י"ה ס"ק ה' שהביא את הפירושים האחרים.</i> וע"ז הוסיפה הברייתא שהאורז של חילת אנטוכיא<sup class="footnote-marker">3</sup><i class="footnote">כלומר, בקעת אנטוכיא - Κοίλη Ευρία.</i> הדומה לאורז שבא"י אינו מותר אלא במקומו. 
<small>2.</small> <b>מותר הוא עד בורו. </b>וכ"ה בד ובכי"ע ובכפו"פ פי"א, עמ' רע"ט. ובירושלמי הנ"ל: עד כדון (וכ"ה בכי"ר שם). ובר"ש מעתיק מן הירושלמי: עד בורו. ובנוסח ר"ש סיריליאו (לפי ירוש' הוצ' לונץ): עד בירות. ועיין מ"ש בהירושלמי כפשוטו עמ' 418. והכונה כאן למקום שבדרום לחולת אנטוכיא, וממנו ואילך אסור. ועיין מ"ש הורוביץ בספרו א"י ושכנותיה, עמ' 108, ערך בורו. ובירושלמי שם ממשיך: ר' יונה בעי וכמידתה לכל רוח? ומכאן שבורו עצמה אינה בחילת אנטוכיא, ולפיכך שואל אם ר' אלעזר בר' יוסי מתיר בכל המקומות מסביב חילת אנטוכיא במדת המרחק של חילת אנטוכיא מבורו. 

Halakhah 2

<small>2-3.</small> <b>המקבל עליו ארבעה דברים מקבלים אותו להיות חבר וכו'. </b>במשנתנו (פ"ב מ"ג): המקבל עליו להיות חבר אינו מוכר לעם הארץ לח ויבש, ואינו לוקח ממנו לח,<sup class="footnote-marker">4</sup><i class="footnote">כלומר, לח דווקא, אבל יבש מותר, שאין מחזיקין תבואה ופירות בטומאה, עיין להלן ע"ז הוצ' צוקרמנדל פ"ד הי"א ומכשירין פ"ג ה"ז. ואפילו דברים שדרכם להיות מוכשרים ע"ה נאמן עליהם, כמפורש במשנת מכשירין פ"ו מ"ג. ועיין ירוש' בסוגיין ובשבת פ"ב ה"ז, ה' ע"ב; בבלי חגיגה כ"ב ב'. ועיין בס' הקנה הארוך ד' קארעץ ע"א ע"ג ואילך.</i> ואינו מתארח אצל ע"ה וכו', ולא הזכירו במשנה זו נאמנות על המעשרות, שהרי כבר נשנו הלכות נאמנות על המעשרות במ"ב לעיל שם. אבל התוספתא שנתה בתחילה הלכות חברות ואח"כ הלכות נאמנות על המעשרות. ומתקבל הסברו של ר' יונה בר"ג שיש הבדל בין המשנה והתוספתא, והיינו שבמשנתנו נמנו מנהגי החברים אחרי שכבר קבלו עליהם חברות, וכאן מנו את התנאים שמקבל עליו ת"ח וע"ה לפני שמכניסים אותו לחבורה (עיין להלן ה"י), ונאמנות על המעשרות היא בכלל התנאים. ועיין מ"ש להלן. 
<small>3.</small> <b>שלא יתן תרומה ומעשרות לעם הארץ. </b>רש"י בכורות ל' ב'. ובספרי קרח (פי' קכ"א, עמ' 148): ונתתם ממנו את תרומת ה' לאהרן הכהן, מה אהרן חבר אף בניו חברים. מכאן אמרו אין נותנין מתנות אלא לחבר. ולפ"ז אף מעשר אינו ניתן אלא לחבר<sup class="footnote-marker">5</sup><i class="footnote">עיין להלן מעשרות פ"ג הי"ג ד"ה וכן בן לוי ומש"ש.</i> מפני תרומת מעשר שבו.<sup class="footnote-marker">6</sup><i class="footnote">ועיין להלן פ"ג סה"א וירושלמי כאן פ"ד סה"ח, כ"ד ע"ב; בבלי סנהדרין צ' ב': חולין ק"ל ב' (ובתוספ' שם): ר"מ פ"ו מה' תרומות ה"ב, בכ"מ וברדב"ז שם, ובשו"ת שלו, לשונות הר"מ, סי' רצ"ג. ועיין מה שהאריך ר' חיים פאלאג'י בהערותיו לשו"ת הרשב"א ח"ה (שהוציא לאור) סי' רל"ט, נ"ז ע"ב ואילך.</i> ולשיטת הראב"ד אף תרומה טמאה אינה ניתנת אלא לחבר.<sup class="footnote-marker">7</sup><i class="footnote">עיין בפ"ו מה' תרומות ה"ב הנ"ל. וע"פ שיטת הראב"ד נ"ל לפרש את דברי התנחומא (ריש תרומה): כל כהן שאינו בן תורה מותר <b>לשרוף</b> (כגי' הרשב"ץ לאבות פ"ד מי"ג. ולפנינו בטעות: לאכול) תרומה על קברו. ופירושו, מותר לו לישראל לשרוף את התרומה הטמאה (מבלי שיהנה ממנה) ולא ימסרה לעם הארץ ("על קברו" היא מליצה וקללה). ועיין שמו"ר פל"ח, ג'. ועיין בנספח לסוף משנת חלה (כי"מ, קויפמן, גליון פרמה), ומ"ש להלן חלה פ"ב סוף שו' 36.</i> ומדבריו למדנו שלאו דווקא משום הכשר טומאה אתינן עלה, אלא שהלכה היא במתנות. וכל מי שלא קיבל עליו הלכה זו אינו נכנס לחבורה. ובמשנתנו כאן השמיטו תנאי זה מפני שכבר קבל אותו לפני שנכנס לחבורה. ועיין להלן. 
<small>3-4.</small> <b>ושלא יעשה טהרות לעם הארץ. </b>בד וכן ברש"י הנ"ל: אצל עם הארץ. וכ"ה באבות דר"ן שנביא להלן. וכן בכי"ע: טהרותיו אצל עם הארץ. והגי' שבכי"ו היא באשגרה מלהלן רפ"ג (ולפנינו עדיין לא הוחזק בחברות, ולא הגיע למדרגת החבר שעושה חולין בטהרה לע"ה, כדי להפריש חלה בטהרה, עיין להלן רפ"ג). וכאן החשש הוא שלא יטמא את הטהרות. ולהלן ע"ז פ"ג ה"י: שאין כופין את החבר (כלומר, אשה חברה אשת ע"ה) שיעשה טהרות על גב עם הארץ. ועיין מ"ש להלן. 
<small>4.</small> <b>ושיהא אוכל חולין בטהרה. </b>כלומר, שלא יטמא באכילת אוכלין טמאין. ובר"מ פ"י מה' מטמאי מו"מ ה"א: ומה הן דברי חבירות, שיקבל עליו שיהא נזהר בטומאות שלא יטמא בהן, ובטהרות שלא יטמא אותם. ובמשנתנו לא נמנו שני דברים הללו, מפני שכבר קבל אותם לפני כן, ועיין בס' משנה ראשונה פ"ב מ"ג ד"ה ואינו לוקח. 
<small>4-5.</small> <b>המקבל עליו להיות נאמן. </b>בכי"ו ובד נמצא ריוח לפני בבא זו, לסימן שמכאן ואילך היא הלכה חדשה. אבל בכי"ע אין כאן שום ריוח. וברש"י בכורות הנ"ל: ושיאכל חולין בטהרה ושיעשר את שהוא אוכל ואת שהוא מוכר ואת שהוא לוקח. ולפ"ז נראה שצ"ל לפנינו: ומקבל<sup class="footnote-marker">8</sup><i class="footnote">והוי"ו של "ומקבל" נשתבשה להי"א ("המקבל") בהשפעת המשנה, או בהשפעת ההי"א שבסוף המלה "בטהרה".</i> עליו להיות נאמן. וזהו תנאי רביעי של קבלת חבירות.<sup class="footnote-marker">9</sup><i class="footnote">ועיין בתוספ' רי"ד נדה נ"א סע"א. ובירושלמי (פ"ב ה"ב ובמקבילות): תני הנאמן על הטהרות נאמן על המעשרות. ועיין במשנת בכורות ספ"ד.</i> ובאבות דר"ן פמ"א (הוצ' שכטר עמ' 132) שנינו (לפי כי"ע, וכע"ז גם בהגהת תמת ישרים): כל המקבל עליו <b>ארבעה</b> דברים מקבלים אותו להיות חבר, אינו הולך לבית הקברות, ואינו מגדל בהמה דקה (דעת ר"י במ"ג), ואינו נותן תרומה ומעשר (בתמת ישרים חסרה המלה "ומעשר") לכהן עם הארץ, ואינו עושה טהרות אצל עם הארץ, ואוכל חולין בטהרה. והנה שלשת הדברים האחרונים הם כמו בתוספתא, אבל נוספו עוד שני תנאים; וכנראה שתנא זה לא הכניס גידול בהמה דקה לכלל המניין, מפני שהוא סוג מיוחד לגמרי, עיין במשנתנו פ"ב סמ"ג ובמפרשים שם. אבל עצם המניין ארבעה דברים היה מקובל בחבורה (עיין מנחות פ"ט מ"ב). ועיין להלן ע"ז פ"ג סה"י, בבלי ברכות מ"ז ב' ומ"ש במסורת התוספתא לשו' 4. 
<small>5.</small> <b>מעשר את שהוא אוכל וכו'. </b>פיסקא ממשנה ב' פרק ב'. 
<small>6.</small> <b>דברי ר' מאיר. </b>במשנה הנ"ל חסרות מלים אלו, וסתם רבי כר' מאיר. 
<b>וחכמים או' המתארח וכו'. </b>במשנה: <b>ר' יהודה</b> אומר המתארח וכו'. והר"מ (פ"י מה' מעשר ה"א) פסק כר"מ וסמך על משנתנו ששנתה דעת חכמים של התוספתא בשם יחיד. ועיין כפו"פ רפל"ו עמ' תקי"ז. 
<small>7.</small> <b>יהא נאמן עלי. </b>בד: יהא נאמן על. וצ"ל: על[י]. ובכי"ע: על עצמו אינו נאמן, עלי הוא נאמן. ועיין הלשון במשנה. ועיין מ"ש להלן. 
<b>אמ' לו מימיהם וכו'. </b>בכי"ע: אמרו לו מימיהם וכו'. וכן בד: <b>אלו</b> (צ"ל: א' לו, עיין להלן פ"ד שו' 55 ובשנו"ס שם) כלומר החכמים אמרו לר"מ. ובכי"ו בטעות: אמ' להם וכו'. ובירושלמי פ"ב ה"ב: תני א"ר יודה מימיהם וכו'. וזה מתאים למשנתנו, שהחכמים של התוספתא הם ר' יהודה. 
<small>7-8.</small> <b>מימיהם של בעלי בתים לא נמנעו מלהיות אוכלין זה אצל זה וכו'. </b>תשובת ר' יהודה יכולה להתפרש בשתי פנים. א. שאעפ"י שלא נמנע מלאכול אצל בעה"ב ע"ה, מ"מ לא הפסיד את נאמנותו, שהרי אנו רואים שהעושים כן זהירים לתקן את פירותיהם בתוך בתיהם, ומי שנחשד בדבר אחד לא נחשד על הכל, כמפורש להלן ה"ג. ב. שמכיון שאנו רואים שהעושים כן מתקנים את פירותיהם בתוך בתיהם, הרי מוכח שאף על עצמם לא נחשדו, והם מתקנים מה שהם אוכלים. עיין להלן פ"ג ה"ז, וירושלמי פ"ז ה"א, כ"ו רע"ב.<br>ובירוש' פ"ב הנ"ל: תני אמר ר' יודה מימיהן של בעלי בתים לא נמנעו להיות מתארחין אצל בעלי בתים חביריהם, אעפ"כ נוהגין היו בפירותיהן מתוקנין לתוך בתיהן. א"ר יונה חבירין אינן חשודין לא לאכול ולא להאכיל (כלומר, תשובת ר' יהודה היא שהמקבל עליו חבירות אינו חשוד אף לאכול, וממילא אם הוא מתארח אצל ע"ה אנו תולים שתיקן מה שהוא אוכל וכמ"ש לעיל). ר' יוסי אומר חבירין חשודין לאכל ואינן חשודין להאכיל (כלומר, ר' יהודה הוכיח ממנהג בע"ב שאעפ"י שהוא נחשד לאכול מ"מ אינו חשוד להאכיל. והרי כל עניין הנאמנות הוא חשש שמא יכשיל אחרים, ואם נחשד לאכול, עדיין לא יצא ידי נאמנותו לאחרים. עיין להלן). מתניתא פליגא על ר' יוסי. אמרו לו על עצמו אינו נאמן. כיצד יהא נאמן על של אחרים (כלומר, לפירוש ר' יוסי בדברי ר' יהודה הרי אין תשובתו מסלקת את טענת החכמים במשנתנו, הואיל ואף ר' יהודה מודה שהוא חשוד לאכול, כיצד נאמן על אחרים, והרי קי"ל (משנת בכורות ספ"ד): כל החשוד על הדבר לא דנו ולא מעידו).<sup class="footnote-marker">10</sup><i class="footnote">ואעפ"י שר' יהורה סובר (עיין להלן שו' 10 ומש"ש) שהחשוד על דבר אחד אינו חשוד אלא על אותו דבר בלבד, ברם כאן הרי הוא חשוד על אותו דבר.</i> מיליהון דרבנין מסייעין על ר' יוסי, דא"ר חנינא ר' יסא בשם ר' יוחנן לא אמר ר' יודה אלא בסוף (כלומר, כשכבר הוחזק לנאמן, לא הפסיד את נאמנותו כשהתארח אצל ע"ה) אבל בתחילה (כלומר, כשמקבל עליו בתחילה) אוף ר' יודה מודי (כלומר, שצריך לקבל עליו שלא יתארח אצל ע"ה). אין תימר חבירים אין חשודין לא לוכל ולא להאכיל (כלומר, שר' יהודה הוכיח ממנהג בע"ב שחזקתם מתקנים אף מה שהם אוכלים)? מה בין בתחילה מה בין בסוף. ודוחה הירושלמי: דתני (להלן ה"ה) המקבל עליו להיות נאמן חוץ מדבר אחד אין מקבלין אותו וכו'. כלומר, דווקא מי שהוחזק בחברות אנו תולים שהוא מתקן מה שהוא אוכל, אבל כשבא לקבל חבירות צריך לקבל את הכל, ואם לאו אין מקבלין אותו.

Halakhah 3

<small>9.</small> <b>עם הארץ שקבל עליו וכו'. </b>בירושלמי הנ"ל: החשוד על דבר אחד חשוד הוא על הכל. ובבבלי (בכורות ל' ב') כלפנינו. ועיין בס' המפתח לרבינו נסים עירובין ס"ט א' (ס' ע"א מן הספר); תוספ' בכורות ל"א א' ד"ה וכולן. 
<small>10.</small> <b>וחכמים אומ' אין חשוד וכו'. </b>וכ"ה בבכורות הנ"ל. אבל בירושלמי הנ"ל: ר' יודה אומר אינו חשוד וכו'. ועיין מ"ש לעיל שו' 7 ד"ה אמ' לו וד"ה מימיהם. והר"מ (פ"י מה' מטמאי מו"מ ה"ט) פסק כאן כחכמים. אבל לעיל בה"ב (עיין מ"ש לעיל שו' 6 ד"ה וחכמים) פסק כר"מ. ולאו מטעם שהחשוד לדבר אחד נחשד על כולן, אלא מפני שאם על עצמו אינו נאמן, כיצד יהא נאמן על אחרים, עיין מ"ש לעיל הע' 10. 

Halakhah 4

<small>11.</small> <b>גר שקבל עליו וכו'. </b>וכ"ה בד ובבבלי בכורות הנ"ל. אבל בכי"ע: גוי שקיבל וכו'. וכן בתוספ' בכורות ל"א א' (בשם התוספתא): גוי שקבל עליו דברי חבירו' כו' <b>גוי</b><sup class="footnote-marker">11</sup><i class="footnote">כ"ה בדפוסים ראשונים. ובד"ה תקנו: גר.</i> שקבל עליו דברי תורה כו'. וכנראה שיש כאן כפילות מלמעלה שם. ועיין בשטמ"ק שם אות י"ג. וכן מעתיק אף מן הבבלי בה' בכורות להרמב"ן (פ"ד, קי"ז ע"ב): וגוי שקבל עליו וכו'. 
<small>11-12.</small> <b>ונחשד על דבר אחד אפי' על כל התורה כולה וכו'. </b>וכן בד: אפילו על התורה כולה וכו'. ובכי"ע: אפילו... כל התורה כולה וכו'. וצ"ל שם: אפילו [נחשד על] כל התורה וכו'. וכן בבכורות הנ"ל (לפי שטמ"ק אות ד'): וגר שקבל עליו דברי תורה ונחשד לדבר אחד, ואפי' חשוד לכל התורה כולה הרי הוא כישראל מומר. ובכי"מ שם: הגר שקבל עליו דברי תורה, אפי' נחשד לכל התורה כולה הרי הוא כישר'. ובה' בכורות להרמב"ן הנ"ל: וגוי שקבל עליו דברי תורה ונחשד לדבר א', ואפי' לכל התורה כולה הרי הוא כישראל. וכן הפירוש גם לפנינו, שמבדילים בין ע"ה שנחשד ובין גר שנחשד: ע"ה שנחשד מסולק מחבירות, אבל גר שנחשד, ואפי' נחשד על כל התורה כולה, אין הוא מסולק מיהדותו, והרי הוא כישראל משומד, וקידושיו קידושין, כמו שמפרש בבכורות שם, ועיין יבמות מ"ז ב'. 

Halakhah 5

<small>12.</small> <b>עם הארץ שקבל עליו וכו'. </b>בירושלמי (פ"ב ה"ב): המקבל עליו להיות נאמן חוץ מדבר אחד אין מקבלין אותו. ובבבלי הנ"ל: הבא לקבל דברי חבירות וכו'. ובתוספ' ר' אלחנן (ע"ז ז' א' ד"ה וכולן): ובתוספ' דדמאי איתני בתר ההיא דע"ה הבא לקבל עליו וכו' (=וכולן) שחזרו בהן (להלן ה"ט) וכו'. ועיין ר"מ פ"י מה' מטמאי מו"מ ה"ב. 
<small>13.</small> <b>גר שקיבל עליו וכו'. </b>בבא זו נשמטה בכי"ו ע"י הדומות וישנה בכי"ע ובד. וכן בתו"כ קדושים פרק ח' ה"ג (צ"א ע"א): מיכן אמרו גר שקיבל עליו את כל דברי התורה וכו'. ובמיוחס להר"ש שם (פ"א ע"ב): מכאן אמרו בתוספתא דדמאי ומייתי לה בפ' עד כמה (בכורות ל' ב'). ולפנינו בגמרא שם: גוי שבא לקבל דברי תורה וכו'. ובתנחומא ויקרא (הוצ' בובר סי' ג'): אמר ר' יוסי<sup class="footnote-marker">12</sup><i class="footnote">עיין הגירסא בתנחומא שנדפס מכבר, שם סי' ב'.</i> גר שקיבל עליו דברי תורה חוץ מדבר אחד אין מקבלין אותו ולא עוד אלא דקדוק אחד מדקדוקי תורה או מדקדוקי סופרים. 
<small>15.</small> <b>אפי' דבר קטן מדקדוקי סופרים. </b>וכ"ה בד ובתו"כ הנ"ל. ובכי"ע אפילו דבר אחד מדיקדוקי סופרים וכ"ה במכילתא דרשב"י, וכן מעתיק בילקוט מן התו"כ. ובבבלי בכורות הנ"ל: אפי' דקדוק אחד מדברי (בשטמ"ק: מדקדוקי, וכ"ה ברש"י) סופרים. ועיין בתנחומא הנ"ל. ובבלי יבמות מ"ז ב': ומודיעים אותו מקצת מצות קלות וכו', אסיר לן תחום שבת וכו'. ועיין בחי' אגדות למהרש"א שם ובהגהות מהר"ץ חיות במקומו. ועיין בר"מ פי"ד מה' איסורי ביאה ה"ב. 

Halakhah 6

<b>כהן שקבל עליו וכו'. </b>בכורות הנ"ל בשינוי סדר (לוי לפני כהן). רש"י שם ל"א רע"א ד"ה וכולן, ר"מ ריש ה' בכורים, מדרש תנאים עמ' 108. ועיין במקבילות שנביא להלן. ועיין מ"ש להלן חלה פ"ב סה"י. 

Halakhah 7

<small>16.</small> <b>בן לוי שקבל עליו וכו'. </b>בספרי סוף קרח פי' קכ"ב: מיכן אמרו בן לוי שקבל עליו כל עבודת לויה חוץ מדבר אחד אין לו חלק בלויה. וברבינו הלל שם (נ' ע"ד): מכאן. בתוספת' דמאי פרק ב' בן לוי שקבל(ו) וכ'. ועיין בתו"כ שנציין להלן ור"מ רפ"ג מה' כלי המקדש. 
<small>18-19.</small> <b>מניין ליציקות ובלולות וכו'. </b>בתו"כ ובבבלי הנ"ל נשנה כ"ז בשם ר' שמעון, והוא חולק (לפי התלמוד שם) על המשנה שם שסוברת שיציקה ובלילה כשרה בזר. ובמקבילות מוסיף כאן: והפתיתות והמליחות, ועיין בשטמ"ק מנחות י"ח ב' אות ג'; כ' א' אות א'; בריטב"א קידושין ל"ו א' סד"ה מתניתין. 
<small>19.</small> <b>המליקות והקבלות וההזאות. </b>וכ"ה בד ובמקבילות. ובכי"ע חסרה המלה "המליקות" בט"ס. וברש"י חולין (קל"ג רע"א): ההזאות היא זריקות דם הנזרקין במזבח, בין הניתזין בפנים על הפרוכת ועל מזבח הזהב, בין הניתזין בחוץ. וכוונת רש"י על הניתזין בחוץ בשאר קרבנות חוץ משלמים, שכבר הזכיר ברישא, עיין בשטמ"ק מנחות י"ה ב' אות ב'. ואולי הכוונה כאן להזאת בן עוף, כמו במשנת קדושין פ"א מ"ח, וכפירוש הבבלי שם ל"ו ב',<sup class="footnote-marker">13</sup><i class="footnote">הסדר הנכון במשנה שם הוא: והמליקות והקבלות וההזאות. וכ"ה ברוב הנוסחאות, וכן מוכח מסוגיית הבבלי. ועיין גם במשנת מגילה ספ"ב, תו"כ שמיני פ"א ה"ח, מ"ו ע"ד ועוד. ונוסח המשניות (בקידושין) "והמליקות וההזאות והקבלות" הוא תיקון ע"פ הבבלי, כדי להסמיך הזאה למליקה, ששתיהן בבן עוף, אבל קבלה אינה שייכת בבן עוף, עיין רש"י מנחות ב' סע"ב.</i> ואינם מדברים כאן בהזאות הפנימיות שהן רק בכה"ג (עיין בבלי קידושין שם), ואינן שייכות לקבלת כהן הדיוט, ולא בהזאות על מזבח החיצון, שכבר נכללו למעלה בכלל "זריקות דם". 
<small>20.</small> <b>ועריפת עגלה. </b>עיין ספרי זוטא קרח, עמ' 293, ובהערה 25 שם. וכנראה שלא נשנו כאן כל הדברים, ומניינא דבבלי לאו דוקא, עיין בתוספ' מנחות י"ח ב' ד"ה מניין. 
<small>21.</small> <b>אמ' ר' שמעון וכו'. </b>מן המקורות המקבילים שהבאנו לעיל (שו' 18–19) אנו למדים שאף הרישא ר' שמעון. 
<small>23.</small> <b>כי בו בחר ה' וכו'. </b>במדרש תנאים לדברים (עמ' 108): כי בו בחר ה' אלקיך. בזמן שהוא מקבל עליו כל עסקי כהונה את נותן לו (כלומ', ראשית דגנך וכו'), ואם אינו מקבל עליו וכו'. 
<small>24.</small> <b>כל המקבל עליו שירות וכו'. </b>וכ"ה בד ובילקוט המכירי מלאכי עמ' 15. ובכי"ע: עליו לשרת וכו'. 

Halakhah 8

<small>26.</small> <b>משלהן הן נוטלין ואין נוטלין משלי. </b>וכ"ה בד. אבל בכי"ע ובמכירי הנ"ל: ואין נוטלין <b>משלו</b>. ויפה פירש בחשק שלמה: משלו. משל כהן המקריב. והכוונה היא שהכל הוא משל הקב"ב, וחלקם הוא שכר קבלת העבודה בכלל, ולא שכר ההקרבה של אותה מנחה, ואינם נוטלים כלום משל כהן המקריב. ולהלן מנחות פ"ז ה"ט: בזמן שישראל ברצון לפני המקום, מה נאמר בהם את קרבני לחמי (במדבר כ"ח ב'), כבנים שמתפרנסים מאביהם, כלומר, כל מה שמקבלים משל הקב"ה מקבלים, וממילא כל מה שנותנים לכהן משלו נותנים לו. 
<small>27.</small> <b>ויסגר דלתים וגו'. </b>וכ"ה בד. ובמכירי: ויסגור דלתים ולא תאירו מזבחי חנם. ולפ"ז אין הכהן עושה שום דבר בחנם (אפילו דבר שאין בני אדם נמנעים לעשותם בחנם), ומקבל את חלקו בעד ההקרבה של אותה מנחה, ושאר הכהנים אוכלים משלו. ועיין בתו"כ צו פט"ז ה"י, מ' ע"א הנ"ל. 

Halakhah 9

<small>28.</small> <b>וכולן שחזרו בהן וכו'. </b>בבלי ע"ז ז' א'; בכורות ל"א א'. ובר"ח וברי"ף ע"ז שם: ת"ר כל <b>הפושעים</b> שחזרו אין מקבלין אותם וכו'.<sup class="footnote-marker">14</sup><i class="footnote">וכן פירש ברייתא זו גם הר"מ בספ"ג מה' תשובה.</i> וע"פ מסורת עתיקה זו פירש"י שם: וכולן שחזרו. אגזלנין ועמי הארץ קאי. אבל בבכורות חזר בו, והראה לתוספתא שלנו, וכאן מוכח מהמשך העניין שהדברים הולכים על ע"ה שחזרו לסורם, ורוצים לקבל חברות מחדש. וכן הוכיחו מן התוספתא בתוספ' בכורות שם ד"ה וכולן, בתוספ' רי"ד ע"ז מהדו"ק ז' א' ובתוספ' ר' אלחנן שם. וכן פירשו כמה מן הראשונים (עיין ריטב"א, ר"ן מאירי ועוד) מבלי להזכיר את התוספתא. ובמיוחס לרבינו גרשם בכורות פירש ע"פ המשך הברייתות בבבלי בכורות שם. 
<small>29.</small> <b>חזרו בפרהסיא וכו'. </b>הראשונים הנ"ל פירשו שאם חזרו לסורן בפרהסיא הרי אין לחשוש שמא צבועין הן, ויש להאמין להם אם חזרו בתשובה, אבל אם חזרו לסורם במטמוניות, ובפרהסיא נהגו כחברים, אין מקבלין אותם, מפני שאין אמונה בצבועים. ובבבלי שם מוסיף: איכא דאמרי עשו דבריהם במטמוניות מקבלין אותן בפרהסיא אין מקבלין אותן.<sup class="footnote-marker">15</sup><i class="footnote">בה"ג ד"ב, עמ' 585, גורס שם: ר' אלעזר ור' שמעון אמרי עשו דבריהן. וברי"ף ע"ז לא העתיק את הוספת האיכא דאמרי. ועיין בר"ח שם.</i> ופירשו הראשונים הנ"ל, שאם התנהגו בחבירות אפילו במטמוניות לפני שחזרו לסורן, וכבר נשתרשו בחבירות, מקבלין אותם וכו'. וקשה מאד לפרש שעשו דבריהם כוונתו: התנהגו בחבירות. ומדברי רש"י [וכן ברש״י ובר״ח כאן במקומו [ע״ז ז׳ א׳].] והמיוחס לר"ג בבכורות שם מוכח שפירשו שחזרו בהן במטמוניות ועשו דבריהם במטמוניות הוא היינו הך, כלומר שהתנהגו כע"ה במטמוניות. ולפי האיכא דאמרי המסורת היא להפך, שאם חזרו לסורן במטמוניות, והודיעו בעצמם שחזרו לסורן, מקבלים אותם בחזרה, אבל אם עשו דבריהם המכוערים בפרהסיא, ולא מפיהם אנו חיים, אין מקבלים אותם. 
<small>30.</small> <b>ור' יהושע בן קרחא או' מדין בין כך וכו'. </b>צ"ל: אומרין (במלה אחת) בין כך וכו'. ובבבלי שם: אמר ר' יצחק איש כפר <b>עיטוש</b><sup class="footnote-marker">16</sup><i class="footnote">כגי' הר"ח והרי"ף בע"ז שם. וכ"ה בה"ג ד"ו, קכ"ג ע"א, ד"ב, עמ' 585. והוא ר' יצחק עטושיא, שנזכר כמה פעמים בירושלמי. עיין מ"ש בהירושלמי כפשוטו, עמ' 258.</i> א"ר יוחנן הלכתא כאותו הזוג. וכן פסק הר"מ בספ"ג מה' תשובה.<sup class="footnote-marker">17</sup><i class="footnote">לפי פירושו בברייתא, עיין מ"ש לעיל הע' 14.</i> 

Halakhah 10

<small>31.</small> <b>הבא לקבל עליו וכו'. </b>בבלי בכורות ל' ב', כגי' כי"ו וד (בערך). ובכי"ע משובש. 
<small>33.</small> <b>ר' שמעון אומר לעולם מקבלין אותו. </b>וכ"ה בכי"ע. ובד נשמט כ"ז. ובבבלי הנ"ל: ר' שמעון בן יוחי אומר בין כך ובין כך מקבלין וכו'. ובה' בכורות להרמב"ן פ"ד קי"ז ע"ב: ר"ש בן יהודה משום <b>רשב"י</b> אומר וכו'. והסגנון חשוד מאד בעיני, מפני שבכל מקום הסגנון הוא: ר"ש בן יהודה בשם ר"ש (בלי שם אביו). ועיין הפירוש להלן. 
<b>ומלמדין אותו והולכין. </b>כלומר, אפילו לא נהג מקודם בצינעא בכל דברי חבירות מקבלין אותו מיד ומלמדין אותו והולכין. ובבבלי הנ"ל גורס: מקבלין אותו והוא למד כדרכו והולך. ובכי"ע נמצא ריוח בין "אותו" ובין "והולכין". וכן התחיל צוקרמנדל בהלכה חדשה: והולכין ומקבלין לכנפים וכו'. אבל הנכון כלפנינו, וכן פירש בח"ד, וכן יוצא ברור מן הבבלי הנ"ל עיי"ש. וכן בירושלמי שנצין להלין. 

Halakhah 11

<small>34.</small> <b>ומקבלין לכנפים ואחר כך מקבלין וכו'. </b>וכן בבבלי בכורות ל' ב': ת"ר מקבלין לכנפים, ואח"כ מקבלין לטהרות וכו'. וכן פסק הר"מ בפ"י מה' מו"מ ה"ב. ואשר לפירוש המלה "כנפים" יש בידינו מסורת עתיקה (המיוחס לר"ג בכורות ל' ב', ערוך ערך כנף א' שציין גם לתוספתא שלנו, ר"מ הנ"ל) שכוונתה נטילת ידים, כלומר ידים טהורות. ונ"ל שרמזו בזה להלכה שכל הכנפים (כלומר, כל הנעשה מכנפי עוף) טהורות.<sup class="footnote-marker">18</sup><i class="footnote">כלים פי"ז מי"ד; תוספתא שם ב"מ פ"ז ה"ה. וכחכמים שחולקים על ר' יוחנן בן נורי.</i> ולפיכך אמרו (ירושלמי נזיר פ"ד סה"י, נ"ה ע"ג): תורת הנזיר בין שיש לו <b>כנפים</b> בין שאין לו <b>כנפים</b> (במקבילה בבבלי שם מ"ו ב': כפים. עיין עה"ש ערך כנף א'). והטעם הוא שבמקדש ובקדשים אנן קיימין, ובידים טהורות עסיקינן. וצדקו החכמים (עיין עה"ש ערך כנף א') ששערו שבעל כנפים פירושו בעל ידים טהורות, והפירוש שבבבלי שבת מ"ט א' אינו אלא טעם אגדתי.<br>ובירושלמי פ"ב ה"ג שנינו (לפי גי' כי"ר וכי"ס): תני מקריבין<sup class="footnote-marker">19</sup><i class="footnote">עיין מ"ש על "קרב" ב־Journal of Biblical Literature כרך ע"א (1952), עמ' 202, ובהערה 37 שם.</i> לכנפים ואחר כך מלמדין לטהרות. אמר ר' יצחק בר' אלעזר כנפים מדפות. טהרות היסטות. ר' מנא אמר כנפים מדפות הסטות. טהרות מעשרות.<sup class="footnote-marker">20</sup><i class="footnote">ובפי' הירושלמי אני מקבל בעיקרו את פירוש הרז"פ במקומו, בשינויים ובהוספות משלי.</i> וכן שנינו בירושלמי (שבת פ"ז ה"ב, ט' ע"ד): תולדות השרץ אי זהו. ר' יודה בשם ר' תנחום מדפות. מהו מדפות? מגעות.<sup class="footnote-marker">21</sup><i class="footnote">עיין בבלי נדה ד' ב'.</i> אב הטומאה מטמא את הכל. וולד הטומאה אינו מטמא אלא אוכלין ומשקין וכלי חרס.<sup class="footnote-marker">22</sup><i class="footnote">עיין ידים פ"ג סמ"א.</i> וכן הפירוש אף לפנינו. ור"י בר' אלעזר מבאר שכנפים הן מדפות, כלומר צריך לקבל עליו נטילת ידים אם יגע במדפות, והיינו במגעות שנגעו באב הטומאה, וכשיטת החכמים במשנת ידים פ"ג מ"א. ובתוספתא ידים פ"ב ה"ט: אלו פוסלין לידים אוכל ראשון <b>והמדפות</b> והמשקין.<sup class="footnote-marker">23</sup><i class="footnote">ועיין מ"ש בתס"ר שם ח"ד, עמ' 134.</i> ואחרי שקבל עליו לכנפים מקבלין אותו לטהרות, כלומר להיסטות, והיינו ההיסטות שנשנו בזבים פ"ג מ"ב, שאמרו עליהן: וכולן טהורין לבני הכנסת. ופירש"י (נדה ז' א'): לבני הכנסת. אוכלין חוליהן בטהרה, שאין זה היסט גמור וכו'.<sup class="footnote-marker">24</sup><i class="footnote">ועיין היטב בירושלמי חגיגה פ"ב ה"ז, ע"ה ע"ג, ובר"ש טהרות פ"ז מ"ה.</i> וכנראה שהחברים החמירו יותר מבני הכנסת, וטהור לבני הכנסת טמא לחברים.<br>ור' מנא חולק על ר"י בר' אלעזר, וסובר שאף היסטות בכלל כנפים הן, והמקבל לכנפים מקבל גם להיסטות, אבל טהרות פירושו טהרת מעשרות, עיין חגיגה פ"ב מ"ו ובירושלמי ובבבלי שם. ולפי כ"ז מובנת יפה הבבא שלהלן.
<small>34-35.</small> <b>איני מקבל עלי אלא לכנפים בלבד וכו'. </b>שהרי בין לפירוש ר"י בר' אלעזר ובין לפירוש ר' מנא הנ"ל בעניין כנפים, כבר קבל עליו לאכול חולין בטהרת חולין. והשאר אינן אלא חומרות יתירות. ועיין להלן חגיגה פ"ג סה"ב. 
<small>35.</small> <b>קבל עליו לטהרות וכו'. </b>לדברי ר"י בר' אלעזר הנ"ל פירושו שקיבל עליו להחמיר בהיסטות הקלות של הזב, אבל לא קבל עליו להחמיר בתולדות השרץ. ולדברי ר' מנא פירושו שקבל עליו לאכול חולין בטהרת מעשרות, אבל לא קבל עליו היסטות הקלות. 

Halakhah 12

<small>36.</small> <b>עד מתי מקבלין וכו'. </b>בכורות ל' ב'. ועיי"ש במיוחס לר"ג וברש"י. ובר"מ פ"י מה' מו"מ ה"ב: כשמקבלין אותו חוששין לו כל שלשים יום עד שילמד ויהיה רגיל בטהרות וכו'. ומכאן שפירש שאינו נעשה חבר גמור אלא אחרי נסיון של זמן ידוע. 
<small>37.</small> <b>למשקין שלשים יום וכו'. </b>כלומר, אחרי ל' יום של נסיון מאמינים לו בטהרת משקין שטומאתן קלה (רש"י בכורות). 
<b>לכסות שנים עשר חדש. </b>כלומר להחזיק כסותו כחבר, כמשנת חגיגה ספ"ב (רש"י הנ"ל). והנה לכל הדעות אינו נעשה חבר גמור לב"ש אלא אחרי נסיון של י"ב חדש.<br>נמצאנו למדים שע"ה שבא לקבל דברי חברות אינו מתקבל בב"א לחבר גמור. בראשונה צריך להתנהג בחברות מחוץ לחבורה (לעיל ה"י), אח"כ מקבלין אותו לכנפים ואח"כ לטהרות (לעיל הי"א). ואחרי שכבר קבלו אותו אינו נעשה חבר למשקין אלא לאחר ל' יום, וחבר גמור אלא לאחר י"ב חודש, לשיטת ב"ש. כ"ז מזכיר לנו את הסדר של הקבלה לחבורת האיסיים כפי המתואר אצל יוסף הכהן במלחמות (ספר ב' פ"ו סי' ז' ס"ק 137 ואילך). לפי דבריו (שם סי' ח', 143 ואילך) היו האיסיים מחמירים מאד בחבריהם שחזרו לסורם, מעין שיטת ר"מ לעיל ה"ט.<sup class="footnote-marker">25</sup><i class="footnote">ועיין מ"ש על תקנות אנשי הכת שנמצאו במערת יריחו במאמרי הנ"ל (לעיל הע' 19), עמ' 201, ואילך.</i>
<small>37-38.</small> <b>ובית הלל או' זה וזה לשלשים יום. </b>בבכורות ל' ב': "אחד זה ואחד זה לשנים עשר חודש. א"כ הוה ליה מקולי ב"ש ומחומרי ב"ה? אלא אימא ב"ה אומרים אחד זה ואחד זה לשלשים יום". ובתוספתא בכל הנוסחאות כתיקון הבבלי. 

Halakhah 13

<small>38.</small> <b>אפי' תלמיד חכם וכו'. </b>וכ"ה בד. ובכי"ע: אפילו חכם וכו'. ובין השורות תלוי (כנראה בכת"י הסופר עצמו): תלמיד, כלומר, קרי תלמיד חכם. ובירושלמי פ"ב ה"ג: תני כל הבא צריך לקבל עליו, אפילו חבר,<sup class="footnote-marker">26</sup><i class="footnote">כלומר, חבר שמותר להתארח אצלו, אבל אינו נאמן לרבים, עיין ירושלמי שם ה"ב: אבל ברבים אינו נאמן עד שיקבל עליו ברבים. וכן שם פ"ה ה"א, כ"ד ע"ג.</i> אפילו תלמיד הכם. ועיין בבבלי הנ"ל, ומ"ש להלן שו' 41. 
<small>38-39.</small> <b>אבל חכם היושב בישיבה וכו'. </b>וכן בירושלמי הנ"ל: חכם שישב בישיבה. ובבבלי: זקן ויושב בישיבה וכו'. ופירושו חכם שנתמנה ונסמך.<sup class="footnote-marker">27</sup><i class="footnote">עיין יומא ע"ח א' ומ"ש בקרית ספר שי"ד, עמ' 331, ובתס"ר ח"ב, עמ' 184. ובירושלמי בכורים (פ"ג ה"ג, ס"ה ע"ד): שאין ממנין זקנים בחוצה לארץ וכו', כל <b>ישיבה</b> שלך לא יהא אלא על אדמתך.</i> 
<small>40.</small> <b>אף תלמיד חכם אין צריך לקבל וכו'. </b>וכ"ה בד ובבבלי הנ"ל. אבל בכי"ע ובירושלמי חסר מאמר אבא שאול. ולפי מסורת הבבלי מוסר לנו אבא שאול הלכה עתיקה, אבל אח"כ משחרב בית המקדש התחילו לנהוג סלסול שלא להאמין אפילו לתלמיד חכם. ועיין ר"מ פ"י מה' מטמאי מו"מ ה"ג. 
<small>40-41.</small> <b>אף אחרים מקבלין בפניו. </b>מרהיטת הלשון משמע שלאבא שאול מקבלים בפניו ביחידות. ושמא הפירוש הוא שאעפ"י שהוא בעצמו לא קבל מ"מ הוא מוחזק בחברות ומקבל אחרים בצרוף שני חברים אחרים. ועיין להלן. 

Halakhah 14

<small>41.</small> <b>המקבל בפני חבורה וכו'. </b>בבכורות ל' ב': הבא לקבל דברי חבירות צריך לקבל בפני שלשה חברים<sup class="footnote-marker">28</sup><i class="footnote">וכן פסק הר"מ בפ"י מה' מטמאי מו"מ ה"ה. ובמעשה רוקח שם תמה למה שינה הר"מ את לשונו ברפ"י מה' מעשרות שכתב: וצריך שיקבל עליו דברים אילו <b>ברבים</b>. אבל הדברים פשוטים, שהרי אין כאן הבדל בעניין אלא שינוי לשון גרידא, ובה' מעשרות העתיק רבינו את לשון הירושלמי (עיין לעיל הע' 26) המדבר בקבלה למעשרות, וכאן העתיק את לשון הברייתא המדברת בקבלה לטהרות.</i> וכו'. וכן גרס הבבלי שם גם בתוספתא לעיל רהי"ג. ובירושלמי כאן ה"ג: תני הוא נענה (כלומר, נכנע) לחבורה. ולא נזכרו ג' חברים.<sup class="footnote-marker">29</sup><i class="footnote">עיין לעיל הערה 28.</i> ובבבלי ע"ז (ס"ד ב'): ת"ר איזהו גר תושב, כל שקיבל עליו בפני ג' חברים שלא לעבוד ע"ז דברי ר"מ וכו'. ונראה שהקבלה שלפנינו מעין נדר ושבועה היא, עיין בבלי נדרים ח' א', ר"מ פ"א מה' נדרים הכ"ט, ובריטב"א שם בסוגיין. 
<small>42.</small> <b>אלא מקבלין בפניו. </b>חסר בבבלי הנ"ל. ובר"מ פ"י מה' מטמאי מו"מ ה"ה: ובניו ובני ביתו אינן צריכין לקבל בפני שלשה, מפני שהוא מלמדן ומרגילן בדרך טהרה. ובירושלמי הנ"ל: "ובניו ובני ביתו נענין לו. אית תניי תני הוא ובניו ובני ביתו נענין לחבורה. ולא פליג. כאן בטפולין לאביהן, וכאן בשאינן טפולין לאביהן" ולפ"ז מדברים כאן בע"ה שמקבל חבירות יחד עם משפחתו. אבל אם נולד לו בן לחבר אינו צריך לקבל אח"כ חברות. ועיין להלן. 
<small>42-43.</small> <b>רבן שמעון בן גמליאל אומ' אין דומה חבר שקלקל וכו'. </b>וכ"ה בכל הנוסחאות של התוספתא. וכן ברש"י בכורות (ל' ב'): ובתוספתא <b>שאין</b> דומה חבר שקלקל וכו'. ובירושלמי חסר מאמר רשב"ג.<sup class="footnote-marker">30</sup><i class="footnote">כלומר, המאמר "אין דומה וכו' ". ועיין מ"ש בפנים, לשו' 42, בשם הירושלמי.</i> ובה' בכורות להרמב"ן (פ"ד, קי"ז ע"ב) מעתיק מן הבבלי שם: רשב"ג אומר אף בניו וב"ב צריכים לקבל בפני ג' חבירים, שאינו דומה חבר שקלקל לבן חבר שקלקל. ולפנינו בבבלי: ר' שמעון בן גמליאל אומר אף בניו ובני ביתו צריכין לקבל בפני שלשה חברים, לפי שאינו דומה חבר <b>שקיבל</b> לבן חבר <b>שקיבל</b>. ולפום רהיטא משמע כלשון ראשון שברש"י שהכל הוא מדברי רשב"ג, ואינו דומה חבר שמקבל מחמת עצמו לבן חבר שמקבל מחמת אביו, ולפיכך מוטב שיקבל מחמת עצמו בפני שלשה. וכן, כנראה, צריך לפרש אף לפי הגירסא שלפנינו, ופירושה שאינו דומה חבר שקלקל שהתנו תנאים בחזרתו (עיין לעיל ה"ט), לבן חבר שקלקל שדינו כמתקבל מחדש אם חזר בו. ולפיכך מוטב שאף בן חבר יקבל מעצמו בפני ג', כדי שיזהר שלא יקלקל. וצ"ע. 

Halakhah 15

<small>43.</small> <b>בן חבר וכו'. </b>ריבמ"ץ ור"ש פ"ב סמ"ג: ס' הקנה הארוך, ד' קארעץ, ע"א ע"ג, וע"ד, ע"ב ע"ב, עיי"ש דברים תמוהים מאד. 
<small>44.</small> <b>אין אביו חושש וכו'. </b>וכ"ה בראשונים הנ"ל. ובכי"ע בטעות: אין אבי אמו חושש. 
<b>שמא מאכילו בטהרות וכו'. </b>"טהרות" הוא כינוי ולשון נקיה לטומאות. ולהלן פ"ג ה"ה (בבלי יבמות קי"ד א'): בן חבר שהיה הולך אצל אבי אמו ע"ה אין אביו חושש שמא מאכילו דברים שאינן מתוקנין. היו בידו פירות אינו חושש שמא אין מתוקנין הן. ואינו עניין לברייתא כאן, ושם בחבר הנאמן למעשרות, ובבנו קטן עסיקינן, וכל החשש הוא לקטן אוכל נבילות. אבל כאן עוסקים בחבר לטהרות, והחשש הוא שלא יאכילנו אוכלים טמאים, ויטמא הבן (עיין טהרות פ"ב מ"ב), ויטמא טהרות של אביו. ולפיכך מספק אין אנו חוששים שמא מאכילו אוכלים טמאים, אבל אם ידוע הוא שאבי אמו מאכילו, אסור לאביו להרשות לו ללכת לאבי אמו ע"ה. ואם הלך בגדיו טמאין מדרס, כדין ע"ה ממש. ובס' הקנה הנ"ל ע"ב ע"ב: ומ"ש בעל הברייתא אם ידוע שיאכיל אותו זקנו, שהוא ע"ה, טהרות, בגדיו <b>של תינוק</b><sup class="footnote-marker">31</sup><i class="footnote">המלים "של תינוק" הן הוספת פירוש של בעל ספר הקנה, שהרי לעיל שם (ע"א סע"ג) העתיק בשם התוספתא: ואם יודע שיאכילנו טהרו' הרי הוא <b>טמא</b> ובגדיו טמאים מדרס. ולהלן שם (ע"א ע"ד): הרי זה אסור.</i> מדרס לפרושים, הדין נותן שהמאכיל טהרות לטמא גם הוא טמא,<sup class="footnote-marker">32</sup><i class="footnote">הכוונה לאביו של תינוק שטמאהו זקנו ע"ה, ואם אביו מאכילו אח"כ טהרות אף הוא נחשב לע"ה, שהרי הוא מארח אצלו ע"ה בכסותו, עיין במשנתנו פ"ב מ"ג.</i> ומה שלא חשש כשנתארח אצל זקנו הכי הוא, מדקתני אסור ובגדיו מדרס אם ידוע שהאכילו, מכלל דלענין דין קתני, והכי קתני, ההולך אצל אבי אמו מונעו מללכת, ואם הלך לא נענש בשמא האכילו, אבל אם ידע שהאכילו נענש ובגדיו מדרס לפרושים אע"פ שאין חשש מדרס נדה.<sup class="footnote-marker">33</sup><i class="footnote">עיין חולין ל"ה רע"ב ובתוספ' שם ד"ה שמא.</i> 

Halakhah 16

<small>45.</small> <b>בת עם הארץ שנשאת לחבר וכו'. </b>ר"מ פ"י מה' מו"מ ה"ו; ה' מעשרות פ"י ה"ג. ולהלן ע"ז פ"ג ה"ט: וחכמ' או' גדולה ומקבלת עליה. 
<small>46-47.</small> <b>לקבל עליהן כתחילה. </b>כלומר, אעפ"י שע"ה שנכנס לחבורה אין אשתו צריכה לקבל בפני החבורה, אלא מקבלת לפניו (כלעיל הי"ד), אבל בת ע"ה או אשתו שנישאת לישראל שהיה חבר מכבר צריכה לקבל חבירות בתחילה לפני חבורה. ובר"מ ה' מעשרות הנ"ל העתיק: בתחילה, אבל בה' מו"מ הנ"ל העתיק (פעמיים): כבתחילה, ופירושו כאילו באו בתחילה. ובמעשה רוקח שם: "י"א לכתחילה, וכן עיקר". וכ"ה הגירסא בבכורות בכי"מ (פעמיים: לכתחלה), ועיין בבבלי בע"ז ובבכורות בסיפא בדברי ר"מ. וברש"י בכורות (ל' סע"ב): צריכין לקבל דברי חבירות בתחילה גרס', ולא גרס' כבתחילה (כגי' הר"מ הנ"ל), ובתוספת' גרסי' הכי <b>כתחילה</b> (כ"ה בדפוסים ישנים. ובד"ח בטעות: בבתחלה) כלומר מתחלה קודם שנחזיקנה בחבירות. ועיין מ"ש הרי"ן אפשטין ז"ל במבוא לנוסח המשנה, עמ' 1260 ואילך. 

Halakhah 17

<small>48.</small> <b>הרי זה בחזקתן עד שיחשדו. </b>לפי פשוטו משמע שאפילו כשהן תחת יד ע"ה נאמנין. וכן משמע מסתימת לשון הר"מ (פ"י מה' מעשרות ה"ג). ובבבלי (ע"ז ל"ט א', בכורות ל' ב'): אינן צריכין לקבל דברי חבירות בתחילה.<sup class="footnote-marker">34</sup><i class="footnote">בע"ז מוסיף: דברי ר' מאיר. ועיין מ"ש להלן.</i> ופירש"י (בבכורות) שאין צריכין לקבל אם חזרו תחת יד חבר. ומכאן שכל זמן שהן תחת יד ע"ה אינם נאמנים. ומדברי הבבא שלהלן משמע יותר כפירש"י, עיין מש"ש. 
<small>49.</small> <b>ר' שמעון בן אלעזר אומר צריכין וכו'. </b>כ"ה בד ובכי"ע. ובכי"ו השמטה ברורה ע"י הדומות. וכן בבכורות הנ"ל (לפי שטמ"ק שם אות י"ג): רשב"א (בכי"מ שם: ר' שמעון) אומר אף הן צריכין לקבל עליהן וכו'. ולפנינו שם: ר"מ אומר אף הן<sup class="footnote-marker">35</sup><i class="footnote">עיין לעיל הע' 34. ולהלן בע"ז (פ"ג ה"ט) אמר ר' מאיר שאין נותנין לע"ה בנות לא קטנות ולא גדולות, עיי"ש. ועיין שיטת ר"מ בברייתא שבבבלי פסחים מ"ט ב'. ולפירש"י שכל זמן שהן תחת ידי ע"ה אינם נאמנים כלל, צריך לפרש שר"מ אינו דן אותם כחוזרים לסורם כשהיו ברשות ע"ה, עיין שיטתו לעיל ה"ט.</i> וכו'. ובע"ז (הנ"ל): ר' <b>יהודה</b> אומר אף הן וכו'. ולתנא זה הכוונה היא שבת חבר שנישאת לע"ה צריכה להתנות שלא תעשה טהרות ע"ג בעלה,<sup class="footnote-marker">36</sup><i class="footnote">אבל קשה לפרש כן אצל עבד. ושמא יכול לעשות כן ברשות בעליו.</i> עיין להלן ע"ז פ"ג סה"ט וה"י. ולפי פירש"י הנ"ל הפירוש כפשוטו, שצריכין לקבל כשיוצאים מרשות ע"ה. 
<small>49-50.</small> <b>וכן היה ר' שמעון בן לעזר וכו'. </b>וכ"ה בע"ז הנ"ל. ובבכורות חסרות המלים "וכן היה". והמלים "משם ר' מאיר" חסרות בע"ז, אבל ישנן בר"ח שם ובבכורות. וברייתא זו (בלי שם האומר) הובא בברייתא דמס' כלה פ"א, הוצ' היגר, עמ' 175. 
<small>50-51.</small> <b>והיתה קומעת על ידו תפלין. </b>וכ"ה בד. ובכי"ע: על ידיו. ובבכורות: והיתה קומעת לו תפילין על ידו. ובע"ז והיתה קושרת לו תפילין על ידו. והנה הגירסא "על ידו" (על ידיו) של התוספתא מקויימת ומתאשרת ע"י כל נוסחאות הבבלי ע"ז ובכורות בדפוסים ובכי"מ. ולפי פשוטו "על ידו" פירושו "בשבילו",<sup class="footnote-marker">37</sup><i class="footnote">עיין לדוגמא במשנת שביעית פ"ז מ"ג; שקלים פ"א מ"ג, מ"ו, ועוד בכ"מ.</i> כלומר, שהיתה קומעת,<sup class="footnote-marker">38</sup><i class="footnote">עיין אוצר הגאונים גיטין, חלק התשובות, עמ' 12, סי' כ"ו.</i> או קושרת את הקשרים, בתפילין שהחבר היה מכין לאחרים. ופירוש זה מתאים לגמרי להקבלה של הסיפא: והיתה קושרת על ידו קשורין (עיין להלן). ואח"כ מצאתי שכבר קדמני בזה הר"י שור בספרו משנת ר' יעקב, י"ד ע"ד. [וכ״ה במגזין של ברלינר ש״ב, עמ׳ 4.]<br>ברם הראשונים ז"ל למדו מן הברייתא כאן שתי הלכות. א. שאשה מותר לה לקשור לבעלה תפילין בידו.<sup class="footnote-marker">39</sup><i class="footnote">תוספות גיטין, כפי שהובאו בהגה"מ פ"א מה' ציצית הי"ב, עיין מ"ש הר"י ענגיל בגליוני הש"ס לע"ז שם. ועיין בברכי יוסף או"ח ריש סי' י"ד. והם מפרשים שהאשה היתה קושרת לו על ידו ממש.</i> ב. הכרעה לשיטת ר' אליהו מפריס שבתפילין של יד צריך בכל יום לקשור מחדש את הקשר של תפילין,<sup class="footnote-marker">40</sup><i class="footnote">תוספ' מנחות ל"ו א' ד"ה משעת; או"ז ח"א סי' תקע"ט, ע"ח ע"ד; רא"ש חולין פ"א, סי' י"ב.</i> שהרי מכאן משמע שאשה זו היתה עושה כן בקביעות (במס' כלה הוצ' היגר הנ"ל מפורש: והיתה קושרת לו קשר תפלין על ידו בכל יום. אבל בהוצ' קורוניל חסרות המלים "בכל יום"). והנה בתוספ' מנחות, באו"ז וברא"ש הנ"ל (בהערה 40) העתיקו מן הבבלי בע"ז: והיתה קושרת לו תפילין <b>בזרועו</b> (וכן הגירסא גם בר"ח ע"ז שם), ולפי זה הוכרחו לפרש כמו שפירשו,<sup class="footnote-marker">41</sup><i class="footnote">ועיי"ש שהוסיפו: ואפילו לספרים שכתוב בהם קומעת (כנראה, שהיה כתוב בספרים הללו: קומעת לו בזרועו), מכל מקום רוצה לומר שהיתה קושרת לו כעין קמיע וכו'. ועיין בבלי סנהדרין כ"א ב', כ"ב א', ומ"ש בספרי ההיליניסמוס בא"י העברית, עמ' 108, הע' 50.</i> אבל בתוספ' גיטין הנ"ל (עיין הע' 39) העתיקו כגירסא שלפנינו, ומ"מ פירשו שקשרה לו תפילין על ידו ממש. ואפשר שדייקו מן הלשון שבבבלי: קומעת לו... על ידו, אבל גם בסיפא הלשון כן, ושם בוודאי פירושו בשבילו. ועיין מ"ש להלן.
<small>51.</small> <b>והיתה קושרת על ידו קשורין. </b>בכי"ע: וקשרה על ידיו קשרים. ובמקבילות שבבבלי: והיתה קושרת לו קשרי מוכס על ידו. והיא היא, עיין שבת פ"ח מ"ב ובמפרשים שם. ובמקור שלנו השתמש הדרשן בדברים רבה:<sup class="footnote-marker">42</sup><i class="footnote">הוצאה שלי, עמ' 70, עיי"ש בהערה 8. אלא שהנוסח שם מקוטע קצת, ואני מעתיק כאן מילקוט סיקילי לדברים כת"י.</i> "וקשרתם לאות על ידך וכו'. אדם יוצא לדרך ובידו פרגמטיא, אם אין בידו סימן ואות מן המלך הוא ירא מן המוכסין שיטלו כל מה שבידו, ואם בידו סימן ואות מן המלך אינו מתירא מן המוכסין, לפי' אמר הב"ה לישראל, בני, קשרו אות שלי על ידיכם ואין אתם מתיראים, למה שקשרו של מלך עליך". ופשיטא שאין מכאן ראיה לפירוש הראשונים הנ"ל בברייתא שלנו, מפני שהדרשן התאים את המשל לעניין הפסוק. 

Halakhah 18

<small>52.</small> <b>שהיה למד אצל עם הארץ וכו'. </b>וכ"ה בד. ובכי"ע: שלמד אצל ע"ה וכו'. ולכאורה פירושו שלמדו אומנות אצלו. ודין עבד שלמד אצל ע"ה, כעבד שנמכר לע"ה שהוא בחזקתו, עיין לעיל הי"ז. וכן פסק הר"מ בפ"י מה' מעשרות ה"ג ובפ"י מה' מטמאי מו"מ סה"ו, אבל בה' מעשרות שם בסמוך פסק: בנו או עבדו של חבר שהיו <b>למודין</b> אצל ע"ה צריכין לקבל. וזה סותר לתוספתא שלנו ולפסק הר"מ עצמו לעיל שם ובה' מטמאי מו"מ. ועיין במהרי"ק במקומו שמגיה בר"מ כנוסח התוספתא כאן. ומלשון הר"מ משמע שהיו רגילין<sup class="footnote-marker">43</sup><i class="footnote">עיין להלן, עמ' 305, הע' 35. ובמשנה סוף תרומות: למודה אצל אביה. ובירושלמי יבמות ספ"ט: מתלמדתה של כהן, כלומר, שאוכלת אצלו.</i> מרצונם הטוב לבקר אצל ע"ה. ועיין מ"ש בפאת השלחן סי' ט"ו ס"ק ג' אות י"ד. 

Halakhah 19

<small>53-54.</small> <b>בנו של עם הארץ שלמד וכו' צריכין לקבל עליהן. </b>בבא זו חסרה בד ובכי"ע, ולכאורה הכפלה מוטעית היא. ואולי יש כאן נוסח אחר מוטעה לרישא, וצ"ל: בנו של חבר שהיה למוד אצל ע"ה וכו'. עיין מ"ש לעיל בשם הר"מ. ושמא פירושו שהם צריכים לקבל עליהם, כדי שישארו בחזקתם אף אחרי שיצאו מרשותו, וכפי שמפורש בסיפא. ועיין לעיל הט"ז ומש"ש. 
<small>54-55.</small> <b>בנו של עם הארץ שהיה למד אצל חבר וכו'. </b>וכן פסק בר"מ ה' מעשרות הנ"ל, אלא שאף שם גרס: שהיו למודים אצל חבר וכו'. עיין מ"ש לעיל. 

Halakhah 20

<small>56-57.</small> <b>לא יאמר חבר לעם הארץ הילך ככר זו וכו'. </b>ריבמ"ץ פ"ב מ"ג, ופירש שהתוספתא משלימה את משנתנו שם, שלא זו בלבד שאין מוכרין טהרות לע"ה, אלא שאף אין משלחין לחבר ע"י ע"ה. ובח"ד פירש שאפילו אם הככר הוא בכלי טהור לא ישלח לו. וכל הבבות עד סוף הפרק נעתקו בס' חסידים הוצ' מק"נ סי' תתתתרס"ה, עמ' 450. 

Halakhah 21

<small>58.</small> <b>לא יתן לו וכו'. </b>כ"ה בכל הנוסחאות ובס' חסידים הנ"ל. ומשמע מלשון זו שאם קבל את הטהרות מע"ה אסור לו לקיים שליחותו, ואפשר שצריך לפייסו בממון, עיין להלן בפ"ג ה"ב. 

Halakhah 22

<small>59-60.</small> <b>תן לי ככר זה ואוכלנו וכו'. </b>בריבמ"ץ פ"ב מ"ג: תן לי דבר (צ"ל: ככר) ואוכלנו, יין ואשתנו וכו'. וכן ברא"ש שם: תן לי ככר ואכלנו, תן לי יין ואשתנו וכו'. ובר"ש שם: תן לי ככר ואוכלנו, יין זה ואשתנו וכו'. וצ"ל "זה" בשתיהן כמו שהוא לפנינו, וכן מעתיקים בס' חסידים הנ"ל, ברמב"ן ברכות מ"ה א' סד"ה זו ששנינו ובס' הקנה הארוך ע"א ע"ג (אלא ששם בט"ס: ע"ה שאמר <b>לחבירו</b>). ופירושו שאעפ"י שככר ויין טהורים אלו (עיין לעיל) של ע"ה הן, והוא יכול לקחת אותם בעצמו, מ"מ אסור, שאין מאכילין טהרות לע"ה, ולא מחמת לפני עור לא תתן מכשול אתינן עלה. ועיין מ"ש להלן. 

Halakhah 23

<small>61.</small> <b>היה נדור מן הככר וכו'. </b>ס' חסידים ורמב"ן הנ"ל, מאירי ברכות מ"ז א' (פ"ג ע"ד). ועיין מ"ש להלן. 
<small>62-63.</small> <b>שאין מאכילין את האדם וכו'. </b>כצ"ל, וכ"ה בד, בכי"ע וברמב"ן הנ"ל. וכ"ה להלן בסמוך. ובס' חסידים ובמאירי: לאדם. ואעפ"י שיכול לקחתם בעצמו, מ"מ אסור לסייע בידי עוברי עבירה, אעפ"י שאינו עובר משום לפני עור לא תתן מכשול. עיין תוספ' שבת ג' א' ד"ה בבא, ברא"ש שם, בריטב"א ע"ז ו' ב' ד"ה ת"ל ועוד. וכן מוכח מלשון הירושלמי פ"ג ה"א, כ"ג ע"ב: אם היה אבר מן החי אפילו משל חולה אסור, שלא יבוא (צ"ל: יביא) לידי תקלה. ובע"כ שיכול ליטול בעצמו, שאם לא כן הרי יש כאן לאו של לפני עור לא תתן מכשול. 

Halakhah 24

<small>63.</small> <b>כיוצא בו לא יושיט ישראל אבר מן החי וכו'. </b>וכ"ה הסדר בד ובמאירי הנ"ל. ובכי"ע: כיוצא בו לא יושיט <b>אדם</b> כוס יין לנזיר וכו'. וכ"ה הסדר והגירסא בערוך ערך שט ד', ברמב"ן ובס' חסידים (אלא שבס' חסידים חסרה המלה אדם) הנ"ל, וכ"ה הסדר והגירסא במדרש הלכה שבבבלי.<sup class="footnote-marker">44</sup><i class="footnote">פסחים כ"ב ב'; ע"ז ו' ב'. וכ"ה בכל הנוסחאות שם, וכן מעתיקים משם בשאילתות נח ריש סי' ו', בה"ג ד"ו, קל"ה ע"ג; ד"ב, עמ' 567.</i> ובבאור הגר"א או"ח סוף סי' תרי"ב (והעיר עליו בעיטור בכורים כאן) דייק מלשון התוספתא כאן שלא נקטו בבבא זו "ואוכלנו, ואשתנו", שדווקא באבר מן החי לבני נח (שאינו מקיים דברי תורה) וביין לנזיר שסתם כוס יין הוא לשתיה, ולפיכך אסור, אבל בשאר איסורים, אם לא אמר לו בפירוש שהוא רוצה לאוכלם, מותר, מפני שאין אנו חושדים בו שרוצה לאכלם, כשיטת התוספ' בע"ז ו' ב' ד"ה מנין. וצ"ע בככר לע"ה למה צריך לומר שאוכלנו, שהרי ע"ה חושב את עצמו לטהור ממנו ובוודאי יאכלנו. 
<small>64-65.</small> <b>וכולן אין מברכין עליהן וכו'. </b>וכ"ה במאירי הנ"ל. ובד, בכי"ע ובס' חסידים הנ"ל: ועל כולן וכו'. וברמב"ן הנ"ל: <b>אכל</b> כולן וכו'. והוכיחו מכאן ברמב"ן ובמאירי הנ"ל כשיטת הר"מ (פ"א מה' ברכות הי"ט) שאין מברכין ברה"מ על האיסורין. ובריבמ"ץ (דמאי פ"א מ"ד. וממנו בר"ש שם) פירש ומברכין עליו שבמשנתנו שם: אומר על כוס יין של דמאי ברכת המזון. וכבר פירשתי במ"א שהריבמ"ץ נדחק לפרש כן, מפני שהוא כנראה סובר כשיטת הראב"ד שאפילו אכל טבל וודאי מברכין ברכת המזון, אבל פשיטא שאין לברך ברכת המזון על הכוס של וודאי. וכאן אי אפשר לפרש כן שהרי נזכרו לפנינו אף אוכלים אחרים. ובר"ש בדמאי שם: ועוד יש לומר דמברכין עליו מיירי בברכה שלפניה, כגון ברכת המוציא, ומזמנין עליו מיירי בברכה שלאחריה, כגון ברכת המזון, ולפטור אחרים וכו' עייש. ולפ"ז אפשר לפרש אף כאן שבאיסורי תורה אין מברכין ברכה שלפניהם, ואין פוטרים אחרים בבה"מ על איסורי תורה. [ועיין בבלי ברכות נ״א ב׳.]<br>ועיין בכ"מ על הר"מ ברכות הנ"ל ובמאירי ב"ק צ"ד א' (והובא גם בשטמ"ק), עמ' 266, ובה"ג ברכות<sup class="footnote-marker">45</sup><i class="footnote">ובה"ג פירש שאף שם "בוצע" פירושו מפשר, שעושה פשרה במצוותיו של הקב"ה ואומר שגזל מותר, אבל שאר מצות צריך לקיים.</i> רפ"ז ד"ו, ט' ע"ג, ד"ב, עמ' 61, ומה שהאריך בשונה הלכות שם, ל' ע"ג ואילך. ועיין בברכי יוסף או"ח סי' קצ"ו ס"ק ד' ובשיורי ברכה שם.
<small>65.</small> <b>ואין מזמנין עליהן וכו'. </b>מן הלשון "ועל כולן" משמע שגם על ככר הנדור אין מזמנין. ועיין בתוספ' ברכות מ"ה א' סד"ה אכל טבל ובב"י טוא"ח סי' קצ"ו. 
<small>65-66.</small> <b>נשאלין לעם הארץ וכו'. </b>וכ"ה בד. ופירושו שמותר להשאל לע"ה ולענות לו, ובלבד שלא יאמר צא אכול וכו', אלא אומר לו בדרך מפשטת כאילו הוא מלמד הלכה. ובכי"ע גורס: ואין נשאלין לעם הארץ על טהרותיו לא יאמר לו וכו'. ופירושו: <b>ואם</b><sup class="footnote-marker">46</sup><i class="footnote">עיין מ"ש לעיל סוף עמ' 167 ולהלן חלה פ"ב הערה 28. [ולהלן שבת פי״ג ה״א. ועיין בירושלמי כפשוטו סוף עמ׳ 315. ומ״ש להלן עירובין פ״ז ה״י, ופ״ה הי״ט.]</i> נשאלין לע"ה, בל יאמר לו צא אכול וכו'. ברם בס' חסידים הנ"ל גורס: ואין נשאלין לעם הארץ על טהרותיו <b>ולא</b> יאמר לו וכו'. וכנראה שט"ס הוא, וצ"ל: לא<sup class="footnote-marker">47</sup><i class="footnote">והוי"ו של "ולא" נכפלה מסוף המלה טהרותיו.</i> יאמר לו, כגי' כי"ע. 
<small>66.</small> <b>צא שרוף. </b>כנראה שבתרומה עסיקינן, ולא ראינו שנגע בה ע"ה בבגדיו (עיין טהרות פ"ד מ"ה), או שיש כאן ספק אם הוכשרו אם לאו, אבל בחולין מה איכפת לנו אם ישרוף בידים טהרותיו של ע"ה, עיין להלן פ"ו ה"ח. ושמא אם יש כאן ספק שמא לא הוכשרו אסור לומר לו: צא שרוף, עיין ירושלמי תרומות ספ"ה ובמקבילות. 

Chapter 3



Halakhah 1

<small>1.</small> <b>משם ר' נתן אחיו וכו'. </b>במקבילה בבבלי גיטין ס"ב א': משום ר' יוחנן אחיו וכו'. ובכי"מ שם: משום ר' <b>יונתן</b> שאמר משום וכו'. וכן ביוחסין השלם, 70 ע"ב, בערך ר' יוסף בן משולם: והוא העיד הלכה משום יונתן אחיו שאמר משום ר' אלעזר חסמא בסוף פ' הניזקין וכן בפ' ה' דדמאי (עיין להלן פ"ו ה"ז) בתוספת'. ובפתיחת המאירי לאבות (ד"ר כ' ע"א, ד' וינה י"ב ע"א) מונה בין התנאים של מס' דמאי: ר' נתן אחיו ש"ר יוסי ן' המשולם. והנה ברוב המקומות נזכר תנא זה בשם בן <b>המשולם</b>, ומכאן משמע שמשולם הוא שם תואר. ובמשניות שלפנינו (תרומות פ"ד מ"ז, בכורות פ"ג מ"ג ופ"ו מ"א): ר' יוסי בן משולם, אבל בבכורות שם במשנה שבבבלי ועוד: המשולם. ואשר ליונתן (עיין לעיל) בן משולם, הרי נזכר תנא בשם זה בספרי זוטא חקת עמ' 302. ברם בפרשת מטות סוף עמ' 327: אמר ר' אליעזר בן יעקב פעם אחת שאלתי את יונתן בן משולם ואת יהושע בן ממל וכו'. ור' יוסי בן המשולם שמסר כאן הלכה בשם ר"א חסמא היה בן זמנו של ר"ש בן אלעזר ור"ש בן מנסיא,<sup class="footnote-marker">1</sup><i class="footnote">עיין בתולדות תנאים ואמוראים ערך ר' יוסי בן משולם.</i> ולפ"ז ברור שר' יונתן בן המשולם שלפנינו אינו אותו התנא שנזכר בס"ז הנ"ל. 
<small>2.</small> <b>שאין עושין טהרות לעם הארץ. </b>בבבלי הנ"ל חסרה בבא זו. וכנראה שבבא זו מתפרשת בדברים הבאים להלן, והיינו: לא יעשה לו וכו'. 
<b>לא יעשה לו עיסתו של תרומה בטהרה. </b>בגיטין הנ"ל: אין עושין חלת ע"ה בטהרה. ופירש"י: עם הארץ שאמר לגבל חבר, הפרש חלה מעיסתי, ועשה אותה בטהרה, לא ישמע לו, שהרי כבר נטמאה כל העיסה ביד ע"ה וכו'. אבל רוב הראשונים (הרמב"ן, הרשב"א, הריטב"א, המאירי ותוספ' הרא"ש) השיגו על רש"י וקבלו את פירוש הר"ח ש"אין עושין חלת ע"ה בטהרה" כוונתו שאסור לגבל עיסה שלמה בשביל ע"ה, כדי שיוכל לעשות את כולה חלה, כלומר שע"ה יפריש ממנה חלה בטהרה על שאר העיסות שלו.<sup class="footnote-marker">2</sup><i class="footnote">עיין גם בתוספ' גיטין שם ד"ה אין עושין ובמהרש"א שם.</i> וכנראה שהלשון "תרומה" כאן הוא באשגרה מלהלן שו' 4, וכאן הכוונה שלא יעשה לו עיסה כדי להרים ממנה חלה על שאר עיסות (ואחרת אין להבין למה שבק התנא "חלה" שעוסק בה ונקט "תרומה"), כפירוש רוב הראשונים בבבלי. ועיין להלן. 
<small>2-3.</small> <b>אבל עושה לו עיסתו של חולין בטהרה וכו'. </b>כלומר, לצורך הפרשת חלה התירו לו לחבר לגבל עיסת חולין בטהרה, כדי להפריש חלה מתוכה בטהרה. ופירשו בבבלי גיטין שם: משום חייו דגבל. ועיין ר"מ פ"ח מה' בכורים הי"ב ופי"ב מה' תרומות ה"ט. וכאן החבר בעצמו מפריש מן המוקף ומן הטהור על הטהור. 
<small>3.</small> <b>ונותן לתוך כפישה. </b>בבבלי שם: ומניחה בכפישה או באנחותא. וזהו ע"פ לשון המשנה טבול יום פ"ד מ"ב, עיין במלאכת שלמה שם. והם כלים שאינם מקבלים טומאה, ועיין בפיה"ג אהלות עמ' 84 ובהערות שם, ועיין בספר כלי חרס בספרות התלמוד, עמ' רמ"ו ואילך. ופירשו בגמרא גיטין שם שמזהירין את הע"ה שלא יגע בה ומאיימין עליו שאם יגע בה תחזור העיסה לטבלה. 
<small>5.</small> <b>ונותן לתוך כליו של חבר. </b>פירשו בבבלי הנ"ל: כלים שהחברים ראויים להשתמש בהם, והיינו כלי גללים וכו'. ובתוספ' שם ד"ה ומניחה העירו שלא נקטו כאן את לשון הרישא, מפני שכפישה ואנחותא אינם ראויים לזיתים. ולולא דבריהם, היה נראה לפרש להפך, שאם מניח חלה בכפישה יש כאן היכר שמפני מעלת הטהרה הניחה שם, אבל זיתים רגילים להניח בכפישה<sup class="footnote-marker">3</sup><i class="footnote">עיין טהרות פ"ט מ"ה, ובהערות לפיה"ג אהלות, עמ' 84, הע' 23 והע' 27.</i> ואין היכר בזה, ולפיכך הטילו עליו להטילם בכלי חבר. ועיין טהרות פ"ט מ"ד ובבלי חגיגה כ"ה א' ובמפרשים שם. 
<small>6.</small> <b>כשם שאין נותנין תרומה וכו'. </b>כפו"פ פי"ט עמ' תמ"ב. ועיין להלן תרומות פ"ז ה"ד. ועיין מ"ש לעיל פ"ב ה"ב. 

Halakhah 2

<small>7.</small> <b>האוכל תרומת עם הארץ וכו'. </b>ר"מ פ"י מה' תרומות הכ"א. ולהלן תרומות פ"ז ה"ה פירשתי שמדברים בתרומה שלא הוכשרה, עיי"ש. 
<small>8.</small> <b>וחבר נוטל דמים וכו'. </b>כלומר, החבר שאכל נוטל את הדמים מן הכהן החבר ומפייס לע"ה, וכן פסק בר"מ הנ"ל, וכן מוכח מן הירושלמי (תרומות פ"ו סה"א), וכן משמע מן הלשון נוטל דמים. ובירושלמי שם פירשו שלמ"ד מתנתו מקדשתה, אינה נעשית תרומה לפני שמשלם לבעלים, ולפיכך צריך לזכות לו ע"י אחר. ועיין במה"פ שם ד"ה אכל. ועיין בח"ד תרומות הנ"ל. ופיוס זה אינו אלא בקרן אבל את החומש מעכב לעצמו, שהרי ביד הבעלים לתתו לכל כהן שירצה, כמפורש בתרומות פ"ו מ"ב. ברם מלשון הברייתא בתרומות פ"ז סה"ז משמע שהחבר הוא הכהן, כמו שפרש בח"ד. ואפשר שהר"מ גרס כאן: נותן דמים. ועיין מ"ש בתרומות שם. 

Halakhah 3

<small>9.</small> <b>למכור את חלקו. </b>שהרי אי אפשר לחלק, שמא יפול לו מחלקו של חבר, ואין מוסרין תרומה לע"ה.<sup class="footnote-marker">4</sup><i class="footnote">ואם היא תרומה שהוכשרה, כל התרומה אסורה באכילה כדין תרומה טמאה וטהורה שנתערבו ותרקב, וכמו שפסק הר"מ בפי"ד מה' תרומות הי"ד (ח"ד בתרומות).</i> ובכי"ע כאן: בטעות: ליטול חלקו, אבל להלן בתרומות גם בכי"ע: למכור חלקו. 
<small>10.</small> <b>חולק כהן עם ישראל ישראל עם כהן כותי וכו'. </b>וכ"ה בד (אלא ששם בט"ס: וחולק). אבל הנכון הוא בכי"ע: חולק כהן ישראל עם כהן כותי וכו', וכן הגיהו בח"ד ובהגהות הגר"א. וכן במס' כותים פ"ב (הוצ' היגר עמ' ס"ה): חולקים כהני ישראל עם כהני כותים במקומם, מפני שהם כמצילם מידם. והטעם שבמקום כותים אין לחשוש שמא יחזיקו את הכותי שחולק עמו לכהן, שהרי כולם יודעים שגם בעל הגורן הוא כותי, ואם לא יחלוק כהן ישראל אתו יתן את כולו לכותי. 
<small>11.</small> <b>אבל לא בארץ ישראל וכו'. </b>במס' כותים הנ"ל. אבל לא במקום ישראל שלא יחזיקנו בכהונה, כלומר, בארץ ישראל<sup class="footnote-marker">5</sup><i class="footnote">בניגוד לארץ הכותים, עיין ירוש' ע"ז פ"ה ה"ד, מ"ד ע"ד. וצירפו שם את משנת מקואות פ"ח מ"א ותוספתא שם רפ"ו.</i> אסור לו לחלוק עם כהן כותי בגורן של כותי, מפני שאפשר שלא ידעו שהוא גורן של כותי ויסברו שהוא גורן של ישראל, ומכיוון שכהן מוחזק לכהונה חולק עמו, יחזיקו לכהונה אף את הכהן הכותי. 
<small>12.</small> <b>במקום שמכירין בו וכו'. </b>מהמשך הלשון משמע שמכירין אותו, פירושו כהן הכותי, ואעפ"י שאין מכירין את בעל הגורן. עיין להלן. 
<b>לחלוק הימנו, </b>כ"ה בכל הנוסחאות. ופירושו חולק ומציל ממנו, מכהן הכותי, שאם לא ירצה לחלוק יתן בעל הגורן הכותי את הכל לכהן הכותי. 
<small>12-13.</small> <b>אוכל כהן ישראל עם כהן כותי.<sup class="footnote-marker">6</sup><i class="footnote">וכ"ה בד. אבל בכי"ע בטעות: אבל כהן חבר עם כהן עם הארץ שעושה בטומאה.</i> </b>כלומר, בזמן שהכותי אוכל יחד אתו, ולפיכך אין לחשוש שמא מאכילהו דברים אסורים, שהרי אף הכותי אוכל אותם הדברים. וכן מפורש במס' כותים הנ"ל: כהן כותי שהוא אוכל ומאכיל לישראל בטומאה מותר, כלומר שהוא אוכל בעצמו ומאכיל אותם הדברים לישראל. אבל כשאינו אוכל עם ישראל אינו נאמן, שכותי חשוד הוא לעבור על לפני עור לא תתן מכשול ולהאכיל לישראל דברים אסורים. עיין חולין ג' ב', ד' א', ה' ב'. ועיין נדה נ"ז א'. 
<small>13.</small> <b>בזמן שעושה בטומאה. </b>ולפיכך אין לחשוש שיאכילנו קדשים (עיין להלן), שהרי הכותי לא יאכל קדשים בטומאה. ועל שאר איסורים לא נחשדו, לפי התנא של הברייתא. 
<small>14.</small> <b>מפני שמאכילו בשר בכור טהור. </b>וכ"ה בד. פירשו המפרשים שהחשש הוא שמא יאכילנו בשר בכור שנשחט שלא ע"פ מומחה, והכותים סברו שיש כאן מום, והם אינם בקיאים במומין. וקשה שאם כן אף כשהכותי טמא יש לחשוש לכך (עיין דברים ט"ו, כ"ב). ושמא החמירו הכותים על דברי תורה כדרכם, ולא אכלו בטומאה אפילו בכור בעל מום, ולפיכך אין כאן חשש שיאכילנו בשר בכור. ונראה שהכותים נהגו כב"ש (בכורות פ"ה מ"ב) ואסרו בכור בעל מום לזרים, ולכהנים טמאים אפילו בטומאה שאינה יוצאה מגופם, עיין להלן בכורות פ"ג הט"ז ובבלי שם ל"ג א'. 
<b>ומשקה אותו יין רביעי. </b>צ"ל: יין רבעי, כמו שהוא בכי"ע ובד (עיין פרה פ"א מ"א), אלא שבד מוסיף באשגרה מלעיל "טהור". ומכאן ברור שלפי הלכות הכותים פירות רבעי לכהן, ולפיכך אסרו לאכול עם כהן כותי גרידא, אבל מותר לאכול עם כותי זר, מפני שהוא בעצמו לא ישתה יין רבעי. וכן מפורש בספר יהושע שלהם (כרמי שומרון, עמ' 76): לא אכלו את פרים לפני שנה הרביעית, ואז (כלומר, בשנה הרביעית) אכל אותם הכהן הגדול. וכן מונה יהודה הדסי (אשכל הכופר אות ר"ה, פ"א ע"ג) בין מתנות כהונה: וקדש הלולים הוא ערלת פרי עץ האדמה, ועיין בת"י ויקרא י"ט כ"ד ובאבן עזרא שם.<sup class="footnote-marker">7</sup><i class="footnote">ועיין ספרי נשא פי' ו', עמ' 9, וירוש' פאה פ"ז ה"ו, כ' ע"ג (ובמקבילה במע"ש). ושמא נאמרו דברי ר' יוסי הגלילי בעיקרם, כרי להוציא מדעת הכותים. ור' זעירא שם פירש ע"פ ההלכה. והתוספתא שלנו נעלמה מאברהם גייגר באורשריפט שלו, עמ' 182. ועיין מ"ש ר"ד רעוועל בצופה האנגלי סדרא חדשה כ"ב (1912), עמ' 533.</i> וכמובן שהכותים לא אכלו פירות רבעי בהר גריזים, שהרי בכתוב אינו מפורש שצריך לאכול אותו לפני ה', והם לא קבלו את דרשות חז"ל שלמדו רבעי ממע"ש. ומה שלא הזכירו כאן חשש של יין מע"ש, הוא מפני שמפורש בתורה שהוא נפדה ברחוק מקום, ולפיכך לא נחשדו הכותים לאכול אותו מחוץ לשכם בלי פדיון, ואשר לחשש של יין בכורים, נראה שגם הכותים לא עשו את בכוריהם משקים, עיין בס' יהושע שלהם פל"ח הנ"ל. 

Halakhah 4

<small>15.</small> <b>שנעשה גבוי. </b>בגליון תוקן בכ"י אחר: גבאי. ואין צורך, כי גבוי הוא על משקל תנוי (=תניי, תנא. עיין פסיקתא דר"כ פסי' כ"ח, קע"ט ע"א), מינוי (=מיניי, שם קל"ו סע"ב, עיין מ"ש לעיל, עמ' 54, הערה 84), כלומר, גביי, גבאי. 
<b>דוחין אותו מחבורתו. </b>בבבלי (בכורות ל"א א') מוסיף: פירש אין מקבלין אותו ולפ"ז הדחייה היא לעולם, וכשיטת ר"מ לעיל פ"ב ה"י. 
<small>15-16.</small> <b>כל זמן שהוא גביי אין נאמן. </b>בירושלמי (פ"ב ה"ג): כל זמן שהוא גביי דוחין אותו מחבורתו. 
<small>16.</small> <b>פירש מגבייתו הרי זה נאמן. </b>לכאורה משמע מכאן שהוא נאמן בלי קרוב מחדש וכן מפורש בירושלמי: יצא מגבייתו הרי הוא כחבר. אבל בבבלי הנ"ל: פירש הרי הוא ככל אדם. ומכאן משמע שצריך קבלה מחדש. וכן פסק הר"מ בפ"י מה' מטמאי משכב ומושב ה"ח (ח"ד ומה"פ ד"ה בראשונה). ועיין בח"ד שהעיר על המעשה ברב הונא בר חייא בבבלי שם שלא קבל מחדש. ותירץ שרב הונא בר חייא זקן ויושב בישיבה היה, ולא היה זקוק לקבלה. 

Halakhah 5

<b>חבר שחכר מעם הארץ וכו'. </b>במשנתנו רפ"ו שנינו: החוכר שדה מישראל תורם ונותן לו. ופי' בח"ד שכאן מחמת חברות המקבל אתינן עלה, שאסור לו למסור טבלים לע"ה, ולפיכך מעשר ומנכה לו מדמי חכירותו (עיין להלן). אבל במשנתנו בישראל נאמן עסיקינן שלא קבל עליו דברי חבירות, וסומך ע"ז שרוב ע"ה מעשרין הן. ואין הוא דומה למוכר טבלים לע"ה, שהרי משדהו הוא נותן לו (ר"ש פ"ו מ"א). ומה שתמה בח"ד על הר"ש שפירש שאין מנכה לו את התרומה, וכאן מנכה לו את המעשר (לפי פירוש הח"ד), אין הוא קשה כלל, שבתרומה מדינא עליו לתרום, שאי אפשר לגורן שתיעקר בלי תרומה גדולה (כפי' המהרי"ק בפ"ו מה' מעשר הי"א. ועיין הפירוש בריבמ"ץ שם במקומו), מה שאין כן במעשרות שאינו מעשר אלא בשביל ע"ה.<br>ור' יונה פירש שכאן חכר עיקרי תאנים ודליות גפנים ע"מ לשתלן בתוך שדהו, ונמצא שחייב לעשר מדינא, מפני שגדלו בתוך שדהו. אבל פירוש זה קשה מאד, שהרי לפי זה אפילו חכר מחבר חייב לעשר, שהרי שלו הם, וכיצד יכול לפרע חובו בטבל, וכאן מפורש: חבר שחכר מע"ה. ולא עוד אלא שלפי פירושו אין דין התוספתא עניין כלל לדברי חבירות. ולפיכך נראה עיקר כפירוש בעל ח"ד.
<small>17.</small> <b>ואין נותן לו אלא משלו. </b>ר' יונה פירש שנותן לו משל עצמו, ואינו מנכה לו מחכירותו. ובח"ד פירש "משלו" משל ע"ה, כלומר, שמנכה לו מחכירותו, ושני הפירושים דחוקים.<br>ולפיכך נראה לפרש ע"פ בעל מנחת יצחק שאין החבר נותן לע"ה את פירות החכירות אלא משדה ע"ה שחכר ממנו, ונמצא שאינו מוכר לו כלום אלא נותן לו טהרות משלו,<sup class="footnote-marker">8</sup><i class="footnote">עיין לעיל פ"ב הכ"ב והכ"ד ומש"ש. אבל כאן עדיין לא הוכשרו הפירות.</i> אלא שבטבל אסור לו לחכר למסור לע"ה בידים אפי' הן שלו. אבל כשנותן לו משדה אחר חייב לעשר מדינא, שלא יהא כפורע חובו בטבל. ומכיוון שהוא חבר הרי אסור למכור לו (והוא הדין לפרוע חובו) אפילו יבש כמפורש במשנתנו פ"ב מ"ג. ואם נניח מסברא שהחבר מנכה מן החכירות את המעשר, הרי בוודאי שאינו נותן לו את הפירות אלא משלו (כלומר, משדה ע"ה), שהרי אחרת לא יוכל לנכות לו דמי המעשר. עיין דעת ר"י במשנתנו רפ"ו, ומ"ש במהרי"ק פ"ו מה' מעשר הי"א.
<small>17-18.</small> <b>בן חבר שהיה הולך וכו'. </b>מן הבבלי יבמות (קי"ד א') מוכח שבבן קטן עסיקינן. ועיין לעיל פ"ב הט"ו. ומכאן ואילך בחבר נאמן למעשרות עסיקינן ולא בחבר לטהרות. 
<small>19.</small> <b>אם אמ' לו האכילני וכו'. </b>כלומ' אם התינוק אמ' לו תן את הפירות שבידי לתוך פי (עיין ירוש' פ"ג ה"א, כ"ג ע"א) אסור, שהרי אף לבהמה אסור להאכיל דמאי, עיין לעיל פ"א הט"ו והכ"ג ומש"ש. 

Halakhah 6

<small>20.</small> <b>לא ישתמש חבר במשתאו וכו'. </b>וכ"ה בכל נוסחאות התוספתא, ובירושלמי פ"ב סה"ב: תני לא ישמש וכו'. וכן פסק הר"מ בפ"י מה' מעשר ה"ו. ובחבר למעשרות ולא לטהרות עסיקינן. ועיין להלן שו' 30 ומש"ש. 
<small>21.</small> <b>אלא מניקות אחת. </b>בכי"ע: מניקית. ובד: מינקת (והמלה "אלא" חסרה שם בט"ס). והיא, כנראה, כף שיש לה יד ארוכה לקדוח בה משקין.<sup class="footnote-marker">9</sup><i class="footnote">השבעים מתרגמים את המלה מנקית שבמקרא κύαθος. ועיין תיאורו של אפיפניוס בספרו על המשקלים והמדות, נוסח הסורי 66 ע"א (הוצ' ספרים ע"י האוניברסיטה בשיקגו, 1935). וכן פירש בס' השרשים לר' יונה בן ג'נאח (סוף ערך נקה): ואת המנקיות כפות. ועיין מ"ש ד"ר יהושע בראנד בספרו כלי החרס בספרות התלמוד, עמ' שט"ו, ואילך. ועיין מ"ש בתרביץ ש"ג, עמ' 209.</i> 

Halakhah 7

<small>23.</small> <b>חבר שהיה יושב במשתאו של עם הארץ וכו'. </b>וכ"ה בד ובכפו"פ פל"ט עמ' תקמ"ה. ובירושלמי פ"ב ה"ב הנ"ל: ראו אותו מיסב אינו חזקה. ועיין ר"מ פ"י מה' מעשרות ה"ו. וכאן מדברים בחבר אורח שאינו שמש, ואין אחריות של תקון הסעודה עליו. 
<small>25.</small> <b>שמא עישר בלבו. </b>וכ"ה בכל הנוסחאות ובכפו"פ הנ"ל. ובירוש' הנ"ל: על התנאים שבלבו הוא מיסב. כלומר אפילו מיסב בשבת, אני אומר שמא התנה מאתמול "מה שאני עתיד להפריש למחר הרי הוא מעשר וכו' ", כמפורש במשנתנו רפ"ז. ובירושלמי פ"ז שם: וצריך להלחיש בשפתיו. ועיין ר"מ הנ"ל ופ"ט ה"ט שם. 
<b>היה בנו מוסב אצלו וכו'. </b>כנראה שבבנו גדול עסיקינן אלא שהוא טפול לו וסמוך על שלחנו, ולפיכך חייב לעשר עליו. ועיין בר"מ פ"י מה' מעשר ה"ז שפסק שהאב חייב להתנות על בנו (ולעשר על ידו). ומסתימת לשונו משמע שבבנו גדול עסיקינן. ועיין להלן. 
<small>26.</small> <b>אחר אין מעשר עליו. </b>ואינו חושש שמא סומך עליו וחושב שהסעודה מתוקנת, ונמצא מכשילו, שהרי ע"פ ההלכה אין השתתפותו בסעודה מוכיחה על תיקונה. אעפ"י שאמרו להלן שכל אילו הם תקלה לאחרים. 
<b>בנו במקום אחר וכו'. </b>וכן פסק בר"מ הנ"ל, ועיין ברדב"ז שם. ובמהרי"ק שם ציין לתוספתא שלנו. ובירושלמי פ"ב סה"ב חסרה בבא זו. 

Halakhah 8

<small>26-27.</small> <b>בן חבר שהיה יושב במשתאו של עם הארץ וכו'. </b>בבא זו חסרה בירושלמי. והר"מ הנ"ל הביאה, ועיין במהרי"ק שם. ובח"ד פירש שהחידוש הוא בזה שאעפ"י שאין לו לבן פירות משלו שיתנה עליהם מתחילה, מ"מ חיישינן שמא התנה ועישר בלבו, ואין כאן חזקה לסעודה מתוקנת. ולפ"ז ברור שבבן גדול ובר דעת עסיקינן. ועיין להלן. 
<small>28.</small> <b>שמא עישר בלבו. </b>בר"מ הנ"ל: שמא אביו התנה עליו. ואולי היתה לו גירסא אחרת כאן. 
<small>29.</small> <b>כל אילו תקלה לאחרים הן. </b>בכפו"פ פל"ט, עמ' תקנ"ה הנ"ל: כלומר, שיחשבו שתהיה הסעודה מתוקנת. 
<b>אם היה שותף עמו בחנות וכו'. </b>ההלכה פשוטה שהרי החבר מעשר על הכל, וכל זמן שלא חלקו הם שלוחים זה לזה.<sup class="footnote-marker">10</sup><i class="footnote">עיין רש"י ע"ז כ"ב א', ד"ה אסור.</i> וכבר תמה בח"ד למה השמיט הר"מ הלכה זו. 

Halakhah 9

<small>30.</small> <b>שהיה משתמש בחנות. </b>בכי"ע: בחנות חבר. ובד: בחנות של חבר. וכן בר"מ פי"א מה' מעשר הי"ד: ע"ה שהיה משתמש בחנותו של חבר וכו'. ואין משתמש אלא משמש עיין לעיל שו' 20 ומש"ש. ובס' חסידים סי' תתתתרסה, עמ' 450: עם הארץ שהיה משמש וכו'. ואפשר שמדברים כאן בחנות שאוכלים ושותים בה,<sup class="footnote-marker">11</sup><i class="footnote">עיין במ"ר פ"כ, כ"א; קה"ר פ"א, י"ח; שם פי"א, ט; איכ"ר פ"א הוצ' בובר, כ"ד ע"ב. ועיין בבלי פסחים ק"י ב' ועוד בכ"מ.</i> וע"ה זה משמש את האורחים. ועיין בבלי ברכות נ"ב ב'. 
<small>30-31.</small> <b>אעפ"י שחבר יוצא ונכנס וכו'. </b>כלומר, אעפ"י שמתעסק באומנותו, ואין עיניו על החנות. והגי' שלנו בטוחה, וכ"ח גם בס' חסידים ובר"מ הנ"ל, ועיין בכ"מ שם. ועיין להלן, ועיין במשנת ע"ז פ"ד מי"א; שם פ"ה מ"ד ועוד. 
<small>31.</small> <b>ואינו חושש שמא החליף. </b>ומכאן משמע שאם החבר אינו נכנס כלל לחנות אנו חוששים שמא החליף. ואעפ"י שע"ה אינו חשוד להחליף את הפקדון (עיין במשנתנו פ"ג מ"ד ובמקבילות), היינו משום שאם יחליף הוא שולח יד בפקדון, אבל בחנות אנו חוששים שמא יתן ללקוחות את שלו ויקח מן החנות את חלקו, שהרי כל מה שבחנות למכירה ניתן (ע"פ פאת השלחן סי' ט"ז ס"ק ט"ו). 
<b>היה הוא נאמן וכו'. </b>ר"מ פ"י מה' מעשר ה"ה, ס' חסידים הנ"ל. 
<small>32.</small> <b>ואע"פ שאמרו הרי הוא כשרוי עם הנחש וכו'. </b>רומז לברייתא שבבבלי כתובות ע"ב א': תניא היה ר' יהודה אומר כל היודע באשתו שאינה קוצה לו חלה יחזור ויפריש אחריה. אמרו לו אין אדם דר עם נחש בכפיפה. ולפ"ז דעת החכמים הם שצריך לגרשה מפני שעוברת על דת יהודית, וזימנין דמקרי ואכיל, מ"מ אם לא גירש לא הפסיד בזה את נאמנותו, ולוקחין ממנו. ובירושלמי (פ"ב ה"ב) גורס: אבל אמרו הרי הוא כדר עם הנחש וכו'. 
<small>33.</small> <b>בכפיפה, </b>כ"ה גם בכי"ע ובד, ובירושלמי הנ"ל ובבבלי כתובות ע"ב א', ע"ז א', פ"ו ב'. וצוקרמנדל הוסיף מדעתו: אחת. וכן הוא בס' חסידים הנ"ל, ובבבלי יבמות קי"ב סע"ב. 
<b>מתארחין אצלו וכו'. </b>כלומר מאמינים לאשתו שהיא מתקנת כל מה שמוציאה מתחת ידה. וכן בר"מ פ"י מה' מעשר ה"ה (בכל כתה"י שבדקתי): היתה אשתו נאמנת והוא אינו נאמן מתארחין אצלו,<sup class="footnote-marker">12</sup><i class="footnote">כ"ז נשמט בכל הדפוסים, לרבות האינקונבלים. אבל השאר ישנו בכל הדפוסים העתיקים. ובהוצאות החדשות של הר"מ השלימו בסוגרים אף את השאר.</i> ואין לוקחין ממנו. ותבוא מארה למי שאשתו נאמנת והוא אינו נאמן. ועיין להלן בסמוך. 
<b>ואין לוקחין הימנו. </b>בירושלמי הנ"ל מוסיף: אבל אמרו תבוא מאירה למי שאשתו נאמנת והוא אינו נאמן. ועיין במשנה סוכה פ"ג, י', ירושלמי ברכות פ"ג סה"ג, ו' ע"ב (ובמקבילות) בבלי שם כ' ב'. ובמקבילה בתוספתא (ברכות פ"ה סהי"ז) חסרה הקללה. 
<small>34.</small> <b>הוא אין נאמן וכו'. </b>וכן בכי"ע, ובס' חסידים הנ"ל. ובד בט"ס: הוא נאמן. ובירושלמי חסרה בבא זו. 
<b>ואחד ממשפחותיו נאמנת. </b>בד: ואחת משפחתו נאמנת. ובכי"ע ובס' חסידים הנ"ל: אחד מעבדיו ומשפחותיו נאמן. וכצ"ל גם בכי"ו וד: אחת משפחותיו נאמנת. אבל לפני הר"מ (פ"י מה' מעשר ה"ד) היתה הגירסא: אחד <b>ממשפחתו</b> נאמן (וכ"ה בכל כתי"י הר"מ שבדקתי). 
<small>35.</small> <b>ועושין לו ואוכל. </b>כלומר, מותר גם להתארח אצלו, אם הבן, העבד, או השפחה מכינים לו את המאכל. (ח"ד). ועיין להלן. 
<small>35-36.</small> <b>בשביעית ובטהרות אינן רשאין לעשות כן. </b>וכ"ה בד. ובכי"ע ובס' חסידים הנ"ל: אינו רשאי וכו'. ופי' בח"ד שדוקא בדמאי שהקלו בו סומכים עליהם, אבל לא בשביעית וטהרות. ומכאן משמע כשיטת הראשונים (עיין רשב"א חולין ו' א') שע"ה חשודין אף על השביעית. ובמנחת בכורים פירש שהמלה בשביעית נמשכת למעלה: ואוכל בשביעית. וגם לפירוש זה משמע שע"ה חשודין על השביעית, אלא שסומכין כאן על בנו וכו' הנאמנים. ואפשר שר"ת (עיין גם בתוס' כתובות כ"ד א' ד"ה שלי) יפרש שבוודאי חשוד עסיקינן כאן. ועיין בכורות פ"ד מ"י. 

Halakhah 10

<small>36-37.</small> <b>אלא כדי תרומת מעשר וחלה. </b>וכ"ה בכל נוסחאות המשנה (פ"ב מ"ד) והתוספתא. ואפשר שהמלה "כדי" היא באשגרה ממשנתנו רפ"ה. ור' יהוסף אשכנזי מחק מלה זו, ואיננה גם בבבלי יומא ח' ב'. ובריבמ"ץ פירש שלפיכך נקטו כאן "כדי", מפני שהוא צריך להפריש ולתת לכהן מעשר כדי תרומת מעשר, והשאר הוא שלו. ועיין בלשון הר"מ פ"ט מה' מעשר הי"ב ובירושלמי בסוגיין ובתוספ' יומא ח' ב' ד"ה תנן. ולפ"ז מפריש הגבל תרו"מ וחלה כאחת. ועיין להלן. 
<small>37.</small> <b>פטורין מן השני. </b>שלא חייבו אותו אלא בתרו"מ וחלה שאינן אלא כשלשה אחוז, אבל לא הטריחו עליו לעשר מע"ש ולהביאו לירושלים. ופירשו בבבלי (יומא ט' א') מפני שהפרהדרין חובטין אותו ומכריחין אותו למכור בזול. ולפיכך התירו לו כאן למכור לחבר (כפי' הר"ש) טבל הטבול למע"ש, והלוקח יחוש לעצמו. וכע"ז פירשו בירושלמי (פ"ב ה"א, כ"ב ע"ג) בעניין הלוקח מן התגר: "תיפתר שהיה אגרונימוס<sup class="footnote-marker">13</sup><i class="footnote">כלומר, החשבן הממונה על השוק.</i> <b>גוי</b> " (כגי' כי"ר), ודחק עליו להיות מוכר בזול, והתירו לו להיות מוכר טבלים, והלוקח יחוש לעצמו. ועיין בירושלמי בסוגיין. 
<b>במי דברים אמורים וכו'. </b>עיין מ"ש על צורה זו<sup class="footnote-marker">14</sup><i class="footnote">והיא רגילה מאד בכ"י שלנו, עיין לעיל פ"א רהי"ג; להלן פ"ד ה"י וה' ל"א; פ"ה ה"ה; תרומות פ"ד הי"ב; פ"ה ה"ו; פ"ו ה"ה; פ"ז ה"כ; פ"ט ה"א; פ"י ה"ו והי"ג; שביעית פ"ב ה"ד, ה"ה והט"ו; פ"ג ה"א; פ"ד הי"ב וה"כ; פ"ו ה"כ; ספ"ז; כלאים פ"א הט"ו, פ"ה הי"ב; מעשרות פ"א ה"ה; פ"ב ה"ה והי"ב; מע"ש פ"א הט"ו; פ"ב ה"ז והי"ח; רפ"ג; פ"ד הי"ג; פ"ה הי"ד והי"ז; ערלה רפ"א ועוד.</i> הרי"ן אפשטין במבוא לנוה"מ, עמ' 1262. 
<small>37-38.</small> <b>במוכר בחנותו על פתח חנותו. </b>וכ"ה בד. ובכי"ע: בחנותו על פתח ביתו. וכ"ה ברא"ש פ"ב מ"ד, וכצ"ל בר"ש שם. ובירושלמי (פ"ב ה"ב): בחנותו <b>או</b> על פתח חנותו, וכ"ה בר"מ פ"ט מה' מעשר הי"ב. ובירושלמי הנ"ל בכי"ס: בחנותו או על פתח ביתו. ועיין ברדב"ז על הר"מ הנ"ל. והנכון כלפנינו, ופירושו: <b>או</b> על פתח חנותו, ובשתיהן מוכר הרבה, ובזול. 
<small>38.</small> <b>המוכר בפלטיר. </b>כלומר, בחנות שקונים בה קימעא קימעא (πωλητήριον), ואף התינוקות מצויין לקנות בה. ועיין להלן. 
<b>או בחנות הסמוכה לחנותו וכו'. </b>בר"ש הנ"ל בד"ר: הסמוכה לחנות. וברא"ש שם: הסמוכה <b>לר"ה</b>. ובירושלמי הנ"ל: או בחנותו שהיא סמוכה לפלטר. ונ"ל שפירושו הוא: חנותו שהיא מסתפקת מן הפלטר. וכלשון הירושלמי (שבת פ"ח ה"א, י"א סע"א ומקבילות): ולא תאמין בחייך זה הלוקח מן הפלטר. ואנא <b>סמיך</b> לפלטירא. כלומר, אני לוקח מן הפלטר (השוה הביטוי: סמוך על שולחנו). וכן הפירוש אף לפי גירסת התוספתא, שאם הוא מוכר בחנות שהיא מסתפקת מחנותו האחרת צריך להפריש גם מע"ש, מפני שמשתכר משתיהן יחד. ובירושלמי הנ"ל פירשו: פלטר מידה דקה, וחנות מידה גסה וכו' מידה דקה, הואיל והמוכר משתכר, המוכר מפריש וכו'. 
<small>38-39.</small> <b>את שדרכו לימדד וכו'. </b>וכן בירושלמי שנעתיק להלן (להימדד). וכן במשנתנו (פ"ב מ"ה): את שדרכו להמדד (כגי' ד' נפולי, לו, קויפמן) וכו'. ולפ"ז מדברים בדבר הנמכר, ולא במוכר, עיין להלן. אבל בד, בכי"ע ובר"ש (פ"ב מ"ה) גורס כאן: את שדרכו למוד וכו'. וכן במשנה בכמה נוסחאות עם פירוש הר"מ: את שדרכו למדוד. ולפ"ז מדברים כאן במוכר. וכנראה ששניהם אמת, עיין להלן הי"א והי"ג. 
<small>39.</small> <b>טפילה דקה לגסה. </b>וכן במשנה הנ"ל בד"נ: ר' מאיר אומר את שדרכו להמדד בגסה ומדדו בדקה טפלה דקה לגסה. וכן הוגה בגליון בהוצ' קויפמן, והסיפא של משנתנו חסירה שם. והואיל ומסתבר ש"דברי ר' מאיר" שלהלן מוסבים אף על בבא זו, הרי התוספתא והמשנה מתאימים בדיוק. עיין שו"ת רמ"ע מפאנו ס' כ"ח.<br>ובכי"ע, נוסף כאן: את שדרכו למוד בדקה מודדו בין בדקה בין בגסה טפילה גסה לדקה. וכ"ה בד (אלא ששם: לימדד) ובר"ש הנ"ל.<sup class="footnote-marker">15</sup><i class="footnote">וכן בנוסח הירושלמי של הרש"ס (פ"ב ה"ד): תני ר' חייא כן. את שדרכו להימדד בגסה, ומדדו בדקה טפילה דקה לגסה. את שדרכו למדוד בדקה, ומדדו בגסה טפילה גסה לדקה דברי ר"מ. והכוונה לתוספתא כאן. ואעפ"י שבירושלמי שלפנינו (וכן בכי"ר) חסרה הסיפא הנ"ל, מ"מ מוכח מתוך הסוגייא שם שגירסת הרש"ס נכונה, עיי"ש בפ"מ. ומסתבר שאף בכי"ו צ"ל כמו בד ובכי"ע, אלא מכיוון שאף במשנה הנוסחאות חולקות לא הגהתי כלום בפנים.</i> ונוסחא זו מתאימה לגירסת המשנה בהוצאות שלפנינו, והכל הולך אחרי הדבר הנמדד.<br>ברם בכמה נוסחאות (לו, גוף כ"י קויפמן, כי"מ, ר"ש) גרסו במשנה: ר"מ אומר את שדרכו להמדד <b>בדקה</b> ומדדו בגסה, טפילה דקה לגסה. ולפ"ז הכל הולך אחרי המעשה ואחרי המדה של עכשיו, ועלינו לומר שהמשנה והברייתא חולקות. עיין במלא"ש ובשו"ת רמ"ע מפאנו סי' כ"ח ובגירסת המשנה שבירושלמי (והשוה מ"ש לעיל הע' 15) ובפי' הריבמ"ץ.

Halakhah 11

<small>40.</small> <b>אילו מיני תבואות. </b>ריבמ"ץ פ"ב מ"ה. ועיין במשנה פ"ב סמ"ד, ומ"ש ר' סולימאן אוחנא (מובא במלא"ש) בפ"ב מ"ה. 
<b>וקטניות דרכן לימדד בדקה. </b>כלומר, אבל קיטניות וכו'. והכל הולך אחרי דרכו של הנמכר. ובריבמ"ץ הנ"ל: <b>קטנית</b> דרכו וכו'. 
<small>41.</small> <b>ומדדן בגסה. </b>וכ"ה בד ובר"ש (אלא ששם: ומדדו). ובכי"ע: מודדן בגסה, כלומר, מותר לו לכתחילה למדוד בגסה ולהשפיע על המדה, כדי למכרן דמאי. 
<small>41-42.</small> <b>משפיעה ומוכרן וכו'. </b>וכ"ה בד, כלומר, משפיע את המדה, ומוסיף עליה. עיין פיה"מ פ"ב מ"ד, ופי"א מה' מעשר ה"ב. ובכי"ע: משפען ומוכרן וכו', כלומר משפיע את המדות. ולפ"ז לדברי חכמים הכל הולך אחר המדה שמודד בה. ועיין בפיה"מ להר"מ פ"ב מ"ה ובחיבורו הנ"ל. 
<small>42.</small> <b>אם מדדן בדקה הרי זה חייב. </b>וכ"ה בד. ובר"ש הנ"ל: ומודדו בדקה וכו'. ונראה שהגירסא הנכונה היא בכי"ע: <b>מכרן</b> בדקה וכו'. ופירושו שאם מדד בגסה, אבל מכר ע"פ המחירים של הדקה חייב. וכן בירושלמי פ"ב סה"ד: <b>מדד</b> לו סאה לעניין רבעין, הואיל והמוכר משתכר, המוכר מפריש וכו'. ולפי הגירסא שלפנינו שמא צריך לפרש שאם מדד בדקה חייב אע"פ שהשפיע על המדה, שאינו דומה שיפוע על מידה גסה שהיא רחבה למדה דקה שהיא צרה. ועיין במשנת ב"ב ספ"ה ובספרי דברים פי' רצ"ד עמ' 313, ובבבלי ב"ב פ"ט א' ובשאילתות קדושים סי' ק"ב ובהעמק שאלה שם. 
<small>42-43.</small> <b>הנמכר בדקה הרי הוא כדקה וכו'. </b>כלומר, אין הדבר תלוי לא בריוח המוכר ולא בדרך הרגילה של המדידה, אלא בכלים שהוא מודד בהם, וכל הנמכר בכלי דק חייב לעשר אפילו הוסיף במיוחד על המדה, וכל הנמכר בכלי גס אפילו לא השפיע על המדה פטור מלעשר. ובירושלמי הנ"ל: חברייא בשם ר' יוחנן מפני התינוקות דלא ייכלון טבל (כלומר, לפיכך אסור לחנוונים למכור דמאי) וכו'. מתני' מסייעא לחברייא. ר' נחמיה אמר את שהוא טפל (בכי"ר: נופל) לדקה כדקה, ואת שהוא טפל (בכי"ר: נופל) לגסה כגסה. ואפשר ש"טפל לדקה" פירושו שהוסיף קצת במיוחד על הדקה בלי מעות, וטפל לגסה פירושו שהוסיף על הגסה בכלי דק. ולפ"ז חייב לעשר אם מכר בדקה אפילו לא הרויח הרבה, מפני התינוקות שדרכן לקנות בדקה. 

Halakhah 12

<small>44.</small> <b>אפי' לא מכר לו אלא סאה ורובע וכו'. </b>כלומר, אפילו לא הוסיף על הסאה אלא אחד מכ"ד שבה שהיא המדה הקטנה ביותר שהקונה מקפיד עליה (עיין בבלי ב"ב צ"ד א'), מ"מ צריך לעשר את הרובע, שהרי לוקח כסף בעדה. ואעפ"י שאין דרך התינוקות לקנות סאה ורובע (שהרי אמרו במשנתנו ספ"ב שחצי סאה היא מדה גסה) חייב לעשר את הרובע. ומכאן הביאו ראיה בירושלמי הנ"ל לר' אילא שמחמת ריוח אתינן עלה ולא משום חשש תקלת התינוקות. 
<small>45-46.</small> <b>סלי תאנים וכו'. </b>כלומר, כל אילו אם מכרן כמות שהן דינן כנמכר בגסה, ופטור. והתוספתא לא הוסיפה על משנתנו ספ"ב אלא שרשב"ג הוא שאמר כן בשם ר' יוסי. ומעולם לא נחלק רשב"ג על משנתנו, כשיטת הראב"ד בפי"א מה' מעשר הי"ד. והר"מ שם שלא פסק כמשנתנו סובר, שר' יוסי יחידאה הוא, וחכמים חולקים עליו, כפי' מהרי"ק, רדב"ז ומרן בכ"מ. אבל הר"ש בספ"ב סובר שהתוספתא חולקת על משנתנו. ועיין בח"ד. והמלים שהקפתי בפנים אינן בכי"ע ובר"ש הנ"ל, ובאו באשגרה מלהלן שו' 48, עיי"ש. וכן מחקן בח"ד. 
<small>46.</small> <b>לימין במדה גסה מלימין וכו'. </b>בכי"ע ובר"ש הנ"ל: לימון וכו' מלימון וכו'. וצ"ל: לומין וכו' מלומין וכו'. ואין לומין אלא נומין (בהחלפת למי"ד ונו"ן, דוגמת אנטונינוס אנטולינוס, וכדומה), כלומר νουμμίον,<sup class="footnote-marker">16</sup><i class="footnote">כפירושו של קרויס במלונו למלים שאולות מיונית, ערך לומין, עמ' 311. ועיין בספרו של הולטש Metrologicorum Scriptorum Reliquiae, מפתח היוני, עמ' 200, ערך νουμμίον.</i> מטבע שבזמן ידוע היה שויו איסר. ובירושלמי ספ"ב: תני ר' חייא הין מדה גסה. מן ההין ולמטן מידה דקה. <b>נומן</b><sup class="footnote-marker">17</sup><i class="footnote">כ"ה בכי"ל ובכי"ר. ולפנינו בטה"ד: טמן. ועיין בהגהה שבמלא"ש בסוף פ"ב. וכנראה שיש שם ט"ס בהגהת ר"ב אשכנזי, וצ"ל שם: נומן.</i> מידה דקה, מנומן (כ"ה בכי"ל ובכי"ר) ולמעלן מדה גסה. ואין להגיה את המקורות אחד ע"פ השני, ובזמן התנא של הברייתא שלנו היו הפירות יותר בזול. ועיין להלן פ"ה שו' 50 ומש"ש. ומדברי הירושלמי למדנו שהבבא לימין במדה וכו', אינה מדברי רשב"ג, אלא הלכה בפני עצמה. 
<small>47.</small> <b>ובלח הין במדה גסה וכו'. </b>וכ"ה בירושלמי הנ"ל. ואמרו שם שלשיטת התנא של התוספתא נתנו שיעור ללח ולא נתנו שיעור ליבש. נתנו דמים ליבש ולא נתנו דמים ללח. 
<small>48.</small> <b>קליעה של שום וכו'. </b>וכ"ה בד. אבל בכי"ע ובר"ש בטעות: קליפה של שום. וכן להלן עוקצין פ"א ה"ז: קליעה של שום, ובד שם בטעות: קליפה של שום. ועיין להלן מעשרות פ"א ה"ו, מכשירין פ"ג ה"ג. 
<b>הרי היא כמדת גסה. </b>בכי"ע ובר"ש: הרי זו (בר"ש: זה) מידה גסה (ועיין בשנו"ס), ופירושה שסתמה כמדה גסה, ודינה כסלי תאנים שנשנו לעיל. 

Halakhah 13

<small>48-49.</small> <b>לא התירו למכור דמיי וכו'. </b>כל הברייתא בבבלי ב"מ נ"ו א', והרישא בירוש' כאן פ"ב ה"ד כ"ג ע"א (ובמקבילות). ורוב הראשונים פירשו שלא התירו אלא למכור לחבר, עיין בתוספ' ובשטמ"ק ב"מ שם. אבל עיין בפי' הראב"ד שבשטמ"ק שם, ועיין להלן פ"ו סה"י ומש"ש. 
<small>49.</small> <b>בין כך ובין כך וכו'. </b>פירש"י בב"מ בין מוכר במדה גסה ובין מוכר במדה דקה. ור"מ לטעמיה דסבירא ליה (לעיל ה"י) שאנו הולכים אחרי הנוהג הרגיל, והרי בעה"ב רגיל למכור במדה דקה. ועיין מ"ש בסה"י לכבוד מרכס ח"א עמ' שי"ד. 
<small>50-51.</small> <b>מותר למכור ולשלח לחבירו וכו'. </b>כלומר, החכמים לדעתם שסוברים (לעיל הי"א) שאנו הולכים אחרי המדה שמודד בה עכשיו, ומדברים כאן שמוכר או שולח במדה גסה. ובירושלמי פ"ג ה"ג: מידה גסה שאדם רשאי למוכרה דמאי ישלח לחבירו דמאי. ועיין במשנה שם. 

Halakhah 14

<small>51.</small> <b>המשלח בין לעם הארץ וכו'. </b>וכ"ה בד. ובכי"ע: המשלח ביד עם הארץ וביד חבר וכו'. וצ"ל: המשלח ודאי וכו', כגי' הגר"א. ועיין במשנתנו פ"ג מ"ג. ובר"מ פ"ו מה' מעשר ה"ו: אין מוכרין את הטבל אלא לצורך, ולחבר (דמאי פ"ה מ"ח). ואסור לשלח את הטבל ואפילו חבר לחבר שמא יסמכו זה על זה ויאכל הטבל. ועיין ברדב"ז, מהרי"ק וכ"מ שם. ולפ"ז אסור לשלוח טבל ע"י שליח אפילו לצורך. 
<small>53.</small> <b>לחבר צריך להודיע. </b>כ"ה בד. ובכי"ו בטעות: לעם הארץ צריך להודיע. ובכי"ע חסר מאמר זה של רשב"ג. ולפ"ז אף כאן מוסר רשב"ג הלכה של ר' יוסי. עיין במשנה פ"ג סמ"ג. ועיין להלן. 
<b>אמ' רבן שמעון בן גמליאל מעשה וכו'. </b>כפו"פ פ"ה, נ"ה ע"א, בשם התוספתא. 
<small>54.</small> <b>אתרוג גדול. </b>וכ"ה בד ובכפו"פ הנ"ל. אבל בכי"ע ובירושלמי (פ"ג ה"ג) חסרה המלה "גדול". ובח"ד מעיר שר' יוסי עשה כשיטתו (סוכה פ"ג סמ"ז) ושלח לו לרשב"ג אתרוג גדול לחג הסוכות. ועיין להלן. ובירושלמי הקשו: ויעשר ממנו עליו וכו' ומכאן שידעו שהיה בו יותר משעור מצומצם. ובריטב"א (ר"ה י"ד א' ד"ה ת"ר): מעשה בר"ע וכו', פי' אילן של אתרוגין דאילו אתרוג א' לא מחייב במעשרות.<sup class="footnote-marker">18</sup><i class="footnote">וכוונתו שאין שם ספק מע"ש, מכיוון שאין במעשר שוה פרוטה. ועיין בריטב"א ב"מ נ"ג ב' מ"ש בשם הראב"ד. ואף כאן תירוצו כתירוץ הראב"ד שר"ע לקט הרבה אתרוגים. וסתם אתרוג באחד בשבט אינו שוה יותר משתי פרוטות (עיין מעילה פ"ו מ"ד ומ"ש בתוספ' סוכה ל"ט א' ד"ה יותר), ואין במעשר שלו שוה פרוטה.</i> 
<b>מציפורי. </b>וכ"ה בד ובכפו"פ הנ"ל. ובכי"ע: בציפורי, ובירושלמי חסר שם המקום. ואנו הולכים אחרי רוב הנוסחאות, והיינו שר' יוסי שלח את האתרוג ממקום ישיבתו, כלומר מציפורי, לרשב"ג שהיה באושא או ביבנה. 
<small>55.</small> <b>שהיה ודיי. </b>מפרש בירושלמי: שפירות קיסרין ודאי וכו'. ולא רבי התיר קיסרין? ורשב"ג קודם לרבי היה. 
<b>ושהיה טמא. </b>בירושלמי הנ"ל: שהוא טמא. מרביצין עליו מים. ולהלן מכשירין פ"ג ה"י: ואתרוגי קיסרי הרי אלו בחזקת <b>טהרה</b>. ובתוספ' ע"ז נ"ט רע"א: דאמרינן בירושלמי במסכת דמאי וכו', שהוא טמא. שמרביצין עליו מים, והוכשר. וא"ת הא תנן בשילהי תוספתא דטהרות דאתרוגים אינן מזלפין עליהם מים, הני מילי באותם שמוכרים בעיר, אבל לא מדרך רחוקה מסברא זלף עליו מים, כדי שלא יכמש. עוד י"ל דהני מילי בשאר ימות השנה, אבל בחג מרביצין עליו מים, כדי שיהא הדר, כדתנן בסוכה (מ"ב א'). ועיין בתוספ' ר' יהודה ברכות ל"ו א' ד"ה הוה, ומ"ש בתס"ר ח"ד עמ' 117. ועיין להלן. 
<small>55-56.</small> <b>ושלא היה בידו אלא זה בלבד. </b>בכי"ו חסרה המלה "זה". ובד ובכי"ע: זו בלבד, והוא באשגרה מן המליצה "ולא זו בלבד". ומכאן שבשנה זו היו האתרוגים מצפצפים, ולא היה בידי ר' יוסי אלא אתרוג אחד. אבל רשב"ג היה יכול לקבוע מעשר מיניה וביה, לקנות את המעשר מן הלוי, לפדות מע"ש ולקבוע תרו"מ בתוך פנים האתרוג (חוץ מקליפתו) ולקנות את התרו"מ מן הכהן. ונמצא שיכול לצאת באתרוג זה אפילו ביום ראשון לכתחילה, עיין בבלי סוכה ל"ה ב' ובתוספ' שם ד"ה מפני (וכאן הרי כבר הוכשר). וכשיטת רוב הראשונים שאפי' ישראל יוצא בתרומה.<sup class="footnote-marker">19</sup><i class="footnote">ואפשר שהיה לו לרשב"ג אתרוג אחר פסול, והיה יכול להפריש ממנו על אתרוג כשר זה. ולשיטת הרמב"ן (מובא בריטב"א סוכה ל"ד ב' ובר"ן במקומו) יוצא באתרוג של טבל אפילו ביום הראשון. ולפ"ז לא היה צריך רשב"ג לעשרו לפני החג.</i> ור' יוסי לא עשה כן, מפני שאם מוכרחים לסמוך על השליח שיודיענו שיש כאן תרומה באתרוג, הרי כבר אפשר לסמוך עליו שיודיענו שהוא טבל. ובירושלמי שם מפרש שבדרך כלל לא רצה ר' יוסי לעשות מעשה כדעתו (שמותר לשלוח טבלים לחבר), אלא דווקא כאן שלא היה לו אתרוג אחר להפריש ממנו על המתנה, סמך על דעתו. ובתוספות ע"ז שם פירשו שהמעשה היה בחוה"מ,<sup class="footnote-marker">20</sup><i class="footnote">ולפיכך שאלו בירושלמי: ויעשר ממנו עליו, כלומר, שיחתוך ממנו קצת וכו', ואינו נפסל בחסר. ולוא היה עושה כן, לא היה עובר על דעת החכמים. ותירצו: אין דרך בני אדם להיות משלחין לחביריהן דברים חסירין.</i> ולפ"ז יכול היה רשב"ג לצאת באתרוג של טבל לכ"ע. 
<small>56.</small> <b>שאילו היה בידו אחר היה מעשר וכו'. </b>וכתבו בתוספ' ע"ז הנ"ל: וא"ת ואימא דהכי נמי הוה, שבא לידו אחר, ומה שהודיעו שבא מקיסרין זהו לפי שהוכשר. וי"ל שאם לא שלח לו אלא בשביל דבר אחד היה לו לפרש, ולפי ששני דברים תלויים בו שלה לו סתמא. ועיין בבלי גיטין ג' א'. 

Halakhah 15

<small>56-57.</small> <b>הלוקח מן התגר וכו'. </b>כלומר מע"ה שאינו מוכר ממכנסו, אלא מע"ה שקונה מאחרים, והוא אומר שיש בידו תבואה שהיא וודאי (כלומר, שקנה מן הגוי או מן הכותי), אינו נאמן אף על המתוקן, ואנו מאמינים לו שהוא קנה ודאי, ואין אנו מאמינים לו שקנה דמאי. עיין להלן פ"ד ה"כ ומש"ש. 
<small>57-58.</small> <b>את שדרכו לימכר דמיי נאמן. </b>מפני ששתיקתו פטורה, עיין לעיל פ"א ה"ח. ובכי"ע בטעות: את שדרכו לימנות דמיי נאמן. איתמר וכו'. וצ"ל כלפנינו. וכבר שערתי בתס"ר, עמ' 66, שהסופר כתב בחפזון: את שדרכו לימנות איתמר,<sup class="footnote-marker">21</sup><i class="footnote">ע"פ הבבלי ביצה ג' ב' ומקבילות: את שדרכו לימנות שנינו.</i> ומכיוון שאין לזה שום מובן, העבירו אח"כ את האיתמר אחרי המלים "דמיי נאמן". 
<small>58.</small> <b>חבר שהיה מוכר משפיע ומתוקן וכו'. </b>וכ"ה גם בד, ופירושו שהיה מוכר משפיע שפטור מן הדמאי, אלא שהחמיר על עצמו לקנות ולמכור מתוקן, אם נתמנה לו דמאי צריך להודיע, כדי שלא יסמכו על מנהגו למכור מתוקן. 
<small>59.</small> <b>שכל דבר שהוא דמיי וכו'. </b>כל מקום שהתירו למכור או לשלוח או להאכיל דמאי צריך להודיע שהוא דמאי. וכן בירושלמי פ"ג ה"א: תני צריך להודיע. 
<small>59-60.</small> <b>רבן גמליאל היה מאכיל וכו'. </b>משנה פ"ג מ"א, ועיין במלא"ש שם. ובירושלמי שם הקשו: תמן תנינן (פ"ז מ"ג) פועל שאינו מאמין לבעל הבית [וכו']. תמן את אמר (כלומר, במשנתנו) הפועל מפריש<sup class="footnote-marker">22</sup><i class="footnote">שהרי ר"ג האכיל את הפועלים דמאי, והודיע להם, כדי שהמתקנים יפרישו.</i> וכה<sup class="footnote-marker">23</sup><i class="footnote">כלומר, בפ"ז מ"ג (שאמרו שם שפועל שאינו מאמין לבעה"ב הפועל מפריש). ורגיל הוא מאד בירושלמי לפתוח ב"תמן" למשנה במקומה ולסיים ב"הכא" למשנה במקום אחר. ובמשך המשא והמתן מקבלים "תמן" ו"הכא" את מובנם הרגיל. וכבר עמדו ע"ז הראשונים, עיין בראשונים שהביא באהצו"י שביעית, עמ' 66, ועיין בחי' הרמב"ן שבועות מ"ג א', ד"ה ומצאתי בירושלמי, ובמה"פ שבועות ספ"ו ד"ה רב הונא.</i> את אמר בעל הבית מפריש?<sup class="footnote-marker">24</sup><i class="footnote">שהרי דווקא אם אינו מאמין לבעה"ב מפריש הפועל, אבל אם בעה"ב נאמן חזקה שהפריש בעה"ב דמאי, כפירוש הגר"א.</i> אמר ר' יונה תמן (כלומר, בפ"ז) במאכילו מן המנויין.<sup class="footnote-marker">25</sup><i class="footnote">כלומר, שבעה"ב מאכיל את הפועל מניין קבוע של תאנים, ולפיכך מוכרח לספק לו חולין, שלא יהא פורע חובו בדמאי. ועיין להלן מעשרות פ"ב ה"י. ומפי' בעל מלא"ש במשנתנו (נראה שהעתיק מפי' הרש"ס) משמע שגרס כאן: במאכילו מן התנויין, כלומר, מחמת התנאים (עיין במפתח לתשה"ג הרכבי, עמ' 416, ערך תנוי) שהתנה עמו, ולפי גירסא זו בוודאי מוכרח להאכילו חולין, ועיין רמב"ן ב"מ פ"ה ב' ד"ה ואני, ובמגיד משנה לפי"ב מה' שכירות ה"י.</i> ברם הכא במאכילו מן האבוס.<sup class="footnote-marker">26</sup><i class="footnote">כלומר, שאינו מצמצם את מזונותיו, ומאכיל את הפועלים בשפע. ולפיכך אם יפריש הפועל אחוז אחד לתרו"מ עדיין ישאר לו די והותר לאכילה, ומשום זה פטרו את בעה"ב מהפרשת דמאי, כשם שפטרו את המשפיעים במדה גסה. ואם הפועל רעבתן ורוצה לאכול הרבה, דינו כעני שמאכילין אותו דמאי. ואעפ"י שאמרו (נדרים פ"ד מ"ד): לא יאכל עמו מן האבוס שלפני הפועלים, אין הטעם משום צמצום, אלא אנו חוששים שמא יאכל מעט ונמצא מהנה את חבירו שיוכל לאכול יותר מן המדה.</i> ולפ"ז אין להאכיל את הפועלים דמאי אלא במאכילם מן האבוס בלבד. 
<small>60.</small> <b>ומודיע. </b>שלא יסברו הפועלים שממכנסו הוא, והוא מתוקן. 
<b>ואם בידוע של בעל הבית מאותו המין וכו'. </b>כ"ה בד, ובכי"ו בטעות: ואמ' בידוע וכו'. ובכי"ע: אם בידוע שאותו המין בעל הבית וכו'. וכנראה שצ"ל לפנינו: אם בידוע שלבעל הבית [אין] מאותו המין וכו' (מעין הגהת הגר"א), כלומר שהפועלים יודעים שאין אותו המין במכנסו של בעה"ב, וממילא חזקתו לקוח מן השוק, ובחזקת דמאי הוא. 

Halakhah 16

<small>61.</small> <b>גבאי קופה אין גובין וכו'. </b>בכי"ע ובס' חסידים (סי' תתתתרפ"ה עמ' 450): גבאי קופה ביום טוב לא היו גובין ומכריזין וכו'. ובד: אין גובין ומכריזין ביום טוב. ובירוש' פ"ג ה"א: גבאי <b>צדקה</b> ביו"ט לא היו (כגי' כי"ר) מכריזין וכו'. ובר"מ ספ"ד מה' שביתת יו"ט: וגבאי צדקה גובין מן החצרות בי"ט ולא היו מכריזין כדרך שמכריזין בחול וכו'. ועיין במ"מ שם. והכוונה כאן לגביית אוכלין בשביל העניים. 
<small>62-63.</small> <b>על כל שכונה ושכונה. </b>בירושלמי ובר"מ הנ"ל: לכל שכונה ושכונה בפני עצמה. אבל לא לכל עניי העיר בב"א, כדי שלא לעשות כעובדין דחול. 

Halakhah 17

<small>63.</small> <b>מדלגין על פתחיהן של אוכלי שביעית וכו'. </b>כלומר, אין מקבלין מהן צדקה בשביעית, מפני שנחשדו לתת פירות שביעית לצדקה. 
<small>64.</small> <b>אין צריכין לדקדק באוכלי שביעית וכו'. </b>וכן בירושלמי פ"ג ה"א: גבאי <b>קופה</b> בשביעית לא יהו מדקדקין בחצירות של אוכלי שביעית וכו'. ונזכרה רק דעת החכמים. ובירושלמי שם העמידה ר' פנחס במקום שחשודין רק על הזריעה ולא על האכילה. ומסתימת לשון התוספתא משמע שאפילו במקום שחשודין על האכילה מותר לקבל מהם. ואפשר שהטעם הוא כמפורש בירושלמי (פאה פ"ח ה"ב כ' ע"ד): שאין אדם עושה בדבר <b>מצוה</b> (כ"ה בכי"ל, ונמחק בטעות) ערוה. וכן סתם הר"מ בספ"ח מה' שמיטה ויובל. 
<small>65.</small> <b>שלא נחשדו נותנות אלא מעות ובצים בלבד. </b>בכי"ע ובד: שלא נחשדו מתנות וכו'. והנכון כלפנינו, והכוונה שלא נחשדו הנשים אלא לתת מעות וכו'. ובירושלמי הנ"ל: שלא נחשדו ישראל להיות נותנין וכו'. ובר"מ הנ"ל: שלא נחשדו ישראל להיות נותנין אלא מעות שביעית או ביצים הנלקחות מדמי שביעית. ופי' ברדב"ז שע"ה אינם סוברים ששביעית תופסת את דמיה. 
<small>66.</small> <b>אם היתה עיר כולה וכו'. </b>חוזר לדברי ר"מ, ובזה אף ר"מ מודה שאין מדקדקין מפני חיי נפשות (ח"ד). והר"מ השמיטה מפני שפסק כחכמים. ועיין מ"ש להלן תרומות פ"ו ה"ג. 
<small>67.</small> <b>הכהנים גובין בטהרה וכו'. </b>בירושלמי הנ"ל: כהנים <b>המגבלין</b> בטהרה לא יהו מדקדקין בחצירות של אוכלי שביעית. אית תניי תני מדקדקין. וכצ"ל לפנינו: הכהנים [ה]גוב[ל]ין בטהרה וכו', כמו שהגיהו המפרשים. ופירשו בירושלמי שם: מאן דאמר מדקדקין. מפני חלתן. כלומר, שלא ימצאו אוכלי שביעית גבלים להפריש להם חלה בטהרה, וע"י זה יגדרו מאכילת פירות שביעית. ועיין ירוש' שביעית ספ"ט, ל"ט ע"א. 

Chapter 4



Halakhah 1

<small>1.</small> <b>ואינו חושש. </b>עיין במשנתנו פ"ג סמ"ב. ומעין ברייתא שלנו הובאה בבבלי ב"ב פ"ח א'. 
<small>1-2.</small> <b>משגמר בלבו אסור. </b>כלומר, אסור להחזיר, וכפי שמפרש להלן. ובבלי הנ"ל: קנה ונתחייב במעשר. 
<small>2-3.</small> <b>ולעשר אין יכול מפני שמחוסר מניין. </b>בכי"ע חסרה המלה "מניין". ובד: מפני שמחסר מניין. ובבבלי הנ"ל (כגי' כתי"י): מפני שמפחיתו בדמים. ולכאורה נראה שגי' כי"ע נכונה, ופירושה, שאינו יכול לעשר מפני שמחסר את המוכר. אבל במשנתנו (פ"ג מ"ב) שנינו: לא יחזיר עד שיעשר שאינו מחוסר אלא מניין. ובפיה"מ שם: "כי אחרי שבאו לידו כבר זכה בהם, ואעפ"י שלא מנה האגודות, לא חסר לו אלא הספירה, ודבר זה אינו מפסיד המכירה והקניין, וזהו מה שאמר שאינו מחוסר אלא מנין". ברם בירושלמי נחלקו חזקיה ור' יוחנן בפי' המשנה, וכ"ה שם:<sup class="footnote-marker">1</sup><i class="footnote">כגי' גוף כי"ל, כי"ס וראשונים.</i> חזקיה אמר אינו מחוסר לבעלין אלא מניין, כיצד הוא עושה נוטל מן העליון<sup class="footnote-marker">2</sup><i class="footnote">מן העלין, מן העלים.</i> ומתקן. ואינו אסור משום גזל וכו'? ר' אבהו בשם ר' יוחנן כיון שמשך קנה, לא היה חסר אלא ממני ליה. ואין לנו לפי פשט הלשון אלא פירוש הגר"א, שלחזקיה "אין מחוסר אלא מניין", פירושו "אין הירק נקרא מחוסר לבעליו, אלא א"כ מחוסר במניין הקלחים", אבל אם מפריש מן העלים אחת ממאה שבירק אין הבעלים מחוסרים ע"י זה. ולר' יוחנן "שאין מחוסר אלא מניין" פירושו כמו שהבאנו לעיל בשם הר"מ.<sup class="footnote-marker">3</sup><i class="footnote">ועיין במשנה הוצ' מכון הערי פישעל מ"ש בשם הריבמ"ץ כת"י שפירש את דברי חזקיה כנ"ל, אבל נדחק בפירוש דברי ר' יוחנן.</i> ולפי דברי חזקיה צריכים לפרש את התוספתא שאינו יכול לעשר מפני שמחסר את המניין.<sup class="footnote-marker">4</sup><i class="footnote">ולפי גי' כי"ע פירושו שמחוסר (=שמחסר) את המוכר.</i> והתוספתא שלנו חולקת על המשנה לפי כל הפירושים, כמו שהעיר לנכון בח"ד. ועיין מה שהאריך בעטור בכורים ועיין להלן. 
<small>3.</small> <b>שמא יבוא אחר ויטול וכו'. </b>ובירושלמי הנ"ל: כיצד הוא עושה נותן לו (כגי' כי"ר) דמי אחת מהן ומתקן. ולא נמצא עושה תקלה לבאים אחריו? עושה אותו ציבור לפניו. כלומר, המוכר מניח אותם באופן מיוחד, ומזהיר את הקונה שחבר תיקן אותם. וכמובן שאף התוספתא לא תחלוק ע"ז, שהרי אין איסור למכור לע"ה חולין מתוקנים. ובבבלי הנ"ל: מעשרו ונותן לו דמי מעשר. ושאלו שם: אטו משום דגמר בלבו לקנות קנה וכו'? הכא בירא שמים עסקינן וכו'. 

Halakhah 2

<small>4.</small> <b>הרוצה להחזיר עלי ירק וכו'. </b>הגי' הנכונה היא בכפו"פ פל"ו, עמ' תקי"ח בשם התוספתא: הרוצה להחזים עלי ירק וכו'. ובמשנתנו (פ"ג מ"ב): הרוצה לחזום עלי ירק וכו'. ובפיה"מ שם: לחזום לכרות עלי הירקות וישליכם כדי להקל ממשאו וכו', ולא נמצא לה שורש בלשון סורסי. וכבר העיר הר"ש סיריליאו (עיין במלא"ש): ותרגום ירוש' ומלק את ראשו. ויעזים ית רישיה. ובתרגום יונתן לבראשית ל"א, י"ט: וחזמין רישיה, כלומר וכורתים את ראשו. וכן תרגם ומלק את ראשו (ויקרא א', ט"ו; שם ה', ח'): ויחזום ית רישיה. ואין ספק שזהו הפירוש הנכון. 
<b>ולהקל ממשאו. </b>וכ"ה בד ובכפו"פ הנ"ל ובמשנה הוצ' לו.<sup class="footnote-marker">5</sup><i class="footnote">ובשאר נוסחאות המשנה: להקל. ועיין במבוא לנוה"מ להרי"ן אפשטין ז"ל, עמ' 1077, ואילך.</i> ובכי"ע: ולהשליך ממשאו. 
<small>4-5.</small> <b>לא ישליך עד שיעשר. </b>משנה הנ"ל. ופי' הר"מ (פי"א מה' מעשר ה"ז): כדי שלא תהא תקלה לעמי הארץ שאוכלין אותו בדמאי. ועיין בירושלמי בסוגיין.<sup class="footnote-marker">6</sup><i class="footnote">ואף מכאן מוכח שהפקר לאחר גמר מלאכה חייב במעשרות, עיין בשעה"מ פ"ח מה' לולב ה"ב ד"ה של דמאי כשר. ועיין מ"ש להלן מע"ש פ"ב סהי"א. ועיין מ"ש להלן שו' 6.</i> 
<small>5.</small> <b>ר' יוסה או' בודיי אסור וכו'. </b>כפו"פ הנ"ל. ומשנתנו היא כת"ק. 

Halakhah 3

<small>5-6.</small> <b>המוצא פירות בדרך וכו'. </b>וכ"ה בד ובמשנתנו פ"ג מ"ג. ובכי"ע: בשוק. ונראה שזו היא הגירסא הנכונה בתוספתא, ועיין מ"ש להלן בסמוך ד"ה ובדמיי מותר. 
<small>6.</small> <b>לא יצניע עד שיעשר. </b>בפירות שכבר נגמרו מלאכתם עסיקינן, שאם לא כן פטורין מן המעשרות (עיין מ"ש לעיל הערה 6). ופירש הר"מ (פי"א מה' מעשר ה"י): לא ישהא אותן עד שיעשר, כדי שלא יהיה תקלה לאחרים. 
<small>7.</small> <b>בודיי אסור. </b>כגון במקום שרוב מכניסים לבתיהם, שאין מפרישין מעשר עד שיכניסו לבית, והפירות הם וודאי לעניין אכילת קבע, עיין במשנת מכשירין פ"ב מ"י, ובס' משנה אחרונה שם. ועיין ר"מ פ"ג מה' מעשר הכ"ב (ומ"ש להלן מעשרות פ"ב הי"ז), פי"א ה"ט ובמשל"מ שם. ואעפ"י שעדיין לא ראו פני הבית מ"מ אין ההפקר מפקיען מידי מעשרות, עיין ר"מ הנ"ל פ"ג ה"כ. ולפי מ"ש להלן עמ' 856 במכניסין לשוק עסיקינן, ו"בודיי" פירושו מקום כותים. 
<b>ובדמיי מותר. </b>כגון במקום שרוב מכניסין לשוק, והפירות של החברים הם בחזקת מעושרין, ושל ע"ה הם דמיי. עיין במקורות שהבאנו לעיל בסמוך. אבל ת"ק סובר שגם בדמאי, כלומר גם במקום שמכניסים לשוק, צריך לעשר. ועיין גירסת כי"ע בתחילת ההלכה. 

Halakhah 4

<b>קנובת ירק שבגנה וכו'. </b>ר"מ פי"א מה' מעשר הי"א. ובתו"כ אמור (פ"ד הי"א, צ"ז רע"א): ומקנב את הירק כל שהוא רוצה. יכול תהיה קניבת ירק חול? ת"ל היא, הרי הוא בקדושה. ולפ"ז עצם הקניבה אינה מפקיעה את התרומה מקדושתה. אבל אם הוא מקנב את החלקים שנתעפשו, אינם בכלל קדושה, והרי הם בכלל פסולת תרומה, שהיא מותרת, כמפורש בתו"כ שמיני פרק ד' סה"ב, מ"ח ע"ד, ועיין בפי' הראב"ד שם. ועיין להלן תרומות פ"ט ה"י ומש"ש.<br>ובעטור בכורים העיר על הירושלמי (תרומות פי"א ה"ד, מ"ח רע"א): תמן תנינן<sup class="footnote-marker">7</sup><i class="footnote">עדיות פ"ג מ"ג; תוספתא תרומות פ"י ה"ב.</i> מעי אבטיח וקנובת ירק של תרומה, ר' דוסא מתיר לזרים. וחכמים אוסרין. ר' אבהו בשם ר' יוחנן לא שנו אלא בקנובת ירק של גננים אבל בקנובת ירק של בעלי בתים אף רבנין מודיין. ברם בר"ש סיריליאו שם (ק"ו סע"א) גורס: לא שנו אלא בקניבת ירק של בעלי בתים אבל בקניבת ירק של גננין אפי' רבנן מודו. וכן מסתבר, שהרי בעלי בתים מקפידים יותר לאכול ירק נקי, וממילא קניבתם עדיין אינה פסולת גמורה,<sup class="footnote-marker">8</sup><i class="footnote">והיא ראויה לאכילה, וכדברי הירושלמי (פסחים פ"ג ה"ג, ל' ע"א): מה בינה לבין קניבת ירק (של תרומה)? זו ראויה לאכילה וכו'.</i> אבל גננים שמוכרים את הירק אינם מקנבים אלא את הפסולת הגמורה. וכן פוסק הר"מ בפי"א מה' תרומות ה"י. ויפה העיר בעטור בכורים שגירסת התוספתא כאן מסייעת לגירסת הר"מ בירושלמי הנ"ל. ועיין להלן. אבל עיין מ"ש להלן חלה פ"א שו' 18–19.
<small>7-8.</small> <b>של בעל הבית ושבתוך ביתו וכו'. </b>וכ"ה בד. ובכי"ע: ושבתוך הבית וכו'. ובר"מ פי"א מה' מעשרות הנ"ל: ושל בעל הבית הנמצאת בבית חייבת. והיא היא, והוי"ו של "ושבתוך" אינה מעלה ואינה מורידה, עיין מ"ש הרי"ן אפשטיין במבוא לנוסח המשנה עמ' 1076 ואילך. ועיין להלן. 
<small>8.</small> <b>שעל גבי אשפה בכל מקום וכו'. </b>כלומר בין בגנה ובין בביתו. ומכאן שבביתו אסורה אפילו השליכה בעה"ב. וכן בר"מ פי"א מה' תרומות ה"י: וקניבת ירק שמשליכין בעלי בתים הרי אלו אסורים לזרים. וכנראה שהטעם הוא שסופם לאספם. ובפי' הראב"ד לעדיות פ"ג מ"ב כתב על הירושלמי תרומות הנ"ל (וגרס שם כגירסתנו בירושלמי): ונ"ל דוקא כשהוא משליכם. אבל אם מכנסם אסור, דלא גרעי מגלעיני תרומה וכו'. ועיין להלן ה"ה. 

Halakhah 5

<small>9.</small> <b>כרוב שלקטו לקנב את האספרגוס שבו וכו'. </b>במשנת נדרים פ"ו מ"י: [הנודר] מן הכרוב אסור באיספרגוס. מן האיספרגוס מותר בכרוב. ופירש רב סעדיה (עיין אוה"ג שם עמ' 50) יש בכרוב דבר עגול והוא הנקרא אספרגס וכו'. והח' עמנואל לעף (בספרו פלורה ח"ב עמ' 484) העיר לנכון שהכוונה היא לחלק הכרוב שהיונים קוראים לו κραμβοσπάραγον, קלחים רכים שיוצאים משרשי הכרוב. ולפי דברי הסופר היוני דיפילוס<sup class="footnote-marker">9</sup><i class="footnote">הובא אצל אתינאוס, חכמי המשתה, ס"ב F62.</i> איספרגוס הכרוב טעמו מר והוא מזיק לעינים, לכליות ועוד. 
<small>10.</small> <b>לקטו לאכלו ונמלך וכו'. </b>עיין לעיל פ"א הט"ו, שו' 44, ומש"ש. והר"מ השמיט כל הלכה זו. ושמא סובר רבינו שהחכמים חולקים על ר' יוסה ומחייבים את האיספרגוס אפילו לקטו ע"מ לקנבו. ואפשר שרבינו גרס ברישא: ר' דוסא אומר (במקום: ר' יוסה אומר) וכו', עיין במשנת עדיות פ"ג מ"ג, ואין הלכה כמותו. 
<small>10-11.</small> <b>ודיי שתיקנו דמיי וכו'. </b>בהשגות הראב"ד פי"ג מה' מעשר הי"ט: ובתוספתא אמרו דמאי שתקנו ודאי, ודאי שתקנו דמאי לא עשה כלום וכו'. וכסדר זה מנסח אף הר"מ שם: אם תיקן את הדמאי <b>כודאי</b> וכו' או שתיקן את הודאי <b>כדמאי10</b><sup class="footnote-marker">10</sup><i class="footnote">כ"ה בכתי"י הר"מ. ולפנינו: בודאי וכו' בדמאי וכו'.</i> לא עשה כלום. ופירש במהרי"ק שם שכוונת הר"מ היא שאם הפריש תרומה ומעשרות מן הדמאי, על מנת ליתנם לכהן, ללוי ולעני כדין ודאי ואח"כ נודע לו שהוא דמאי, הרי התרומה אינה כלום והמעשרות מעכבם לעצמו. ואם לא תיקן את הוודאי אלא כדמאי, וקבע מקום למעשרותיו (עיין ר"מ פ"ט מה' מעשר ה"ג וה"ה), הרי מכ"ש שלא עשה כלום, וצריך להפריש תרומה ומעשרות ונותנם לכהן, ללוי ולעני.<sup class="footnote-marker">11</sup><i class="footnote">ועיין בח"ד כאן, ולא זכיתי לעמוד על כוונת דבריו, עיין תרומות פ"ג מ"ו.</i> ובהשגות הנ"ל פירש שהכוונה היא שתיקן את הדמאי מפירות ודאי, ולא עשה כלום, מפני שרוב ע"ה מעשרין הן, והוי ליה מפריש מן החיוב על הפטור. וכן, להפך, אם תיקן את הוודאי מפירות דמאי לא עשה כלום, מפני שמפריש מן הפטור על החיוב. והתוספתא חולקת על משנתנו ספ"ה דמכילתין.<br>ולולא דברי רבותינו ז"ל היה נ"ל לפרש ע"פ הירושלמי תרומות (פ"ב ה"ב, מ"א ע"ג) שאמרו שם: "היה תורם תרומה ותרומת מעשר כאחת (כלומר, בכלי אחד) אינה שלום (כלומר, בטל הכל אם נשבר הכלי). יהודה בר' אומר לא עלתה על דעתו של זה לעבור על דברי תורה להקדים תרומת מעשר לתרומה גדולה.<sup class="footnote-marker">12</sup><i class="footnote">כלומר, מכיון שתרומה גדולה בטלה מחמת התנאי ממילא בטלה אף תרומת מעשר, מפני שלא עלתה על דעתו להפריש תרומת מעשר לפני תרומה גדולה, ולעבור על לאו. כן פירשו הרא"ף והרידב"ז. שאר הפירושים הם דוחקי דוחקים.</i> מתיב ר' בא בר ממל והא תנינן אין תורמין מן הטמא על הטהור. הגע עצמך שתרם (כלומר, בשוגג), ואמר לא עלת על דעתו לעבור על דברי תורה וכו'? נמצאת מבריחו מן הקלה ומכניסו לחמורה. טבל בעון מיתה. טמא (שאכל את)<sup class="footnote-marker">13</sup><i class="footnote">צ"ל שהפר' על, כלומר, שהפרישו על, כעין הגהת הגר"א.</i> הטהור בעשה". נמצאנו למדים שדווקא בתורם מן הטמא על הטהור בשוגג תרומתו תרומה, מפני שאין כאן אלא איסור עשה, ומוטב להכניסו לשגגת עשה ולהבריחו מחשש טבל. אבל בהקדים בשוגג מעשרות לתרומה (שיש כאן איסור לאו) הוית ליה הפרשה בטעות ולא עשה כלום.<sup class="footnote-marker">14</sup><i class="footnote">וכן ראיתי בהלכות קטנות להר"י חאגיז ח"א סי' קל"ט שהסיק שאם אדם אחד הפריש בעצמו מעשר ראשון ומעשר שני ונשאל על הראשון אף השני בטל, מפני שלא עלת על דעתו לעבור על בל תאחר, ועיין ר"מ פ"א מה' איסורי מזבח ה"ג ובהשגות שם.</i><br>ולפ"ז מתפרשת התוספתא כאן כפשוטה: ודיי שתיקנו דמאי לא עשה ולא כלום, מפני שהפריש מעשרות ולא הפריש תרומה, כדין דמאי, ועכשיו שנודע לו שהוא ודאי הרי נמצא שעבר על לאו, שהקדים מעשרות לפני תרומה, ולפיכך הפרשתו היא בטעות, ולא עשה כלום.<sup class="footnote-marker">15</sup><i class="footnote">שוב ראיתי שכבר קדמני בעיקר הפירוש בישועות מלכו להגר"י מקוטנא, על הר"מ כאן במקומו. ועיין מ"ש בפ"ה מה' תרומות ה"ח ד"ה בד"א.</i> ודמאי שתיקנו וודאי לא עשה כלום, מפני שאין תרומה אחר תרומה, ותרומתו חייבת במעשרות דמאי, ומפריש מעשרות ומעכבם לעצמו. ואפשר שאפילו אם כבר נתנם ללוי מוציא מידו, מפני שכל חיוב המעשרות בדמאי אינה אלא להפרשה בעלמא, ונמצא שיש כאן נתינה בטעות. וצ"ע. ועיין להלן בדברי ר' יוסי.
<small>11.</small> <b>דברי ר' יעקב. </b>וכ"ה בד. ובהשגות הראב"ד הנ"ל בט"ס: דברי ר' עקיבה, אבל במהרי"ק העתיק משם: דברי ר' יעקב, וכן בסוף ההשגה (בד"ק ובד"ו רפ"ד): אין הלכה לא כר' יעקב ולא כר' יוסי. ולפני בעל כפו"פ (פי"ח עמ' תל"ז) היתה, כנראה, הגירסא כאן: דברי ר' אליעזר בן יעקב, עיין בהערה שם. ובכי"ע גורס כאן: דברי ר' מאיר. 
<b>ר' יוסה או' וכו'. </b>וכ"ה בכל הנוסחאות. ובהשגות הנ"ל העתיק: ר' יוסי אומר משום ר' יצחק וכו'. ועיין מ"ש בתס"ר ח"א עמ' 67. 
<small>12.</small> <b>לא עשה כלום. </b>כפירוש שפירשנו לעיל, שו' 10–11. 
<small>13.</small> <b>מעשרותיו מעשרות וכו'. </b>שמכיוון שחייבו חכמים דמאי במעשרות, הרי בדיעבד אם הפרישם כודאי צריך ליתנם ללוי ולעני ומכ"ש שאם נתנם ללוי שאינו מוציאם מידו. ולשיטת הראב"ד הנ"ל צריך לפרש שר' יוסי סובר שהמעשרות חלות מדרבנן, אבל יצטרך להפריש תרומה עליהם. 
<small>13-14.</small> <b>שאין תרומה אחר תרומה. </b>כ"ה בכל הנוסחאות, וכן העתיק בהשגות הנ"ל. 

Halakhah 6

<small>14.</small> <b>כל העיר מוכרין ודאי וכו'. </b>ר"מ פי"ג מה' מעשר ה"כ. ועיין מכשירין פ"ב מ"י. 
<small>15.</small> <b>מפריש תרומה ומעשר וכו'. </b>כלומר תרומה ותרומת מעשר וכו', וכ"ה בר"מ הנ"ל. וכנראה שצריך להפריש מעשר גם על התרומה, שהרי אפשר שקנה דמאי שכבר הופרשה ממנה תרומה גדולה. ועיין בירושלמי מעשרות פ"ג ה"ג ובפ"מ שם ד"ה א"ר מתנייה בקורא שם וכו'. וכמובן שצריך להפריש גם מע"ש בשנת מע"ש, כמפורש בר"מ הנ"ל. 
<b>ונותנן לכהן וכו'. </b>וכ"ה בר"מ הנ"ל. ועיין בירושלמי ערלה פ"ב ה"א, וברידב"ז שם. ועיין במל"מ פ"ט מה' מעשר ה"ב ובתוספ' רע"א דמאי פ"ד סמ"ד. ועיין יבמות פי"א מ"ה ובתוספתא שם פי"ב סה"ו ובה"ג ה' חלה, ד"ו ט"ו רע"ג, בריטב"א יבמות שם ובמאירי שם הוצ' ר"ח אלבק, סוף עמ' 359 ובהערה מ"ג שם. 

Halakhah 7

<small>16.</small> <b>הטבל והמתוקן שנתערבו וכו'. </b>כלומר קופה של טבל וקופה של מתוקן שנתערבו ואינו יודע איזו קופה של טבל ואיזו של מתוקן. וכן העתיק הר"מ בפי"ג מה' מעשר הכ"א. 
<small>17.</small> <b>ונותנן לכל כהן שירצה. </b>וכן העתיק בר"מ הנ"ל. וצ"ע למה שינתה התוספתא בלשונה ולא שנתה כמו ברישא. ושמא יש כאן אשגרה מלהלן פ"ז סהי"ג. 

Halakhah 8

<b>כל העיר מוכרין מתוקן וכו'. </b>ס' חסידים סי' תתתתרס"ה עמ' 450. 
<small>18.</small> <b>הרי זה אסור. </b>אעפ"י שיש כאן ספק ספיקא, כלומר ספק דמאי. עיין ר"מ פי"א מה' מעשר הי"ג, בהשגות ובכ"מ שם. ועיין בתוספ' רע"א דמאי פ"ג מ"ד אות כ"ט. 

Halakhah 9

<small>19.</small> <b>כל העיר מוכרין בשר שחוטה וכו'. </b>ס' חסידים הנ"ל. ובכל המקורות המקבילים הלשון הוא תשע חנויות מוכרות (או: כולן מוכרות) בשר שחוטה וכו'. ופסקה הר"מ בפ"ח מה' מאכלות אסורות הי"א. ובס' המפתח לר' נסים לכתובות (תשה"ג אסף הוצ' מק"נ ירושלם תש"ב, עמ' 195) ציין שמקור הברייתא הוא בתוספתא דמאי פ"ד. 
<small>20.</small> <b>הרי זה אסור. </b>בירושלמי שקלים: תשע חנויות מוכרות בשר נבילה ואחת מוכרת בשר שחוטה. נתחלפו לו חושש. ולנמצאת הולכין אחר הרוב. תשע חנויות מוכרות בשר שחוטה וכו'. והנה הרישא של הברייתא אינה נמצאת בתוספתא, ואף הבבלי לא ידעה (עיין בגליון הש"ס בשקלים שם), והיא אינה גם בשרי"ר, עמ' 138, ובכי"מ שקלים ובד"ו שם, ובנוסחאות ובפירושים שהו"ל הר"א סופר, עמ' 83. 

Halakhah 10

<b>כל העיר מוכרין יין טהור וכו'. </b>כלומר יין של ישראל (עיין ע"ז פ"ד מי"א). והברייתא נשמטה לפנינו ע"י הדומות, וישנה בד ובכי"ע ובס' חסידים הנ"ל. 
<small>21.</small> <b>במי דברים אמורים וכו'. </b>עיין מ"ש לעיל פ"ג הע' 14. 
<small>22.</small> <b>אבל בלוקח מן השוק וכו'. </b>וכ"ה בכל הנוסחאות ובס' חסידים הנ"ל. ובמקבילות: ובנמצא הלך (בשקלים: ולנמצאת הולכין) אחר הרוב. ובר"מ פ"ח מה' מא"ס הי"א הנ"ל: אבל בשר הנמצא מושלך בשוק הלך אחר הרוב. וגם לפנינו הפירוש הוא שהשוק בעצמו מסתפק מרוב כשרין. ובזה מתורצת קושייתו של הגר"י מקוטנא בישועות מלכו ספי"ג מה' מעשרות. ועיין להלן הי"ב ואילך. 

Halakhah 11

<small>23.</small> <b>פירות לא הלכו חכמים בהן וכו'. </b>ר"מ פי"ג מה' מעשר הי"ב. ובמקבילות ברור מתוך העניין שמדברים בפירות שספיקן מן הארץ ספיקן מחו"ל. ואפשר שהדין דין אמת אף לעניין חנויות שמוכרין פירות ידועים ובמחיר קבוע, וגם לעניין שנים, עיין מ"ש להלן שו' 35 בשם הירושלמי. 
<small>24.</small> <b>לא אחר המראה. </b>כלומר, המראה הניכר בטביעת עין גרידא, אבל פשיטא שהולכין אחר הצבע, עיין בירוש' פ"ב ה"א, כ"ב ע"ג: ר' חייא בר אדא אמר בלבנין וכו' באדומין. 
<b>ולא אחר הדמים. </b>וכ"ה במקבילות. אבל הר"מ השמיטה, וכבר תמה ע"ז בח"ד הנ"ל. ועיין במשנת ב"ב פ"ה סמ"א. 

Halakhah 12

<small>25.</small> <b>זתים משיחסום בבד ובבודידה וכו'. </b>ברייתא קשה מאד, ובר"מ הנ"ל דלג עליה. ואולי אין משיחסום אלא משיעסום, כלומר, משיעסה את הזיתים בבד ובבודידה, ואז ניכר מקום גידולם לפי התכונות שלהם בשעת העשייה. ובמשנת שביעית פ"ח מ"ו: ואין עושין זיתים בבד ובקוטב, אבל כותש הוא ומכניס לבודידה, כלומר לבד קטן. ובתיו"ט שם: ואין עושין זיתים וכו', עניין מיעוך וסחיטה.<sup class="footnote-marker">16</sup><i class="footnote">לפי פליניאוס (תולרות הטבע סט"ו פ"ו סי' ו', סעיף כ"ג) היו קוראים לגוש הזיתים (מאה מודיות) שנעצר בבית הבד: עשוי (factus).</i> ועיין ערוך השלם ערך עסה (האחרון). 
<small>25-26.</small> <b>אין הבד והבודידה שוין וכו'. </b>כלומר, אין להכיר כלל את מקום הזיתים מתוך תכונותיהם בשעת העשייה, מפני שהדבר תלוי אף בבד ובבודידה, והם אינם שוים לא בעיר ולא במדינה, ואם זיתים ממקום ידוע עשייתם קשה וממושכת בבד אחד, עשייתם קלה ומהירה בבד אחר. 
<small>26.</small> <b>לא בעיר ולא במדינה. </b>כנראה שעיר פירושו כאן העיר שבה נמצאת הסחורה שאנו דנים עליה, ומדינה פירושה כל המקומות מחוץ לעיר, כפירוש ראשון שבח"ד. וכן הפירוש גם בב"ר ספ"נ, עמ' 531 (ועיין מע"ש פ"ג מ"ד ועוד). 
<b>רבו בעיר לא רבו במדינה וכו'. </b>ר"מ פי"ג מה' מעשר הי"ב. והוא מעתיק את כל הברייתא לעניין פירות חו"ל, וכבר אמרנו לעיל שהדין דין אמת אף לגבי פירות משנים שונות, כלומר חדש וישן, עיין להלן. 

Halakhah 13

<small>35.</small> <b>הנחתומין מותרין מפני שרצין אחר החדש. </b>נראה שהכוונה היא למוצאי שביעית, ואם נכנסה גורן אחת מן התבואה החדשה הותרו כל הנחתומין מפני שחזקתם רצין אחר החדש, ואין לחשוש יותר לפירות שביעית. ובירושלמי כאן פ"ב ה"א, כ"ב ע"ג: אם היה יין, כגון יין חדש ויין ישן, הלכו בו אחר הטעם. וגם שם הכוונה לעניין שנים אם הוא משנה שעברה או משנה החדשה. עיין להלן. 

Halakhah 14

<small>35-36.</small> <b>מצרפין מפירות חוצה לארץ. על פירות הארץ וכו'. </b>כלומר על פירות הארץ שהן וודאי מתוקנים וכו'. ובהוצ' צוקרמנדל נשמטה כאן בבא שלמה, והיא ישנה בכי"ע ובד. והובאה גם בסמ"ג עשין סוף קל"ה, קצ"ט ע"ד, ובכפו"פ ספכ"ב, עמ' תס"ד. ועיין לעיל פ"א ה"ט. 

Halakhah 15

<small>37-38.</small> <b>על פירות שנייה כדי שירבו על פירות שלישית וכו'. </b>עיין במשנת מכשירין ספ"ב, בר"מ פ"א מה' מע"ש הי"א ובמל"מ שם, ועיין מ"ש לעיל פ"א ה"ט. 
<small>38.</small> <b>לפוטרן מן מעשר עני. </b>כלומר, אם פירות הארץ<sup class="footnote-marker">17</sup><i class="footnote">במקום גוים, וכמ"ד שאין קניין לגוי בא"י להפקיע מידי מעשרות, והפירות הן ודאי. ואעפ"י שאין הולכין בממון אחר הרוב, מסתבר שמכיוון שהוא וודאי לעניין טבל, אינו יכול לעכב את המעשר לעצמו.</i> מרובין על פירות חו"ל ופירות שלישית מרובין על שניה, הרי בלי צרוף פירות חו"ל עליו להפריש מעשר עני ולתתו לעניים, אלא שיכול לצרף פירות חו"ל לפירות שניה והם רבים על פירות שלישית ונפטר ממעשר עני, ומפריש מע"ש ופודהו ואוכלו בירושלים. ובד כאן בטעות: מעשר שני, וכבר הגיהו בח"ד ובהגהות הגר"א כמו שהוא לפנינו בכת"י. ובכי"ע: לפוטרן מן המעשר. 

Halakhah 16

<small>39.</small> <b>על פירות רביעית לפוטרן מן מעשר עני. </b>וכ"ה בד ובכי"ע. אבל ברור שצ"ל: ממעשר שני, כמו שהגיהו בח"ד ובהגהות הגר"א. ועיין מ"ש לעיל, ולפעמים נוח לו יותר להפריש מעשר עני, כגון שפירות הארץ הן דמאי, ואם מפריש מעשר עני הוא מעכבו לעצמו, אבל אם יפריש מע"ש צריך לטרוח להביאו לירושלים, ולפיכך נוח לו לצרף פירות חו"ל לפירות שלישית (שאין בה מע"ש) והן רבים על פירות רביעית ויש לו רוב שאין בו מע"ש, ומפריש מעשר עני ומעכבו לעצמו. 

Halakhah 17

<small>39-40.</small> <b>מצרפין פירות חוצה לארץ על פירות ערב שביעית וכו'. </b>עיין מכשירין ספ"ב ומ"ש לעיל פ"א ה"ט. 

Halakhah 18

<small>41.</small> <b>על פירות שביעית וכו'. </b>עיין שו"ת מבי"ט ח"ב סי' כ"א, ד"ר ח' ע"ב, ומל"מ פ"ו מה' מעילה ה"ו. 
<small>42.</small> <b>לפוטרן מן המעשרות. </b>אבל בלי פירות חו"ל חייבין. עיין להלן שביעית פ"ד סהי"ד. 

Halakhah 19

<small>43.</small> <b>אמ' לו של אשתקד הוא נאמן להחמיר. </b>וכן שנינו לעיל פ"א ה"ו (כגי' הנכונה שבכי"ע): היה מוכר בשנת מעשר עני, ואמר משנת מעשר שיני הן, אינו נאמן. ומה"ז וה"ח שם מוכח שנאמן להחמיר, עיין מש"ש. וכאן מלמדת אותנו הברייתא שאפילו אם בקש ממנו יין ישן ואמר לו המוכר יש לי יין כדבריך, וכדברי המשנה (ב"ב פ"ו סמ"ג): וישן משל אשתקד, מ"מ נאמן להחמיר. כלומר אם הוא עומד בשלישית מפריש מע"ש ומחללו, ומתנה שאם המוכר משקר והוא משנה זו הרי הוא מעשר עני ומעכבו לעצמו. [עיין לעיל שו' 35 ומש״ש ומדברים ששם כשמכיר ע״פ הטעם.]
<small>43-44.</small> <b>של ארבע ושל חמש שנים הוא וכו'. </b>כלומר, שהקונה מבקש יין ישן, והמוכר משבח את מקחו ואומר לו שיינו הוא מיושן (עיין במשנת ב"ב הנ"ל) אינו נאמן כלל, והיין הוא בחזקת השנה שעומד בה. והדברים מתבארים ע"פ שיטת הרשב"ם (מובא בחי' הרשב"א חולין ו' א'): "דכל שהוא קרוב לשביעית, כגון שנייה ושלישית, חוששין שמא נשתיירו להם מפירות שביעית, וכל שהוא רחוק משביעית, כגון רביעית וחמישית, אין חוששין שמא נשתייר בידן מפירות שביעית עד עתה". והוא הדין אף לפנינו. ותולים שהע"ה רצה להשביח את מקחו. 

Halakhah 20

<small>44-45.</small> <b>חזקת תגר בכל מקום דמיי וכו'. </b>כפו"פ פ"ד, עמ' ל"ג, בשם התוספתא. ובירושלמי (פ"ב ה"א, כ"ב ע"ג) העמידוה לחד מ"ד ברוב א"י נתונה ביד ישראל, וממילא אף תגר גוי וכותי חזקתם קנו מישראל. ועיין ר"מ פי"ג מה' מעשר ה"ח. 
<small>45.</small> <b>במי דברים אמורים וכו'. </b>עיין לעיל פ"ג הע' 14. ועיין בכפו"פ הנ"ל. 

Halakhah 21

<small>46-47.</small> <b>אי זהו תגר וכו'. </b>ירושלמי הנ"ל, ר"מ פי"ג מה' מעשר ה"ט, כפו"פ הנ"ל. אבל אם לא שילש חיישינן שמא הביא ממכנסו, ואם הוא גוי או כותי פירותיו ודאי, ומפריש תרומה גדולה. 
<small>47-48.</small> <b>וזה אין מתוקן דמיי. </b>וכ"ה בכי"ע. ובד נשמטה שורה. ובתגר שדרכו מוכר דמיי עסיקינן ומה שאמר מתוקן כוונתו היתה שהן חולין מתוקנים (שהרי לתרומה גדולה לא נחשוש אף בלי אמירתו). ולפ"ז "אינו מתוקן" פירושו שלא הפרישו מהם מעשרות, וממילא הכל הוא דמאי. אבל לעיל בפ"ג הט"ו בתגר מוכר טבלים עסיקינן (שהרי בסיפא מפורש: את שדרכו לימכור דמאי), ולפיכך לפי העניין שם "אינו מתוקן" פירושו טבל וודאי. 
<small>48.</small> <b>מבעל הבית ואמ' זה מעושר וכו'. </b>וכ"ה בכי"ע. כלומר שלוקח מבעה"ב מגרנו, הרי יש לחשוש שאינו מעושר פירושו טבל גמור, שלא הפריש ממנה אף תרומה גדולה, כדי שיוכל לאכול ממנה עראי. ובד יש כאן השמטה. ולהלן הכ"ה השם "מעשרות" כולל גם תרומה גדולה. 
<small>49.</small> <b>זה אינו מתוקן ודיי וכו'. </b>רשב"ג מדייק בלשון בעה"ב, שאם אמר שהוא אינו מתוקן יש להניח שלא תקן אותו כלל, ולא הפריש ממנו תרומה גדולה, וכמו שכתבנו לעיל. אבל אם אמר אינו מעושר, פירושו כפשוטו שלא הוציא ממנו מעשרות, אבל כבר תקנו מתרומה גדולה. 

Halakhah 22

<small>51.</small> <b>המפקיד פירות אצל עם הארץ וכו'. </b>רשב"א חולין ו' א' ד"ה הנותן, שו"ת הרשב"ץ ח"א סי' ס"ו ל"ד ע"ב. 
<b>ולשביעית. </b>בברייתא זו (בניגוד למשנתנו, פ"ג מ"ד) לא נזכר כותי אלא ע"ה גרידא, ומוכח מכאן שאף ע"ה חשודים על השביעית.<sup class="footnote-marker">18</sup><i class="footnote">עיין תוספ' כתובות כ"ד א' ד"ה שלי. ועיין היטב להלן עירובין פ"ה (פ"ז) ה"י. [ועיין רמב״ן הנ״ל י״ח ע״א.]</i> וכבר ישב על מדוכה זו הרמב"ן ז"ל, שכן כותב הרשב"א הנ"ל: "וההיא תוספתא דקתני בעם הארץ בחזקתן למעשר ולשביעית, ולא קתני בה כותי וכו' (כלומר, בבבא זו), תירץ הוא ז"ל דדילמא לישנא קלילא תניא שביעית- לאוכלי שביעית,<sup class="footnote-marker">19</sup><i class="footnote">כלומר, בחזקתן לשביעית פירושו שאין חוששין שמא החליפום ע"ה אוכלי שביעית, והיינו ע"ה שחשוד על השביעית בפירוש, אבל בסתם ע"ה אפילו ודאי החליף אין חוששין לשביעית.</i> ושמא משבשתא היא, וזה כמעט דחוק". 
<small>55.</small> <b>אמ'<sup class="footnote-marker">19a</sup><i class="footnote">[עיין ברמב״ן שצויין למטה.]</i> לו נטלתים וכו'. </b>רשב"א חולין ו' א' ורשב"ץ ח"א סי' ס"ו הנ"ל. ובירושלמי פ"ג ה"ד (לפי כי"ס, עיין בהוצ' לונץ י"ז ע"א, אות כ"ה): "מהו שיהא נאמן (כלומר, כותי) לומר נטלתים והנחתי אחרים מתוקנים תחתיהן? תני אמר לו נטלתים והנחתי אלו ישנים תחתיהן, אלו מתוקנין תחתיהן, אם את מאמינו שנטל האמינו שנתן. אם אין את מאמינו שנתן אל תאמינו שנטל. כותי את מאמינו שנטל, ואין את מאמינו שנתן". ועיין להלן בבבא של כותי. 
<small>56.</small> <b>מתוקנין תחתיהם וכו'. </b>בירושלמי הנ"ל מעמידה באומר פלוני עישר לי, אבל אם אומר משלי הן (כלומר, ותיקנתי בעצמי) אינו נאמן. 

Halakhah 23

<small>57.</small> <b>במי דברים וכו'. </b>עיין מ"ש על צורה זו לעיל פ"ג, הע' 14. 
<small>58-59.</small> <b>עגרון ומצא קסרי. קיסרי ומצא עגרון וכו'. </b>בכי"ע "אגרי" (במקום עגרון). וברשב"א הנ"ל (בד"ר): קיסרי ומצאו אגדו. הניח אגדו ומצאו קיסרי (הגירסא והסדר כעין כי"ע). [עיין ברמב״ן חולין שנדפס מחדש י״ז ע״א מן הספר.] והנה המקורות שלנו מזכירים תכופות שני מיני חטים: אגרו (אגדו, אגרון) בניגוד לשמתית (שחמתית), עיין מ"ש הרי"ן אפשטין במבוא לנוה"מ, עמ' 93. ובפירוש הדברים כאן נראה שהפקיד אצלו קמח לבן ומנופה<sup class="footnote-marker">20</sup><i class="footnote">γύριν. וצורה זו נמצאת ברשימות הצמחים של היונים עיין .Anecdota Atheniensia etc הוצ' Delatte ח"ב, עמ' 362, בשנו"ס.</i> ומצא קסרי,<sup class="footnote-marker">21</sup><i class="footnote">ξηρά כלומר ξηρά. [αλευρα]</i> כלומר קמח קיבר עשוי מחטים יבשות שלא ליתתו אותן.<sup class="footnote-marker">22</sup><i class="footnote">עיין להלן ב"ק פ"י ה"ט, ירוש' שביעית פ"ו ה"א, ל"ו סע"ב-רע"ג ועוד בכ"מ. והיונים קראו ללחם אפוי מחטים הללו ξηροπυρίτας, עיין בחכמי המשתה של אתינאוס ס"ג, 114°.</i> 

Halakhah 24

<small>59-60.</small> <b>המפקיד פירות אצל כותי וכו'. </b>התוספתא חוזרת כאן על הדברים שנשנו לעיל אצל ע"ה. וקצת קשה למה לא כללה יחד ע"ה וכותי, כשם שעשו במשנתנו. ועיין מ"ש להלן בשם הירושלמי. 
<small>62.</small> <b>עושה אותן תרומה ומעשר וכו'. </b>כנראה שאף כאן צ"ל: תרומת מעשר, כלעיל שו' 53. ושמא הכוונה שיכול לעשותן תרומה גדולה למקום אחר, וכן מעשר (כלומר, מעשר מן המעשר, תרומת מעשר) על מקום אחר, וכשיטת ספרי זוטא שמובא בריבמ"ץ ובר"ש תרומות פ"א מ"ה. ועיין ר"מ פ"ג מה' תרומות הכ"א. 
<small>64-65.</small> <b>הרי זה אינו חושש להן וכו'. </b>כנראה שבירושלמי גרסו כאן: הרי זה חושש, שכן אמרו שם (עיין מ"ש לעיל שו' 55): כותי את מאמינו שנטל, ואין את מאמינו שנתן (כגי' כי"ס). ר' יונה בעי מה נן קיימין, אם באומר משלי הן? אפי' עם הארץ לא יהא נאמן. אם באומר פלוני עישר לי, אפילו כותי יהא נאמן? א"ר בא תיפתר כמאן דאמר כותי כגוי וכו'. ולפ"ז הברייתא שלנו היא כמ"ד כותי כישראל, כמו שפירש בעטור בכורים. ואפשר שאף לפנינו צ"ל: הרי זה חושש וכו', ולפיכך שנתה התוספתא בבא מיוחדת לכותי, ולא חזרה על הטעם שלעיל: אם את מאמינו שנטל וכו', ולא הזכירה את ההבדל בין מין אחד ושני מינים. 

Halakhah 25

<small>65-66.</small> <b>אצל הגוי הרי זה חושש וכו'. </b>במשנתנו פ"ג סמ"ד: אצל הנכרי כפירותיו. ופי' הר"מ בפיה"מ: כפירותיו, ר"ל כפירות הנכרי, ואינם מחוייבין כלום. אבל בריבמ"ץ פירש כפירותיו שהן ודאי טבל, וכן פירש"י (בכורות י"א ב'): דודאי חלפינהו וצריך להפריש מהן מעשר. האי תנא סבר דאין מירוח הגוי פוטר וכו'.<sup class="footnote-marker">23</sup><i class="footnote">ועיין בשטמ"ק שם אות י'. וכן מעיד ר"ב אשכנזי (בשו"ת שלו סי' א', ד"ו י' סע"ג): כן כתוב בפירש"י ז"ל עתיקי ודוקני, וכן הביא לשונו בעל כפתור ופרח ז"ל וכו'.</i> וכן מוכח מסוגיית הירושלמי פ"ג ה"ד ובבלי בכורות י"א. וכן מוכח מן התוספתא כאן, עיין כפו"פ פ"ד עמ' ל"ד ושו"ת מהרי"ט ח"א סי' מ"ג. ועיין ר"מ ספי"א מה' מעשרות, ומ"ש ר"ב אשכנזי בשו"ת שלו סי' א' ד"ו י' ע"ד, ובמלא"ש למשנתנו. ועיין מה שהאריך בס' פאת השלחן סי' ט"ז ס"ק ט"ז אות מ' בבאור שיטות הראשונים בדין מרוח עכו"ם. 
<small>66.</small> <b>ומשם שביעית. </b>עיין בשו"ת מהרי"ט הנ"ל. ועיין להלן שורה 69. 
<small>67.</small> <b>עשו פירות ישראל את פירות הגוי וכו'.<sup class="footnote-marker">24</sup><i class="footnote">כ"ה בד. ובכי"ו בטעות: <b>או</b> פירות הגוי. ובכי"ע: לפירות הגוי. ובירושלמי (פ"ג ה"ד, כ"ג ע"ג): והתני ר"ש בשם ר"ט אומר עשו פירות ישראל זה לפירות הגוי דמאי (כ"ה בכי"ס, וכ"ה בשינויים קלים אף בשו"ת ר"א אשכנזי שהזכרנו בפנים). ועיין מ"ש לעיל פ"א הע' 25.</i> </b>במשנתנו הנ"ל: ר' שמעון אומר דמאי. ופירש הר"מ: "אולי ישראל אחר הפקיד אצלו והחליפם בהם ויהיו גם כן דמאי". ועיין בכורות י"א ב' ובשטמ"ק שם אות א'. ובירושלמי הנ"ל העמידוה דווקא אלא בכדי קופה אחת, אבל אם הפקיד אצלו שתים אחת דמאי ואחת ודאי. 

Halakhah 26

<small>68.</small> <b>אינו חושש לא משם מעשרות ולא משם שביעית. </b>בתוה"ב להרשב"א (בית ד' ש"ב, קי"ט סע"ב) ובחידושיו לחולין (ו' א' ד"ה הנותן) גרס כאן: הרי זה חושש. ובחידושיו הנ"ל הביא ראייה מכאן שע"ה חשודים על השביעית. ונוסחא משובשת נזדמנה לו לרבינו ז"ל, שהרי אמרנו לעיל בפירוש שע"ה וכותי לא נחשדו על הפקדון.<sup class="footnote-marker">25</sup><i class="footnote">בירושלמי פ"ג ה"ד, כ"ג ע"ג: כותין נאמנין על הפקדון וכו' אפילו משנחשדו (כלומר, אפילו משקלקלו מעשיהם).</i> ולא עוד אלא שלפי גירסת רבינו קשה למה לא כללה הברייתא גוי עם כותי וע"ה. ועיין מ"ש להלן בהערה 27. [עיין ברמב״ן הנ״ל, י״ז ע״ב.]
<small>68-69.</small> <b>המשלח ביד הגוי וכו'. </b>מאירי ע"ז ל"א ב', עמ' 85; חולין צ"ה א', עמ' 354. 
<small>69.</small> <b>ומשם שביעית. </b>עיין מ"ש לעיל שו' 66. ועיין שו"ת המבי"ט ח"ב סי' כ"א.<sup class="footnote-marker">26</sup><i class="footnote">ובתשובתו שבס' אבקת רוכל סי' כ"ג (ד"ר י"ח ע"ב-ע"ג) לקה נוסח התוספתא בחסרון, ויש לתקנו ע"פ תשובתו בספרו.</i> 
<small>69-70.</small> <b>אבל חמרי גוים המודדים מן הגרן וכו'. </b>בד: <b>המודרי'</b> וכו'. ובכי"ע: שהן מדיירין בעיר וכו'. וברשב"א חולין הנ"ל: אבל חרמי (כ"ה בד"ר) גוים המודרים (כגי' ד) מן הגורן לעיר אינו חושש וכו'. ובתוה"ב שלו (בית ד', ש"ב, קי"ט ע"ב): אבל חמרי נכרי' המדודין מן הגורן וכו'. ולהלן שם (בית ה' ש"ד, קמ"ו סע"ב): חמרין (ולא הזכיר גוים, עיין להלן בהערה) <b>המדודין</b> מן הגורן לעיר אין חוששין להם לא משום דמאי<sup class="footnote-marker">27</sup><i class="footnote">רבינו גרס ברישא (שו' 68) שאף במשלח ע"י ע"ה חושש משום מעשרות (עיין מ"ש לעיל), ולפיכך העתיק כאן חמרים סתם (שהרי דין זה נוהג אף בע"ה) וכתב שאין חוששין משום דמאי כשהן מדדין מן הגורן לעיר. ברם וודאי הוא שאין כאן העתקה מן התוספתא אלא ניסוח רבינו בעצמו. ועיין מ"ש להלן שורה (70–71.</i> ולא משום שביעית. ובשו"ת שלו (ד' בולוניא) ח"א סי' ק"ז: ותניא בתוספתא של מסכת דמאי חמרי גוים <b>המדודין</b> מן הגורן לעיר אינו חושש משום מעשרות וכו'. ובמאירי (ע"ז, עמ' 85 הנ"ל): חמרי גוים המדדין (צ"ל: המדרין)<sup class="footnote-marker">28</sup><i class="footnote">כפי שיוצא ברור מתוך פירושו, וכמו שמעתיק בחולין, וגרס כעין גי' ד והרשב"א בחידושיו, עיין לעיל.</i> מן הגורן לעיר וכו'. ובחולין (עמ' 354 הנ"ל) מעתיק: אבל אמרו (צ"ל: חמרי) גוים <b>המדרים</b> מן הגורן לעיר, ר"ל הנושאים משאותיהם, מלשון דרי טונא (ב"ב ק' א' ועוד) וכו'. והגירסא הנכונה היא: חמרי גוים <b>המידדים</b><sup class="footnote-marker">29</sup><i class="footnote">כצ"ל לפנינו במקום "המודדים". וכן במגילת תענית (הוצ' ליכטינשטין, עמ' 335 [79]): ובית דין <b>מודדין</b> והולכין אחריהן. אבל בד"ק ובכי"ק שם: מידדין והולכין. ובבאור הגר"א יו"ד סי' קי"ח אות כ"א מעתיק בשם התוספתא כאן: מדדין.</i> מן הגורן לעיר, כלומר חמרים שהטעינו משא על חמוריהם, ומתנהלים בכבידות, עיין רש"י ב"מ ל"ג א'.<sup class="footnote-marker">30</sup><i class="footnote">עיין עה"ש ערך דד א'. ויש להוסיף אף את הבבלי בב"מ שהבאנו בפנים ומגילת תענית הנ"ל. וכן בספרי נשא פי' מ"ד, סוף עמ' 49: המלאך מדדן מתים עד שיצאו וכו'. ובמקבילה במכילתא דמילואים (הלכה ל"ה, מ"ה ע"ד): נגפן המלאך <b>ודחפן</b> לחוץ וכו'. ועיין במלונות ללשון המקרא.</i> ועיין מ"ש להלן. 
<small>70-71.</small> <b>מפני שהן בחזקת המשתמר. </b>בשו"ת הרשב"א המיוחסות להרמב"ן סי' קע"ז (שו"ת הרשב"א ח"ו, ד' ירושלים, סי' ק"ד): גדולה מזו אמרו <b>המביאי'</b> מן הגורן לעיר שאין חוששין להם, מפני שהן מתייראין להחליף וליגע מפני עוברי דרכים, שמא יראו ויגלו, <b>כדאי' בתוס'</b>. ועיין גם בשו"ת הרשב"א ח"ג סי' רנ"ד, וכוונתו לתוספתא שלנו, עיין מ"ש בתס"ר ח"ב, סוף עמ' 198. ועיין במאירי ע"ז וחולין הנ"ל. ועיין בירושלמי ע"ז פ"ה ה"ה, מ"ד ע"ד. 

Halakhah 27

<small>71-72.</small> <b>אינו חושש משום טומאה. </b>לפי הסוגיא בבבלי (גיטין ס"א ב') צריך להעמיד ברייתא זו בטוחן פירות שלא הוכשרו, ובלא לתיתה, עיין מ"ש להלן הכ"ט. ועיין במשנתנו פ"ג מ"ד, ובמלא"ש שם בשם הרש"ס. 
<small>72.</small> <b>אצל הגוי הרי זה חושש וכו'. </b>כלומר, שמא החליפם בפירותיו או בפירות ישראל אחר,<sup class="footnote-marker">31</sup><i class="footnote">עיין במשנתנו פ"ג מ"ד, ובר"מ פי"א מה' מעשרות הי"ג ובהשגות שם. ובכי"ע בטעות: <b>אינו</b> חושש.</i> וחושש אף למעשרות ולשביעית. 

Halakhah 28

<small>72-73.</small> <b>מפקידין תרומה אצל ישראל ע"ה וכו'. </b>בבבלי גיטין (ס"א ב') נשאו ונתנו בברייתא זו, והעמידוה (לפירש"י) בפירות שהוכשרו, ואימת תרומה על ע"ה, והוא מפחד לנגוע בה, מה שאין כן בכהן ע"ה שלבו גס בה. ורוב המפרשים פירשוה שכל הסוגיא שם היא אליבא דרבא גרידא. ולולא דבריהם היה נראה מפשט המשנה (בגיטין שם ובשביעית ספ"ה) אף כאביי (שם ס"א א'), ולפיו אנו קיימים כאן אף בפירות שלא הוכשרו, ובכהן חיישינן שמא יגע בידים לחות.<sup class="footnote-marker">32</sup><i class="footnote">ואפילו לשיטת הר"מ רפי"ב מה' טומאת אוכלין שבהכשר צריך רצון בעלים, שאני כאן שהמשקין נתלשו ברצון, ועוד שמשקין טמאין מטמאין לרצון ושלא לרצון, עיין מכשירין פ"א מ"א, ועיין בחזון נחום ובס' משנה אחרונה שם.</i> ובבבלי נדה ל' סע"ב: משל לכהן חבר<sup class="footnote-marker">33</sup><i class="footnote">כ"ה בכי"מ, בעין יעקב ובאגדות התלמוד שם. וכן מעתיק בעקידה, ריש שער ס"ח (ד"ו ש"ז ד' ע"ד).</i> שמסר תרומה לע"ה ואמר לו אם אתה משמרה<sup class="footnote-marker">34</sup><i class="footnote">כ"ה לפנינו ובכל הנוסחאות הנ"ל. אבל בעקידה הנ"ל בט"ס: אוכלה.</i> בטהרה מוטב, ואם לאו הריני שורפה לפניך. ועיין בתוספתא עירובין שציינתי לעיל הערה 18. ועיין מ"ש להלן. 

Halakhah 29

<small>74.</small> <b>טוחנין ומרקדין אצל אוכלי שביעית וכו'. </b>ברשב"א חולין (ו' א' סד"ה הנותן): בתוס' דמאי, טוחנין ומדקדק (ברור שצ"ל: ומרקדין) אצל אוכלי שביעית וכו'. ובבבלי גיטין ס"א רע"ב: טוחנין <b>ומפקידין</b><sup class="footnote-marker">35</sup><i class="footnote">הגירסא "ומפקידין" היא בטוחה, כפי שיוצא מתוך הסוגיא עצמה שם.</i> אצל אוכלי שביעית ואצל אוכלי פירותיהן בטומאה וכו'. ושאלו שם ממשנתנו (פ"ג מ"ד) המוליך חטים לטחון וכו', בחזקתן למעשר ולשביעית אבל לא לטומאה,<sup class="footnote-marker">36</sup><i class="footnote">עיין במלא"ש פ"ג מ"ד מ"ש בשם הרש"ס.</i> והסיקו שהברייתא שלנו בפירות שלא הוכשרו. וכבר אמרנו לעיל שרוב הראשונים מפרשים שהסוגיא היא רק אליבא דרבא, אבל אביי עצמו מעמיד את הברייתא כפשטה (עיין בתוספ' שם ד"ה אמר אביי) שלטומאת חולין לא חיישינן, ולפיכך מפקידין אצל אוכלי פירותיהן בטומאה. ועיין ר"מ פי"ב מה' תרומות, ברדב"ז ובמהרי"ק שם ובשו"ת הרדב"ז ח"ב, לשונות הר"מ סי' קע"ה. [עיין רמב״ן חולין שנדפס מחדש י״ז סע״ב.]
<b>ואצל עושי בטומאה. </b>במאירי (גיטין, עמ' 243) פירש שלפי ההוה אמינא שבבבלי (אליבא דרבא) לא התירה הברייתא אלא בעושי בטומאה דווקא, שהן מחזיקין את עצמן טמאים ונזהרים מליגע, אבל בסתם ע"ה חיישינן לנגיעה. אבל ברמב"ן פירש שגם לפי ההוה אמינא "עושים בטומאה" הם לאו דווקא, אלא אפי' בסתם ע"ה לא חיישינן שמא יגע (ועיין גם בתוספ' ס"א ב' ד"ה רישא), אלא אגב דאמר אוכלי שביעית אמר נמי אוכלים בטומאה. וכבר אמרנו לעיל שלפי מסקנת התלמוד בפירות שלא הוכשרו עסיקינן כאן, וממילא אפילו ודאי נגע לית לן בה. אבל עיין מ"ש להלן. 
<small>75.</small> <b>אבל אין טוחנין לא לאוכלי שביעית ולא לעושין בטומאה. </b>וכ"ה בד. ובכי"ע משובש. וברשב"א חולין הנ"ל חסרות המלים "אין טוחנין", וכ"ה בבבלי הנ"ל, וכנראה שלא היו גם לפני המעתיק של כי"ע. ופירושו שאין טוחנין ומרקידין לאוכלי שביעית בפירותיהם שלהם משום מסייע בידים לעוברי עברה. וכן הדין שאסור לטחון ולהרקיד לעושין בטומאה, שהרי אפשר שפירותיהן כבר הוכשרו,<sup class="footnote-marker">37</sup><i class="footnote">ואעפ"י שע"ה נאמן על ההכשירות (עיין לעיל פ"ב, הע' 4), מ"מ בוודאי עושה בטומאה חיישינן שמא הוכשרו ולאו אדעתיה, אבל אין אנו חושדים בו שיגע בשל חבר.</i> ונמצא גורם להפרשת חלה בטומאה. ועיין בתוספ' שם ד"ה רישא, ובירושלמי שהביאו שם.<br>ובריבמ"ץ שביעית פ"ה מ"ט: אבל לא תבור ותטחון עמה <b>דחיישינן לחלופי</b>, דתניא אין טוחנין עם אוכלי שביעית. ולכאורה כוונתו לברייתא שלפנינו. ודבריו צריכים עיון גדול.

Halakhah 30

<small>76.</small> <b>פירות לחבירו וכו'. </b>כ"ה בכי"ע. ובד: לחבר, ובחבר למעשרות ולא לטהרות עסיקינן. 
<b>נהג בהן כמות שהוא. </b>ואעפ"י שהפירות יצאו לרגע מידי השליח, והייתי סובר שאינו מפחד להחליף, שהרי אינו נתפס על מעשיו שיאמר שהמקבל הוא שהחליף, מ"מ לא חיישינן, שאין הוא חשוד להחליף. 
<b>חושש אני וכו'. </b>כלומר, מכיוון שיצאו לרגע מידיו, ואף בטלה שליחותו הראשונה, והוא מביאן בחזרה בחנם למשלח, יש לחשוש שמא מורה היתר ומחליפם בגרועים מהם, משום שכר טרחותו (עיין פירוש ר' מנחם בתוספ' גיטין ס"א ב' ד"ה התם). אבל לעיל בהכ"ו מודה אבא שאול. (ר' יונה בר"ג). 
<small>77.</small> <b>היה לו עריס שיודע לתקן וכו'. </b>כלומר, שהיה בקי בהלכות תרומות ומעשרות,<sup class="footnote-marker">38</sup><i class="footnote">בה' א"י לרבינו יעקב בעל הטורים (דין קדושת הארץ ב', סעיף ה', עמ' 13) פסק: ואם לקח תבואה מישראל, אם יודע <b>שהוא בקי בהלכות תרו"מ,</b> ואמר שהוא תיקן את התבואה נאמן וכו', ואם אינו בקי או שהוא אצלו חשוד וכו'. ומכאן שאין מאמינים אלא לבקי בה' תרו"מ, או לכשר שאמר שחכם תיקן לו את הכרי, עיין מ"ש להלן מע"ש פ"ג שו' 61 ד"ה אצל, ועיין ירוש' פ"ג ה"ד, כ"ג ע"ג, ובבלי כתובות ע"ב א' ועוד.</i> ועיין להלן תרומות פ"א ה"ז, והפי' הנכון בח"ד שם. ועיין מהרי"ט אלגזי בכורות פ"ד סי' ל"ב, ד"ו קי"ח ע"ד וק"כ ע"א. 
<small>78.</small> <b>שלך הן מתוקנין הן נאמן. </b>ורשב"ג לשיטתו שסובר שאין אדם חוטא ולא לו, ונאמן על אחרים, עיין בכורות פ"ה מ"ד, להלן פ"ה סה"ד ומש"ש, ועיין ירושלמי פ"ד ה"ח, ומהרי"ט אלגזי הנ"ל. 
<small>78-79.</small> <b>ר' או' אין נאמן וכו'. </b>עיין בתוספתא ובירושלמי הנ"ל. ובירושלמי (פ"ו הי"א) שנינו: ישראל שהיה לו אריס בסוריא ושילח לו פירות, ואמר [לי' מעושרין הן],<sup class="footnote-marker">39</sup><i class="footnote">כ"ה בכי"ס שם.</i> הרי אילו מעושרין, אני אומר מן השוק לקח וכו', אפי' יש לו מאותו המין לתוך שדהו, מכיון שאותו המין מצוי בשוק מותר. ולפי רהיטת הלשון משמע ששלח לו משל בעה"ב, ומ"מ אינו נאמן אלא בסוריא, וכשיטת רבי. ועיין ר"מ פ"א מה' תרומות הי"ט ובכ"מ שם, והיתה לפניו הגירסא בירושלמי כמו שהיא לפנינו, אלא שחסרה לפניו המלה "ואמר", ולפ"ז בסוריא אפילו בסתם פטורין, והברייתא יכולה להיות אפילו בשיטת רשב"ג שפסק כמותו (פי"ב מה' מעשר הי"ז). 

Halakhah 31

<small>79.</small> <b>נותן אדם לשכנתו וכו'. </b>ירושלמי ספ"ג ובבלי חולין ו' א', ובשניהם: הנותן לשכנתו וכו' אינו חושש וכו'. ר"מ פי"א מה' מעשר הי"ב. ועיין להלן מעשרות פ"ג הי"ג ומש"ש. 
<small>80.</small> <b>ותבלין שבהן וכו'. </b>עיין בפאת השלחן סי' י"ב ס"ק ו' אות י' שהאריך להוכיח שיש תבלין שחייבין במעשרות. 
<small>81.</small> <b>במי דברים אמורים וכו'. </b>עיין מ"ש לעיל פ"ג הע' 14. 

Halakhah 32

<small>83-84.</small> <b>ומנחת את הקדירה בפניו. </b>במשנתנו פ"ג מ"ה שנינו שפונדקית חשודה להחליף, ולפיכך אמרו כאן, שאם מנחת את הקדירה על הכירה בפניו אינו חושש לכלום. 
<small>84.</small> <b>ומנערת בה וכו'. </b>בד: אם מנערת אפי' בין הגוים אינו חושש. וכן בכי"ע: ואם מנערת בו (צ"ל: בה) אפילו בין הגוים אינו חושש. ובפירושה נראה שאם הפונדקית הסירה את הקדירה מן הכירה כדי לנער בה, אינו חושש שמא החליפה אחרי שהסירה, ואפילו היא בין הגוים אינו חושש שמא ניערה הגוי או שמא החזירה הגוי. וכן שנינו בירושלמי (ע"ז פ"ב ה"י, מ"ב ע"א): "ישראל וגוי שהן שותפין בקדירה, ישראל שופת והגוי מנער. מי מחזיר? סברין מימר ישראל מחזיר". וכן שם פ"א ה"ד, ל"ט ע"ד: "ישראל וגוי שהן שותפין בקדירה ואינו חושש שמא ניער הגוי בקדירה", ופירושו שהמנער דרכו להסירו מן האור ולהחזירו, ובסתם אינו חושש שמא ניער והחזיר ויאסור משום בשולי עכו"ם.<sup class="footnote-marker">40</sup><i class="footnote">ועיין במה"פ ע"ז שם ומה שהשיג עליו ביפה עינים ע"ז י"א סע"ב, ולפי פירושנו ניחא.</i> ואף כאן מותר, שחזקתה מחזירה בעצמה, ואפילו נערה בשלא נתבשל כמאכל בן דרוסאי מותר. 

Chapter 5



Halakhah 1

<small>1.</small> <b>ממי שאין נאמן על המעשרות וכו'. </b>וכ"ה במשנתנו רפ"ד. ועיין בשושנים לדוד ובתוספ' רע"א שהסיקו שאין נאמן פירושו סתם ע"ה, אבל מי שחשוד ממש אין סומכין עליו אפילו בשבת. ועיין להלן ה"ב. 
<small>1-2.</small> <b>שואלו בשבת ואוכל ביום טוב ואוכל. </b>וכ"ה בד. וכן בכפו"פ פל"ט (עמ' תקל"ח, ד"ר ש"ב ע"ב): וכן הוא בתוספות שאלו בשבת אוכל ביום טוב אוכל. אבל בכי"ע חסרה המלה האחרונה (עיין מ"ש להלן). ובטעמה נחלקו בירושלמי רפ"ד. ר' יוחנן סובר שמפני כבוד סעודת שבת התיר לו לסמוך על ע"ה. ור' חנינא סובר שמפני שאימת שבת על ע"ה, והוא אומר אמת. ופירש הר"מ שע"ה מפחד לשקר בשבת. ומלשון הר"מ בפי"ב מה' מעשר (ה"א וה"ב) משמע שצריך לצירוף שני הטעמים. ועיין בס' פאת השלחן סי' י"ז ס"ק א', ועיין מ"ש להלן. 
<small>2.</small> <b>ביום טוב ואוכל בשבת. </b>כ"ה בכי"ע.<sup class="footnote-marker">1</sup><i class="footnote">בכי"ע חסדה המלה "ואוכל" לפני המוסגר. ולכאורה פירושו שם: שואלו בשבת ואוכל ביום טוב, ביום טוב ואוכל בשבת. וזו היא הבריתא שמביא הירושלמי. אלא שקשה להניח שהתוספתא דלגה לגמרי על ההלכה של שאלה לשבת בלבד.</i> ולפנינו וכן בד נשמט המוסגר ע"י הדומות. וכן בירושלמי (פ"ד ה"ב, כ"ד רע"א): ותני כן שואלו ביום טוב אוכל בשבת. בשבת אוכל ביום טוב. ופירשו שם שאפילו למ"ד שבת ויו"ט שתי קדושות הן מותר, מפני שלא נראה לעשר בנתים. ועיין ר"מ פי"ב מה' מעשר ה"ב. והתוספתא משמיעה לנו שאפילו לא שאלו ביו"ט אלא על סעודת יו"ט גרידא סומך על שאלה זו אף בשבת. ועיין מ"ש להלן. 
<small>2-3.</small> <b>שאלו בחול לשבת למוצאי שבת לא יאכל וכו'. </b>וכ"ה בד ובכי"ע.<sup class="footnote-marker">2</sup><i class="footnote">בפ"מ רפ"ד: <b>תני</b>. בתוספתא ריש פרק ה' אם שואלו בחול ואמר שתיקנן, לא יסמוך עליו לאכול בשבת. ואינני מאמין שהיה לו כן בתוספתא כת"י שלו, שלא היה נמנע מלהעיר כן בפירוש. וכנראה שאין כאן אלא ציון בעלמא, וכוונתו שכן היתה הגירסא בתוספתא לפני הירושלמי.</i> ומכאן ברור שבשבת עצמה אוכל על שאלתו בחול. וקשה להגיה נגד כל הנוסחאות. ואפשר שהתוספתא סוברת שאימת שבת על ע"ה פירושו שע"ה מפחד לשקר ולהאכיל טבלים בשבת, כדברי הרמב"ן (חולין ע"ה ב'): "והוא סבור [שאסור] לאכול טבל בשבת יותר מבחול". ולפ"ז אפילו שאלו בחול ואמר לו לע"ה בפירוש שהוא קונה את הפירות לסעודת שבת, ושכח לעשר בערב שבת, סומך על שאלתו ואוכל בשבת. ועיין מ"ש להלן שו' 4 ד"ה בערב שבת.<br>אבל בירושלמי רפ"ד מפורש: "תני שואלו בחול <b>לא</b> יאכל בשבת. מאן דאמר אימת שבת עליו ניחא. מאן דאמר מפני כבוד שבת, אפילו שואלו בחול יאכל בשבת?" ולפי פירוש הרמב"ן הנ"ל ב"אימת שבת על ע"ה", הרי מוכח מתוך הירושלמי שלא אמר לו לע"ה שהפירות הן לצורך השבת (שהרי אמרו שם שלמ"ד אימת שבת עליו ניחא שאינו אוכל בשבת). ולפ"ז אין הירושלמי חולק על התוספתא. ועיין בהערות למשנתנו (פ"ד מ"א) במשנה הוצ' מכון הערי פישעל, ל"ו ע"א.
<small>3.</small> <b>עד שיעשר. </b>במשנתנו רפ"ד: ושואלו בשבת יאכל על פיו. חשכה מוצאי שבת לא יאכל עד שיעשר. ובר"מ (פי"ב מה' מעשר ה"ב) פסק: עד שיעשר דמאי על שאכל בשבת ועל הנשאר. ובמהרי"ק שם הראה לירושלמי פ"ד ה"ב: חשיכה מוצאי שבת מעשר מזה על זה. וכנראה שפירש שמעשר ממה שנשאר על מה שאכל בשבת.<sup class="footnote-marker">3</sup><i class="footnote">וכנראה שלא התירו לו בשבת אלא את האיסור של חשש טבל, אבל לא את הממון של תרומת מעשר שצריך ליתנו לכהן (עיין מ"ש לעיל פ"ד שו' 15 ד"ה ונותנן), ועשאוהו בשבת כתרומת חו"ל שאוכל ואח"כ מפריש (ירוש' חלה פ"ד ה"י, ס' סע"א; בבלי בכורות כ"ז א'). ועיין מ"ש הגר"י מקוטנא בישועות מלכו על הר"מ שם.</i> ועיין במה"פ שם ה"א ד"ה חשיכה. 
<b>שאלו בשבת לשבת הבאה וכו'. </b>בירושלמי (פ"ד ה"ב, כ"ד ע"א): שאלו שבת הראשונה (ולא בא) [לשבת] השנייה לא יאכל עד שיעשר, או עד שישאלנו וכו', עיי"ש. ובנוסח הרש"ס שם: תניא (צ"ל: תני) שאלו שבת הראשונה, שבת השניה לא יאכל וכו'. והכוונה לתוספתא כאן. 
<small>4.</small> <b>בערב שבת עם חשיכה ואמ' וכו'. </b>כל הברייתא בכפו"פ פל"ט, עמ' תק"מ. ופירושה שאעפ"י שלא שאלו, אלא אמר בעצמו "מתוקנין הן", סומך עליו, שהרי כשהוא קונה בע"ש עם חשיכה מוכח שהפירות הם לשבת, ואימת שבת על ע"ה, והוא מפחד להאכילו טבלים. ברם הייתי אומר שע"ה המוכר בפירוש לצורך שבת סומך עליו למו"ש, קמ"ל שבמו"ש צריך לעשר. וזהו דווקא לשיטת התוספתא שמאמינו לשבת אפילו שאלו בחול (לעיל ברישא), אבל הר"מ פירש שאימת שבת פירושו שע"ה מפחד לשקר בשבת, וצריך לשאול אותו בשבת או ביו"ט דווקא, ולפיכך השמיט ברייתא זו.<sup class="footnote-marker">4</sup><i class="footnote">ואעפ"י שבע"ש עם חשיכה יש עדיין פנאי לעשר את הדמאי (עיין במשנת שבת ספ"ב), אפשר שהיה טרוד ולא נפנה לעשר.</i> 
<b>ואמ' מתוקנין הן וכו'. </b>ואעפ"י שמוכח שהוא מוכר לצורך שבת, מ"מ צריך לומר בפירוש שהן מתוקנין, כמפורש במשנתנו פ"ד מ"ב. 

Halakhah 2

<small>6.</small> <b>שחזרה למקומה וכו'. </b>כלומר, שנפלה לאותו כרי עצמו שהפריש ממנו תרו"מ. ובירושלמי (פ"ד ה"ג) מעמידה בשיטת ר' אליעזר הסובר (להלן תרומות פ"ה הי"ב) בתרו"מ של דמאי שחזרה למקומה שהיא מדמעת, אבל נפלה שלא במקומה אינה מדמעת. ופירשה ר' חגי שם שבמקומה מדמעת "שהיא מתרת את השירים לאכילה", כלומר שהרי כל עצמו הפריש תרו"מ כדי להתיר את הכרי, ואם חזר לתוכו הרי נהיה כמתמיהים אם נתירנו באכילה, אבל אם נפל למקום אחר אינו מדמע שהקלו בדמאי והעמידוהו על דברי תורה ובטל ברוב. ועיין ירושלמי ערלה רפ"ב. ועיין מ"ש להלן. 
<b>אף בחול שאלו וכו'. </b>כלומר שואל את עם הארץ אם הפריש מעשרות בתחילה ואוכל על פיו, שאימת דימוע על עם הארץ, וכמו שמפרש לקמן. ועיין במשנת דמאי פ"א מ"ב. ברם הר"מ בפיה"מ מפרש את משנתנו לגמרי אחרת, וז"ל: "אם הפריש ע"ה תרומת מעשר של דמאי לפנינו ואח"כ חזרה למקומה ונתערב הכל נעשה הכל מדומע, וכשנשאלהו אח"כ ואמר חזרתי והפרשתי אותו והוצאתיהו והתקנתי זה שהיה מדומע אומר ר' שמעון שזורי שהוא נאמן אפילו בחול וכו' ". ועל פיו ניסח בכפו"פ פל"ט עמ' תק"מ. ועיין בהשגות פי"ב מה' מעשרות ה"ד ובפאת השלחן סי' י"ז ס"ק ד' ובאות כ"ב שם. ובמהרי"ק פירש שהר"מ אינו מעמידה בתערובת ממש, אלא בנפלה ע"פ מגורה או על פי קופה, שהדין הוא שיקפיאנה, והע"ה טוען שהקפיא את התרומה, והוא מדייק מלשון הר"מ בפיה"מ שע"ה אומר "חזרתי והפרשתי" וכ"ה גם בכמה ספרי היד (וכ"ה בכת"י עתיק שבדקתי), דהיינו שהפריש מה שנפל. ועיין גם במלא"ש מ"ש בשם הר"ס אוחנא. ונראה שהר"מ פירש כן, מפני שהירושלמי הנ"ל העמידה בשיטת ר"א בתוספתא תרומות פ"ה הי"ב, וסבר רבינו שדברי ר"א דבוקים לרישא שם: סאה תרומה שנפלה על פי המגורה וכו' יקלפנה וכו' תרומת מעשר של דמיי שחזרה למקומה וכו'. ומעשר וכו' ", וקיצר את לשון התוספתא. ופירשו רוב המפרשים שהתרומה נגנבה, והוא מסתפק אם הפריש לפני הגניבה או אחריה, כמשנת גיטין ספ"ג. ברם מן הלשון "ונגנבו פירות" מוכח שהשיריים נגנבו ולא התרומה והמעשרות. ולא עוד אלא שלפי פירושם העיקר חסר מן הספר. ולפיכך אין ספק בעיני שהכוונה היא לשיריים, וכפי שמתברר מן הירושלמי. וכ"ה שם (פ"ד ה"ג): יותר מיכן היה ר' שמעון השזורי אומר הפריש תרומת מעשר <b>ונשרפה</b><sup class="footnote-marker">5</sup><i class="footnote">צ"ל: ונשרפ' (ונשרפו) כלומר, הפירות, עיין להלן.</i> הרי זה שואלו ואוכל על פיו. ור' אבין מנסח את אופן השאלה: בגין דחשדתך ותקינתין <b>ואיתוקדין</b> (כ"ה בכי"ר, ולפנינו בט"ס: ואיתקרין), כלומר, מפני שחשדתי אותך ותקנתי אותם ונשרפו, הרי ברור שהפירות המתוקנים נשרפו. וכן פירש בס' ניר שם: שנשרפו החולין ונשאר התרומה, דכה"ג מפני הפסדו התירו לו לשאול על התרומת מעשר ולאכלה. וכן הפירוש אף לפנינו, שנגנבו הפירות ונשארו בידו רק התרומה ומע"ש, ולפיכך שואלו ומאמינו מפני שאימת תרומה ומע"ש על עם הארץ ואינו חשוד להאכיל תרומה לזר ומע"ש בגבולין. עיין במשנתנו לעיל פ"א מ"ג ובירושלמי שם ובירושלמי פ"ד ה"ה, כ"ד ע"א ובהשגות פי"ב מה' מעשר ה"ה. [ועיין מאירי כתובות עמ׳ 223, חולין עמ׳ 285. (ר״ב צוקרמן).]
<small>8.</small> <b>שכשם שאימת שבת וכו'. </b>ערוך הנ"ל, שם ערך דמע, ר"מ, ריבמ"ץ ור"ש פ"ד מ"א, כפו"פ פל"ט עמ' תק"מ. וכל זה עונה על הרישא. 
<small>8-9.</small> <b>כך אימת דמוע עליו. </b>כ"ה בפיה"מ להר"מ ובכפו"פ הנ"ל. וכן בירושלמי פ"ד סה"ג: ר' שמואל בריה דר' יוסי בי ר' בון אמר תני בר קפרא כן אימת הדימוע <b>עליו</b> והוא אמר אמת. ועיין רמב"ן חולין ע"ה ב'. אבל בד, בכי"ע, בערוך ובר"ש הנ"ל: כך אימת דימוע על עם הארץ. ועיין מ"ש להלן. 
<small>9.</small> <b>עם הארץ שאמר זה טבל וכו'. </b>בד חסרה המלה "הארץ" ובכי"ע חסרות המלים "עם הארץ שאמר", ובכפו"פ הנ"ל חסרות המלים "עם הארץ". ועיין מ"ש לעיל. ובר"מ פי"ב מה' מעשר הי"ז: חשוד שהעיד על של אחרים נאמן, חזקה אין אדם חוטא ולא לו, ואין צריך לומר ע"ה. לפיכך עם הארץ שאמר זה טבל וזה תרומה, זה ודאי וזה דמאי, אפילו בשלו נאמן וכו'. כלומר, מכיוון שאינו מעיד לטובתו הוי ליה כמעיד על של אחרים. ומקורו מן התוספתא כאן, כפי שהעיר לנכון בכפו"פ פל"ט עמ' תקל"ט: ומיהו בתוספות שאפילו בשלו נאמן, כמו שתראה מההיא שאימת שבת על עם הארץ.<sup class="footnote-marker">6</sup><i class="footnote">עיי"ש בעמ' תק"מ. והמעיר בהוצ' לונץ לא עמד על כונת רבינו.</i> ועיין בהשגות על הר"מ הנ"ל ועיין מ"ש מהרי"ט אלגזי בכורות פ"ד סי' ל"ב, קי"ט ע"ג ואילך, ובפאת השלחן סי' י"ז ס"ק י"ח, אות ע"ג. 
<small>10-11.</small> <b>גוי שהיה ציוח וכו'. </b>ירושלמי פ"ו הי"א, כ"ה ע"ד, והרישא גם בבבלי יבמות קכ"ב א'. ועיין פיסקי ריקנטי סי' קמ"ד ובראשונים שנציין להלן. 
<small>11.</small> <b>פירות עזק הן. </b>וכ"ה בד ובירושלמי הנ"ל בכי"ר<sup class="footnote-marker">7</sup><i class="footnote">עזקהם, במלה אחת. וכן בעיטור ח"ב, הכשר בשר, ד' למברג ד' ע"ג, הוצ' רמא"י ט' ע"ד: פירות חזקתן, וצ"ל: חזק הן.</i> ובכי"ס.<sup class="footnote-marker">8</sup><i class="footnote">ולפנינו בירושלמי נשמטו שלש מלים הללו.</i> אבל בכי"ע כאן: עזקה הם. וכן בבבלי הנ"ל: של עזקה הם.<sup class="footnote-marker">9</sup><i class="footnote">וכן מעתיקים הגאונים, עיין אוה"ג ביבמות שם, עמ' 241, וכ"ה בערוך ערך עזק ובראשונים.</i> ופירש"י (ד"ה לא אמר כלום): וכמדומה לי דהאי עזיקה שם העיר שבא"י (עיין יהושע פ"י, י', י"א ועוד בכ"מ) ופירותיה משובחים. ואם היה נכרי זה בחוצה לארץ ומשבחם וכו'. אבל לעיל שם פירש: של עזיקה מפרדס מעזק וגדר סביב לו לשומרו והיא שנת שביעית וכו'. וכבר השיגו על הפירוש הראשון בתוספ' מנחות פ"ד א' ד"ה שומרי: ובתוספתא נמי גרסינן עזק, כלומר פירות משומרים ואסורין בשביעית וכו'. וכן מוכיח ר"ת אצל ר"י בר טובי:<sup class="footnote-marker">10</sup><i class="footnote">גבול מנשה לר"מ גראסבעדג, סוף עמ' 26.</i> ובתוספתא פרק הלוקח פירות (גם) [גרס'] פירות עזיק הם, סייג, לפרושי שאינן (עור) [בור]. ועיין פי' הראב"ד בכפו"פ פמ"ח עמ' תרנ"ח [והוא מתמים דעים סי׳ רמ״ב ס״ח ע״א.], ועיין רמב"ן, רשב"א ומאירי יבמות שם, ובפי' הרמב"ן על התורה ויקרא כ"ה, ה'. 
<b>פירות ערלה הן. </b>וכ"ה בירושלמי (אלא שבכי"ר נשמט בט"ס) ובבבלי הנ"ל. והגוי משבח את מקחו שהפירות הן מנטיעה ילדה ולא מאילן זקן. והגאונים (עיין אוה"ג יבמות עמ' 241) הביאו ראיה מברייתא זו שבבבלי הנ"ל שפירות ערלה נוהגים בשל גוי. ובס' הישר לר"ת (ח"א סי' י"ז, ו' ע"ג) כתב: של ערלה הן וכו', של עזיקה הן, הכי פירושו גוי תגר שלקח פירות מישראל וכו'. ומלשון זו משמע לכאורה שדוקא בלקח מישראל חייב בערלה, אבל בלקח מגוי פטורין.<sup class="footnote-marker">11</sup><i class="footnote">וכן מביא בשיטה לא נודע למי קידושין ל"ו ב' (כ"ג ע"ד) בשם ר"ת שאין ערלה נוהגת אלא בנטיעות ישראל. וכן השתדל להוכיח מלשון ס' הישר בפאת השלחן סי' כ"ג ס"ק י"ב, אות כ"ט.</i> ברם אין להטיל ספק במסורת התוספות (ע"ז ס"ג ב' ד"ה אין) שר"ת אוסר ערלה של גוים. וכ"ה כותב בעצמו:<sup class="footnote-marker">12</sup><i class="footnote">אצל ר"י בר טובי הנ"ל (לעיל הערה 10). ובעמ' 27 שם מפורש: ע"כ לשון ר"ת הוא.</i> ואם תאמר בשלקחה מישראל כמנהגם, הא ליתא, דהא בסופא דהך מתניתא קא תני, אבל אמר וכו' משלי נאמן להחמיר. ופירוש הדברים הוא שאין להעמיד את הרישא בשלקחה מישראל דוקא, שהרי בסיפא מפורש שאם הגוי אמר משלי הן נאמן להחמיר, ומוכח שפירות הגוי חייבים בערלה.<sup class="footnote-marker">13</sup><i class="footnote">ומ"ש ר"ת בס' הישר שהרישא מדברת בלקח מישראל הוא מפני שהברייתא מזכירה פירות עזיקה, שהן לפי פירושו פירות שביעית שבאו מפרדס מעוזק, אבל אם הן של גוי מה איכפת לנו אם אמת כדבריו. ועיין בשיטה לא נודע למי הנ"ל ובמאירי קידושין, עמ' 194, ובנימוקי יוסף סוף יבמות. ועיין מ"ש להלן בשם הרא"ש, ועיין בשו"ת אבקת רוכל סי' כ"ד.</i><br>וברא"ש (קידושין פ"א סי' ס"ב) הביא שר"ת הוכיח מן הברייתא שלנו שפירות הגוי חייבין בערלה, והוסיף: ואין לומר דמיירי כשלקחו מישראל, מדקתני סיפא דהך מתניתא, אבל אמר מאיש פלוני לקחתיה נאמן להחמיר דברי רבי, מכלל דרישא איירי כשגדלו משלו. ועיין בקרבן נתנאל שם. וברור שאין זה מדברי ר"ת אלא של מפרש מאוחר, והיתה לפניו הברייתא בקיצור.<sup class="footnote-marker">14</sup><i class="footnote">וכ"ה הלשון אף באו"ז ה' אבלות, סי' תכ"ה, ח"ב פ"ח ע"ב, בשם הראבי"ה. ועיין מ"ש להלן.</i> ולא עוד אלא שאין להבין כלל את הראיה שלו (לפי גירסתו), שהרי החילוק בין הרישא ובין הסיפא הוא שבסיפא הזכיר את שם המוכר ואפשר לברר, וברישא לא הזכיר את השם, אבל שתיהם בלקח מישראל. ועיין מ"ש להלן.
<small>12.</small> <b>אבל אמר לו מאיש פלוני גוי לקחתים וכו'. </b>וכ"ה בד (וכס"ז לעיל פאה רפ"ד). וכן בירושלמי הנ"ל: אם אמר מגוי פלוני הבאתים. ובכי"ע: מאיש פלוני לקחתיו. ורבינו תם<sup class="footnote-marker">15</sup><i class="footnote">גבול מנשה הנ"ל (לעיל בהע' 10).</i> מעתיק: מאיש פלוני <b>זה</b> (ואולי ט"ס הוא, וצ"ל: גוי) לקחתים. ולפני הראבי"ה (ח"ב סי' תשט"ו עמ' 416) חסרו המלים "מאיש פלוני גוי לקחתים".<sup class="footnote-marker">16</sup><i class="footnote">ודברי הראבי"ה הובאו באו"ז הנ"ל (וכן בה' יו"ט שם, סי' של"ב, ע"א ע"ב); במרדכי מו"ק פ"ג סי' תתקכ"ה, ברא"ש מו"ק פ"ג סי' ל"ב ובהגה"מ פ"ז מה' אבלות ה"ה אות ו'.</i> 
<small>13.</small> <b>משלי הבאתים וכו'. </b>וכן בירושלמי הנ"ל בכי"ר: מתוך כרמי הבאתים (ובהוצ' שלפנינו נשמט) וכו'. ולעיל (שו' 11, ד"ה פירות ערלה) הבאנו בשם ר"ת והרא"ש שהוכיחו מכאן שפירות ערלה נוהגים בשל גוים. ולא זכיתי להבין את דבריהם, שהרי אפשר לומר שברישא שאינו אומר ממי לקחם תלינן שלקח מישראל, ובתגר גוי שרוב מקחו מישראל עסיקינן (עיין לעיל פ"ד ה"כ), ולפיכך הולכין אחר הרוב, ואינו אסור משום ערלה (והרי ישראל לא ימכור פירות ערלה, האסורין בהנאה, לגוי), ואינו מעשר אלא <b>דמאי</b>, אבל אם אמר ממי לקחם, או שאמר שהן משלו, אעפ"י שהוא משבח את מקחו נאמן להחמיר ומעשר ודאי (לכה"פ מדרבנן). ובאומר שלקחו מפלוני כותי אסור אף משום ערלה.<sup class="footnote-marker">17</sup><i class="footnote">הכותים לא קבלו את מסורת חז"ל שפירות ערלה אסורים בהנאה, ולא אסרום אלא באכילה (עיין כרמי שומרון, ריש עמ' 76), ומכרום לגוים.</i><br>ובפאת השלחן (סי' כ"ג ס"ק י"ב, אות כ"ט) פירש: אבל אמר לו מאיש פלוני גוי וכו', כלומר, ולא שבח את מקחו אלא אמר שלקח מאיש פלוני גוי סתם וכו' נאמן להחמיר, ומעשר ודאי. ועיין גם בח"ד ובעיטור בכורים. ולפירוש זה קצת קשה למה צריך להזכיר איש פלוני גוי, ולמה לא יהא נאמן להחמיר לרבי אפילו אם אמר סתם: מגוי, מכותי לקחתים או משלי הם, שהרי לא שבח מקחו, והפירות הם בידו.
<b>נאמן להחמיר. </b>לשיטת הפוסקים שנטיעות גוי חייבות בערלה נאמן להחמיר, ואסורות משום ערלה, אפי' אמר משל פלוני גוי, או משלי הבאתים. ולשיטת הפוסקים שנטיעות גוי פטורות מן הערלה, נאמן להחמיר לעניין שצריך לעשר וודאי. עיין מ"ש לעיל. 
<small>13-14.</small> <b>דברי ר'. רבן שמעון בן גמליאל או' וכו'. </b>וכ"ה בכי"ע. וכן בד: דברי רבי וכו'. ובירושלמי: דברי רבי. וחכמים אומרי' וכו'. ובר"ת הנ"ל: נאמן להחמיר כדברי ר'. <b>רבן גמליאל</b> אומר אינו נאמן וכו', וכן בראבי"ה הנ"ל: <b>רבן גמליאל</b> אומר אינו נאמן וכו', ושמע מינה דרבן גמליאל זה אינו בנו (כלומר, של רבי), ומיהו נראה לכאורה דבנו הוא, דאילו זקינו הוא הוה מקדים מילתיה למילתיה דרבי וכו'. וכן באו"ז הנ"ל סי' של"ב: <b>ר"ג</b> אומר וכו', אבל בה' אבלות מעתיק משמו: רשב"ג אומר וכו'.<br>ובמרדכי מו"ק הנ"ל (בהע' 16) מעתיק בשם מהר"ם ב"ב: ושאלו לראבי"ה וכו', והביא לו ראיה מהא דאמרינן בתוספתא דדמאי, ומייתי לה סוף מסכת יבמות, גוי שהיה מוכר פירות בשוק וכו', לא נתכוון אלא להשביח מקחו. ומסיק עלה דברי ר', רשב"ג אומר נאמן הגוי להחמיר אבל לא להקל, וקי"ל הלכה כר' מחבירו ולא מרבו, ורשב"ג אביו הוה ורבו הוה, ומתוך כך היה רוצה לומר אבי העזרי דנאמן נמי לענין אבילות וכו'. וכ"ה בהגה"מ הנ"ל, ועיין בשו"ת הרשב"א, ח"א סי' קי"ח ובשו"ת תרומת הדשן סי' ר"ב. וכנראה שיש כאן קיצור, שהרי ברישא כ"ע מודי שאין נאמן, ונתחלפו לפניו דברי רבי בדברי רשב"ג. וברא"ש מו"ק הנ"ל: ומסיים בתוספתא דברי רבן שמעון בן גמליאל. ר' אומר נאמן הגוי להחמיר אבל לא להקל, וזה מתאים לגירסא שלפנינו, אלא שיש כאן שינוי סדר בדברי התנאים ומקדים דברי רשב"ג לדברי רבי.<sup class="footnote-marker">18</sup><i class="footnote">ברוב המקומות מקדים דברי רבי לדברי רשב"ג. ועיין בהגהות מהר"ץ חיות לב"מ ז' א'. ולכאורה בקושיית הרב תירוצו, והקדימו את הבן, כדי שייראה שהאב חולק על הבן, ולא להפך. ובמאירי (גיטין, עמ' 216): "שמסדרי הברייתא, שהם ר' חייא ובר קפרא, היו מקדימים את דבריו לרוב מעלתו". ועיין להלן מעשרות פ"ב שו' 25 ומש"ש.</i>

Halakhah 3

<small>15.</small> <b>וממי שהוא נאמן. </b>בכי"ע בשינוי סדר: ממי שהוא נאמן וממי שהוא מעשר, וכ"ה במשנתנו. ופירש רש"י: ממי שהוא נאמן שאינו לוקח מע"ה, וממי שהוא מעשר דמאי קודם שימכרם. ועיין בריבמ"ץ פ"ד מ"ה. ובפיה"מ להר"מ פירש ממי שהוא נאמן על טומאה וטהרה שאינו מאכיל אסור (עיין בהשגות פי"א מה' מאכלות אסורות הכ"ה) ולא טמא. והלשון במשנה מתאימה יותר לפירוש רש"י והריבמ"ץ. ועיין מ"ש להלן שו' 26–27 ד"ה לא יטול אלא מן המומחה. 
<b>אין נאמן. </b>ואעפ"י שאמרנו לעיל (ח"ב, עיין מש"ש) שאין אדם חשוד על של אחרים, הכא שאני, שהרי יש לו הנאה, שאינו רוצה לטרוח, ולוקח מן המצוי לו ביותר. ועיין בשו"ת הרשב"ש סי' תקנ"ג. 
<small>16.</small> <b>מאיש פלני וכו'. </b>שהוא מתיירא שמא ישאלנו. ועיין בתוה"ב להרשב"א בית ד' ש"ב, קי"ט ע"ב, בבדק הבית שם ק"כ ע"א ובמשמרת הבית ק"כ ע"ג. 
<b>שמא מצא אחר וכו'. </b>בירושלמי: מה טעמא דר' יוסי? אני אומר אחד קרוב מצא ולקח ממנו. ומוקים ליה שם בשיטת ר"א במשנת גיטין פ"ו מ"ג ומ"ד. וע"ה יכול להשתמט ולומר סבור הייתי שאינך אלא מראה לי מקום לטובתי, שלא אטרח לחפש, ואינו נתפש על דבורו. ומדברי הירושלמי (ועיין להלן) מוכח שלא גרסו בברייתא עצמה את הטעם של ר' יוסי. 
<small>17.</small> <b>באומ' צא אכול את הככר וכו'. </b>כלומר, ואינו חושש שמא יקח בשליחותו ממי שאינו נאמן, והוי ליה כמאכיל טבלים לע"ה (מנ"ב). ועיין להלן הי"ד ומש"ש. ובירושלמי גורס: אפילו אמר לו מפלוני אינו נאמן, עד שיאמר לו קח ואני נותן מעות. 

Halakhah 4

<small>18.</small> <b>הנכנס לעיר והיתה תרומה מתוך ידו וכו'. </b>בד: בתוך ידו. ובכי"ע בידו. ובירושלמי (פ"ד ה"ח, כ"ד ע"ב): תני נכנס לעיר ואינו מכיר אדם וכו'. והמלים "והיתה תרומה בתוך ידו" חסרות שם, אבל מתוך לשון רבי שם מוכח שברוצה לחלק תרומה עסיקינן (עיין גם מ"ש להלן). וכן בפי' ר"ש סיריליאו (לפי מהרי"ט אלגזי בכורות פ"ד סי' ל"ב, קי"ח ע"ד): נכנס לעיר ואינו מכיר אדם שם, ובתוספתא קתני והיה בידו תרומה, ומפרש לקמן דרוצה לחלקה לכהני העיר, ואין ידוע אם אוכלין בטומאה או בטהרה וכו'. 
<small>19.</small> <b>וכן מי שעמד וכו'. </b>כ"ה בד, וכע"ז אף בכי"ע ובירושלמי. ובכת"י שלנו נשמט ע"י הדומות. 
<small>20.</small> <b>נשאל לחבירים וכו'. </b>בכי"ע: משאיל לחבירים, וצ"ל: נישאל וכו'. 
<small>20-21.</small> <b>דברי רבן שמעון בן גמליאל. ר' או' אין נשאלין וכו'. </b>וכ"ה בד. אבל בכי"ע: דברי ר'. רבן שמע' בן גמליאל אומ' וכו', והנכון כלפנינו, עיין לעיל פ"ד סה"ל ולהלן בכורות פ"ג סהי"ט. וכ"ה בירושלמי הנ"ל, ואומר שם בירושלמי: אתיא דר' כר' מאיר, ודרשב"ג בשיטתיה וכו'. 

Halakhah 5

<small>22-23.</small> <b>אמ' לו אחד אני, אין נאמן. </b>וכ"ה בכי"ע: ואמ' לו אחד אני, אינו נאמן, וכן בר"ש פ"ד סמ"ו (בד"ר): ואמ' לו אחד <b>אינו</b> נאמן, וצ"ל: [אני], אינו נאמן. וכ"ה במשנה (פ"ד מ"ו) בהוצ' שלפנינו, בהוצ' לו, קויפמן ועוד. וכן גרס שם בס' המקח והממכר לרב האי סוף שער נ"ה. וכן גרס הר"מ בפי"ב מה' מעשר ה"ז עיי"ש. וכן גרס בברייתא שלפנינו בירושלמי ספ ד בכי"ל (ונמחקה המלה "אינו" ע"י אחר). ולפי גירסא זו מתחילה אח"כ חלוקה אחרת.<br>ברם בפי' הרא"ש למשנתנו הנ"ל גורס בתוספתא: ואמר לו אחד אני <b>איני</b> נאמן, איש פלוני מעשר הוא וכו'. ולפי זה יש לנו כאן המשך אחד עם הבא להלן. וכן במשנה שבירושלמי: אמר לו אחד אני איני נאמן, איש פלוני נאמן הרי זה נאמן. וכע"ז גרס גם הראב"ד בהשגות פי"א מה' עדות ה"ח ובתוספ' כתובות כ"ד א' ד"ה שלי,<sup class="footnote-marker">19</sup><i class="footnote">ובס' הישר לר"ת סי' ס', י' ע"ב גרס: ואמר לו אני <b>אינו</b> נאמן וכו'. וצ"ל: אני <b>איני</b> וכו', כפי שמוכח מתוך דבריו להלן שם, ובתוספ' כתובות שהבאנו בפנים.</i> ובבדק הבית להרא"ה בית ד' ש"ב, ק"כ ע"א, ועוד. ולפ"ז הכל המשך אחד הוא, ופירושו שאעפ"י שאמר על עצמו בפירוש שאינו נאמן, מ"מ נאמן על אחרים.<sup class="footnote-marker">20</sup><i class="footnote">ועיין במהרי"ק פי"ב מה' מעשר סה"ז, בכ"מ ובלח"מ פי"א מה' עדות, ובפני יהושע כתובות כ"ד א'.</i><br>ובד כאן גורס: אמר לו אחד אני נאמן, מעשר הוא וכו'. וצריך לפרש לפי גירסא זו שאם אמר אחד אני נאמן, והעיד עליו אחר שהוא מעשר, הרי זה נאמן. וכן בירושלמי בהוצאות שלפנינו (וכ"ה גם בכי"ר): אמר לו אחד אני נאמן, אם אמרו לו שהוא נאמן הרי זה נאמן. ומסתבר שבד נשמטה המלה "אינו" ע"י הדומות, וצ"ל: אני, [אינו] נאמן, כגי' רוב הנוסחאות.
23. <b>מעשר הוא הרי זה נאמן. </b>וכ"ה בד ובכי"ע, ופירושו שאם אחר העיד עליו, ואמר מעשר הוא, הרי זה נאמן. ובר"ש וברא"ש הנ"ל גרסו כאן בפירוש: איש פלוני (בר"ש ד"ר: פלני) מעשר הוא וכו'. ועיין בירושלמי הנ"ל ובגי' כי"ל שהעתקנו לעיל.<br>והנה מתברר מתוך בבא זו ומתוך המשנה הנ"ל שע"ה אעפ"י שהוא חשוד על עצמו נאמן על חברו. ובירושלמי (פ"ד רה"ח) שאלו: ועד אחד נאמן? אמר ר' יוחנן קל היקלו באכסנאי, מפני חיי נפש. וכן פירש הר"מ בפיה"מ שם. ובהשגות פי"ב מה' מעשר ה"ז הקשה מכאן על הר"מ שפסק: חשוד שהעיד על של אחרים נאמן. חזקה אין אדם חוטא ולא לו, ולפ"ז למה האמינוהו באכסניא גרידא, ומפני חיי נפש דווקא. ובאו"ש שם העיר לבדק הבית להרא"ה (בית ד' ש"ב, ק"כ ע"א): "ומקשינן בירושלמי ועד אחד נאמן בתמיהה, כלומר כיון שעל גופו הוא בא להעיד, אם כשר אם לאו, היאך עד אחד נאמן וכו' ". והדברים יותר מבוררים בריטב"א ע"ז ל"ט ב': ובמשניות זרעים מוכיח דכל שהוא בחזקת חשוד צריך שני עדים להכשירו, או עד אחד שיעיד על החתיכה, שלא אמרו עד אחד נאמן באיסורין אלא במעיד על החתיכה מ"ר ז"ל.<sup class="footnote-marker">21</sup><i class="footnote">קרוב לוודאי בעיני שכיון להרא"ה ז"ל, שהרי בחידושי הרשב"א לע"ז שם (בכת"י) אין זכר מזה. ומה שהביא להלן בסמוך שם: ומורי הרא"ה ז"ל פירש בעניין אחר, אף הוא נמצא בבדק הבית הנ"ל, קי"ט ע"ד, עיי"ש פירוש מחודש ל"מאי דאכיל" שבע"ז שם. וכבר השיג עליו בתשב"ץ ח"ג סי' פ"ג.</i> וזהו כעין תירוץ האחרונים להשגת הראב"ד הנ"ל, עיין באו"ש שם ומה שהאריך במהרי"ט אלגזי בכורות פ"ד סי' ל"ב, קי"ח ע"ד ואילך.
<small>23-24.</small> <b>בפניו אין נאמן. שלא בפניו נאמן. </b>וכ"ה בר"ש וברא"ש פ"ד סמ"ו. וכן בבדק הבית להרא"ה (בית ד' ש"ב ק"כ ע"א): איש פלוני נאמן הרי זה נאמן, ואמרי' עלה בברייתא דדוקא שלא בפניו. וכן כנראה היתה הגירסא בתוספ' כת"י פ"מ, עיין במה"פ ספ"ד. וכ"ה בירושלמי ספ"ד בגי' כי"ס. ובכי"ע כאן: בפניו נאמן שלא בפניו נאמן,<sup class="footnote-marker">22</sup><i class="footnote">צוקרמנדל העתיק בטעות: שלא בפניו אינו נאמן.</i> וצ"ל כלפנינו. ובד בטעות: בפניו נאמן שלא בפניו אינו נאמן, וצ"ל להפך, וכן הדין נותן, שבפניו אינו מעיז להעיד שהוא אינו נאמן. ועיין במהרי"ק פי"ב מה' מעשר ה"ז. 
<small>24.</small> <b>בבית דין נאמן. </b>ליתא בד, בכי"ע ובראשונים הנ"ל. ואם אין כאן ט"ס פירושו שבב"ד נאמן להעיד אפילו בפניו, וחזקה שלא ישקר בב"ד רק מפני שרוצה להחניף לו. ואנו עוסקים ברוצה ליקח מאדם שאין ב"ד מכירין אותו.<sup class="footnote-marker">23</sup><i class="footnote">ושמא פירושו שבב"ד נאמן להעיד שהוא חבר ליתן לו מעשרות, עיין ספרי שופטים ריש פיס' קס"ה, עמ' 214, ובבלי חולין ק"ל ב'.</i> 
<b>במי דברים וכו'. </b>עיין מ"ש לעיל פ"ג הערה 14. 
<small>25.</small> <b>אבל אם היה מכיר שם אדם וכו'. </b>ר"ש, רא"ש ובדק הבית הנ"ל. ר"מ פי"ב מה' מעשר ה"ח ובהשגות שם. ונראה שאם היה מכיר אדם לא הקלו בו כאכסנאי, ומכירו עוזר לו למצוא מומחה שכלם מכירים אותו. 
<b>לא יטול אלא מן המומחה. </b>כלומר מאדם שהוא נאמן לרבים. ומלשון התוספתא משמע קצת שלאו דוקא ברוצה ליקח דמאי עסיקינן, אלא הוא הדין בשאר מאכלים,<sup class="footnote-marker">24</sup><i class="footnote">עיין בתוספתא ע"ז ספ"ה (כי"ע ספ"ד); ירוש' שם פ"ב ה"י, מ"ב ע"א; בבלי שם ל"ט א'.</i> כמו שפירש הר"מ בפיה"מ פ"ד מ"ה, עיין מ"ש לעיל רה"ג, ומ"ש להלן ד"ה בתרומות ובמעשרות. 
<small>26.</small> <b>בזמן שלא שהה שם וכו'. </b>בבא זו נשמטה בכי"ע, אבל ישנה גם בד, בר"ש, ברא"ש, ברא"ה וברמב"ם הנ"ל. 
<small>27.</small> <b>במה דברים אמורים בתרומות ובמעשרות וכו'. </b>הראשונים הנ"ל, סמ"ג עשין קל"ה, קצ"ט סע"ג. וסיגנון הברייתא קשה, שהרי לפי העניין כאן היה צריך לומר: במה דברים אמורים בדמאי, אבל בשביעית ובטהרות לא יטול אלא מן המומחה. וכן ניסח הר"מ (פי"ב מה' מעשרות ה"ט) הנ"ל: אבל לעניין פירות שביעית או לעניין טהרות לא יקח אלא מן המומחה. ברם הגירסא "אין (אינו) נאמן" מאושר ע"י כל נוסחאות התוספתא ומקויימת, ע"י הר"ש, הרא"ש, הרא"ה והסמ"ג הנ"ל. יתר על כן לפירוש הרשב"ם<sup class="footnote-marker">25</sup><i class="footnote">הובא בתוספ' כתובות כ"ד א' ד"ה שלי (ולפנינו שם בט"ס: רשב"א) ובכורות ל' א' ד"ה מתני'.</i> במשנה כאן ספ"ד, הרי התוספתא כאן סותרת את משנתנו, כמו שהקשה עליו הר"ש בפ"ד מ"ו.<br>ולולא דברי רבותינו הנ"ל הייתי מפרש שהדברים חוזרים לה"ד, למחלוקת רשב"ג ורבי, ולאו ברוצה ליקח אנן קיימין, אלא ברוצה ליתן. ודווקא אם היו בידו תרומה ומעשרות שאינו רשאי ליתנם לע"ה,<sup class="footnote-marker">26</sup><i class="footnote">עיין לעיל פ"ב ה"ב, ומש"ש.</i> והוא אינו מכיר שם אדם, סומך על עד אחד, מפני שקול יוצא לחילוק,<sup class="footnote-marker">27</sup><i class="footnote">כירושלמי כאן פ"ד סה"ח, וכגירסת הרש"ס לעיל שם וכפירושו. עיין מ"ש מהרי"ט אלגזי בכורות פ"ד סי' ל"ב, קי"ח ע"ד ואילך, קי"ט רע"ב.</i> אבל אם רוצה למכור שביעית וטהרות, הרי אסור למסור פירות שביעית<sup class="footnote-marker">28</sup><i class="footnote">להלן שביעית פ"ו ה"כ, עיין מש"ש. ועיין סוכח פ"ג מי"א, שביעית פ"ח מ"ז. ואין מדברים כאן כלל ברוצה לקנות מע"ה. וסרה בזה קושיית הר"ש על הרשב"ם שהבאנו בפנים.</i> וטהרות<sup class="footnote-marker">29</sup><i class="footnote">דמאי פ"ב מ"ג ומקבילות.</i> לעם הארץ, ואין עד אחד נאמן לעשות את הקונה חבר לשביעית ולטהרות.

Halakhah 6

<small>28.</small> <b>הרוצה להפריש וכו'. </b>נתבאר בפירוש הקצר, ע"פ הירושלמי פ"ה ה"ב. ובירושלמי רה"ב מביא את הברייתא שלנו,<sup class="footnote-marker">30</sup><i class="footnote">הנוסח הנכון הוא בפ"מ לר"מ בן חביב כת"י ששון, והעתקתיו בסה"י לכבוד ר"א מרכס ח"א, עמ' שי"ח.</i> והעמידוה בכהן ולוי שיכולים להפריש תרומת מעשר (שהרי בטבל וודאי אנן קיימין שמפריש ממנו אף תרומה). ובר"ש פ"א מ"ב העמידה בשיטת אבא אלעזר בן גמלא (בבלי גיטין ל"א א') שאף לישראל יש רשות להפריש תרומת מעשר. ועיין מ"ש להלן תרומות פ"א ה"ט. ועיין בהשמטות ציון ירושלים לירוש' הנ"ל. 
<small>29-30.</small> <b>האומ' אחד ממאה וכו'. </b>וכ"ה בד ובכי"ע, וצ"ל: הוא אומר, ובירושלמי בכי"ר, בכי"ס ובר"ש: ואומר וכו'. 
<small>30.</small> <b>הרי זה בצד זה מעשר. </b>וכ"ה בכל נוסחאות התוספתא. ובירושלמי: הרי הן בצד זה חולין טבל.<sup class="footnote-marker">31</sup><i class="footnote">המלה "טבל" ליתא בירושלמי כת"י הר"מ בן חביב ובר"ש מוגה, לפי עדות הנ"ל. עיין לעיל הערה 30.</i> ואף כאן הפירוש הוא שקבע מקום ולא קרא שם, שאם לא כן נמצא מקדים. וכן יוצא מהמשך העניין להלן. 
<small>31.</small> <b>הרי זה בצד זה חולין. </b>כ"ה בד ובכי"ע. ובכי"ו בטעות: חולק. ובירושלמי כת"י ור"ש מוגה (עיין הע' 31): הרי הוא בצד זה חולין טבל. ונמצא עכשיו קובע מקום לתרומת מעשר ולחלה במדה מצומצמת. 
<small>33.</small> <b>והשאר חלה. </b>וכ"ה במשנתנו פ"ה מ"ב. אבל ברוב נוסחאות המשנה<sup class="footnote-marker">32</sup><i class="footnote">לו, גוף כת"י פרמה וקויפמן, כי"מ, משניות כי"י עם פירוש הר"מ. ועיין בתיו"ט ובמלא"ש.</i> ליתא. ולברייתא שלנו כיוון הירושלמי (פ"ה ה"א, כ"ד ע"ג): תני ר' חייה אף בודאי (שהרי כאן מפורש תרומה) עליה וכו', חלה אין בה משום בל תאחר. 
<small>34.</small> <b>ר' שמעון אוסר בתרומת מעשר וכו'. </b>וכ"ה במשנתנו פ"ה סמ"ג. ובירושלמי שם: ור' יודה אוסר בחלה, ולא אצלו היא נטבלת וכו'? אוף ר' יודה מודה בה. ותני כן ר' יודה ור' שמעון אוסרין בתרומת מעשר ומתירין בחלה.<sup class="footnote-marker">33</sup><i class="footnote">בכי"ע כאן: <b>ור'</b> שמע' וכו'. ולפ"ז שמא אפשר להגיה: [ר' יהודה] ור' שמעון אוסר' בתרו"מ ומתיר' בחלה. ועיין בשנות אליהו שהעביר את דברי ר' שמעון ממשנה ג' למשנה ד'. ותמה עליו בס' ניר מן הירושלמי הנ"ל שמוכח ממנו שמקום דברי ר"ש הוא במ"ג. ברם הגר"א גורס בירושלמי שם: אמר ר' מתניא <b>בפלטר היא מתניתא,</b> ואצלו היא נטבלת. ואף ר' יודה מודה בה. ותני כן וכו'. ולפי גירסא זו הרי הירושלמי בעצמו מעביר את הבבא למשנה ד'. ועיין מה שהאריך בזה בפאת השלחן סי' י"ט ס"ק ו', אות ט"ו.</i> ועיין מ"ש בפירוש הקצר, והוא מעין פירוש בעל ח"ד והגהות הגר"א. 
<small>35.</small> <b>נוטל חלה מכולן. </b>בכי"ע חסר, וכנראה שכן נכון. 

Halakhah 7

<small>36-37.</small> <b>פועלין שהיו יושבין וכו'. </b>וכ"ה בד, והתוספתא דיקה בלשונה וחילקה בין פועלים ואורחים, ונקטה לשון יושבין בפועלים ומסובין באורחין. ובכי"ע: פועלים שהיו מסובין וכו'. והר"מ ספי"ד מה' מעשרות כלל שניהם בבבא אחת: פועלים או אורחים שהיו מסובין ואוכלין וכו'. ופירש בח"ד: פועלים של שני בע"ב, ואין צורך בזה, שאפילו בפועלים של בעה"ב אחד יש לחשוש שמא פועל אחד עישר והשני לא עישר (עיין במשנתנו פ"ז מ"ג), כמו שפירש לנכון ר' יונה בר"ג. וכן נראה מסתימת לשון הר"מ הנ"ל שלא הזכיר שני בעלי בתים. 

Halakhah 8

<small>39.</small> <b>עני שנתנו לו פרוסות פת וכו'. </b>וכע"ז אף בכי"ע, אבל בד חסר. ובמשנתנו פ"ה מ"ה: הלוקח מן העני, וכן העני שנתנו לו פרוסות פת או פלחי דבילה מעשר מכל אחד ואחד. כלומר ממתנת כל נותן ונותן, מפני שאנו חוששים שמא אחד עישר והשני לא עישר. ופשיטא שבצדקה עסיקינן, ולא במתנות עניים שהן פטורות מן המעשרות. 
<small>39-40.</small> <b>שחק את הפת ועשאה פירורין וכו'. </b>ובמשנתנו הנ"ל: ובתמרים ובגרוגרות בולל ונוטל. והטעם הוא שמכיון שנתערבו כולן, מקילים בדמאי, ואנו תולים שנבללו בשוה, ונמצא מעשר על כל חלק וחלק מיניה וביה. ולכאורה אין הבדל בין המשנה והתוספתא, והיא בלילה, היא שחיקה, היא עשיית דבילה. ברם הר"מ בפי"ד מה' מעשר ה"ח העתיק את לשון המשנה, ובה"ט הביא את התוספתא שלנו, ומשמע מלשונו שבשחיקה ועשיית דבילה מותר אפילו במתנה מועטת, מה שאין כן בבלילה. ועיין במל"מ במקומו, ומ"ש להלן. 
<small>40.</small> <b>גרוגרות ועשאן דבילה. </b>בדרך כלל היו עושים דבילה מתאנים לחים.<sup class="footnote-marker">34</sup><i class="footnote">עיין מ"ש להלן שביעית פ"ו הכ"ט.</i> ושמא ע"י שחיקה היו מתדבקות הגרוגרות בדבש היוצא מהם. עיין לשון הר"מ הנ"ל. 
<small>41.</small> <b>אמ' ר' יהודה במה דברים אמורים בשנת שבוע וכו'. </b>וכ"ה בד. ובכי"ע בטעות: א' ר' <b>יוסי</b> וכו'. ובמשנתנו (פ"ה מ"ה) הנ"ל: אמר ר' יהודה אימתי, בזמן שמתנה מרובה, אבל בזמן שמתנה מועטת מעשר מכל אחד ואחד. ופירשו הראשונים (עיין ר"ש ורא"ש) ע"פ הירושלמי במקומו שבמתנה מרובה אנו תולים שכל אחד נתן כמנהג, במדה שוה, וכשהוא בוללם יחד נמצא שלכל הנותנים יש חלק שוה בכל מנה ומנה, אבל במתנה מועטת, כלומר בזמן שנותנים מתנות מועטות, הרי כל אחד נותן לפי יכולתו, ואין נתינתם שוה, וכשהוא בוללן יחד הרי חלקים גדולים של אחד מתערבים עם חלקים קטנים של אחר, ואנו חוששים שמא מפריש מן הרוב על המיעוט. וכן פירש הר"ש פ"ה סמ"ה גם את חתוספתא, שבשנת <b>שובע</b><sup class="footnote-marker">35</sup><i class="footnote">כן היא גירסתו בתוספתא. ואף לפנינו צריך לקרוא בשין שמאלית ובחולם על הוי"ו.</i> נותנין מתנה מרובה, ובשנים מצומצמות נותנין מתנה מועטת. ולפי פירוש זה הם דברי ר' יהודה במשנה הם דבריו בתוספתא.<br>ברם הר"מ בפיה"מ פירש שמתנה מרובה מוכיחה על נדיבות הלב ואנו תולים שהנותן עישר ונתן ביד רחבה, ולפיכך הקלו כשעירב ובלל. אבל במתנה מועטת יש לחשוש יותר שהנותן לא עישר, מכיון שהוא עצרן וכילי, ובכגון דא לא מהני עירוב, ויש לחשוש שמא מעשר מן הפטור על החיוב. ולפי פירוש זה אין הדבר תלוי בזמן שובע ובצורת, אלא בנדיבות הלב של הנותן, ומשנתנו לכאורה חולקת על התוספתא. והר"מ פסק כמשנתנו, אלא שנקט לדינא את הבבא שלעיל. ומשמע לפי פשוטו שבשחיקה ובעשיית דבילה יש בילה, ואפילו במתנה מועטת מעשר מאחד על הכל, עיין מ"ש לעיל.

Halakhah 9

<small>42.</small> <b>הלוקח מן העני וכן עני שנתנו לו וכו'. </b>בכי"ע חסרות המלים "וכן עני", וגירסא נכונה היא, ולפנינו היא אשגרה מן המשנה (פ"ה מ"ה). ובד גורס: <b>ובן</b> עני וכו', ולפי זה אפשר אולי לפרש: הלוקח מן העני ומבן עני שנתנו לו וכו' (אבל מחוורתא שהוא ט"ס). ועיין מ"ש להלן. 
<small>43.</small> <b>מעשר מכל אחד ואחד. </b>נראה שצ"ל: מכל אח' ואח', כלומר מכל אחת ואחת (כפי שגורס לפנינו בסוף הלכה זו), והיינו מכל פרוסה ופרוסה ומכל גרוגרת וגרוגרת. ודוקא בעני עצמו שיודע מה שבא לו מכל אחד ואחד יכול לעשר מכל מתנה ומתנה, אבל הלוקח מן העני צריך לעשר מכל פרוסה וכו'. עיין מ"ש בתוספ' אנשי שם למשנתנו פ"ה רמ"ה. <b>בתמרים בעמקים וכו'. </b>וכ"ה הסדר גם בד, אבל בכי"ע הסדר יותר הגיוני: בגרוגרות (צוקרמנדל השמיט מלה זו) ובשנת השבוע מעשר מאחד על הכל, ובשאר שנים מעשר מכל אחד ואחד, בתמרים ובעמקים (כלומר, שבעמקים) מעשר וכו'. ולפ"ז הדברים דבוקים לברייתא שלעיל, והכוונה שבשנת השובע בולל ומעשר מאחד על הכל, וכן בתמרים שבעמקים שהם מובחרים (עיין בכורים פ"א מ"י) דינם כמתנה מרובה. 

Halakhah 10

<small>45.</small> <b>הלוקח מן הפלטר מעשר וכו'. </b>משנתנו פ"ה מ"ד. וכנראה שבתוספתא הבינו שהפלטר אינו מוכר פת גרידא, אלא אף שאר דברים, וכמובנה של המלה במקור היוני. 
<small>46.</small> <b>מעשר מכל קישות וקישות וכו'. </b>בד: נוטל מעשר מכל קישות וקישות. ובכי"ע: נוטל מכל קישות וקישות. ובר"מ פי"ד מה' מעשר ה"ב: היה מוכר <b>כשות</b> או ירק והן מביאים וצוברין לפניו, הלוקח ממנו מעשר מכל <b>כשות וכשות</b> ומכל אגודה ואגודה וכו'. אבל בר"מ כת"י: היה מוכר קישות או ירק וכו' מעשר מכל קשות וקשות וכו'. וכן נכון, עיין עוקצין פ"ב מ"א ובפיה"ג מקואות פ"ט סוף עמ' 123. 
<small>47.</small> <b>ומכל אגודה ואגודה. </b>עיין ירושלמי פ"ה ה"ז ובמלא"ש פ"ה מ"ח. 

Halakhah 11

<small>47-48.</small> <b>הלוקח מן חנוני וחזר ולקח ממנו וכו'. </b>במשנתנו פ"ה מ"ו: הלוקח מן הסיטון וחזר ולקח וכו'. ודין החנוני לא נזכר במשנה. אבל בירושלמי שם: תני הלוקח מן החנוני וחזר ולקח ממנו שנייה וכו'. עיין להלן. 
<small>48.</small> <b>אע"פ שמכיר את החבית שהיא היא לא יעשר מזה על זה. </b>וכ"ה בד. אבל בכי"ע: <b>אם</b> מכיר את החבית וכו'. ונראה שיש שם השמטה ע"י הדומות, וצ"ל: אם מכיר את החבית שהיא היא [מעשר מזה על זה, ואם אינו מכיר את החבית שהיא היא] לא יעשר מזה על זה. וכן בירושלמי הנ"ל: אם מכיר הוא את החבית שהיא היא מעשר ממנו עליו. הא אם אינו מכיר אותה חבית לא בדא. והוא כמו שהשלמנו. ובירושלמי שם ממשיך: הדא דתימ' באילין אידתיקרימ', ברם באילין שפייא (בכי"ר: שפייה) אורח' (בכי"ר: אורחה) מפנתון אילין לגו אילין. והנה כל המפרשים פירשו שאידתיקרימ' ושפייא הם המוכרים ונדחקו מאד בפירוש המלה אידתיקרימ', והגיהו הרבה. אבל מלשון הירושלמי "אורחה מפנתון", הדרך היא לפנות אותם (כנראה שצ"ל: מפנתין, לפנות אותן), מוכח שהכוונה לכלים, כלומר לכלים שהזכירו אותם מקודם. ואפיפניוס בספרו על המשקלים והמדות מביא (הנוסח הסורי, הוצ' ספרים ע"י האוניברסיטה משיקגו, 66c): "שפיתא הוא שם סורי ונוהגת כמדה אצל האשקלונים, העזיים ובשאר ספר ימא דמתקריא סאפאלא (שפלה). ומשתמשים בה לקדוח בה יין מן הגת ואף נושאים בה יין (וסבלין לחמרא)". ולפיכך קרוב שצריך לומר בירושלמי: ברם באילין שפיית' (במקום שפייה שבכי"ר), כלומר אפילו אם מכיר את השפיתא אינו מעשר מזו על זו, מפני שדרכם לפנות אותן מאילו לאילו, שהרי משתמשים בהן כמדה וככלי שאיבה. ואשר למלה אידתיקרימ' היא בוודאי משובשת, ובכי"ר גורס: אורתי (סוף שורה) קדמיתא, ובכי"ס (לפי ירוש' הוצ' לונץ): אולותוקרימא. ונראה שצ"ל: אינוקרמיא,<sup class="footnote-marker">36</sup><i class="footnote">οἴνου κεράμια, עיין מ"ש U.Willken בספרו Griechische Ostraka ח"א, עמ' 758, ואילך.</i> כלומר כדי יין. ולפ"ז אפשר שכוונת התוספתא לכד שקודחין בו, ודינו כשפיתה שאין מעשרין מזו על זו. ועיין ר"מ רפי"ד מה' מעשר ובמה"פ פ"ה ה"ו ד"ה תני ובגליון הש"ס שם. 
<small>49-50.</small> <b>אבל בשל ודיי הרי זה אסור. </b>שהרי אסור למכור ודאי אפילו לחבר אלא לצורך, עיין במשנתנו פ"ה מ"ח ובירושלמי שם. 
<small>50.</small> <b>באיסר ירק וכו'. </b>שמא אין זה איסר האיטלקי, אלא מטבע קטן ששויו נומין.<sup class="footnote-marker">37</sup><i class="footnote">עיין בספרו של הולטש (שהזכדנו לעיל פ"ג הע' 16) ח"א, עמ' 253, וח"ב, עמ' 166.</i> וכבר שנינו בירושלמי ספ"ב: תני ר' חייא וכו' נומן מידה דקה וכו'. ועיין מ"ש לעיל פ"ג שו' 46. 
<small>51.</small> <b>לא יחזיר וכו'. </b>שהרי לקח במדה דקה ומחזיר במדה דקה, ואסור למכור דמאי במדה דקה. ועיין לעיל פ"ד ה"א. 

Halakhah 12

<small>52.</small> <b>הרי זה אוסר כל שהוא. </b>משנת חלה ספ"ג. ועיין להלן תרומות פ"ה הט"ו ומש"ש. והתוספתא שלנו הובאה ברש"י חולין קל"ו ב' ד"ה טבל, בר"ש חלה פ"ג סמ"ט, בשו"ת מהר"מ ב"ב הוצ' מק"נ, ריש עמ' 125. והברייתא היא בשיטת ר' יוחנן בירושלמי תרומות רפ"ד ובמקבילות שטבל אינו בטל ברוב מדאורייתא, עיין בנועם ירושלמי תרומות רפ"ד וחלה פ"ג מה שהאריך בזה. 
<small>53-54.</small> <b>את החולין כדי תרומה ומעשרות שבטבל. </b>בכי"ע: כדי תרומת מעשר שבטבל. ובד: נוטל את <b>כל</b> החולין כדי תרומת מעשר שבטבל. ועיין להלן פ"ח הי"ז ומש"ש. וברש"י חולין הנ"ל: "ואם לאו נוטל מן החולין כפי תרומת מעשר שבטבל.<sup class="footnote-marker">38</sup><i class="footnote">וכ"ה בכל הדפוסים העתיקים שבדקתי.</i> ואיני יודע מהו". ובר"ש חלה הנ"ל: ואם לאו נוטל את החולין כדי תרומות מעשר שבטבל. אבל תרומה גדולה לא תני וכו', משום דהתם מיירי בטבל של דמיי וכו', דבדמיי איירי, מדתניא במסכת דמאי. ועל פיו ניסח בשו"ת מהר"ם ב"ב הנ"ל: ומשכחן נמי בתוספתא דמס' דמאי גבי דמאי שנתערב בחולין שהוא אוסר וכו'. נמצאנו למדים שרוב הנוסחאות גרסו כאן "תרומת מעשר", ומוכח שבדמאי אנן קיימין. ועיין להלן פ"ח הי"ז הנ"ל.<br>ברם בפי' הרש"ס כאן (קכ"א ע"א) מעתיק: נוטל <b>מן</b> החולין כדי <b>תרומה</b> ותרומת מעשר שבטבל וכו'.<sup class="footnote-marker">39</sup><i class="footnote">וכן מעתיק בפירושו לחלה, ס"ב ע"א, עיי"ש שפירש ע"פ משנת חלה שם פ"ג מ"ט.</i> ולפ"ז בודאי אנן קיימין, וכן מוכח מגי' כי"ו. ולפי רהיטת הלשון של רוב הנוסחאות: נוטל את החולין (את כל החולין) משמע שיש לפנינו הלכה דומה לזו ששנינו במשנתנו פ"ז מ"ז. והיינו אם נתערבו מאה סאה טבל במאה סאה חולין נוטל מן התערובת מאה ושלש סאין, ונמצא שיש בתערובת לכל הפחות ג' סאין טבל, שתים כדי תרומה ואחת כדי תרומת מעשר, והוא קורא שם לתרומה ולמעשר (ועושה את המעשר תרומת מעשר על השאר) ונעשות כל הק"ג סאין מדומע (ודלא כחכמים בתרומות פ"ג מ"ה), ושאר צ"ז סאין הם חולין מתוקנין.<sup class="footnote-marker">40</sup><i class="footnote">ועיין ר"מ פ"ח מה' מעשר סה"ג, ומקורו מכאן. ולהלן תרומות פ"ה ה"ה הזכירו בנידון זה את דעתו של ר"א בן ערך, אבל כאן לא נזכרה כלל דעתו של ר"א בן ערך. והוא מסייע לפירושנו שבבא זו היא מעין משנתנו פ"ז מ"ז. וכבר אמרו עליה בירושלמי (פ"ז ה"ח, כ"ו ע"ג) שהיא חולקת על ר"א בן ערך. ואעפ"י שאמרו בירושלמי שם: תיפתר בדברים שאין להם עלייה, אינו אלא דיחוי בעלמא.</i>
<small>55.</small> <b>נוטל את כל חולין וכו'. </b>בד ובכי"ע: נוטל את החולין וכו'. ובפי' ר"ש סיריליאו הנ"ל: נוטל מן החולין וכו'. ופירושו כמו ברישא, שלוקח מן התערובות כנגד כל החולין ועשרה אחוז מן השאר, ונמצא יש כאן לכה"פ מעשר טבל בשיעור תרו"מ, וכמשנת דמאי הנ"ל. 

Halakhah 13

<small>56.</small> <b>ירק של חולין שבשלו בשמן וכו'. </b>כלומר, מכיון שהשמן בא לתקן את הקדירה נידון כמין במינו עם הירק, ואוסר בכל שהוא בדבר שיש לו מתירין, עיין תוספ' ביצה ל"ט א' סד"ה משום, בשו"ע יו"ד סי' ק"ב ס"ק א', ובש"ך ובט"ז שם. 
<small>58.</small> <b>נוטל מן הקלח. </b>שהרי מסתבר שהשמן נבלע באופן שוה בכל הקלח. 
<small>59.</small> <b>ומן החתיכה ומן הביצה. </b>בירושלמי כאן פ"א רה"ג, כ"א ע"ד: ר' יוחנן כד הוה אכל אפילו קופד, אפילו ביעה, הוה מתקן וכו', דו חשש למשקין שיש בהן. 

Halakhah 14

<b>לחבירו ולפועליו. </b>וכ"ה להלן ע"ז בכי"ו. ובד: לחברו וכו', וכ"ה להלן ע"ז שם. ובכי"ע כאן וע"ז: <b>לחמריו</b> וכו'. וכ"ה בבבלי ע"ז שם. 
<small>62.</small> <b>הרי זה חושש משם שביעית וכו'. </b>ופירש ר' זעירא בירושלמי שהחנווני נעשה שלוחו של בעה"ב, והוי ליה כאילו בעה"ב נותן להם שביעית, או טבל, או יין נסך, בשכרם. ור' הילא סובר שהפועל זכה לבעה"ב משל חנוני וחוזר וזוכה לעצמו. ונפקא מיניה אם היה החנוני או הפועל חרש, כלומר, שלא היה בר שליחות. ולכאורה משמע מן הירושלמי שהפועלים והחנוני הם יהודים, אלא שחשודים לשתות או למכור יין נסך. אבל עיין מ"ש להלן שו' 63. ובבבלי הנ"ל נחתו יותר לכל דיני שליחות, והעמידוה כגון שהקדים לו דינר או שנשא ונתן ביד. ועיין ברש"י ובתוספ' שם, בתוה"ב להרשב"א בית ה' ש"ב, קל"ח ע"ב ואילך, בתוספ' כתובות ע' ב' ד"ה ופרנס, ובמאירי ע"ז עמ' 251. 
<small>63.</small> <b>יין נסך. </b>אפשר שכאן מדברים בגוי דווקא. ואעפ"י שאין שליחות לגוי, מ"מ אסור, שהרי הוא מגלה את דעתו שנוח לו בקנייה זו, ונהנה מיין נסך. ועיין מ"ש לעיל. 

Halakhah 15

<small>63-64.</small> <b>שמא צבעו בחומץ של יין נסך. </b>וכ"ה בד ולהלן ע"ז. אבל בכי"ע כאן: שמא צבעו ביין נסך. ופליניאוס הזקן מספר<sup class="footnote-marker">41</sup><i class="footnote">תולדות הטבע סל"ו, פל"ו סי' קמ"ג.</i> שהיו נוהגים לשרות אבן פרוגיאה ביין, ללבן אותה באש ולחסם אותה ביין מתוק, ואח"כ היו צובעים בה בגדים. ואפילו צבעו באבן שנשרית ביין נסך הוי ליה זה וזה גורם, ולא עוד אלא שהיין בטל על גבי האבן. ועיין בבלי ע"ז ל"ג א' ובתוספ' שם ד"ה האי. 
<small>64.</small> <b>אם בא לבית החשבון וכו'. </b>כלומר, שהגוי מחשב אתו כמה הוציא בעד הסממנין וכמה בעד היין אסור, מפני שנראה כאילו ניחא לו בקניית היין, ורוצה בקיומו, ועיין רש"י ע"ז כ"ב א' ד"ה ואם באו לחשבון. 

Halakhah 16

<small>64-65.</small> <b>לשומר גיתו וכו'. </b>עיין בשנו"ס. ובר"מ פי"ב מה' תרומות ה"כ: לא יתן אדם תרומה לשומר גתו ובכור לשומר עדרו. ובטיו"ד סי' של"א: לשומר שדהו.<sup class="footnote-marker">42</sup><i class="footnote">מסדר הדברים בר"מ ובטור משמע שמחמת כהן המסייע בבית הגרנות אתינן עלה. ולכאורה הדברים קשים, שכהן המסייע הוא כהן שמהנה את בעה"ב, כדי שיתן לו מתנות כהונה בחנם, אבל כשבעה"ב נותן מתנות כהונה בחובו אין כאן נתינה כלל, ואינו עניין לחילול קדשים גרידא. ולפיכך נראה שלשיטת הר"מ אסור לתת להם מתנות כהונה אפילו הוא משלם להם אח"כ שכרם, מפני שיש לחשוש שמא יפחיתו לו בשביל זה משכרם. ולא התירו בסיפא אלא אם כבר נתן להם (או קבע להם) שכרן <b>מתחילה,</b> וכבר אין לחשוש לשום דבר. ועיין להלן הע' 43.</i> ופי' ר' יונה בר"ג דאפילו לשומר גיתו ישראל, וכן לרועה עדרו ישראל, אסור למסור מתנות כהונה בשביל בני בנותיהם כהנים, מפני שאסור לתת מתנו"כ בטובת הנאה. 
<small>65.</small> <b>נתן להן שכרן וכו'. </b>בר"מ הנ"ל: ואם נתן חילל (עיין להלן ה"כ), אלא אם כן נתן להם שכר שמירתן תחילה. ופשיטא שהוא הדין אם קבע להם שכר בתחילה.<sup class="footnote-marker">43</sup><i class="footnote">והרי דרכם היה לתת בכורות לרועיהם, ודוחק להעמידו בשנתנו שכרם בתחילה, עיין בכורות ל"ה סע"א. ועיין בכורות כ"ז א' ובמיוחס לר"ג שם ד"ה יהיב ליה לשמעיה, ובמהרי"ט אלגזי ה' בכורות פ"ד סי' מ"ה, ס"ה ע"ג. ושמא הכוונה שם שנתן תרומת חו"ל לשמעיה, אעפ"י שעדיין לא קבע ליה שכרו, אבל לשלם לו שכר בתרומת חו"ל, היא מכירה ממש. וצ"ע. ובירושלמי פ"ג סה"ז, כ"ג ע"ד, מבואר שבתרומת חו"ל נוטל דמים מן השבט, אבל מלשון הבבלי בבכורות שם מוכח שהוא חולק על הירושלמי. ועיין מ"ש להלן בפנים.</i> 

Halakhah 17

<small>66.</small> <b>לטבח כהן לשחוט. </b>כלומר, שיתן לו זרוע ולחיים וקיבה, אף שהן שוות הרבה יותר משכר שחיטה. ואעפ"י שנראה כאילו הכהן שוחט לעצמו, כדי להתיר לעצמו את המתנות בשחיטה, מ"מ אסור משום כהן המסייע בבית הגרנות.<br>ולפ"ז נראה שאסור לכהן לתקן את הכרי בחנם כדי שיתן לו את המעשרות אעפ"י שנראה שהוא מתקן לעצמו, כדי להוציאו מאיסור טבל. ובספרי זוטא סוף קרח: ומניין אתה אומר שכל כהן או לוי שאמר לישראל תן לי סאה אחת ואני מחלל על גרנך שהוא חייב מיתה וכו'. ונ"ל שהכוונה היא שהוא מקבל את הסאה של מעשר בעד ההפרשה גרידא, והוא אסור משום מסייע, אעפ"י שנראה שהוא מתקן לעצמו. וע"פ שיטה זו מתבאר הירושלמי פ"ה ה"ט, כ"ד סע"ד: אבא אנטולי זבין פירי מן דארמאי וכו' שלח למנחם בריה דיתקן ליה ויהב ליה מעשריה. מי אתי קם עמיה ר' יהושע בן לוי אמר ליה מאן יעביד דא אלא אבוך (כלומר, אביך גרידא, דרב חיליה וסומך על עצמו, שסובר שהלוקח פירות תלושין מן הגוי נוטל דמים מן השבט, וממילא מותר לתקן לו בשכר. ועיין הסיגנון בירושלמי יבמות פי"ב ה"א, י"ב ע"ג: מאן יעביד דא אלא אחוי וכו'). וע"ז שואל הירושלמי מחלפה שיטתיה דריב"ל וכו' ונוטל דמים מן השבט וכו', וא"כ שפיר עשה. וכן פירש בספר ניר שם.
<b>לרעות לו. </b>כלומר, שירעה לו את הבכורות הנולדים בחנם ויעכבם הרועה לעצמו. והוא אסור, שהרי ישראל צריך לטפל בבכורותיו חמשים יום בבהמה גסה, ול' יום בבהמה דקה, ואם הכהן רועה אותם בחנם נמצא מסייע, כמפורש במשנת בכורות רפ"ד, ועיי"ש כ"ו ב'. אבל אם נותן לו את הבכורות בשכר רעיית אמם אין כאן נתינה כלל, אלא מכירה ממש. 

Halakhah 18

<small>67.</small> <b>רשאי ישראל שיאמר לכהן וכו'. </b>צ"ל: ישראל שיאמר לחברו וכו'. ובירושלמי:<sup class="footnote-marker">44</sup><i class="footnote">כאן פ"ו ה"ג, כ"ה ע"ב. ועיין במקבילות בנדרים פי"א ה"ג, מ"ב ע"ג, ובקידושין ספ"ב.</i> אמ' הוא ישראל לישראל הילך סלע זה וכו'. ובבבלי בכורות כ"ז רע"א: ישראל שהפריש תרומה מכריו, ומצאו ישראל אחר, ואמר לו הא לך סלע זה וכו'. ומעמידה בירושלמי (לשיטת ר' יוחנן שסובר שאין נותנין מעשרות בטובת הנאה, אפילו לישראל) ברוצה ליתן לשני כהנים ובן בתו אחד מהם, והוא נותן לו סלע, כדי שיתנו כולו לבן בתו כהן. וכע"ז פסק הר"מ בפי"ב מה' תרומות הכ"א. 
<small>68.</small> <b>ותן בכור לבן בתי כהן וכו'. </b>וכ"ה בירושלמי. אבל בבכורות הנ"ל מסיק (לפי גירסת רש"י) שלא התירו אלא בתרומה, אבל לא בשאר מתנות, עיי"ש הטעם. וכבר הקשו בתוספ' חיצוניות שם (מזבח כפרה, מ"ב ע"ב מן הספר) ממשנת ערכין (פ"ח מ"ז) שמוכח משם שאף בבכור מותר לעשות כן. וכן פסק הר"מ בפי"ב מה' תרומות ה"כ. ובנו"כ שם תמהו עליו מן הבבלי בבכורות. ברם אין ספק שצדק הרי"ט אלגזי (ה' בכורות רפ"ד, ס"ב ע"ב) שהעיר שהר"מ היתה לו גירסת המיוחס לרבינו גרשום בסוגיין, והמפרש שם מבאר את הסוגייא באופן אחר לגמרי, והיינו ששאלת הגמרא היא לא על הברייתא שלנו, אלא על הרישא,<sup class="footnote-marker">45</sup><i class="footnote">לפנינו הוא להלן ה"כ, אבל לפני הבבלי היתה, כנראה, בבא זו לעיל, כשם שהוא בכי"ע.</i> כלומר, למה לא הזכיר ת"ק לעניין חילול אלא תרומות ומעשרות ולא שאר מתנות כהונה.<sup class="footnote-marker">46</sup><i class="footnote">עיין מ"ש להלן שו' 85 ד"ה ומעשרותן.</i> וע"ז תירצו שתרומה לעולם אינה מתחללת, ואינה יוצאת מקדושתה, ואין לחשוש שמא יזלזלו בה, אבל שאר מתנות כהונה דקדושת דמים נינהו (עיין בפירש"י שם), לא רצו לומר שהן מחוללין שמא יזלזלו בהן. ולפ"ז אין שום סתירה בין הבבלי ובין התוספתא והירושלמי. 
<small>69.</small> <b>אף בכתנות מקדש כן וכו'. </b>גירסת הכת"י מאירת עינים, וכבר נדחקו בפירוש הברייתא הראשונים והאחרונים (עיין להלן). אבל לפי הגירסא שלנו הדברים פשוטים, והיינו שישראל התנדב מאתים זוז <b>לכתנות</b> כהונה, שכן נהגו בישראל,<sup class="footnote-marker">47</sup><i class="footnote">עיין להלן יומא ספ"א ובמקבילות.</i> מותר לו לישראל לומר למנדב שימסור את הכותנות לבן בתו כהן והוא ימסרם לציבור, ויעבוד בהם עבודת יחיד, כמפורש בבבלי יומא ל"ה ב'. ועיין הפירוש במאירי שם, ומ"ש בשיח יצחק במקומו. ועיין ר"מ פ"ח מה' כלי המקדש ה"ז וביפה עינים ביומא שם. ופשיטא ש"כתנות כהונה" לאו דוקא, אלא הוא הדין שאר בגדי כהונה. ועיין בבלי קידושין נ"ד א', ובס' המקנה שם.<br>ברם בכי"ע גורס: אף במתנות מקדש כן. כיצד א' הרי עלי מאתים זו[ז] מתנות כהונה וכו'. ובד: אף במתנות מקודש בכהנים כן. כיצד הרי עלי מאתים זוז כל מתנות כהונה וכו'. וכן מביא ר"ב אשכנזי בהגהותיו לבכורות הנ"ל:<sup class="footnote-marker">48</sup><i class="footnote">מזבח כפרה מ"ב ע"ב. ואני מעתיק ממהרי"ט אלגזי ה' בכורות רפ"ד הנ"ל, ס"א סע"ב, שהיתה לפניו נוסחא יותר מדוייקת.</i> <b>"בקצת ספרים ישנים</b> כתוב כאן ר"ש ן' אלעזר אומר אף במתנות כהונה כן. כיצד? ישראל שהפריש מאתים זוז למתנות כהונה, ומצאו ישראל אחר ואמר לו הילך סלע זה ותנם לבן בתי כהן, ואם היה כהן לכהן אסור. <b>ותנא קמא</b> מ"ט וכו'... ואינה ה' לידי אח"כ תוספי הרא"ש ז"ל, ומצאתי שכתב וז"ל, רשב"א אף מתנות כהונה, כיצד ישראל שהפריש ר' זוז למתנות כהונה ומצאו ישראל אחר וכו', <b>כך מצאתי בספרי ספרד</b>. ונראה דהכי פירושו שהפריש מאתים זוז להלוותן לכהן להיות מפריש עליהן מתנות כהונה, בכורות וזרוע ולחיים וקיבה, כההיא דפ' כל הגט (ל' א') המלוה מעות את הכהן וכו' ". עיי"ש שנדחק מאד. וברור שנוסחא משובשת נזדמנה לו לרבינו, והסופר טעה וקרא מי"ם (במקום "כו"), ויצא לו "מתנות" במקום "כותנות". וכצ"ל אף בכי"ע: כותנות, במקום "מתנות".<sup class="footnote-marker">49</sup><i class="footnote">כנראה שבד נשרד נסיון לתקן את הגירסא: בכהנים (בכתנות?)... כל מתנות (לכותנות?).</i>
<small>70.</small> <b>ותנם לבן בתי כהן. </b>בכי"ע: והנח לבן בתי כהן. וצוקרמנדל הדפיס בטעות: והנח טבלים ואמר לו כהן תנם לי בששים לוג לבן בתי כהן. והיא טעות הדפוס, עיי"ש בעמ' 104. 
<b>שמכר את זיתיו וכו'. </b>בירושלמי (פ"ו ה"ה, כ"ה ע"ג): ישראל <b>שהיה מוכר</b> זתים בששים לוג טבולים וכו'. כלומר, שכן נהג בקביעות, ואין כאן חשש שמא הוא מוזיל לכהן. ועיין מ"ש בפירוש הקצר. 
<small>71.</small> <b>בששים לוג מתוקנין מותר. </b>וכ"ה בירושלמי הנ"ל. ובד ובכי"ע יש כאן השמטה. ובפ"מ העתיק בשם התוספתא כגי' הדפוס (מפני שהיא יותר נוחה). ועיין להלן פ"ו ה"ו. 
<small>72.</small> <b>מ ש ם שביעית. </b>כלומר, אין השביעית משמטתו,<sup class="footnote-marker">50</sup><i class="footnote">ותנא זה סובר ששביעית משמטת הלואת פירות, עיין להלן שביעית פ"ח ה"ג ומש"ש.</i> מפני שאין כאן מלוה (מנחת יצחק). ויגיד עליו רעו: ולא משום רבית, עיין בבלי גיטין ל' א' וב"ב קמ"ה סע"א-רע"ב. ונקטו כאן הלשון "ואינו חושש" אגב רבית וחילול קדשים. ופי' בעל פ"מ בירושלמי דחוק מאד. 
<b>ולא משם רבית. </b>בירושלמי הנ"ל מסיים: ואם היה מרויח לו, אסור משום רבית ומשום בזיון קדשים. כלומר, אם מרויח לו את הזמן, ואומר לו, אם אתה נותן לי את השמן בזמנו, תן לי טבלים, ואם אתה נותן לי לאחר זמן, תן לי מתוקנין, ונמצא שיש כאן רבית ובזיון קדשים (משלם רבית בתרומות ומעשרות). ופשיטא שלעניין השמטת שביעית אין הבדל, ובין כך ובין כך אינה משמטת. 

Halakhah 19

<small>74.</small> <b>ממקום הזול למקום היוקר. </b>ואף במע"ש מותר לעשות כן. וכן מפורש בירושלמי (מע"ש רפ"ד): והוה קבע מעשרא דהכא תמן,<sup class="footnote-marker">51</sup><i class="footnote">עיין ר"מ פ"א מה' תרומות ה"ו.</i> ומפרק לון כשער' דתמן. כלומר, [רבי] היה קובע את מעשר הפירות של כאן (כלומר, שבגליל) שם (כלומר, בבותניין), והיה פודה אותם כשער של שם, כלומר כמקום שהיו יותר בזול.<sup class="footnote-marker">52</sup><i class="footnote">ולא ירדתי לסוף דעת בעל פ"מ ז"ל שפירש שרבי הביא אח"כ את הפירות עצמם לשם, שהרי הדברים מתפרשים כפשוטם, וכן פירש הרא"ף שם. ומה שאמר הירושלמי שם "כהדא" כוונתו שאפילו בלי הולכת הפירות מותר להפריש במקום הזול, ומכ"ש שמותר לכתחילה להוביל את הפירות עצמם למקום הזול, ולהפריש שם את המעשר.</i> 
<small>74-75.</small> <b>תשעת כורין ביהודה ואחד בגליל וכו'. </b>וכן בירושלמי תרומות (פ"ב ה"א, מ"א ע"ב): שתרומת מעשר ניטלת שלא מן המוקף וכו' אחד ביהודה ואחד בגליל. ועיין במשנת בכורים פ"ב מ"ה ובתוספתא סוף טבול יום, ובתס"ר שם ח"ד, עמ' 170. וכבר נתקשו הראשונים ושאלו מן הסוגיא שבבבלי גיטין ל' ב' שמשם מוכח שאפילו בתרומת מעשר צריך מוקף, וחילקו בין דאורייתא לדרבנן, או בין ת"ח לסתם אדם מישראל ועוד.<sup class="footnote-marker">53</sup><i class="footnote">עיין בתוספ' גיטין ל' ב' ד"ה וכי, בס' הישר לר"ת סי' צ"ג, י"ג ע"א, וסי' תפ"ח, מ"ו ע"ג, בריבמ"ץ בר"ש וברא"ש בכורים פ"ב מ"ה, בשו"ת הרשב"א ח"א סי' ר"צ, בד"מ פ"ג מה' תרומות ה"כ ובהשגות שם.</i> 

Halakhah 20

<small>80.</small> <b>אין פודין מעשר שיני וכו'. </b>ואפילו דמאי דינו כן. ודווקא אם הביאו ממקום הזול למקום היוקר נפדה כמקום הזול, מפני שכבר נראה להפדות בזול, כירושלמי מע"ש רפ"ד. ואינו עניין למשנת מע"ש רפ"ד ומקבילות. ועיין מ"ש להלן עמ' 750 ד"ה ועיין. 
<small>81.</small> <b>במקום היוקר כשער הזול. </b>מפני שנראה כמסייע בבית הגרנות שמחזיר לו את המעשר בזול, כדי שיתן לו מעשרות. ועיין בבלי קידושין ו' ב'. ולא התירו אלא ברישא, מפני שהמעשר עצמו הוא במקום הזול, ולא איכפת לנו אם הוא והלוי הם במקום היוקר. 
<b>כהנים ולוים שהיו מסייעין וכו'. </b>ילקוט המכירי מיכה, עמ' 20, ומלאכי, עמ' 33, בשם התוספתא. וכ"ה בספרי זוטא סוף קרח, עמ' 299, בירושלמי כאן פ"ו ה"ג ובמקבילות. ובבבלי בכורות כ"ו ב': הכהנים והלויים והעניים המסייעים בבית הרועים ובבית הגרנות ובבית המטבחים וכו'. ואע"פ שהסיוע שלהם שוה הרבה פחות מן המעשרות שהם מקבלים. 
<small>81-82.</small> <b>בין הגרנות. </b>בד: מן הגרנות, וצ"ל: בין הגרנות. ובכי"ע ובמכירי הנ"ל: בבית הגרנות, וכ"ה בירושלמי דמאי הנ"ל. אבל בכי"ר שם וכן במקבילות: בגרנות, וכ"ה בספרי זוטא הנ"ל. ועיין מ"ש על "בין" ו"בית" לעיל עמ' 109 שו' 31 ובתס"ר ח"ג, סוף עמ' 53. ועיין משלי ח', ב', ובתרגום שם, ולהלן עמ' 558 הע' 50. 
<small>82.</small> <b>ואם נתנן הרי אילו חולין. </b>בבבלי הנ"ל: ואם עשו כן הללו. ופירש המיוחס לר"ג: "חיללו. הוציאו התרומה והמעשר לחולין, שאין בהן דין קדושה, ולא יפה עשו, ולא יצאו הובתן, ויש בדבר עון מיתה". ונראה שחולין לאו דווקא, ובוודאי שלא הפקיעו ממנה דין תרומה לעניין אכילת זר וטומאה. ועיין בתוספ' שם ד"ה וכי תימא. ועיין להלן. 
<small>83-84.</small> <b>ואו' שחתם ברית הלוי וכו'. </b>בכפו"פ ספי"ח, עמ' תל"ט, מעתיק את לשון הברייתא בבכורות הנ"ל, ומסיים: "וטעמא דמילתא דרחמנא אמר חלף עבודתכם ולא חלף שכרם. וכ"ה בתוספתא מסכת דמאי פרק ה'". וכן בעליות דרבינו יונה<sup class="footnote-marker">54</sup><i class="footnote">לפי שטמ"ק שם, אלא שנסדרו שם הדברים בטעות לס"ב ב'.</i> לב"ב ס"ג א': גבי מעשר כתיב חלף עבודתכם, <b>ודרשינן</b> ולא חלף שכרן. וכן בריטב"א ב"ב שם: <b>דאמרינן</b> חלף עבודתם ולא חלף שכרם. וכן במאירי קידושין, עמ' 35: והתורה אמרה חלף עבודתכם, ולא חלף שכרכם. וקרוב לוודאי שכוונת בעל כפו"פ במלים "וכ"ה בתוספתא" היא לעיקר הברייתא, ולא לטעם שנתן. 
<small>85.</small> <b>ומעשרותן אין מעשרות. </b>בירושלמי מוסיף: והקדישן אינן הקדש. ועיין מ"ש לעיל, שו' 68 (ד"ה ותן בכור) בשם המיוחס לר"ג, ומ"ש לעיל, שו' 69, ד"ה אף בכתנות. ועיין בתוספ' קידושין נ"ד א' ד"ה בכתנות. ובכל נוסחאות התוספתא, וכן בכפו"פ ובילקוט המכירי מיכה, עמ' 20, חסרות המלים "והקדישן אינן הקדש". 
<small>85-86.</small> <b>להיות פירותיהן צריכין להפריש תרומה. </b>בד ובמכירי הנ"ל: תרומה משלהן. ובכי"ע: להיות פירותיהן צריכין משלם. וכן בבבלי בכורות: ולהיות מפרישין עליהן תרומה משלם. וכ"ה בילקוט שמעוני סוף קרח. אבל בשטמ"ק בכורות שם, וכן בה' הרמב"ן רפ"ד: משלהם. ואין הבדל בין הגירסאות למעשה, והכוונה שבקשו חכמים לגזור על הכהנים שיפרישו על הכל מושלם (או משלהם), כלומר אף על התרומה עצמה, מפני שהיא חוזרת לטבלה. ובארו בבבלי שם שלא קיימו חכמים מה שבקשו לעשות, מפני שחששו שמא יסבור בעה"ב שאין הראשונה תרומה כלל, ופירותיו טבולים מדאורייתא, ויבוא להפריש מפירות הללו על טבל וודאי, ונמצא מפריש מן הפטור על החיוב, ואתה מכניסו לאיסור דאורייתא. ומפני מה לא אמרו כאן: תרומה ויחזור ויתרום, משום שחז"ל לא רצו לקרא שם תרומה עליה. ועיין מ"ש בתוספ' בכורות שם ד"ה דלמא. 

Halakhah 21

<small>88-89.</small> <b>מעשרין משל ישראל על של גוים וכו'. </b>כל הברייתא בר"ש פ"ה מ"ט. ועיין במשנה שם. 
<small>90-91.</small> <b>דברי ר' מאיר. ר' יהודה ור' יוסי ור' שמע' אומ' מעשרין וכו'. </b>בר"ש (ד"ר) הנ"ל גורס כאן: דברי ר' מאיר ור' יהודה ור' יוסי ור' שמעון אומ' וכו'. ויש כאן ט"ס ברורה, שהרי הוא ממשיך שם: "ולפי גירסא זו ר' יהודה ור' יוסי ור' שמעון כולהו בחדא שיטתא, מדגריס ר' יהודה בלא וי"ו ור' יוסי בוי"ו, והיינו כסוגיא דירושלמי". וכוונתו לירושלמי למשנתנו, שהעתיק לעיל שם: מתני' דר' מאיר, דר' מאיר אמר אין קניין לגוי בארץ ישראל להפקיע מידי מעשר. ר' יודה ור' שמעון אומר יש קניין לגוי וכו'.<sup class="footnote-marker">55</sup><i class="footnote">ומשאלת הירושלמי להלן שם: דלא כן מה נן אמרין, ר' מאיר ור' שמעון אין הלכה כר' שמעון (כלומר, אתמה) ברור שלא שנו כאן דעת ר' יוסי. ועיין במשנת תרומות פ"ג מ"ט, בירושלמי ובמלא"ש שם.</i> וכן בבבלי מנחות (ס"ו ב') <b>בכי"מ</b> גורס כגירסת התוספתא כאן. אבל כנראה שהיא ט"ס שם.<sup class="footnote-marker">56</sup><i class="footnote">עיין דק"ס מנחות, עמ' 164, הע' צ'.</i><br>אבל בבבלי מנחות הנ"ל בהוצאות שלנו (ועיי"ש ס"ז א'): דברי ר' מאיר ור' יהודה. ר' יוסי ור' שמעון אומרי' וכו'. ובתוספ' רי"ד קידושין (מ"א ב'): ואע"ג דפליג עליה דתנא קמא ר' שמעון, ומפרש בתוספות דמאי דתנא קמא הוא ר' מאיר וכו', ואע"ג דבתוספתא לא מיתניא בסתמא וכו'. ולא העיר שבתוספתא רבים חולקים על ר"מ. ומ"מ ברור שלשיטת הבבלי ר"מ ור' יהודה בחדא שיטתא קיימי, ואף ר' יהודה סובר שאין קניין לגוי וכו',<sup class="footnote-marker">57</sup><i class="footnote">ועיין בבלי ב"מ ק"א א'. ועיין מ"ש ר"ב אשכנזי בשו"ת שלו סי' א', ד"ו ד' ע"א. ובפירוש ר' משולם לשקלים פ"א, עמ' 11, הביא את המחלוקת בברייתא שבמנחות כגי' שלנו, והוסיף: ועיקר הברייתא זו בתוספתא דמאי פ' הלוקח פירות.</i> מה שאין כן לשיטת הירושלמי הנ"ל סובר ר' יהודה כר' שמעון שיש קניין, כגירסא שלנו בתוספתא כאן, כפי שהעיר בר"ש הנ"ל. וכבר הראינו לעיל פ"א הי"ג על הגורם של המחלוקת בין הירושלמי והבבלי במסורת שיטת ר' יהודה.
<small>92.</small> <b>אבל לא מישראל על של גוים ועל של כותי וכו'. </b>לפי גירסא זו משמע שהתנאים הללו סוברים שכותים גרי אריות הם, ולפיכך אין מעשרין משל ישראל עליהם. ואין לומר שהחשש הוא שמא חשב הכותי מתחילה לאכול את הפירות (והכותים מעשרים מה שהם אוכלים), ונמלך למכרם,<sup class="footnote-marker">58</sup><i class="footnote">כעין שיטת ר' אליעזר במשנתנו ולהלן הכ"ב.</i> שאם כן למה מעשרין משל כותי על של כותי, לפי שיטתם. ובמנחות הנ"ל בכי"מ מפורש: ומשל כותים על של כותים וכו', <b>ולא</b> משל כותים על של גוים וכו'. הרי לך שאין כותים כגוים לעניין מעשרות. ברם בהוצאות שלפנינו שם: ומשל גוים על של כותים, ומשל כותים על של גוים.<sup class="footnote-marker">59</sup><i class="footnote">ועיין בתוספ' שם ד"ה ר"י ור"ש. ועיין במשנת כלים פי"ז סמ"ה, בתוספתא שם ב"מ פ"ו ה"י, ירוש' ערלה פ"ג ה"ה, ס"ג סע"א, ומ"ש בתס"ר ח"ג, עמ' 53.</i> 

Halakhah 22

<small>93.</small> <b>א' ר' שמע' שזורי וכו'. </b>כפו"פ פ"ד, עמ' כ"ב, בשם התוספתא. 
<b>פירות טבלים. </b>לפי פשוטו פירושו טבל ודאי שנתערב ברוב חולין, ולא היו לו פירות אחרים שיעשר מהם.<sup class="footnote-marker">60</sup><i class="footnote">והוא לא רצה לעשות כדין התוספתא לעיל הי"ב, כדי שלא להפסיד פירות חולין הרבה.</i> וכן מוכח מן הירושלמי (פ"ה ה"ט, כ"ד ע"ד). וכן פירש"י בלשון שני במנחות ל"א א'. 
<small>94.</small> <b>וקח לך פירות מן השוק וכו'. </b>וכ"ה במנחות הנ"ל. ופירשו שם שלוקח מפירות ע"ה, ואעפ"י שחיוב דמאי דרבנן, הרי אף טבל וודאי בטל ברוב מדאורייתא, ונמצא מעשר מחיוב דרבנן על חיוב דרבנן. ועיין להלן חלה פ"ב ה"ב ומש"ש. ועיין בכפו"פ הנ"ל ובמה שהאריך בזה במל"מ פ"ה מה' תרומות הי"ז.<br>אבל בירושלמי הנ"ל גורס: צא ולוקחם מן הגוי וכו'. והוא סובר שאין קנין ביד גוי, ונמצא שיש לו פרנסה ממקום אחר, ומפריש מן הודאי על הודאי, כשיטת התוספתא לעיל הי"ב. ובבבלי הנ"ל: איכא דאמרי אמר ליה לך קח מן הגוי. קסבר יש קנין לגוי בארץ ישראל להפקיע מיד מעשר, והוה ליה מן הפטור על הפטור (כלומר, שבטל ברוב מדאורייתא). אבל הירושלמי סובר שטבל אינו בטל ברוב מדאורייתא (עיין מ"ש לעיל הי"ב), והוי ליה מן החיוב על החיוב. ועיין מ"ש בנוע"י בסוגיית הירושלמי כאן.
<small>94-95.</small> <b>ר' אליעזר אומ' בשל כותים כשם וכו'. </b>בד: ר' אליעזר אוסר אף בשל כותי. כשם וכו'. ולפי גירסת ד יש לפנינו מעין פיסקא של משנתנו (פ"ה סמ"ט): ר' אליעזר אוסר משל כותים על של כותים. ואח"כ בא באור הדברים, ולפי גי' כי"ע דברי ר"א נסמכים לפיסקא של משנתנו, והוא נותן כאן טעם לדבריו. ובירושלמי כאן פ"ה ה"ט: אמר ר' יוחנן טעמא דר' לעזר כשם שעשו וכו'. ומשמע שכ"ז לא היה לפניהם בברייתא. 
<small>95.</small> <b>דמאי אחר רובן אין מעשרין וכו'. </b>כלומר, כשם שעשו פירות ע"ה דמאי אעפ"י שרובן מעשרין, ואין מעשרין מזה על זה, משום שחוששין שאחד הוא מן הרוב ואחד הוא מן המעוט אף בפירות כותים כן. ועיין בירושלמי הנ"ל ובר"ש ובריבמ"ץ למשנתנו. 

Halakhah 23

<small>97.</small> <b>אף במקום שעשו פירות כותי דמאי כגון ירק של כפר עותני וכו'. </b>לעיל פ"א הי"א שנינו: ר' יהודה אומ' כופת הישוב וכופת אנטיפטרס ושוק של פטרוס בראשונה היו דמיי מפני שחזקתן מהר המלך וכו', ועיין מש"ש. ולהלן בתוספתא גיטין פ"ה (פ"ז) מפורש: כפר עותני בגליל, ואנטיפרוס ביהודה (ועיין במשנה שם פ"ז ז'). ולפ"ז ברור שגירסתנו ("דמאי") נכונה, ועשו ירק כותים דמאי בכפר עותני, מפני שחזקתן מן הגליל, ואינו מפריש תרומה עליהן. 
<small>97-98.</small> <b>מעשר מהן על הטבל. </b>נ"ל שצ"ל: מעשר מהן <b>עליהם</b> (ובכ"י נתפרדה התיבה ונשתבש: על הט, ופתר הסופר על הט, על הטבל), כלומר, אעפ"י שהפירות הן דמאי, מ"מ אמרו שמעשרים מפירות כותים על פירות כותים (כשיטת סתם משנתנו וכברייתא לעיל הכ"א), והלכו אחר רובם, ואנו מניחים ששניהם מן הרוב או שניהם מן המיעוט, כדי שלא לחלק בפירות כותים. ורשב"ג שינה בפירות כותים, אפילו במקום שעשו אותם דמאי. ועיין מ"ש להלן סהכ"ד. 
<small>98.</small> <b>אבל לא מן הטבל עליהן. </b>והוא הדין שאין מעשרין מהן על הטבל, וחדא מינייהו נקט. וסובר רשב"ג שאין מעשרין מפירות כותים הללו שהן דמאי לא על של ישראל ולא על של גוים. 
<b>במה דברים אמור' בלוקח מן השוק. </b>חוזר על עיקר הדין, כלומר אימתי עשו פירות כותי ודאי דוקא בלוקח מן הכותי ממה שמוכר בשוק, מפני שחזקתם שאינם מעשרים מה שהם מוכרים. 
<small>99.</small> <b>אבל במוצא פירות לתוך ביתו וכו'. </b>בד: אבל המוציא פי' בתוך ביתו וכו'. וצ"ל: מתוך ביתו. וכ"ה הסיגנון להלן שביעית פ"ד הי"ב (בכי"ע): במה דברים אמורים במוציא פירות מתוך ביתו, או ששילח לחבירו פירות, אבל בלוקח מן השוק וכו'. ובכי"ו שם: במוצא פירות בתוך ביתו וכו'.<sup class="footnote-marker">61</sup><i class="footnote">ועיין גם להלן תרומות פ"ד הי"ג ובמקבילה שבירושלמי שם.</i> והפירוש ברור שאם הכותי הוציא את הפירות מתוך ביתו, דינו כישראל ע"ה שהרי הכותים מעשרים מה שהם אוכלים. 
<b>או ששילח לו חבירו פירות וכו'. </b>עיין מ"ש לעיל. וגם כאן הפירוש פשוט שאם הכותי חבירו שילח לו פירות דינו כישראל ע"ה, מפני שחזקתו "ממאי דאכיל משגר ליה" (עיין בבלי ע"ז ל"ט ב'). 

Halakhah 24

<small>100.</small> <b>מעשה שנכנסו רבותינו לעיירות של כותים וכו'. </b>וכ"ה בכפו"פ פ"ה נ"ג ע"א ופ"ב עמ' ט"ז.<sup class="footnote-marker">62</sup><i class="footnote">אלא שבפ"ב שם חסרות המלים "של כותים" בטעות.</i> ובד: מעשה שנתכנסו וכו'. 
<small>101.</small> <b>שעל יד הדרך. </b>וכ"ה בכפו"פ פ"ב ופ"ה הנ"ל. ובד בט"ס: שעל יד הירדן. והפירוש ברור שהכונה היא לדרך מיהודה לגליל. עיין לעיל פ"א הי"א ומש"ש. 
<b>הביאו לפניהם ירק. </b>להלן מעשרות פ"ב ה"א: מעשה שהלך ר' יהושע וכו', והיו בני עיירות מוציאין להן תאנין וכו'. ובירושלמי שם (פ"ב ה"ג, מ"ט ע"ד; דמאי רפ"ג): והיו בני אותן העיירות מביאין להן פירות וכו'. והכוונה שהוציאו (שהביאו) להם פירות מבתיהם (עיין ירוש' דמאי הנ"ל). ואף כאן הפירוש כן. וכבר אמרנו לעיל שהפירות שהכותי מוציא מביתו, ומה שמשלח לחבירו ישראל, אינם ודאי אלא דמאי. 
<b>קפץ ר' עקיבא ועישרן ודאי. </b>ואעפ"י שאמרנו לעיל<sup class="footnote-marker">63</sup><i class="footnote">עיין לעיל פ"א שו' 32. ומחילה היה אף ירק שלהם דמאי. עיין להלן.</i> (שו' 97) שעיירות שעל יד הדרך לוקחים ירק מישראל, מ"מ הרי כאן הוציאו מבתיהם, וסובר ר"ע שכותים אינם מעשרים אפי' מה שהם אוכלים, ולפיכך עישרם ודאי, והפריש גם תרומה. ואפשר שעשה כן רק להפגנה בעלמא, כדי להראות את יחסו לכותים. ועיין במשנת שביעית ספ"ח, בר"ש ובר"ש סיריליאו שם.<sup class="footnote-marker">64</sup><i class="footnote">ועל קפיצת ר"ע, עיין גם לעיל ברכות פ"ד הט"ו, ולהלן ביצה פ"ב הי"ב ובמקבילות.</i> 
<small>103.</small> <b>א' לו ירק שלי וכו'. </b>המלים "א' לו" חסרות בד ובכפו"פ הנ"ל, ואולי צ"ל לפנינו: והלוא ירק שלי וכו'. 
<small>104.</small> <b>וכשבא רבן גמליאל ביניהם. </b>בד: כשהלך רבן גמליאל לביניהן. וכן בכפו"פ פ"ב (ד"ר ו' ע"ב. ובהוצ' לונץ תיקנו ע"פ התוספתא, ולא העתיקו את נוסח ד"ר): כשחזר ר"ג לביניהן. והכוונה לעיירות שבין הכותים (עיין תס"ר ה"ג סוף עמ' 53) שעל יד הדרך. 
<small>104-105.</small> <b>עשה תבואה וקיטנית שלהן דמאי, ושאר כל פירותיהם וודאי. </b>זו היא גזירה אמצעית. והטעם נתבאר לעיל פ"א הי"א: עכשיו רבותינו אמרו כל עיירות הכותיים שעל יד הדרך כגון [אלו] התבואה והקטנית שלהן דמיי מפני שחזקתן מהר המלך ושאר כל פירותיהן ודאי. והפירוש הוא שהתבואה והקטנית שהכותים היו מוכרים בשוק חזקתם מהר המלך, אבל פשיטא שאף להם היו פירות וקיטנית משלהם אלא שלא היה להם מספיק למכירה, ולפיכך כל התבואה והקטנית היא בחזקת דמאי, מפני שאם אנו חוששים שמא הוא מוכר מפירות מכנסו, אנו תולים שהוא מוכר אותם עכשיו ע"פ הדחק, ומתחילה חשב לאכול אותם, והן כפירות ישראל ע"ה. ואם הוא מוכר לסחורה ממה שלקח, הרי חזקתן שבאו מישראל, ולפיכך כולן דמאי. ועיין גירסת כפו"פ שנעתיק להלן. 
<small>105-106.</small> <b>וכשחזר רבן שמעון בן גמל' ביניהם ראה שנתקלקלו וכו'. </b>בד: כשחזר ר"ג לביניהן וראה שנתקלקלו וכו'. ובכפו"פ הנ"ל (בד"ר): כשחזר <b>ר"ג</b> לביניהן וראה אותן שנתקלקלו עשה כל פירותיהן ודאי. כשהלך <b>רשב"ג</b> לביניהן וראה אותן שנתקלקלו עשה תבואות וקטניות שלהן דמאי, ושאר כל פירותיהן ודאי. וכנראה שיש כאן עירבוביא של שני נוסחאות. ולהלן שם פ"ה עמ' נ"ג (ד"ר ט"ז ע"א): קפץ ר' עקיבא ועשאו ודאי. ואף <b>ר"ג</b> שהיה עמו עשה לבסוף כל פירותיהן ודאי. ולהלן תרומות פ"ד סהי"ב מפורש שרשב"ג סובר שכותי כישראל. ועיין מש"ש. ועיין לעיל רהכ"ג. 
<small>106.</small> <b>ועשו כל פירותיהן ודאי. </b>בד: עשה וכו'. ומכיוון שהטעם תלוי בקלקול, נראה שעשו את פירותיהן ודאי, אפילו אלה שמוציאים מתוך בתיהם, ומה שמשלחים לחביריהם ישראל, מפני שאינם מעשרין אפילו מה שהן אוכלים. ולפיכך עשו את כל פירותיהן ודאי, ואפילו בעיירות של כותים שעל יד הדרך, מפני שאנו חוששים שמא הוא מוכר ממכנסו, וממה שחשב להכניס לביתו לאכילה. ועיין מס' כותים פ"א ה"ו, הוצ' היגר עמ' ס"ב. 

Halakhah 25

<b>עציץ נקוב חייב וכו'. </b>וכ"ה בד. אבל בכפו"פ פל"ו (עמ' תקכ"ב, ד"ר ר"ח ע"ב): תוספת ספ"ה עציץ <b>שאינו</b> נקוב חייב במעשרות, תרומתו אין מדמעת, ואין חייבין עליהם חומש, וכן מפורש בירושלמי:<sup class="footnote-marker">65</sup><i class="footnote">כלאים ספ"ז, ל"א ע"א; חלה פ"ב סח"ב, נ"ח ע"ג.</i> תני עציץ <b>שאינו</b> נקוב מעשרותיו מהלכה, ותרומתו אינה מדמעת, ואין חייבין עליה חומש. ועיין במשנתנו פ"ה מ"י. ובירושלמי שם: עציץ עשו אותו ספק. והתנינן עציץ נקוב מקדש בכרם, ושאינו נקוב אינו מקדש. <b>ויקדש</b> (כ"ה בכי"ר) בכרם מספק? והנה משאלת הירושלמי: ויקדש בכרם מספק, מוכרח שהשאלה היא על עציץ שאינו נקוב, ומכאן שאף תחילת המאמר "עציץ עשו אותו ספק" פירושו עציץ שאינו נקוב. וכן פירש בפ"מ כאן במקומו. אבל במה"פ כלאים ספ"ז הנ"ל ד"ה תני פירש את הירושלמי כאן ע"פ הגירסא המשובשת של התוספתא בדפוסים ובכי"ע, והיינו שהדברים הולכים על עציץ נקוב. וזהו מפני שהיתה לפניו בירושלמי דמאי רק נוסח הדפוס, אבל ע"פ הגירסא הנכונה של כי"ר, אין לפרש אלא בעציץ שאינו נקוב, וכגי' הברייתא בירושלמי כלאים וחלה וגי' בעל כפו"פ בתוספתא כאן. ועיין מ"ש להלן. 
<small>107.</small> <b>ותרומתו אינה מדמעת ואין חייבין עליה חומש. </b>בד: תרומתן ואין מדמעות ואין חייבין עליהן חומש. וצ"ל: תרומתן אין מדמעת וכו'. ופירש בשירי מנחה בשם פי' כת"י שכ"ז חוזר על הכותים, אחרי שעשאום כגוים, ופי' שתרומת הכותים אין מדמעת, ורצה לסרס את הנוסח ולגרוס בסוף: עציץ נקוב חייב במעשר, כלומר מדאורייתא. וכ"ז דחוק מאד, ועיין במשנת תרומות ספ"ג, והנכון כלפנינו, עיין מ"ש לעיל. ובגיטין ס"ה א' מבואר שבמע"ש של עציץ שאינו נקוב חייב בחומש. ושמא היא בשיטת ר"מ, ועיין בר"ש דמאי פ"א מ"ב. 

Chapter 6



Halakhah 1

<small>1.</small> <b>המקבל שדה מן הגוי מעשר ונותן לו. </b>וכ"ה בד. וסובר תנא זה שמקבל כחוכר (עיין בבלי ב"מ ק"א א'), והמקבל קונה את כל הפירות, ותבואת זרעך קרינן ביה. ובירוש' גרס בברייתא זו: תורם ונותן לו (עיין להלן). ואמרו שם (פ"ו ה"א, כ"ה ע"ב): א"ר חיננא תקנה תיקנו במקבל שלא תבור א"י. והתנא שלנו לא קיבל תקנה זו, ועיין בפי' הרא"ש פ"ו מ"א. 
<small>1-2.</small> <b>מה אם ירצה הגוי שלא לעשר וכו'. </b>כלומר, רשב"ג סובר שהמקבל אינו זוכה בכל הפירות אלא רק בחלקו, וכשנותן לגוי, משלו הוא נותן לו, ואין הגוי מצווה על מצות מעשרות. ובמשנתנו רפ"ו שנינו: המקבל שדה וכו' מן הנכרי, מן הכותי, יחלק לפניהם. ובירושלמי שם: אמר ר' יוחנן זו דברי רבן שמעון בן גמליאל. אבל דברי חכמים מישראל חולק, מן הגוי תורם. ותני כן החוכר (בכי"ס: המקבל, וכן הגיה הגר"א) שדה מן הגוי תורם ונותן לו. אמר רבן שמעון בן גמליאל מה אם ירצה הגוי שלא לתרום פירותיו אינו רשאי, כלומר אתמה. 
<small>2.</small> <b>אלא חולק ונותן לו בפניו. </b>בירושלמי הנ"ל: אלא חולק ומניח לפניו. ובמשנתנו הנ"ל: יחלק לפניהם. וכתב הר"מ בפיה"מ: "ועל תנאי שיהיה החלוקה לפני בעל השדה שידע שמה שנתן לו הוא טבל", וכן פסק בפ"ו מה' מעשר הי"א. אבל לפי פשט הלשון אין "בפניו" אלא "לפניו". ועיין להלן ה"ב. 

Halakhah 2

<small>2-3.</small> <b>החולק שדה מן הגוי מעשר ונותן לו. </b>וכ"ה גם בד וקשה להגיה. ופירושו שנטל חלקו המגיע לו משדה של שותפות. וכן הסיגנון להלן הי"ג: אונקלוס הגר חלק מאחיו (בירושלמי פ"ו ה"ט: חילק עם אחיו). ועיין מ"ש לעיל פ"ג, שו' 12 ד"ה לחלוק הימנו. ותנא זה סובר שאין ברירה, ואפשר שחלקו הוא ביד הגוי, ולפיכך מעשר ונותן לו מדינא. ועיין מ"ש להלן בשם הירושלמי. 
<small>3.</small> <b>ר' שמעון או' תורם ונותן לו. </b>אפשר שר' שמעון זה הוא ר"ש בן גמליאל, ומכיוון שנזכר כבר בהלכה זו לא חזרו על שם אביו, כסיגנון המשנה.<sup class="footnote-marker">1</sup><i class="footnote">אבות פ"ב מ"ט, מי"ג ומי"ד. וכן מצוי בירושלמי. אבל עיין מ"ש להלן שו' 5–6.</i> ורשב"ג סובר יש ברירה,<sup class="footnote-marker">2</sup><i class="footnote">להלן תרומות פ"ב סה"י; ירוש' דמאי פ"ו ה"ה, כ"ה ע"ד. ועיין בבלי גיטין מ"ז ב'; חולין קל"ה ב'.</i> אלא שבא"י קנסו את הישראל שלכל הפחות יתרום ויתן לו, כדי שיטרח ויקנה את חלק הגוי. וכנראה שרשב"ג קנס יותר בשותפות מאשר בקבלה, ובקבלה אנו מקילים, כדי שלא תבור א"י, וכירושלמי הנ"ל. 
<small>3-4.</small> <b>לפיכך אם חזר הגוי ונתגייר וכו'. </b>כלומר, מכיון שהישראל אינו אלא תורם, הרי חזקה שלא עישר, וצריך הגר והקונה לעשר. ומכאן משמע קצת שלא כפירוש הר"מ הנ"ל שצריך להודיעו שנותן לו טבל, שא"כ מאי קמ"ל הכא. 
<small>4.</small> <b>שכר ממנו שדה מעשר וכו'. </b>נראה שבבא זו כ"ע מודים בה, שהרי השוכר צריך לשלם ממעותיו, ואם נותן לו טבל טבול למעשרות נמצא פורע חובו בטבל. ועיין ב"מ פ"ט מ"ו. 
<small>5.</small> <b>מה בין שוכר לחוכר וכו'. </b>עיין ב"מ ק"ד א'. וברי"ף שם (פ"ט סי' תקמ"ב) תניא במסכת דמאי מה בין שוכר לחוכר (ועיי"ש בנ"י וברבינו יהונתן מובא בשטמ"ק שם ק"ד רע"א) וכו'. וכ"ה בס' השטרות לר"י הברצלוני, עמ' 95 שו' 2; גנזי קדם הוצ' לוין ס"ה, עמ' 99; ערוך ערך חכר; עיטור קבלנות, הוצ' רמא"י ס"ב ע"ג; חי' הר"ן ב"מ ק"ד רע"א; מ"מ פ"ח מה' שכירות ה"א, ופירוש הגליון לבתי הנפש והלחשים (הוצ' דוידסון בידיעות המכון לחקר השירה העברית ח"ה עמ' כ'). ועיין בירושלמי כאן רפ"ו. ובאו"ז ב"מ סי' של"ח מ"ו סע"ד: תניא בתוספתא דדמאי וכו'. ועיין ב"מ פ"ט מ"ו ובפיה"מ להר"מ שם שפי' את דברי הת"ק (בניגוד לר"י) ע"פ התוספתא כאן, וכמו שפסק ברפ"ח מה' שכירות ובפ"ו מה' מעשר הי"ג. 
<b>חוכר בפירות. </b>בירושלמי הנ"ל: החוכר בפירות, השוכר במעות, המקבל למחצה לשליש ולרביע. 
<small>5-6.</small> <b>החוכר שדה מן הנכרי מעשר וכו'. </b>תנא זה סובר שאף בחוכר (ולא רק בשוכר), זרע ישראל קרינן ביה. ועיין מ"ש לעיל בריש פירקין. ובירושלמי פ"ו ה"ב מוסיף אף כאן: ר' שמעון אומר תורם ונותן לו. ומדברי הירושלמי מוכח שר"ש כאן הוא רשב"י, ולא רשב"ג (עיין מ"ש לעיל). והתלמוד שם מפרש שטעם הת"ק הוא שקונסין לחוכר מן הגוי שיעשר (כדי שלא ימצא הגוי חוכרים, וימכור שדהו), ור"ש סובר שלא קנסו. ועיין מ"ש להלן. 
<small>6.</small> <b>לפיכך אם חזר ישראל ולקחה ממנו וכו'. </b>כלומר שהוא קנה מן הגוי בחזרה את תבואת החכירה שנתן לו, מעשר דמאי, מפני החשש שמא החליפה. ותנא זה סובר כר"ש במשנתנו פ"ג סמ"ד, ודינו כמפקיד פירות אצל הגוי. ועיין מ"ש להלן בשם הירושלמי. 
<small>6-7.</small> <b>או שמכרו של ישראל חוזר וכו'. </b>בד לנכון: או שמכרה לישראל אחר נוהג בה דמאי. ופירושו שמכר את תבואת החכירה לישראל אחר, וכמו שפירשנו לעיל. ובירושלמי (פ"ו ה"ב, כ"ה ע"ב): לפיכך אם חזר הגוי ונתגייר, או שמכרן (בכי"ר: שמכרם) לישראל אחר מותר.<sup class="footnote-marker">3</sup><i class="footnote">צ"ל: [ד]מאי, ונשמטה הדלי"ת. וקרא הסופר מתר. ועיין מ"ש בתס"ר ח"ג, ריש עמ' 154, על החילוף הרגיל בין רי"ש ויו"ד. ואפשר שצ"ל: תורם, כהגהת המפרשים, עיין מ"ש בפנים.</i> ואף בירושלמי צריך לפרש שמכר את פירות החכירה. אלא שבירושלמי היתה להם מסורת אחרת, וגרסו בראש ה"ב: <b>החוכר</b> שדה מן הגוי וכו'. ומדברים בחוכר ע"ה. ולפיכך פירשו שאם נתגייר הגוי או שמכר הגר את אותם הפירות עצמם שקבל בעד החכירה הרי הם דמאי, מפני שחוששין שמא לא עשרם החוכר. 

Halakhah 3

<small>7.</small> <b>החוכר שדה מן הכותי וכו'. </b>תנא זה סובר שמדינא מעשר אפילו בחוכר מישראל (עיין מ"ש בריש פירקין), אלא שבחוכר מישראל הקילו החכמים, וכשיטת חברייא בשם ר' יוחנן בירושלמי פ"ו רה"ב. 
<b>ושוקל לאוצר. </b>כלומר, השוקל לאוצר המלך חייב לעשר, שלא יפרע חובו בטבל, עיין להלן מע"ש פ"ג ה"ה וחלה פ"א ה"ד ומש"ש. 
<small>8.</small> <b>שוקל לקיטרון. </b>בד: לקטרון. ובפירושו נ"ל שהוא מחלק האופסניא לצבא,<sup class="footnote-marker">4</sup><i class="footnote">נ"ל שקטרון הוא ἀκτάριος שעניינו הוא כמו ἀκτουαρίων, (עיין פרייסיגקע, פאכווארטער וכו', עמ' 8). ובמכילתא בשלח מצויה כמה פעמים המלה "אקטור" במובן שומר הנהר, שהיה ממונה אף על המכס. אבל שם מדברים בעיקר במוסד מצרי, עיין מ"ש שמואל קרויס במ"ח חמ"ט, 1905, עמ' 689. ובמדרש הגדול בשלח, עמ' 136 ועמ' 139, הכתיב הוא קטרין, במקום אקטורין. ופירוש המלונות שהכוונה כאן לקטרון, centurio, בעל הזמורה, אינו מסתבר, מפני שאין עניינו לכאן, ובפקיד על המסים אנן קיימין.</i> שהיו בני העיירות מספקים לו צרכי אוכל. 

Halakhah 4

<b>לא יאמר ישראל לגוי ולכותי וכו'. </b>בירושלמי כאן ספ"ו: תני לא יאמר אדם לחבירו וכו'. ועיין בבלי שבת ק"נ א'. ובסמוך נעתיק את לשון הבבלי בע"ז ע"א א'. אבל כמה מן הראשונים גרסו אף בירושלמי: לא יאמר אדם לגוי וכו', עיין אהצו"י שם, עמ' 128. וכן גרס במאירי ע"ז, עמ' 290. ועיין מ"ש להלן. 
<small>9.</small> <b>הילך מאתים זוז ושקול תחתיי מן האוצר. </b>בירושלמי הנ"ל: הילך מאתים דינר ושקול על ידי לאוצר. והנה מלשון התוספתא שאמר כן לגוי, לכותי או לשאינו נאמן על המעשרות, משמע שחוששין שמא פרע הגוי ביין נסך, והכותי והע"ה בטבל. ומכיוון שעל הישראל מוטל החוב לשלם ביין או בתבואה, הרי אין לו לתת מעות לחשודים, שהם יקנו בשבילו את האוכלים, שנראה כאילו פורעים בשליחותו בטבל. ואם הגוי משלם ביין נסך נראה שניחא לו בזה, ורוצה בקיומו של היין.<br>ובתשובת הרמב"ן לר' שמואל הסרדי (ספרן של ראשונים הוצ' הר"ש אסף עמ' 86): ועוד מצינו בתוספתא לא יאמר אדם לגוי ולכותי וכו' ושקול על ידי לאוצר וכו', והעתיקה ר' שמואל הנ"ל בספר התרומות שער מ"ו ח"ד סי' י"ח, ד"ר פ"ד ע"א. ועיין שו"ת הרשב"א ח"א סי' תרפ"ו. ובבבלי ע"ז ע"א א': אמר רב יהודה אמר רב מותר לאדם לומר לגוי צא והפס עלי מנת המלך. מיתיבי אל יאמר אדם לגוי עול תחתי לאוצר (כ"ה בכי"מ ובראשונים) וכו'. וברור שהכוונה לתוספתא שלפנינו, ועיין בראשונים שם שהקשו מן הברייתא שלעיל.<sup class="footnote-marker">5</sup><i class="footnote">פ"ה הי"ד, לפי פירוש הבבלי בע"ז ס"ג ב'.</i> והמחוור הוא כדברי הראשונים שבחמריו ופועליו אין עליו כלל חיוב לתת להם יין ופירות דוקא, ואם הוא נותן להם מעות יכולים לקנות מה שהם רוצים,<sup class="footnote-marker">6</sup><i class="footnote">עיין בתוה"ב להרשב"א בית ה' ש"ב, קל"ט ע"א ואילך, ובמאירי ע"ז, עמ' 290, וכ"ה בחי' הרשב"א ע"ז בכת"י.</i> מה שאין כן כאן שחייב לפרוע יין ופירות. והגאונים<sup class="footnote-marker">7</sup><i class="footnote">עיין במאירי וברשב"א הנ"ל, ובשו"ת הרשב"א ח"א סי' תרפ"ו.</i> הסיעו את פירוש הברייתא למכירת יין ע"י הרשות. וכן פסק הר"מ בפי"ג מה' מאכלות אסורות הכ"ז, עיי"ש.
<small>9-10.</small> <b>אלא אומר לו פטריני מן האוצר. </b>בד: פוטרני וכו'. ובירושלמי הנ"ל: פרשיני מן האוצר. וכן מעתיק מן התוספתא ברמב"ן ובס' התרומות הנ"ל. וכן גורסים הראשונים<sup class="footnote-marker">8</sup><i class="footnote">עיין באהצו"י דמאי, עמ' 128. ויש להוסיף עליו מאירי ע"ז, עמ' 290, וחי' הרשב"א כת"י שם.</i> בירושלמי שם. ברם בשו"ת הרשב"א ח"א סי' תרפ"ו (בד"ר) מעתיק מן הירושלמי: פשרני מן האוצר. וכ"ה מעתיק (פשרני) בסיפא כאן. וכן בירושלמי ב"מ (פ"ו ה"ג, י"א ע"א):<sup class="footnote-marker">9</sup><i class="footnote">לעניין אנגריא.</i> באותו שיכול לפשר וכו', באותו שאינו יכול לפשר. ואין ספק שהגירסא הנכונה היא: פשרני, ופירושה: חלצני ומלטני.<sup class="footnote-marker">10</sup><i class="footnote">עיין מ"ש ר"ח ילון בקונטריסים כ"א, עמ' 86 [ויש להוסיף קוה"ר ח׳ ח׳: אילו עשו תשובה פשרו.]. ובספרי במדבר פי' צ"ה, 95: <b>פשרה</b> היא זו, אין בו כח וכו'. ופירושו: השתמטות והתחמקות היא זו. וכן יוצא ברור מתוך המקבילה שבמה"ג (ספרי זוטא של הורוביץ, עמ' 272): <b>פטורת</b> היא, שאין בו כח וכו'.</i> וכן בבבלי ע"ז הנ"ל:<sup class="footnote-marker">11</sup><i class="footnote">כגי' תוספ' שם ד"ה ה"א, ספר השלמה ע"ז פ"ה סי' ד', י"ז ע"ג ועוד.</i> הא לא דמיא אלא <b>לסיפא</b> אבל אומר לו מלטיני מן האוצר, כלומר, מכיוון שביקש אותו שיציל אותו מן האוצר ולא אמר לו שיכנס במקומו, הרי כוונתו היתה שיפייס אותם בדברים ע"י השפעתו, או שיתן להם ממון. ואם הגוי נתן להם יין נסך, או טבל, אדעתיה דנפשיה קעבד. 
<small>10.</small> <b>וכן לא יאמר אדם לחבירו וכו'. </b>כ"ה בכל הנוסחאות, וכ"ה בירושלמי ספ"ו הנ"ל. אלא שבירושלמי (בהוצ' שלפנינו בכל הנוסחאות) גרס אף ברישא: לחבירו (עיין מ"ש לעיל, סוף שו' 8). ולכאורה הכוונה היא לחבירו גוי (עיין בבלי שבת ק"נ א'). אבל לפנינו הגירסא בטוחה ברישא, ומכיוון שהברייתא שנתה ברישא: גוי, כותי וחשוד הרי משמע שכאן מדברים בישראל חשוד. והכוונה, כנראה, שלא יפרע טבל בשליחותו. ובשו"ת הרמב"ן הנ"ל (בשו' 9): "וכן לא יאמר לחברו וכו', ולעניין רבית היא שנויה, ופירושה שהוא נותן לו מאתים זוז מעכשיו <b>שיפול תחתיו לאומנות המלך</b> שהיא בשוה שלש מאות, ומשום דמקדים ליה דינר פרע במקומו יותר". ועיין בשו"ת הרשב"א ח"א סי' תרפ"ו הנ"ל. 
<b>ופול תחתיי לאומנות. </b>בירושלמי הנ"ל: ושקול על ידי לאומנות. וכן מעתיק הרמב"ן הנ"ל מכאן. והנכון כלפנינו.<sup class="footnote-marker">12</sup><i class="footnote">בתוה"ב להרשב"א בית ה' ש"ב, קל"ט סע"א מעתיק (בשם הראב"ד) אף מבבלי ע"ז הנ"ל: דתניא <b>פול</b> תחתי לאוצר. והוא מפרש שם: דכיוון שזה חייב ליתן יין למלך, ואמ' לו <b>פול</b> אתה תחתיי הרי זה כאילו קנה ממנו היין נסך, וממצותו נתנו לאוצר המלך. וכ"ה בהשגות פי"ג מה' מאכלות אסורות הכ"ז, בד"ק ובד"ו רפ"ד (ובד"ח תקנו שם "עול" במקום "פול").</i> וכן במשנת ב"ב (פ"ט מ"ד): שנפל אחד מהם לאומנות. ובבבלי שם (קמ"ד ב'): תנא האי אומנות. לאומנות המלך. וכן מפורש בירושלמי שם. ועיין בשטמ"ק ב"ב שם, ברמב"ן ובחי' הרשב"א כת"י (והביאו במלא"ש למשנה שם) שם. ורבותינו כבר ראו לנכון שהכוונה היא לליטורגיות שהיתה המלכות מטילה על בעלי הנכסים. וכן בפירוש הרמב"ן לתוספתא כאן שהעתקנו לעיל: שיפול תחתיו לאומנות המלך. 
<small>11.</small> <b>אלא אומ' לו פוטריני מן האומנות. </b>בשו"ת הרמב"ן הנ"ל: פרשני מן האומנות. וכ"ה בירושלמי הנ"ל. אבל בשו"ת הרשב"א הנ"ל מעתיק בשם התוספתא והירושלמי: <b>פשרני</b> וכו', וכן נכון, עיין מ"ש לעיל, שו' 9–10. 

Halakhah 5

<small>11-12.</small> <b>המקבל שדה מישראל תורם ונותן לו וכו'. </b>וכ"ה בד, בר"ש וברא"ש פ"ו מ"א. וכן בירושלמי ב"מ (פ"ט ה"ז, י"ב ע"א): תני המקבל שדה מישראל מעשר ונותן לו דברי ר' מאיר (ונשמטה שם דעת הת"ק בטעות). אבל במשנתנו רפ"ו: המקבל שדה מישראל, מן הנכרי, מן הכותי, יחלק לפניהם, וכתבו בר"ש וברא"ש על התוספתא כאן: על כרחין מקבל לאו דווקא, אלא חוכר, דלא מיסתבר דלימא שום תנא במקבל מישראל תורם ונותן לו, מעשר ונותן לו, וברא"ש שם: וכן יש בב"מ פ' המקבל טובא מקבל דמפרש בגמרא דהיינו חוכר.<sup class="footnote-marker">13</sup><i class="footnote">עיין ב"מ ק"ד רע"א.</i> ובירושלמי כאן (פ"ו ה"ב, כ"ה ע"ב): החוכר שדה <b>מישראל</b><sup class="footnote-marker">14</sup><i class="footnote">כ"ה בנוסח הרש"ס ובירוש' ב"מ הנ"ל, וכן מוכח מהמשך הסוגיא. ולפנינו בטעות: החוכר שדה מן הגוי.</i> תורם ונותן לו. ר' מאיר אומר מעשר ונותן לו. ולפי גירסא זו סובר הת"ק כאן כמשנתנו פ"ו מ"א, עיין בפי' הרא"ש הנ"ל. אבל עיין מ"ש לעיל בריש פירקין. וצ"ע. 
<small>12.</small> <b>מעשר ונותן לו. </b>פירשו בירושלמי הנ"ל (אליבא דחד מ"ד) שר"מ סובר שתפסה מדת הדין אף בחוכר מישראל, ואין אדם רשאי לפרוע בטבל בעד החכירה שלו. 
<small>13.</small> <b>וממין אחר. </b>וכ"ה בד ובר"ש וברא"ש הנ"ל, והוא וי"ו המחלק. ובמשנתנו (פ"ו מ"א): או ממין אחר. 
<small>13-14.</small> <b>וחכמ' אומ' אם מאותה שדה נתן לו וכו'. </b>ר"ש הנ"ל. ובירושלמי (פ"ו ה"א): תני ר' חייא מאותה השדה, בין מאותו המין וכו'. ועיין ירוש' ב"מ פ"ט ה"ז, והנוסחא שם משובשת. 
<small>14.</small> <b>בין ממין אחר בין מאותו המין וכו'. </b>בד, בר"ש ובירושלמי הנ"ל הסדר הוא: בין מאותו המין בין ממין אחר. ופירשו בירושלמי שר"י סובר כרשב"ג (ב"מ פ"ט מ"ח), שבעה"ב מקפיד שלא יזרענה מין אחר, ולפיכך אם נתן לו מין אחר הוי ליה כפורע חובו מן הטבל, אבל החכמים סוברים כחכמים שם, שבמקום שאין הפסד לבעה"ב יכול לשנות ולזרוע מין אחר, ולפיכך אם נתן לו משדהו מין אחר, משלו נתן לו ואינו מעשר.<sup class="footnote-marker">15</sup><i class="footnote">ומה שהוא תורם הוא מפני שאי אפשר לגורן שתעקר בלא תרומה גדולה.</i> ועיי"ש פירוש אחר. 
<small>15.</small> <b>מעשר ונותן לו. </b>כ"ה בד, בר"ש ובירושלמי. ובכי"ע בטעות: תורם ונותן לו. 
<small>15-16.</small> <b>קיבל הימנו זרע לתת לו פירות בגורן וכו'. </b>בח"ד פירש שקיבל זרע כדי לזרוע בשדה של עצמו. ולדבריו צ"ל שלא קיבל עליו אחריות בעד הזרע, שאם לא כן הרי אסור משום רבית, וכ"ז דחוק מאד. ונראה לפרש את הברייתא ע"פ משנת ב"מ פ"ח מ"ח: מלוה אדם את אריסיו חטין בחטין לזרע, כלומר, אעפ"י שאפשר שיתייקרו בשעת הגורן. ועיין בבלי שם ע"ד ב'.<br>והנה היתר זה אפשר לפרשו בשתי פנים: א. שהנותן בקבלה יכול להתנות שהמקבל ישלם לו משדהו שליש ורביע ועוד דינר, ואין כאן חשש רבית, שהרי מותר לו לבעל השדה לקבל דמי אריסות כרצונו, ואפילו זקפו עליו במלוה מותר (עיין בפי' הראב"ד בשטמ"ק ב"מ ע"ד סע"ב). ולפי היתר זח חייב האריס לשלם לו פירות הזרע מחוץ לאריסותו, ואם לוה ממנו בעיר מחזיר לו בעיר ולא בגורן (עיין ב"ק פ"י מ"ו), כדין הלואה. ומטעם זה עליו לשלם חולין גמורים כעין שלוה ממנו. ב. שהאריס אינו מחזיר לו אח"כ את הזרע כפרעון החוב, אלא כשבעה"ב מקדים לו זרע, מוריד האריס מדמי אריסותו, כלומר "לבציר מהכי קא נחית", ונמצא שאין בעה"ב מקבל בחזרה את דמי הזרע, אלא מקבל יותר מפירות שדהו. וההבדל בין שני הטעמים הוא, שלטעם ראשון צריך האריס לטרוח ולהביא את פירות הזרע לעיר, כפרעון הלואה, אבל לטעם השני "חולק [בגורן] ונותן לו, זה מכניס חלקו לעיר, וזה מכניס חלקו לעיר" (תוספת' ב"מ פ"ט הי"ט). נמצאנו למדים שבמקום שחולק לו את הזרע על הגורן (ואינו טורח להביאו לעיר), אין כאן פרעון הלואה, אלא תשלומי האריסות, וחולק לו בפניו, כדין מקבל מישראל.<br>וזו היא אף כוונת הברייתא שלנו: קיבל הימנו זרע ליתן לו פירות בגורן, כלומר שהאריס קבל מבעה"ב פירות לזרע, ע"מ להחזירם לו בזמן הגורן (ואין כאן האיסור של משנת ב"מ פ"ה מ"ט), מעשר ונותן לו, כדין פרעון הלואה שמשלם כעין שלוה.
<small>16.</small> <b>ממקום שחולקין על הגורן וכו'. </b>בד: מקום שחולקין וכו'. כלומר, במקום שאף בעד הזרע חולק לו על הגורן (ולא בעיר), אינו צריך לעשר, עיין מ"ש לעיל בפירושה. 
<small>17.</small> <b>חולק לו בפניו שיויו. </b>המלה "שיויו" ליתא בד, וצוקרמנדל השמיטה. והכוונה שנותן לו טבל כשווי זרע החולין שקיבל, שהרי למה יוותר לו בעה"ב על העודף שנתן לו, ובוודאי צריך להוסיף על תשלומי אריסותו זרע טבל כשווי החולין שהוא קבל, אלא שאין טרחת התיקון עליו, אלא על בעה"ב. ועיין מ"ש לעיל סה"א על "בפניו". 
<b>קיבל ממנו מעות ליתן לו וכו'. </b>כלומר, מעות לקנות בעדן זרע וכו'. ואף זה מותר ואין כאן משום רבית, מפני הטעמים שכתבנו לעיל, אלא שבמקבל מעות הרי זו הלואה גמורה, וחייב לפרוע חולין מתוקנין. 
<small>17-18.</small> <b>הכל מודים שמעשר ונותן וכו'. </b>נראה שצ"ל: בכל מקום מעשר וכו', כלומר ואפילו במקום שחולקין בגורן צריך לעשר, שאין כאן אלא ויתור מצד בעה"ב שמקבל גם בעד הזרע בגורן (מכיון שבין כך ובין כך צריך לטרוח ולהביא את השאר לעיר), אבל מ"מ לא נפקע כח ההלואה שיהא מותר לשלם לו טבל. 

Halakhah 6

<small>18.</small> <b>ישראל שקיבל מחבירו שדהו לקצור כשהוא שבלין וכו'. </b>רוב המפרשים פירשו בישראל שקיבל מישראל חבירו, ולפי פירוש זה קשה לפרש את הסיפא: זיתיו למסוק בשמן מעשר ונותן לו, והרי בפ"ו מ"ה שנינו: המקבל זתים לשמן, כשם שחולקין בחולין כך חולקין בתרומה, ועיין בירושלמי שם. ואם במקבל במחובר ("למסוק") מעשר ונותן, מכ"ש כשקבל בתלוש ("זתים לשמן"), וממילא אין כאן שאלה למי הן המעשרות, שהרי המקבל פורע לו חולין מתוקנין. ולפיכך נראה כפירוש בעל מנחת בכורים שפירש ע"פ הירושלמי (פ"ו ה"א, כ"ה ע"ב) שבמקבל מגוי עסיקינן,<sup class="footnote-marker">16</sup><i class="footnote">ועל חבירו שפירושו "גוי", עיין מ"ש לעיל שו' 10.</i> ועיין מ"ש להלן. 
<small>19.</small> <b>נותן לו כמות שהן. </b>וכן בירושלמי הנ"ל: מניח כמות שהן. והטעם הוא שמכיוון שמשלם בפירות שלא נגמרה מלאכתן למעשרות כ"ע מודים בה, שהקלו על המקבל מן הגוי, שמניח לפניו כמות שהן. 
<b>שדהו לקצור בחיטין וכו'. </b>כלומר שיתן לו מפירות שנגמרו מלאכתן, מעשר ונותן לו. ואפילו לשיטת משנתנו (פ"ו מ"א, ועיין מ"ש בריש פירקין) שהמקבל מן הגוי נותן לו טבל, שאני כאן שקבל ממנו שדה שהיתה כבר זרועה, ואין כאן חשש שמא תבור א"י, ולפיכך מעשר ונותן לו, כמו שבארו בירושלמי הנ"ל. 

Halakhah 7

<small>20.</small> <b>ר' יוסי וכו'. </b>עיין מ"ש לעיל רפ"ג. 
<small>21.</small> <b>שהמקבל שדה אבותיו מן הגוי וכו'. </b>לפי פשוטה חולקת הברייתא על ר' יהודה במשנתנו (פ"ו סמ"ב), והיא סוברת שאף במקבל שדה אבותיו מן הגוי נותן לו כמות שהן, אם משלם לו מן הפירות שלא נגמרו מלאכתן למעשרות. אבל בפיה"מ להר"מ שם כתב: ואיני רואה חולק על ר' יהודה. 

Halakhah 8

<small>23.</small> <b>אינו רשאי לומר לו טול אתה חיטים שבמקום פלוני וכו'. </b>וכ"ה בד. אבל במשנתנו (פ"ו מ"ט): יכול הוא לומר לו טול אתה חטים וכו'. ברם כבר פירשו הקדמונים<sup class="footnote-marker">17</sup><i class="footnote">ר' שמואל בן חפני בס' השותפות (גנזי קדם של לוין ס"ו, עמ' 58), הר"מ ועוד. וכן מוכח מן הירושלמי.</i> בבא זו של משנתנו שלעניין מעשרות נשנית. ומה שאמרו שם בסיפא: אבל לא יאמר לו וכו' טול אתה הלח, ואני אטול את היבש, הוא לא מחמת טומאה וטהרה,<sup class="footnote-marker">18</sup><i class="footnote">עיין בר"מ פי"א מה' מעשר ה"ו.</i> אלא מחמת שהם שני מינין, ונמצא מחליף עם עם הארץ, ומוכר לו דמאי. וכן במאירי לחגיגה (כ"ה רע"ב, עמ' 53): "וי"מ לח ויבש ממש, ואפילו במין אחד הרי הוא כשני מינין,<sup class="footnote-marker">19</sup><i class="footnote">בירושלמי פיאה פ"ג ה"ב, י"ז ע"ג: כמו דר' עקיבה אמר לח ויבש שני מינין, כן ר' מאיר אומר לח ויבש שני מינין.</i> וצריך שומא בחלוקתם, שהיבש משתמר ביותר". ולפ"ז מה שהחבר רוצה חטים שבמקום פלוני, אינו אלא משום שמקום פלוני יותר קרוב לביתו, כפירוש הר"מ במשנה ח',<sup class="footnote-marker">20</sup><i class="footnote">במהדו"ק. אבל במהדו"ב חזר בו והשמיט כ"ז, עיין בהוצ' ציפי, עמ' 30, וכ"ה בהגד"נ. ואעפ"י שרבינו חזר בו, לא חזר אלא מפירושו שהדברים נשנו לעניין דיני ממונות גרידא, ולא לעניין איסור והיתר. אבל עצם הטעם למה מעדיף החבר את החטים שבמקום פלוני נשאר בתוקפו.</i> אבל אינו מדבר שם כלל בחבר לטהרות, אלא בחבר למעשרות.<sup class="footnote-marker">21</sup><i class="footnote">ומה שהביאו משנה זו בבבלי חגיגה כ"ה ב' לעניין טהרות, עיקר הכוונה לתוספתא שהעתיקו שם, עיי"ש.</i><br>אבל בתוספתא כאן ברור מן העניין שבחבר לטהרות עסיקינן, ומה שהוא רוצה חטים שבמקום פלוני הוא מפני שהוא יודע שהחטים הללו לא הוכשרו (כפירש"י בחגיגה שם למשנתנו הנ"ל). וכן ביין שבמקום פלוני הוא מפני "שהובררה טהרתו לחבר ע"י שמירה".<sup class="footnote-marker">22</sup><i class="footnote">כפירוש המאירי בחגיגה שם, עמ' 52. ועיין בטורי אבן שם מה שהקשה על רש"י, ולפי פירוש המאירי ניחא.</i> ולפ"ז יש כאן חליפין של מוכשר ושאינו מוכשר,<sup class="footnote-marker">23</sup><i class="footnote">בירושלמי פ"ו ה"ט, כ"ה ע"ד: א"ר זעירא ויאות, אילו חבר ועם הארץ שירשו את אביהם עם הארץ והיו שם פירות מוכשרין ופירות שאינן מוכשרין, שמא או' לו, טול אתה את המוכשרי', ואני נוטל את שאינן מוכשרין.</i> של טמא וטהור, וכשני מינין הן אצל חבר לטהרות, ואין סתירה בין המשנה והתוספתא. וכן בס' השותפות לר' שמואל בן חפני הנ"ל (לעיל הע' 17) הסמיך למשנתנו לא את הברייתא שלנו כאן, אלא את הברייתא שלהלן ה"י.
<small>24.</small> <b>אלא חולקין בשוה. </b>ובמין אחד אמרינן ברירה, והוברר הדבר למפרע שזהו חלקו משעה ראשונה.<sup class="footnote-marker">24</sup><i class="footnote">עיין ירוש' שקלים ספ"א ובמקבילות; בבלי בכורות נ"ו ב'.</i> ועיין תוספ' רי"ד ורשב"א קידושין י"ז ב' ומאירי חגיגה הנ"ל. אבל עיין מ"ש במאירי קידושין, עמ' 109. 
<small>24-25.</small> <b>אפלו חבר חולק לו בפניו. </b>כלומר, אפילו החבר חולק לפניו מותר. ואינו כמוסר טהרות לע"ה, שהרי הוברר הדבר שזהו חלקו של ע"ה משעה ראשונה. ועיין מ"ש על המליצה "בפניו" לעיל שו' 2. 
<small>25-26.</small> <b>מפני שאמרו כל טהרותיו וכו'. </b>לפי פשט הלשון משמע שבכל טהרות עסיקינן ואפילו בחולין. אבל מן הבבלי הנ"ל משמע שבתרומה עסיקינן. ועיי"ש בשיח יצחק במקומו. ועיין במאירי חגיגה הנ"ל. 
<small>26.</small> <b>ירשו את אביהן חבר רשאי שיאמר וכו'. </b>כלומר, אפילו אם החטים שבמקום אחד לא הוכשרו, ושבמקום שני הוכשרו, וכן היין שבמקום אחד הוא בכלי גללים ואבנים, והיין שבמקום שני הוא בכלי חרס, מ"מ מכיון ששניהם טהורים הוי ליה כמין אחד. ואמרינן יש ברירה.<sup class="footnote-marker">25</sup><i class="footnote">אבל ביין כנגד שמן אסור, מפני שאין מוסרין טהרות לע"ה.</i> 

Halakhah 9

<small>29-30.</small> <b>היניח מעשר שיני אינו רשאי וכו'. </b>הלכה זו היא אף בחולין (ביין כנגד שמן) ולא נשנית אלא אגב סיפא, והוכנסה לכאן, משום שאף כאן מחלקים בין שני מינין ומין אחד. ועיין באו"ש פ"ג מה' שקלים ה"ד שפירש אחרת את כל הברייתא. 
<small>30.</small> <b>טול אתה חיטים ואני שעורים וכו'. </b>כלומר, מכיוון שהם שני מינין הרי הם כחליפין ומכירה, ואסור במע"ש, ואפילו בשניהם חברים. ועיין מ"ש להלן בשם הראב"ד ומ"ש להלן הי"ב והי"ג. ובירושלמי מע"ש (פ"א ה"א, נ"ב ע"ג): האחין שחלקו מהו שישקלו זה כנגד זה. ובר"מ פ"ג מה' מע"ש ה"כ: האחים שחלקו מע"ש אין שוקלין זה כנגד זה. ועיין בהשגות שם. ואיסור זה הוא דוקא בשוקלים או חולקים מנה כנגד מנה, אבל באומדנא בוודאי מותר לחלוק במין אחד, אבל בשני מינין אסור מפני שהוא כמוכרו. 
<small>31.</small> <b>טול אתה מעות של חיטין וכו'. </b>כלומר, אין אנו הולכים אחרי פירות מע"ש שהיו שני מינין, אלא אחר המעות והם מין אחד, ובאופן כזה מותר לחלוק במע"ש, מפני שהוא מין אחד, ונמצא שהוא חלקו משעה ראשונה, ואין כאן מכירה אלא ירושה. ולפי זה אפילו אחד חבר ואחד ע"ה גם כן מותר, ואינו כמוסר מעות מע"ש לע"ה. ועיין בפי' הראב"ד לתו"כ בחוקתי (ספי"ב, קט"ו ע"ב) שרצה לומר שלמ"ד מע"ש ממון גבוה אינו מורישו לבניו, מ"מ גם לשיטה זו יהא מותר במין אחד, מפני שזה זוכה בשלו וזה זוכה בשלו. 

Halakhah 10

<small>32.</small> <b>חבר ומי שאינו נאמן על המעשרות וכו'. </b>בבא זו עוסקת לא בחבר לטהרות אלא בחבר למעשרות, וכל החשש הוא שלא ימסור דמאי לע"ה. וכל הברייתות הובאו בס' השותפות לר' שמואל בן חפני (גנזי קדם של לוין ח"ו עמ' 58). 
<small>33.</small> <b>רשאי שיאמר לו טול אתה חיטין וכו'. </b>מפני שהתירו למכור דמאי במדה גסה בין לסיטון ובין לבעה"ב, עיין לעיל פ"ג הי"ג ומש"ש. אבל משנתנו (פ"ו מ"ח) חולקת וסוברת שלא התירו למכור דמאי אלא לסיטון בלבד,<sup class="footnote-marker">26</sup><i class="footnote">עיין ירוש' פ"ב ה"ד כ"ג ע"א, ופ"ו ה"ז, כ"ה ע"ד.</i> ולפיכך היא אוסרת לו לומר טול אתה חטין ואני שעורין. 

Halakhah 11

<small>34-35.</small> <b>לקחו גדיש של תבואה ועביט של ענבים וכו'. </b>כלומר, לקחו ביחד גדיש של תבואה וכו' (מפני שהמוכר רצה למכור את הכל בב"א), וכוונתם היתה שיזכה כל אחד בחלקו, ולפיכך אנו תולים שכל אחד זכה בחלקו, ומעשר עליו בלבד. ובירושלמי (פ"ו ה"י, כ"ה ע"ד): א"ר הושעיא וכו' אם קנו ע"מ לחלוק אף ר' מודה לרשב"ג שזה חלק המגיע לו משעה ראשונה. ועיין להלן ע"ז פ"ג הי"ז (הוצ' צוקרמנדל). 
<small>36.</small> <b>אם לקחו ואחר כך שיתפו וכו'. </b>בד: אם <b>לקח</b> וכו'. וכ"ה בס' השותפות הנ"ל. ולפי גירסא זו הפירוש פשוט, שכבר נתחייב לעשר את כלו. ולפי הגירסא שלנו פירושו שלקחו את הגדיש ביחד ואח"כ שיתפו, ומכיוון ששיתפו אחרי שקנו הרי מוכח שלא קנו ע"מ לחלוק שיזכה כל אחד בחלקו בלבד, ונמצא שהן שותפין בכל שבולת ושבולת, ונתחייב החבר לעשר את הכל. ואפילו אם חלקו אח"כ אין לומר כאן ברירה, שהרי לא קנו ע"מ לחלוק. ועיין במשנתנו פ"ו מ"ה ובירושלמי שם סה"י. 
<small>36-37.</small> <b>זה שהביא שחרי שבלים משלו וזה שהביא שחרי וכו'. </b>בד: זה הביא שהרי וכו' הביא שהרי וכו'. ובס' השותפות הנ"ל: זה הביא <b>שחרי</b> שבלים משלו וזה הביא סלי זיתין וכו', כלומר כל אחד הביא את חלקו ונתערבו. ובירושלמי פ"ו ה"א, כ"ה ע"ב: קבל ממנו שדה לקצור בשחרי<sup class="footnote-marker">27</sup><i class="footnote">כגי' כי"ע וס' השותפות בתוספתא.</i> <b>שיבולים</b>,<sup class="footnote-marker">28</sup><i class="footnote">בכי"ר: בשיחרי שיבולים. ובנוסח הרש"ס: בסהרי שבלים. ובהוצאות שלפנינו של הירושלמי חסרה המלה "שיבולים".</i> ענבים לבצור בסלי ענבים, זתים למסוק בסלי זתים וכו'. ולפ"ז משמע ששהר (שחר) הוא כלי שמניחים בו את השבלים, וכל אלו עדיין לא נגמרה מלאכתן למעשרות, כפי שמוכח מן הירושלמי הנ"ל. 
<small>38-39.</small> <b>או שבצרו כרמיהן לתוך גת אחת וכו'. </b>כלומר, אף כאן אין שותפות בכוונה, אלא כל אחד הביא את חלקו ונתערבו. עיין במשנה פ"ו מ"ז. 
<small>39-40.</small> <b>המעשר מעשר את שלו ודאי וחצי חלק חבירו וכו'. </b>כלומר מעשר דמאי את חצי חלק חבירו. ובמשנתנו הנ"ל: שנים שבצרו את כרמיהם לתוך גת אחת וכו', המעשר מעשר את שלו וחלקו בכל מקום שהוא. ובירושלמי שם: המעשר מעשר את שלו ודאי, וחלקו בכל מקום שהוא דמאי, וחצי חלקו שביד חבירו משלו דמאי. כלומר, חציו שלו הרי הוא בלי ספק ודאי וצריך לעשר, ומכיוון שאין ברירה הרי אפשר שחלקו הוא ביד חברו, ונמצא שחלקו המגיע לו הוא דמאי, ומספק החמירו עליו שיעשר דמאי חצי חלקו שביד חבירו, וזהו כתוספתא כאן. ובח"ד כאן כתב: בכה"ג שמתחלה כבר הוברר חלקו של כל אחד, ושוב נתערבו לכ"ע אין ברירא בכה"ג אפי' בדרבנן, שאין הדעת נותנת שמה שיחזור ויקח כל אחד ואחד יתרמי שיבוא לחלקו אותו החלק עצמו שנתן בדיוק. ועיין בהשגות הראב"ד ספ"ט מה' מעשרות. 

Halakhah 12

<small>40.</small> <b>גר וגוי שירשו וכו'. </b>ס' השותפות לר' שמואל בן חפני הנ"ל (גנזי קדם של לוין ח"ו, עמ' 59). ועיין במשנתנו פ"ו מ"י. 
<small>40-41.</small> <b>טול אתה צלמים ואני כלים. </b>עיין להלן הי"ב ומש"ש. 
<small>41.</small> <b>אתה יין ואני פירות. </b>וכ"ה במשנתנו. ובארו בבבלי שירושת הגר אינה אלא מדרבנן, ומן התורה לא ירש כלום, ונמצא שהוא זוכה במה שלוקח, ולא נתן כנגדו כלום. וזהו דוקא עד שלא באו לרשות הגר, עיין במשנתנו הנ"ל, ולהלן ע"ז פ"ג סהט"ז (הוצ' צוקרמנדל). ועיין ר"מ פי"ג מה' מאכלות אסורות הכ"ב ופ"ז מה' ע"ז ה"ה. 

Halakhah 13

<b>אונקלוס הגר חלק מאחיו וכו'. </b>וכ"ה בד. ובס' השותפות הנ"ל: אונקלוס הגר <b>נטל</b><sup class="footnote-marker">29</sup><i class="footnote">נראה שהמלה "נטל" היא הוספה ותיקון.</i> חלק מאחיו. ובירושלמי פ"ו סהי"א: <b>עקילס</b> הגר חילק עם אחיו וכו'. ועיין מ"ש לעיל שו' 2–3. 
<small>42.</small> <b>והוליך חלקו לים המלח. </b>בירושלמי הנ"ל: והוליך הנייה לים המלח. ולחד מ"ד הוליך דמי כל הע"ז (אפי' כנגד חלק אחיו) לים המלח, ולחד מ"ד הוליך דמי חלקו בלבד לים המלח (כגי' התוספתא), ולחד מ"ד הוליך עבודה זרה עצמה לים המלח, בשביל לעקור ע"ז מבית אביו. 
<b>ירשו מרחץ רשאי שיאמר וכו'. </b>וכן בס' השותפות הנ"ל: ירשו את המרחץ רשאי לומר לו וכו'. וכ"ה בשינויים קלים בר"ש פ"ו מ"י. אבל ברשב"א ע"ז ספ"א: גר וגוי שירשו מרחץ מאביהם <b>לא</b> יאמר לגוי טול אתה וכו'. וכ"ה ברא"ש שם סי' כ"ד. ונשמטה אצלם הרישא וצ"ל: [רשאי שיאמר וכו' לקחו מרחץ] לא יאמר לגוי וכו'. וגם כאן הפירוש הוא מכיוון שירושת הגר אינה תורה, הוי ליה כמתנה עד שלא באו לרשותו, ונמצא שאין לו חלק כלל בשבת. עיין בר"ש הנ"ל. 
<small>43.</small> <b>ואני בחול בחלקי. </b> בד: וחול בחלקי, ובר"ש: חול בחלקי. ובס' השותפות הנ"ל: ובחול חלקי. 
<b>ישראל וגוי שלקחו בית גוי וכו'. </b>בכי"ע בטעות: שירשו, אבל בד לנכון: שלקחו ביתו של גוי. ובס' השותפות הנ"ל: שקנו ביתו של גוי וכו'. וכ"ה בירושלמי פ"ו רה"י<sup class="footnote-marker">30</sup><i class="footnote">ועיין בבלי קידושין י"ז ב' וע"ז ס"ד רע"ב.</i> ובר"ש נשמטה ע"י הדומות כל ההלכה עד: ואם היתנה וכו'. 
<small>43-44.</small> <b>אינו רשאי שיאמר לו טול אתה צלמים וכו'. </b>בירושלמי הנ"ל: אפי' היו לו שני צלמין, אחד עשוי כמין דלופקי<sup class="footnote-marker">31</sup><i class="footnote">כלומר, שלחן בעל שלש רגלים, שמניחים עליו את הכלים, ושהשמש אוכל עליו, עיין ירוש' שבת פי"ז ה"ב, ט"ז ע"ב, ופיה"ג כלים פכ"ב, עמ' 61.</i> (שחזקתו אינו נעבד),<sup class="footnote-marker">32</sup><i class="footnote">עיין ירוש' ע"ז פ"ג רה"ב, מ"ב סע"ג.</i> ואחד שאינו עשוי כמין דלופקי (ויש חשש שמא נעבד), לא יאמר טול אתה את שאינו עשוי וכו'. ונראה שבע"ז לא יתכן מין אחד, שאם מין אחד נעבד ונעשה ע"ז, והשני לא נעבד, הרי יש כאן שני מינין. ונראה שזהו דווקא אם קנו בשותפות ולא התנו בתחילה ע"מ לחלק, עיין מ"ש להלן בסוף הלכה זו. ועיין במה"פ כאן ד"ה ישראל. 
<small>44-45.</small> <b>לקחו מרחץ אינו רשאי שיאמר לו וכו'. </b>ס' השותפות הנ"ל. ובבבלי ע"ז כ"ב א': ישראל וגוי שקיבלו שדה בשותפות, לא יאמר ישראל לגוי טול חלקך בשבת ואני בחול וכו'. והר"י רצה לומר שהלכה זו היא בשדה גרידא, מפני שחלק הישראל משביח אף בחול במה שהגוי טורח בו בשבת, אבל אם קבלו תנור בשותפות מותר, שהרי חלק הישראל אינו משביח כלל בחול במה שהגוי אופה בשבת. והראשונים הביאו תוספתא זו לראיה שהלכה זו היא לאו דוקא בשדה.<sup class="footnote-marker">33</sup><i class="footnote">עיין בס' התרומה ה' ע"ז סי' קמ"ז, תוספות, תוספות ר' אלחנן, ואגודה (בשם ס' התרומה) ע"ז ספ"א; ר"ש פ"ו מ"י הנ"ל; או"ז ע"ז סי' קמ"ב, כ' ע"ד; סמ"ג לאוין ס"ה, כ"א ע"ד; הגהות מרדכי שבת סוף סי' תס"ב. אבל עיין בר"ן על הרי"ף ע"ז פ"א סי' אלף רי"ח, ויש שם ט"ס וצ"ל: <b>שלקחו</b> מרחץ בשותפות.</i> ועיין ר"מ פ"ו מה' שבת הי"ז. 
<small>45-46.</small> <b>ואם היתנה עמו במנת כן<sup class="footnote-marker">34</sup><i class="footnote">עיין מ"ש על הביטוי "במנת כן" בתלמודה של קיסרין, עמ' 1, ועיין הע' 3 שם.</i> מותר. </b>וכ"ה בר"ש פ"ו מ"י הנ"ל. ובד: ואם התנה עמו מתחלה על מנת לעשות כן מותר. ובס' השותפות הנ"ל: ואם התנה עמו על מנת כן מתחילה מותר. ובבבלי הנ"ל: ואם התנו מתחלה מותר. ופי' בח"ד כאן שבבא זו הולכת על מרחץ בלבד, אבל בקנו בית אף תנאי אינו מועיל, שהרי הישראל רוצה בקיום ע"ז, כשיטת הבבלי בע"ז ס"ד א', עיי"ש. ברם בתוספתא ע"ז פ"ג הי"ז (הוצ' צוקרמנדל) שנינו: ישראל וגוי שלקחו מקח בשותפות וחזרו ולקחו מקח אחר, לא יאמר לו טול אתה דברים שבמקום פלוני במקח ראשון, ואני אקח דברים שבמקום פל' במקח שיני, אלא אומ' לו טול אתה דברים שבמקום פלוני, ואני דברים שבמקום פלוני במקח ראשון, טול אתה וכו' במקח שיני. ולכאורה הדברים מוסבים גם על יין כשר ויין נסך (עיין בסהט"ז שם). ולפיכך נראה שאם התנו מתחלה אף בצלמים וכלים מותר, מפני שהישראל לא זכה כלל בע"ז, ואפילו אם תשרף הע"ז יטול הוא את חלקו, ואינו דומה לנידון שבברייתא שמביא בבבלי הנ"ל,<sup class="footnote-marker">35</sup><i class="footnote">תוספתא ע"ז פ"ז הט"ז בכי"ע, ספ"ח בהוצ' הדפוסים.</i> שהרי שם הוא רוצה בקיומה של ע"ז, מפני שחושש שמא יפסיד את חובו. עיין בתוספ' שם ד"ה אבל ובמאירי שם, עמ' 253. ועיין בבלי שם ס"ד ב' ובתוספ' ד"ה תניא, אלא שבהתנו מתחילה אין כאן נשתתפו כלל, אלא קנייה ביחד ע"מ שכל אחד יזכה בחלקו. ועיין ירוש' ע"ז פ"ג ה"ח, מ"ג ע"ב, ויתבארו אי"ה הדברים במקומם. 

Halakhah 14

<small>47.</small> <b>שומרין מתוקנין וכו'. </b>בד: שומרין מתקנין וכו', והיא היא, וצריך לנקד את התי"ו בקבוץ, כלומר מהם ששומרין את הפירות המתוקנים ומהם ששומרים את הפירות שאינם מתוקנים, וכשמשלמים לכלם ביחד, נמצא שהחבר והע"ה שותפין בפירות שאינם מתוקנים, וצריך החבר לעשר על חלקו של ע"ה, וכסתם משנתנו פ"ו מ"ח, וחולקת על הברייתא שלעיל ה"י, עיין מ"ש שם. ואפשר שכאן מדברים בשאינם מתוקנים ודאי, ואתיא ככ"ע. 
<small>47-48.</small> <b>רשאין לומר זה לזה צפון העיר וכו'. </b>כלומר, מותר להם להתנות בתחילה, כלעיל סהי"ג. 
<small>48.</small> <b>אם באו לבית חשבון אסור. </b>לפי פשוטו פירושו שאפילו אם התנו בתחילה, אלא שאח"כ עשו חשבון ביניהן, שאחדים מהם שמרו ביותר ואחדים שמרו פחות, ומשלמים זה לזה, אסור, מפני שהחשבון כאילו מבטל את התנאי. ועיין הסיגנון לעיל פ"ה שו' 64. ובח"ד והנגררים אחריו נדחקו לפרש שבבא זו מיירי בלא התנו מתחלה, אלא שמרו סתם, ואח"כ באו לבית החשבון. והוא פירש כן ע"פ דברי רש"י בע"ז כ"ב א' ד"ה ואם באו ותוספ' שם סד"ה ואם. ברם הגאונים והקדמונים פירשו שלא כרש"י. וכן בתשה"ג ליק סי' ס"ז: כך ראינו שצריך ישראל להתנות עם הגוי מתחילת השותפות שיטול גוי של שבת וכו', ואם באו לחשבון נמי לאחר שהתנו אסור. וכן בשו"ת גאוני מזרח ומערב סי' נ"ג: ואם התנו מעיקרא [ו]מחשבין ומחזירין זה לזה אסור, שכך אמרו חכמים ואם באו לחשבון אסור. וכן שם סוף סי' נ"ה: אם התנה עליו בתחלה וכו' ועיקר שלא יחזור ויעשו חשבון וכו'. וכן בתשה"ג גיאוניקה ח"ב עמ' 194. וכן כנראה פירש גם הר"ח במקומו, וכן פירש הראב"ד (עיין ברמב"ן, בריטב"א ובר"ן שם), וכן כנראה פירש גם הר"מ, עיין מה שהאריך במעשה רוקח על הר"מ פ"ו מה' שבת הי"ז (נגד הרב המגיד). ועיין גם מאירי ע"ז עמ' 50 ובהערות שם.<sup class="footnote-marker">36</sup><i class="footnote">ואשר לקושיא שהקשה הרמב"ן והריטב"א על פירוש זה, עיין בר"ן שהזכרנו בפנים, דברים נחמדים.</i> 

Chapter 7



Halakhah 1

<small>1.</small> <b>ישראל שקיבל שדהו מישראל וכו'. </b>בד לנכון: שדה מישראל. ובירושלמי פ"ו ה"ג, כ"ה ע"ב: תני כהן מכהן, לוי מלוי, ישראל מישראל, חולקי' למעשרות. 
<b>חולקין ביניהן. </b>פירשו בירושלמי שם שהרבותא היא לר"א שסובר (במשנתנו פ"ו מ"ג) בכהן ולוי שקיבלו מישראל שהמעשרות שלהן, שע"מ כן באו, מודה כאן שחולקין, שהרי שניהם שוין. ודברי הירושלמי קשים מאד, שהרי יש כאן רבותא לכולי עלמא, כלומר, אעפ"י שאמרו (פ"ו מ"ד) שישראל שקיבל שדה מכהן, המעשרות לכהן, מ"מ כהן שקיבל מכהן יחלוקו. וכבר עמד ע"ז בספר ניר, אבל לא הבינותי את תירוצו ואת שאר דבריו שם. 
<small>2-3.</small> <b>רשאין לומר ולהתנות ביניהן וכו'. </b>כלומר, שהרי בלי התנאי המעשרות של כל השדה הם של הלוי הנותן בקבלה, והתרומה היא של הכהן הנותן בקבלה מדינא, והם יכולים לעשות בהם מה שירצו, עיין מ"ש להלן שו' 8 ושו' 9. ועיין בירושלמי פ"ו רה"ג, ובגירסת הר"ש שם. 

Halakhah 2

<small>3-4.</small> <b>ישראל שקיבל שדה מכהן תרומה לכהן וכו'. </b>במשנתנו פ"ו מ"ד: ישראל שקבל מכהן ומלוי המעשרות לבעלים. ופירשו הראשונים (עיין בר"ש ובריבמ"ץ) ע"פ הירושלמי שהכהן והלוי שהם בעלי השדה שיירו לעצמם את התרומה או את המעשרות, והם עדיפים ממכירי כהונה (עיין בס' משנה ראשונה). ולפי פשוטה של משנתנו משמע שאף המעשרות של כהן, שהרי מפורש בספרי (קרח פי' קכ"א, עמ' 148): ישראל נותנים מעשר ללוים, אבל כהנים אין נותנים מעשר ללוים. וכן מפורש בירושלמי מע"ש פ"ה, והעתקנו אותו להלן שו' 13. וכן פסק הר"מ בפ"א מה' מעשר ה"ד. ולפ"ז כשהכהן נותן את שדהו בקבלה משייר לעצמו אף את המעשרות. אבל כאן מפורש שבמעשר חולקין, ובזה דין המקבל מכהן כמקבל מישראל. וכן משמע קצת מלשון הר"מ בפ"ו מה' מעשר סהי"ז. ויפה העיר הר"י אברמסקי (בחידושיו כאן) שמכאן נראה שלמ"ד אין נותנין מעשר לכהונה אין הכהן יכול לשייר לעצמו את המעשרות שמתירים את פירות האריס. ודווקא בתרומה שהוא זוכה בה אפילו משל אחרים סתמה כמשיירה לעצמו, והוא משאילה לאריס שיתיר בה את פירותיו ויחזירנה לו,<sup class="footnote-marker">1</sup><i class="footnote">עיין בעליות דר' יונה ב"ב ס"ג א', בשטמ"ק שם ס"ב ב', ובריטב"א שם. ועיין שטמ"ק שם, ס"ג א'.</i> אבל המעשרות שהם מתירים את פירות האריס אינם שלו, וצריך ליתנם ללוי, ולפיכך אינו משיירם לעצמו.<br>ועיין בשעה"מ פ"א מה' מעשר ה"ד שהוכיח שלשיטת רש"י והריטב"א אף כהן מחייב לתת את המעשרות שלו ללוי, עיי"ש ולפי שיטה זו הברייתא שלנו היא כפשוטה.<br>ברם ברש"ס, פ"ח ע"ב: תרומה ומעשר ראשון לכהן ומע"ש חולקין בשוה.
<small>4-5.</small> <b>קבל שדה מלוי מעשר ראשון תרומה וכו'. </b>צ"ל: מעשר ראשון [ללוי]. תרומה וכו', כמו שהגיה הגר"א. וכן מעתיק מן התוספתא במהרי"ק פ"ו מה' מעשר הי"ז, וממנו, כנראה, אף בכ"מ שם. ועיין בפירוש הרש"ס הנ"ל, וכנראה שאף לפניו<sup class="footnote-marker">2</sup><i class="footnote">ועיין במלא"ש פ"ו מ"ד.</i> נשמטה בבא זו, כמו בכי"ע.<sup class="footnote-marker">3</sup><i class="footnote">וטעם ההשמטה, משום שבכי"ע גרס בכל הבבא "חולקין בשוה" במקום "חולקין ביניהן" שבדפוסים. וכן בפיסקא שבפי' הרש"ס גורס בכל מקום "חולקין בשוה", עיי"ש.</i> 
<small>5.</small> <b>חולקין בינהן. </b>בנוסח הקדום שממנו נעתק כי"ע, היה כנראה: חולקין בשוה, עיין מ"ש בהע' 3. 
<small>6.</small> <b>מעשר ראשון ללוי וכו'. </b>כלומר, אפילו מחלקו של כהן. והטעם הוא שמכיון שאין נותנין מעשר לכהונה, סתמו כהתנה שהמעשרות ישארו שלו, הואיל וגוף השדה היא שלו, ויש לו זכות במעשרות יותר מן הכהן. ועיין מ"ש לעיל, שו' 3–4. 
<small>7.</small> <b>חולקין ביניהן. </b>ברש"ס הנ"ל: חולקין בשוה.<sup class="footnote-marker">4</sup><i class="footnote">אלא ששם בט"ס: תרומה ותרומת מעשר חולקין בשוה.</i> ועיין מ"ש לעיל שו' 5. 

Halakhah 3

<small>8.</small> <b>ואמ' לו וכו'. </b>כלומר, ישראל המקבל. 
<b>שהמעשרות שלי וכו'. </b>כלומר, של הישראל. ומכיוון שהמעשרות הם של הכהן מדינא (מזכות שדהו ששייר לעצמו), הרי יכול לעשות בהם מה שהוא רוצה. ועיין להלן שו' 37 ומש"ש. 
<b>שהמעשרות שלך וכו'. </b>מעשרות כאן (וכן בכ"מ להלן) פירושו תרומה ותרומת מעשר, ולא נקטו כאן תנאי זה אלא אגב התנאים שלהלן, שהרי אף בלי התנאי המעשרות הן של הכהן בעל השדה. 
<small>9.</small> <b>שלי ושלך אסור. </b>בירושלמי (פ"ו ה"ג, כ"ה ע"ב): מותר, וכן הגיה הגר"א בתוספתא כאן, וכצ"ל. וטעם ההיתר הוא שהמעשרות הם של הכהן מדינא, והוא יכול לעשות בהם מה שהוא רוצה, למכרם וליתנם במתנה. 

Halakhah 4

<small>9-10.</small> <b>על מנת שהמעשר שלי מותר. </b>שהרי לר' אליעזר (פ"ו מ"ג) המעשרות של הכהן מדינא, ואפילו בלא תנאי. ובירושלמי שם (רה"ג): מתיבין רבנין לר' אליעזר במה קנו? אמר להן אין אתם מודים לי שאם התנו ביניהן שהמעשרות שלהן.<sup class="footnote-marker">5</sup><i class="footnote">כן היתה הגירסא שם לפני הריבמ"ץ והר"ש, ולפנינו בט"ס: שהן חולקין במעשרות.</i> והכוונה לתוספתא כאן. ולפ"ז אף לרבנן מותר להתנות (ואין חוששין שמא יוסיף לו הכהן על האריסות), מפני שכן דרך העולם (עיין בבלי בכורות ל"ה סע"א), אלא שהם סוברים שאין סתמו כהתנה (עיין בירושלמי שם). 
<small>10.</small> <b>שהמעשר שלך או. </b>צ"ל: שהמעשר שלך א[ס]ו'. וכ"ה ("אסור") בד ובירושלמי הנ"ל. ובפי' הרש"ס (פ"ט סע"ב): שלך אסור א"ל וכו'. ועיין מ"ש להלן. 
<b>שלי ושלך וכו'. </b>והקשו בירושלמי הנ"ל: בלא כך אין המעשרות שלהן? כלומר, למה להם להתנות והרי מן הדין חולקין, ולמה יהא אסור אם הוזיל לו. ותירצו: "אלא הכני שלי שלי. שלך, שלי ושלך", כלומר, מחלקך אני מקבל את החצי והחצי השני הוא שלך (קניינך), ותוכל למכור אותם, ופירושו כמו ברישא "שהמעשר שלך", שכוונתו שאני מחזיר לך את המעשרות. ולפיכך אם לא קבל כדרך המקבלים אסור, מפני שחוששים שמא הוזיל לכהן מאריסותו, כדי שיחזיר לו את המעשרות. ואם הכהן אומר לו "שהמעשר שלך", אפילו קבל כדרך המקבלים יש לחשוש שהוא נתן לכהן בקבלה, כדי שהכהן יחזיר לו את המעשרות, והוי ליה ככהן המסייע בבית הגרנות. 

Halakhah 5

<small>11.</small> <b>ישראל שקיבל שדה מכהן וכו'. </b>בירושלמי (פ"ו ה"ג, כ"ה ע"ב): ישראל שקבל שדה מישראל וכו'. וכצ"ל לפנינו, כמו שהגיהו בח"ד והגר"א. 
<b>ואמ' לו וכו'. </b>כלומר, המקבל, אבל הנותן בקבלה הרי יכול לשייר לעצמו את כל המעשרות בהסכם המקבל. 
<small>12.</small> <b>ויטלם לפלוני אסור וכו'. </b>כלומר, שיתנו את כל המעשרות לכהן פלוני אסור, מפני שאסור לישראל ליתן מעות לישראל אחר, כדי שיתן את כל המעשרות לקרובו של בעל הממון.<sup class="footnote-marker">6</sup><i class="footnote">ומה שאמרו לעיל (פ"ה, שו' 67. ועיין במשנת ערכין ספ"ח): רשאי ישראל שיאמר לכהן הילך סלע זו, ותן תרומה לבן בתי כהן וכו', כבר העמידה ר' יוחנן (ירוש' כאן פ"ו ה"ג, כ"ה ע"ב, ובמקבילות בקידושין פ"ב ובנדרים פי"א): "ברוצה ליתנו לשני כהנים, ובן בתו אחד מהם, והוא אומר לו הילך סלע זו ותן כולו לבן בתי כהן". אבל אם אין בעה"ב רוצה ליתן את מתנות הכהונה לקרובו כלל, אסור ליתן לו ממון, כדי שיתנן לקרובו. ועיי"ש בירושלמי ומוכח משם שכן העמידו אף את הברייתא שלנו.</i> 

Halakhah 6

<small>13.</small> <b>ששכרו או שחכרו וכו'. </b>פי' בח"ד: והכי ודאי מסתברא, שהרי החוכר אינו חייב ליתן לו מאותה שדה וכו'. ברם אין הדבר כל כך פשוט, והוא לכאורה נגד משנתנו (ב"מ פ"ט מ"ז). אבל כך פסק אף הרי"ף שם פ"ט, סי' תקמ"ב, ובעיטור קבלנות.<sup class="footnote-marker">7</sup><i class="footnote">הוצ' רמא"י, ס"ב ע"ג. ועיין מ"ש בשער החדש שם, אות ד'.</i> וכנראה שהר"ן חולק, עיין בחידושי הר"ן ב"מ ק"ה א'. אלא שכאן צדק הרב בפירושו, ויגיד עליו רעו "ששכרו", שהוא במעות (עיין לעיל פ"ו, שו' 5), ובוודאי יכול לתת לו מפירות שדה אחרת (אם אין לו מעות), ועליו לתת לו חולין (עיין לעיל פ"ו ה"ה), והמעשרות הן של השוכר והחוכר.<br>ברם בירושלמי (מע"ש פ"ה ה"ה, נ"ו ע"ב) שנינו: ר' ינאי מפקד לקריבוי כד תהיויין חברן (צ"ל: חכרין) ארע לא תחברון (צ"ל: תחכרון) אלא מן דחלונייא, ואף על גב דאת אמר אין נותנין מעשר לכהונה, מודה שאין מוציאין שלו מידו וכו'. ופירשו לנכון בהגהות שבככר לאדן (קס"ז ע"א): כשתהיו חוכרים קרקע, בל תחכרו אלא מן הזרים וכו', ומכאן שאין המעשרות לחוכר כשקבל מכהן. ונראה שהקרובים של ר' יניי היו לויים, והיו חוכרים שדות ומשלמים מאותו המין ומאותה השדה, והיו תורמים ונותנים להם (עיין במשנתנו פ"ו מ"א ולעיל פ"ו ה"ה). ולפיכך יעץ להם ר' יניי שלא יחכרו אלא מן הזרים, כדי שיתנו להם את המעשרות מחלקם מפני שמסתבר שבעלי השדות לא ישבקו לדידהו ויהיבי לאחריני (עיין בכורות ל"ה סע"ב). אבל אם יחכרו מן הכהנים הרי יעכבו את המעשרות לעצמם. עיין מ"ש לעיל רה"ב.

Halakhah 7

<small>14.</small> <b>למחצית שכר. </b>וכ"ה בירושלמי. ולמחצית שכר הוא לאו דוקא, אלא שיקבל חלק מן הפירות אם יהיו קיימים, עיין להלן. 
<small>14-15.</small> <b>אמ' לו אם הותירו וכו'. </b>בד: אמר לו פחתו או הותירו וכו'. וכן בירושלמי: אמר לו הותירו או פחתו וכו'. כלומר, הכהן אמר לו לישראל שהוא מקבל עליו את כל האחריות, ואין כאן מלוה כלל אלא שליחות בעלמא. 
<small>15.</small> <b>ומעשרות שלך אסור. </b>בירושלמי גורס: מותר, וכן הגיה הגר"א בתוספתא. ופירושו, שהכהן נותן לו כמחצית שכר את המעשרות (וכאן הכוונה לא רק לתרומה ותרו"מ אלא אף למעשרות, שהרי הפירות הם של הכהן, והוא מעכב את המעשרות לעצמו, עיין מ"ש לעיל רה"ב), וזה מותר, שהרי המעשרות הם של הכהן מדינא, והם נכסיו ויכול לפרוע בהן חוב. 

Halakhah 8

<small>17.</small> <b>ומעשרות שלך. </b>כלומר, התרומה והתרומת מעשר נותן לכהן בשכרו, והמעשרות נותן לו שיתן לכל לוי שירצה.<sup class="footnote-marker">8</sup><i class="footnote">אני מעדיף לפרש את כל הברייתות כאן כמ"ד שאין נותנין מעשר לכהונה, עיין מ"ש לעיל שו' 3–4.</i> וכאן המעשרות הן של ישראל, שהרי הכהן אינו אלא שלוחו, ולפיכך אם לא נתן לו שכרו אסור, שהוא פורע חובו בתרומה ובתרומת מעשר, והכהן הוא מסייע בין הגרנות. 

Halakhah 9

<small>17-18.</small> <b>ישראל שקיבל שדה מכהן וכו'. </b>לעיל רה"ב ומש"ש. ולא נשנית כאן אלא כפתיחה לסיפא. 
<small>18.</small> <b>מכרה לישראל וכו'. </b>כלומר, שמכרה הכהן אחרי שנתן בקבלה לישראל, חולק המקבל עם הקונה, מפני שמסתבר שלא שייר את המעשרות לקונה, אלא כשיוכל הקונה לזכות בהם בעצמו. ועיין להלן. 
<small>19.</small> <b>מכרה לכחן חולקין וכו'. </b>שהרי בשעת הקבלה לא היה ביד הנותן לשייר לעצמו במעשרות. ומכאן לכאורה משמע שדוקא אם מכר ישראל לכהן חולקין, אבל אם מכר כהן לכהן המעשרות לכהן. 
<b>קיבל שדה מבת ישראל וכו'. </b>ואעפ"י שבדעתה להנשא לכהן, מ"מ כ"ז שלא נישאת לכהן דינה כישראל. 
<small>21.</small> <b>חזרה לתחילתה. </b>וכ"ה בירושלמי. ופירשו שם שכל זמן שהשדה לא יצאה מרשותה, והיא היתה כהנת בשעת הנתינה בקבלה ובשעת התשלומין, לא נתבטלה זכותה. 

Halakhah 10

<small>21-22.</small> <b>פרת כהן שהיית שומה אצל ישראל וכו'. </b>פירושה כמשנת ב"מ פ"ה מ"ה: שמין פרה וחמור וכל דבר שהוא עושה ואוכל,<sup class="footnote-marker">9</sup><i class="footnote">כ"ה ברוב הנוסחאות, עיין דק"ס שם, עמ' 196, העדה מ'. וכ"ה בהוצ' לו, קויפמן ועוד. ולפנינו: למחצה.</i> מקום שנהגו לחלוק את הולדות מיד חולקין וכו'. ואף לפנינו סתם שומא היא ששניהם קבלו עליהם אחריות זולא ויוקרא, והם חולקים בשבח ובוולדות. ואין זו השומא שנזכרה במשנת תרומות פי"א סמ"ט, עיין רש"י יבמות ס"ו ב', ור"מ פ"ט מה' תרומות ה"ח. 
<small>22.</small> <b>בכור לכהן דברי ר' יהודה. </b>ודינו כישראל שמקבל מכהן. ועיין במשנתנו פ"ו מ"ה. 
<small>24.</small> <b>אם פרה היתה גופה וכו'. </b>בד: אף פרה אם היתה וכו'. וכן בירושלמי הנ"ל: אף הפרה אם היתה גופה לכהן הבכור לכהן. ותני כן, השם באחריות שניהן, והמוכר<sup class="footnote-marker">10</sup><i class="footnote">הגר"א מגיה: והשוכר, עיין במשנת תרומות פי"א מ"ט. ובפ"מ מגיה: והמקבל.</i> באחריות הנותן. ולפ"ז אם קבל פרה מכהן למחצית שכר הבכור לכהן לכולי עלמא. 

Halakhah 11

<small>25.</small> <b>הנותן שדה קבלה לגוי וכו'. </b>ירושלמי פ"ו ה"א, כ"ה סע"א, כגי' ר"ש סיריליאו, בירוש' הוצ' לונץ כ"ח סע"א. וכל ההלכה הובאה בר"מ ספ"ו מה' מעשר. 
<b>ולכותי ולמי שאינו נאמן וכו'. </b>בר"מ הנ"ל חסרה המלה "ולכותי", ורבינו כללה במי שאינו נאמן וכו'. ובהשגות שם באר: "שאינו נאמן על המעשרות פירוש שהוא חשוד". ובמהרי"ק שם: ויפה פירש, דהא ע"ה (כלומר, שנזכר להלן) נמי אינו נאמן ויגיד עליו רעו וכו', דבחשוד מיירי דומיא דגוי. 
<small>25-26.</small> <b>אף על פי שאין ישראל רשאי לעשות כן. </b>כלומר, שלא יתרגל לתת את שדהו לאריסים חשודים ולהפקיע את השדה מידי מעשרות. ועל נתינה בקבלה לגוי ולכותי, עיין להלן ע"ז פ"ב ה"ח ובמקבילות. ובד מוסיף כאן: אף על פי שלא בא לעונת המעשרות. וכ"ה בירושלמי בכי"ס הנ"ל ובר"מ הנ"ל. 
<small>26.</small> <b>צריך לעשר על ידן. </b>בד מוסיף: משבאו לעונת המעשר. ומילתא דפשיטא היא, שאינו מעשר מקודם, ואינה בירושלמי ובר"מ הנ"ל. ועיין להלן מעשרות פ"ג הי"ג ומש"ש. 

Halakhah 12

<small>26-27.</small> <b>הנותן שדהו קבלה לעמי הארץ וכו'. </b>כלומר, שאינם חשודים ודאי, ורובם מעשרים. 
<small>27.</small> <b>עד שלא באו לעונת המעשרות צריך וכו'. </b>כאן נתחלפו השורות וצ"ל להפך: עד שלא באו לעונת המעשרות אינו צריך לעשר על ידן משבאו לעונת המעשרות צריך לעשר וכו'. וכ"ה בירושלמי ובר"מ הנ"ל, וכן הגיהו המפרשים. 
<small>28.</small> <b>כיצד עומד על הגורן ומעשר וכו'. </b>בד: כיצד הוא עוש', עומד על הגורן ונוטל וכו'. וכ"ה בר"מ הנ"ל. ופירושו במקום שצריך לעשר אין בעל השדה מחכה עד שיגיע חלקו לידו, אלא מעשר מיד על הגורן. אבל אינו מחוייב לשמור שלא יאכל מהם האריס אכילת קבע לפני הגורן. 
<small>29.</small> <b>שאין אחריות לרמאין. </b>כלומר, שהרי אסור להם לאכול אכילת קבע מחמת איסור גזל. ובר"מ הנ"ל: שאין אנו אחראין להם. 

Halakhah 13

<b>שמכרו פירות שדה לישראל וכו'. </b>בד: שחכרו פירות שדה לישראל וכו', וזו היא ט"ס. וכן בר"מ פ"ו מה' מעשר הט"ז: כהן או לוי שמכרו פירות וכו' (עיין להלן). וכן בהשגות הראב"ד שם הט"ו: ומזה הטעם עצמו כשמכר הלוי לישראל וכו'. 
<small>30.</small> <b>במחובר לקרקע וכו'. </b>בר"מ הנ"ל כלל את שתי הבבות: שמכרו פירות תלושין לישראל קודם שתגמר מלאכתן, ואין צריך לומר אם מכרו במחובר הרי התרומה או המעשר שלהם. והטעם הוא כבמשנתנו פ"ו מ"ד, שמכיוון שגוף השדה לכהן או ללוי הרי הם משיירים לעצמם את התרומה והמעשרות, ואעפ"י שלא התנו כהתנו דמי. ועיין מ"ש לעיל רה"ב. 
<b>עד שלא מירחו וכו'. </b>עיין לעיל פאה פ"א סה"ה ומש"ש. 
<small>31.</small> <b>הפריש תרומה ומעשר נותנן לכהן והשאר שלו. </b>בד: מפריש תרומה ומעשר וכו'. וגירסא זו אינה מובנת כלל, שאם נותן תרומה ומעשר, כיצד אפשר לומר "והשאר שלו". ובר"מ הנ"ל: הרי התרומה והמעשר של הלוקח, ומפריש ונותן לכל כהן או לוי שירצה. וכנראה שלא היתה לפניו הגירסא: והשאר שלו. ובתס"ר ח"א, עמ' 72, פירשתי ע"פ הרי"ט אלגזי (בכורות פ"ח, קע"ה ע"ד), שצ"ל לפנינו: מפריש תרומה ותרומת מעשר והשאר שלו, כלומר ישראל שקנה מן הלוי תבואה שנגמרה מלאכתה וכבר נתחייבה במעשרות, הרי הוא כירש טבלים ממורחים מבית אבי אמו כהן שהוא מעשרם והם שלו (קידושין נ"ח ב', בכורות י"א א'), ואף כאן המעשרות הם שלו, ותרומה ותרו"מ נותן לכהן, מפני שאף הלוי צריך ליתנן לכהן. ונ"ל שכן גרס גם הראב"ד בתוספתא, שכ"ה כותב בפ"ו מה' מעשר הט"ו: "ומזה הטעם עצמו כשמכר הלוי לישראל עד שלא מירח, המעשר של לוי, שלא היה לו בה עדיין זכות כדי שימכור זכותו לישראל, אבל משמירח כבר היה לו בו זכות, וכל זכות שיש לו באותה תבואה מכר לישראל, לפיכך נותנו לכל כהן שירצה" ומכיוון שרבינו שבק כהן, ונקט רק לוי, ובאר שהלוי מכר לו כל זכות שיש לו, הרי ברור שפירש שהסיפא עונה על לוי גרידא וכמו שפירש במהרי"ט אלגזי. ולפנינו נתחלפו השורות, וצ"ל כאן כמו בסיפא (שו' 33): מפריש תרומה ותרומת מעשר, ובסיפא צ"ל: מפריש תרומה ומעשר, כמו שהוא לפנינו כאן. 
<small>32.</small> <b>ע ד שלא מירחו מעשרות שלו. </b>בד: עד שלא מיריחו מעשרות הרי אלו שלו. וזה ט"ס וצ"ל: עד שלא מירח, מעשרות שלהן, וכ"ה במשנה סוף פאה, וכן פסק הר"מ בפ"ו מה' מעשר סהט"ו: ואם קנו קודם שתגמר מלאכתן כגון שלקחו תבואה קודם מירוח (כ"ה בשלשה כת"י עתיקים שבדקתי) אין מוציאים מידם. 
<b>משמרחו מעשרות שלהן. </b>צ"ל: משמרח, מעשרות שלו, וכ"ה במשנה ובר"מ הנ"ל. וביארו בירושלמי (פאה פ"א ה"ו, ט"ז ע"ג) שקנסו את הכהנים והלויים שלא יקפצו לגרנות ויקנו טבלים כדי להפקיע מתנות אחיהם הכהנים והלויים. 
<small>33.</small> <b>מפריש תרומה ותרומת מעשר וכו'. </b>כאן צריך לגרוס את גירסת הרישא: מפריש תרומה ומעשר וכו', עיין מ"ש לעיל שו' 31. 

Halakhah 14

<small>33-34.</small> <b>כהן שמכר שדה לישראל נאמן על מנת שהמעשרות שלי וכו'. </b>בד: כהן שמכר שדה לישראל על מנת שהמעשרות שלו וכו'. ובכי"ע צ"ל: לישראל <b>ואמר</b> על מנת וכו'. וכ"ה בירושלמי פ"ו ה"ג, כ"ה ע"ג, ובר"מ פ"ו מה' מעשר הי"ט. ובבבלי ב"ב ס"ג א': ת"ר בן לוי שמכר שדה לישראל, ואמר לו על מנת שמעשר ראשון שלי מעשר ראשון שלו וכו', כיון דאמר ליה על מנת שמעשר ראשון שלי שיורי שייריה למקום מעשר. ועיין ביד רמה ובשטמ"ק שם. ועיין להלן ב"מ פ"ד ה"ד ובירוש' שם פ"ה ה"ב, י' ע"ב ובמה"פ שם. ועיין מ"ש בתשלום תוספתא, עמ' 50–51. 
<small>34.</small> <b>מת אין לו מעשרות. </b>וכן בירושלמי הנ"ל: מת אין לבניו במעשרות. והר"מ הנ"ל ניסח: ואם מת הכהן הרי בנו כשאר הכהנים. ופירשו הרמ"ה. הרמב"ן והריטב"א שלמעשה אין כאן שיור ממש (שאם לא כן כיצד מעשר בפירותיו של זה), אלא שיש כאן מעין התחייבות ושעבוד הלוקח להחזיר את המעשרות למוכר, ובכגון דא אין אדם מורישו לבניו אלא אם כן התנה בפירוש שהלוקח יתנם לבניו, עיי"ש. 
<small>35.</small> <b>מת מעשרות לבניו. </b>בבבלי הנ"ל:<sup class="footnote-marker">11</sup><i class="footnote">בכתי"י ובראשונים, עיין דק"ס שם, עמ' 194, הע' ד'.</i> <b>יחזיר</b> ליורשיו. ועיי"ש בשטמ"ק ובריטב"א מה שדייקו מלשון "יחזיר". 
<small>36.</small> <b>אף על פי שחזר ולקחן ממנו אין לו מעשרות. </b>וכ"ה בבבלי ובר"מ הנ"ל. ועיין בס' המקח והממכר לרב האי שער י"ט, ומ"ש במחנה אפרים ה' מוכר דבר שלא בא לעולם, סי' ה'. ובירושלמי הנ"ל: תני ר' חייא אין לו במעשרות. תני ר' הושעיא יש לו במעשרות. אתיין אילין פלוגוותא כאילין פלגוותא, דתנינן תמן שהמגרש את האשה וכו', חד אמר לכתובה אבל לא לתנאין, וחרנא אמר בין לכתובה ובין לתנאין. וביד רמה לב"ב הנ"ל: כיון דא"ל כל זמן ששדה זו בידך, מכי נפקא מרשותיה פקע ליה שעבודיה, ואע"ג דהדר האי לוקח וזבין ליה זימנא אחריתא, זביני אחריני אינון וכו', שמעינן מינה להא דתנן כתובות (פי"ב מ"ב) הפקחין היו כותבין על מנת שאזון את בתך חמש שנים כל זמן שאת עמי, דאי גרשה והחזירה, אין לה עליו כלום. וכן למד מכאן הלכה זו אף הרשב"א בכתובות רפי"ב,<sup class="footnote-marker">12</sup><i class="footnote">מובא בריטב"א ובר"ן שם.</i> אלא שהביא את הירושלמי שם (פי"ב ה"ב, ל"ד ע"ד) שאומר בפירוש שהלכה זו תלויה במחלוקת שהזכרנו לעיל. ועיין בנועם ירושלמי בסוגיין, וכבר קדמוהו קדמאי. ועיין מה שהאריך בהגהות הרדב"ש (ר' דוד מקרלין) בירושלמי ד' ווילנא בהשמטה ממס' דמאי פ"ו ה"ב. 

Halakhah 15

<small>36-37.</small> <b>ישראל שמכר שדה לכהן וכו'. </b>וכ"ה בירושלמי פ"ו סה"ג, כ"ה ע"ג. אבל בד: ישראל שקבל שדה מכהן וכו'. וכ"ה בר"מ פ"ו מה' מעשר ה"כ. ובהשגות שם: נוסחא דתוספתא, ישראל שמכר לכהן, וזה עיקר, וכ"ה בירושלמי. ופירשו במהרי"ק ובכ"מ שנוסח הדפוסים והר"מ עיקר, ודוקא בישראל <b>שקיבל</b> שדה מכהן, ואמר לו ישראל לכהן שהמעשרות יהיו לעולם למקבל אסור, משום שנדמה כאילו הכהן עושה את הישראל כהן, כלומר שממנה אותו במקומו שיקבל את המעשרות. אבל בישראל שמכר לכהן, ואמר שהמעשרות יהיו שלו (כלומר, של המוכר, כנוסח כי"ע והירושלמי) לעולם, למה יהא אסור, והרי יש לו רשות לשייר לעצמו את המעשרות, ולא מחמת נתינת הכהן אתינן עלה, ומה שייך לומר ע"ז אין כהן עושה כהן. ועיין להלן ב"מ פ"ד ה"ד. 
<small>38.</small> <b>שאין כהן עושה כהן. </b>בר"מ הנ"ל כת"י (עיין מהרי"ק): שאין כהן עושה ישראל כהן. וכן הפירוש גם לפנינו. 
<small>39.</small> <b>לא יהא גובה לאחרים ומפריש וכו'. </b>בד: לא יהא גובה מאחרים וכו'. ובר"מ הנ"ל מנסח: לא יהא ישראל זה גובה מאחרים עד שיפרע כנגד הובו, שאין לוי עושה בעל חוב שלו כלוי אחר, שיגבה מעשר מאחרים. ובירושלמי גיטין פ"ג ה"ז, מ"ה ע"א: וכן בן לוי שהיה חייב לישראל מעות, אמר להן (צ"ל: ליה) הפרש עלי(הן) מחלקי, (ו)לא יהא גובה ומפריש וכו'. ובאו"ז (ה' צדקה סי' י"א, ח"א ח' סע"א) הביא את הירושלמי, והוסיף: שנוי' בתוספתא דדמאי. 
<small>39-40.</small> <b>מפריש ישראל ברשות לוי וברשות עני וכו'. </b>בד: בין ברשות לוי בין ברשות עני וכו'. ופירשו המפרשים שזהו מעין המשך של הרישא, ופירושו שאם הלוי או העני חייבים מעות לישראל אין הישראל גובה מאחרים ומפריש, אבל מחלקן מפריש ברשותם, אע"פ שלא הלום מתחילה ע"מ כן. ופירוש זה דחוק, ומאי קמ"ל להלן שעושה חשבון באחרונה. יתר על כן בירושלמי גיטין הנ"ל נשנית מחלוקת אמוראים אם יכול להפריש בלא הלוהו מתחילה ע"מ כן, והביאו ראיה מן הרישא, וצריך להניח שלא ידעו מן הסיפא שיש בזה מחלוקת התנאים. ועיין שו"ת משיב דבר ח"א סי' מ"ט, ומ"ש על הנו"ב מהדו"ת יו"ד סי' קצ"ט.<br>לפיכך נראה לפרש שאנו עוסקים כאן בבעה"ב שרוצה לקנות את המעשרות מן הלוי ומן העני,<sup class="footnote-marker">13</sup><i class="footnote">ולפיכך לא נקט כאן כהן כמו במשנת גיטין (פ"ג מ"ז), מפני ששם הכהן והלוי והעני הם שבאו ללוות, ומה יעשה כהן עני שאין לו כסף? ולפיכך בעה"ב עושה לו טובה וקונה ממנו את התרומה, על מנת למכרה לכהנים אחרים. אכל כאן בעה"ב הוא שרוצה לקנות את המעשרות, ומה יעשה בתרומה? אבל מעשר ראשון ומעשר עני מותר לזרים (ואפילו לר"מ כאן שאוסר מעשר ראשון לזרים, מכל מקום לוקחיו מצויים).</i> על מנת שישלם להם אח"כ, ור' מאיר מתיר להפריש עליהם ברשותם. ומזכה להם ע"י אחר, או במכרי כהונה. ועיין מ"ש להלן.
<small>40.</small> <b>ועושה חשבון באחרונה. </b>כלומר, מותר להפריש ברשותם ע"מ לשלם להם אעפ"י שאינו עושה את החשבון אלא באחרונה. 
<small>40-41.</small> <b>ר' יהודה ור' יוסי ור' שמע' או'. </b>בד: אוסרין, וכן צריך לפתור לפנינו. ועיין להלן תרומות פ"א הי"ד ומש"ש. 
<small>41.</small> <b>אלא אם כן נתן לו עישור. וכהן וכו'. </b>בד עישור: כהן וכו'. ובכי"ע יש קצת ריוח בין הוי"ו והמלה "כהן" וקרוב לוודאי שצ"ל: עישורו. כהן וכו', והיינו שכל התנאים הללו אוסרים להפריש ברשות הלוי או העני ולזכות בעישורו, ולעשות חשבון באחרונה, ואינו מותר לקנות ממנו אלא אם כן נתן לו עישורו, כלומר, עישורו ממש, או דמיו. עיין מ"ש להלן תרומות פ"א הי"ד הנ"ל, ומ"ש להלן שביעית פ"ו שו' 48–49. 
<b>וכהן שמכר שדה לישראל וכו'. </b>בד: כהן שמכר וכו', וכ"ה בירושלמי פ"ו ה"ג, וכצ"ל לפנינו, עיין מ"ש לעיל. 
<small>42-43.</small> <b>ולזורעה סטיס. </b>בד בטעות: חטים. ובירושלמי הנ"ל: איסטיס. והוא מין ממיני הצבעים (משנת שביעית פ"ז מ"א ועוד), Isatis tinctoria ,<sup class="footnote-marker">14</sup><i class="footnote">עיין תשה"ג אסף, ירושלים תרפ"ט, עמ' 162. ועיין מ"ש קרויס, קדמוניות התלמוד כ"ב ח"ב (עברית), עמ' 91 ואילך, ובהערה 3 שם.</i> ואין מלקטים אותו אלא אחר ד' וה' שנים, עיין רש"י שבת ס"ח א' ד"ה למעוטי. (גליון אפרים לירושלמי). ובספרי ראה פי' ק"ה עמ' 164: יכול וכו' סטים וקוצה יהא חייב במעשר וכו'. ומכאן שסטים פטור מן המעשר. ועיין להלן סוף מעשרות. 
<small>43.</small> <b>לעולם רשאי ליטעה וכו'. </b>בירושלמי מוסיף: אתא עובדא קומי ר' אחא בר עולא וחייבה מיתן ליה חד מן עשרתי<sup class="footnote-marker">15</sup><i class="footnote">עיין מ"ש על צורה זו בירושלמי כפשוטו שבת, עמ' 39.</i> דקניא. 

Chapter 8



Halakhah 1

<small>1.</small> <b>עם הארץ שאמ' לחבר תן וכו'. </b>בד: קח וכו', וכ"ה בס' המפתח לר"ן שנביא להלן. ובמשנתנו ספ"ו: עם הארץ שאמר לחבר קח לי אגודת ירק וכו' לוקח סתם ופטור וכו'. ומוכח מן הירושלמי (ספ"ו) שבלוקח אגודה אחת עסיקינן, ואין הקונה חייב לפרש שהוא לוקח לחבירו, אלא אפילו בסתם אין המוכר מזכה אלא לבעל המעות, וכשיטת ר' יוסי כאן, ונמצא שהחבר מעולם לא זכה בה. ובפיה"מ להר"מ שיטה אחרת, עיי"ש, ועיין בפאת השלחן סי' ט"ו ס"ק ח', אות י"ט. 
<small>2.</small> <b>ר' יוסי אומ' אינו צריך לעשר. </b>וכן בירושלמי הנ"ל:<sup class="footnote-marker">1</sup><i class="footnote">כגירסת הריבמ"ץ, הר"ש והרא"ש.</i> דתני הלוקח סתם ר' יוסי פוטר, ור' יהודה אומר צריך לעשר וכו'. ר' יוסי אומר לא נתכוון המוכר לזכות אלא לבעל המעות. ובבבלי עירובין (ל"ז ב') פירשו שבלקח שתי אגודות עסיקינן, והיינו אחת בשבילו ואחת בשביל ע"ה, ומטעם ברירא אתינן עלה. ומכיוון שאמרו שם שר' יוסי בעלמא לית ליה ברירא הפכו את דברי הברייתא כאן וגרסו: צריך לעשר דברי ר' יוסי, וחכ"א אינו צריך לעשר.<sup class="footnote-marker">2</sup><i class="footnote">ועיין בהמשך הסוגייא שם ומ"ש להלן מע"ש פ"ד הי"ב.</i> ברם בירושלמי ובתוספתא כאן גרסו כגירסת המסורת הראשונה שבבבלי. ועיין בגאון יעקב לעירובין שם, ובמה"פ כאן פ"ו ה"ח ד"ה ע"ה, ומ"ש בפאת השלחן הנ"ל.<br>וברור שמקור הברייתא בבבלי עירובין היא התוספתא כאן. ובס' המפתח לר"נ בעירובין שם קיצר ולא העיר על מקור הברייתא כמנהגו הרגיל. אבל בפירושו לחולין<sup class="footnote-marker">3</sup><i class="footnote">לפי הפיסקא בקטע מפירוש קדמון שפרסם רב"מ לוין בגנזי קדם ח"ג, עמ' 28.</i> ציין למקור הברייתא שבעירובין הנ"ל: היא השנויה בתוספתא דדמאי בפרק עם הארץ שאמר לחבר קח (כגי' ד לעיל) לי אגודת ירק, והוא בפרק שמיני. ובתוספ' רי"ד מהדו"ת לעירובין שם העיר: "פי' אמתני' דתנן בפ"ו דדמאי קיימא וכו' ", ולא ציין שמקורה בתוספתא כאן. ואנו מעירים ע"ז מפני שלפני כמה מן הקדמונים היתה שם גירסא אחרת בברייתא. וכן הוא בגמרא ד' שלוניקי (עיין דק"ס שם עמ' 138 הע' ל'): ע"ה שאמר לחבר קח לי אגודת ירק אחת <b>אוכל</b> ואין צריך לעשר דברי ר' יוסי, וחכ"א לא <b>יאכל</b> עד שיעשר. וכן היתה הגירסא לפני הר"ח, וכן מעיד בתוספ' רי"ד הנ"ל שכן כתוב בספרים. ולפי פשוטו משמע ש"אוכל" ו"לא יאכל" עונים על החבר, ואנו עוסקים כשהחבר עשר מביתו על אחת האגודות סתם, ואנו תולים שעשר על שלו (ויש ברירה). ולפיכך מותר לו לאכול את שלו, אעפ"י שנתן לע"ה אחת של דמאי, וחכמים אוסרים לו לאכול את שלו עד שיעשר אף עליה, מפני שאנו חוששים שמא עשר על האגודה שנתן לע"ה, ואין ברירה. ועיין בחי' הרשב"א והריטב"א שם, והם פירשו את דברי הר"ח בלא נתן עדיין לע"ה את חלקו, עיי"ש. ועיין בירושלמי כאן ובר"ש ספ"ו. אבל בתוספ' רי"ד מפרש גירסא זו: אוכל עם הארץ, כלומר מניחו החבר לוכל, וא"צ החבר לעשר בעבורו.
<b>ר' יהודה או' צריך לעשר. </b>לפי פי' הבבלי הנ"ל הטעם הוא מפני שאין ברירה. ובירושלמי כאן פירשו: ר' יודה אומר לא נתכוון המוכר לזכות אלא ללוקח. ועיין בירושלמי ב"ק פ"ט ה"ה, ז' ע"א,<sup class="footnote-marker">4</sup><i class="footnote">כגי' הנכונה שבאו"ז ב"ק סי' תי"ג.</i> ומ"ש בתלמודה של קיסרין, עמ' 39, הע' 42. ועיין מ"ש להלן שו' 7. 
<small>3.</small> <b>אם החליף את המעה וכו'. </b>ר"מ פ"י מה' מעשר ה"ח. ובירושלמי מסיק עליה: הדא אמרה הנותן מעות לחבירו והחליפן חייב באחריותן, ועיין במה"פ פ"ו ה"ח סד"ה תני, בר"ש וברא"ש ספ"ו, ומ"ש בפאת השלחן סי' ט"ו, ס"ק ח', אות י"ט. 

Halakhah 2

<b>חמשה שאמרו לאחד וכו'. </b>ר"מ הנ"ל ה"ט. 
<small>4.</small> <b>עשר גלוסקין ועשר אגודות וכו'. </b>בר"מ הנ"ל העתיק: חמש אגודות של ירק. 
<b>והביא כל אחד וכו'. </b>בד ובר"מ הנ"ל: לכל אחד וכו'. 

Halakhah 3

<small>5.</small> <b>הביא להן מעורבין וכו'. </b>כלומר, שלקח לכל אחד בפני עצמו ונתערבו אצלו. ועיין במשנה ספ"ו ובר"מ הנ"ל. 
<small>6.</small> <b>נתנו לו אחת יתירה וכו'. </b>בירושלמי כאן ספ"ו: לפיכך אם נתן וכו' (ועיין מ"ש על "לפיכך" להלן סוף שו' 7). ובבבלי כתובות צ"ח ב': כדתניא הוסיפו לו אחת יתירה וכו'. וברש"י שם: בתוספתא דמסכת דמאי היא. וכ"ה בר"ן שם פי"א ריש סי' שע"ד. 
<small>7.</small> <b>ר' יוסי או' לאמצע. </b>בכתובות הנ"ל הקשו: והתניא ר' יוסי אומר הכל לבעל המעות. והעמידו את הברייתא שלנו בדבר שיש לו קצבה.<sup class="footnote-marker">5</sup><i class="footnote">כלומר, בדבר שיש לו מחיר קבוע. ואין מקום לומר שהמוכר הוזיל לבעל המעות, אלא שיש כאן מתנה בעלמא.</i> ופירש"י שבדבר שיש לו קצבה חולקים מספק, מפני שאינו ידוע למי נתכוין המוכר לתת מתנה. ובירושלמי כאן: ע"י מעותיו של זה וע"י רגליו של זה שניהן חולקין. ובח"ד נדחק לפרש אף את הירושלמי כאן כפירש"י. אבל לפי פשוטו ברור, שלאו מטעם מתנה אתינן עלה.<br>ובירושלמי ב"ק (פ"ט ה"ה, ז' ע"א) מפורש: שלא נתכוון המוכר לזכות אלא לבעל המעות. ולמה (אין) [הוא] חולק עמו, שאסור ליהנות מחבירו. והר"ח (לפי או"ז ב"ק סוף סי' תי"ג) פירש את הבבלי בכתובות שבדבר שאין לו קצבה כל אחד מוכר כפי מה שיזדמן לו, ולפעמים הוא מוזיל ונותן יותר כדי למשוך את הקונים, ולפיכך הכל לבעל המעות, אבל בדבר שיש לו קצבה, הרי כבר נטל בעל המעות את שלו לפי השער הידוע, והיתר היה צריך להיות לשליח גרידא, אלא שאנו אומרים "הואיל ובא לו הנייה לשליח שלו על ידו של בעל המעות חולק עמו". וכ"ה ברי"ף כתובות פי"א סי' שע"ד. וזהו כעין סברת ר' נסא בירושלמי ב"ק שם: לא קיים שליחותו נתכוין לזכות <b>ללוקח</b>. ולמה חולק עמו, אמר הואיל ובאת לו הנייה מתחת ידו אף הוא חולק עמו.<sup class="footnote-marker">6</sup><i class="footnote">ועיין אוה"ג כתובות, עמ' 346 ואילך, ובתוספ' כתובות צ"ח ב' ד"ה אמר. ועיין בציונים של רי"ז כהנא בשו"ת מהר"מ שהו"ל סי' שכ"ב ומ"ש בש"ך חו"מ סי' קפ"ג ס"ק ו', אות י"ב.</i> ונמצאנו למדים שלכל הפירושים היא המחלוקת כאן היא המחלוקת שבריש פירקין. ודווקא בהוסיף לו אחת יתירה<sup class="footnote-marker">7</sup><i class="footnote">ומסתבר שאף הירושלמי מדבר בדבר שיש לו קצבה, כפירוש הבבלי, שהרי בדבר שאין לו קצבה אין כאן "אחת יתירה" אלא מכירה בשער זול. ועיין בתוספ' כתובות צ"ח ב' ד"ה כאן (הראשון).</i> סובר ר' יוסי שחולקין, מפני שבעל המעות נהנה כאן מרגליו של השליח (והוא לא שלחו אלא שיקנה בשבילו במחיר הקבוע), ומן הדין הכל לבעל המעות,<sup class="footnote-marker">8</sup><i class="footnote">ולא חלק ר' נסא הנ"ל, אלא בשלא קיים שליחותו.</i> ומשום זה שנה הירושלמי בברייתא כאן (עיין לעיל שו' 6): <b>לפיכך</b> אם נתן וכו'. ועיין מ"ש לעיל שו' 2 בשיטת הבבלי.

Halakhah 4

<b>המזמן לחבירו וכו'. </b>משנתנו רפ"ז. ועיין במלא"ש שם. 
<small>8.</small> <b>מה שאני עתיד לאכל וכו'. </b>בד: מה שאני עתיד <b>להפריש</b> וכו'. וכ"ה במשנתנו בכל הנוסחאות. ושמא גירסתנו נכונה, ופירושה שמתנה מערב שבת שכל מה שהוא עתיד לאכול הוא מעשר (=מעושר), כלומר, שאינו מתנה אלא על מה שעתיד לאכול גרידא (ועיין ר"ש פ"ד מ"ד), ולמחר מפריש. ועיין מ"ש להלן בפיסקא הבאה. 
<small>8-9.</small> <b>זה מעשר עשוי עליו. </b>בבא זו חסרה במשנתנו והמפרשים מחקוה אף כאן, אבל היא ישנה גם בד, וקשה לשבש את כל הנוסחאות. ולפי פירושנו לעיל הדברים מתבארים כפשוטם, שמתחילה מדובר על התנאי מע"ש, וכאן אנו למדים כיצד יעשה בשבת, וכדברי הירושלמי בריש פרקין שצריך להלחיש בשפתיו, ולומר זה מעשר עשוי על התנאי שהתניתי.<br>ובתוספות רי"ד שבת (קמ"ב א') טרח רבינו ישעי' להסביר למה מותר להפריש דמאי בשבת על סמך התנאי, והסיק שמכיוון שאינו צריך להפריש ממש אלא תרו"מ והיא "לוגמא הראשונה שבוצע, וכל שאר המעשרות מסומנים מאליהם אחריה מותר לבוצעה, ומניחה <b>ואינה אוכלה</b> והשאר ניתקן מעלי'<sup class="footnote-marker">9</sup><i class="footnote">צ"ל: מאליו, או מעצמו.</i> וכו', ונראה כי הוא נוטלה לאוכלה, ואח"כ נמלך עליה ומניחה". ולפי דבריו מתפרשת אף הרישא שלנו שמקודם אומר "מה שאני עתיד לאכל הוא מעשר", כלומר האכילה הראשונה הוא מעשר, ואח"כ נמלך ומניחה ואומר "זה מעשר עשוי עליו", כלומר על כל מה שאני אוכל, וסומך לה שאר מעשרות, ועושה את האכילה הראשונה תרו"מ ומניחה.

Halakhah 5

<small>10-11.</small> <b>אמ' ר' יהודה היאך זה מעשר וכו'. </b>בירושלמי (פ"ז ה"א, כ"ו רע"ב): תני ר' יודה אוסר. מה טעמא דר' יודה. ויש אדם מתנה על דבר שאינו ברשותו. ומשמע שלפני הירושלמי לא היה טעם ר' יודה בגוף הברייתא. ועיין לעיל ברכות פ"ה רהכ"ה, סד"ה דברים שבין ב"ש ומש"ש.<br>ובכפו"פ פל"ח, עמ' תקל"ה, העיר על תוספתא זו: לא מצאתי מי שהשגיח על ר' יהודה בזו מפני שחולק על המשנה. כלומר, שלפיה מתנה אדם על דמאי אפי' בדבר שאינו ברשותו.
<small>11.</small> <b>ומודה ר' יהודה שחוזר ולוקח וכו'. </b>בירושלמי הנ"ל הקשו שהרי אף כאן מפריש על דבר שאינו שלו, ותירצו שעשו אותו כמוכר טבלים לחבירו שמפריש עליהם משלו, כמפורש להלן מע"ש פ"ג ה"ז. 
<small>12.</small> <b>מזגו לו את הכוס וכו'. </b>משנתנו פ"ז מ"ב. ולכאורה משמע מן הלשון שאם מזגו לו את הכוס בשבת והוא אינו מאמינו אומר וכו', וזה לא יתכן שהרי אסור להפריש דמאי בשבת בלי תנאי, ולפיכך העירו בירושלמי: "כיני מתניתא לעניין מזיגת הכוס", כלומר שביבש מתנהג כאמור במשנה א', אבל לעניין מזיגת הכוס, שהוא לח, משייר בשוליו ואומר שהוא מעשר מכבר לכשישתה, והכל דבוק לתנאי המבואר במשנה א'. וכן משמע קצת מלשון התוספתא כאן: מזגו לו את הכוס <b>ואמ'</b> (וכן גם בד: <b>ואמר</b>) וכו', ויש לפנינו תיאור הסעודה של חבר קרוי אצל ע"ה שהתנה מע"ש, כסיגנון המשנה (פסחים פ"י מ"ז): מזגו לו כוס שלישי <b>וברך</b> <sup class="footnote-marker">10</sup><i class="footnote">כ"ה בהוצ' לו. וכן בכ"י קויפמן: ובירך. ואפשר שיש לפנינו אשגרה ממשנת נזיר פ"ב מ"ג.</i> וכו'. ובכפו"פ פל"ח, ריש עמ' תקל"ב כתב: "ויש אומרים שמשנת מזגו לו את הכוס היא שמעתא באפיה נפשה, ומשתעי אפילו בחול וכל זמן", וכן משמע מפסק הר"מ בפ"ט מה' מעשר ה"י והי"א שהביא הלכה זו אף לעניין חול ואף לעניין שבת, כפי שהעיר בח"ד ובמה"פ בה"ב, וכן פירש בפ"מ שהירושלמי הנ"ל בא לבאר שמשנתנו בחול. וכבר הראינו לעיל שמלשון התוספתא משמע שבשבת עסיקינן, ולפ"ז פסק הר"מ בה"י כמשנתנו ובהי"א כתוספתא כאן, כהשערת בעל ח"ד. ועיין במהרי"ק במקומו ובח"ד כאן. 
<small>13-14.</small> <b>מעשר שיני בצפונו או בדרומו. </b>במשנתנו הנ"ל: ומעשר שני בפיו. ועיין בתיו"ט, במלא"ש ובתוספ' אנשי שם. ובאהצו"י (עמ' 130) העיר על תוספ' רי"ד (שבת קמ"ב א') שהעתיק אף ממשנתנו: ומעשר שני בצפונו או בדרומו. 

Halakhah 6

<small>15.</small> <b>והוא אינו מאמינו על המעשר. </b>פיסקא מן המשנה פ"ז מ"ג, ושם מפורש כיצד יעשה, וסבר שם הת"ק שהפועל חוסך גרוגרת אחת, כלומר חוסך מסעודתו גרוגרת אחת, כדי שלא יגזול את בעה"ב ונותנה לכהן כתרו"מ. ור' יוסי סובר שם: לא יחסוך מפני שהוא תנאי ב"ד. 
<small>15-16.</small> <b>שתהא תרומת מעשר משל בעל הבית וכו'. </b>וכן מעתיקים מכאן בפיה"מ להר"מ (וכן פסק בפ"ט מה' מעשר סהי"א), בר"ש וברא"ש פ"ז מ"ג, ובכפו"פ פל"ט, עמ' תק"מ. ובירושלמי פ"ז סה"ד גורס להפך, אבל בכי"ס שם וכן לפני הר"ש היתה הגירסא אף שם כלפנינו. ועיין בפאת השלחן סי' י"ד ס"ק י"א אות ל"ד. 
<small>16.</small> <b>ותרומת מעשר שיני וכו'. </b>וכ"ה בד. אבל בכל הראשונים הנ"ל: ומעשר שיני וכו'. 

Halakhah 7

<small>16-17.</small> <b>הלוקח יין מבין הכותים וכו'. </b>משנתנו פ"ז מ"ד בסתם, ולא נזכרה שם שיטת החולקים. ועיין מ"ש להלן. 
<small>17.</small> <b>מערב שבת ושכח ולא הפריש. </b>וכ"ה בד. וכן מעתיק מכאן בר"ש וברא"ש פ"ז מ"ד. וכ"ה בתוספ' סוכה כ"ג ב' ד"ה שני, ובתוספ' ר' פרץ ב"ק ס"ט ב' (אלא שבג' המקורות האחרונים: בערב שבת), וכן היתה הגירסא בבבלי סוכה הנ"ל בכמה נוסחאות,<sup class="footnote-marker">11</sup><i class="footnote">עיין בריטב"א שם ובדק"ס, עמ' 67, הערה ש'.</i> וכן גרס הר"ח בב"ק הנ"ל.<sup class="footnote-marker">12</sup><i class="footnote">עיין אוה"ג שם, עמ' 71. אבל בר"ח סוכה: <b>פי'</b> בע"ש.</i> ובבבלי יומא נ"ה ב' (בהוצאות שלנו): הלוקח יין מבין הכותים ערב שבת עם חשכה. אבל המלים "ערב שבת עם חשכה" אינן בכת"י שם ובשאר המקבילות שבבבלי, ואינן בשום נוסח שבמשנתנו. והראשונים<sup class="footnote-marker">13</sup><i class="footnote">הנ"ל. וכן רש"י ב"ק ס"ט רע"ב; תוספ' עירובין ל"ז א' ד"ה מיחל, יומא נ"ו א' ד"ה הלוקח, גיטין כ"ה ב' ד"ה ומיחל.</i> הסתייעו מן התוספתא שבלוקח בע"ש עסיקינן.<sup class="footnote-marker">14</sup><i class="footnote">ודברי הגליון לתוספ' יומא נ"ו א' צריכים תיקון, עיין מ"ש בתס"ר, עמ' 72. ובתוספ' גיטין צריך למחוק את המלה "וקתני".</i> ופירשו רובם שהלוקח לא הספיק להפריש מבעוד יום, והתירו לו להתנות בין השמשות, שהרי כאן בודאי עסיקינן (שהכותים חשודים על לפני עור), ואין מפרישין את הודאי בין השמשות (דמאי ספ"א, שבת ספ"ב), אבל מותר להתנות עליו בין השמשות, מכיוון שהטבל הוא ברשותו.<br>ברם קשה מאד לפרש כן בלשון התוספתא,<sup class="footnote-marker">15</sup><i class="footnote">ובפרט לנוסח הדפוסים העתיקים שבבבלי סוכה הנ"ל, עיין דק"ס שם, עמ' 67, הערה ש'. [ועיין יש״ש ב״ק פ״ה בסוגיא דברירא בהגה״ה [השנייה].]</i> ומרהיטת לשונה משמע ששכח להפריש עד שקדש עליו היום. ובפי' רב נסים גאון לחולין<sup class="footnote-marker">16</sup><i class="footnote">עיין גנזי קדם של לוין ח"ג, עמ' 28.</i> מעיר שהברייתא שבבבלי "היא השנויה בתוספתא דדמאי וכו', ולפיכך מי שקנה מהן מאה לוגין יין ורצה לשתות מהן, ואין לו כלים להפריש בהן תרומה ומעשרות אומ' וכו"'. וכן פירש"י בעירובין ל"ו סע"ב, יומא נ"ה סע"ב וגיטין כ"ה א'. ומשמע שמפרשים את הברייתא בחול, ועיין רש"י יומא נ"ו א' ד"ה ומיחל. אבל ברש"י חולין י"ד א': אם אין לו כלים להפריש כו', או שהיתה חשיכה בליל שבת. ונראה שאף הפירוש הראשון מכוון לע"ש, והוא מבאר למה אינו מפריש בע"ש מיד. וכן מפורש ברש"י (בכל הדפוסים הישנים, לרבות ד' פיזרו רע"ה) סוכה כ"ג ב': וכגון שהגיע לילי שבת ואין עמו כלים וכו'.<sup class="footnote-marker">17</sup><i class="footnote">אבל עיין ברש"י סוף מעילה.</i> ומכ"ז משמע שיכול להתנות אפילו בשבת. ואשר לסוגיות הש"ס המוכיחות שאין תנאי בשבת, הרי הן כר"י וכר"ש שאוסרין לאכול ע"פ התנאי, וממילא אסור להתנות בשבת. עיין בתוספות סוכה הנ"ל ובערוך לנר שם.
<small>17-18.</small> <b>הרי הן תרומה. </b>שהרי כותים חשודים אף על תרומה גדולה. 
<small>18.</small> <b>עשרה הבאים אחריהם וכו'. </b>"עשרה" לאו דוקא, כפירוש הר"מ בפיה"מ פ"ז מ"ד ועוד, ועיין בתוספ' סוכה כ"ג ב', ד"ה עשרה, מ"ש בשם י"א. ועיין בתוספ' יומא נ"ו א' סד"ה הלוקח, וגיטין כ"ה ב' סד"ה ומיחל, ובר"ש הנ"ל. 
<small>19.</small> <b>ומיחל ושותה מיד. </b>וכ"ה ברוב נוסחאות המשנה ובברייתא שבבבלי, וכן מעתיקים רוב הראשונים הנ"ל מן התוספתא. ופירש"י ומיחל, ומחלל על המעות, דמה שיש בידו לתקן יתקן. וכבר השיגו עליו הראשונים ושאלו כיצד אפשר לחלל את המעשר לפני שקבע לו מקום, עיין בתוספ' יומא הנ"ל ובמקבילות. ורוב הראשונים (הנ"ל, ערוך ערך חל א') קבלו את פירוש רב האי מיחל, מוחל, מוהל, כלומר מוזג במים ושותה מיד. ויש מפרשים מתחיל, וכ"ה בערוך הנ"ל בשם ס"א (של התוספתא?), וכ"ה בכפו"פ פ"ה עמ' נ"ב ובפי"ח עמ' תקל"ג, ועיי"ש בסוף עמ' תקל"ד. ופירש רבינו נסים<sup class="footnote-marker">18</sup><i class="footnote">גנזי קדם הנ"ל (בהע' 16), עמ' 29.</i> שמותר לו לשתות בלי הפרשה, ואינו חושש לתערובת התרומה, מפני שלר' מאיר יש ברירה, ולכשיפריש אמרינן הוברר הדבר למפרע שחולין שתה. ואפשר שלגאון זה כיוון הרמב"ן שהובא ברשב"א חולין י"ד. ועיין ברשב"א שם ובריטב"א סוכה הנ"ל שציינו לירושלמי כאן ה"ב, שכוונת התנאי הוא שהתרומה תחול למפרע אחרי שישתה. ולפ"ז "מיחל" פירושו שעושה את הטבל חולין למפרע אחרי שישתה. 
<b>ר' יהודה ור' יוסי ור' שמע' אוסרין. </b>וכן מעתיקים מכאן הראשונים (רבינו נסים גאון הר"ש הנ"ל ועוד). וכ"ה בכל המקומות בבבלי, אבל עולא (הנחותא) שנה כאן זוזי זוזי (עירובין ל"ז א'), כלומר, ר' מאיר ור' יהודה מצד אחד, ור' יוסי ור' שמעון מצד שני. וכן בירושלמי (כאן ה"ב וה"ה, גיטין פ"ג ה"ח, מ"ה סע"א): תני ר' יוסי ור' שמעון אוסרין. 
<small>20.</small> <b>אי אתה מודה שאם יבקע נודו וכו'. </b>מדברי הירושלמי משמע שבשיטתו השיבוהו, אבל הם אוסרים מטעם אחר. וכ"ה שם: לא כטעמיה דהדין טעמא דהדין, טעמא דר' יוסי שמא <b>יסיים</b>,<sup class="footnote-marker">19</sup><i class="footnote">כ"ה בכי"ר, וצ"ל: שלא סיים, כהגהת רזו"ו רבינוביץ בשתא"י, עיי"ש.</i> טעמא דר' שמעון שמא ישכח וישתה את השאר.<sup class="footnote-marker">20</sup><i class="footnote">אבל על משנה ב' ועל ה"ה כאן לא חלקו, שהרי סיים ואמר, מה שאני עתיד לשייר. וכן אין לחשוש לשמא ישכח וישתה או לשמא יבקע הנוד, מפני שהשתייה וההפרשה הן על אתר, כפירוש הירושלמי בסה"ב שם.</i> ועיין בבלי עירובין ל"ז סע"ב, ל"ח רע"א. 

Halakhah 8

<small>21.</small> <b>היו לו תאינים של טבל בתוך ביתו וכו'. </b>משנתנו פ"ז מ"ה. וגם כאן מדברים בע"ש, ובשאינו יכול להפריש מבעוד יום, וכפי' המפרשים במשנה. 
<small>22.</small> <b>שאני עתיד להפריש. </b>כאן, וכן ברוב נוסחאות המשנה, לא נזכר "למחר" אצל טבל ודאי, מה שאין כן בדמאי שזכרו להלן "למחר", וכ"ה ברוב נוסחאות המשנה. ומכאן יש להסיק שבטבל וודאי לא התירו לסמוך על התנאי אלא לאכילה, אבל לא להפרשה בשבת.<sup class="footnote-marker">21</sup><i class="footnote">עיין תוספ' רי"ד שבת קמ"ב א'.</i> ברם בכתי"י עם פיה"מ להר"מ גרסו במשנה גם בטבל "למחר", ולאידך גיסא בגוף כי"מ וכ"י קויפמן לא גרסו לא בטבל ולא בדמאי "למחר", וממילא אין הוכחה מכאן שיש חילוק בין וודאי לדמאי לעניין הפרשה בשבת, וכל החילוק הוא בהפרשת תרומה ותרו"מ. וכן מפורש בירושלמי רפ"ז שאם התנה על דבר שברשותו מתקן בשבת אפילו בודאי. ועיין ר"מ פ"ט מה' מעשר ה"ח, בר"ש פ"ד מ"ד, בתיו"ט ובמלא"ש כאן ובהערות שבמשנה הוצ' מכון הערי פישעל. ועיין מ"ש להלן בה"ט. 

Halakhah 9

<small>26.</small> <b>נוטל תרומה ותרומת מעשר ומניחה וכו'. </b>וכ"ה בד. ומוכח מכאן ("תרומה") שאף בוודאי מפריש בשבת, שהרי מניח לפי שעה את התרומה במקום המוצנע, מפני שאי אפשר לתתה לכהן (עיין מ"ש לעיל). אבל בכפו"פ פל"ח (עמ' תקל"א ד"ר ש' סע"ב) מעתיק מכאן: נוטל תרומת מעשר וכו'. ולפי גירסא זו משמע שאנו מדברים בדמאי דוקא, אבל בודאי אסור להפריש בשבת, כשיטת תוספ' רי"ד לעיל (עיין הערה 21). ועיין מ"ש בפירוש הבבא להלן בסמוך. 
<small>26-27.</small> <b>אחד תרומה טהורה ואחד תרומה טמאה. </b>פי' המפרשים תמוה מאד, שהרי אסור לטלטל תרומה טמאה בשבת.<sup class="footnote-marker">22</sup><i class="footnote">עיין במשנת שבת רפכ"א ורפי"ח ובמלא"ש שם ד"ה ומפנין תרומה טהורה מ"ש בשם ר"י אשכנזי. ועיין ירושלמי פסחים פ"ג ה"ג, ל' ע"א.</i> ולפיכך נראה קרוב לודאי שמה ששנינו ברישא "נוטל תרומה וכו' " אין פירושו שנוטל את התרומה לאחר שהפרישה, אלא נוטל את הטבל שבדעתו לעשותו תרומה ותרו"מ ומניחו במקום המוצנע, כדי שלא ישכח ויאכל. וכל זמן שלא קרא עליו שם תרומה מותר לטלטלו בין טהור ובין טמא, שהרי הוא טבל שיש עליו תנאי והוא ראוי לאכילה ע"י שיפריש מחלק אחר, ונוטלו ע"מ לאכול, ומערים עליו ומניחו במקום המוצנע ומפרישו לשם תרומה. ורק ע"פ זה נוכל לפרש את הירושלמי (בפ"ז כאן ה"ה ומקבילה בשבת פי"ח, ט"ז ע"ג): מיי כדון? מכבר לכשאפרישנה (כלומר, הוא מתנה לכשיפריש את התרומה תהיה קדשה למפרע, ולפיכך מותר להפרישה בשבת ולטלטלה). הגע עצמך שהיתה תרומה טהורה מכבר לכשאוכלנה,<sup class="footnote-marker">23</sup><i class="footnote">צ"ל: לכשאפרשנה, כהגהת הגר"א, כלומר, התינח כשהיה הטבל טהור, וממילא אף התרומה תהיה טהורה, ומותר לטלטלה אחר ההפרשה שהרי היא ראויה לאכילה לכהנים.</i> הגע עצמך שהיתה תרומה טמאה (כלומר, שהטבל טמא, והתרומה תהיה טמאה, כיצד יטלטלה אחרי ההפרשה)? מכבר לכשאניחנה בזוית (כלומר, מניח את מה שעתיד להיות תרומה בקרן זוית, ואח"כ מפריש למפרע). תני מטלטלה אחד תרומה טהורה ואחד תרומה טמאה. אמר ר' זעירא הדא אמרה טבל שיש עליו תניי מותר לטלטלו בשבת. וקרוב לודאי שהירושלמי כיוון לברייתא שלפנינו, וכמו שפירשנו. 

Halakhah 10

<small>27.</small> <b>לא יטיף אדם שמן וכו'. </b>מן הלשון שלהלן "קורא שם לתרו"מ שבה" משמע קצת שמדברים בדמאי שאינו מפריש ממנו אלא תרו"מ בלבד (בשנת מ"ע), ואנו עוסקים כאן בלקח שמן לאכילה ולסיכה ונמלך לתת אותו לנר (עיין לעיל פ"א הט"ו ומש"ש), ואסור לאבד טבל של דמאי. 
<b>לא לתוך נר חדש. </b>מפני שהשמן נבלע מיד בחרס והולך לאיבוד, אבל לנר ישן מותר להטיף, שיכול להפריש אפילו כשהוא בנר. עיין מ"ש להלן. 
<b>ולא לתוך המדורה. </b>מפני שהשמן נאבד מיד, ואפשר שאסור להטיף גם לנר דולק אפילו ישן, ולא נקט מדורה אלא משום הסיפא, שבלא הגיע למדורה מפריש. 
<small>28.</small> <b>אלא אם כן קורא שם לתרומת מעשר שבה וכו'. </b>בד: אבל קורא שם וכו'. ולפי גי' כי"ע נראה לפרש שצריך לקרוא שם לתרומת מעשר שבטיפה לפני שהטיפה תגיע לארץ, מפני שמותר לאבד תרומת מעשר של דמאי בדבר מועט.<sup class="footnote-marker">24</sup><i class="footnote">עיין במשנתנו פ"א מ"ג ובר"ש שם ד"ה ומאבדין מ"ש בשם הירושלמי. ועיין להלן תרומות פ"י ה"ו ובר"מ פ"ג מה' תרומות הט"ז. ועיין בירושלמי כאן פ"ז ה"א, כ"ו ע"א, ובר"ש וברא"ש שם סמ"א.</i> והמסדר שנה כאן ברייתא זו אגב הלשון בסוף ה"ט. ולפי גירסת ד: "אבל קורא שם וכו' ", צריך לפרש כפי' ח"ד שאם נפל מאליו מותר להפריש, שהרי בין כך ובין כך הולך לאיבוד, אבל כשהגיע לארץ לא חלה ההפרשה ולא קיים המצוה כלל, עיין בבלי ב"ק קט"ו ב'. ועיין מ"ש להלן. 

Halakhah 11

<small>29-30.</small> <b>ושל מעשר טבל טהור. </b>וכ"ה בד, אבל בבבלי (ב"ק קט"ו ב') ליתא, ואין לה פתרון. ואולי פירושו שאחת מהן היתה של מעשר טבל טהור, והיא היא שנשפכה. 
<small>30.</small> <b>וראה אחת מהן שנשפכה. </b>וכ"ה בד. ובבבלי הנ"ל: שנשברה, ופירושו שהתחילה להשתפך, אבל עדיין לא נשפכה. ועיין להלן מע"ש פ"א ה"ח ומ"ש להלן. 
<b>או שנתגלתה. </b>בבבלי הנ"ל מבאר שעדיין לא נפסדה לגמרי, שהרי אפשר לסננה, וכר' נחמיה, עיי"ש. 
<b>אומ' הרי זו תרומת מעשר וכו'. </b>שהרי אפי' אם יפריש מן הקיימות אין תרומת יין טמא ראוי לשתיה,<sup class="footnote-marker">25</sup><i class="footnote">ואם הוא יין חדש אינו ראוי אף לזילוף, עיין בב"ק שם.</i> ונמצא שהכהן לא הפסיד הרבה ולפיכך מותר לו להפריש מן העומד לאבוד. ובבבלי הנ"ל העמידוה בשיכול להציל ע"י הדחק, אבל אם אינו יכול להציל כלל הרי זה הפקר.<sup class="footnote-marker">26</sup><i class="footnote">ועיין במ"מ, פי"ב מה' גזילה ה"ה, שרצה לפרש בדברי הר"מ שכל זמן שלא נשפך אינו כאבוד, עיי"ש. אבל כבר השיג עליו בלח"מ שם, ועיין בר"מ פ"ג מה' תרומות סהי"ז.</i> אבל מסתימת לשון התוספתא משמע שאפילו אם אינו יכול להציל, כל זמן שלא נעשה מעשה בגוף היין תרומתו תרומה (עיין להלן מע"ש פ"א ה"ח), ובטמא שאין הפסד לכהן, אפילו לכתחילה מותר. ועיין מ"ש באו"ש פ"ד מה' תרומות ה"ב. 
<small>31.</small> <b>בשמן אסור וכו'. </b>בבבלי הנ"ל גורס: מפני הפסד כהן, והיא היא, שהרי יכול ליהנות מהדלקת השמן הטמא. ועיין בבבלי שם שמעמידה בדמאי, וגם מכאן מוכח שבתרו"מ של דמאי אינו נוטל דמים מן הכהן. כמו שהעיר בתוספ' רע"א דמאי פ"א מ"א. 
<b>אם אמ' הרי זו וכו'. </b>וכ"ה בד, ואולי צ"ל: אם [משהגיע לארץ] אמ' הרי זו וכו'. עיין לעיל סה"י. 

Halakhah 12

<small>32.</small> <b>ראה אחד שהפריש תרומת ומעשר וכו'. </b>בד: תרומה ומעשרות וכו'. ונראה שגירסת כי"ע נכונה, וצ"ל: תרומת מעשר וכו'. ונ"ל שהדברים הולכים על ה"ד שלעיל, והיינו אם שנים היו מוזמנים בשבת אצל ע"ה, והראשון הלחיש בשפתיו והפריש תרומת מעשר על תנאי שהיה בידו, והשני אמר הריני כמה שאמ' זה דבריו קיימין (עיין בירושלמי פ"ז ה"א). 
<small>33.</small> <b>ר' יוסי או' בסמוך תנאי בית דין הוא. </b>כלומר, ולא זו בלבד שעצם ההפרשה קיימת (עיין נזיר רפ"ד), אלא שהוא גם סומך על תנאי ב"ד שיהיה המעשר בצפונו, ומע"ש בדרומו, ותרו"מ בצפון צפונו. ואעפ"י שבשעה שהוא מוזמן אצל אחר אינו יכול למדוד את המעשר, ונמצא לפעמים מרבה במעשרות ולפעמים מפחית, מ"מ תנאי ב"ד הוא. וכן מפורש בירושלמי פ"ה ה"ב, כ"ד ע"ג: א"ר יוסי בסמוך לתניי ב"ד הוא. מהו תניי בית דין? עד מקום שהדעת טועה. מהו תניי ב"ד? א"ר יוחנן כדי שיהא קובע מע"ר בצפונו, ומע"ש לדרומו, ותרו"מ בצפון צפונו. מהו תניי ב"ד הוא? לכשיפדה מע"ש שבעודף פדוי. וכן בירושלמי ערלה פ"ב ה"א, ס"א ע"ד: א"ר יוסי בר בון תניי בית דין שתהא חלתו בצפון צפונו.<sup class="footnote-marker">27</sup><i class="footnote">ועיין במשנה סוף טבול יום ובתוספתא שם, ולהלן תרומות פ"ג סה"ו ובבלי זבחים ב' ב' מ"ש בטעם משנת זבחים ספ"ד.</i> 

Halakhah 13

<small>33-34.</small> <b>המרבה במעשרות מעשרותיו מתוקנין וכו'. </b>צ"ל להפך: הממעט במעשרות וכו', המרבה במעשרות מעשרותיו מקולקלין וכו'. שהרי כשממעט במעשרות אין חשש על המעשרות שהפריש, אבל לא תקן את כל הפירות, וכשהרבה במעשרות הפירות מתוקנין, אבל העודף של המעשר ראשון טבול למע"ש או למעשר עני, וכן הגיהו המפרשים, וכן מפורש בירושלמי הנ"ל ובבלי עירובין נ' א', קידושין נ"א א', מנחות נ"ד ב'. ועיין אבות פ"א מט"ז. 

Halakhah 14

<small>35.</small> <b>קרא<sup class="footnote-marker">28</sup><i class="footnote">אצל צוקרמנדל בטעות: קראו.</i> שם לשולי חבית וכו'. </b>ר"מ פ"ז מה' מעשר ה"ב, השגות הראב"ד פי"ב מה' מאכלות אסורות ה"י, והובאו דבריו בתוה"ב להרשב"א בית ה' ש"ב, קל"ה א' ובחידושיו כת"י לע"ז ס' א'. וכן הובאה הברייתא שלנו בתוספ' רי"ד שבת קמ"ב א' (י' סע"ב מן הספר), רשב"א חולין י"ד א', ריטב"א סוכה כ"ד א' (ובשניהם בשם מס' תרומות), מאירי גיטין, עמ' 94, וסוכה כ"ג ב' (60 ע"ב), כפו"פ פכ"א, עמ' תנ"ג, ופל"ה, עמ' תקל"ד. [ועיין חי׳ הרמב״ן חולין שנדפסו מחדש ל״ט ע״ב.]
<small>35-36.</small> <b>לא ישתה משוליה מפני שהמשקין מעורבין. </b>ברשב"א חולין, בריטב"א, במאירי ובכפו"פ פל"ה הנ"ל שאלו כיצד מותר לו לשתות במזיגת הכוס שבמשנתנו פ"ז מ"ב ולעיל ה"ה. ותירצו שלעיל לא קבע מקום מסויים לפני האכילה, אלא מפריש מה שישייר, ומטעם ברירה אתינן עלה,<sup class="footnote-marker">29</sup><i class="footnote">ועיין ברשב"א ובריטב"א שהביאו את הירושלמי שפירש שהוא מתנה מכבר לכשאשתה.</i> אבל כאן הרי קבע מקום מסויים לפני ששתה, וממילא נמצאו המשקים מעורבים.<br>ואף כאן הדברים נסמכים יפה לה"ה, והיינו אם המוזמן אצל ע"ה שמזגו לו את הכוס (עיין מ"ש לעיל ריש הי"ב), רצה לתקן את כל הכד וקרא שם לשולי החבית (ולא אמר מה שאני עתיד לשייר בשולי הכוס) אסור לו לשתות. וכן משמע קצת מן הירושלמי פ"ה ה"ב שהביא שם את הברייתות שלנו (הי"ב והי"ג, עיין מ"ש לעיל), והעיר: עד כדון ביבש. בלח? כלומר, ביבש יכול להפריש ולקבוע מקום (כסיפא של הברייתא שלנו), אבל בלח אי אפשר לעשות כן.
<small>36.</small> <b>אבל קורא שם לשולי מגורה וכו'. </b>כלומר, ביבש. וכן מעתיק בר"מ, בתוספ' רי"ד ובכפו"פ פכ"א הנ"ל. אבל בכי"ע בטעות: לשולי קדירה. 

Halakhah 15

<small>38.</small> <b>נטלה תרומתן. </b>בר"ש פ"ז מ"ו מעתיק מכאן: ניטלה תרומתן, וכן פירשו את משנתנו בריבמ"ץ שם ובר"מ פ"ז מה' מעשר הי"א. ועיין במה"פ כאן פ"ז סה"ו ד"ה בזו. ועיין בתוספ' תמורה ד' א' ד"ה היו ובתיו"ט כאן, וכבר השיג עליו בקול הרמ"ז מן התוספתא כאן. ובכי"ע כאן בטעות: בטלה תרומתן. 
<b>הראשונה מעושרת. </b>וכ"ה במשנתנו, והוא פשוט, שהרי אין כאן אחרת, ולא נקטיה אלא משום סיפא, ועיין ברש"י תמורה ד' א', ובשטמ"ק שם. 
<small>39.</small> <b>אין הראשונה מעושרת. </b>וכ"ה בד. וכן מעיד בר"ש הנ"ל: "אין הראשונה מעושרת כן כתוב בכל הספרים". וקשה מאד להגיה נגד כל הספרים, ונראה שצ"ל: אין הראשונה מעשרת (בלי וי"ו), כלומר, אין הראשונה נותנת מעשרות לשניה, שהרי כבר נפטרה בכלכלה שניה, ואין מעשרין מן הפטור על החיוב. ומכיוון שהסיגנון "מעשרת" אינו מצוי ביחס לדומם<sup class="footnote-marker">30</sup><i class="footnote">אבל באמת הסיגנון הוא נכון ויפה, מפני שכלול בו הטעם בקיצור. ובירושלמי מעשרות פ"ד סה"ב, נ"א ע"ב: כלכלת שבת אינה מזבנה, כלומר, כלכלת שבת אינה מוכרת תאנים (אבל עיין בריבמ"ץ למשנה שם פ"ד סמ"ב). וכן שם פסחים פ"ח ה"ח, ל"ו ע"ב: וקבורה אוכלת בקדשים. [ובירוש׳ ברכות ספ״ג: קרי שראה זוב. ובכתובות פ״א סה״ח כ״ה ע״ד: הזנות רצה אחר הפסולים.]</i> כתבו הסופרים "מעושרת" כמו בכל מקום. ובמשנתנו (פ"ז מ"ו): הראשונה מעושרת. ובמלא"ש שם: ובנוסחת משנה כתיבת יד מדוייקת מצאתי וכו' הראשונה מעושרת והשנייה אינה מעושרת, ועיין הגירסא בבבלי תמורה ד' א'. ועיין מ"ש בפי' הרש"ס, כ"א ע"ב וקי"ז ע"ב. 
<small>39-40.</small> <b>נוטל שתי תאינים ושני עישורין ועישורו של עישור. </b>וכ"ה בר"ש הנ"ל. אבל בריבמ"ץ (פ"ז מ"ו) מעתיק בשם התוספתא: נוטל <b>משניה</b> וכו'. וכן בירושלמי (כאן ספ"א ופ"ז רה"ו, כ"ו ע"ב): ותני עלה נוטל מן השנייה שתי תאנים ושתי עישורין וכו'. ולפ"ז משמע שהברייתא מלמדת אותנו כיצד מפרישין את כל המעשרות של הראשונה מן השניה. ושנינו להלן (רהי"ז, שו' 45) שהנוטל מעשרות ממקום אחר נוטל שני תישועין ותישוע של תישוע, שהרי כל תאנה פוטרת תשע תאנים, ושני תישועין הם מעשר ראשון ומעשר שני. ומכיוון שמע"ש חייב גם במעשר ראשון מפריש תישוע של תישוע מעשר ראשון על התישוע של מע"ש.<br>והברייתא שלנו כאן לא ירדה לדיוק המתימטי, ונקטה את הלשון הרגיל "עישור", ולפיכך מפריש מתחילה שתי תאנים שהן מהוות את ההבדל בין שני תשועין לשני עישורין של מאה תאנים,<sup class="footnote-marker">31</sup><i class="footnote">שני עישורים של מאה תאנים הן עשרים תאנים, ושני תישועין של מאה תאנים הם עשרים ושתים תאנים ושני תישועין של תאנה. והברייתא לא נקטה כאן אלא את התאנים השלמות.</i> ואח"כ מפריש עישור של עישור מעשר ראשון על מע"ש שהפריש,<sup class="footnote-marker">32</sup><i class="footnote">ביתר דיוק: תישוע של תישוע, אבל מכיוון שההבדל ביניהם הוא פחות מרבע תאנה לא נקטה הברייתא כאן אלא את לשונה הרגיל.</i> ונמצא מפריש כ"ג תאנים מן השניה על הראשונה. ועיין החשבון להלן רהי"ז.

Halakhah 16

<small>40.</small> <b>מעשרותיהם מעשרות כלכלה בחברתה. וכו'. </b>בכי"ע יש כאן ריוח ונקודה בין "מעשרות" ובין "כלכלה", וצוקרמנדל התחיל הלכה חדשה במלים "כלכלה בחברתה וכו'", והיא ט"ס בכי"ע, וצ"ל כמו שהדפסנו, וכ"ה במשנתנו פ"ז מ"ו. 
<small>40-41.</small> <b>נוטל עשרים תאינים מאיזו שירצה. </b>וכן מעתיקים בריבמ"ץ, בר"ש וברא"ש (פ"ז מ"ו). ופירושו שאינו יכול להפריש ממקום אחר, אלא נוטל עשרים תאנים מאחת מהם בבת אחת, או עשר מכל אחת. וכן מפרש בפיה"מ להר"מ ובחיבורו ספ"ז מה' מעשר. וכן משמע בירושלמי פ"ז רה"ז. אבל הר"ש בתחילת דבריו רצה לפרש אחרת. ועיין במלא"ש סמ"ו מ"ש בשם ר"י אשכנזי, וצ"ע שלא שמו לב לתוספתא. ועיין בירושלמי הנ"ל ה"ו ובתוספות תמורה ד' א' ד"ה ואתמר. 
<small>41.</small> <b>בזו מאה ובזו מאתים וכו'. </b>כ"ה בד ובירושלמי רה"ז הנ"ל. ובכי"ע בטעות: בזו מאתים ובזו מאתים וכו'. 
<b>אם מן הקטנה הוא נוטל וכו'. </b>כל הברייתא משובשת, וקשה לפרשה. ונראה שלא אמרו שנוטל עשרים מאיזו שירצה<sup class="footnote-marker">33</sup><i class="footnote">וכפירוש שכתבנו לעיל שו' 40–41.</i> אלא בששתיהם שוות, שאינו יכול להפריש מזו על זו, שהרי אם מפריש מן הראשונה על השניה, כבר אינו יכול להפריש מן השניה על הראשונה, מפני שהוא מן הפטור על החיוב. אבל אם היו בראשונה מאה תאנים ובשניה מאתים, מוטב להפריש מן הקטנה על מאה תאנים שבגדולה, ומן המאה הנשארת של הגדולה שהוא טבל מפריש על הקטנה. אבל אם מפריש מן הגדולה תחילה, הרי נפטרה כל הקטנה, ושוב אינו יכול להפריש ממנה על הגדולה. ולפיכך מפריש ממנה על שתיהן כאחת. וכן בר"מ ספ"ז מה' מעשר: מוציא מעשר שתיהן מאחת מהן, או מעשר כל אחת מהן ממנה אם היו שוות (שהרי אינו יכול כאן להפריש מאחת על חברתה) ואם היתה אחת גדולה מחברתה מפריש מן הקטנה מעשר הגדולה (כלומר, כנגד הקטנה) ומן הגדולה (כלומר, מן הטבל המשואר) מעשר הקטנה. וע"פ זה אפשר לפרש את הברייתא שלנו בדרך מתקבלת על הדעת. 
<small>41-42.</small> <b>נוטל אחת עשרה. </b>כ"ה בכי"ע ובד ובירושלמי הנ"ל. ומכאן שאינו מפריש על כל הגדולה אלא על מאה שבה בלבד, וכמו שפירשנו לעיל. 
<small>42.</small> <b>ואם מן הגדולה נוטל את כולה ולא השלים. </b>אין לזה ביאור, ומן הירושלמי מוכח שנסתרסו כאן הבבות, וצריך לגרוס כאן את הסיפא (שו' 43–44): "נוטל את כל הש[ל]שים. מכאן ואילך לפי חשבון", כלומר אם נוטל מן הגדולה תחילה הרי שוב לא יוכל להפריש מן הקטנה ולפיכך נוטל את כל הש[ל]שים, והיינו מעשר בעד הקטנה והגדולה יחד. ומכאן ואילך לפי חשבון: כגון אם היו מאתים ושש מאות כשנוטל מן הקטנה תחלה, נוטל ממנה עשרים ושתים, ואם נוטל מן הגדולה תחילה נוטל שמנים כנגד שתיהן וכו'. 
<small>42-43.</small> <b>אם מן הקטנה נוטל נוטל שש עשרה. </b>בד: חמש עשר, וצ"ל: אחת עשרה, כמו ברישא. 
<small>43.</small> <b>ואם מן הגדולה נוטל נוטל את כל הששים וכו'. </b>כבר אמרנו לעיל שהוא שייך לרישא, ושכן מוכח מן הירושלמי, וכאן צריך לגרוס את הרישא בתיקון קטן (כפי שמוכח מן הירושלמי, עיין להלן): ואם [ל]שן (=לשם) הגדולה, נוטל את כולה ולא השלים. כלומר, מכאן מוכיחה הברייתא שאם ישנה קטנה וגדולה והוא נוטל מן הקטנה לשם כל הגדולה, פעמים שאפילו נוטל את כולה אינו משלים, ולפיכך כשנוטל מן הקטנה על הגדולה אינו נוטל אלא כנגד הקטנה. וכן בירושלמי ה"ז: נוטל עשרים תאנים מאי זו מהן שירצה וכו', עד כדון בשוות (כלומר, דין זה הוא רק בששתי הכלכלות שוות). היו בזו מאה ובזו מאתים? אם לשם מאה (כלומר, שנוטל מן הקטנה לשם מאה שבגדולה) הוא נוטל אחת עשרה, אם לשם מאתים (כלומר, אבל אם רוצה לתרום על כל המאתים שבגדולה) הוא נוטל ש[ל]שים תאנים (כלומר מפריש על שתיהם בבת אחת, שהרי אם יפריש על המאתים שוב לא יוכל להפריש מן הגדולה על הקטנה). בזו מאה ובזו אלף וכו', אם לשם אלף הוא נוטל, אפילו הוא נוטל את כולה אינו משלים. 

Halakhah 17

<small>45.</small> <b>נוטל שתי תשיעיה ותשיעיה תשע. </b>עיין גי' ד ומ"ש לעיל סהט"ו. ובירושלמי (פ"ז ה"ז, כ"ו ע"ג): מי שיש לו כלכלה והוא מבקש לעשרה נוטל שני תישועין ותישוע של תישוע, שהן עשר מעשר [ראשון] ותשע מעשר שני.<sup class="footnote-marker">34</sup><i class="footnote">כלומר, שהרי ממאה תאנים הוא נוטל תשע עשרה תאנים, נמצא שעל 81 תאנה מפריש 1+18, דהיינו 1/81+2/9 של 81.</i> ויאמר תשע עשרה?<sup class="footnote-marker">35</sup><i class="footnote">כלומר, ולמה נקטה הברייתא לשון מופשט.</i> א"ר זעירא דברי חכמים וחידותם.<sup class="footnote-marker">36</sup><i class="footnote">כלומר, הברייתא לא כיוונה לעישור של מאה תאנים מהם ובהם, אלא כיצד מעשר מאה תאנים מלבר, וכמו שמפרש הירושלמי בעצמו.</i> הרוצה להכניס מאה תאנים מתוקנות לתוך ביתו הרי זה נוטל על כל תאינה ותאינה שני תישועין ותישוע על של תישוע, שהן עשרים ושלש תאינה ארבעה תישועין<sup class="footnote-marker">37</sup><i class="footnote">כ"ה בנוסח הרש"ס, ולפנינו בטעות: אמר.</i> [ו]תישועו של תישוע.<sup class="footnote-marker">38</sup><i class="footnote">שני תישועין של מאה תאנים הן עשרים ושתים תאנים ושני תישועין של תאנה. ותישוע של תישוע למאה תאנים הוא 100/81, כלומר תאנה שלמה ועוד 19/81 של תאנה. נמצא שיש לנו ביחד כ"ג תאנים ושני תישועין (18/81) ועוד 19/81 (1/81+18/81) של תאנה, דהיינו ארבע תישועין ותישוע של תישוע.</i> ועיין בהשמטות לשטמ"ק תמורה (נדפסו אחרי המסכת) ד' א' סוף אות ט'. וצ"ע. 
<b>בין שהטבל מרובה על החולין וכו'. </b>בפ"ז מ"ז שנינו: מאה טבל מאה חולין נוטל מאה ואחד, כלומר, אם נתערבו לו מאה טבל למעשרות ומאה חולין, ואין לו תבואה להפריש ממנה על התערובת, נוטל מן התערובת מאה ואחד, ונמצא שיש לו במה שנטל לכל הפחות אחת טבל ודאי. והוא קובע תשע מעשרות בכל התערובת,<sup class="footnote-marker">39</sup><i class="footnote">עיין בתוספ' אנשי שם למשנתנו.</i> ואחת במה שנטל, ועושה אותה תרומת מעשר על הכל, ומוכר מה שנטל לכהן (חוץ מאחת שנותן לו בחנם), ושאר הצ"ט מותרות. ומוסיפה כאן התוספתא שבזה אין הבדל, בין שהטבל מרובה על החולין ובין שהחולין מרובין על הטבל, נוהג כדלהלן. ועיין בס' משנה ראשונה למשנתנו, ופירושו קשה מאד. 
<small>46.</small> <b>נוטל את כלה חולין וכו'. </b>צ"ל: את כל החולין וכו'. ובירושלמי למשנתנו:<sup class="footnote-marker">40</sup><i class="footnote">נשמט לפנינו, וישנו בב"מ רפ"י, וחלק ממנו מעתיק הר"מ בפיה"מ למשנתנו ובנוסח הרש"ס.</i> "א"ר יוסי אם אומ' את נוטל מאה, אני אומר כל החולין עלו בידו, ונמצאו אילו בטיבלן, אלא נוטל מאה ואחת כדי להפריש (תרומה ו)תרומת מעשר מן הטבל". ועיין לעיל פ"ה הי"ב ומש"ש. ולפיכך אמרה הברייתא כאן שנוטל כשיעור כל החולין ומוסיף כדי תרומת מעשר שבטבל, ונמצא שיש במה שנטל לכה"פ שיעור טבל ודאי כדי לעשותו תרומת מעשר על כל התערובת. ואין הבדל בין טבל מרובה על החולין ובין חולין מרובין על הטבל, ובלבד שינהוג כנ"ל. ועיין הגירסא והפירוש אצל הרש"ס, קכ"ב סע"ב. 
<small>46-47.</small> <b>בין שהמעשר טבל מרוב' וכו'. </b>במשנתנו הנ"ל: מאה חולין מתוקנין מאה מעשר (כלומר, מעשר טבל טבול לתרומת מעשר) [שנתערבו] נוטל מאה ועשר וכו'. והברייתא שלנו שנתה את ההלכה הכללית והמופשטת, וכמבואר להלן. 
<small>47-48.</small> <b>כדי תרומת מעשר שבמעשר טבל. </b>כלומר, מוסיף על שיעור החולין שנטל כדי תרומת מעשר שבמעשר, כדי שיהא בטוח שיש בחלק שנטל טבל וודאי כשיעור תרומת מעשר על כל המעשר, וכדלעיל. 
<small>48.</small> <b>מאה מעשר ושמונים טבל נוטל וכו'. </b>בירושלמי פ"ז סה"ט: מאה טבל ותשעים מעשר וכו'. והנכון כגי' הרש"ס (קכ"ד ע"ב) בתוספתא: ק' מעשר וצ' טבל וכו', ותערובת זו חייבת באחת עשרה חסר עישור אחד תרו"מ, והיינו עשר למאה מעשר, ואחת חסר עישור לתשעים טבל. ונמצא כשנוטל תשעים שיש בידו לכל הפחות תשע מעשר (ואפשר שאין בידו יותר מזה, שמא כל הטבל עלה בידו) ואם יפריש אותם לתרו"מ יחסרו לו עוד שתים פחות עישור, ולפיכך מוסיף אותן על התשעים, כדי שיהא בטוח שיש בידו לכל הפחות אחת עשרה פחות עישור מעשרות, כדי לעשותן תרו"מ על הכל. (ע"פ הרא"ף לירושלמי). 

Halakhah 18

<small>49.</small> <b>מאה מעשר תשעים טבל נוטל תשעים ושלשה וכו'. </b>בירושלמי הנ"ל: מאה טבל ושמונים מעשר נוטל שמונים ושלש וכו' וע"פ זה צריך להגיה גם לפנינו (עיין מ"ש לעיל): מאה מעשר שמונים טבל, נוטל שמונים ושלשה וכו'. וכאן צריך להפריש תרו"מ מכל התערובת אחת עשרה פחות שני עישורין, דהיינו עשר למאה מעשר, ואחת פחות שני עישורין לשמונים טבל. אבל כשנוטל שמונים הוא בטוח רק בשמונה מעשר (שמא כל הטבל עלה בידו), ואם יקבע את כולם לתרו"מ עדיין יחסרו לו שלש פחות שני עישורין, ולפיכך נוטל שמונים ושלש פחות שני עישורין. (ע"פ הרא"ף לירושלמי שם). 

Halakhah 19

<small>50.</small> <b>המפקיד לוג טבל אוכל עליו וכו'. </b>ברייתא קשה מאד, ואי אפשר לפרשה בלי הגהות, וננסה לפרשה בדרך אולי ואפשר. ונראה שברייתא זו נסמכה למשנה ח' פ"ז,<sup class="footnote-marker">41</sup><i class="footnote">עיי"ש במפרשים. ועיין בתשה"ג אסף הוצ' מק"נ, ירושלים תש"ב, עמ' 14.</i> ואנו עוסקים כאן באדם שקבע לוג אחד טבל לתרו"מ בחבית גדולה של דמאי, ואינו יכול להפריש ממקום אחר, ושנינו כאן כיצד יעשה, כלהלן. 
<small>50-51.</small> <b>תשעים ותשע והוא. </b>וכ"ה להלן בסמוך. ונראה בפירושה, שאוכל צ"ט אם הוא ישראל, ואוכל תשעים ותשע והוא, אם הוא כהן. והיינו כשאמר "מכבר ולכשאשתה", עיין לעיל ה"ה ומש"ש. ועיין גי' ד, והיא משובשת, שהרי התוסתפא שלנו שונה בקביעות "אומר" בלי "הוא". 
<small>52.</small> <b>הרי הוא חולין. </b>כלומר ישאר בטבלו כמו שהוא, כסגנון המשנה בפ"ה מ"ב. 
<small>52-53.</small> <b>והשאר תרומה וכו'. </b>המלים שהקפתי הן באשגרה מן המשנה הנ"ל. 

Halakhah 20

<small>54.</small> <b>הרי זו תרומה על מינין שבתוך חבית. </b>בד: עשוי תרומת מעשר על מניין שבחבית. ואולי צ"ל: עשוי מעשר על מניין שבתוך חבית, כלומר, על שאר מניין הלוגין שבחבית. 
<b>ושאר המעשר סמוך לו וכו'. </b>כלומר מפריש עוד שמונה עשר לוגין על השמונים ואחד, ונמצא שיכול לאכול צ"ט לוגין, או צ"ט לוגין והוא, כמו שכתבנו לעיל. 

Halakhah 21

<small>56-57.</small> <b>הרי הוא חולין. </b>כלומר, הרי הוא מעשר כמו שהיה, כסיגנון שברישא, עיין מ"ש לעיל. 
<small>57.</small> <b>ושאר תרומה וכו'. </b>המוקף הוא באשגרה מן המשנה, כמו ברישא. 
<small>57-58.</small> <b>מעשרן בדרומן ותרומת מעשרן מינין שבחבית. </b>בד לנכון: מעשר בדרומו עשוי תרומת מעשר על מניין שבחבית. ופירושו, על שאר מניין הלוגין שבחבית כדלעיל. ולפ"ז נמצא אוכל תשעים לוגין מע"ר. 
<small>58.</small> <b>גמרן ודאי וכו'. </b>כלומר, אם הוא בטוח שעישר על צ"ח לוגין מן הטבל או צ' לוגין מן המעשר ששתה, ונשארו כאן רק כשיעור תרו"מ נותן את השאר לכהן. 
<b>ספק גמרן וכו'. </b>כלומר, אם יש כאן ספק שהיו בחבית יותר ממאה לוגין, ונמצא שלא עישר על כל החבית, והשיריים הם טבל מעורב בתרו"מ, אומר וכו'. 
<small>60.</small> <b>מעשרן בדרומן וכו'. </b>כלומר אם החבית היתה טבולה אף למעשרות. 

Halakhah 22

<small>61.</small> <b>מי שהיו לו שתי חביות וכו'. </b>ירושלמי ספ"ז, והובא בתשה"ג אסף (הוצ' מק"נ תש"ב), סוף עמ' 14, כגירסתנו בירושלמי, ואין להגיה. 
<small>62.</small> <b>ואחת של מעשר טבל טהור. </b>כלומר, ונתערבו, והוא אינו רוצה להפריש מכל אחת מינה ובה, שהרי יהא בידו תרומת מעשר תלוי, ולא יוכל לאכול אותו. ולפיכך מלמדת אותנו הברייתא שיפריש מן הטהור על הטמא. ועיין ירושלמי חלה פ"ד ה"ה ובפ"מ שם, ואינו עניין לכאן, ויתבאר אי"ה במקומו. ועיין להלן תרומות ספ"ג ומש"ש. 

Halakhah 23



Halakhah 24

<small>69-70.</small> <b>מי שהיו לו שתי חביות וכו'. </b>אף ברייתא זו קשה מאד. ומתוך העניין למטה נראה שהיה לו ברור שהמעשר היה טמא והטבל היה טהור, אלא שנתערבו החביות ולא ידע איזו היא של מעשר ואיזו היא של טבל, ולפי זה צריך להניח שהחביות היו שוות (שאם לא כן כיצד נתערבו). ברם מצד שני נראה להלן שהוא יכול להפריש מן הטבל על כל המעשר וזה לא יתכן בשוות, שהרי אם הבית המעשר היא בת מאה לוג, כשמפרישים עליה מלבר צריך לתת לכהן יותר מאחד עשר לוג, ובחבית של טבל בת מאה לוג אין יותר מעשרה לוגין מעשר, ואי אפשר לתרום ממנה אלא על תשעים לוגין שבחבית מעשר. ולפיכך נ"ל שבחבית מעשר לא היו אלא תשעים לוג מעשר טבל טמא ועשרה לוגין חולין, וממילא היתה יכולה להתערב בין חבית של טבל בת מאה לוג. 
<small>71.</small> <b>מזה כדי תרומת מעשר על זה וכו'. </b>כלומר לוקח מכל אחת עשרה לוגין, שהרי כאן אין כוונתו אלא להפריש מן הטבל שהוא טהור על המעשר שהוא טמא, ומן הטבל אינו צריך להפריש תרו"מ כלל, אלא מפריש מעשר ועושהו תרו"מ על החבית הראשונה. וממילא לא איכפת לנו כלל אם חולין מעורבין בעשרת הלוגין שלקח מטבל מעשר (עיין מ"ש בתחילת הברייתא), שהרי ממנה לא יפריש כלל, ואינו לוקח עשרת לוגין מכל חבית אלא מחמת שהוא אינו יודע איזו היא של טבל טהור. והלשון "מזה על זה" "ומזה על זה" פירושו שבכל פעם מתכוין להפריש על האחרת מספק שמא האחרת היא של מעשר טבל. 
<small>75.</small> <b>נמצאו חביות מתוקנות. </b>שהרי הפריש מן הטבל הטהור עשרה לוגין מעשרות כהלכה ועשאן תרו"מ על תשעים לוגין של מעשר טבל טמא. 
<small>76-77.</small> <b>ושותה משניהם כאחת וכו'. </b>גם כאן השלימו המפרשים כמו בסהכ"ג שלעיל, עיין מש"ש בפירוש הקצר לשו' 69. ועיין בספר טל תורה לירושלמי סוף דמאי.