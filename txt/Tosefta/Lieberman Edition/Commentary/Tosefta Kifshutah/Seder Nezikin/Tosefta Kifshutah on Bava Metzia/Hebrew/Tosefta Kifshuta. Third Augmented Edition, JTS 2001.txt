Tosefta Kifshutah on Bava Metzia
תוספתא כפשוטה על בבא מציעא
Tosefta Kifshuta. Third Augmented Edition, JTS 2001
https://www.nli.org.il/he/books/NNL_ALEPH001234513/NLI

תוספתא כפשוטה על בבא מציעא



Chapter 1



Halakhah 1

<small>1.</small> <b>שנים אוחזין בטלית, זה נוטל עד מקום שתפוס וזה נוטל עד מקום שתפוס. </b>וכן מעתיק בשם התוספתא בס' הנר לר"ז אגמאתי, 62 ע"א, ומציין שהיא הרישא של הברייתא בבבלי ו' א'. ובמשנתנו ריש פ"א: שנים אוחזין בטלית וכו', זה ישבע שאין לו בה פחות מחציה וכו'. ובברייתא שלפנינו לא נזכרה שבועה. ושמא נשנית הרישא לפני שתיקנו כאן שבועה, עיין בירושלמי בריש מכילתין ובבבלי ג' א'. וסוברת ברייתא זו שהואיל ושניהם תפוסים בטלית "אנן סהדי דמאי דתפיס האי דידיה הוא, ומאי דתפיס האי דידיה הוא" (בבלי ג' א', ועיי"ש ד' א'). וכן בירושלמי בריש מכילתין: אמר רבי לא משנים אוחזין בטלית [למ]ד ר' חייה רובה, מכיון שתפוס בחצייה (א)לא כמביא עדים שחצייה שלו. וחולקין מדינא, הואיל וכל אחד מוחזק בחצייה, ועיין בבלי ב' ב'.<br>ובבבלי ז' א': תני רב תחליפא בר מערבא קמיה דר' אבהו שנים אדוקים בטלית זה נוטל עד מקום שידו מגעת וזה נוטל עד מקום שידו מגעת, <b>והשאר</b> חולקין בשוה. מחוי ליה ר' אבהו, ובשבועה.<sup class="footnote-marker">1</sup><i class="footnote">עיין דק"ס ובתוספות שם, ד"ה מחוי.</i> ואין זו הברייתא שלפנינו, ושם מדברים שחלק מן הטלית הוא בידו ממש, וחלק זה נוטל ואינו חולק עם השני והשאר חולקין, ואף שם לא נזכרה בברייתא שבועה, אלא שר' אבהו הוסיף, לפי ההלכה של משנתנו. ופירשו בבבלי שם שמשנתנו מדברת ששניהם תפוסים בקצוות הטלית, ופשיטא שאנו רשאים להניח שהברייתות קיצרו וסמכו על משנתנו שמצריכה שבועה על התפוס מתקנת חכמים.
<small>2.</small> <b>שהיו שניהם תפוסין בה. </b>בבלי ו' א'. 
<small>2-3.</small> <b>בידו של אחד מהן וכו'. </b>כלומר, דווקא כשהיו שניהם תפוסין בטלית בשוה, ואם אחד ירצה להוציא מחבירו תיקרע הטלית, אבל אם היתה בידו של אחד מהם, והשני החזיק בקצה, התפוס הראשון הוא המוחזק. והוא כעין מה שהעמידוה בבבלי שם שאחד תפוס בה, והשני מסרך בה סרוכי. 

Halakhah 2

<small>3-4.</small> <b>כולה שלי וזה אומ' שלשה שלי וכו'. </b>בד: שליש, ובכי"ע: שלישה, ובכי"ש: כולה, ונמחק, ובין השורות תלוי: שלישה. ובחי' הרשב"א ב' א' (ב' ע"א מן הספר), ד"ה זה ישבע: וכדאיתא בתוספתא ובירושלמי זה אומר כלה שלי וזה אומר שלישית שלי, זה ישבע וכו'. ועיין בירושלמי פ"א סה"א, ז' ע"ד. והפירוש הנכון הוא בפ"מ ובפי' הרא"ף ואין צורך להגיה. 
<small>4.</small> <b>כולה שלי ישבע שאין לו בה פחות מחמשה חלקין. </b>בבא זו בוודאי עונה על משנתנו בריש פירקין ששנתה: זה אומר כולה שלי וזה אומר חצייה שלי, האומר כולה שלי ישבע שאין לו בה פחות משלשה חלקים וכו'. ולפנינו הואיל והטוען שיש לו בה שליש נוטל שתות (החצי ממה שטוען) הרי האומר כולה שלי נוטל חמשה חלקים בשבועה. 
<small>5.</small> <b>כללו של דבר וכו'. </b>רשב"א הנ"ל (ולעיל שם א', ע"ב), מיוחס להריטב"א ב' א', מ"מ פ"ט מה' טוען ונטען ה"ח (בשם הרשב"א), הי' הר"ן ונ"י בריש מכלתין. 
<small>5-6.</small> <b>אלא על חצי מה שטוען. </b>בד: על חצי טוענו, בכי"ע: חצי טענה. ובכי"ש: חצי <b>טעון</b>. וכ"ה ברשב"א, מ"מ ונ"י (בדפוס קושטא וויניציאה) הנ"ל. ובחי' הר"ן: טוען. והכתיב טעון (במקום: טענה) מצוי במקורות. עיין, לדוגמא, בפירוש התו"כ לרמא"ש עמ' 22 ואילך (כמה פעמים), ועיי"ש, עמ' 12. ובחי' הרמב"ן בריש מכילתין, ד"ה וזו אינה ראייה: שורת הדין כך הוא לעולם אינו נוטל אלא חצי טענתו בלבד, והוא ע"פ התוספתא. ועל פיו כנראה, ניסח גם במיוחס לריטב"א הנ"ל. ובירושלמי הנ"ל: כללו של דבר אינו נשבע אלא על חצי <b>שהודה</b>, כלומר, דהרי הודה שאין לו בה אלא שליש, והתנא קורא לתביעה שלו "הודאה". ושמא צ"ל בירושלמי: שלהודה (= שלא הודה). ועיין ר"מ פ"ט מה' טוען ונטען הנ"ל. 

Halakhah 3

<small>6-7.</small> <b>שהיה אחד מושך ואחד מנהיג,כמדה הזאת. </b>בכי"ש: במדה וכו'. ובבבלי ט' רע"א גורס בברייתא זו: <b>במדה זאת<sup class="footnote-marker">2</sup><i class="footnote">בכי"פ: הזאת. וברוב הנוסחאות: זו, עיין דק"ס.</i> קנו</b>. ועיי"ש בבבלי מה שפירשו בה. ברם לפי הנוסחא שלפנינו בבא זו היא המשך של הבבא הנ"ל, ופירושה שגם בנידון שלנו אם אחד טוען חצי שלי, או שלישה שלי, כבבבא שלפניה, נשבע על חצי טענה, וכסיגנון התוספתא בשבת פט"ז הט"ו, עמ' 78: וכן עשרה בני אדם כמידה (בכי"ל: במדה) הזאת. ועיין במשנתנו פ"א מ"ב. 
<small>7-8.</small> <b>המושך את הגמל והמנהיג את החמור הרי זה זכה. </b>בבבלי הנ"ל: לעולם לא קנה עד שתהא משיכה בגמל והנהגה בחמור. ולפי הגירסא שלהם ברישא חילקו מה שחילקו גם בדברי הת"ק, עיי"ש. 

Halakhah 4

<small>8-9.</small> <b>יזכה לי ביתי במציאה שתפול לתוכה היום, לא אמ' כלום. </b>בבבלי ק"ב א': אם אמר כל מציאות שיבואו לתוכו היום תקנה לי <b>חצירי</b> לא אמר כלום. והעמידוה בחצר שאינה משתמרת. וברייתא זו סמוכה למשנתנו פ"א מ"ד: ראה אותן רצין אחר מציאה וכו' היה צבי רץ כדרכו, או שהיו גוזלות מפריחין, ואמר זכתה לי שדי, לא אמר כלום. ושדי לאו דווקא, והוא הדין בביתו, שאם הצבי יכול היה להכנס לבית, יכול גם לצאת אם לא ינעל את הבית.<sup class="footnote-marker">3</sup><i class="footnote">עיין במשנת שבת פי"ג מ"ו ובירושלמי שם, י"ד רע"א. ומשכון שאני, עיין בתוספות י"א א', ד"ה ה"מ.</i> ואף כאן מדברים בראה שהם רצים אחר מציאה, ואמר יזכה לי ביתי, לא אמר כלום, מפני שמדברים בבית שאינו משתמר, שהרי המציאה נכנסת לתוכו. ונחלקו הפוסקים<sup class="footnote-marker">4</sup><i class="footnote">עיין בתוספות י"א א', ד"ה זכתה, בשטמ"ק כאן ובחו"מ סי' רס"ח סעיף ג' ובנו"כ שם.</i> אם זכתה לי שדי הוא בדווקא. ועיין בבלי כאן י"א א' ומ"ש בתוספתא כפשוטה פאה, עמ' 160.<br>ובירושלמי כאן פ"א ה"ד, ז' סע"ד: תני האומר יזכה לי <b>ביתי</b> במציאה <b>שנפלה</b> לתוכה, לא אמר כלום. והירושלמי הסמיך את הברייתא למשנתנו כאן, ופשיטא שאין הבדל בין אמר "שתפול לתוכה" כלומר, שאמר כן לפני שהצבי, או הגוזלות, הגיעו לחצר, או שאמר כן אחרי שהגיעו לחצר. והירושלמי ממשיך אח"כ: כהדא אריסיה דר' בא בר מינא סליק לדיקלא וכו', עיין מ"ש בפירושי לכ"י רוזינטל שם.
<small>9.</small> <b>יצא לו שם מציאה, דבריו קיימין. </b>בירושלמי הנ"ל: יצא שם למציאתו, דבריו קיימין. ובבבלי הנ"ל: יצא לו שם מציאה בעיר,<sup class="footnote-marker">5</sup><i class="footnote">כסיגנון הבבלי בכ"מ, כגון כתובות ל"ו ב': יצא לה שם מזנה בעיר, ב"ק קי"ד א', קט"ו א': יצא לו שם גניבה בעיר.</i> דבריו קיימין. ופירשו שם: כיון דיצא לו שם מציאה בעיר מיבדל בדילי אינשי מינה, והויא לה כחצר המשתמרת. ובשטמ"ק שם הביא בשם הר"ח: בדלי אינשי מינה ומתיראין להכנס בתוכה, שמא יאמר להם השלטון אתם שנכנסתם בחצר לקחתם המציאה, לפיכך הויא ליה כחצר המשתמרת. וכנראה שפירש על פי הבבלי ברכות ס' א', כאן כ"ח ב'. 

Halakhah 5

<small>9-10.</small> <b>מצא שטרי חוב שאין בהן אחריות נכסים, בזמן שלוה מודה יחזיר וכו'. </b>כל הברייתא שלנו בבבלי י"ג ב', אלא ששם ברישא: מצא שטרי חוב ויש בהם אחריות נכסים, אעפ"י ששניהם מודים לא יחזיר לא לזה ולא לזה, אין בהם אחריות נכסים, בזמן שהלוה מודה וכו'. וכן יוצא גם מן הנוסחא שבתוספתא, אעפ"י שלא הזכירה כן בפירוש, עיין להלן.<br>ובמשנתנו פ"א מ"ו: מצא שטרי חוב, אם יש בהן אחריות נכסים לא יחזיר, שבית דין נפרעין מהן, אין בהן אחריות נכסים יחזיר, שאין בית דין נפרעין מהן, דברי ר' מאיר. ולא נזכר במשנתנו בכל הפרק שלנו הודאת הלוה, ועיין מ"ש ע"ז להלן בסמוך, ד"ה וכבר.
<small>11.</small> <b>גובה מנכסים משועבדין. </b>ולפיכך לא יחזיר אפילו אם חייב מודה, וחיישינן שמא נכתב ולא לוה, או שמא נפרע השטר, ולפיכך לא נזהרו בו, ונפל, והלוה עשה קנוניא עם המלוה שיטרוף מן המשועבדים, עיין ע"ז להלן. 
<small>12.</small> <b>ושאין בו אחריות נכסים גובה מנכסים בני חורין. </b>ומכאן הביא הבבלי סתירה למאן שפירש את דברי ר"מ במשנתנו "שאין בית דין נפרעין מהן" שאין נפרעין מהן (כלומר, מן הנכסים) כלל, אפילו מבני חורין. ובירושלמי כאן פ"א ה"ו, ח' ע"א, הנוסח משובש מאד, ובנתיבות ירושלים כתב את הירושלמי מחדש. מ"מ גם מהנוסח המשובש משמע קצת שהיה מ"ד שאינו גובה לר"מ אפילו מבני חורין. ועיין בירושלמי כתובות פ"ד סה"ט, כ"ט ע"א, ושם אפשר לפרש שלר"מ שטר שאין בו אחריות גובה מבני חורין, ובכתובה גובה אפילו ממשועבדים. ועיין בבלי שם נ"א ב' ובתוספות שם, ד"ה וגט חוב. ועיין מ"ש בפירושי לירושלמי כ"י רוזינטל שם במקומו. 
<small>12-13.</small> <b>וחכמים או' זה וזה לא יחזיר, מפני שזה וזה וכו'. </b>וכ"ה בד, בכי"ש ובבבלי הנ"ל. ובכי"ע נשמטה בבא זו ע"י הדומות. ובמשנתנו הנ"ל: מפני שבית דין נפרעין מהן, כלומר אפילו מנכסים משועבדין, מפני שאחריות טעות סופר הוא, וחיישינן לקנוניא אפילו אם הלוה מודה.<br>וכבר העירונו לעיל שבמשנתנו לא נזכר בכל הפרק החילוק בין חייב מודה, או לא, וסתמה בהלכות אילו, ולא שנתה אלא: לא יחזיר... יחזיר. ובמ"ז סיימו במשנה: הרי זה לא יחזיר, שאני אומר כתובים היו ונמלך עליהם שלא ליתנם. ואפשר לפרש שטעם זה עונה גם על מ"ו. וכן אמר ר' אלעזר בירושלמי (פ"א ה"ו, ח' ע"א): שאני אומר כתב ללוות ולא לוה. וכע"ז בבבלי י"ב ב', ועיין בתוספות שם, ד"ה ולא לוה. ואמרו בירושלמי שם שלר' אלעזר אם הלוה מודה, או שכבר הוחזק השטר ביד המלוה (כלומר, שאנו יודעים שהשטר היה כבר ביד המלוה) יחזירו למלוה. וכן אמרו בבבלי (י"ג ב') בשמו שאם הלוה מודה יחזיר לכולי עלמא. והביאו שם את הברייתא שלנו כתיובתא לדברי ר' אלעזר. ור' אלעזר אינו חושש לא לפרעון ולא לקנוניא, ואף שמואל אינו חושש לכך, עיי"ש י"ג א', י"ד א'.<br>נמצאנו למדים, שכמה מן האמוראים הראשונים אינם חוששים לקנוניא, ולפיהם אם החייב מודה מחזירין, וחולקין על הברייתא שלנו. וכן אנו מוצאים בבבלי כמה ברייתות שחולקות על התוספתא כאן ועל משנתנו. ובבבלי נדחקו ליישבן, והוציאו אותן מידי פשוטן, כדי שהכל יהיה משועבד להלכה. ובירושלמי לא נזכרה ברייתא זו לא כתיובתא לר' אלעזר, ולא כראייה לר' אבהו בשם ר' יוחנן. וכנראה שהברייתא שלנו בבלית היא. ועיין מ"ש להלן שורה 16–17, ד"ה דייתקאות.

Halakhah 6

<small>13.</small> <b>מצא גט אשה, בזמן שהאיש מודה וכו'. </b>במשנתנו פ"א מ"ז: מצא גטי נשים וכו' הרי זה לא יחזיר, שאני אומר כתובים היו ונמלך עליהם וכו'. ואף כאן לא הזכירה משנתנו בפירוש שאם הבעל מודה יחזיר. ועיין בבלי שם י"ח א'. ולהלן שם י"ח ב' הביאו את התוספתא שלנו (ושם: מצא גט אשה <b>בשוק</b>, עיי"ש במשא ומתן).<br>ובירושלמי פ"א ה"ז, ח' ע"א: תני מצא גיטין וכתובות הרי זה יחזיר. וכתוב' לא היא חזקה. והגיה באו"ש פי"ח מה' גזילה ה"א: לא הוחזקה (במקום "לא היא חזקה"), ופירש שהכתובה כבר הוחזקה ביד הבעל, והגיה (ע"פ משנתנו): הרי זה <b>לא</b> יחזיר, ויש כאן קושיא על ר' אלעזר הסובר לעיל שם בה"ו שאם הוחזק השטר ביד המלוה יחזיר. והנה הגהתו נראית לי קרוב לוודאי, וכן בירושלמי כתובות פ"ט רה"ז, ל"ג ע"ב: כתובה הוחזקה בידה. ובירושלמי שבועות פ"ז ה"ו, ל"ח ע"א: וכתובת אשה לא הוחזקה בידה, כלומר בתמיה, ממש כסיגנון שלפנינו. אבל אין צורך להגיה <b>לא</b> יחזיר, אלא שהירושלמי מקשה למה אנו צריכים שהבעל יודה, והרי בכתובה, מכיוון שהוחזקה בידי האשה אפילו אם לא יודה הבעל מחזיר לאשה, לשיטת ר' אלעזר. וכן בבבלי ז' ב': והתניא מצא שטר כתובה בשוק בזמן שהבעל מודה יחזיר לאשה, אין הבעל מודה לא יחזיר לא לזה ולא לזה וכו'. ועיין בחי' הרשב"א ונביא אותו להלן. ועכשיו ראיתי שבכ"י רוזינטל גורס: וכתובה לא הוחזקה ביד האשה.<br>ובכי"ע מוסיף כאן: שובר, בזמן שהאשה מודה יחזיר לאיש, ואם לאו, לא יחזיר לא לזה ולא לזה. וכ"ה בכי"ש. ובמשנתנו פ"א מ"ז: ושוברים הרי זה לא יחזיר, ולא חילקה, כלעיל. ובבבלי י"ט ב': ת"ר מצא שובר, בזמן שהאשה מודה וכו', התוספתא שלפנינו. אבל גם בד חסרה בבא זו. ולהלן ב"ב פי"א ה"ה-ה"ז: כותבין גט... שובר... שיחרור... אונקלסיא... דייתיקאות הפותיקאות ומתנות... וכו', הכל כלפנינו.

Halakhah 7

<small>14-15.</small> <b>שחרור, בזמן שהרב מודה וכו'. </b>בד ובכי"ע: <b>גט</b> שחרור (בכי"ש מטושטש) בזמן וכו'. ובמשנתנו הנ"ל: ושחרורי עבדים וכו', הרי זה לא יחזיר וכו'. ובבבלי י"ט א': מצא שטר שחרור בשוק בזמן שהרב מודה וכו'. ועיי"ש בבבלי מה שהקשו ותירצו. 
<small>15-16.</small> <b>אונקליסיא, בזמן שהלוה מודה וכו'. </b>בד: אונקילוסיא. ובס' האגור לר"ש ג'מע (בס' היובל לכבוד גרץ, עמ' 26) אונקליסיא בראש תוספתא ב"מ בזמן שהלוה מודה יחזיר למלוה, ואם לאו לא יחזיר לא לזה ולא לזה. ופי' שטר חוב. ובמילון ערבי כת"י למלים של התוספתא:<sup class="footnote-marker">6</sup><i class="footnote">עיין במבוא לעיל ח"ו, עמ' ט"ו.</i> אנוקליסיא. ולהלן ב"ב פי"א ה"ה: אונקלסיא, וכ"ה בד שם, ובקג"נ שם: אונקליסיא, ובאו"ז ב"ב סי' רל"ב, ל"ג ע"ד: אונקליסא, ובכי"ע שם: אנקלסיא.<br>אבל בכי"ע כאן: אונקליטיא, וכ"ה ברשב"א ז' רע"ב: ועוד שמצאתי בתוספ' כן מפורש (עיין להלן) מצא <b>אונקלטיא</b> בזמן שלוה מודה וכו'. אבל בשטמ"ק מביא בשמו: אונקליסיא. ובכי"ש כאן: אונקלי (וסוף המילה מטושטשת).<br>והנה ברור שהגירסא אונקליטיא, או אנקליסיא, היא בלי ספק הנכונה. והרבה השערות נאמרו בפירושה. ויסטרוב במלונו ערך אנקלסיא כותב: שיבוש מן המלה ένεχυρασία. אדרכתא. ונראה שהוא צודק בעיקרו, אלא שאין כאן שיבוש כלל, שהרי ביונית, וכן בשמית, במלים זרות האותיות χρ (כר) ניהגות תכופות κλ (קל),<sup class="footnote-marker">7</sup><i class="footnote">עיין קרויס מילון למלים שאולות וכו' ח"א, עמ' 100, סעיף 183, שם עמ' 99, סעיף 159. וכן הוא ביונית, עיין מ"ש Psaltes בספרו Grammatik d. Byzant. Chroniken, עמ' 66, עמ' 76, עמ' 98 ואילך.</i> ובא"י הגו ἐνεχυρασία - אנקיליסיא. ברם שטרי אדרכתא לא נזכרו במקורות של א"י,<sup class="footnote-marker">8</sup><i class="footnote">עיין מ"ש ר"א גולאק בספרו תולדות המשפט בישראל ח"א, ירושלים תרצ"ט, עמ' 119 ואילך, והיא השערה יפה.</i> ולפי הבבלי ט"ז ב' מחזירין שטרי אדרכתא למלוה. והשם היוני מוכיח שמדברים כאן במוסד משפטי שהכיר בו השלטון ובתי הדין שלנו. ועיין מ"ש על מונח זה טאובנשלג בספרו The Law of Greco-Roman Egypt וכו' (נויורק 1944), עמ' 402 ואילך. ורואים שנהגו בו לפני שנתנו שטר אחלטתא, לפני שהחליטו את הנכסים, עיי"ש, והוא מעין אדרכתא, אבל טיבו המדוייק במשפט העברי לא נתברר לי.

Halakhah 8

<small>16-17.</small> <b>דייתקאות, הפתיקאות, ומתנות, בזמן שהנותן מודה וכו'. </b>וכן הוא בחי' הרשב"א ז' ב' הנ"ל, והוא מוכיח מכאן שתנא זה אינו חושש לקנוניא, בזמן שחייב מודה. וכבר שערנו לעיל, שורה 12–13, ד"ה נמצאנו, שהברייתא שם ברייתא בבלית היא. ומשנתנו פ"א מ"ז אף היא לא חילקה בדייתיקי ומתנה בין חייב מודה לבין אינו מודה, וסתמה: הרי זה לא יחזיר. ובברייתא בבבלי י"ט סע"א מפורש: מצא דייתקאות אפותיקאות ומתנות אעפ"י ששניהם מודין לא יחזיר לא לזה ולא לזה, ועיי"ש בבבלי. והתנא ההוא חושש לקנוניא. 
<small>18.</small> <b>שטרי מקח וממכר, שטרי אריסיות, וקבלות בהמה, הרי זה לא יחזיר וכו'. </b>המפרשים פירשו שהטעם הוא משום קנוניא שמא בנתים מכר או מסר לאחר. אבל כבר ראינו לעיל שהתנא שלנו אינו חושש לקנוניא, כפי שהוכיח הרשב"א. ברם הפירוש פשוט הוא. בהלואה, או בדומה לה, אם הלוה מודה שהוא חייב, הרי הוא מחייב את עצמו ונשאר חייב, ולפיכך אין לחשוש שמא קבל קצת כסף מן המלוה, כדי שיחייב את עצמו ביותר. אבל בנידון שלפנינו אין כאן חייב מודה, ואף אחד אינו מחייב את עצמו. והואיל והשטר נפל יש כאן ריעותא, וחוששים שמא מעולם לא נמסר, ובנתיים מכר, או מסר בקבלה לאחר, ועכשיו הלוקח הראשון, או המקבל הראשון, מוסיפים על המקח, ושניהם מתרצים. ולפיכך, לא ימסור את השטר לא לזה ולא לזה, ואין כאן קנוניא כלל, אלא חזרה המצויה בין הסוחרים. ומטעם זה מתיר ר' יהודה לכתוב שטרי עריסיות וקבלות במועד (לעיל מו"ק פ"ב ה"ג, עמ' 369), משום חזרה מן ההבטחה, ושמא יקדמנו אחר. וכנראה שהוא הדין בשטרי מקח וממכר. ועיין בתוספות מו"ק י"ח ב', ד"ה אין כותבין, ור' יהודה יחלוק אף על שטרי מקח וממכר. ועיין לעיל שם פ"א ה"י, עמ' 367.<br>וכל הברייתא שלנו הובאה בשו"ת הרשב"א ח"א סי' אלף ל"ה ובח"ב סי' מ'.<sup class="footnote-marker">9</sup><i class="footnote">והגירסא בח"א משובשת קצת, ויש לתקנה ע"פ ח"ב.</i> וכתב שם (בח"א): והא דתניא בתוספתא שטרי מקח וממכר לא יחזיר לא לזה ולא לזה, דווקא בשאין בהם קניין שאני אומר כתובים היו ונמלך עליהם, אבל אם כתוב בהם קנין יחזיר וכו'. ולתשובה זו רמז במ"מ פט"ז מה' מלוה ולוה הי"א. ועיין מ"ש להלן שורה 20, ד"ה בין שמצאן. ועיין להלן ב"ב פי"א ה"ו שורה 31, ומש"ש.

Halakhah 9

<small>19.</small> <b>גזרי בית דין, ופרוסבולין הרי זה יחזיר. </b>וכ"ה בשו"ת הרשב"א הנ"ל. אבל בכי"ע: גזרי דינין, וכן בכי"ש (אלא ששם נוספה המלה "גיזרי" בין השורות). וכ"ה בתשובת רבינו שמחה שבאו"ז סנהדרין פ"ג סי' נ"ט. ובמרדכי כאן פ"א סי' רנ"ב בשמו: המוצא גיזרין. ופירש רבינו שמחה גזרי דינין פסקי דין של בית דין, והוא מחזיר, מפני שהלוה נאמן לומר פרעתי, עיי"ש היטב ועיין בבלי ט"ז ב'. ופירוש זה לגזרי דינין, הוא בלי שום ספק הנכון,<sup class="footnote-marker">10</sup><i class="footnote">פירושי בתס"ר כאן, עמ' 105, הוא בטל ומבוטל.</i> עיין מ"ש מהרי"ן אפשטין בתרביץ ש"א ס"ג, עמ' 131–132. ואשר לפרוזבול, הרי אפילו אם לא יחזיר נאמן אדם לומר פרוזבול היה בידי ואבד ממני (בבלי גיטין ל"ז ב'). 
<small>19-20.</small> <b>לפי שכתובין על שמו. </b>וכ"ה ("לפי") בד ובשו"ת הרשב"א הנ"ל (בח"ב, בח"א משובש). אבל בכי"ע, בכי"ש ובתשובת רבינו שמחה הנ"ל: <b>למי</b> שכתובין וכו', והיא בלי שום ספק הגירסא הנכונה, שהרי בשטרי אריסות וקבלה, פעמים הנותן כותב למקבל, ופעמים המקבל כותב לנותן, ולפיכך מחזירין למי שכתוב על שמו, והוא כולל גם את הלוקח ואת המלוה. ועיין במשנת ב"ב פ"י מ"ד (ובתוספתא שם משובש, עיין מש"ש). 
<small>20.</small> <b>בין שמצאן בשוק ובין שמצאן בין שטרותיו של אביו. </b>הרשב"א הנ"ל בתשובתו נוטה לפסוק שדווקא כשנמצא שטר בשוק (ויש כאן ריעותא) אין מחזירין למלוה, או ללוקח, אבל כשיורש מוצא שטר בין שטרותיו של אביו ואינו יודע מה טיבו מחזירו למלוה, או למי שכתוב על שמו. וכן נראה משיטת הרמב"ן בתשובתו:<sup class="footnote-marker">11</sup><i class="footnote">ספרן של ראשונים, הוצ' אסף, עמ' 102, ס' התרומות שער ס"ז ח"ב סי' ו'.</i> ואף על פי שאלו בא אותו שכתובין בשמו זוכה בהן, ומוציאין מידו. והסיק הרשב"א: "ולכאורה משמע דאכלהו קאי, ואפילו הכי קאמר, דבין שמצאן בשוק בין שמצאן בין שטרותיו של אביו שטרי מקח וממכר לא יחזיר לא לזה ולא לזה. ושמא נאמר דאגזרי בית דין ופרוזבולין דסליק מינייהו קאי. וצ"ע". 
<small>20-21.</small> <b>כללו של דבר, אם יש עמהם סמפונות, יעשה מה שבסימפונות. </b>משנתנו ספ"א. והמילה סימפון (σύμφωνον) הוא מונח משפטי שהיה רווח מאד במזרח הקרוב, והוא הסכם צדדי במשא ובמתן, או תנאים נוספים (ופעמים שהם שוברים את השטר), עיין מ"ש ר"א גולאק בתרביץ ש"ה ס"ב, עמ' 126 ואילך. ועיין בירושלמי בסוף פירקין ח' ע"א, ובמקבילה בשבועות פ"ז (עיין תלמודה של קיסרין, עמ' 45), ובבבלי כ' ב' ואילך. ומתוך הלשון "כללו של דבר" משמע שהכלל עונה על כל מה שאמרו במשנתנו הנ"ל, ועל מה שכתוב לעיל, וכפירוש הר"מ בפיה"מ (שלא כרש"י), עיין ש"ך חו"מ סי' ס"ה ס"ק כ"ה וס"ק ס"ג (וציין לו במ"ש). 

Halakhah 10

<small>21-22.</small> <b>הודאת בעל דין כמאה עדים. </b>בבלי ג' ב', גיטין מ' ב', ס"ד א', קידושין ס"ה ב'. ופירש"י כאן: ברייתא היא בתוספתא דב"מ פרק ראשון. ובה"ג ה' שבועה, ד"ו קט"ז ע"ג: תני בתוספתא הודאת בעל דין כמאה עדים <b>דמי</b><sup class="footnote-marker">12</sup><i class="footnote">מלה זו איננה לפי סיגנון מקורות א"י, ואיננה בהוצ' ר"ע הילדיסהיימר, והמו"ל השלימה! ואיננה גם ברוב הראשונים, והיא ע"פ הבבלי הנ"ל.</i> וכו', וכ"ה בשו"ת גאוני מזרח ומערב סי' קס"א וברי"ף שנביא להלן בסמוך. והובאה תוספתא זו בהרבה מן הראשונים, מפני ההמשך שלהלן, עיין מ"ש בסמוך. 
<small>22-23.</small> <b>אימתי בזמן שטענו והודה, אבל אם הודה מפי עצמו יכול לחזור בו, שהפה שאסר הוא הפה שהתיר. </b>בה"ג הנ"ל. ובס' משפטי שבועות לרב האיי, ד"ו ז' ע"ב: כמו שאמרו הודאת בעל דין כמאה עדים. אימתי, בזמן <b>שתבעוהו</b> והודה, אבל אם הודה בעצמו יכול לומר משטה הייתי בך, שהפה שאסר הוא הפה שהתיר, וכן אם תלה הודאתו וכו'.<sup class="footnote-marker">13</sup><i class="footnote">לפנינו השמטה בדברי רב האיי, וכן השלים לנכון בש"ד חו"מ סי' פ"א ריש ס"ק נ"ו ע"פ המרדכי כאן רפ"א סי' רי"ז.</i> וכנראה, שרבינו העתיק את התוכן גרידא, והנכון כלפנינו "בזמן <b>שטענו</b>". וכ"ה בד, בכי"ע ובכי"ש. וכ"ה בה"ג, בשו"ת גאוני מזרח ומערב וברי"ף הנ"ל, וכן היתה הגירסא לפני ר"מ הכהן מסרקסטה (לפי שטמ"ק כאן ג' ב'). וכנראה, שהגאון העתיק את תוכן התוספתא, וממנו ברוב הראשונים, וכן העתיק רבינו יונה בסנהדרין כ"ט א', ד"ה מתני', ותלמידיו (משמו) בשטמ"ק כאן ג' ב', ופירש שתבעו בב"ד. והוסיף תלמידו: "וכן נראה מלשון הרי"ף שכתב בזמן <b>שטענו</b> והודה, דמשמע כשטענו בבית דין, דאי לאו הכי הוה ליה למימר כשתבעו, כלומר, באיזה מקום שיהיה, מפי מורי נר"ו". והתוספתא שלנו נעתקה (נוסף על הראשונים הנ"ל): ברי"ף כאן פ"א סי' רל"ז,<sup class="footnote-marker">14</sup><i class="footnote">ושם: ת"ר, וממנו גם ברא"ש פ"א סי' ב'. וכתב על זה תלמידו של רבינו יונה הנ"ל (בפנים): וזאת הברית' אינה בכל התלמוד, אלא תוספת' היא, והריא"ף ז"ל דרכו שכותב תוספת', אלא משום הכי אומר בכאן ת"ר מפני שסוף הברית' היא בקידושין (ע"ג ב') שאמר שם נאמן בעל המקח וכו', ולכן כיון שסוף בריתא זו היא בתלמוד, לא חש לומ' הריא"ף ז"ל תוספת'. אבל עיין מ"ש במבוא לתס"ר ח"ב, עמ' 8, ועמ' 14.</i> בעיטור הודאה, הוצ' רמא"י ע"א סע"ד, בעל המאור סנהדרין פ"ג, ד"ה עד שיאמר, השלמה שם סי' ו', או"ז ה' הודאת בעל דין (אחרי ב"ק), סי' תס"ט, ל"ג רע"ג (כל הברייתות), וסיכום ממנו בפי' ריקנטי סי' ש"ח, רבינו יונה בסנהדרין כ"ט א' הנ"ל (ואצל תלמידו בשמו הנ"ל), שו"ת מהר"מ ב"ב סי' תתכ"ד, הנ"ל, הוצ' רבינוביץ סוף סי' ק"ו, הרמ"ה ברא"ש ב"ק פ"ג סי' ט"ז,<sup class="footnote-marker">15</sup><i class="footnote">וכן פירש הראב"ד בחידושיו לב"ק, עמ' צ'. ועיין גם בנ"י ב"ק ספ"ג.</i> שו"ת המיוחסות סוף סי' קי"ז, מאירי סנהדרין, עמ' 21. ועיין מ"ש רבינו ירוחם, מישרים, נתיב ג' ח"ב וח"ח.<br>ובבלי סנהדרין כ"ט א' (על משנתנו שם: עד שיאמרו בפנינו הודה לו): צריך שיאמר אתם עדיי וכו', מנה לי בידך אמר לו הן, למחר אמר לו תנהו לי, אמר לו משטה אני בך, פטור. ולפנינו בתוספתא לא נזכר שצריך שיאמר אתם עדיי. ורבו הפירושים בברייתא שלפנינו, ונתבארו החילוקים אימתי יכול לומר, משטה אני בך, או לא רציתי להשביע את עצמי (טענת השטאה, או השבעה) בעיקר באו"ז, בפירוש רבינו יונה ותלמידו הנ"ל ובס' ההשלמה הנ"ל. והאריך בזה הש"ך בחו"מ סי' פ"א ס"ק נ"ו, ובאריכות יותר גדולה בס' חמרא וחיי לסנהדרין כ"ה ע"א, ל' ע"ג (מן הספר).
<small>23-24.</small> <b>הודאת בעל דין כמאה עדים, והשליש נאמן משניהן. </b>רי"ף, או"ז הנ"ל סוף סי' תע"א, ל"ט ע"ד, שו"ת מהר"מ ב"ב סי' תתס"א (מס' הדינין), רא"ש ב"מ הנ"ל בהע' 14, שו"ת מהר"ח או"ז (בשם אביו) סי' ל"ז, ריב"ש סי' תנ"ב (בשם התוספתא), בבלי גיטין ס"ד א', ועיין מ"ש להלן בסמוך, והראשונים הביאוה בשם התוספתא משום ההמשך להלן, שאינו בבבלי.<br>ובהגהות הב"ח על הרי"ף מחק כאן את המלים "הודאת בעל דין כמאה עדים", וטעמו, כנראה, משום שכבר שנינו כן ברישא. אבל כן היא הנוסחא גם בד, כי"ע וכי"ש ובכל הראשונים הנ"ל, וכ"ה בבבלי הנ"ל. וכבר כתב מהר"ח או"ז הנ"ל: ואני רציתי לדקדק מלשון ברייתא דתוס' דשליש נאמן אפילו אם עדים מכחישין אותו, דקתני הודאת בעל דין כמאה עדים, והשליש נאמן משניהם משמע דעדיף שליש מהודאה שיהא (צ"ל: שהיא) כק' עדים. וכנראה שרבינו דייק כן מן התוספתא גרידא, שהרי בבבלי אפשר לפרש שהיא הלכה בפני עצמה, אבל בתוספתא כבר שנינו לעיל הלכה זו, ולא חזרו עליה אלא כדי להסמיכה ל"והשליש נאמן משניהם". ועיין מ"ש להלן.
<small>24.</small> <b>זה אומ' כך וזה אומ' כך, והשליש אמ' כך, השליש נאמן. </b>וכ"ה בד ובכי"ש ובראשונים הנ"ל. ובכי"ע בטעות מלעיל: השליש נאמן <b>משניהם</b>. ובבבלי גיטין הנ"ל: וזה אומר כך, השליש נאמן. ובריב"ש הנ"ל: ממה ששנינו בתוספתא דפ"ק דמציעא, והובאה בגיטין פרק התקבל (הנ"ל): הודאת בעל דין וכו', וזה אומר כך שליש נאמן. והעתיק ע"פ הבבלי. וכן בראבי"ה כת"י סי' תתקכ"ו: בתוספתא שליש נאמן, זה אומר כך וזה אומר כך שליש נאמן, ופי' רבותינו אפילו אינו אומר לא כדברי זה ולא כדברי זה, ומסיים התם אימתי בזמן וכו'. ועיין מ"ש לעיל בשם מהר"ח או"ז ותשובת הרמב"ן בספרן של ראשונים, הוצ' אסף, עמ' 96, וס' התרומות שער נ"ב ח"ג אות ח', וחי' הרשב"א קידושין ע"ד א', וגידולי תרומה במקומו. והשליש נאמן, משום שהאמינו אותו וקבלו אותו, ולאו דווקא משום מיגו, ואף הר"מ סובר כן, עיין בדרישה ובפרישה ובש"ך סי' נ"ו. ועיין באו"ז סי' תע"ב הנ"ל. 
<small>24-25.</small> <b>אימתי, בזמן שהשלישות יוצא מתחת ידו וכו'. </b>הראשונים הנ"ל, והביאו את הרישא שישנה גם בבבלי גיטין משום הסיפא כאן שאיננה בבבלי. ובס' השטרות להר"י ברצלוני, עמ' 117: גרסינן <b>בקידושין בפר' עשרה יוחסין</b> הודאת בעל דין כמאה עדים, והשליש נאמן משניהם זה אומ' כך וזה אומ' כך השליש נאמן, אימתי בזמן שהשלישות יוצא מתחת ידו וכו'. וכ"ה גם בעיטור, שלישות ממון, הוצ' רמא"י מ"ג ע"ב: כדתניא בפ' עשרה יוחסין הודאת בעל דין וכו', וכתב הרב המחבר (כלומר הר"י ברצלוני) וכו'. וברור שהעתיק מדברי הר"י ברצלוני. ובשער החדש שם תיקן: כדתניא בפרק האומר וכו'. ולהלן שם, שלישות גט, מ"ו ע"א: כדגרסינן בגמרא דילן השליש נאמן וכו', אימתי בזמן שהשלישות יוצא וכו'. ובס' התרומות שער נ"ב ריש ח"ג מעתיק כלשון שלפנינו בעיטור. וכן בשו"ת הרשב"א ח"ה סי' קצ"ד: דלא אמרו שליש נאמן אלא כשהשלישות יוצאת מתחת ידו, אבל אין השלישות יוצא מתחת ידו הרי הוא ככל אדם, וכדתניא בהדיא בברייתא בקידושין.<br>ושמא היתה לפניהם בבא זו בקידושין ע"ג ב'. ועיין מ"ש לעיל בהערה 14, בשם תלמיד רבינו יונה. ולכאורה קשה למה תפס הנ"ל את הסיפא כאן "נאמן בעל המקח", והרי גם הרישא (זה אומר כך וכו') נמצאת בבבלי גיטין הנ"ל, אבל אם נניח שגם הברייתא שלפנינו היתה לפניו בקידושין מובן שנקט את הדוגמא בקידושין משום ששתי הבבות היו לפניו שם. ובב"י טחו"מ ריש סי' נ"ה: פרק התקבל ובתוספתא דפרק י' יוחסין וכו'. ועיין גם בפרישה שם. ועיין מ"ש להלן שורה 28–29, ד"ה אימתי בזמן שהדין, בשם או"ז סנהדרין, וצ"ע.
<small>25-26.</small> <b>הרי הוא כאחד מכל אדם. </b>בעיטור הנ"ל: כלומר, הרי הוא כעד אחד, והנתבע חייב שבועת התורה. 

Halakhah 11

<small>26.</small> <b>נאמן בעל המקח לומ' וכו'. </b>רי"ף ורא"ש ריש פירקין הנ"ל, או"ז הנ"ל סי' תע"ב, מ' רע"א, ס' הנר לר"ז אגמאתי כאן 60 ע"ב (בשם התוספתא), בבלי קידושין ע"ג ב'. ועיין להלן. 
<small>27.</small> <b>אין המקח יוצא מתחת ידו, הרי הוא כאחד מכל האדם. </b>בבבלי קידושין הנ"ל: אבל אין מקחו בידו <b>אינו נאמן</b>. ומלשון הבבלי משמע שאינו נאמן כלל, ולפיכך העמידוה בלקח מעות משניהם, מאחד מדעתו ומאחד בעל כרחו, וכשיצא המקח מידו שוכח ואינו מדייק לדעת ממי לקח מדעתו. וכן פירשו רוב המפרשים נגד הר"ח בקידושין שפירש שהאוקימתא עונה על הרישא על "מקחו בידו", עיין באו"ז הנ"ל ובמפרשים לקידושין שם, ועיין בחי' הרמב"ן, תוספות רי"ד, ובשטמ"ק כאן ב' ב'. וברי"ף הנ"ל פירש "וסיפא במקח וממכר" (ב' סע"א), בדאיתיה בידו דמוכר הוא, ושנים אוחזין בטלית לא קאי אלא אמציאה בלחוד, אבל במכירה כששניהם אוחזין בטלית, הרי כבר יצא מידי המוכר, ואינו נאמן, אפילו אם יודע ממי לקח את המעות.<br>וכבר השיגו עליו וכתבו שאין צורך בדוחק הזה, ואפילו כששניהם אוחזין בטלית, ויצא המקח מתחת ידו, אם לא שכח המוכר יהא נאמן לכל הפחות כעד אחד, ואחד מן האוחזין שהוא מעיד כדבריו יהא פטור מן השבועה והשני ישבע שבועת התורה, וכמו שאמרו כאן: הרי הוא כאחד מכל האדם. ועיין ברא"ש בריש פירקין הנ"ל, בתוספות ב' ב', ד"ה וליחזי, וברשב"א שם בשם הרז"ה.

Halakhah 12

<small>28.</small> <b>נאמן הדיין לומ' לזה זכיתי וכו'. </b>או"ז סי' תע"ד, מ' ע"ב הנ"ל (בשם "תניא בסיפא דההיא"), בבלי קידושין ע"ד א'. 
<small>28-29.</small> <b>אימתי בזמן שהדין לפניו, אבל אין הדין לפניו הרי הוא כאחד מכל האדם. </b>בכי"ו "שהדיין" ונקוד על היו"ד השניה. או"ז הנ"ל. ובבבלי הנ"ל: אבל אין בעלי דינין עומדים לפניו <b>אינו נאמן</b>. ובאו"ז סנהדרין סי' נ"ט, ח' ע"ד: דגרסינן שילהי מסכתא קידושין נאמן הדיין וכו', אבל אין בעלי דינין עומדין לפניו אינו נאמן, ודווקא דיין אחד אינו נאמן, אבל ב' וג' דיינין נאמנים כעדים דעלמא <b>ובתוספתא דקידושין</b>,<sup class="footnote-marker">16</sup><i class="footnote">עיין מ"ש לעיל שורה 24–25, ד"ה אימתי וד"ה ושמא.</i> אבל אין בעלי דינין עומדין לפניו הרי הוא כאחד [מ]כל אדם, פי' כעד בעלמא. ועיין מ"ש באו"ז ב"מ סי' תע"ד הנ"ל. 

Halakhah 13

<small>29-30.</small> <b>סמפון שיש עליו עדים מתקיים בחותמיו. </b>וכ"ה (מתקיים) גם בד. ובכי"ע ובבבלי כ' ב': יתקיים. ופירשו בבבלי שם שיתקיים בחותמיו פירושו יתקיים <b>מחותמיו</b>, כלומר ששואלים אותם אם ראו את הפרעון,<sup class="footnote-marker">17</sup><i class="footnote">שהרי כותבים שובר למלוה, אע"פ שאין לוה אתו, כמשנת ב"ב פ"י מ"ג.</i> אבל אחרת המלוה נאמן. ומן הלשון שלפנינו ("מתקיים" במקום "יתקיים"), שאינה רגילה, משמע קצת כפירושו המוכרח של הבבלי. ועיין בתשובה לגאון ב"מספרות הגאונים" ח"א, הוצ' ר"ש אסף, עמ' 26 ואילך. 
<small>30.</small> <b>אחר חיתום שטרות. </b>כלומר, <b>או</b> אחר חיתום שטרות כמפורש בבבלי הנ"ל. 
<small>31.</small> <b>אי זהו אחר חיתום שטרות וכו'. </b>עיין בבבלי הנ"ל. והתוספתא מפרשת שאחר חיתום שטרות כאן אין פירושו אחר חתימת העדים (כמשנת ב"ב ספ"י) שהרי המלוה יכול לגזוז את הסימפון אלא שהכניס את הסימפון אחר אני פלני בן פלני וכו', וחיתום שטרות פירושו גמר השטר (עיין תוספות גיטין ג' ב' ד"ה דתנן). ואמרו בירושלמי גיטין פ"ח הי"ב, מ"ט ע"ד: סבר רב נחמן למימר לעולם אין העדים חותמין בו מלמטן עד שיקראו בו מלמעלן אני פלוני בן פלוני מקבל עלי כל מה שכתוב בו מלמעלן וכו' והא תני טופס שטרות כן הוא. א"ר מנא טופס שטרות מקושרין כך הוא. א"ר אבין אפי' תימר הוא פשוט הוא מקושר (כלומר, שאף בפשוט כותבין כן), מקושר הוא מעכב פשוט אינו מעכב. ועיין במקבילה בב"ב פ"י ה"א, י"ז ע"ג, ובחי' הרמב"ן שם קס"ב א'. ועיין בנת"י ב"ב שם מ"ב ע"ב. 
<b>איך אני פל' בן פלני וכו'. </b>וכ"ה ("איך") גם בד. אבל בכי"ע ובכי"ש חסרה המלה "איך". והנכון כלפנינו, וכן הנוסח בשטרות עתיקים, עיין בבלי יבמות ל"ט ב', גיטין ל"ה א', פ"ה ב'. ועיין מ"ש יחזקאל קוטשר על לשון זו בספרו Hebrew and Aramaic Studies (Jerusalem 1977), עמ' 140. 
<small>32.</small> <b>והעדים למטה, כשר. </b>וכ"ה (כשר) גם בד, כי"ע וכי"ש. ומן הסיגנון ברור שאין הכוונה כאן שהסמפון כשר (שהרי כבר אמרו כן לעיל), אלא שהשטר כשר. ומסתבר שיש כאן ציטטה ממקור קדום אחר, והוא כדברי ר' אבין שהבאנו לעיל מן הירושלמי גיטין שאם כתוב כן בשטר פשוט השטר כשר, אעפ"י שנוסחא זו היא בעיקרה טופס של שטר מקושר, עיין מ"ש לעיל. והתוספתא הביאה את כל ההלכה כדי לבאר מהו חיתום שטרות בנדון שלפנינו. ועיין להלן ב"ב פי"א סה"א וה"ד. ועיין מ"ש ר"א גולאק בספרו Urkundenwesen עמ' 14, ובהערה 55 שם. 

Halakhah 14

<small>32-33.</small> <b>אי זהו אגודה של שטר, שלשה קשורין זה בזה. אי זהו תכריך של שטר וכו'. </b>וכ"ה ("שטר") גם בד. ובכי"ע ובכי"ש: שטרות. ובס' הנר לר"ז אגמאתי 74 ע"א, (בשם ר' ברוך הספרדי) מעתיק בשם התוספתא: אי זו היא אגודה של שטרות שלשה <b>כרוכין</b> זה בזה. ובבבלי כ' ב' הסדר הפוך: וכמה הוא תכריך וכו', וכמה היא אגודה וכו'. כסדר משנתנו ספ"א: [מצא] תכריך של שטרות, או אגודה של שטרות וכו', וכמה אגודה של שטרות, שלשה קשורין זה בזה. ובבבלי שם הביאו ברייתא של ר' חייא ששנתה בשניהם <b>כרוכים</b>, עיי"ש. ועיין הגירסא בס' הנר הנ"ל, ועיין במיוחס להריטב"א שם שכתב שלפי תני ר"ח לא שמעת מיניה דקשר הוי סימן, ועיין בשטמ"ק בשם הרא"ש. 
<small>33-34.</small> <b>כל שחוט, או משיחה, או דבר אחר, כרוך עליו מבחוץ. </b>וכן מעתיק ר' ברוך הנ"ל. ובבבלי הנ"ל: כמה הוא תכריך של שטרות שלשה כרוכין זה בזה (כלומר, כדין אגודה), והביאו את הברייתא של ר' חייא הנ"ל ששנתה בשניהם "שלשה כרוכין זה בזה", ופירשו: תכריך כל חד וחד בראשה דחבריה, אגודה דרמו אהדדי וכרוכות. ומכאן שפירשו שתכריך הן שטרות הדבוקים אחד לשני מראשיהם, ואח"כ נכרכים כמגילה, ואגודה הן שטרות מונחים אחד על השני ואח"כ נכרכים, עיין מ"ש ע"ז בספרי יוונית ויוונות בא"י, עמ' 303, הערה 30. אבל לפי התוספתא הפירוש הוא להפך, שתכריך הן שטרות מונחים אחד על גבי השני, ואח"כ נכרכים מבחוץ ע"י חוט, או משיחה. ועיין מ"ש לעיל שורה 32–33, סד"ה אי זהו, בשם הראשונים. 
<small>34.</small> <b>אי זהו חפיסה וכו'. </b>ר' ברוך הנ"ל. ובבבלי כ' ב' ובגיטין כ"ח א' בשם רבה בר בר חנה. 

Halakhah 15

<b>שנים שהיו תפוסין בשטר וכו'. </b>ירוש' פ"א ה"א, ז' ע"ד, גיטין פ"א סה"א, מ"ג ע"ב, בבלי ז' א', ב"ב ק"ע א'. 
<small>35.</small> <b>בידי הוא ופרעתי לך יתקיים וכו'. </b>ורבי סובר שכל זמן שלא נתקיים השטר אינו אלא פיסת נייר, אעפ"י שהלוה אינו טוען מזוייף (שהרי הוא טוען פרעתיו ומודה בשטר שכתבו) ורשב"ג סובר שאינו זקוק לקיום אלא בשטוען מזוייף, וכאן הואיל ושניהם מוחזקים בו, יחלוקו, כפירוש הבבלי הנ"ל. 

Halakhah 16

<small>36-37.</small> <b>שנים שנתעצמו זה בזה, ואמ' אחד מהן לחבירו אם לא באתי וכו'. </b>כלומר, שנים שנתעקשו, והתובע רוצה לדון עכשיו, והנתבע רוצה לדחות, ואמר אם לא באתי וכו'. וכעין שאמרו בבבלי סנהדרין ל"א ב' (וציינו לו המפרשים): שנים שנתעצמו בדין, אחד אומר נדון כאן, ואחד אומר נלך למקום הועד. ועיין מ"ש על "עיצומין" בספרי יוונית ויוונות בא"י, עמ' 3, ובהערות שם.<br>וכל הברייתא הובאה בחי' הרמב"ן מ"ח ב', ד"ה ר"י, ובשטמ"ק שם בשמו.
<small>37.</small> <b>הילך בידי. </b>בד, כי"ע, כי"ש וחי' הרמב"ן הנ"ל: <b>יהא</b> לך בידי, והיא היא. 
<b>כך וכך תבע. </b>וכ"ה בד.<sup class="footnote-marker">18</sup><i class="footnote">בד' סביוניטה ואילך השמיטו את המלה "תבע". ובכי"ש גם כאן בטעות: יתנינו. וכן בעיטור הנ"ל (בפנים): יתננו, אבל בעיטור כ"י ביה"מ כאן: ינתחנו.</i> ובחי' הרמב"ן הנ"ל: יהא לך כך וכך תבע פירש (בשטמ"ק: פי'), וצ"ל: בידי. ובכי"ע ובכי"ש חסרה המלה "תבע".<br>ופירושו שהנתבע אומר שאם לא יבא לב"ד ביום פלוני יהא לו לתובע כך וכך מעות מן התביעה שלו, בלי שיצטרך להביא ראיות בבית דין. ובנידון דידן גזר הנתבע על עצמו לתת "עיצומין", ובזה כל הפוסקים מודים שיש כאן אסמכתא, וחולקים בזה ר' יוסה ור' יהודה. והרמב"ן העתיק את כל הברייתות כאן והביא את הרישא אגב הסיפא. ושאר הראשונים שהסתייעו מן התוספתא להלן נגד שיטת הרמב"ם בדין אסמכתא (עיין להלן) לא הביאו כלל ברייתא זו, משום שאינה עניין למחלוקת רש"י והר"מ.
<small>39.</small> <b>אלא ינתחנו. </b>כלומר, אם אין הנתבע רוצה לקיים את דברו אין התובע יכול לזכות בדבר שלא בא לתוך ידו, אלא ינתחנו ע"פ בית דין. "ולישנא בעלמא הוא, כדאמרינן (בבלי כאן קי"ג א') בשליח ב"ד מנתח נתוחי" (רנב"י, עיין להלן). והגירסא "ינתחנו" היא גם בד ובכי"ע. ובכי"ש בטעות: יתנו, ועיין להלן שורה 41–42. ונראה שדיבור זה נתייחד לתפיסה ע"י שליח ב"ד גרידא, ולפנינו מונח משפטי בארמית (כרגיל במונחים משפטיים עתיקים). ועיין מ"ש מהרי"ן אפשטין במבוא לנוה"מ, עמ' 545. ומתוך התוספתא כאן מוכח שלא כדבריו ז"ל, ומסורת היתה בידי שמואל. ושמא יש כאן תרגום מלולי של κρίνειν ביוונית, להאשים בב"ד, (וגם לחתוך). 

Halakhah 17

<b>משכן לו בית, משכן לו שדה וכו'. </b>חי' הרמב"ן הנ"ל, עיטור ח"א, תנאי, הוצ' רמא"י ל"ט ע"ב, רמב"ן נדרים כ"ז א' (אשי ה', ד' ע"א), תלמידו הרנב"י שם כ"ז-ב' (לפי שטמ"ק שם), חי' הרשב"א ומאירי שם, שו"ת הרשב"א ח"א סי' תתקי"ז וסי' אלף קס"א. 
<small>41-42.</small> <b>היאך זוכה זה בדבר שאינו שלו, אלא ינתחנו. </b>וכ"ה ("ינתחנו") בד בכי"ע ובכמה מן הראשונים הנ"ל, וכ"ה לעיל שורה 39. וכצ"ל ברשב"א ובמאירי הנ"ל. ופירש הרנב"י הנ"ל: אלא ינתחנו, כלו' יוציאנו מן הקרקע ע"כ (= על כרחו) כשיפרענו. ולישנא בעלמא היא כדאמרינן בשליח ב"ד מנתח נתוחי. ועיין גם בריטב"א נדרים שם (אשי ה' כ"ז ע"ג, ד"ה גמרא). והנה כאן "ינתחנו" עונה על הנתבע, ולעיל, שורה 39, עונה על התובע, והפירושים דחוקים. עיין מ"ש לעיל שורה 39. וצע"ג בדבר.<br>והנה כאן מפורש שהלוה התנה שאם לא ישלם את החוב עד יום פלוני ימחול לו את כל המשכון (שהוא שוה יותר מן החוב), ואף בכך חולק ר' יהודה ואומר "ינתחנו", הרי לך שאף במחילה נוהג דין אסמכתא, ושלא כשיטת הר"מ בפי"א מה' מכירה ה"ד. וכן מוכח מן הברייתא שלהלן בסמוך, והביאו אותה הראשונים. ועיין במשנת ב"מ פ"ה מ"ג ובמשנת ב"ב פ"י מ"ה ועוד, עיין בראשונים הנ"ל ובכ"מ על הר"מ הנ"ל ובב"י טחו"מ סי' ר"ז. וכבר האריכו בזה האחרונים, והדברים ידועים. ועיין בשו"ת לבעל ח"ד חו"מ סי' ל"ד.
<small>42.</small> <b>מודה ר' יוסה. </b>וכ"ה בד, בכי"ע, בכי"ש ובחי' הרמב"ן נדרים הנ"ל, וצ"ל: מודה <b>ר' יהודה</b>. וכ"ה בעיטור, ברשב"א נדרים ובשו"ת שלו הנ"ל. וכן במאירי וריטב"א נדרים הנ"ל. 
<b>שהיו עוררין וכו'. </b>וכ"ה בד ובראשונים הנ"ל. ובכי"ע חסרה המלה "עוררין" (ובמקומה פער), ובכי"ש: <b>עוברין</b>, ובריטב"א נדרים הנ"ל: שהיו <b>עומדין</b> על הבית ועל השדה פי' לפני ב"ד וכו'. וכן פירש רנב"י (בשטמ"ק שם), והוא על פי הבבלי בנדרים שם כ"ז ב'. וברשב"א שם: שאבד את זכותו, וזה כעניין פירוקא דפריקו הכא, שאני הכא דאמ' ליבטלן זכותיה.<br>ולפי פשוטו הכוונה בתוספתא שאבד את זכותו, משום שיש כאן הודאה (עיין בתוספות ובשאר הראשונים בנדרים שם), והיא עדיפה ממחילה שיש בה דין אסמכתא, לשיטת התוספתא.
<small>43-44.</small> <b>באמת שאיבד את זכותו. </b>וכ"ה בראשונים הנ"ל, ונכון. ובד: באמת <b>אמרו</b>. ועיין מ"ש מהרי"ן אפשטין במבוא לנוה"מ, עמ' 1263. ובכי"ע: בידוע. וכן בכי"ש: <b>בי</b>... ולא מצאתי בשום מקום אחר "בידוע" ביחס להלכה, אלא בעניין מציאות, כלומר ידוע מן המציאות. ובספרי במדבר פיס' ס"ט, עמ' 65: הלכה בידוע שעשו שונא ליעקב, והיינו הלכה ומציאות. ולפי גירסת כי"ע וכי"ש הכוונה שהוא בעצמו איבד את זכותו בידים (שאמר "אין לי בידך", והודה), ואם לא בא, בידוע הוא שאין לו בידו. 
<small>44.</small> <b>הנותן ערבון על חבירו על הבית, ועל השדה, ואמ' לו וכו'. </b>צ"ל: לחבירו, כמו שהוא בד, כי"ע ובראשונים (עיין להלן). ובבבלי כאן מ"ח ב', ע"ז ב': הנותן ערבון לחבירו ואמר לו אם אני חוזר בי ערבוני מחול לך וכו', וכל הברייתא בחי' הרמב"ן מ"ח ב' הנ"ל, רשב"א שם, נ"י פ"ד סי' שס"ה. ועיין בשו"ת הריטב"א סי' כ"ב, עמ' כ'. ועיין להלן. 
<small>45.</small> <b>והלה כותב לו אם אחזור בך וכו'. </b>בבבלי הנ"ל: והלה <b>אמר</b> לו וכו'. ובחי' הרמב"ן לעיל שם, ד"ה נתקיימו, כתב על גירסת הבבלי ("והלה אמר"): ונראה שלא אמרו כן, אלא בשקנו מידו, ובתוספתא קתני והלה <b>כותב</b> וכו', ועוד יש לפרש שאכפול לך ערבון שתקנה בקרקע שלי כפלים במעותיך, והיינו ערבון. ועיין בחי' הר"ן שם, ד"ה ערבוני. ובשו"ת הריטב"א הנ"ל השמיט בבא זו, מפני שאינה צריכה לעניינו. 
<small>47.</small> <b>היאך זוכה זה בדבר שאינו שלו, אלא נותן לו עירבון שלו. </b>בבבלי הנ"ל: דיו שיקנה כנגד ערבונו, ופירש"י: לא זה ימחול, ולא זה יכפול, וכנגד הערבון קנה וחוזרים על השאר. אבל הר"מ בפי"א מה' מכירה ה"ד הנ"ל (לעיל, שורה 41–42, ד"ה והנה) הרי פסק שבמחילה אין דין אסמכתא, ומפרש דיו שיקנה כנגד ערבונו, אם המוכר חזר אינו צריך לכפול, ודיו שיקנה כנגד ערבונו, אבל אם הלוקח חזר אף ר' יהודה מודה שהערבון אינו חוזר. ועיין בתוספות מ"ח ב', ד"ה אכפול. והרמב"ן דייק מלשונות התוספתא כאן "הגיע זמן ולא נתן", "אלא נותן לו עירבון שלו", "היאך זה זוכה בדבר שאינו שלו", שהלוקח הוא שחזר בו, שאילו למוכר שחזר בו הוי ליה למימר היאך זה זוכה בדבר שלא בא לתוך ידו, כדקתני רישא (לעיל, שורה 39), אלא שמע מינה שלא זה ימחול ולא זה יכפול, ועיין בחי' הר"ן הנ"ל, וכן פירש בשו"ת הריטב"א הנ"ל, ולפיכך השיג מכאן על הר"מ הנ"ל.<br>והוסיף הרמב"ן: וזו הברייתא (כלומר שבבבלי) היא השנויה בכאן, אלא ששינו את לשונה במקצת שכן דרך בעלי הגמרא לשנות לשון הברייתות כדי להוסיף בהן פירוש, או לקצר, ואפילו במשניות זרעים וטהרות תמצא כן, וכמדומה לי ששמע השומע חילוק אחר בין מטלטלין לקרקעות<sup class="footnote-marker">19</sup><i class="footnote">עיין מ"ש להלן סהי"ט, שורה 58 ד"ה הגיעו, בשם הרמב"ן.</i> וזהו ששנו בתוספתא (להלן, שורה 56–57) המלוה את חברו על המשכון וכו', ולא חלק בה ר' יהודה וכו'. וכוונת רבינו היא שמשום כך הוסיפו בתוספתא כאן "על הבית ועל השדה", מה שחסר בברייתא שבבבלי הנ"ל.<sup class="footnote-marker">20</sup><i class="footnote">ועיין מ"ש בס' מהררי נמרים ל"ה ע"א בפירוש דברי הרמב"ן, ועיין עכשיו בהוצאת ר"ד בויארין, סוף עמ' 38 (בתדפיס) ואילך, בס' מחקרים ומקורות בעריכת הר"ז דימיטרובסקי ס"א, עמ' 482 ואילך. ועיין להלן בדברי רשב"ג ובבבלי מ"ח בו.</i> ועיין להלן בדברי רשב"ג ובבבלי שם מ"ח ב'.
<small>48.</small> <b>במה דברים אמורים בזמן שאמ' לו עירבוני יקון וכו'. </b>וכ"ה בבבלי הנ"ל. ורבו הפירושים בדבריו, עיין ברש"י, בתוספות ובשטמ"ק במקומו. ולפי גירסת הבבלי (בדברי ר' יהודה) "דיו שיקנה כנגד ערבונו" מסתבר שרשב"ג חולק וסובר אימתי קונה כנגד ערבונו אלא אם כן אמר בפירוש "ערבוני יקון", אבל אם נתן לו את הערבון בתורת בטחון וקנס שלא יחזרו בהם,<sup class="footnote-marker">21</sup><i class="footnote">עיין ברש"י שם, ד"ה הנותן ערבון. לא דמי לההיא דלעיל.</i> ולא בתורת דמי קדימה וקניין, לא קנה כלל, כפי' הריב"ש (בשטמ"ק). ואף שבתוספתא לא נזכר בפירוש שלר' יהודה קנה כנגד הערבון, הרי אפשר שהדברים היו ידועים לרשב"ג. 
<small>49.</small> <b>אפי' לא נתן לו מהן אלא שלשה מנה וכו'. </b>כלומר, אם נתן מקצת הדמים כדמי קדימה בפרעון קנה את הכל. ובבבלי שם (מ"ח ב') מקשה מכאן לרב הסובר שערבון (בתורת דמי קדימה ופרעון) אינו קונה אלא כנגד ערבונו. ועיין גם להלן שם מ"ט א'. ועיין בירושלמי פ"ד ה"ב, ט' סע"ג, וקידושין פ"ב סה"א, ס"ב ע"ג. ועיין ירושלמי שביעית פ"י ה"ט, ל"ט ע"ד, ובאהצו"י שם, עמ' 112. 
<b>הרי השדה קנויה לו וכו'. </b>כלומר, הרי כל השדה קנויה לו במקצת הפרעון והשאר אינו אלא חוב, ואם לא תבע ממנו את החוב בנתים, או שלא הספיק לגבות בב"ד, מסלקו במעות, כדין כל חוב. 

Halakhah 18

<small>50-51.</small> <b>הנותן עירבון לחבירו על הבית וכו'. </b>הכל הוא מדברי רשב"ג, והוא חוזר לרישא, ומדברים בשלא התחייבו בקנסות, אלא שהלוקח הבטיח שיפרע מיד בעד כל השדה, ועכשיו רוצה אחד מהם לחזור מכל המקח, וכעין שאמרו בבבלי (ע"ז ב') שהמוכר עייל ונפיק אזוזי, הדין הוא כלהלן. ועיין בריטב"א בשטמ"ק שם, ד"ה בזמן. 
<small>51.</small> <b>כל המשנה, וכל החוזר בו ידו על התחתונה. </b>כלומר, משנתנו כאן פ"ו מ"ב. ובבבלי שם ע"ז ב' מביא את הברייתא שלנו לפרש את משנתנו הנ"ל. 
<b>חזר בו המוכר וכו'. </b>כלומר, שאמר שהוא מבטל את כל המקח, ואינו רוצה לתת לו גם את החלק ששלם בעדו. 
<small>51-52.</small> <b>יד הלוקח על העליונה, רצה ליטול רביע בקרקע נוטל, רביע במעות נוטל. </b>הלשון היא באשגרה מלעיל גיטין פ"ג (כי"ע פ"ה) ה"י ומקבילות, עיין לעיל שם, עמ' 258 ובמסה"ת שם. ושמא צ"ל כאן ולהלן בסמוך: ערב' (= ערבונו) וכו'. ובבבלי ע"ז ב' הנ"ל: רצה אומר תן לי מעותי, או תן לי קרקע כנגד מעותי. 
<small>52-53.</small> <b>והשאר גובה מן העידית. </b>וכ"ה בד. ובכי"ע חסר כל זה (כנראה בט"ס, עיין להלן, שורה 53). ובבבלי הנ"ל: מהיכן מגביהו, מן העדית. ואף לפנינו פירושו שאינו קונה את כל השדה, ואם רוצה הלוקח לקבל את מעותיו כנגד השאר שקנה ואין לו כסף למוכר, או שהמוכר רוצה לתת לו מעות דווקא, גובה מן העידית, כדין ניזק, עיין רש"י ע"ז ב', ד"ה סתם מאן, ועיין בחי' הרמב"ן, בחי' הריטב"א הוצ' האלפרין, קע"ב ע"א, בחי' הר"ן ובשטמ"ק שם, ועיי"ש מש"ש בשם הראב"ד. ועיין במאירי עמ' 299. 
<small>53.</small> <b>חזר בו לוקח וכו'. </b>וכ"ה בכי"ע, ואצל צוקרמנדל נשמטה כאן שורה. 
<small>54.</small> <b>רביע במעות נותן. </b>המלה "נותן" חסרה בכי"ו בטעות, וישנה בד ובכי"ע. ועיין מ"ש לעיל בסמוך, שורה 51–52, ד"ה יד הלוקח. 
<b>והשאר גובה מן הזיבורית. </b>וכ"ה בד ובכי"ע. ואף כאן הפירוש שלא קנה את כל השדה, ואם המוכר אינו רוצה להחזיר לו מעותיו, נותן לו קרקע כנגד מעותיו מזיבורית. ועיין בבלי שם (ע"ז ב'), בתוספות, ד"ה לא יהא, ברא"ש שם פ"ו סי' ז', ובנ"י במקומו סי' קי"ב, ד"ה או תן לי קרקע. ועיין בביאור הגר"א חו"מ סי' ק"צ ס"ק ט"ו.<br>ובבבלי הנ"ל מסיים כאן: רשב"ג אומר מלמדין אותן שלא יחזרו, כיצד, כותב לו אני פלוני בן פלוני מכרתי שדה פלונית לפלוני באלף זוז ונתן לי מהם מאתים זוז, והריני נושה בו ח' מאה זוז, קנה, ומחזיר לו את השאר, אפי' לאחר כמה שנים. והיו לפניהם שתי ברייתות והקשו ממנה על הרישא כאן. אבל בתוספתא נראה שכולה ברייתא אחת, והיא הסיפא של הברייתא הראשונה בבבלי, והיא הסיפא של הרישא לעיל. ועיין בראשונים שהאריכו בסוגייא זו, בשטמ"ק במקומו ובבעל המאור ובמלחמות שם.

Halakhah 19

<b>הפקיד שטרות אצל חבירו וכו'. </b>ר"ח מ"ב סע"ב. וכן בשו"ת הרמב"ן (ספרן של ראשונים, הוצ' אסף), עמ' 102: בתוספתא המפקיד שטרות אצל חבירו, אעפ"י שאינן כתובין על שמו הרי זה יחזיר את שלו, מת, ינתן ליורשיו, ואע"פ שאלו<sup class="footnote-marker">22</sup><i class="footnote">כ"ה בס' התרומות שנביא להלן בפנים. ולפנינו בט"ס: שלא.</i> בא אותו שכתובין בשמו זוכה בהם, ומוציאן מידו, מ"מ אין לנפקד, אלא למקום שנטל יחזיר. והובאה תשובה זו בס' התרומות שער ס"ז ח"ב, סי' ו', עיי"ש בתשובה.<br>ועיין בח"ד שציין לנכון לתוספתא לעיל ב"ק פי"א ה"א וה"ב, עיין מש"ש.
<small>55.</small> <b>הרי זה יחזיר את שלו. </b>וכ"ה בד ובשו"ת הרמב"ן הנ"ל. ובכי"ע ובכי"ש: הרי זה מחזיר לו את שלו. וכ"ה בר"ח הנ"ל. 
<small>56.</small> <b>יעשה מפורש כפירושו. </b>וכ"ה בד, בכי"ע ובכי"ש. ועיין מה שהארכתי בזה לעיל ב"ק פי"א הנ"ל, שורה 4, ד"ה בפירוש, ולהלן שם. 
<small>56-57.</small> <b>המלוה את חבירו על המשכון וכו'. </b>עיטור ח"א, תנאי, הוצ' רמא"י ל"ט ע"ב, שם ח"ב הלכות בעור חמץ, קכ"ו ע"א, רמב"ן מ"ח ב', ד"ה ר"י, רשב"א שם, תלמידי הרשב"א בב"י טוח"מ סי' ר"ז, תוספות ישנים נדרים כ"ז ב', הוצ' האלפרין סי' רפ"ו, עמ' קי"ט, שו"ת הרא"ש כלל ק"ח סי' כ"ז, מ"מ פי"א מה' מכירה סה"ב, סמ"ג עשין פ"ב, קנ"ט ע"א, ר"ן פסחים פ"ב סי' תשכ"ג, ד"ה מתני', נ"י כאן פ"ד סי' שס"ה, תיקון סופרים להרשב"ש ביבין שמועה, ס"ו ע"ד. 
<small>58.</small> <b>הגיעו משכון בין רע בין יפה. </b>ור' יהודה אינו חולק כאן. והוכיח מכאן הרמב"ן הנ"ל שבמשכון מטלטלין קונה מעכשיו (כדר' יצחק), והוא תנאי ככל התנאים, ואין כאן אסמכתא. ולכך כיוון הריטב"א (כפי שמביא בשמו במיוחס להריטב"א) פסחים ל' ב', ד"ה מתני' שכתב: וכן מפורש בתוספתא שאין אסמכתא בשום דבר הניתן מיד ליד הזוכה וכו'. ועיין בראשונים הנ"ל ובמלא"ש ב"ב פ"י מ"ה. ועיין מ"ש לעיל הי"ז שורה 47, ד"ה והוסיף. אבל עיין בשו"ת הרא"ש הנ"ל ובש"ך חו"מ סי' ע"ג סעיף י"ז ס"ק נ', ובשו"ת חסדי דוד חו"מ סי' ל"ד. 

Halakhah 20

<b>לוה הימנו אלף דינר בשטר וכו'. </b>זו היא ההלכה של משנת ב"ב פ"י מ"ב. 
<small>60.</small> <b>דברי ר' מאיר, וחכמים אומ' וכו'. </b>במשנתנו הנ"ל: ר' יהודה אומר יחליף. ר' יוסי אומר יכתוב שובר. 
<small>61.</small> <b>מפני שמיריע כוחו בשני דברים, שאינו כופה את לבו לפורען וכו'. </b>במשנתנו הנ"ל: אמר לו ר' יוסי כך יפה לו ולא ירע כוחו של זה. ופירש הרשב"ם כך יפה לו למלוה, שיהא הלוה בדאגת שימור שוברו, ולא המלוה וכו' ולא ירע כחו של מלוה להחליף שטרו. ובבבלי שם (קע"א א'): ומפני שני דברים אמרו כותבים שובר, אחת כדי שיכוף לפורעו וכו'. ופי' הרשב"ם: כדי שיכוף לפורעו. המלוה יכוף ללוה לפרעו שדואג פן יפסיד שוברו וכו'. ועיין בדק"ס, סוף עמ' 452, בשם כ"י המבורג וכן היה לפני הרמב"ן, עיין להלן. ומלשון התוספתא מוכח שהכוונה ללוה, ואף בבבלי "יכוף" הוא פועל עומד, כלומר יהא כפוף ומשועבד, עיין מיכה ו', ו', בת"י וברש"י שם.<br>אבל בחי' הרמב"ן ב"ב ק"ע ב', ד"ה הא, פירש: כן יפה לו ללוה עצמו שלא ירע כוחו של מלוה להחליף לו את השטר לזמן שני, שאם היה עושה כן לא היה מלוה רוצה לקבל ממנו פרעון לחצאין, שלא יפסיד שעבודו מזמן ראשון, ותקנה גדולה היא ללוה לקבל ממנו חצאין וכו'.<sup class="footnote-marker">23</sup><i class="footnote">במלא"ש למשנתנו שם מביא פירוש זה בשם חידושי הרשב"א, ואין זה ברשב"א אלא בחי' הרמב"ן. אח"כ ראיתי שבכל מקום שמביא הרב בעל מלא"ש את חי' הרשב"א לב"ב אינו ברשב"א אלא בחי' הרמב"ן, וכנראה שהיה חסר לפניו השער שבחי' הרמב"ן בד"ו, והכרך התחיל לפניו בחי' הרשב"א ברכות. ועיין להלן פי"א, הערה 15.</i> וכן מפרש בחי' הר"ן, עמ' 513.<br>ולהלן שם (קע"א א') הוא כותב: הא דאמרינן כדי שיכוף <b>הלווה</b><sup class="footnote-marker">24</sup><i class="footnote">היתה לפניו גירסת כ"י ה', עיין מ"ש לעיל בסמוך (בפנים), ד"ה מפני.</i> לפורעו. תמהני למה חונקין אותו לפורעו. ונראה שמתחלה כשהיה החוב גדול והיה עליו קול של חוב גדול היה חנוק לפורעו דזילי נכסיה, אבל עכשיו שהחוב קטן אינו מרגיש בו ולא יפרענו לעולם, ונמצאת מריע כחו של מלוה, וזהו ששנינו ואל ירע כחו של זה שאפילו אתה כות' מזמן ראשון ריעות' כח על מלוה הוא. ובירושלמי (פ"י הי"ג, י"ז רע"ד) מפ' על משנתנו כן, אינו דומה אימתו של שטר גדול לאימתו של שטר קטן. וכוונתו שברייתא זו הובאה לתרץ את קושייתו של ר' יוחנן שם: אם צריך להזכיר זמן ראשון בשני, על הדא אמר ר' יוסי וכן יפה לו ואל ירע כח זה, תני לא דומה אימת שטר גדול<sup class="footnote-marker">25</sup><i class="footnote">לפנינו בדפוסים נכנסה כאן בטעות פיסקא מן המשנה שלאחריה.</i> וכו'. וכן הוא גם בחי' הר"ן הנ"ל. ובהגהות יפה עינים פירש כן מדעתו. ובנתיבות ירושלים פירש כן ע"פ הרמב"ן והר"ן הנ"ל.<br>ברם בחי' הר"ן שם מסיים: ומהאי טעמא גופיה הוא דאמרי' בגמרא כדי שיכוף <b>הלוה</b> (כגי' כי"ה והרמב"ן) לפרעו, כלומר, כדי שיכוף אותו כמו שהיה כופהו מתחילה, ולא יגרע כוחו. ובחי' הרמב"ן אין סיום זה, ומלשון "אימתו של שטר גדול" מוכח שהכוונה היא ללווה, ויכוף הלוה שבבבלי כוונתו שיהא הלוה כפוף לפורעו, כמו שיוצא מלשון התוספתא, וכמו שכתבנו לעיל, סד"ה מפני.
<small>62.</small> <b>ושאין יכול לגבות מנכסים משועבדים. </b>כלומר, מזמן ראשון. ובבבלי הנ"ל: כדי שיגבה מזמן ראשון. ובבבלי ב"ב ק"ע סע"א אמרו שרב שמע ברייתא זו וחלק עליה, וכן אמרו בירושלמי שם פ"י, י"ז רע"ד הנ"ל: רב אמר צריך להזכיר זמן ראשון בשני. אבל שמואל ותני ר' חייה חולקים. ובבבלי שם קע"א א' אמרו שר' יוסי היה מסופק בדעת ר' יהודה אם הוא סובר שכותבין מזמן ראשון, או מזמן שני. ועיין בתוספות כתובות נ"ו א', ד"ה ר' יוסי. ומחלוקת גדולה היא בין הראשונים, עיין בס' ההשלמה ב"ב פ"י אות ח' ובסיכומו של המאירי, עמ' 698 ואילך, ובראשונים שצויינו בהערות שם.<br>ועיין מ"ש הגר"י שור במשנת ר' יעקב, עמ' 39, סי' מ"ג, שהביא שם שו"ת הרדב"ז (ד"ו ח"א סי' שנ"ו) שפסק כדבר פשוט בשטר שנפרע מקצתו שגובה את השאר מנכסים משועבדים, ותמה הרב על השואל ששאל על כך. והגר"י שור תמה מן הברייתא כאן ומן המקבילה שבבבלי הנ"ל. ובמח"כ אין הברייתא שלנו עניין לשאלה הנ"ל, וכאן הכוונה שאין יכול לגבות ממשועבדים מזמן ראשון, אחרי שיחליפו לו את השטר ויכתבו בו זמן שני, ואין מכאן ראייה מה דינו של השטר הראשון לפני שהחליפו אותו, ומתוך השאלה ברדב"ז שם ברור שהשואל השווה את העניין לשטר שיש בו ריבית שחוששים בו שמא יגבה את כולו, שהרי כתב במפורש: "ולא כתבו שובר", והטעם הוא שאם כתב שובר אין חשש, ולפיכך גובה את השאר מנכסים משועבדים. וכנראה, ידע על פירוש הרא"ש בנדרים כ"ז ב', ובחנם תמה על הש"ך ועל כמה מגדולי האחרונים שנעלמה מהם התוספתא והבבלי בב"ב קע"א א', ואשר לבבלי ב"ב קכ"ח א' הרי הביאו הש"ך בעצמו בחו"מ סי' נ"ה ס"ק ה' (וציין לו הרב שור שם).

Halakhah 21

<small>62-63.</small> <b>שנים שלוו בשטר אחד, ופרע אחד מהן את שלו, השטר במקומו, והלה כותב לו התקבלתי ממך את שלך. </b>כלומר, כאן כולם מודים שאין ב"ד מחליפים את השטר.<sup class="footnote-marker">26</sup><i class="footnote">אפילו אם הפורע רוצה לשלם שכר הסופר, ובפרט לפירוש הר"ן בשבועות שנביא להלן בפנים. וכן במאירי שם, עמ' 128: שאפי' רצה לחדש שטר על הנשאר, אינו מקבל ממנו, אלא ישמור את שוברו.</i> ובירושלמי:<sup class="footnote-marker">27</sup><i class="footnote">שבועות פ"ה ה"א, ל"ו ע"א.</i> הדא אמרה שנים שלוו מאחד, אף על גב דלא כתבין אחראין וערבאין זה לזה, אחראין וערבאין זה לזה. והביאו את הירושלמי הגאונים<sup class="footnote-marker">28</sup><i class="footnote">עיין בס' מתיבות הוצ' רב"מ לוין, עמ' 102 ועמ' 131.</i> והרי"ף (שבועות ספ"ה) וכמה מן הראשונים, עיין להלן. ובחי' הרמב"ן שבועות ספ"ח, ל"ח ב' כתב: ואיכא דקשיא ליה דתניא בפ"ק דמציעא בתוספתא שנים שלוו בשטר אחד ופרע אחד מהם את שלו, השטר במקומו, והלה כותב לו התקבלתי את שלך, משמע דלא מיחייב ליה בחלק חבירו, ולאו קושיא היא דהתם בשפירשו, פ' לוה מנה ופ' לוה מנה. וכך משמע [הלשון]. וכן מעתיק תלמידו בפירושו על הרי"ף לשבועות, הוצ' הר"א הורביץ, עמ' 109. ובמאירי שם, עמ' 123, מביא את התוספתא, ומפרש: אפשר בשאף המלוה רוצה ליפרע מכל אחד חלקו. ועיין בס' התרומות שער מ"ד ח"א סי' ב', ועיי"ש בסי' א'. אבל הר"ן שבועות פ"ה סי' אלף קמ"ד, בחידושיו שם ל"ז א', ובנ"י שם ל"ז ב' (ד"ר קכ"ו ע"ג) נוטים לפרש את התוספתא כאן שפטור משום בעל חוב, אבל חייב משום ערב, ואם אין נכסים לחבירו משלם משום ערב. וכן משמע מלשון הירושלמי והתוספתא. ועיין בבאור הגר"א חו"מ סי' ע"ז ס"ק ז'.<br>והנה בירושלמי נוסף אח"כ: ולא עבדין כן, ופירש הרמב"ן הנ"ל: ולא נהגו כן, אלא כולן כותבין ערבאין ואחראין זה לזה, על דרך שופרא דשיטרי. אבל בגליון הרי"ף הנ"ל בחידושי אנשי שם (בשם מהר"מ טיקטין): וכל שכן לתנא דלא עבדין כן, שכל אחד מתחייב בחלקו. הרי לך שפירש שהירושלמי מסיק שלמעשה נהגו שכל אחד חייב בשלו גרידא, כפשטות התוספתא כאן. ועיין מ"ש על הלשון "ולא עבדין כן" שבירושלמי בספרי הירושלמי כפשוטו, עמ' 47.<br>ובפירוש בעל מגן אברהם כתב על התוספתא כאן: השטר במקומו אתאן לחכמים. וכוונתו לתוספתא שביעית פ"ח ה"ח, סוף עמ' 201 ואילך, שנחלקו בהלכה זו החכמים ורבן שמעון גמליאל, כמו שפירשו הראשונים, עיין מש"ש בח"ב, עמ' 590. ושם הבאתי גם את תשובת הרדב"ז ח"ג (פיורדא) סי' תקט"ז שכתב: ואע"ג דהאי ירושלמי הוי פלוגתא דתנאי, ותניא בתוספתא דשביעית חמשה שלוו בשטר אחד וכו' מ"מ הלכה כר' יוסי וכו'. ועיין מ"ש בח"ד בסוף פירקין.

Chapter 2



Halakhah 1

<small>1.</small> <b>מודה ר' שמעון בן לעזר בכלי אנפיריא וכו'. </b>וכ"ה ("אנפיריא") בד ולהלן בסמוך. ובכי"ע ובכי"ש ובמשנתנו רפ"ב לנכון: אנפוריא, עיין להלן. 
<b>שמשתמש בהן וחייב. </b>וכ"ה בד (אלא ששם: שמשתמשו). ובכי"ע: שמשתמש בהן חייב להכריז. וכן בכי"ש: שנשתמש (ובין השורות תלוי יו"ד, כלומר, קרי: שנישתמש) בהן חייב להכריז, והיא היא.<br>ובמשנתנו הנ"ל: ר' שמעון בן אלעזר אומר כל כלי אנפוריא אין חייב להכריז. והכוונה לכלים הנמכרים בשוק<sup class="footnote-marker">1</sup><i class="footnote">ἐνπορια עיין מ"ש ברבעון "אשכולות" ס"ג, ירושלים תשי"ט, עמ' 77, הערה 3.</i> והם באים מבית החרושת בדוגמא אחת, וכולם שווים. ועל כך מוסיפה התוספתא שאם כבר השתמש בהן, ובעליהן יכולים להכיר אותם בטביעות עין, חייב להכריז, שמא הם של ת"ח שמחזירים לו אבדה בטביעות עין, כירושלמי פ"ב ה"ט, ח' רע"ד, ובבלי כ"ג סע"ב, שבת קי"ד א' (בשם ר' יוחנן). ופשיטא שהלכה זו היא בכלים דווקא, אבל לא בפירות וכדומה, עיין בבבלי הנ"ל ובשטמ"ק שם. ויש מצריכים מקומות שת"ח מצויים שם.<br>ובבבלי הנ"ל: מאי אנפוריא וכו', כלים חדשים שלא שבעתן העין. ולהלן שם כ"ד א': מודה ר"ש בן אלעזר בכלים חדשים ששבעתן העין שחייב להכריז, והיא לכאורה, הברייתא שלנו, ועיין להלן.
<small>2.</small> <b>כלי אנפיריא, בדי מחטין, וצנורות, ומחרוזות של קרדומות. </b>וכ"ה בכי"ש (אלא ששם: אנפוריא) ובד: אנפרי' בדי מחטין וצנוריון (צ"ל: וצנוריות). ובכי"ע: אנפוריא בדין ומחטין וצינורות (וצ"ל: וצינוריות) וכו'. ובירושלמי פ"ב ה"ב, ח' ע"ב: אמרה ר' יוחנן, ותני לה, ואילו הן <b>כגון</b> בדי מחטין וצינוריות ומחרוזות של קרדומות. ובבבלי הנ"ל (כ"ד א'): ואילו הן כלים חדשים שלא שבעתן העין שאינו חייב להכריז, כגון בדי מחטין וצינוריות ומחרוזות של קרדומות. ומשמע מלשונה שבכלים הללו אין שביעת עין כלל, שאם לא כן מניין לו למוצא שהבעלים לא שבעו עיניהן בהן, ולא אמרו שביעת עין אלא בכלים חדשים אחרים, עיין בירושלמי הנ"ל ובבבלי כ"ד סע"ב (ונתחלפו שם המסורות).<br>והברייתא שלפנינו עונה על משנתנו, על כלי אנפוריא שאינו צריך להכריז, ובבדין ובמחרוזות אינו שייך לא שימוש (בלי שיפרידן) ולא שביעת עין.
<small>3.</small> <b>אימתי, בזמן שמצאן אחד אחד וכו'. </b>בבלי כ"ד א'. ועיין בבאור הגר"א חו"מ סי' רס"ב ס"ק כ"ג. 

Halakhah 2

<small>4.</small> <b>וכן היה ר' שמעון בן לעזר אומ' המציל וכו'. </b>וכ"ה בשמו בבבלי כ"ד א', ע"ז מ"ג א', ובירושלמי שקלים פ"ז ה"ה, נ' ע"ג, בנספח לבבלי שם פעמיים,<sup class="footnote-marker">2</sup><i class="footnote">כגי' כי"מ, עיין דק"ס שם, עמ' 63, ובהוצ' ר"א סופר, עמ' 55.</i> וכן יוצא גם מן הירושלמי כאן פ"ב סה"ב, ח' ע"ב, כפירושו הנכון של בעל נוע"י, אבל בנוסח הירושלמי בשקלים שם הובאה ברייתא זו כסתם, וכ"ה גם בשרי"ר שם, עמ' 138, 139. וכן בירושלמי ב"ק פ"י רה"ב, ז' סע"ב: תני המציל מן הגייס מן הדליקה וכו', עיי"ש.<br>ברם בירושלמי ב"ק לא נזכרו "איסרטיא ופלטיא", והברייתא היא ככולי עלמא, ולא נחלקו החכמים על רשב"א אלא במקום שהרבים מצויים שם.<sup class="footnote-marker">3</sup><i class="footnote">עיין בבלי כאן כ"ד א', כ"ו א' ומ"ש להלן הי"ד, שורה 26–27 ד"ה מצא בבית, ועיין מ"ש לעיל כתובות, עמ' 318, הערה 16. 318, הערה 16.</i>
<small>5.</small> <b>ומשניתו של ים, ומשניתו של נהר וכו'. </b>וכן בירושלמי שקלים הנ"ל: משונת הים, משונת הנהר וכו'. ובשרי"ר, עמ' 139: ומשונית הים ומשונית וכו'. ובנספח לבבלי שם (ד"ו רפ"ב): משונות הים ומשונות הנהר וכו'. ופירשו במשנת אהלות פי"ח מ"ו: ואי זו היא השונית, כל מקום שהים עולה בזעפו. ועיי"ש פ"ז מ"א, ובהוצ' ר"א גולדברג, עמ' 54, ובהערות שם, ומ"ש ר"ח אלבק בהשלמות ותוספות למשנת אהלות, עמ' 540 ואילך.<br>ובד ובכי"ע כאן: משלוליתו של ים ומשלוליתו של נהר. ובירושלמי ב"ק הנ"ל: <b>משנונית</b> הים <b>משלולית</b> הנהר וכו'. ובבבלי הנ"ל: מזוטו של ים ומשלוליתו של נהר. ועיין מ"ש לעיל פאה, עמ' 133, והבאתי שם את דעתו של לעף שפירש "שלולית" מפל המים, כלומר, שהמים שוטפים בחזקה מלמעלה למטה. ולעצם העניין עיין לעיל ח"ו (כתובות), סוף עמ' 317 ואילך.
<small>6.</small> <b>ובפלטיא גדולה. </b>בבבלי מוסיף: ובכל מקום שהרבים מצויין שם. 
<b>הרי אילו שלו. </b>בכי"ו נשמטה המלה "שלו" בט"ס, וישנה בד, בכי"ע ובמקבילות. 

Halakhah 3

<small>6-7.</small> <b>מצא חתכות של בשר, וחתכות של [דגים], ודג נשוך. </b>כ"ה גם בכי"ע, ולפנינו נשמטה המלה "דגים" בטעות. ובד יש כאן השמטה. ועיין להלן גירסת הבבלי. 
<small>7.</small> <b>הרי אילו שלו. </b>בכי"ע: חייב להכריז. ובמשנתנו רפ"ב: אלו <b>מציאות שלו</b> וכו', מחרוזות של דגים, וחתיכות של בשר. ושאלו עליה בבבלי כ"ג ב': ותהוי חתיכה גופא סימן ? או דדפקא, או דאטמא,<sup class="footnote-marker">4</sup><i class="footnote">עיין דק"ס, עמ' 60, הערה ג', ובעה"ש ח"ג, עמ' קי"ד, ערך דפק.</i> מי לא תניא מצא חתיכות בשר,<sup class="footnote-marker">5</sup><i class="footnote">כגי' כי"ר א', עיין דק"ס, עמ' 61, הערה ד'.</i> חתיכות דגים, ודג נשוך חייב להכריז וכו', דיקא נמי דקתני דומיא דדג נשוך (כלומר, שיש בו סימן).<br>והנחתי את גירסת כי"ו כמו שהיא, משום ספק שמא נקטה את לשון משנתנו, ובאין בהן סימן, ודג נשוך פירושו נשוך ע"י קרס החכה, וצידה ע"י חכה (בניגוד לרשת) אינו סימן. וצ"ע.
<small>7-8.</small> <b>מחרוזות של בשר, ומחרוזות של דגים וכו'. </b>וכ"ה גם בכי"ע, ובד יש כאן השמטה. ובמשנתנו רפ"ב לא נזכרו אלא מחרוזות של דגים. והעירו בתוספות כ"ג ב' וחולין צ"ה ב' ובתוספות הרא"ש כ"א א' שהוא הדין במחרוזות של בשר, כמו ששנינו בתוספתא. ועיין גם מ"ש ר"ב אשכנזי בשטמ"ק כ"ג ב', ד"ה וליהוי.<br>ולהלן מכשירין ספ"א: מחרוזות (כלומר, של בשר, עיי"ש) הולכין אחר הרוב אוכלי בשר. ומכאן שאם רוב אוכלי בשר הם גויים אין כאן סימן לכשרות. ועיין מ"ש לעיל ח"ב (שביעית), עמ' 552.
<small>8.</small> <b>וחביות של יין, ושל שמן וכו'. </b>בבבלי כ"ג ב' הקשו על ברייתא זו ממשנתנו פ"ב סמ"ב: כדי יין וכדי שמן חייב להכריז, ותירצו כמה תירוצים, עיי"ש. 

Halakhah 4

<small>9.</small> <b>כתוב בחרש ונתון על פי חבית, בנייר, ונתון וכו'. </b>כלומר, שכתב את שמו על החרס, או על הנייר, ונתן ע"פ החבית, כפירוש מנ"ב. ועיין לעיל מע"ש פ"ה סה"א, ומש"ש לעיל ח"ב, עמ' 778. והברייתא שלנו אינה עניין כלל למשנתנו פ"ב מ"א, ולרשום שבבבלי כ"ג ב'. ועיין גם בפי' הר"ח שם.<br>ובירושלמי פ"ב רה"ב, ח' ע"ב: תני במשוקע בו (כלומר, על זה אמר ר' יהודה במשנתנו שאם מצא עיגול ובתוכו חרס חייב להכריז). הכא את מר במשוקע בו, וכא את מר בנתון בו דרך הינוח וכו'. ופירש בפ"מ שהכוונה לתוספתא כאן, וכן פירש בנת"י במקומו. אבל הפירוש הנכון הוא בפי' הר"א פולדא שהכוונה לברייתא לעיל שבירושלמי. ומה שכתוב בירושלמי אח"כ: ואפילו ברשות הרבים בנתון דרך הינוח, היא שאלה, כמו שפירש בשדה יהושע במקומו, וכיוון לו מדעתו בנת"י שם, עיי"ש.

Halakhah 5

<small>10.</small> <b>מצא כריכות ברשות היחיד וכו'. </b>ירושלמי פ"ב ה"א, ח' ע"ב, בבלי כ"ב ב'. ועיין במשנתנו פ"ב מ"ב, ובבבלי כ"א א'. 

Halakhah 6

<small>12-13.</small> <b>מקצתן צבורין ומקצתן מפוזרין וכו'. </b>עיין בברייתות שלהלן ובבלי כ"ה א'. 

Halakhah 7

<small>13.</small> <b>מצא מעות עשויות מגדלות וכו'. </b>עיין ירושלמי פ"ב ה"ג, ח' ע"ב, ובבלי כ"ה א'. ובס' יחוסי תנאים ואמוראים כת"י, ערך ר' יצחק מגדלאה: וגרסי' נמי באילו מציאות, מצא ג' מטבעות זה על גב זה (כלומר, משנתנו פ"ב מ"ב), א"ר יצחק מגדלאה והוא שעשויין כמגדלין, ותני נמי הכי בתוספתא פ' (= פרק) מודה ר' שמעון בן אלעזר מצא מעות עשויין כמגדלין חייבין להכריז, מפוזרין, אין חייב להכריז. ובירושלמי: רב יהודה אמר ג' מטבעות של ג' מלכים, אמר ר' אלעזר אפילו שלשתן של מלך אחד ועשויין גודלין וכו'. 
<small>14.</small> <b>מקצתן מגדלין וכו'. </b>כדין פירות ששנינו לעיל בסמוך. 
<small>15.</small> <b>וכמה הוא מגדל, שלשה מטבעות זה על גבי זה. </b>במשנתנו פ"ב מ"ב: צבורי מעות שלשה מטבעות זה על גב זה. ועיין בתוספות כ"ה סע"א, ד"ה הא. ועיין במלא"ש למשנתנו הנ"ל. ועיין מ"ש לעיל ח"ג (עירובין), עמ' 376. 

Halakhah 8

<small>15-16.</small> <b>מצא כלי ולפניו פירות, כיס ולפניו מעות, חייב להכריז. </b>וכ"ה בד ובכי"ע. אבל בבבלי כ"ה א': הרי אילו שלו. ודייקו כן גם ממשנתנו שם. והקשו מן הסיפא להלן בסמוך, ותירצו שבמקום שיש סמוכין לדבר שמן הדבר שבצידו נפל, חייב להכריז. ומסתבר שגם לפנינו צ"ל: [אינו] חייב להכריז, כמו שהכריע בח"ד, וכן משמע מן הסיפא להלן. אבל וודאי גמור אין כאן, ושמא סוברת התוספתא שאין הבדל בין לפניו ובין לצדו (או כחילוקי הבבלי שם, אעפ"י שהתוספתא סתמה את דבריה), ועיין מ"ש להלן. 
<small>16.</small> <b>מקצתן בכלי, מקצתן בארץ וכו'. </b>בבלי כ"ה א'. ולפי גירסת הבבלי ברישא, וכן לפי הגהת בעל ח"ד, מתפרשת בבא זו כפשוטה. אבל אם אנו מקיימים את גירסת הספרים ברישא, צריך לפרש שיש כאן רבותא, והיינו שאין אנו אומרים שהפירות שבחוץ אינן של בעל הכלי, הואיל ולא נשארו בכלי יחד עם שאר הפירות, אלא מניחים שהם החליקו ונשפכו. ועיין באוקימתות של הבבלי שם, ובתוספות ד"ה הא (בשם ר"ח). 

Halakhah 9

<small>17.</small> <b>מצא דבר שיש בו סימן וכו'. </b>וכ"ה בד. ובכי"ע ובבבלי הנ"ל: מצא דבר שאין בו סימן בצד דבר שיש בו סימן וכו', והוא סדר יותר הגיוני, שהרי עיקר החידוש הוא שמכריז על הדבר שאין בו סימן. 
<small>18.</small> <b>חייב להכריז. </b>עיין מ"ש לעיל, ד"ה מצא, בשם הבבלי. אבל לפי גירסת הר"ח שם, גם כאן אינו מכריז על הדבר שאין בו סימן. 
<b>אם בא בעל סימן ונטל את שלו, זכה זה בדבר שאין בו סימן. </b>וכ"ה בבבלי הנ"ל. ופירש"י שאמר בעל הכיס "אין המעות שלי". וכע"ז גם בר"מ פי"ד מה' גזילה ואבידה הי"א. והכוונה שאסור לו למוצא להשתמש בדבר שאין בו סימן, מפני שבחזקת הבעלים של הדבר שיש בו סימן הוא. ודווקא אם הבעלים אמרו בפירוש שאין מחוסר הסימן שלהם הרי זה של מוצאו. ועיין בריטב"א ובשטמ"ק כ"ה רע"א ולהלן שם בשם גליון. ועיין בהגהות מהרי"ץ יאליש (בעל מלא הרועים) כ"ה א'. ועיין בלשון המאירי, עמ' 92. 

Halakhah 10

<small>19.</small> <b>המוצא סלע, ואמ' לו חבירו סלע זו חדשה היא וכו'. </b>בבלי כ"ה ב'. 
<small>19-20.</small> <b>של מלך פלני הוא וכו'. </b>כלומר, לא סלעים נירוניות בלבד שהיו מרובות ומצויות במשך זמן רב, אלא אפילו של מלך פלוני, שהמטבעות שלו היו מעטות ואינן מצויות. 
<small>20.</small> <b>שאין סימן למטבע. </b>בבבלי כ"ה ב' גורס בבא זו אחרי "שמו כתוב עליה". ופירשו הגאונים והראשונים שאנו חוששים שהוא הוציא מטבע זה ונפל מאיש אחר.<sup class="footnote-marker">6</sup><i class="footnote">לפנינו נוסף פירוש זה בתלמוד גופא, עיין דק"ס, עמ' 67, הערה י'.</i> ופירשו הראשונים שדווקא במטבע אנו חוששים לכך, מפני שמעות להוצאה ניתנו, אבל לא בכלים, שאם כן אין אדם מחזיר מציאה לעולם. ובחי' הרמב"ן כתב: נראה דה"ק אין סימן בצורת מטבע להפריש בין דינר לדינר ממטבע אחר, אבל אם נתן בה סימן, נסדקה היא בכך וכך, מחזיר. ועיי"ש מה שפירש להלן ומ"ש בריטב"א שם בשמו. וכן פסק הר"ן בחידושיו, והביאו בנ"י במקומו. אבל תלמיד הרשב"א, עמ' ע"ד, חולק.<sup class="footnote-marker">7</sup><i class="footnote">וצ"ל שם: סדוקה, במקום "סדורה".</i> 
<b>אפי' שמו כתו' עליה וכו'. </b>כלומר, שחקק את שמו עליה. ועיין בחי' הרמב"ן הנ"ל, ובחי' הריטב"א שם. 

Halakhah 11

<small>21-22.</small> <b>מצא באישפה חייב להכריז, שדרך האשפה להיטלטל. </b>וכ"ה בד, בכי"ע ובירושלמי פ"ב ה"ד, ח' ע"ג. ולכאורה הברייתא קשה מאד, שהרי סתם אשפה מקום שאינו משתמר הוא, וסתם חפץ שאינו עשוי להזרק ויש לו סימן, צריך להכריז, כמשנתנו פ"ב מ"ג, וכמשנת כלים סוף פכ"ז. ולמה לנו הטעם שדרך האשפה להטלטל. ונראה לפרש שהברייתא מדברת אפילו באשפה של יחיד, והוא מקום המשתמר, אלא שחייב להכריז, משום שאשפה של יחיד עשוייה להינטל, כמו שאמרו בבבלי עירובין ח' א', צ"ט ב', וחוששים שמא לא ירגיש בכלים כשיפנה את האשפה, ולפיכך חייב להכריז בכל אשפה, ואפילו באשפה של יחיד.<br>ובמשנתנו פ"ב מ"ג: מצא כלי באשפה אם מכוסה (כלומר, אם מכוסה באשפה, וטמון בתוכה) לא יגע בו, אם מגולה, נוטל ומכריז. ובברייתא שבבבלי כ"ה ב': מצא כלי <b>טמון</b> באשפה, נוטל ומכריז, שכן דרך אשפה לפנות. והקשו שם ממשנתנו הנ"ל שאוסרת ליגע בו. ותירץ רב פפא: כאן באשפה העשויה לפנות (כלומר, ולפיכך נוטל ומכריז), כאן (כלומר, במשנתנו) באשפה שאינה עשויה לפנות וכו', באשפה שאינה עשויה לפנות ונמלך עליה לפנותה. ופירש בשטמ"ק (בשם שיטה): כאן באשפה שאין לה בעלים, כאן באשפה שיש לה בעלים, דכיוון דעבידי דממלכי, אף כי לא ממלכי מקרי' אבדה וכו', ומאי דקאמר ונמלך לאו דווקא, אלא פי' שיש לחוש שמא ימלך. וכוונתו שבאשפה של יחיד אפילו לא היה בדעתו לפנותה, כיוון שעשוי להמלך (שהרי סתם אשפה של יחיד עשוייה להפנות), אפילו עדיין לא נמלך, דינה כסתם, וחייב להכריז. והוא כעין שפירשנו, שמשנתנו מדברת באשפה "שאין לה בעלים" (כלומר, של רבים), ואינה עשוייה להתפנות, והברייתא באשפה של יחיד.<br>ועיין במה"פ בירושלמי במקומו שהעיר שלפי גירסת התוספתא והירושלמי (להטלטל) מוכח שלא כפירוש רב זביד בבבלי שם.

Halakhah 12

<small>22.</small> <b>מצא בגל, או בכותל ישן וכו'. </b>משנתנו פ"ב מ"ג. 
<small>22-23.</small> <b>שיכול לומר של אמוריין הן. </b>בבלי כ"ה סע"ב. והעמידוה בבבלי כ"ו רע"א שהעלו הרבה חלודה, ומוכח שמעולם לא היו של בעל הבית ולא של אבותיו. ועיין בתוספות שם, ד"ה דשתיך, ובשטמ"ק שם. ובירושלמי פ"ב ה"ד, ח' ע"ג הנ"ל: שאני <b>אומר</b> של אמוריים וכו'. ועיין מ"ש על לשון זו בנתיבות ירושלים במקומו, י"ב ע"ב. ובאמת העתיק כן הר"מ בפט"ז מה' גזילה ואבדה ה"ז. 

Halakhah 13

<small>23.</small> <b>מצא בחור, או בכותל חדש וכו'. </b>במשנתנו פ"ב מ"ג: מצא בכותל חדש וכו', ועיין בפירש"י שם. ולפ"ז משמע קצת שהמלה "או" מיותרת. אבל כ"ה בכל הנוסחאות לרבות כי"ש. ושמא הכוונה שלא מצא בעומק הכותל, והכוונה אפילו לכותל ישן, עיין ר"מ פט"ז מה' גזילה ואבידה ה"ז ובפיה"מ כאן. ומדברים שהוא סמוך לר"ה, עיין בשטמ"ק בשם תוספ' שנץ ובריטב"א שם. 
<small>24.</small> <b>אם היה מפולש כולו לחוץ וכו'. </b>כל הברייתא בירושלמי פ"ב ה"ג, ח' ע"ג, בשינוי סדר הבבות. ופירושו שהיה מפולש מבחוץ, ומבפנים היה סתום, כפירוש הש"ך חו"מ סי' ר"ס ס"ק ו'. ואין בפירוש זה שום דוחק, שכן אמרו בבבלי שבת קי"ז ב': ג' מחיצות בלא לחי זהו מבוי המפולש (כלומר, שהרי מצד אחד כולו מפולש לר"ה, ואף כאן כולו מפולש לרשות הרבים). 
<small>25.</small> <b>אם היה מפולש כולו לפנים וכו'. </b>כלומר ומבחוץ סתום, וכמו שפירשנו לעיל ברישא. ובד"ח נשתרבבה כאן בטעות בבא שלימה, ואינה בדפוסים ישנים, והיא טעות המדפיסים. 
<small>25-26.</small> <b>מצא בין פצים לפצים, מן האגוף ולחוץ, שלו וכו'. </b>כ"ה בד ובכי"ע. וכן בירושלמי הנ"ל: מצא בין פסים לפסים, מן האגף ולפנים, כלפנים, מן האגף ולחוץ, כלחוץ. ואצל צוקרמנדל נשמט בטעות הדפוס "מצא בין פסים לפסים". ובכי"ו נשמטה כל הברייתא ע"י הדומות.<br>ואשר לפירושה אין הבדל בין "פסים" שבירושלמי לבין "פצים" שבתוספתא, כמו שפירש בש"ך סי' ר"ס ס"ק ו' הנ"ל. וכנראה שבזמן שהפתח בכותל היה רחב היו עושים את מזוזות הפתח מכמה פסים והדלתות באמצע (כשיטת ר' יהודה בהיכל, במשנת מדות רפ"ד). ולפיכך אמרו שאם מצא בין הפסים, הרי מן האגף (כלומר, ממקום שמגיפין את הדלתות, עיין במשנת פסחים פ"ז מי"ב) ולחוץ דינו כחוץ, וכן להפך.

Halakhah 14

<small>26-27.</small> <b>מצא בבית, אם שרו בו אורחין בפנים הרי אילו שלו וכו'. </b>בד ובכי"ע: <b>לפניו</b> (במקום "בפנים"), וכצ"ל גם בכי"ו, והכוונה ששרו אורחים בבית לפני שהוא נכנס לשם. ובמשנתנו פ"ב מ"ג הנ"ל: אם היה משכירו לאחרים, אפילו בתוך הבית הרי אלו שלו, ובירושלמי שם, ח' ע"ג: אמר ר' ירמיה בפונדק איתפלגון (כלומר ר"ש בן אלעזר וחכמים לעיל שורה 4–5), אבל בחצר, כל עמא מודו שהוא חייב להכריז, אמר ר' יוסי בחצר איתפלגון (ולר"ש בן אלעזר, כיון שהיה משכירה לאחרים דינה כר"ה), אבל בפונדק כל עמא מודו שהוא של מוצאו. וכסברת רב נחמן בבבלי כ"ו א': אפילו תימא [שעשאו פונדק] לשלשה ישראל וכו', ההוא דנפל מיניה מיאש (ע"פ פ"מ בירושלמי) ועיין בתוספות שם, ד"ה אפילו תימא.<sup class="footnote-marker">8</sup><i class="footnote">והראשונים במקומו האריכו בשאלה אם שלשה הם רבים לעניינינו.</i> ועיין ירושלמי כאן פ"ב ה"ג, ח' רע"ג, ומ"ש בתלמודה של קיסרין, סוף עמ' 45, ובטלתי את דבריי בפירושי לירושלמי שם כיר"ז. ועיין מ"ש לעיל ה"ב (שורה 4), ד"ה ברם. ועיין במשנת מכשירין פ"ב מ"ח ומ"ש בב"י טחו"מ ריש סי' רנ"ט, ד"ה ומ"ש כיצד, בשם הראב"ד, וכן הביא בחי' הרשב"א כ"ד א' סד"ה והא. וכן פסק הר"ח כ"ד א'. 
<small>28.</small> <b>בחנות, עד מקום שדרך בני אדם רגילין ליכנס וכו'. </b>במשנתנו פ"ב מ"ד: מצא בחנות הרי אילו שלו, בין התיבה ולחנוני של חנוני. ועיין ש"ך סי' רס"ח ס"ק ב' (מ"ש). ובס' הנר לר"ז אגמאתי 78 ע"ב: תוספה מצא בחנות עד מקום שדרך בני אדם ליכנס הרי אילו שלו, יתר על כן, של בעל החנות. 

Halakhah 15

<small>29-30.</small> <b>הלוקח בהמה מחבירו ומצא עליה דבר שיש בו שוה פרוטה, חייב להכריז. </b>לפי הגירסא שלפנינו צריך לפרש שלקח מתגר שאף הוא קנה מאחרים (עיין בבלי כ"ז רע"א). ברם מסתבר יותר שהמלה "להכריז" היא באשגרה מן הבבות שלעיל, וכאן צ"ל: להחזיר, כמו שהגיה במ"ש. והלכה זו מפורשת בירושלמי כאן פ"ב ה"ה, ח' ע"ג, במעשה של שמעון בן שטח שקנו לו תלמידיו חמור ומצאו מרגלית תלויה בו, וצוה לתלמידיו להחזירה לבעל החמור. ושאלו עלה, והרי אבדתו של גוי מותרת, ומכאן שבכגון דא בישראל חייב להחזיר. ולהלן בסמוך בירושלמי אמרו שהחכמים הזקנים קנו כרי של חטים מחיילי רומי ומצאו שם צרור דינרים והחזירוהו לבעליו, משום קידוש השם, ונהגו בהם כדין ישראל. ובמשנתנו פ"ב מ"ד: הלוקח פירות מחבירו וכו', ומצא בהן מעות וכו', אם היו צרורין נוטל ומכריז. ועיין בבבלי שם כ"ז א'. 
<small>30-31.</small> <b>פחות משוה פרוטה, אין חייב להכריז, שנ' שלמה, מה שלמה מיוחדת דבר שיש בו שוה פרוטה וכו'. </b>בתס"ר ח"ב (ירושלים תפרח"י), עמ' 109, העירותי שדרשה זו במכילתא דרשב"י הוצ' הופמן, עמ' 144, והיא כתוספתא שלנו כאן. ועיין עכשיו בהוצ' אפשטיין־מלמד, עמ' 203 (ואף שם חסר הציון לתוספתא).<br>ובספרי כי תצא פי' רכ"ד, הוצ' ר"א פינקלשטין, עמ' 257: <b>אשר תאבד ממנו</b>, פרט לפחות משוה פרוטה, ר' יהודה אומר ומצאת <b>לרבות</b> (כ"ה בכל כתה"י, חוץ מבדפוסים ופירוש רבינו הלל) פחות משוה פרוטה. אבל בבבלי כ"ז א' גורס בברייתא זו ר' יהודה אומר <b>ומצאת</b>, פרט לאבידה שאין בה שוה פרוטה, ואמר עלה אביי: משמעות דורשין איכא בינייהו וכו'. אבל לפי מסורת הספרי יש כאן מחלוקת, ור' יהודה סובר שחייב להחזיר אבדה אפילו היא פחות משוה פרוטה. ועיין בתוספות כ"ז סע"א ובריטב"א במקומו.<br>ובמשנתנו פ"ב מ"ה (ספרי הנ"ל): מה שמלה מיוחדת שיש בה סימנין ויש לה תובעין וכו'. ופירשו כמה מן הראשונים<sup class="footnote-marker">9</sup><i class="footnote">הרמב"ן, הריטב"א וחי' הר"ן, וציינתי להם בתס"ר הנ"ל (בפנים).</i> ע"פ התוספתא שלנו, שיש לה תובעין פירושו שיש באבדה שוה פרוטה. אבל רש"י וסייעתו פירשו שיש לה תובעין היינו שלא נתייאש, פרט לנתייאש שכבר אין לה תובעין. והעירו הראשונים<sup class="footnote-marker">10</sup><i class="footnote">תוספות כ"ז א', ד"ה מה, הרמב"ן והריטב"א הנ"ל.</i> על הירושלמי רפ"ב דילפינן יאוש בעלים מן הכתוב אשר תאבד ממנו ומצאת וכו'.

Halakhah 16

<small>33.</small> <b>בראשונה כל הבא ונותן סימניה וכו'. </b>בבלי כ"ח ב'. והיו מחזירין אפילו בסימנין שאינן מובהקין. 
<small>33-34.</small> <b>משרבו הרמאין התקינו שיהא זה נותן סימניה ומביא ראייה שאינו רמיי. </b>במשנתנו פ"ב מ"ז: והרמאי אע"פ שאמר סימניה לא יתן לו וכו', עד שתדרוש את אחיך אם רמאי הוא אם אינו רמאי. ובבבלי הנ"ל: משרבו הרמאין התקינו שיהו אומרים לו צא והבא עדים דלאו רמאי את וטול. ופשיטא שבנותן סימנין עסיקינן. ועיין בשטמ"ק ומ"ש בח"ד. ובר"ח כ"ח ב': וסוגיין בעינן דיהיב סימנין מובהקין, והוא דאית סהדי דליתיה רמאי. ועיין מ"ש על כ"ז בפירושי לירושלמי כיר"ז במקומו.<br>ובירושלמי פ"ב ה"ח, ח' ע"ג: אי זהו רמאי, עבד גרמיה מחזר מציאן, עבד חדא רבה וטבא. היך הוא עביד רבה וטבא, חמי ליה בירייתא מחזר מציאן ומפקידין גביה, והוא נסיב כוליה ואזיל ליה. ונראה בפירושו שהרמאי רגיל להכריז שמצא מציאות ומחפש את בעליהן. ואם הוא נוהג כן תכופות, ואינו מחזיר מפני שלדבריו אין הסימנים מתאימים, או שבכלל אין תובעין, שהרי הכל בדוי, הרי הוא חשוד שעושה כן בכוונה, כדי שיחשבוהו לנאמן ויפקידו אצלו ממון רב, והוא נוטל את הכל ובורח. ועיין במלא"ש למשנתנו ופירושו קשה, שאם כופר בפקדון אין לך חשוד גדול מזה. ועוד אמרו שם: ואית דמרין אזיל לכנישתא ושמע סימנין ואזל לכנישתא חורי ואמר סימנא ונסב ליה. ונראה בפירושו שהוא מחזר בבתי כנסיות שמכריזין בהן (בבבלי כ"ח ב': שיהיו מכריזין בבתי כנסיות ובבתי מדרשות) ושמע אדם נותן סימני האבידה, והמוצא אומר לו לא כיוונת יפה שבחפץ שמצאתי אין הדבר כן, וכן עושה בבית כנסת אחר, והוא לומד מכאן את הסימנים המובהקים ביותר. ולפי "אית דמרין" אין מחזירין לו אפילו בסימנין מובהקין, עיין מ"ש בפירושי לירושלמי כיר"ז. ועיין רש"י למשנתנו כ"ח א', ד"ה ויכריז, ופירושו קשה, עיין בתוספות כ"ח ב' שצויינו בגליון. ועיין במלא"ש במקומו.

Halakhah 17

<small>34-35.</small> <b>בראשנה היו מכריזין עליה שלש רגלים וכו'. </b>כדברי ר' יהודה במשנתנו פ"ב מ"ו. והברייתא שלנו בירושלמי פ"ב ה"ז, ח' ע"ג, ובבבלי כ"ח ב'. ובמשנתנו, וכן בירושלמי ובבבלי, נוסף הטעם: כדי שילך לביתו שלשה ויחזור שלשה ויכריז יום אחד. ובמכילתא משפטים פ"כ סוף עמ' 324: ד"א <b>עד דרוש אחיך</b>, עד שיצא עליו כרוזה. 
<small>35-36.</small> <b>ומשחרב בית המקדש התקינו שיהו מכריזין עליה שלשים יום. </b>והעיר בח"ד שבבבלי כ"ח ב' הנ"ל לא נזכר זמן ההכרזה, ובירושלמי הנ"ל: שיהו מכריזין ג' ימים, ושער שכן צ"ל גם בתוספתא, אבל במה"פ שם הגיה בירושלמי ע"פ התוספתא, וכן באמת בירושלמי כיר"ז: מכריזין שלשים יום. 
<small>36-37.</small> <b>ומן הסכנה ואילך התקינו שיהא מודיע לשכניו ולקרוביו ולמיודעיו ולאנשי עירו, ודי. </b>בירושלמי הנ"ל: לקרוביו ולשכיניו ודייו. ובכיר"ז: <b>לקרובים ולשכנים</b> ודיי[ו]. ועיין מ"ש להלן בשם הבבלי. ובבבלי הנ"ל: ומשרבו <b>האנסים</b> התקינו שיהו מודיעין לשכניו ולמיודעיו ודיו. מאי (משרבו) <b>האנסים</b>, דאמרי אבידתא למלכא. ועיין בבלי ברכות ס' א'. ובבבלי כאן מוכח שכן היה מנהג הפרסים ולא של הרומאים, ועיין מ"ש בפירושי לירושלמי כיר"ז פ"ב, שורה 78. ועיין בירושלמי כאן פ"ב ה"ה, ח' ע"ג, במעשה של אלכסנדר מקדון.<br>ואשר לגירסת התוספתא "ולאנשי עירו" הרי מלים אילו חסרות בירושלמי ובבבלי בכל הנוסחאות (עיין דק"ס כאן, עמ' 78, הערה מ'), אלא שבבבלי פירשו שכניו במשנתנו "שכני אבידה", והיינו הכפרים השכנים למקום האבידה, עיין שם כ"ח א' ובשטמ"ק שם. ועיין בירושלמי כיר"ז הנ"ל.

Halakhah 18

<small>37-38.</small> <b>המוצא מציאה, אם יש בה כדי להחזיר לבעלים בשוה פרוטה ולגבות שכרו ממנה וכו'. </b>שהרי שלו קודם אפילו לשל אביו ולשל רבו. ועיין ספרי כי תצא פיסקא רכ"ב, עמ' 256, בבלי ל' א' ומקבילות, ובשטמ"ק שם. ועיין במשנתנו פ"ב מ"ט ובמלא"ש שם. ונראה שברייתא זו באה להוציא מדעת ר' יהודה בספרי (עיין לעיל, שורה 30–31, ד"ה ובספרי), ולשיטתו צריך להטפל בה אעפ"י שלא תשאר בה פרוטה אחרי נכוי שכרו. וצ"ע. ועיין בשטמ"ק ל' סע"א בשם תוספ' שנץ. 

Halakhah 19

<small>39.</small> <b>אי זו היא אבידה, מצא קרדום באסרטה וכו'. </b>בבלי ל' סע"ב. ופירש"י סתם אבידה שמוכחת שהיא שם שלא מדעת בעלים. ולדעת חכמים חייב להכריז אפילו מצא באיסרטה גדולה, עיין מ"ש לעיל שורה 4, ד"ה ברם ושורה 26–27, ד"ה מצא בבית. ובמכילתא דרשב"י כ"ג, ד', עמ' 215: כלים מונחין באמצע דרך הרי זה יזקק להן, והעתקנו את כל הבבא להלן. 
<small>40.</small> <b>ופרה רועה בין הזרעים. </b>וכ"ה בד ובכי"ע, ובבבלי הנ"ל: ופרה רצה בין <b>הכרמים</b>. וכ"ה במשנתנו פ"ב מ"ט. ובמכילתא דרשב"י הנ"ל: חמור מפסיג בין <b>הכרמים</b>. ולפי הגירסא שבתוספתא פירושה שפרה רועה בזרעים ברשות היחיד, ויש כאן גם אבידת קרקע (עיין בבלי ל"א א') וגם הפסד לבעלי הפרה שיתחייבו לשלם בעד הזרעים, ומוכח שהיא שם שלא מדעת בעלים. 
<b>טלית מונחת בצד הגדר וכו'. </b>וכע"ז בבבלי. ועיין מ"ש להלן בסמוך בשם מכילתא דרשב"י הנ"ל. 
<small>41.</small> <b>וחמור רועה בין עשבים וכו'. </b>בבבלי הנ"ל: ופרה רועה בין <b>הכרמים</b>. וכבר הגיה הגר"א בגליון שם (ע"פ הראשונים): בין העשבים. וכ"ה בכי"י, עיין דק"ס, עמ' 88, הערה ה', ועיין בבאור הגר"א לחו"מ סי' רס"א ס"ק ה'. ובמכילתא דרשב"י, עמ' 215, הנ"ל: היה חמור רועה כדרכו, וכלים מונחין כדרכן, אין נזקק להן, חמור מפסיג בין הכרמים, כלים מונחין באמצע דרך, הרי זה יזקק להן. 
<small>41-42.</small> <b>מצאן שלשה ימים זה אחר זה, הרי זה אבידה. </b>וכבר הוכיחו בח"ד ובמ"ש מלשון התוספתא ("מצאן" שחסר בבבלי) שהכוונה לכל מה שנשנה לעיל, כלומר, גם על טלית וחבית. והוא כשיטת הרשב"א ל"א רע"א. ועיין מ"ש הרב המגיד בפט"ו מה' גזילה ואבידה ה"ה. והעיר במ"ש גם על דברי הש"ך בחו"מ סי' רס"א ס"ק א'. ועיין גם בבאור הגר"א שם ס"ק ג'. ובמכילתא דרשב"י הנ"ל חסרה הלכה זו. 

Halakhah 20

<small>42.</small> <b>כל דבר שעושה ואוכל, כגון פרה וחמור וכו'. </b>משנתנו פ"ב מ"ז, מכילתא משפטים פ"כ, עמ' 325, ולא הוסיפה התוספתא אלא את הדוגמא ואת מה שנשנה להלן. כלומר, שאפילו אחרי ההכרזה לא ימכור מיד, מפני שהבעלים ניחא להם בבהמתן. ובבבלי כ"ח ב': כגון פרה וחמור מטפל בהן עד י"ב חודש, מכאן ואילך שם דמיהן ומניחן. ופירש"י: שם דמיהן מוכרן ומניח דמים אצלו. ועיין שטמ"ק. ולא נזכר בתוספתא כאן שיעור הטיפול בבהמה גסה. 
<small>43.</small> <b>לא יעשה מהן יותר ממה שהן אוכלין. </b>צ"ל: לא יעשה <b>בהן</b> וכו'. כמו שהוא בד ובכי"ע. ויפה העיר בח"ד על הר"מ פי"ג מה' גזילה ואבידה הט"ו: ומשכירן, ולוקח שכר ומאכילן, ואם היה שכרן יתר על אכילתן הרי היתר לבעלים. והיא העצה ההגונה לו, שהרי אי אפשר לחייב את המוצא שיתן תמיד את דעתו לצמצם שהבהמה לא תעבוד יתר על שיעור אכילתה. 
<small>43-44.</small> <b>אווזין, ותרנגלין, מיטפל בהן שלשה ימים, בעגלים, ובסייחים, שלשים יום. </b>וכ"ה בבבלי הנ"ל בברייתא השנייה, עיי"ש בבבלי שתירצוה שלא תחלוק על הברייתא שהובאה לעיל שם. 
<small>44-45.</small> <b>יתר על כן, מוכרן בבית דין. </b>בבבלי הנ"ל: מכאן ואילך שם דמיהן ומניחן. ופירש"י: <b>מוכרן</b>, ומניח הדמים אצלו. והוא כר"ע במשנתנו פ"ב מ"ו שם שלא ישתמש במעות. ועיין בשטמ"ק מ"ש על פירש"י. וברי"ף פ"ב סי' רצ"ה גרס בברייתא השנייה שבבבלי (שהיא הברייתא שלנו), אצל עגלים וסייחים ואווזין ותרנגולים: מכאן ואילך מוכרן בבית דין. וברא"ש פ"ב סי' ט"ז דייק מלשון רש"י שאף לשיטתו צריך לשום בב"ד. אבל בתוספות (פסחים י"ג סע"א) פירשו שיכול לשום לעצמו, שהרי מחזיר אבידה, ואינו חשוד שישום לו בפחות. וכן מביא באו"ז כאן פ"ב סי' ע"ט בשם הר"ש, ועיין גם ברא"ש הנ"ל. ובפיה"מ להר"מ פ"ב מ"ז: ואחר זמנים הללו יזקוף דמיהן על עצמו. ובפי"ג מה' גזילה ואבידה סהט"ו: מיכן ואילך שם דמיהן עליו והרי הן שלו ושל בעלים בשותפות, כדין כל השם בהמה מחבירו. ובהשגות שם: יפה אמר וכו'. ואפשר שבפיה"מ הנ"ל הדברים עונים על אווזין ותרנגולין גרידא שאינן עושין ואוכלין. ועיין מ"ש להלן פ"ג ה"ח, שורה 23. ועיין לעיל מעשרות פ"ב סהי"ז, סוף עמ' 235, ירושלמי שם פ"ג ה"ג, נ' ע"ג, ומ"ש לעיל ח"ב, עמ' 688 ואילך. 

Halakhah 21

<small>45.</small> <b>מצא ספרים, קורא בהן אחד לשלשים יום. </b>פיסקא ממשנתנו פ"ב מ"ח. 
<small>45-46.</small> <b>ולא יקרא בהן את הפרשה וישנה וכו'. </b>ירושלמי פ"ב ה"י, ח' ע"ד, בבלי כ"ט ב'. 
<small>46-47.</small> <b>ולא יקראו שלשה בכרך אחד וכו'. </b>וכ"ה בירושלמי ובבבלי הנ"ל. ופירושו שלא יקראו בו שלשה בבת אחת, עיין מ"ש (על "כרך אחד")<sup class="footnote-marker">11</sup><i class="footnote">בירושלמי מגילה פ"ד ה"א, ע"ה ע"א: ר' יונתן הוה עבר קומי סידרא, שמע קלון קרויי ולא מברכין. אמר לון עד מתי אתם עושין את התורה קרחות קרחות. והמאמר קשה מאד, עיין במפרשים שנדחקו. ושמא צ"ל בירושלמי: ולא <b>מכרכין</b>, כלומר לא קראו שלשה פסוקים בבת אחת (עיין במשנתנו להלן שם מ"ד. ובנוסח התוספתא שם פ"ג הי"ז, סוף עמ' 357. אין קורין בתורה פחות משלשה פסוקים <b>בכרך </b>אחד), ומשום כך אמר להם מה שאמר. ובזמנו של ר' יונתן בוודאי לא ברכו בא"י על התורה אלא תחילה וסוף, כדין משנתנו שם. ועיין ירושלמי ברכות פ"ז ה"ג, והנכון הוא במה"פ שם, ד"ה ארפוניה. ואני מהסס קצת בהגהה זו, שכמעט ואינה הגהה, משום שאינני זוכר "כורך" במשמעות זו אלא בבניין קל, דוגמת "כורכין את שמע", "כרוך ותני", וכדומה.</i> בירושלמי כפשוטו, עמ' 151. ובבבלי שם הקשו ממשנתנו הנ"ל ששנתה: ולא יקרא אחר עמו, ומוכח ממנה שאפילו שנים אינם קוראים בבת אחת. ותירצו: א"ר <b>אלעזר</b><sup class="footnote-marker">12</sup><i class="footnote">כ"ה בכל כתה"י, והשוה בבלי שבת י"ב ב'.</i> כאן בעניין אחד, כאן בשני עניינים. ופירש"י שבעניין אחד אפילו שנים אינם קוראין. וברי"ף במקומו סוף סי' רצ"ו פירש להפך, וכן פסק הר"מ בפי"ג מה' גזילה ואבידה הי"ג, ועיין מ"ש במצפה שמואל. 
<small>47.</small> <b>סמכוס או' בחדשים, אחד לשלשים וכו'. </b>בבלי הנ"ל, ובירושלמי הנ"ל נשנית הלכה זו בסתם. ובד"ח של התוספתא בטה"ד: בחדשים אחד לג' ימים. 

Halakhah 22

<small>48.</small> <b>כלי כסף משתמש בהן. </b>במשנתנו פ"ב מ"ח ובספרי כי תצא פי' רכ"ד, עמ' 257: כלי כסף וכלי נחושת משתמש בהן לצרכן, אבל לא לשחקן. ופירש"י לצרכן, שמתעפשין בקרקע, כדאמרינן לקמן (מ"ב א') שזו היא שמירתן. ומכאן ברור שאף כלים של כסף אין להם שמירה אלא בקרקע, עיין בסמ"ע סי' רצ"א ס"ק כ"ב. ומתוך דברי רש"י משמע שאם שומר את כלי הכסף בבית אסור להשתמש בהם, אבל הפוסקים לא חילקו בכך, כפי שהעיר בסמ"ע סי' רס"ז ס"ק כ"ד ובח"ד כאן. 
<small>48-49.</small> <b>בצונן, אבל לא בחמין וכו'. </b>ירושלמי פ"ב ה"י, ח' ע"ד, בבלי ל' א'. 
<small>49.</small> <b>כלי נחשת משתמש בהן וכו'. </b>ירושלמי הנ"ל. ובבבלי הנ"ל: ת"ר המוצא כלי עץ משתמש בהן בשביל שלא ירקבו, כלי נחושת וכו'. והרישא היא מן הספרי כי תצא פי' רכ"ד, עמ' 257. 
<small>50.</small> <b>מפני שהוא משחקן. </b>וכ"ה בירושלמי הנ"ל בכיר"ז ובבבלי הנ"ל. ובירושלמי שלפנינו: מפני <b>שמפחיתן</b>, ועיין בבלי כאן ע' א'. ועיין במשנתנו פ"ב מ"ח, ופירש"י (כ"ט ב'): אבל לא לשחקן, לא ישתמש בהן זמן ארוך, שישחקן. וכוונתו שאפילו כלי כסף בצונין וכלי נחושת בחמין (ולא ע"י האור) לא ישתמש בהן זמן ארוך. 
<b>מגריפות וקרדומות וכו'. </b>ירושלמי ובבלי הנ"ל. 
<small>51.</small> <b>מגריפה, גורף בה את הטיט וכו'. </b>ובירושלמי הנ"ל בכיר"ז: <b>מגבל</b> את הטיט. ובבבלי הנ"ל חסר מכאן ואילך עד "וכשם שאתה אומר". ואין כאן אלא פירוש הרישא מהו רך ומהו קשה, עיין בשטמ"ק ל' א', ד"ה משתמש, בשם תלמיד הר"ף. 
<small>52.</small> <b>לא צנם ולא זית. </b>וכ"ה בכי"ע. ובד: לא צנון וכו', וצ"ל: לא צנין וכו'. וכן בירושלמי הנ"ל: לא ציני' ועצי זית (מנ"ב). וצינין הם דקלים קשים (ונזכר כבר במשנה סוכה רפ"ג), ועיין ערוך ערך קשב ב'. 
<small>52-53.</small> <b>וכשם שאתה אומ' באבידה, כך אתה אומ' בפקדון. </b>ירושלמי ובבלי הנ"ל. ופירשו בבבלי שם שהמפקיד הלך לו למדינת הים, שאם לא כן מה לו לנפקד להשתמש בהם, ידאגו הבעלים לכך.<br>והנה בבבלי נסתיימה הברייתא בבבא זו, וממילא ברור שהיא דבוקה לשלפניה לשימוש בכלים. אבל מתוך התוספתא והירושלמי נראה יותר שהלכה זו דבוקה לזו שלאחריה, ופירושה: וכשם שאמרו באבידה (כלומר במשנתנו הנ"ל ובספרי כי תצא פי' רכ"ד) "מצא כסות מנערה אחת לשלשים יום" וכו', כך אתה אומר בפקדון, והיינו "המפקיד כסות אצל חבירו" וכו'. ובאמת בכי"ע אין שום הפסק בין הלכה זו ולבבא הבאה.
<small>53.</small> <b>המפקיד כסות וכו'. </b>עיין מ"ש לעיל בסמוך, והיא משנתנו הנ"ל. 
<small>54.</small> <b>אם היתה מרובה נוטל שכרו ממנה. </b>כלומר, אם טרחתה מרובה נוטל שכרו מן הכסות. ועיין להלן בבבלי צ"ג ב', בתוספות כאן ל' א', סד"ה לצורכו, וב"ק נ"ח א', ד"ה א"נ. והכל במפקיד עסיקינן. ועיין במשנתנו פ"ב סמ"ט (לעניין מציאה). 

Halakhah 23

<small>56.</small> <b>הכניסה למקום שיראנה לא יטפל בה. </b>בבלי ב"ק נ"ז רע"א. ופירש"י: שיראנה בעליה. ובספרי כי תצא פיס' רכ"ב, עמ' 256: החזירה למקום שראוה אחרים לא <b>יטפלו</b> בה, כלומר, מכיוון שחל החיוב עליו, אין אחרים חייבים לטפל בה.<sup class="footnote-marker">13</sup><i class="footnote">להלן בספרי שם פיס' רכ"ג: אל תוך ביתך, ולא לבית אחר. ואין כאן אלא דרשה שגורה, עיין בהערות ר"א פינקלשטין במקומו.</i> 
<b>נגנבה, או אבדה, חייב באחריותה. </b>ספרי ובבלי הנ"ל, ועיין בפי' רד"ף בספרי דבי רב רס"ב סע"ב. ברם בתוספתא אין לפרש כפירושו בספרי, שהרי אחרים לא נזכרו כאן כלל. ולפי פשוטה פירושה שאם נגנבה מביתו של המוצא חייב באחריותה, כפירוש הבבלי בב"ק הנ"ל אליבא דרב יוסף, ולא נדחקו שם אלא לתרצה גם אליבא דרבה, ועיין במסקנא שם שהסיקו שבבעלי חיים כולם מודים שחייב באחריותם, עיי"ש. 
<small>57.</small> <b>חייב באחריותה עד שיכניסנה לרשותו. </b>ספרי ובבלי ב"ק נ"ז א', הנ"ל. והכוונה לרשותו של בעליה. ובתוספות שם, ד"ה לעולם: סיפא דברייתא דלעיל בתוספתא דבבא מציעא. 
<b>הכניסה לגינתו, ולחורבתו וכו'. </b>בבלי ב"ק הנ"ל, ועיין בבלי כאן ל"א א'. והכוונה שלביתו לאו דווקא, אלא לכל מקום המשתמר, ואינו צריך דעת בעלים, עיין בבלי הנ"ל. 

Halakhah 24

<small>58.</small> <b>מצא חמור טעון פחמין. </b>וכן בכי"ע: <b>פחמים</b>. ובד בטעות: חמץ, וצ"ל: [פ]חמין.<sup class="footnote-marker">14</sup><i class="footnote">היו"ד והנו"ן סופית נתחברו לצד"י סופית. והוא רגיל מאד בכל המקורות. עיין במשנת כלים פכ"ד מ"ט: והפוחלץ, וכ"ה בס"ז הוצ' מהרי"ן אפשטין, עמ' 24, אבל בכמה מקורות: והפוחלין, עיין מ"ש מהרי"ן אפשטין בפיה"ג לטהרות, עמ' 65, הערה 24, תוספתא כלים פ"ה ה"ז: ונבלי שרץ, וצ"ל: ונבלי שרין, עיין מ"ש בתס"ר ח"ג, עמ' 49, ירושלמי נזיר פ"א ה"ב, נ"א ע"ב: הריני מיץ של ערלה וכו', וצ"ל: מיין של ערלה, כמו שהוא בראשונים, עיין בעמודי ירושלים בירושלמי שם, וכ"ה במאירי ג' ב', ד"ה אמנם. וכ"ה בכ"מ.</i> ועיין מ"ש להלן בסמוך. 
<small>58-59.</small> <b>או דברים האסורין, אין מחייבין אותו ליגע בהן. </b>אין ספק שהכוונה כאן לדברים האסורים מחמת חוק המלכות כלומר, שאסור להכניס אותם בלי מכס, או כדומה. וכן להלן פ"ז הי"ב: וטענו <b>דברים האסורין</b>, ונטלום ממנו <b>חרמים או מוכסים</b> וכו'. ואם אין דרכו לגנוב מכס אין מחייבין אותו ליגע בהן. אבל ברור שאין מדברין כאן באיסורי תורה שאינו <b>רשיי</b> ליגע בהן (עיין להלן, שורה 67, בעניין איסורי הנאה), שהרי הוא מסייע בידי עוברי עבירה, ומה עניינו ל"כל העושה בתוך שלו".<br>ולעצם העניין עיין ספרי כי תצא פיס' רכ"ב, עמ' 256, מכילתא דרשב"י כ"ג, ה', עמ' 215, בבלי כאן ל' א'.
<small>59.</small> <b>כל העושה בתוך שלו וכו'. </b>בבלי ל' ב' (בשם רבא). 
<small>60.</small> <b>אם היה חמורו נפלן, פורק עמו אפילו מאה פעמים. </b>בכי"ע: אם היה חמורו נופל וכו', והכוונה, נופל תחת משאו, עיין בבלי ל"ב סע"א. ובמכילתא משפטים פ"כ, עמ' 325, ירושלמי פ"ב הי"א, ח' ע"ד, בבלי ל"ג רע"א: רובץ ולא רבצן. ובמ"ש מחלק בין רבצן לנפלן. ורבצן הוא שכוונתו להזיק, ועושה כן מרצונו,<sup class="footnote-marker">15</sup><i class="footnote">עיין להלן ב"ב פ"ד ה"ו ומקבילות. והתוספתא מונה שם. נגחנית, נגפנית, נשכנית, <b>רבצנית</b>, בעטנית, כלומר, כל תולדות קרן, שכוונתה להזיק.</i> ונפלן הוא חמור שרגליו רעות, ונופל באונס. ובירושלמי הנ"ל: תני <b>רובץ</b>, ולא רבצן, וחזר ותני פורק עמו אפילו מאה פעמים ביום,<sup class="footnote-marker">16</sup><i class="footnote">כלומר, מקשה מן הסיפא על הרישא. ועיין גם במשנתנו פ"ב מ"י, ספרי כי תצא פיס' רכ"ה, עמ' 258.</i> ומתרץ: הן דתימר רובץ ולא רבצן, בההוא דמפיל גרמיה, והן דתימר פורק עמו אפי' מאה פעמ' ביום בההוא דאניס. אבל נראה יותר שגירסת כי"ע נכונה, ולא מצאתי "נפלן" במקום אחר. 
<small>61.</small> <b>רשיי להקל על הפרסה ולגבות שכרו הימנה. </b>בד ובכי"ע: להקל <b>את</b> הפרסה. והיא היא. ולכאורה פירושו שמותר לו לאדם להקל על הבהמה (השוה שמות י', כ"ו: <b>לא תשאר פרסה</b>), כלומר, להקל עליה בסיוע, לסייע לה, ולקבל שכר בעד הסיוע. ואפילו במקום שאינו חייב בפריקה, כגון שהיה עליה יתר ממשאה (משנתנו פ"ב מ"י, מכילתא הנ"ל, ועיין בבלי ל"ג א'), מ"מ מקיים מצות טעינה (הקם תקים עמו), ורשאי לקבל שכר. ובכלל "הקם תקים" כלול גם המסייע והמחזיק (את המשא שלא יפול). וכן אמרו בירושלמי סוטה פ"ז ה"ד, כ"א ע"ד: אשר לא <b>יקים</b> את כל דברי התורה הזאת, וכי יש תורה נופלת שמעון בן יקים אומ' <b>החזק</b><sup class="footnote-marker">17</sup><i class="footnote">כצ"ל בירושלמי שם, עיין מ"ש בקונטרסי "על הירושלמי", עמ' 72, הערה 87.</i> הוא עומד. ועיין היטב גם בתו"כ בהר פרשה ה' ה"א, ק"ט ע"ב.<br>ובבבלי ל"ג א': תנא ומדדה עמו עד פרסה. אמר רבה בר בר חנה ונוטל שכר. ולכאורה היא הברייתא שלנו, והכוונה שם שהוא מדדה<sup class="footnote-marker">18</sup><i class="footnote">עיין עה"ש ערך דד א' ומ"ש לעיל ח"א, עמ' 242. וכשהחמרים מתנהלים בכבדות הם מסייעים לחמור.</i> עם בעל החמור עד פרסה, ומשגיח שלא תפול תחת משאה, ונוטל שכר. ועיין בתוספות שם, ד"ה ונוטל. ובדק"ס שם, עמ' 96, הערה כ', מביא בשם כ"י ר' א': ל"א (= לישנא אחרינא) <b>הקם תקים עמו עד</b> פרסה, ת"ר ומדדה וכו'. והכוונה שמחזיק עמו, ומקיים מצות הקם תקים (טעינה).<br>ושמא שנו בבבל: ורשאי להקל <b>עד</b> פרסה, ולפיכך פירשו מה שפירשו. וכע"ז בבבלי כתובות ס"ז ב' שפירשו שם בציפורי בבשר ציפורים, ובתוספתא ובירושלמי הכוונה למשקל ציפורי, עיין מ"ש לעיל ח"א, עמ' 185 ואילך.

Halakhah 25

<small>61-62.</small> <b>אין מחייבין אותו להיות עומד ומחזיר מפרק ומטען. </b>כלומר, אין מחייבין אותו להיות עומד ומחזר אחרי מצות פריקה וטעינה, שנ' <b>כי תפגע</b>, ולמדים פריקה וטעינה מאבידה, עיין ריטב"א ושטמ"ק כאן ל"ג א'. ויפה העיר במנ"ב על הברייתא בחולין קל"ט ב': יכול יחזור בהרים ובגבעות כדי שימצא קן, ת"ל כי יקרא וכו'. ועיין בלשון הבבלי בברכות נ"ג ב': כדרך <b>שמחזרים</b> על המצות. ובמס' כלה פ"ג, הוצ' היגר עמ' 218: כל המצות שאין אדם מחויב אלא אם כן באה לידו, דכתיב <b>כי תפגע שור אויבך</b> וכו'. 
<small>62-63.</small> <b>וכי תראה, יכול שנים ושלשה מיל וכו'. </b>מכילתא משפטים פ"כ, עמ' 323, ספרי כי תצא פיס' רכ"ב, עמ' 255, ירושלמי כאן פ"ב הי"א, ח' ע"ד,<sup class="footnote-marker">19</sup><i class="footnote">ושם בטעות: רחוק מאה מיל. אבל בירושלמי כיר"ז: רחוק <b>מלוא </b>מיל.</i> מכילתא דרשב"י כ"ג, ה', עמ' 215 (במה"ג), מדרש תנאים, עמ' 132, בבלי ל"ג א'. ובס' הנר לר"ז אגמאתי (82 ע"ב) שם: תנו רבנן בתוספת בבא מציעא דנזיקין כי תראה יכול אפילו מרחוק וכו', והעתיק את לשון הבבלי, אלא שציין למקור, כרגיל אצלו. והגירסא "מלא מיל" שבמקבילות יותר נוחה, והרבותא היא שאפילו במלוא מיל פטור מלהזדקק. 
<small>63.</small> <b>אפלו בתוך ארבע אמות. </b>המלה "אפלו" היא, כנראה, ט"ס וצריך למוחקה. 
<small>64.</small> <b>אחד משבעה ומחצה במיל, וזהו ריס. </b>בכי"ע (מנוקד): זה הריס. מקורות הנ"ל, ועיין מ"ש לעיל ב"ק פ"ח הערה 12.<br>ואשר לפירוש המלה וודאי בעיני שהכוונה למרוץ הסוס, כעין מה שפירש גייגר בתוספות ערוך השלם ערך אספריתא, עמ' 49. ותרגומו המדוייק הוא: איצטדיון, כלומר, אחד משבעה ומחצה למיל. ובן זמנו של משנתנו Dio Cassius מחשב בקביעות שבעה ומחצה איצטדיות למיל (XXXIII 17.7 LI. 19. 6) מפני שכן היה ארכו של האיצטדיון המפורסם ביותר, האיצטדיון האולימפי. ועיין במלונו של Liddell and Scott ערך στάδιον, ואצל Hultsch בספרו Metrolog. Script. Reliquiae עמ' 195, ערך μίλιον.

Halakhah 26

<small>64-65.</small> <b>אוהב לטעון, ושונא לפרוק, מצוה לפרוק עם השונא, שלא לשבור את לבו. </b>וכ"ה בד. ובכי"ע: כְדֵי לשבור את לבו. והניקוד תכופות סימן, שיש כאן תיקון. והוא כנראה ע"פ הבבלי שגרס: כדי לכוף את יצרו. אבל בס' הנר לר"ז אגמאתי, 82 ע"א, מעתיק מן הבבלי: כדי לכוף את יצרו. ס"א שלא לשבר את לבו. ולפ"ז נראה שבסיפא העיקר הוא כמו שלפנינו בתוספתא, והכוונה שלא לשבור את לב השונא<sup class="footnote-marker">20</sup><i class="footnote">השוה מכילתא בשלח, ויהי פ"א, עמ' 86: שלא לשבור לב טף ונשים.</i> שיבהל ויפחד שיעזב אותו אחרי שיטפל באוהב, עיין בלשון הר"מ פי"ג מה' רוצח וש"נ ה"ב ולהלן שם בסוף הפרק.<br>ולעצם ההלכה הרי הגירסא בבבלי היא: אוהב לפרוק ושונא לטעון מצוה בשונא כדי לכוף את יצרו. והגירסא שלנו בתוספתא קשה, שהרי מצות פריקה קודמת למצות טעינה (מכילתא דרשב"י משפטים כ"ג, ה', עמ' 215, ועוד) ולמה לי הטעם של שבירת הלב. וכן הגיהו המפרשים בתוספתא ע"פ הבבלי. אבל וודאי אין כאן, שהרי הגירסא שלפנינו ("אוהב לטעון ושונא לפרוק") מקויימת גם ע"י ד וכי"ע. ושמא יש לפנינו השמטה ע"י הדומות, וצ"ל: אוהב לטעון ושונא [לטעון. אוהב לפרוק ושונא] לפרוק, מצוה לפרוק עם השונא. ומדברים בטעינה וטעינה ופריקה ופריקה. ובמכילתא דרשב"י הנ"ל, עמ' 215: אין לי אלא אחיך, אויבך מנין וכו' אם כפפת את יצרך לעשות שונאך אוהבך מבטיחך אני שאני עושה שונאך אוהבך. ועיין ספרי כי תצא פיס' רכ"ב, סוף עמ' 255, פיס' רכ"ה, עמ' 257. ועיין בתוספות פסחים קי"ג ב', ד"ה שראה.
<small>65-66.</small> <b>שונא שאמרו שונא שבישראל ולא שונא שבאומות. </b>לפי פשוטו פירושו שונא שאמרו לעיל שהוא קודם, הוא דווקא בשונא שבישראל, אבל בשונא גוי אין לו דין קדימה, כמו שפירש בח"ד. ועיין להלן בסמוך. ושמא הכוונה למקרא, כלומר שונא שאמרו בתורה אין הכוונה לגוי, שהלכה בידוע שהוא שונא את ישראל, אלא לשונא ישראל, אבל בגוי סתם אין הדין כן, אלא כמפורש להלן. 

Halakhah 27

<small>66-67.</small> <b>ראה חמורו של גוי חייב ליטפל בו, כדרך שמיטפל בשל ישראל. </b>בבלי ל"ב ב'. ועיין בהערות הרח"ש האראוויטץ למכילתא משפטים פ"כ, עמ' 325. ועיין ירושלמי פ"ב סהי"א, ח' ע"ד, ובבלי הנ"ל. ועיין מ"ש להלן, שורה 82, ד"ה הגוים והרועים. 
<small>67.</small> <b>אם היה טעון יין נסך וכו'. </b>בבלי ל"ב ב'. 

Halakhah 28

<small>67-68.</small> <b>ראה מים שהן שוטפין וכו'. </b>בבלי ל"א א'. 
<small>69-70.</small> <b>מצוה מן התורה לפרוק אבל לא לטעון, ר' שמעון או' אף לטעון. </b>פיסקא ממשנתנו פ"ב מ"י. וכן סובר ר' מאיר (כת"ק) במכילתא משפטים פ"כ, עמ' 326. ובאמת לא נזכרה טעינה בתורה <b>ו"הקם תקים עמו"</b> אפשר לפרש, פרוק את המשא מן הנופל (שנפל הוא והמשא עליו, עיין בבלי ל"ב סע"א) והקים את הנופל, אבל בבבלי (ל"ב א' הנ"ל) תפסו כדבר פשוט ש"הקם תקים עמו" הכוונה לטעינה, כלומר, אחרי הפריקה יקים את הבהמה ויחזור ויטעון אותה. ופירשו שם שכל המחלוקת היא אם מקבל שכר על הטעינה, ולר"ש שתיהן שוות, ושתיהן בחנם, ולחכמים פריקה בחנם, וטעינה בשכר. וכן במכילתא הנ"ל: לפי שהוא אומר <b>הקים תקים עמו</b>, אין לי אלא טעינה וכו'. ולהלן שם: ר' יהודה בן בתירא אומר <b>עזוב תעזוב עמו</b>, זו פריקה, <b>הקם תקים עמו</b>, זו טעינה. וכן בספרי כי תצא פיס' רכ"ב, עמ' 256. ועיין להלן. 
<small>70.</small> <b>שנ' עמו, עמו על גבי החמור דברי ר' שמעון. </b>כלומר, תקים עמו את המשא על גבי החמור, והיינו אחרי הפריקה טעון עד כמה שהחמור יכול לטעון. וכן בתרגום ירושלמי דברים כ"ב, ד': ומפרק תפרוק עמיה ומטען תטעני עמיה. וכן במכילתא משפטים פ"כ, עמ' 326: עזוב תעזוב עמו זו פריקה, הקם תקים עמו זו טעינה. מכאן היה ר' שמעון בן יוחי אומר כשם שהפריקה מן התורה כך טעינה מן התורה. וכע"ז בירושלמי פ"ב הי"א, ח' ע"ד. 
<small>70-71.</small> <b>וחכמים או' עמו אתה בשכר. </b>כלומר, אתה משתתף עמו ומשלם לו שכר בעד הטעינה, ולא כפועל בטל, אלא שכר גמור כפועל. ואם יכול לשכור פועלים גויים אינו נזקק לו, מה שאין כן בפריקה שמצווה מן התורה לפרוק, ופורק בחנם. ואם אין שם איש חייב לטעון משום הכלל ששנינו לעיל שורה 68: כל דבר שיש בו משם חסרון כיס וכו', ובאבידה כזו מקבל שכר כפועל, כשם שמקבל בגודר מים ששנינו לעיל בסמוך, עיין בפרישה טחו"מ סי' רס"ו אות ג'. ועיין מכילתא משפטים פ"כ, עמ' 325, שורה 9, מכילתא דרשב"י שם, כ"ג, ה', עמ' 215, שורה 15, בבלי ל"ב א', ל"ג א'. 
<small>71.</small> <b>וכשם שמצוה על בהמת עצמו, כך מצוה על בהמת חבירו. </b>וכ"ה בד ובכי"ע. ו"מצוה" לאו דווקא, והכוונה כשם שנוהג בבהמת עצמו. ועכשיו, עד סוף הפרק, אנו חוזרים למציאה, והיינו כשם שנוהג<sup class="footnote-marker">21</sup><i class="footnote">בירושלמי יבמות פט"ו ה"ג, י"ד ע"ד, ומקבילה: אין אדם רשאי ליקח בהמה חיה ועוף אלא אם כן התקין להם מזונות. ולפ"ז הלשון "מצוה" אין בו קושי כלל.</i> בבהמת עצמו, כך נוהג בבהמת חבירו, וזן אותה וטורח בה כבבהמת עצמו. 
<small>71-72.</small> <b>חבירו שטעה תופסו בידו וכו'. </b>בבלי ב"ק פ"א ב', אלא שכאן מוסיף שתופסו בידו ואינו מסתפק בהוראות גרידא. ועיין ירושלמי יבמות פט"ז ה"ג, ט"ו ע"ג (והגירסא שם משובשת), ועיין ספרי כי תצא סוף פיס' רכ"ג, בבלי ע"ז כ"ו ב', סנהדרין ע"ג א'. ועיין תוספות ע"ז הנ"ל, ד"ה אני, ובס' הנר לר"ז אגמאתי (35 ע"א) מעתיק את לשון הבבלי בשם התוספתא, כלומר מציין למקור, כרגיל אצלו. 
<small>73.</small> <b>הוא עצמו שטעה מפסג וכו'. </b>ירושלמי כתובות פי"ג ה"ו, ל"ו ע"ב, בבלי ב"ק הנ"ל. 
<small>74.</small> <b>שעל מנת כן הנחיל יהושע וכו'. </b>ירושלמי ובבלי הנ"ל, ובבבלי שם שאלו, והרי מדאורייתא הוא, עיי"ש. 

Halakhah 29

<small>75.</small> <b>אבידת רבו ואבידת אביו וכו'. </b>משנתנו פ"ב מי"א. 
<small>75-76.</small> <b>ואם היה אביו שקול כרבו וכו'. </b>בכי"ע: שקול <b>כנגד</b> רבו. וכ"ה במשנתנו הנ"ל ברוב כתה"י. וכ"ה גם בפיסקא בירושלמי הוריות פ"ג ה"ח, מ"ח ע"ב. והעמידוה שם: כשהיה חצי תלמודו מזה וחצי תלמודו מזה. כלומר, אביו שקול <b>כנגד</b> רבו, פירושו שלימדו חכמה כרבו, ואין פירושו שאביו חכם כרבו, שאם כן "מה מועיל", והרי סוף כל סוף רבו שלימדו חכמה הביאו לחיי העולם הבא. ועיין בח"ד שהאריך. ועיין בתיו"ט ובמלא"ש במקומו. 

Halakhah 30

<small>76-77.</small> <b>רבו שלימדו תורה, לא רבו שלימדו אומנות. </b>להלן הוריות פ"ב ה"ה. ובכי"ע שם: רבו שלימדו <b>חכמה</b> ולא רבו וכו'. ועיין להלן. 
<small>77.</small> <b>ואי זה זה רבו, שלימדו ופתח לו תחלה. </b>וכ"ה בד. ובכי"ע: ואיזהו זה שפתח לו תחילה. ובירושלמי כאן פ"ב הי"ג, ח' ע"ד: אי זהו רבו שלימדו חכמה כל שפתח לו תחילה, דברי ר' מאיר. וכ"ה בירושלמי הוריות פ"ג ה"ז, מ"ח ע"ב. ובירושלמי מו"ק פ"ג ה"ז, פ"ג ע"ב: אי זהו רבו כל שפתח לו תחילה דברי ר' מאיר. 
<small>77-78.</small> <b>ר' מאיר אומ' רבו שלימדו חכמה, לא רבו שלמדו מקרא. </b>להלן הוריות פ"ב הנ"ל: לא רבו שלימדו <b>תורה</b>. וכ"ז חסר בירושלמי ב"מ מו"ק והוריות הנ"ל. ובבבלי כאן ל"ג א': תנו רבנן רבו שאמרו רבו שלמדו חכמה ולא רבו שלמדו מקרא ומשנה דברי ר' מאיר. ולפ"ז "חכמה" כאן פירושו "תלמוד", עיין ברש"י במקומו. 
<small>78-79.</small> <b>ר' יהודה או' כל שרוב תלמודו ממנו. </b>המלה "ממנו" נשמטה בכי"ו בטעות וישנה בד, בכי"ע ("הימנו") ובמקבילות. וכ"ה להלן הוריות, ירושלמי ובבלי הנ"ל. 
<small>79.</small> <b>שהאיר עיניו במשנתו. </b>וכ"ה בד, בכי"ע ולהלן הוריות הנ"ל. וכ"ה בירושלמי ב"מ (בהוצ' שלפנינו) והוריות הנ"ל. ובירושלמי מו"ק הנ"ל: כל שהאיר עיניו במשנתו אפילו בדבר אחד. וכ"ה גם בשרי"ר שם. ובכי"ל חסרות המלים "אפילו בדבר אחד" ונוספו בגליון. ובבבלי כאן הנ"ל: אפילו לא האיר עיניו אלא במשנה אחת זהו רבו. וכן יוצא גם מסוגיות הירושלמי הנ"ל. ובירושלמי כאן כיר"ז: כל שהאיר עיניו אפי' בדבר אחד במשנתו. 

Halakhah 31

<small>79-80.</small> <b>אבידת אביו ואבידת אמו, אבידת אביו קודמת לאבידת אמו. </b>עיין במשנתנו סוף כריתות ומ"ש להלן. וכל הברייתא בשם התוספתא באו"ז ב"מ סי' צ"ח, ט"ו ע"ב. וכנראה שלא הביאה אלא משום ההלכה הבאה שלא נמצאת במקום אחר. 
<small>80-81.</small> <b>בזמן שהיא תחתיו, הא אינה תחתיו שניהם שוין. </b>בח"ד מעיר: כיוצא בה מצאנו בפ"ק דקידושין (ל"א א') וכו'. ועיין ירושלמי הוריות פ"ג ה"ז, מ"ח ע"ב. ובח"ד הקשה למה שניהם שוין, הרי אמרו (עיין להלן בסמוך): אבידת האיש ואבדת האשה אבידת האיש קודמת. אבל ברור שלא אמרו אלא בשאינו יכול לקיים שניהם, והאיש קודם משום שישנו בכל המצוות ובתלמוד תורה, אבל ביכול לקיים שניהם, ואינו אלא עניין של כבוד אין דין קדימה לאיש. 

Halakhah 32

<small>81.</small> <b>אבידת האיש ואבידת האשה, אבידת האיש קודמת וכו'. </b>משנתנו סוף הוריות, תוספתא שם פ"ב ה"ה. 

Halakhah 33

<small>82.</small> <b>הגוים, והרועים בהמה דקה ומגדליה, לא מעלין ולא מורידין. </b>בבלי ע"ז י"ג ב', כ"ו סע"א, סנהדרין נ"ז א'. ולעיל יבמות, עמ' 23 ואילך, הסכמתי לפירושו של בן ציון כ"ץ שמדברים כאן בבהמות של הרועה והגוי, ולא בגופם. ואלה הם דברי הבל, שהרי מפשוטו של לשון מוכח שמדברים בגופם ולא בממונם. וכן ברור מסוגיות הבבלי הנ"ל. והלכה זו באה לכאן מפני שאמרו לעיל שורה 71: <b>חבירו שטעה</b> וכו', וצויין שם לדברי הספרי כי תצא סוף פיס' רכ"ג, עמ' 256: <b>והשבותו לו</b> אף את עצמו אתה משיב לו. ולפיכך אמרו כאן שאין אתה מצווה על השבת גופם של גויים ושל רועי בהמה דקה, ואם נפלו לבור אין מעלין אותן. ועיין מ"ש לעיל שורה 66, ד"ה ראה חמורו של גוי, ועיין בתוספות ע"ז כ"ו ב', ד"ה אני. ועיין מה שהאריך בזה הגר"י שור במשנת ר' יעקב, עמ' 39, סי' מ"ד. 
<small>82-83.</small> <b>המינין, והמשומדין, והמסורות, מורידין ולא מעלין. </b>בבלי ע"ז כ"ו ב'. ושאלו שם אם מורידין אותם כל שכן שאין מעלין אותם. ותירצו שאין מעלין כוונתו שאם היתה מעלה בבור מגררה, או שאם היה שם סולם מסלקו. ופירש"י: והאי לא מעלין דקאמר אין מניחין לעלות קאמר. ואף פירוש זה קשה שאם מורידין בידים, מכל שכן שמותר למנוע אותם מלעלות. והר"ח מפרש את תירוצי הגמרא: כלומר, והיו באין בעלילות אבל לא היו הורגין אותם בידים. ולכאורה לשונו קשה, והריגה בידים מאן דכר שמיה. וקרוב לוודאי שהוא פירש שכוונת התלמוד היא שאין מעלין פירושו של מורידין הוא, כלומר, מונעין מהם את העלייה, אבל לא מורידין אותם בידים לבור. וכן הביא הריטב"א בשם יש מפרשים. ולשיטת הר"ח הורדה לבור הריגה בידים היא, כמפורש בבבלי סנהדרין ע"ז א' (ומדברים בבור שיש בו הבל) ופסקה הר"מ בפ"ג מה' רוצח וש"נ.<br>ולפ"ז לא נזכר כאן כלל בדברי הר"ח שהורדה לבור גרם הריגה הוא. אבל בשו"ת הרא"ש כלל י"ז סי' א'<sup class="footnote-marker">22</sup><i class="footnote">בשו"ת בנו ר' יהודה סי' ע"ה שבסוף הספר בטעות בשם ר"ת.</i> הבין אחרת את דברי הר"ח.

Chapter 3



Halakhah 1

<small>1.</small> <b>אין השואל רשיי להשאיל וכו'. </b>כל הברייתא בשם התוספתא הובאה בה"ג (עיין תס"ר), הוצ' ר"ע הילדסהיימר, עמ' 393, ובד"ו ה' ריבית, צ"ז רע"ד בלי הזכרת התוספתא. ועיין תס"ר. ובירושלמי כאן פ"ג ה"ג, ט' ע"א, כתובות פ"ט ה"ה, ל"ג ע"א, קידושין פ"א ה"ד, ס' ע"ב, בשם "תני ר' חייה". ועיין במשנתנו גיטין פ"ג מ"ה, בירושלמי שם במקומו, ובבלי שם כ"ט א'. ועיין במה שהארכנו לעיל ח"ח (גיטין), עמ' 817. 
<small>2.</small> <b>ולא זה המפקידין וכו'. </b>וכ"ה בד ובה"ג הוצאה הנ"ל. אבל בכי"ע, בה"ג ד"ו הנ"ל, בקטעים מס' הפקדון לרב סעדיה (מספרות הגאונים ח"א, הוצ' ר"ש אסף, עמ' 34): המופקדין אצלו וכו'. 

Halakhah 2

<small>3-4.</small> <b>השואל פרה מחבירו ונגנבה, וקדם השואל ושילם, ואחר כך נמצא הגנב, משלם תשלומי כפל (לשואל) ותשלומי ארבעה וחמשה לשיני. </b>וכ"ה ("לשואל") גם בד. וברור שיש כאן אשגרה מן הבבלי ל"ד א', שלא הובאה שם אלא הרישא. והקפתי את המלה "לשואל", שהרי הוא השואל הוא השני. ועיין להלן שורה 8, ד"ה תשלומי.<br>ובכי"ע: השואל פרה מחבירו ונגנבה, ונמצא הגנב משלם תשלומי כפל ותשלומי ארבעה וחמשה לראשון. שילם ואחר כך נמצא הגנב משלם תשל' כפל ותשל' ארב' וחמ' לשיני. ואף לגירסא זו משמע שמשלם לראשון, אעפ"י שהשואל הודה ולא הכחיש שנגנבה, והתחייב לשלם. ולפ"ז מפורש בברייתא החילוק בין רצה לשלם ובין שילם ממש בשואל. ומתוך הבבלי ל"ד א' הנ"ל מוכח שהגירסא בכי"ו ובד היא הנכונה, ועיין להלן. ולעצם ההלכה, עיין במשנתנו רפ"ג, בירושלמי שם ובמכילתא דרשב"י כ"ב, ו', עמ' 200.
<small>4-5.</small> <b>השוכר פרה מחבירו ונגנבה, או אבדה, ואמ' הריני משלם וכו'. </b>וכ"ה בד. ובכי"ע חסרה בבא זו, אבל היא היתה גם לפני הבבלי ל"ד א', ב"ק נ"ז ב', עיי"ש. ועל הגירסא <b>"או אבדה"</b>, עיין בתוספות ל"ג ב', ד"ה המפקיד, ובתיו"ט רפ"ג. ועיין מ"ש להלן בסמוך. 
<small>5.</small> <b>ואיני נשבע. </b>ופירש"י (ל"ד א') שהכוונה ואיני נשבע לשקר שנאנסה. והר"ח (שם) פירש ע"פ ב"ק נ"ז ב' שהברייתא כמ"ד ששוכר כש"ח הוא. ברם מסורת זו שיש מ"ד ששוכר כש"ח היא, כנראה, בבלית. וסתם משנתנו (כאן פ"ז מ"ח, שבועות רפ"ח), וכן בתוספתא להלן פ"ד ה"ב שורה 7 (<b>משכיר</b> וכו' הרי הוא כנושא שכר), וסוף שבועות, במכילתא משפטים פט"ז, עמ' 307, במכילתא דרשב"י, כ"ב, י"ד, עמ' 307, בירושלמי שבועות פ"ח ה"א, ל"ח ע"ב וע"ג, השיטה היא ששוכר כשומר שכר. ועיין מ"ש להלן פ"ח הי"ט, שו' 55, ד"ה והשואל. 
<small>5-6.</small> <b>שילם, ואחר כך נמצא הגנב וכו'. </b>וכ"ה גם בד. אבל בבבלי הנ"ל חסרה המלה "שילם", ואף כאן היא, כנראה, מיותרת שאם שילם "דווקא", למה הזכירו ברישא "ואמ' הריני משלם", ולא הסיקו שבזה הכפל לבעלים, אם לא שילם.<br>ובבבלי ל"ד א' הוכיחו ממה שאמרו לעיל גבי שואל "וקדם השואל ושלם", וכשבא אצל שוכר אמרו "ואמר הריני משלם", שמע מינה שבשואל הסכמה לשלם אינה מועילה כל זמן שלא שילם, ובשוכר אפילו לא שילם כל זמן שהסכים לשלם, הכפל הוא שלו. ומוסיף התלמוד ששאלו את התנאים של דבי ר' חייא ושל דבי ר' אושעיה, והשיבו ששתי הברייתות נשנו אחת אצל השנייה, ושינוי הלשון מוכיח שיש הבדל בין שואל ושוכר. ועיין בבבלי בסוגיין ברש"י, בפר"ח, בתוספות שם, ד"ה ללישנא קמא ובשטמ"ק במקומו.

Halakhah 3

<small>6-7.</small> <b>המפקיד פרה אצל חבירו ונגנבה, או אבדה, ואמ' הריני משלם לך וכו'. </b>וכ"ה בד ובכי"ע. והוא דין משנתנו רפ"ג, וכר' יוחנן בירושלמי רפ"ג וכבבלי ל"ד א'. ומתחילה שנו לנו את דין השואל, ואח"כ דין השוכר שדינו כשומר שכר (עיין מ"ש לעיל) וכאן שנו דין שומר חנם. 
<small>8.</small> <b>תשלומי כפל ותשלומי ארבעה וחמשה לשיני. </b>וכ"ה בכי"ע וכע"ז גם במשנתנו הנ"ל. ובד בטעות: תשלומי כפל לראשון ותשלומי ארבעה וחמשה לשיני, והמלה "לראשון" נשתרבבה כאן בטעות. ועיין לעיל, שורה 3–4, סד"ה השואל. 

Halakhah 4

<small>8-9.</small> <b>המוכר פרה לחבירו ונגנבה וכו'. </b>בבא זו הובאה כאן מפני הסיפא שלהלן (לעניין כפל). 
<small>9.</small> <b>וזה אומ' ברשותך נגנבה, יחלוקו. </b>וכגון שמכר את הפרה אגב קרקע, ואינו ידוע אם היתה הפרה ברשותו בשעה שמכרה. וכנראה שהלכה זו היא כסומכוס (לעיל ב"ק ספ"ה ומקבילות). אבל אפשר שהתוספתא סוברת שבמקום ספק קניין אין אומרים המוציא מחבירו עליו הראייה. וכן אמרו בירושלמי קידושין פ"א ה"ו, ס' ע"ד: שכל המוציא מחבירו עליו הראייה חוץ מן החליפין. ופירש בפ"מ משום ספק קניין. ועיין גם בירושלמי כאן פ"ד ה"א, ט' ע"ג, אלא שבירושלמי סובר האומר כן שהחפץ הוא בחזקת מרא קמא. ואפשר שהתוספתא סוברת שבמקום שאין אומרים המוציא מחבירו עליו הראייה כולם סוברים שיחלוקו. ועיין בח"ד. ובאמת שיטת התוספתא בכמה מקומות היא כסומכוס, ועיין ברשב"ם ב"ב ס"ג א', סד"ה תנו חלק. 
<small>9-10.</small> <b>נמצא גנב, זה או' ברשותי נגנבה וכו'. </b>כלומר, והכפל שלי, יחלוקו את הכפל, וכותבין הרשאה זה לזה על הקרן. וכבר אמרו בירושלמי כאן רפ"ג, ט' ע"א: <b>חיים שנים ישלם</b>, למקום שהקרן מהלך שם הכפל מהלך. ועיין באו"ש סוף ה' שאלה ופקדון. 

Halakhah 5

<small>10-11.</small> <b>האומ' מנה אני חייב, ואיני יודע אם לפלני (נותן) אם לפלני, נותן לזה מנה ולזה מנה, שהודה מפי עצמו. </b>במשנתנו פ"ג מ"ג וביבמות פט"ו מ"ז ולהלן כאן שנו מעין הלכה זו, וביודע ששנים אילו היו לפניו בשעת הפקדון, אלא ששכח מי משניהם הפקיד אצלו, ויש כאן קצת פשיעה, שלא נתן דעתו על המפקיד. אבל בנידון דידן שלוה מאדם אחד ושכח ממי לוה, סובר הרמב"ן שאפילו הודה מפי עצמו פטור גם מדיני שמים, עיין בס' התרומות שער ל"ט ח"ג סי' ב'. ועיין במ"מ פ"ה מה' שאלה ופקדון ובשו"ע חו"מ ריש סי' ע"ו ובנו"כ שם. וכבר העיר בח"ד שבתוספתא כאן מפורש ההפך מדברי הרמב"ן, עיי"ש שנדחק.<br>ואעפ"י שלא נזכרו במשנתנו ובבבלי בעניינינו אלא דיני כתובה, פקדון, גזל ומקח וממכר, מ"מ השוו הפוסקים דיני מלוה לדיני פקדון. ובירושלמי כאן פ"ג ה"ה, ט' ע"א: היא גזילה, היא בעילה (כלומר, לעניין כתובה), היא <b>מלוה</b>. ובמה"פ במקומו, ד"ה היא גזילה, העיר על התוספתא כאן ועל שיטת הרמב"ן הנ"ל. ועיין מ"ש לעיל ח"ו (יבמות), עמ' 170. התיבה המוקפת ליתא בכי"ע וד, והיא מיותרת.
<small>12.</small> <b>אמ' לשנים גזלתי את אחד מכם מנה ואחד מכם מאתים וכו'. </b>במשנתנו הנ"ל: אמר לשנים גזלתי לאחד מכם מנה, ואיני יודע איזה מכם וכו', נותן לזה מנה ולזה מנה, שהודה מפי עצמו. ועיין בירושלמי פ"ג ה"ה, ט' ע"א, יבמות פט"ו ה"ט, ט"ו ע"ב, בבלי שם קי"ח ב', ב"ק ק"ג ב', כאן ל"ז א', תוספתא לעיל יבמות פי"ד ה"ב, עמ' 51. ומשנתנו כאן היא כר' טרפון, עיין בבבלי הנ"ל ומ"ש לעיל ח"ו, עמ' 170. 
<small>13.</small> <b>ואם לאו, היה לו לשתוק. </b>כלומר, אם לא רצה לצאת ידי שמים ולשלם היה לו לשתוק ולחכות עד שיתבעו אותו. ובמשנתנו הנ"ל: שהודה מפי עצמו. והיא היא. ועיין בירושלמי יבמות וב"מ הנ"ל. 
<small>13-14.</small> <b>זה אומ' מאתים שלי, וזה אומ' מאתים שלי וכו'. </b>כלומר, אם לא הודה מפי עצמו, אלא שתבעו אותו. 
<small>14.</small> <b>והשאר לא יתן להם עד שיעשה ביניהן פשרה. </b>וכ"ה בד. ובכי"ע: עד <b>שיעשו</b> פשרה ביניהן. ובבבא שלהלן, שהיא פיסקא מן המשנה, נקטו את לשון משנתנו: והשאר יהא מונח עד שיבוא אליהו, והיא היא, עיין רש"י ל"ז ב', ד"ה אמר רב ספרא. 

Halakhah 6

<small>15.</small> <b>שנים שהפקידו אצל אחד, זה מנה וזה מאתים וכו'. </b>משנתנו פ"ג מ"ד. ועיין בסוגיות הירושלמי והבבלי הנ"ל (ובגירסאות הראשונים שם). 
<small>15-16.</small> <b>בשעת התביעה, זה אומ' מאתים שלי וכו'. </b>פי' בח"ד שהתוספתא הוסיפה על לשון משנתנו את המלים "בשעת התביעה", משום שמדברים בשנים שהפקידו בכרך אחד, ולא הקפידו להודיעו ולברר לו למי המאתים, אלא בשעת התביעה דווקא באים לברר, ונמצא שהם פשעו בעצמם שלא בררו לו מתחילה, ולפיכך פטור אפילו בדיני שמים. ובחי' הרשב"א ל"ז א': סיפא שהפקידו לו בכרך אחד וכו' <b>ובשעת התביעה</b> זה אומר וכו', ורחפה לפניו לשון התוספתא כאן. 
<small>17.</small> <b>אמר ר' יוסה וכו'. </b>הכל לשון המשנה כאן פ"ג מ"ד. 
<small>18.</small> <b>וכן שני כלים, אחד גדול ואחד קטן. </b>במשנתנו הנ"ל: אחד יפה מנה ואחד יפה אלף זוז וכו'. ובכי"ע: ואחד קטון. זה אומר יפה שלי וזה אומר יפה שלי, נותן את הקטון לאחד מהם וכו' (כל משנה ה' עד סופה). 

Halakhah 7

<small>18-19.</small> <b>המפקיד פירות אצל חבירו, אפי' הן אובדין לא יגע בהן. </b>פיסקא ממשנתנו פ"ג מ"ו.<sup class="footnote-marker">1</sup><i class="footnote">הגירסא "אובדין" היא ברוב הנוסחאות ובראשונים ובירושלמי יבמות ספ"ד, ד' ע"ב. ובהוצאות שלנו: אבודין.</i> ופירשו בבבלי ל"ח א' ופסחים י"ג א' באובדין בכדי חסרונן, כלומר, כשיעורין שנאמרו להלן בפ"ג מ"ז, אבל אם אובדין יותר מכאן, אף החכמים מודים שמוכרן. ובטעם ההלכה אמרו בבבלי שם שלא יגע בהן, משום שאדם רוצה בקב שלו יותר מתשעה קבין של חבירו. ועיין מ"ש להלן בסמוך בדברי רשב"ג. 
<small>19.</small> <b>לפיכך בעל הבית עושה אותן תרומה ומעשרות וכו'. </b>בבלי ל"ח א', ועיי"ש מה שהסיקו מבבא זו. 
<small>20-21.</small> <b>רבן שמעון בן גמליאל אומ' באובדין ימכור בפני בית דין, מפני שהוא כמשיב אבידה לבעלים. </b>פיסקא ממשנתנו הנ"ל. ועיין בח"ד במה שדייק מן המלה "באובדין" שהוסיפה התוספתא על לשון משנתנו. ואין בדבריו ז"ל הכרח. והקשו הראשונים<sup class="footnote-marker">2</sup><i class="footnote">עיין בתוספות ל"ח א', ד"ה מחלוקת, פסחים י"ג ב', ד"ה בכדי, בריטב"א בסוגיין ועוד.</i> איזו השבת אבידה יש כאן, והרי אף אצל המפקיד היו חסרים בכדי חסרונן, ולמה ימכרם, עיי"ש מה שפירשו.<br>ובירושלמי כאן פ"ג ה"ז, ט' סע"א, אמרו: אם אומר את אבודין הן אל יגע בהן, אף הוא ממציא להן. אבל בכיר"ז: לא יגע בהן, אף הוא ממציא להם <b>תקלה</b>. ופירשתי בפירושי שם, שצ"ל: אם [אין] את אומר וכו' אף הוא ממציא להם (כלומר לבעלים) תקלה, אם עשו אותם הבעלים תרומה ומעשר על מקום אחר, כרב נחמן בר יצחק בבבלי ל"ח א'. ור' אבהו מפרש את דברי הת"ק, ולא דברי רשב"ג, שהוא בעצמו נותן טעם לדבריו, עיין מש"ש.

Halakhah 8

<small>21.</small> <b>המפקיד פירות אצל חבירו והרקיבו וכו'. </b>בבלי ל"ח א'. ופירשו בבבלי שם שלר"מ לא יגע בהן, שהרי כבר נגמר הפסדן ולא יפסידו יותר, אבל לחכמים, עושה להם תקנה (כן שנו שם במקום "עושה אותן דמים"), ומוכרן בב"ד משום הצלת הכלים, עיי"ש. 
<small>23.</small> <b>דמים בבית דין, מוכרן לאחרים ואין מוכרן לעצמו. </b>בבבלי הנ"ל: ומוכרן בבית דין, וכשהוא מוכרן מוכרן לאחרים וכו'. ומלשון התוספתא ברור שאפילו אם מוכרן בבית דין לא ימכור לעצמו, עיין בתוספות ל"ב א', ד"ה ב"ד. ובירושלמי יבמות ספ"ב, ד' ע"ב, אמרו שאף לב"ד אסור ליקח. ועיין מ"ש לעיל יבמות, עמ' 33. והוא דווקא בפקדון, אבל באבידה נחלקו הראשונים אם שם בב"ד דווקא, אבל כולם מודים שאם נישומה בב"ד קונה בעצמו, שמחזיר אבידה אינו חשוד, עיין מ"ש לעיל פ"ב ה"כ, שורה 44–45. ובעיקר הדין עיין בח"ד שהאריך. 

Halakhah 9

<small>23-24.</small> <b>כיוצא בו, גבאי צדקה שלא מצאו עניים וכו'. </b>בבלי ל"ח א' הנ"ל, פסחים י"ג א', ב"ב ח' ב'. 
<small>25.</small> <b>פורטין לאחרים וכו'. </b>בבלי הנ"ל. ועיין מ"ש לעיל ח"א (פיאה), עמ' 188. 
<small>25-26.</small> <b>הרי זה יוציא לו חסרונו. </b>פיסקא ממשנתנו פ"ג מ"ז. 
<small>26.</small> <b>במה דברים אמורים בזמן שעירבן עם פירותיו וכו'. </b>בבלי מ' א'. ופירשוה אימתי קבעה משנתנו את השיעורין הללו בזמן שעירבן עם פירותיו וגם הסתפק מהן, ואינו יודע בכמה הסתפק, אבל אם לא הסתפק בהן כלל, הרי יכול לראות כמה חסרו פירותיו, ויוציא למפקיד כשיעור חסרון פירותיו. 
<small>27-28.</small> <b>אחד מערב, ואחד קורא שם מעשר שיני. </b>כלומר, כשם שמערב בפירותיו מוציא חסרונות למפקיד, כך אם קורא שם מע"ש לפירותיו, ואמר אחד מעשרה שיש כאן בדרומו,<sup class="footnote-marker">3</sup><i class="footnote">עיין היטב מ"ש לעיל ח"א, עמ' 287, לשורה 33.</i> כשמפריש אח"כ את המעשר שני, מוציא לו חסרונות. ועיין במשנת מע"ש פ"ב מ"ה, בירושלמי שם, ומ"ש לעיל ח"ב (מע"ש), עמ' 732 ואילך. ונקטו כאן מעשר שיני, מפני שתורמין את הגורן מיד, שאין הגורן נכנס אלא אם כן נתרם<sup class="footnote-marker">4</sup><i class="footnote">לעיל תרומות פ"א סה"ז, עמ' 109.</i> ואי אפשר לגורן שתיעקר אלא אם כן נתרמה,<sup class="footnote-marker">5</sup><i class="footnote">ירושלמי מעשרות פ"ג ה"ג, נ' ע"ג.</i> ומעשר ראשון ומעשר עני (בשעתו) אינם קודש, אבל מע"ש יש בו קדושה, והייתי סבור לומר שאין מוציא לו חסרונות ופודהו כשעת קריאת השם, ומלמדת הברייתא שדין מעשר שיני כדין פקדון חולין. ועיין גם להלן סהי"א, שורה 39, שדין מע"ש כדין חולין, ושלו קודם. ועיין גם להלן הי"ט, שורה 65. 

Halakhah 10

<small>28.</small> <b>במתיקה ושאר מיני קטניות לא נתנו להן חכמים שיעור. </b>כלומר, בצמחי תבלין<sup class="footnote-marker">6</sup><i class="footnote">עיין ירושלמי ערלה פ"ב רה"ו, ס"ב ע"ב, ובמלונו של בן יהודה ערך מתיקה.</i> ובשאר מיני קטניות וכו'. אבל בכי"ע: <b>במגורה</b> (ואח"כ ריוח כהפסק בין הלכה להלכה) ושאר מיני קטניות וכו'. ולפ"ז הכוונה שם: קורא שם מעשר שיני במגורה, ומלה זו שייכת להלכה שלפניה, כמו שהדפיס צוקרמנדל. ומתיקה לא נזכרה שם כלל. ובד: במתיקה מגירה ושאר מיני קטניות וכו', ונתערבבו שם שתי גירסאות. 
<small>28-29.</small> <b>אמ' בן עזיי הוחזק כוחו של ר' עקיבא שנתן שיעור לאילו ולא נתן שיעור לאילו. </b>וכ"ה בד. ובכי"ע <b>מחוזק</b> כוחו וכו'. ונראה שיש כאן כינוי של כבוד כלפי ר"ע. והכוונה <b>הורע</b> כוחו של ר"ע שנתן כללים ופרטים,<sup class="footnote-marker">7</sup><i class="footnote">ירושלמי שקלים רפ"ה, מ"ח ע"ג, לפי "יש אומרים".</i> ונתן כלל במשנתנו (פ"ג מ"ז שהיא משנת ר"ע, עיין בבלי סנהדרין פ"ו א'): המפקיד פירות אצל חבירו הרי זה יוציא לו חסרונות, ואח"כ מנה את הפרטים: לחטין ולאורז וכו', אבל לא נתן את כל הפרטים, ולא נתן שיעור למתיקה ולקטניות. וכעין זה אמרו על ר"ע בבבלי (ב"ק ה' א', מ"ב ב'): "תבריה ר"ע לגזיזיה", או: שבקה ר"ע לחסידותיה (סנהדרין ק"י ב', פעמיים). 
<small>29-30.</small> <b>אמ' ר' יוחנן בן נורי מה איכפת להן לעכברין וכו'. </b>פיסקא ממשנתנו פ"ג מ"ז. 
<small>31-32.</small> <b>אמ' ר' יהודה במה דברים אמורים בזמן שמדד לו מתוך ביתו, אבל אם מדד לו מתוך גרנו אין יוצא לו חסרונו, מפני שהן מותירות. </b>במשנתנו פ"ג מ"ז: ר' יהודה אומר אם היתה מדה מרובה אינו מוציא לו חסרונות, מפני שמותירות. ובבבלי מ' א': תני תנא קמיה דרב נחמן בד"א שמדד לו מתוך גורנו והחזיר לו מתוך גורנו, אבל מדד לו מתוך גורנו והחזיר לו מתוך ביתו אינו יוצא לו חסרונות, מפני שמותירות. ופירשוה שם שהכוונה היא שאם מדד לו בשעת הגורן והחזירה בשעת הגורן מוציא לו חסרונות, אבל אם החזיר לו מביתו אחרי זמן הגרנות, והוא בימות הגשמים וכו'. ולפי זה צריך לפרש את הברייתא שלנו: בד"א שמדד לו מתוך ביתו והחזיר לו מתוך ביתו, אבל אם מדד לו מתוך גורנו והחזיר לו אח"כ מתוך ביתו אינו יוציא וכו', כפירוש הבבלי, וכמו שפירש בח"ד. ופירשו רש"י ור"ח שברייתא זו מפרשת את דברי ר' יהודה במשנתנו.<br>ברם מתוך דברי הרי"ף (פ"ג סי' של"ט) והר"מ (בפיה"מ ובחיבורו פ"ה מה' שאלה ופקדון ה"ה) מוכח שפירשו שברייתא זו אין עניינה לדברי ר' יהודה שבמשנתנו. והיא גם דעת החכמים. וכן פירש במאירי, עמ' 146, וכן מוכח מפירוש הראב"ד שהביאו הרשב"א והריטב"א שצויינו להלן בסמוך, וכן פירש רבינו יהונתן.<br>והנה בבבלי לא נזכר כאן השם "ר' יהודה", אבל בתוספתא נזכר ר' יהודה גם בד ובכי"ע. וכן העתיקוה הרשב"א והריטב"א בחידושיו מ' א', והסתייעו ממנה שר' יהודה הוא שמפרש את דבריו במשנתנו, כפירש"י והר"ח, והוסיף שכן נראה מן הבבלי שהביאו את הברייתא לאחר דברי ר' יהודה ולא הביאוה בפסקא דרבנן, ולפ"ז חולקים החכמים על ברייתא זו. והעירו על פסק הרי"ף הנ"ל, ובסוף דבריו הסיק הרשב"א: ועוד צריכה לי עיון. ודברי הרשב"א הובאו במ"מ פ"ה מה' שאלה ופקדון ה"ה.<sup class="footnote-marker">8</sup><i class="footnote">והנכון הוא בד"ו רפ"ד. ובד"ק, וכן בד"ח בטעות רבי.</i> ובנ"י פ"ג סי' של"ט העתיק, כנראה, מחידושי הריטב"א הנ"ל. ופשיטא שהרשב"א היסס בראייתו, מפני שאפשר שדברי ר' יהודה הוא פירוש כללי למשנתנו שאין מוציאים חסרונות אלא בשעה שהמדידה והחזירה היו בזמן אחד.
<small>32-33.</small> <b>אמרו, לא מפני שהן שתפו רוח, אלא מפני שהן אובדות. </b>בכי"ע חסרה כל בבא זו. ובד: אמרו לו, לא מפני שהן מתפזרות, אלא מפני שהן אובדות. ובחי' הרשב"א והריטב"א הנ"ל: אמרו לו מפני שהן מתפזרות מפני שהן אובדות. וכנראה שצ"ל בד: אמרו לו [א]לא מפני שהן מתפזרות וכו'. וכן צ"ל בכי"ו (והמלה "מתפזרות" נפרדה באמצע, ויצאה בשיבוש: שתפו רוח). והנה פעמים דרך התוספתא והירושלמי לפרש מתחילה את עיקר ההלכה. ואח"כ חוזרת לפרטים. וכאן חוזרת התוספתא לדברי ר' יוחנן בן נורי שאמרו לו שאין החסרון מחמת עכברים גרידא, אלא שהן מתפזרות ואובדות. וכן הביאו ברייתא זו בבבלי מ' א' על דברי ר' יוחנן בן נורי. ואפשר שהביאו ברייתא זו כאן מפני שר' יהודה במשנתנו הנ"ל סובר כר' יוחנן בן נורי, עיין ברש"י למשנתנו. ועיין בריטב"א הנ"ל ובמיוחס להריטב"א. 
<small>33-35.</small> <b>וכן היה ר' יהודה אומ' לא אמרו שמרים ודבר אחר אלא בשמן בלבד, שפעמי' שאדם לוקח מחבירו שמן מזוקק בלא פקטין. </b>וכ"ה בד. והברייתא קשה, עיין במפרשים שנדחקו.<br>והנה בכי"ע חסר "ודבר אחר", וקרוב לוודאי בעיני שצ"ל לפנינו ובד: בדבר אחר,<sup class="footnote-marker">9</sup><i class="footnote">או: לדבר אחר, מפני שבכ"י למי"ד נראה תכופות כמו וי"ו.</i> כלומר, ר' יהודה אומר שלא אמרו במשנתו (פ"ג מ"ח) שהלוקח מקבל עליו לוג ומחצה שמרים למאה בדבר אחר, אלא בשמן בלבד. וטעמו שפעמים אדם רוצה בשמן זך שלא יהיו בו אפילו פקטים, ולפיכך יכול המוכר לטעון ללוקח, מכיוון שקבלת כל הזמן שמן מזוקק "ניחא לך בצילא", והריני מנכה לך לוג ומחצה בעד השמרים. והלכה זו נאמרה בשמן בלבד, אבל ביין מותר לו למוכר לערב את השמרים של אותו יין כמפורש להלן בהכ"ז, שו' 96, עיין מש"ש. ועיין בדברי אביי בבבלי מ' ב'. ובבבלי ס' א' נשנית הברייתא ההיא בשם ר' יהודה, ואף בתוספתא שם משמע שכל הברייתא ר' יהודה היא. ובשטמ"ק שם הביא בשם הראב"ד: אי נמי דשאני שמרים של יין משמרים של שמן, דשמן קא פגים טפי מיין. ועיין ברא"ש פ"ג סי' י"ז.<br>ובוודאי שיש הבדל בין שמרי שמן לבין שמרי יין, שהרי שמרי יין ראויין לתמד, ולמה יוותר עליהם, ואם הוא רוצה ביין צלול, הרי משמרת לפניו, ורגילין לסנן את היין. אבל צלילות השמן תלוי בזמן, והלוקח צריך להמתין עד שהשמרים שוקעים והשמן מצטלל לגמרי, ושמא הוא רוצה להסתפק מיד בשמן זך. ועיין בהגהות הרש"ש מ' א'.<br>ועיין מ"ש מהרי"ן אפשטיין במבוא לנוה"מ, עמ' 1018, ולא נתחוורתי בדבריו כלל.

Halakhah 11

<small>35.</small> <b>שאל ר' יוסה לחכמים וכו'. </b>בכי"ע: אמ' ר' יוסי שאל אריוס לחכמים וכו'. ובספרי דברים פיס' י"ג, עמ' 22 (לעניין אחר): זו שאל אריוס את ר' יוסי וכו'. 
<small>35-36.</small> <b>הרי שהפריש עשר כורין למאה, ומדד את המעשר ופחת מהן וכו'. </b>כלומר, הפריש עשר כורים וייחד אותם במיוחד, כדי שיוכל להפריש מהם תרומת מעשר בטהרה, והתנה שבכל זמן שישתמש בשאר הפירות יהיו מעשרותיו קבועים באותה קופה שהפריש בה את העשר כורין, וקבע בה מקום שהמעשרות יחולו בסדר קבוע. ואחר כך כשנתן את המעשרות ללוי מדד ומצא שהמעשר פחות מעשר כורים, וחשש שמא פחתו המעשרות ולא פחתו החולין, ונמצא שפיחת במעשרות, ופירותיו היו מקולקלין. ובר"ש תרומות פ"ד מ"ב: ועוד יש לפרש, כגון שנתן סאה ללוי ולעני והלכו הלוי והעני ומדדום ונמצאו חסרין, דר"מ סבר מהימנינן ליה לבעה"ב שהפריש ב' סאין שלימין ונאבד מה שחסר, או שאכלוהו עכברים. ועיין בריבמ"ץ וברא"ש שם. 
<small>36.</small> <b>כשם שפחת מעשר, כך פחתו חולין. </b>כלומר, ואין לו מה לחשוש. וכל הברייתא הובאה לכאן מפני דמיונה לה"ט, לעיל, שורה 26, ועיין מש"ש, שורה 27, ד"ה אחד מערב. 
<small>36-37.</small> <b>ואע"פ שלא פחתו חולין, מותר. </b>ור' יוסי לשיטתו שתנאי ב"ד הוא שעד מקום שהדעת טועה מעשרותיו מעשרות, עיין מ"ש לעיל ח"א (דמאי), עמ' 287, ד"ה ר' יוסי. 
<small>37.</small> <b>מדד את החולין והותירו. </b>כלומר, נהג כלעיל, אלא שאכל את החולין קמעא קמעא, ולבסוף ראה ע"פ חשבון המדות שאכל, שהיו שם חולין יותר מתשעים כור, ואף כאן חשש שמא מיעט במעשרות, ופירותיו מקולקלים. 
<b>כשם שהותירו וכו'. </b>והכל כלעיל, בפחתו. 
<small>38-39.</small> <b>יש לו חולין ומעשר שני, ומבקש למוכרן וכו'. </b>כבר פירשתי בתס"ר שהכוונה היא שכששניהם התחילו להפסיד מציל את שלו תחלה, ואח"כ מוכר מע"ש (שיתחלל על המעות), ואינו חושש משום קדושתו, שהרי אינו חייב באחריותו. ועיין לעיל מע"ש פ"ג ה"ו ובמשנתנו שם פ"ד מ"ב. ועיין מ"ש לעיל ח"ב, עמ' 732, ואילך, ולעיל ה"ט, שורה 27, ד"ה אחד מערב. ועיין לעיל מע"ש פ"ד סהי"ב, עמ' 266, ואינו עניין לכאן, עיין מש"ש ח"ב, עמ' 773. 

Halakhah 12

<small>40.</small> <b>השולח יד בפקדון, בית שמיי או' ילקה בחסר וביתר. </b>פיס' ממשנתנו פ"ג מי"ג. 
<small>41.</small> <b>כיצד, הפקיד לו משתים ועמדו מארבע, מארבע ועמדו משתים, נותן לו משתים. </b>בר"ח מ"ג א':<sup class="footnote-marker">10</sup><i class="footnote">והובא גם בס' הנר לר"ז אגמאתי 92 ע"ב.</i> ילקה בחסר וביתר, תנא<sup class="footnote-marker">11</sup><i class="footnote">עיין מ"ש לעיל ח"ד (כיפורים), עמ' 834, על דרכו של הר"ח להביא את התוספתא ולפתוח ב"תנא".</i> כיצד, הפקיד לו משתי סאין בסלע, ועמדו מארבע, משלם בשתי סאין בסלע, הפקיד לו מארבע, ועמדו משתים, נותן לו משתים. ורבינו הכניס את פירושו לתוך ההבאה מן התוספתא. ולפי התוספתא כאן חולקים ב"ש וב"ה ביוקרא וזולא, ולב"ש משלם בשתיהם כשעת היוקר. וכן העמידוה בבבלי מ"ג ב' למ"ד ששליחות יד צריכה חסרון, ולפיכך משלם בהוזל הפקדון כשער הזול לשיטת ב"ה, משום שכל זמן שלא חיסר הוזלה ברשות המפקיד. אבל בבבלי פסקו ששליחות יד אינה צריכה חסרון, ולפ"ז אף ב"ה סוברים בזה כב"ש, והעמידוה בשבח גזילה, עיי"ש.<br>ברם בירושלמי שבועות משמע ששליחות יד צריכה חסרון, עיין בהגהות יפה עינים, מ"א א', וכן כנראה, סוברת גם התוספתא, והיא מתבארת כפשוטה, וב"ש סוברים שלוקה בחסר וביתר גם ביוקרא וזולא, וב"ה סוברים שכל זמן שלא שלח בו יד ממש, ברשותו של המפקיד הוזל, ואינו משלם אלא כשעת הזול.

Halakhah 13

<small>42.</small> <b>הזהב קונה את הכסף. </b>וכ"ה במשנתנו רפ"ד ובכמה נוסחאות מטיפוס משנת הבבלי. והעידו בירושלמי ובבבלי בסוגיין שזו היתה משנת רבי בזקנותו, אבל בילדותו שנה הכסף קונה את הזהב, ועיין מ"ש לעיל מע"ש, עמ' 734. וכ"ה בנוסחאות מטיפוס א"י.<sup class="footnote-marker">12</sup><i class="footnote">משנה שבירושלמי, לו, קויפמן, פרמה. וכן מעיד בעיטור מאמר ב', קניין, ד"ו ו' ע"א, הוצ' רמא"י, י"א ע"ג (והביאו בחי' הרשב"א בסוגיין) בשם משניות מדוייקות שלהם: הכסף קונה את הזהב, הזהב אינו קונה את הכסף.</i> וחכם אחד פירש שבילדותו של רבי היו כמה מן הסוחרים (בשעה שהיו צריכים לצבור סכומים גדולים) מעדיפים מטבעות של זהב על הללו של כסף, מחמת צמצום מקום, ומטבע של זהב היה חריף יותר משל כסף, וממילא היה כסף כסחורה כלפי מטבע של זהב. אבל בזקנותו של רבי התחיל המטבע של כסף להזדייף יותר ויותר, אלא שהמלכות, וגם האזרחים, קבלו אותו בשוויו, והזהב הלך ונתייקר, וממילא נעשה סחורה כלפי מטבע של כסף, ואין לכך יסוד מכריע, עיין להלן. ועיין מה שהאריך בזה בטוב טעם מהרי"ן אפשטין במבוא לנוה"מ, עמ' 19–22. ועיי"ש שהעיר על הירושלמי והבבלי בסוגיין שמוכח מתוכן שעדיין בזמן האמוראים הראשונים החזיקו כמה מהם בהלכה הקדומה שהכסף קונה את הזהב. ובתלמודים תלו הלכה זו במחלוקת של ב"ש וב"ה, עיין מ"ש לעיל ח"ב (מע"ש), עמ' 734. 
<b>כיצד, נתן לו דינר זהב בעשרים וחמשה כסף וכו'. </b>ברייתא זו בשינוי לשון ("מכר" במקום "נתן", ועוד) בבבלי מ"ה ב'. וברי"ף (וממנו ברא"ש) רפ"ד הביא את התוספתא כאן מבלי להזכיר את שמה, כרגיל אצל הראשונים הקדמונים.<sup class="footnote-marker">13</sup><i class="footnote">עיין מ"ש במבוא לתס"ר ח"ב, עמ' 9 ואילך, ומ"ש על הרי"ף שם, עמ' 14.</i> ועל היחס בין דינר כסף לדינר זהב, עיין בתוספות מ"ד ב', ד"ה אחד, כתובות צ"ט א', ד"ה נתן, מלא"ש מעילה פ"ו מ"ה ועוד. ועיין מ"ש להלן בסמוך. 
<small>43.</small> <b>קנה כל מקום שהוא. </b>מפשוטה של לשון משמע שקנה את הכסף בכל מקום שהוא, וכמ"ד שמטבע נקנה בחליפין, וכן דייקו בבבלי מ"ה ב'. ועיין מ"ש מהרי"ן אפשטין במבוא לנוה"מ, עמ' 542. 
<small>44-45.</small> <b>כיצד, נתן לו שלשים איסר בדינר כסף וכו'. </b>וכ"ה גם בד<sup class="footnote-marker">14</sup><i class="footnote">אלא שבד"ח בטעות: שלשים דינר.</i> ובכי"ע וברי"ף וברא"ש הנ"ל, וברא"ש פ"ד סי' כ' (בשם התוספתא), וכ"ה בס' הנר לר"ז אגמאתי, 94 ע"א (בלי הזכרת שם התוספתא). ועיין בח"ד שתמה שלא מצאנו בשום מקום שלשים איסר בדינר אלא כ"ד איסרים, או ל"ב איסרים, עיין להלן ב"ב פ"ה הי"א, ירושלמי קידושין פ"א ה"א, נ"ח ע"ד, בבלי שם י"ב א', כאן מ"ד ב'. ושער בח"ד שרבותא קמ"ל. אבל הדוגמא הקודמת ביחס של דינר זהב מוכיחה שנקטו את השער הרגיל.<br>ברם ברור שהשערים לא נקבעו ע"י ההלכה אלא ע"י השוק, וחז"ל נקטו בשני הקצוות של שער האיסר ופעמים שש נשים מתקדשות באיסר ופעמים שמונה, והשער של נחושת נדד בין עשרים וארבעה לדינר לבין שלשים ושנים. ותכופות נקט התנא את השער של זמנו, ובזמנו נתנו שלשים איסר לדינר. ועיין בבבלי ס' ב' בתוספות, ד"ה איזהו.
<small>45.</small> <b>כל מקום שהוא. </b>וכן בבבלי מ"ד ב', ולעיל שורה 43, ובבבלי שם: ומאי בכל מקום שהוא, כמות שהוא וכו'. ועיין גם להלן שורה 47, סד"ה רבי שמעון. 

Halakhah 14

<small>46.</small> <b>הסימון קונה את המטבע. </b>וכ"ה בד. ובכי"ע: אסימון קונה וכו'. והיא פיסקא מקוצרת ממשנתנו פ"ד מ"א. ועיין מ"ש על אסימון לעיל ח"ב (מע"ש), עמ' 715. 
<small>46-47.</small> <b>כללו של דבר, כל שנקנה קונה וכו'. </b>ס' הנר לר"ז אגמאתי, 94 ע"א, רמב"ן במלחמות ובחידושיו רפ"ד, רשב"א מ"ה א' (צ"ח ע"ג מן הספר), ריטב"א רפ"ד, מאירי שם, עמ' 163, חי' הר"ן מ"ה א', ד"ה ב"ש. והנה הרמב"ן וסייעתו הביאו מכאן ראיה שכלפי מטלטלין זהב נחשב למטבע, והמטלטלין הן הן שנקנין וקונין את הזהב, ואין הזהב קונה אותן. וברור שאין מכלל זה ראייה גמורה, אלא הכוונה היא בעיקר לסיפא שמפרשת את הרישא, לשיטת הרמב"ן. 
<small>47.</small> <b>טלית קונה דינרי זהב, רבי שמעון אומ' וכו'. </b>לפי פשוטה דבוקה הלכה זו לרישא והיא מפרשת את הכלל שלעיל, והיא כשיטת רוב הראשונים שדינר זהב שהוא כמטלטלין כלפי דינר כסף, הרי הוא כסף כלפי מטלטלין. אבל הרשב"א הנ"ל מפקפק בראייה זו, ולשיטתו אפשר לומר שהלכה זו היא כשיטת ר' בילדותו שהכסף קונה את הזהב, וזהב הוא הוא המטבע החריף, ושכן סובר ר' שמעון להלן, כמו שפירשו בשיטת רב האיי גאון הסובר שזהב הוא כמטלטלין אפילו כלפי פירות,<sup class="footnote-marker">15</sup><i class="footnote">עיין בס' המקח והממכר שער מ"א קרוב לתחילתו.</i> עיין ר"ח מ"ה ב', רי"ף כאן סי' שנ"ה ובבעל המאור שם. אבל הרמב"ן נסמך על שיטת התוספתא ששנתה ברישא (לעיל, שורה 42): הזהב קונה את הכסף, ולא נזכרה כאן כלל שיטת רבי בילדותו. ברם לפ"ז קשה למה תפס ר' שמעון דינרי זהב ולא את המטבע הרגיל (כסף), והרי כל עיקרו הוא להשמיע דין מי שפרע. 
<small>47-48.</small> <b>רבי שמעון אומ' אף כשאמרו טלית קונה דינרי זהב בכל מקום כך הלכה, אבל מי שפרע מאנשי דור המבול וכו'. </b>וכ"ה ("בכל מקום") בד. אבל בכי"ע וברמב"ן הנ"ל: מכל מקום, וכ"ה בבבלי, עיין להלן. ומסיק הרמב"ן: ומכלל אתה שומע שאין דינר זהב קונה טלית,<sup class="footnote-marker">16</sup><i class="footnote">כלומר, טלית קונה דינר זהב, לא משום חליפי מטלטלין, אלא משום שמטלטלין קונין את הכסף.</i> וכן מפורש בבבלי מ"ח א', מ"ט א', ע"ד ב': ר' שמעון אומר אף על פי שאמרו טלית קונה דינר זהב, <b>ואין דינר זהב קונה טלית</b> מכל מקום כך הלכה, אבל אמרו מי שפרע וכו'. ופירשו בבבלי (ע"ד ב'): מאי מכל מקום, לאו דלא שנא לוקח ולא שנא מוכר מקבל עליה מי שפרע.<sup class="footnote-marker">17</sup><i class="footnote">ועיין בפירש"י מ"ח א'. וכבר השיג עליו הריטב"א במקומו.</i> ומתוך הבבלי (ע"ד ב') מוכח שהמשיכו את המלים "מכל מקום" למטה, והיינו מכל מקום כך הלכה עיי"ש, כלומר ההלכה שאין דינר זהב קונה טלית היא בין ביחס למוכר בין ביחס ללוקח, אבל אמרו חכמים מי שפרע.<sup class="footnote-marker">18</sup><i class="footnote">עיין מ"ש על סיגנון מעין זה לעיל כתובות, עמ' 277, הערה 31.</i> ובחי' הרמב"ן מעתיק גם בשם התוספתא: <b>ואין דינר זהב קונה טלית</b>. ואף שהוספה זו חסרה כאן בכל הנוסחאות, וכן איננה בהבאה במלחמות הנ"ל, אבל בעל כרחנו "כך הלכה" מתייחס לדיוק <b>שאין</b> דינר זהב קונה טלית, שהרי בקנה אינו שייך מי שפרע.<br>ברם במשנתנו פ"ד מ"ב, ולהלן בתוספתא סהט"ז, שורה 58, מפורש שאין הלוקח יכול לחזור בו לר"ש, ובירושלמי פ"ד רה"ב, ט' ע"ג: "הלכה כר"ש, ולא אמרין לה לכל אפין", מוכח שלר"ש אין חילוק בין שער אחד לשנים, כמו שפירש בנת"י.<br>לבסוף עלי להעיר שוב שקשה לקבל את ההשערה הנ"ל שלעת זקנותו של רבי, נתחדשה ההלכה מפני זיוף המטבע, ונאמנת עלינו מסורת התלמודים. וכן אמרו בירושלמי (לפי משנת ר' בילדותו): זהו כללו של דבר, כל הירוד מחבירו קונה את חבירו, וכן בבבלי מ"ד א': כספא דלא חשיב (כלומר, לעומת זהב) הוה פירי, ואינו עניין כלל לירידת המטבע בזמנם דווקא. ולעת זקנותו שינה רבי את שיטתו, כמו בע"ז פ"ד מ"ד, עיין בירושלמי שם מ"ג סע"ד, ובבבלי שם נ"ב ב', וכבר דשו בה רבים. וכנראה שבעניין שלנו החליף רבי את שיטתו בסוף ימיו, כשהיה זקן ממש, אחרת אין להבין את דברי ר' שמעון ברבי בירושלמי כאן: לינא חזר בי דעד דהוה חילך עלך<sup class="footnote-marker">19</sup><i class="footnote">כלומר, בילדותך, בבחרותך, עיין וי"ר רפי"ח.</i> אתניתני הכסף וכו'. והוא תמוה, והרי רבי לא הכחיש את דעתו הקודמת, אלא שחזר בו, ולמה התעקש ר"ש ברבי ואמר "לינא חזר בי". ובירושלמי ע"ז הנ"ל אינו מוכח כלל שר"ש ברבי לא קבל את חזרת רבי בזקנותו. ושמא הטעם הוא מפני שר"ש ברבי ידע שחכמים רבים חולקים על חזרת רבי. וצ"ע.
<small>49-50.</small> <b>והנושא והנותן בדברים אין לו עליו אונאה. </b>בבבלי הנ"ל: והנושא ונותן בדברים לא קנה. ובמשנתנו פ"ד מ"י: אונאה בדברים, לא יאמר לו בכמה חפץ זה והוא אינו רוצה ליקח. אבל בנידון דידן בשעה שנשא ונתן היה בלבו של זה ליקח ובלבו של זה למכור, אלא שאח"כ שינו את דעתם. ועיין בבלי מ"ט א'. 
<small>50.</small> <b>כל המבטל את דבריו אין רוח חכמים וכו'. </b>עיין בבלי מ"ח א' הנ"ל, ירושלמי פ"ד סה"ב, ט' ע"ד. ועיי"ש סה"ג וירושלמי שביעית פ"י ה"ט, ל"ט ע"ד. 

Halakhah 15

<small>51.</small> <b>ההונאה ארבעה כסף מעשרים וארבעה וכו'. </b>משנתנו פ"ד מ"ד, תו"כ בהר פ"ג פרש' ג' ה"ה, ק"ז ע"ג. 
<small>52.</small> <b>לתגר, או לבקי. </b>וכ"ה בד ובתו"כ הנ"ל. ובכי"ע: לתגר, או לקרובו, או לבקי, והיא הרכבה של שתי נוסחאות. ובמשנתנו הנ"ל: לתגר או לקרובו. וכ"ה בכל נוסחאות המשנה ובפוסקים. ואמרו "לתגר" מפני שהוא בקי (ברייתא בבבלי נ"א א'), ומפני שלא ירע אומנותו ויסמוך עליו, ואף קרובו אם הוא בקי, אעפ"י שאינו תגר, והוא סומך עליו שלא יטענו. ועיין ר"ח נ' רע"ב, נ"א רע"א, ולא היתה לפניו גירסא אחרת במשנתנו שמעתיקה כלשונה כמה פעמים בסוגיין. 

Halakhah 16

<small>52-53.</small> <b>הורה ר' טרפון וגו' עד אחד הלוקח ואחד המוכר וגו'. </b>וכ"ה בד, והכוונה היא לכל משנה ג' ולחלק ממ"ד בפירקין. ובכי"ע חסר כ"ז. 
<small>53.</small> <b>מי שהוטל עליו, ידו על העליונה. </b>משנתנו פ"ד מ"ה, תו"כ בהר הנ"ל ה"ו. ופירושו מי שהוטען והוטל עליו משא ההונאה. ועיין בלשון התוספתא להלן, שורה 65, ד"ה ובלבד. ועיין איכה ג', כ"ח, ובמשנת אבות פ"ג מ"ג, ופירשו הראשונים (רבינו יונה, ספר המוסר ועוד) נטל עליו <b>עול</b> תורה. 
<small>53-54.</small> <b>כיצד, מכר לו חלוק שוה חמש בשש וכו'. </b>בבלי מ"ט סע"ב. והנה בהונאת הלוקח נקטו כאן "חמש בשש" ובאונאת מוכר נקטו בסיפא "שש בחמש", והיינו ברישא שתות מעות ובסיפא שתות מקח, ומכאן הביאו בבבלי ראייה לשמואל נגד רב.<br>ברם בבבלי הנ"ל, בכ"י, בגאונים ובראשונים<sup class="footnote-marker">20</sup><i class="footnote">עיין דק"ס, עמ' 140, הערות פ'-צ'. ויש להוסיף על דבריו גם ספר והזהיר, בהר, עמ' 212, או"ז ב"מ פ"ד סי' ק"נ.</i> הגירסא היא: <b>רב כהנא</b> (במקום רב), והוא הוא שחולק עם שמואל וסובר שתות מקח שנינו. ובירושלמי פ"ד רה"ג, ט' ע"ד: האונאה ארבעה כסף וכו', רב אמר שיעור הוא, ר' יוחנן אמר לית היא שיעורה. ומפרש בפ"מ שזו היא המחלוקת הנ"ל בין רב (לפי גירסת ההוצאות שלנו) ובין שמואל בבבלי הנ"ל. אבל כבר ציינתי לעיל ח"ג (עירובין), עמ' 313, הערה 61, שדיבור זה ("והוא שיעורה", "שיעור הוא") הוא מונח קבוע בירושלמי, והבאתי את ירושלמי ב"מ הנ"ל, והכרעתי כפירוש בעל נת"י שהכוונה בירושלמי היא שלרב השיעור שנזכר במשנה ארבעה כסף לסלע (כלומר, מעה כסף לדינר) הוא בדווקא, ואין אונאה בפחות ממעה כסף (כשיטת הרי"ף), עיי"ש בנת"י. עכשיו ראיתי שכן פירש גם בהגהות יפה עינים מ"ט ב', והוכיח כן מסוגיית הירושלמי להלן שם. ואשר לסוגיית הבבלי בקשר עם הברייתא שלנו, הרי שאלה זו גם בירושלמי להלן שם: <b>כהנא</b> בעא קומי <b>רב</b> בשעה שהמוכר מתאנה וכו'. ועיין הפירוש בהגהות יפה עינים הנ"ל, ומ"ש לעיל בסמוך, ד"ה ברם. ועיין גם בפירוש מיכל המים בירושלמי במקומו. ובסוף ההלכה הדברים משובשים, ויש שם גירסאות שונות, עיין באו"ז ב"ב פ"ה סי' ס"ג, י"א ע"ב, ועדיין לא נתבררו לי הדברים.
<small>56-57.</small> <b>ור' אומ' לעולם יד המוכר על העליונה. </b>בבבלי נ' ב': שתות קנה ומחזיר אונאה דברי רבי נתן. ר' יהודה הנשיא אומר יד מוכר על העליונה, רוצה אומר לו תן לי מקחי, או תן לי מה שאניתני. וכ"ה בד. ובכי"ע: ר' (כלומר, בלי וי"ו). ומגירסתנו משמע שדברי רבי דבוקים למעלה, והוא חולק על הרישא ("מי שהוטל עליו ידו על העליונה"), וסובר שדווקא בנתאנה מוכר ידו על העליונה (משום דאמרי אינשי זבין אביד, בבלי נ"א א'), אבל נתאנה לוקח מחזיר לו מוכר את האונאה, ואינו יכול לחזור בו, ומשנתנו (שהיא גם הרישא של התוספתא) הנ"ל, היא כר' נתן, ולא כרבי, כשיטת רבה בבבלי נ"א א', וכמו שפירש בח"ד.<br>ובירושלמי פ"ד ה"ג, ט' ע"ד: תני נקנה המקח חוזר לו הונייתו דברי ר' יהודה הנשיא, ר' יוחנן<sup class="footnote-marker">21</sup><i class="footnote">נראה שצ"ל: ר' יונתן, והוא ר' נתן, חילוף רגיל בשם זה במקורות. עיין תולדות תנאים ואמוראים לר"א היימן, ערך ר' יונתן בר יוסף, בבלי כתובות נ"ה א', ובהערות שם בהוצאת מכון התלמוד הישראלי השלם, עמ' ו' ואילך, במכילתא משפטים פ"ג, הוצ' רח"ש הורוביץ, עמ' 259, שורה 13, ובשנו"ס שם ועוד בכ"מ. והוא ר' יונתן, הוא ר' נתן שבבבלי.</i> אמר בטל מקחו, כלומר המוכר יכול לבטל את מקחו, ובירושלמי קיצר. והיא הברייתא שבבבלי בחילוף השמות, כרגיל בין התלמודים.
<small>57.</small> <b>וכשם שהמוכר יכול לחזור בו וכו'. </b>ופירשו בח"ד ובמנ"ב שהכוונה היא לנתן כסף, ולא משך, כלומר משנתנו פ"ד מ"ב: נתן לו מעות ולא משך הימנו פירות יכול לחזור בו, ואין ספק שכן הוא הפירוש הנכון. והובאה בבא זו לכאן, מפני דמיון המחלוקת של הת"ק ור' יהודה הנשיא לעיל בסמוך, ולמחלוקת התנא קמא כאן ור' שמעון להלן בסמוך. 
<small>58-59.</small> <b>ר' שמעון אומ' המוכר יכול לחזור בו, הלוקח אין יכול לחזור בו, שכבר קבל הלה את מעותיו. </b>והוא כשיטתו במשנתנו הנ"ל. ועיין בלשון הברייתא בבבלי מ"ט ב'. וכבר צויין לעיל, שורה 47–48, ד"ה ברם במשנתנו, שלשיטת בני א"י אין הבדל לר' שמעון בין שער אחד לשני שערים, ובכל מקום אין הלוקח יכול לחזור בו. 

Halakhah 17

<small>59.</small> <b>סלע כמה תהא חסירה ולא יהא בה אונאה. </b>וכ"ה ("ולא יהא") בד, בתו"כ בהר פ"ג ה"ז, ק"ז רע"ד. וכ"ה במשנתנו פ"ד מ"ה בכל הנוסחאות, וכ"ה בירוש' קידושין פ"א ה"א, נ"ח ע"ד. וכן יוצא ברור מסוגיית הבבלי שם. וברייתא זו ממש נשנית לעיל מע"ש פ"ג ה"ו (לעניין מע"ש): סלע כמה תהא חסירה <b>ולא יהו</b> מחוללין עליה מעשר שיני. ולעיל שם ח"ב, עמ' 753, העירותי על התוספתא כאן, וכתבתי: "אבל בכי"ע שם סלע כמה תהא חסירה, <b>ויהא</b> בה אונאה וכו'. וכן גרס רב האיי בס' המקח והממכר סוף שער מ"א בתוספתא, וכן היתה הגירסא לפני הבבלי ב"מ נ"ב א', והקשו ממנה על משנתנו (ששנו שם: <b>ולא</b> יהא בה אונאה), ותירצו: תנא דידן קא חשיב מלמטה למעלה (כלומר, עד ארבע איסרין ולא עד בכלל), תנא ברא קא חשיב מלמעלה למטה (כלומר, מארבע איסרין ולמעלה היא אונאה. ועיין בתוספות שם, ד"ה ותנא)". וכן בס' הנר לר' זכריה אגמאתי 100 סע"ב: ורמינן עלה הא דתניא בתוספת בבא מציעא דנזיקין עד כמה תהא הסלע חסרה <b>ויש</b> בה אונאה וכו'.<br>ברם אין כאן וודאי כלל, שהרי כבר ציינתי כמה פעמים שכי"ע הוא כתב יד "מתוקן" ע"פ הבבלי, ואף כאן "תוקן" ע"י מגיהים ע"פ הברייתא שבבבלי. תדע לך שהוא כן, שגם בתוספתא מע"ש הגירסא בכי"ע היא: סלע כמה תהא חסירה <b>יהו</b> מחללין עליה וכו'. והסיגנון מגומגם, וקרוב מאד שאף שם היתה הגירסא במקום "ולא יהו", אלא שתוקן ונמחק "ולא", ושכחו להוסיף וי"ו (כלומר, ויהו). ואשר לדברי רב האיי שכתב וגרסינן בתוספתא כמה תהא הסלע חסרה ויהא בה אונאה <b>ר' מאיר אומר</b> וכו', הרי מסתבר מלשונו שהעתיק את הברייתא בבבלי (עיין דק"ס עמ' 144, הערה ט'), וקרא לה "תוספתא", כמו שנהגו לפעמים הגאונים והראשונים, ורב האיי עצמו, עיין מ"ש בתשלום תוספתא, עמ' 7 ואילך. ואף בס' הנר הנ"ל דרכו להעתיק את לשון הברייתות שבבבלי בציון המקור בתוספתא, כמו שהעירותי בכ"מ.
<small>60.</small> <b>סלע ארבעה איסרות, ודינר איסר וכו'. </b>וכ"ה בד. וכ"ה בכי"ו ובד להלן בסמוך: ודינר פונדיון וכו', ודינר שני פונדיונין, כלומר, ודינר שלא יהא בו חסרון איסר. ובכי"ע: לדינר איסר, לדינר פונדיון, לדינר שני פונדיונין, כלשון משנתנו ותו"כ הנ"ל, והברייתא בבבלי נ"ב א' הנ"ל והיא היא, ועיין מ"ש לעיל ח"ב, עמ' 754, לשורה 17, ובהערה 14 שם. ולר"מ במטבע האונאה היא אחד מעשרים וארבע בו, משום שבמטבע כיון שאינו יוצא מקפידים עליו, וכפירוש אביי בבבלי נ"ב א'. 
<small>61.</small> <b>סלע שמנה פנדיונות. </b>כלומר שני פונדיונות, מעה, לדינר, והיינו שתות, כאונאה בכל מטלטלין. ועיין בבלי הנ"ל. 
<small>62.</small> <b>יתר על כן, היה מוציאה בשויהה. </b>וכ"ה (בשויהה) גם להלן הכ"ג, שורה 73, ולעיל מע"ש הנ"ל: בשויהא. ובירושלמי פ"ד רה"ד, ט' ע"ד: מוציאה בשוה, ובבבלי נ"ב א' הנ"ל: מוכרה בשויה, ופירושה שאם פיחתה יותר מן השעורים הללו, מוציאה בשויה של עכשיו, לפי דמיה, וכר' אמי בבבלי נ"ב א'. ורש"י פירש ע"פ הבבלי (נ"ב רע"ב): יתר על כן, שלא פחתה כדי הונאה מוציאה בשוויה, כסלע יפה. וקשה לפרש כן בתוספתא ובירושלמי. 

Halakhah 18

<b>הסלע עד שקל. </b>וכ"ה בירושלמי ובבבלי הנ"ל ובתוספתא מע"ש הנ"ל. ופירושה, שאף לפי דמיה אינו מוציאה אלא אם כן לא פיחתה יותר משקל, אבל אם פחתה יותר משקל אסור להוציאה אפילו לפי דמיה, ואינו מחלל עליה מעשר מפני שאסור לקיימה, והוא מטבע שאינו יוצא. ופירש"י שעד שקל מותר לקיימה, מפני שפחתה ניכר, ואי אפשר לרמות בו ולהוציאו בשקל, אבל אם פחת יותר מכאן יש לחשוש שמא ירמה בו אחרים ויוציאו בשקל, מפני שתחילתו בא מסלע העבה, והעין טועה ומעריכו בשקל, אעפ"י שהוא פחות משקל. ועיין בשטמ"ק שמביא מחלוקת הראשונים אם הכוונה עד שקל ואונאתו, או עד שקל ממש, מפני שכאן יש לחשוש יותר, עיי"ש. ועיין במשנת כלים פי"ב מ"ז ובפיה"מ שם, ובספרי כי תצא פיס' רצ"ד, עמ' 312. 
<b>והדינר עד רובע. </b>וכ"ה במקורות הנ"ל. ופירשו בבבלי עד רובע שקל, כלומר, חצי דינר. וכן בספרי הנ"ל: שאין עושים וכו', דינר פחות מטרפעיקא (τροπαϊκά ,Victoriatus) כלומר, חצי דינר. 
<small>62-63.</small> <b>פחות מיכן, אפי' איסר אין רשיי להוציאה. </b>בירושלמי הנ"ל: פחות מיכן אפילו <b>הוא</b> כאיסר אין יכול להוציאה. ופירושו שאפילו אם נפחת ועמד על כאיסר אינו רשאי לקיימה.<sup class="footnote-marker">22</sup><i class="footnote">ע"פ פירוש הנצי"ב, עיין מ"ש לעיל ח"ב, עמ' 754. וכן פירש בהגהות יפה עינים נ"ב א'.</i><br>וכנראה שהחשש הוא שמא יוציאה במעה.<sup class="footnote-marker">23</sup><i class="footnote">בערוך ערך פונדיון פירש שהיו פונדיונות מכסף, ועיין גם רש"י כתובות ק"י ב', ולפ"ז יש לחשוש שמא יוציאו בפונדיון. אבל לא מצאתי בתלמוד פונדיונות של כסף, וסתם כסף הוא מעה, וכמו שאמרו בירושלמי קידושין פ"א ה"א, נ"ח ע"ג, שבועות פ"ו ה"א, ל"ו ע"ד. סוף מטבע כסף מעה. ועיין מ"ש לעיל ח"ב (מע"ש), עמ' 765, ד"ה על הטריסית. ועיין מה שהאריך בזה רח"י שעפטיל בערך מלין, ערך פונדיון. ועיין במלא"ש פ"ד מ"ז.</i> ועיין במשנת מע"ש פ"ד מ"ה.<br>ובבבלי הנ"ל: פחות מכן, אסור להוציאה. ויש שפירשוה שאם פחת המטבע כשיעור אונאה במטבע (והיינו איסר לדינר, כר"מ), אסור להוציאה, אבל פחות מאיסר מותר להוציאה אפילו לכתחילה, עיין ר"מ פ"ז מה' גניבה ואבידה ה"ד, רא"ש פ"ד סי' כ' ועוד. ועיין בבלי נ"ב א' בתוספות שם, ד"ה אמר, ובשטמ"ק במקומו.

Halakhah 19

<small>63-64.</small> <b>לא ימכרנה לא לתגר, ולא לחרג, ולא לחרם, מפני שמרמא בה את אחרים. </b>כלומר, אפילו על מנת לקוץ, כפירש"י. ובד, בכי"ע, בבבלי נ"ב א', ובירושלמי פ"ד ה"ד, ט' ע"ד, הגירסא היא "להרג" במקום "לחרג" שלפנינו. ובירושלמי הנ"ל לא נזכר "תגר" ואף הרי"ף במקומו והר"מ פ"ז מה' גניבה ואבידה ה"ו השמיטוהו.<br>והנה ביחס לגירסא "חרג" (במקום "הרג") כבר הוכח לעיל ח"ז (נדרים), עמ' 419, שזו היא הגירסא הנכונה, וחרג וחרם שניהם בעלי תפקידים דומים הם, עיין מ"ש שם. ואף הגירסא תגר שלפנינו קשה, והיכן מצינו שתגר רמאי הוא,<sup class="footnote-marker">24</sup><i class="footnote">ומה שיוצא ממשנתנו כאן פ"ד סמי"א שתגר חשוד הוא, היינו משום שהוא לוקח הרבה יין בבת אחת על מנת למכור, ודינו כמערב <b>בתחילה </b>מים ביין על מנת למכור <b>ולהודיע</b>, שאסור לעשות כן, עיין מ"ש לעיל נדרים, עמ' 419, הערה 46.</i> ושערתי בנדרים שם בדרך שמא ואולי שלפנינו צ"ל: לחגר (במקום: לתגר), ואף חגר מעין חרג הוא, עיין מש"ש. וכולם אימתנים הן ומפחדים לסרב להם.
<small>64.</small> <b>אבל נוקבה ותולה בצואר בנו. </b>וכ"ה בכי"ע ובירושלמי הנ"ל, ובד חסרה המלה "בנו" בטעות. ובבבלי הנ"ל: בצואר בנו, או בצואר בתו. 
<small>64-65.</small> <b>וכשם שאתה אומ' בחולין, כך אתה אומ' במעשר שני. </b>וכן מעתיק הרמב"ן נ"ב רע"א בשם התוספתא. ובמשנתנו פ"ד מ"ט ובתו"כ הנ"ל: ונותנה למעשר שני ואינו חושש, שאינו אלא נפש רעה (כלומר, המסרב לקבלה). והרמב"ן הנ"ל מביא ראייה מלשון התוספתא ("כשם שאתה אומר בחולין") שדווקא בלא חסרה כדי אונאה, כפירוש הריב"ם (בתוספות נ"ב ב', ד"ה ונותנה) ועוד. ועיין בשטמ"ק במקומו. ובתוספתא מע"ש פ"ג ה"ו: פחות מכן אפי' איסר אין רשיי לחלל עליה. ועיין מ"ש שם ח"ב, עמ' 754, בשם שו"ת משיב דבר ועוד, ולהלן שם שורה 20.<br>ובירושלמי פ"ד סה"ד, ט' ע"ד: כשם שמוציאין לחולין כך מוציאין למעשר שני, כלומר, כשם שמוציא את המטבע כשהוא קונה חולין (שהמוכר מקבלה כמטבע יפה) כך דינו במעשר שני שמוציא אותו על פירות מע"ש, והיינו כשמחלל עליו פירות. ועיין מ"ש לעיל ח"ב (מע"ש), עמ' 765, ד"ה אם רצה לדקדק.
<small>65-66.</small> <b>ובלבד שלא יתכוין (לה) להטיל סלע על השני. </b>המוקף ליתא בד ובכי"ע ובחי' הרמב"ן הנ"ל.<sup class="footnote-marker">25</sup><i class="footnote">וכנראה שלפני הסופר היתה המלה "לה" בסוף שורה כהתחלה למלה "להטיל", כדרך הסופרים.</i> ובכי"ע וברמב"ן הנ"ל חסרה המלה "סלע" (וברמב"ן נשמטו בטעות גם המלים "על השני"). ופירש הרמב"ן: ובלבד שלא יתכוין נמי ליתן סלעיו הפגומין למעשר. וכע"ז פירש בח"ד. ובירושלמי הנ"ל בכיר"ז: ובלבד שלא יתכוין להוציאו למעשר שני, כלומר את הרעות למע"ש, כבתוספתא כאן. ועל הלשון "להטיל", עיין מ"ש לעיל הט"ז, שורה 53, ד"ה מי שהוטל. ועיין בירושלמי פ"ד רה"ה, ט' ע"ד, ובמה"פ שם, ד"ה חזקיה, ובבבלי נ"ב ב'. 
<small>66.</small> <b>ההונאה שמנה כסף. </b>בכי"ע חסרה בבא זו, ואף בח"ד מחקה, וכן נכון וזו היא שיטת ר' טרפון במשנתנו פ"ד מ"ג, לעניין מטלטלין. 
<small>66-67.</small> <b>במה דברים אמורים בדינרין, ובסלעין, אבל בדינרי זהב, ובמטבעות של נחשת, היה מוציאן בשויהן. </b>בירושלמי הנ"ל: ותולה בצואר בנו, במה דברים אמורים בדינרים וסלעים, אבל בדינר זהב ובמטביעות <b>כסף</b> מוציאין בשוייהן. כשם שמוציאין לחולין וכו'. ומתוך הסדר בירושלמי משמע שבבא זו דבוקה לדין איסור מכירה לחרג ולחרם. ובח"ד פירש גם את התוספתא כאן שהיא חוזרת לבבא שלא ימכרנה לתגר וכו'. ולפ"ז קשה לפרש עניין של מטבעות נחושת, ומי ירמה במטבע נחושת שהוקה ששוויה מעט. וכנראה שהגירסא "מטבעות כסף" שבירושלמי נכונה,<sup class="footnote-marker">26</sup><i class="footnote">וכ"ה גם בכיר"ז, וכן מעתיק גם בס' הנר לר"ז אגמאתי 102 סע"א בשם פיסקי הונאה לרב"ס, ואין להגיה.</i> והכוונה למטבעות של כסף, חוץ מדינרים וסלעים, ולא למטבעות גדולים של כסף, שלא היו רווחיים בא"י, ולא לקחו אותם ע"פ צורתם, אלא ע"פ משקלם בשוויהם, ולפיכך אין לחשוש לרמאות. וכן פירש הרא"ף במקומו. ולפ"ז צריך להגיה גם בתוספתא "ובמטבעות של כסף".<sup class="footnote-marker">27</sup><i class="footnote">וכנראה שהגיהו בתוספתא "נחושת", משום שהיה קשה להם, והרי דינרים וסלעים של כסף הם. ומשום כך הגיה בעל פ"מ גם בירושלמי ע"פ התוספתא.</i><br>ובאמת הלכה זו שייכת גם לאונאה במטבע, ואונאה שאמרו במטבעות אינה אלא כשהמתכת יוצאת ע"ג צורתה, אבל אם היתה יוצאת במשקל, אם אינה שוה כפי דמיה אפילו בכל שהוא, מחזיר (עיין בתוספות נ"א ב', ד"ה איסר). וכן בס' מישרים לרבינו ירוחם (נתיב ט' ח"ג): ונר' שכל דינר של כסף, או של זהב, ששוקלין אותו ולקחו סתם שחוזר, הן שחסר ממנו מעט, או הרבה, והוא דבר שבמשקל (ועיין ר"מ פי"ב מה' מכירה ה"י ובלח"מ שם) וג"כ <b>מותר לקיימו</b> הן שחסר מעט, או רב, <b>שכל מי שקנה ישקלנו</b>. והוא ע"פ הירושלמי, כמו שציין הגר"א בבאוריו לחו"מ סי' רכ"ז ס"ק כ"ז.<sup class="footnote-marker">28</sup><i class="footnote">ומש"ש לעיין במפרש במקומו, כיוון לר' אליהו פערקאן (הרא"ף) הנ"ל בפנים.</i>

Halakhah 20

<small>67-68.</small> <b>עד מתי מותר להחזיר, בכרכין וכו'. </b>פיסקא ממשנתנו פ"ד מ"ו, תו"כ בהר פ"ג פרש' ג' ה"ח, ק"ז ע"ד. 
<small>68-69.</small> <b>שכן דרך השוק להיות עומד וכו'. </b>תו"כ הנ"ל. וכן מעתיק בשם התוספתא בתשה"ג הרכבי סי' ע"ז, עמ' 45. ועיין במשנתנו הנ"ל. 

Halakhah 21

<small>69.</small> <b>ואם היה מכירה וכו'. </b>פיסקא מקוצרת ממשנתנו הנ"ל, ואינה בד ובכי"ע. 
<small>70.</small> <b>ההונאה ארבעה כסף, והטענה שתי כסף. </b>פיסקא ממשנתנו פ"ד מ"ז. ועיין במשנת שבועות רפ"ו ובתוספתא שם רפ"ה. וכאן אין צורך בפיסקא "והטענה שתי כסף", אלא שלפעמים מושך לשון משנתנו כולה. 
<small>70-71.</small> <b>בזמן שמכר לו סתם, אבל אם קצץ עמו אין כלום אחר הקצה. </b>בתס"ר (ירושלים תפרח"י), עמ' 110, ציינתי לתוספתא כתובות פ"ד. ולעיל ח"ו (כתובות), עמ' 245, פירשתי שלפנינו דיבור תכני, ופירושו חוזה (pactum), כלומר, שעשו חוזה ביניהם שיספק לו פירות בכך וכך, והתנו בפירוש בין אם יוזלו ובין אם יוקרו (ובמקום שאין חשש משום רבית) אין אחר חוזה כלום. ואינו עניין לתנאי שלהלן בסמוך. ועיין בבלי נ"א ב', והברייתא שהביאו שם אינה הברייתא שלנו כאן. 

Halakhah 22

<small>71.</small> <b>הנושא ונותן באמונה וכו'. </b>בבלי נ"א ב'. ופירש"י כאן ובסיפא שאומר לחבירו מכור בשבילי סחורה זו במה שתוכל, ואני משלם לך שכר טירחתך, ופשיטא שהוא הדין להפך, שאמר לו קנה לי סחורה זו במה שתוכל וכו'. עיין מ"ש בסיפא להלן בסמוך. ורוב הראשונים (עיין מ"ש בסיפא בסמוך) הכריעו כפירוש ר"ח (להלן בסיפא) שהכוונה היא במוכר שהלוקח מאמינו במחיר ששלם בעד הסחורה, והוא נותן לו קצת ריוח, ובזה אין אונאה. וכן פירש גם הר"מ בפי"ג מה' מכירה ה"ה. והרב המגיד העיר שם שכן פירש גם הר"ח. ועיין גם בתוספות שאנץ (לפי שטמ"ק) ובחי' הרמב"ן נ"א ב'. 
<small>72.</small> <b>והאומ' לחבירו על מנת שאין לך עלי אונאה, אין לו עליו אונאה. </b>כ"ה בד, בכי"ע ובברייתא שבבבלי הנ"ל, ובכי"ו נשמטו המלים "אין לו עליו אונאה" ע"י הדומות. ולפי פשוטה ברייתא זו היא כר' יהודה שמתנה על מה שכתוב בתורה בדבר של ממון תנאו קיים, כדברי אביי בבבלי שם, וכמו שהכריעו הראשונים. ועיין לעיל קידושין פ"ג ה"ח, ירושלמי כאן ספ"ז, י"א ע"ג, ובמסה"ת לעיל קידושין פ"ג ה"ח, עמ' 288, לשורה 40 ושורה 41. 

Halakhah 23

<small>72-73.</small> <b>ולא יהא מוכר לא את היפה בשויהה וכו'. </b>בכי"ו ולה היה מוכר וכו'. ובד: לא יהא מוכר וכו', ובכי"ע: לא יהא מוכר, לא ימכור לא את היפה וכו', ויש כאן הרכבה של שתי נוסחאות, והניקוד מורה שיש כאן תיקון. ובבבלי נ"א ב': הרי זה לא יחשב את הרע באמנה, ואת היפה בשוה. ופירש"י שמדברים כאן בהמתנת מעות ולעניין רבית. אבל בתוספות ובתוספות הרא"ש, בחי' הרמב"ן, הרשב"א והריטב"א ובאו"ז סי' קנ"ו, כ"ב ע"ד, השיגו על רש"י מן התוספתא כאן שעוסקת בפירוש באונאה. ועוד השיגו עליו בתוספות נ"א ב', ד"ה לא, הנ"ל: דפרק איזהו נשך הוי ליה לאתויי ולא הכא, וכ"ה בתוספות הרא"ש. וקושיא זו אינה מכרעת במוחלט, שכן לא נמנעו המקורות להביא בעניין מקח וממכר הלכות שנוגעות ברבית, עיין מ"ש לעיל ח"ז (נדרים), עמ' 489. ואף הלשון שלהלן שמחשב עמו שכר וכו' רגילה אצל חשש רבית, עיין להלן פ"ד הט"ו, שו' 48, פ"ה ה"ו, שורה 15, ומקבילות.<br>ברם רוב הראשונים הכריעו כפירוש ר"ח שמדברים כאן במוכר שקנה הרבה פירות בבת אחת יפים ורעים ושילם מחיר אחד בעד שני המינים, ועשה כן משום שכדאי היה לו לשלם ביוקר בעד הרעים משום שקנה בזול את היפים, ויצא לו מחיר רגיל בממוצע. ולפיכך אסרו לו למכור את היפה בשווייה, ואת הרעה באמונה, שהרי לא היה קונה את הרעה לבדה במחיר ששלם אלמלא קנה את היפה במחיר מוזל. למה הדבר דומה, לחבר שקנה מע"ה לולב ואתרוג בשביעית והיה מוכר אח"כ את הלולב באמונה במחיר ששילם בשבילו. עיין במשנת סוכה פ"ג מי"א, בבבלי שם ל"ט א' וברש"י שם, ד"ה מבליע.
<small>74.</small> <b>מחשב עמו שכר חמור וכו'. </b>כלומר, מי שמכר באמונה, ואמר ללוקח כמה שילם מותר לו להוסיף על הריוח את שכר החמור ושכר החמר ושכר הפונדק וכו'. ועיין דק"ס, עמ' 144, הערה ד'. 
<small>74-75.</small> <b>ולא יהא מחשב עמו שכרו, מפני שנוטל שכרו. </b>בבבלי שם: שכר עצמו אינו נוטל, שכבר נתן לו שכרו משלם. ובתוספות שם, סד"ה לא: שכבר נתן לו שכרו, פי' המוכר הראשון שקנאם תחלה ממנו. וכן פירש בתוספות הרא"ש שם. אבל מלשון התוספתא, ובפרט לגירסת ד (שכרו <b>ממנו</b>) וכי"ע (שכרו <b>הימנו</b>) הרי ברור שהכוונה ללוקח, שאינו מחשבם עם הלוקח שכר עצמו, מפני שנוטל שכרו (והיינו הריווח) ממנו, מן הלוקח. וכן פירש בח"ד, ולפלא שלא הזכיר כלל את דברי בעלי התוספות. ברם התוספתא מוכיחה גם על הפירוש בבבלי, ושאלת התלמוד: "מהיכא קא יהיב ליה" הכוונה ללוקח, ללוקח באמנה, היכן נותן לו שכרו, וכן יוצא ברור מפירש"י שם, ד"ה אלא או זה וזה. וכן נראה מדברי הר"מ פי"ג מה' מכירה ה"ו, ועיי"ש בלח"מ, וכן מפורש בסמ"ע סי' רכ"ז ס"ק מ"ח. 

Halakhah 24

<small>75.</small> <b>ר' יהודה אומ' ספר תורה וכו'. </b>פיסקא ממשנתנו פ"ד מ"ט, כגירסת המשניות מטיפוס א"י (שאין שם המלה "המוכר"). ובברייתא שבבבלי כ"ח ב':<sup class="footnote-marker">29</sup><i class="footnote">בכ"י ה' ובכי"פ, עיין דק"ס, עמ' 159, הערה ה'.</i> תניא ר' יהודה אומר ספר תורה וכו'. ובס' הנר לר"ז אגמאתי 103 ע"ב, מציין לתוספתא כאן, ומעתיק מן הבבלי, כדרכו. אבל לפנינו במשנה: אף המוכר ספר תורה וכו'. וכ"ה בברייתא שבבבלי הנ"ל. ועיין מ"ש מהרי"ן אפשטין במבוא לנוה"מ, עמ' 1018. ובירושלמי פ"ד רה"ח, ט' ע"ד: תני ר' יודה אומר <b>אף</b> ספר תורה וכו'. ולא הוסיפו הברייתות על משנתנו אלא את טעמי התנאים. וברור מן הטעמים שדווקא ללוקח אין לו אונאה, אבל אם נתאנה המוכר יש לו אונאה, כרמ"ך לפי שטמ"ק נ"ח ב' (והעיר עליו בח"ד, עיי"ש). 
<small>76.</small> <b>ספר תורה, מפני שאין לו דמים. </b>בירושלמי הנ"ל: ספר תורה אין קץ לדמיו, וכע"ז גם בבבלי הנ"ל. ואף לפנינו פירושו שאין לו מחיר, וכמו שאמרו בירושלמי ברכות פ"ט ה"א, י"ב ע"ד: למרגלית דלית לה טימי, כל שמשבח בה פגמה. 
<small>77-78.</small> <b>ר' יהודה בן בתירה או' הסוס והסיטום וכו'. </b>בד: <b>והטיטוס</b>. ובכי"ע: וַחְטִיטוּב, וכ"ה בכמה כי"י בבבלי הנ"ל (עיין דק"ס, עמ' 160, הערה ו'). והניקוד שבכי"ע מראה שיש כאן תיקון (כנראה ע"פ הבבלי כרגיל בכ"י זה), ובהוצ' שלנו בבבלי: וחטיטום, והוא הוא. ובירושלמי הנ"ל: וסוס <b>ותריס</b> (ועיין דק"ס הנ"ל). וכל הפירושים שנאמרו במוצא מלה זו אינם מניחים את הדעת כלל. ובדרך השערה קרובה נ"ל שאין "סיטוס", או "טיטוס", אלא ἴτυς תריס עגול, ובמקום "איטוס" אמרו "סיטוס", או "טיטוס", כמו שמצוי בדיאלקטים, עיין לעהנווארטר של קראוס ח"א, סוף עמ' 140 ואילך. ובאמת בס' הנר לר"ז אגמאתי 103 ע"ב, מעתיק מן הבבלי: <b>וחסיטוס</b>, ומביא את הירושלמי הנ"ל, ומסיק. דאלמא <b>סיטוס</b> תריס הוא.<br>ואשר לסוס הכוונה כאן לסוסה, לסוס נקבה, אבל סוס זכר אין קונין למלחמה לדעת ר"י בן בתירה, עיין ירושלמי פסחים פ"ד ה"ג, ל"א ע"א, ומקבילה בע"ז (עיין מ"ש בירושלמי כפשוטו, עמ' 437), וכפי שפירשתיו במבוא להלכות הירושלמי להר"מ עמ' י"א, הערה 77.

Halakhah 25

<small>78-79.</small> <b>כשם שאונאה במקח וממכר, כך אונאה בדברים. </b>פיסקא ממשנתנו פ"ד מ"י. 
<small>79.</small> <b>ועוד מרובה אונאת דברים מאונאת ממון וכו'. </b>בבלי נ"ח ב'.<sup class="footnote-marker">30</sup><i class="footnote">בשם רשב"י, ועיין דק"ס שם, עמ' 161, הערה צ'. ובס' מקור חיים לר' שמואל צרצה פרש' בהר, פ"ה ע"ד, בשם רשב"ג.</i> ועיין לעיל ב"ק פ"ז רה"ח ומשנת ערכין ספ"ג. 
<small>81-82.</small> <b>היו חמרין מבקשין יין, ושמן וכו'. </b>תו"כ בהר פ"ד פרש' ג' ה"ב, ק"ז ע"ד, ובבלי נ"ח ב', כל הברייתא בשינוי סדר הבבות. 
<small>83.</small> <b>וייסורין באין עליו. </b>בכי"ע: <b>ואיסורין</b> באין עליו. וכן הכתיב (איסורין במקום: יסורין) בוי"ר הוצ' ר"מ מרגליות פי"ח, ג', עמ' ת"ו, ובפ"ה א', עמ' ק"א שורה 5 (בכי"ל). ועיין ברשימה הארוכה של ר"ש אברמסון במס' ע"ז שהוציא לאור, פ' ע"ד ואילך. ועיין דק"ס סנהדרין, עמ' 245, הערה ל'. 
<small>84-85.</small> <b>זכר אתה אין כת' כאן, אלא זכר נא וגו'. </b>בד: <b>זכור</b> אתה אין כתוב כאן, אלא זכר נא וגומ'. הדברים סתומים, ובכי"ע, בתו"כ ובבבלי הנ"ל חסר כל זה. ואשר לעצם הגירסא כאן היא בכלל אינה מובנת. גירסת ד זכור אתה (כלומר, זָכוּר אתה) אינה לשון מקרא אלא לשון חכמים, וגירסת כי"ו זכר (כלומר בציווי, כבמקרא) <b>אתה</b> היא מגומגמת. ונראית הגהת בעל מ"ב, שצ"ל: זכר <b>עתה</b> (וגם בד "זכור" הוא ציווי) אין כתיב כאן (כלומר, כמו בתרגום שם: אדכר <b>כדון</b>), אלא זכר נא, כלומר, בבקשה. ושמא צ"ל לעיל: לא יאמר לו [אפי'] כדרך שאמרו לאיוב וכו'. וכבר אמרו במדרשות (תנחומא הוצ' בובר וישלח סי' ח', ומשם באגדת בראשית פנ"ו) שאליפז הוכיח אותו בדברי נחמות, ואמר לו הרי אתה בעצמך ניחמת בעלי מומין (הנה יסרת רבים, איוב שם ד', ג') ואמרת להם סופכם שהקב"ה משתבח בכם, ואף אתה סופך כך, זכר נא מי הוא נקי אובד, ודייקו מלשון "נא" שדבר אליו רכות (עיין בבלי סנהדרין פ"ט ב'), ונחם אותו, שלא יתייאש, וסוף דבר שאין נקי אובד, אברהם נמלט מן הכבשן, עיי"ש במדרשות, ולפ"ז אף בלשון תנחומין לא יאמר לו כן, ולא יזכיר לו עוונותיו.<sup class="footnote-marker">31</sup><i class="footnote">ועיין בדברי בלדד פ"ח שם ובאגדת בראשית פס"א, עמ' 121, ובהערות שם. והשווה מעיין גנים על איוב, עמ' 20.</i> 
<small>85-86.</small> <b>ר' יהודה או' אף לא יתלה את עיניו ויאמר לו בכמה חפץ זה, והוא אין רוצה ליקח. </b>וכ"ה בד ובתו"כ הנ"ל. וכע"ז בבבלי הנ"ל, אלא ששם הסיום הוא: בשעה שאין לו דמים. וכן בבבלי פסחים קי"ב ב': צוה ר' ישמעאל בר' יוסי את רבי וכו', ואל תעמוד על המקח, בשעה שאין לך דמים. ופירש ר"ח שם: שנמצאת מפחית המקח בעיני בעליו (כלומר, אם אינך קונה). וברשב"ם שם פירש שאתה נמצא מפסידו חנם שלא יקחנו אחר, מאחר שאתה מהפך בו. ובמשנתנו כאן (פ"ד מ"י) בסתם: לא יאמר לו בכמה חפץ זה, והוא אינו רוצה ליקח. ובכי"ע כאן חסרה כל בבא זו, וכנראה שנשמטה בטעות.<sup class="footnote-marker">32</sup><i class="footnote">ועיין שאילתות וזאת הברכה, שאילתא קס"ז, הוצ' הנצי"ב (ירושלים תשי"ג), עמ' ש"ד, ובהערה ט"ז שם.</i><br>ובפי' הראב"ד לתו"כ הנ"ל: מפני שגונב דעת וכו', והרי הוא כסך שמן מפך ריקם, מפני שהוא גונב דעת חבירו, שזה סבור שמכבדו ואינו אלא מתלוצץ בו. <b>ובתוספ'</b> מפרש, מפני שמשביח דעתו של מוכר וכו'. וכן במיוחס להר"ש שם, ק"ד ע"ב: <b>בתוספתא</b> מפרש מפני שמשביח דעתו של מוכר, פי' שסבור שזה רוצה לקנות, ואינו אלא שהוא מתלוצץ בו. וברור שהמיוחס להר"ש לקח מפירוש הראב"ד, ובתוספתא אין זכר לכל זה. ברם וודאי גמור הוא שרבינו לא כיון לתוספתא אלא לברייתא שבד"א רבה ספ"ח, הוצ' היגר, עמ' 228. ורבינו נותן דוגמא לעיל: והרי הוא כסך (צ"ל: כסוך) שמן מפך ריקם, והוא לעיל בדא"ר שם (הוצ' היגר, עמ' 226, עיי"ש בשנו"ס), ובבלי חולין צ"ד א'.<br>והלשון בדא"ר הנ"ל הוא: היה עובר בשוק אצל מוכרי תבואה, אל יאמר בכמה חפץ זה, והוא אינו רוצה ליקח, מפני שמשביח דעתו של מוכר. ואמרו בירושלמי קידושין פ"ג ה"א, ס"ג ע"ג: ר' זעירא מיקל להין דחמי לחבריה זבין זבינא ומעלה ליה עלוי, א"ר אבין בשם ר' זעירא אף לעושה עלוי <b>חבילה</b>. וכבר פירשתי (תרביץ ש"ד ס"ד, עמ' 379) את הדברים ע"פ הירושלמי ע"ז פ"ד ה"ד, ל"ט ע"ד: אמר ר' אבהו אסור לעשות <b>חבילה</b> ביריד. ופירש הריטב"א ע"ז י"א ב', ד"ה ויש (ועיין גם רמב"ן שם י"ב ב'), שאסור לילך ליריד אפילו אינו רוצה לקנות, מפני שעושה חבילה, כלומר, עם רב, והוא כבוד לע"ז (ופשיטא שאף הסחורה מתייקרת כשרואים שיש הרבה קונים). וכן הפירוש גם בירושלמי קידושין, כלומר, שאסור לעמוד על יד המוכר, אעפ"י שאינו אומר כלום ואינו מעלה את המחיר, אלא שעושה חבילה, וממילא מחזיק את דעת המוכר, והוא לא יוריד מן המחיר. וכן הפירוש גם בדא"ר שלנו, שהוא משביח את דעת המוכר, שהוא עומד על דעתו, ולא ימכור בפחות, והוא גונב את דעתו בחנם.
<small>86.</small> <b>ראה גר שבא ללמוד תורה וכו'. </b>בבלי הנ"ל, מכילתא משפטים פי"ח, עמ' 311, תנחומא וירא סי' י"ד, הוצ' בובר סי' ל"ב, מס' גרים רפ"ד. 
<small>86-87.</small> <b>ראו מי שבא ללמוד תורה, שאכל טריפות וכו'. </b>צ"ל: [פה] שאכל, כמו שהוא בד ובבבלי הנ"ל. ובמכילתא (בכי"י, עיי"ש בשנו"ס) הנ"ל: והרי חזירין <b>נוצר</b> (צ"ל: נוצר' = נוצרין) מבין שינך וכו', כלומר, כשהנך מדבר עדיין אני שומע את קול החזירים שאכלת שקמו לתחייה והם נוהקים, עיין מ"ש על כל זה ברבעון "לשוננו" כרך ל"ב, תשכ"ח, עמ' 95 ואילך. 
<small>88.</small> <b>ויאמר ומי אביהם, וכי יש אב לתורה. </b>בתשה"ג ליק סי' מ"ה, עמ' 19: ואמר (כלומר, רב יהודאי) דתני בשעה שאמר העם מה זה היה לבן קיש וכו' ויען איש משם ויאמר ומי אביהם (ש"א י', י"ב) מאי ומי אביהם וכי יש אב לדברי תורה, והלא כבר נאמר מה שמו ומה שם בנו כי תדע (משלי ל', ד'), אלמא תורה לאו ירושה. ועיין בח"ד שציין לנדרים פ"א א'. וכע"ז דרשו במדרש במ"ר נשא פ"ח, ב' על צדיקים, ואמרו שאין בן ישראל יכול להיות כהן, אם הוא רוצה, וכן לוי, מפני שהם בית אב, אבל אפילו גוי אם רוצה להיות צדיק יכול הוא "שאינו בית אב" וכו', "יראי ה' אינו בית אב". 
<small>88-89.</small> <b>והלא כבר נאמ' מה שמו ומה שם בנו כי תדע. </b>הדברים סתומים, ואין להבין מה שייך פסוק זה במשלי לדברי תורה. אבל הדברים מתבארים ממדרש שאינו לפנינו, ומביאו בתשה"ג הנ"ל. וכן אמרו בפסוק שם (משלי ל', ד'): <b>מי עלה לשמים</b> וכו', <b>מי אסף רוח בחפניו מי צרר מים</b> וכו', ודרשוהו במדרשות (פסיקתא דר"כ פסי' א', הוצ' מנדלבוים עמ' 8 ואילך ומקבילות שצוינו שם): על משה ואהרן ואליהו. ובתשה"ג הנ"ל מונה גם את המשיח ומסיים שם: מי הוו להו בני דהוו נפישין כוותהון ויכלין למעבד כוותהון. מה שמו ומה שם בנו כי תדע. מהכין תדע דתורה לאו ירושה. וסיום זה לא מצאתי בשום מדרש, וברור ששאב ממקור שאין בידינו. ועיין בהערות בובר למדרש משלי ל', ד' הנ"ל (שציין לתשה"ג, אבל לא הרגיש בעיקר). ובשאר המדרשות דרשו "שם בנו" על ישראל, ולפ"ז "כי תדע" אינה שאלה, אלא ציווי: שתדע. ואף לפי תשה"ג הפירוש כן שאנו יודעים את שמותיהם, ומהם אף שמות בניהם, ולא היו כאבותיהם, ומכ"ש הללו שאין אנו יודעים את שמות בניהם. 
<small>89-90.</small> <b>ואו' בית והון נחלת אבות ומה' אשה משכלת. </b>בתשה"ג הנ"ל: וכתיב (משלי י"ט, י"ד) בהדין עניינא (כלומר, בעניין דברי תורה) <b>בית והון נחלת אבות ומה' אשה משכלת</b>, בתורה קאמר קרא, עיין בבלי קידושין ל' ב'. 

Halakhah 26

<small>90.</small> <b>אין מערבין פירות בפירות, ואפי' חדשים בחדשים וכו'. </b>פיסקא ממשנתנו פ"ד מי"א, ספרי כי תצא פיס' רצ"ה, עמ' 314, כגירסת כל הנוסחאות (חוץ מן הדפוסים). ופירש"י (נ"ט סע"ב): פירות משדה זו בפירות משדה אחרת. והכל בבעה"ב שמוכר פירותיו עסיקינן, שיתן לו מה שאומר לו, עיין מ"ש להלן, ד"ה אין מערבין יין. ועיין מ"ש להלן, ד"ה אפילו סאה. 
<small>90-91.</small> <b>וישנים בישנים. </b>ליתא במשנתנו ובספרי הנ"ל. ופשוט שאין הבדל בין תערובת חדשים בחדשים וישנים בישנים, שהרי בשתי שדות עסיקינן. 
<small>91.</small> <b>וישנים בחדשים. </b>כלומר, כל שכן שאסור לערב אותם אם הם משתי שדות. וההלכה שלנו אינה עניין לשיטת רש"י במשנתנו (ס' א', סד"ה מפני, שרבים חולקים עליו) שפוסק שמותר לערב ישנים בחדשים, שהרי כאן במערב משתי שדות עסיקינן, והיא מפרשת את משנתנו: אין מערבין פירות בפירות וכו', וכן מוכח מן הספרי הנ"ל.<sup class="footnote-marker">33</sup><i class="footnote">וכגירסת כתה"י המעולים: ואפילו חדשים בחדשים.</i> ועיין מ"ש להלן, ד"ה ובבבלי.<br>וברור שמדברים כאן בפירות חדשים וישנים שכבר עשר אותם, או מאותה שנה ומודיע לו שהן טבל. ועיין בס' פתחי שערים להגאון ר' יששכר מקאליש להלן ע"ב ב'.
<small>91-92.</small> <b>אפילו סאה בדינר וסאה בדינר וטריסית. </b>ספרי הנ"ל, ועיין מ"ש על טריסית לעיל ח"ב (מע"ש), עמ' 765, ד"ה על הטריסית. ועיין מ"ש להלן פ"ח ה"ח, שורה 26. והכל במערב פירות משדה זו בפירות משדה אחרת, כפי שמוכח מן הספרי הנ"ל. וכל הבבות כאן ממשיכים את העניין של גניבת דעת, ואפילו במקום שאין גזל גמור, גניבת דעת יש כאן. והוא כסדר ששנו לעיל ב"ק פ"ז ה"ח, שורה 36 ואילך, בתחילה: והמסרב וכו' ואח"כ והמעויל במדות וכו', והמערב וכו', עיין מש"ש.<br>ובבבלי ס' א': ת"ר אין צריך לומר חדשות מארבע וישנות משלש דאין מערבין, אלא אפילו חדשות משלש וישנות מארבע אין מערבין, מפני שאדם רוצה ליישנן. ופירש"י: שהכוונה היא שפעמים חדשות יותר יקרות מן הישנות, מפני שאדם רוצה ליישנן, אבל לוקח זה אינו מעוניין בכך, ולפיכך אסור לערב חדשות בישנות. ולגירסת רש"י (וכ"ה בכל כתה"י) ולפירושו אינו עניין לתוספתא כאן שמדברת בפירוש על ישנות בחדשות. ועיין בהגהות הגר"א במקומו ובדק"ס, עמ' 165, הערה א'. וכבר אמרנו שלפי הספרי הנ"ל הכוונה כאן אפילו חדשות בחדשות, ואפילו אם פירות שדה זו יקרים משל חברתה אסור לערב, מפני שהן משתי שדות. כן נראה לפרש בשיטת רש"י.
<small>92.</small> <b>אין מערבין יין חדש בחדש וכו'. </b>כלומר, משתי חביות, או משני גיתות. ואמרו במשנתנו פי"ד מי"ב: התגר נוטל מה' גרנות ונותן לתוך מגורה אחת, מה' גיתות ונותן לתוך פיטס אחד, ובלבד שלא יתכוין לערב. ומכאן שלבע"ב אסור לעשות כן. ועיין שטמ"ק נ"ט ב', ד"ה מתני'. 
<small>93-94.</small> <b>ור' יהודה מתיר קשה ברך, מפני שהוא משביחו. </b>במשנתנו פ"ד מי"א (בסתם) באמת ביין התירו וכו', והיא כר' יהודה כאן. ולפי העניין משמע שאפילו משני גיתות מותר. ור' יהודה היה תמיד מעדיף את היפה אף שהוא ממעיטו, וכמו שאמרו במשנת תרומות פי"א מ"א: ור' יהודה מתיר (כלומר, לבשל יין של תרומה) מפני שהוא משביחו, ועיין גם לעיל שם פ"ב מ"ה. וכלשון משנתנו (לעניין אחר): <b>באמת</b> ביין התירו וכו', ואעפ"י שממעיטו אינו אלא משביחו.<sup class="footnote-marker">34</sup><i class="footnote">תוספתא ב"ב פ"א ה"ד, ירושלמי שם פ"ב ה"ג, י"ג ע"ב, בבלי שם כ' ב'.</i> והמפרשים פירשו כאן שהשבח הוא בזה שהיין מתקיים יותר. ובס' המקח והממכר לרב האיי שער נ"ט, צ"א ע"ב: ואף על פי שאין כונתו אלא להחזיק את הרך בקשה כדג' (כלומר, בתוספתא כאן) ר' יהודה מתיר את הקשה ברך, מפני שהוא משביחו. 
<small>94.</small> <b>וכן היה ר' יהודה או' וכו'. </b>ס' המקח והממכר הנ"ל. 
<small>95.</small> <b>שני מינין המשביחין את אחד אסור. </b>וכ"ה בד ובכי"ע. ובס' המקח והממכר הנ"ל: שני מינין המשביחין <b>זה את זה</b>, אסור. וכן הגיה בעל מ"א. ובאמת אין הבדל בין הגירסאות, והכוונה היא שלא התיר ר' יהודה לערב את המשביח אלא במערב מין במינו, אבל אם עירב שני מינין (כגון דבש דבורים בדבש תאנים) אעפ"י שהם משביחים את האחד, אסור, שהרי הלוקח קנה רק מין אחד מהם, ואעפ"י שהשני משובח ממנו (עיין ירושלמי פיאה פ"ז סה"ד, כ' ע"ב) אסור ליתן לו מין אחר שלא מדעתו. 

Halakhah 27

<small>95-96.</small> <b>אין מערבין שמרי יין ביין, אבל נותנין לו שמריו. </b>פיסקא ממשנתנו פ"ד מי"א. ופירש הר"מ פי"ח מה' מכירה ה"ח: אבל אם עירה היין מכלי אל כלי נותן שמריו לתוכו. והוא הפירוש הפשוט. ובבבלי ס' א': שאלו על משנתנו: אבל נותן לו את שמריו וכו' והא אמרת רישא אין מערבין כלל. ומכאן שהמקשה סבר שהרישא והסיפא אחת היא "ואין מערבין שמרי יין ביין" פירושו שאסור לערבב ולקלקל את היין כדי שיצאו השמרים עם היין במדה (כפירש"י לעיל מ' ב' בעניין שמן, אבל התוספות שם, ד"ה לחודיה, וד"ה לדברי חכמים, חלקו על רש"י ופירשו כפשוטו), וא"כ כיצד יכול לתת לו את שמריו, שבתוד היין. ועיין בשטמ"ק שם בשם הראב"ד. ופירשו את המשנה שם ע"פ התוספתא כאן שאין מערבין שמרים של אמש ביין של יום, עיי"ש. ועיין בפירושים שהביא ר"ז אגמאתי בס' הנר, 104 ע"ב (בשם ר' ברוך הספרדי), ולפיהם הכוונה בקושיית התלמוד היא אחרת, ולפ"ז מעולם לא עלה על הדעת שאין מערבין פירושו אין מבלבלין. 
<small>96.</small> <b>כיצד, היה שופה יין לחמרין נותן לו שמרי אותו יין וכו'. </b>וכ"ה (לחמרין) גם בד ובכי"ע. והברייתא תמוהה, ומה שייך כאן "כיצד", ומה עניין החמרין לעצם ההלכה. ובבבלי ס' א' אין בברייתא זו לא "כיצד" ולא "לחמרים", אלא השופה יין לחבירו.<sup class="footnote-marker">35</sup><i class="footnote">בכי"י ובראשונים: לחמרים, עיין דק"ס, עמ' 169, הערה ז'. ועיין מ"ש להלן הערה 36.</i> ברם כבר אמרנו לעיל שהברייתות כאן מדברות גם בגניבת דעת, ואפילו במקום שאין כאן גזל. ובכל הראשונים שנביא להלן הגירסא היא: <b>לחמריו</b>, והיא היא, ואף "לחמרין" פירושו לחמרין, לפועלין שלו (עיין להלן פ"ד ה"ט). וכן שנינו להלן ב"ב פ"ו הי"ב: לא ישקה מהן (כלומר, מן המדות של יין שירדו גשמים לתוכו) לחמריו,<sup class="footnote-marker">36</sup><i class="footnote">כ"ה בד. ובכי"ו בטעות: לחביריו, עיין לעיל הערה 35. ועיין לעיל דמאי, עמ' 89, שו' 59, ובשנו"ס שם.</i> לפועליו, ולא כל (בכי"ע: לכל) מי שיש לו עליו טענת מזונות, אלא אם כן הודיעו, ואף כאן הכוונה שמותר לו לשפות יין לחמריו בשמרים של אותו יין, אבל לא יתן להם יין שעירב בהם שמרים של יין אחר, שהוא יותר בזול, מפני שהוא גונב את דעתם.<br>וכל הברייתא שלנו הובאה בס' הנר לר"ז אגמאתי (בשם ר' ברוך הספרדי) 104 ע"ב, בפי' הריצב"ש (בשטמ"ק ספ"ד), והרישא גם בפירוש הראב"ד (בשטמ"ק שם), עיין במה שדייק מלשונה, עיי"ש. וצ"ע אם אין שם שיבוש קצת.
<small>97.</small> <b>אף כשאמרו נותן לו שמריו, נותן לו של היום היום. </b>אף ברייתא זו מדברי ר' יהודה שלעיל. וכ"ה בבבלי הנ"ל: <b>ר' יהודה אומר</b> השופה יין לחבירו וכו'. ומכאן הביא הריצב"ש הנ"ל ראייה שאף באותה חבית ובאותו יין אסור לערב שמרים של יום אחר, שהוא מקלקל את היין, ולא כמו שמשמע מפירש"י שעיקר האיסור הוא שלא יתן לו יין מעורב בשמרים של חביות שונות, ולא הזכיר את השינוי בזמן. ועיין בריטב"א במקומו שכתב: וכן פירש בתוס', וכנראה שכוונתו לתוספתא כאן (ולא לתוספות). 
<small>98-99.</small> <b>לא יערבם חנוני וימכרם בחנותו, אלא אם הודיע. </b>במשנתנו פ"ד מי"א: מי שנתערב מים ביינו לא ימכרנו בחנות אלא אם כן הודיעו. ודווקא מי שנתערבו מים ביינו התירו לו כשמודיע, אבל לכתחילה אסרו לו לערב מים ביין, שהרי מים מצויים, ואם הלוקח רצונו ביין מזוג יכול לתת לתוכו מים, כפי טעמו, ולפיכך כשהחנווני עושה כן, אין כאן אלא תרמית. אבל בנידון דידן התירו לו לחנווני, שפרנסתו בכך לערב לכתחילה שמרים בתוך היין, שמא ימצאו קונים, שרוצים יין בשמרים (לעשות מן השמרים תמד), ולא איכפת להם שהשמרים של יין אחר הן, ולפיכך התירו לו אם הוא מודיע. ושמא בבעה"ב שמוכר יין מכרמים שונים לא התירו לו לערב לכתחילה שמרים מיינות שונים אעפ"י שכוונתו להודיע. וגם מכאן אנו רואים שעדיין בגניבת הדעת עסיקינן, כמו שכתבנו לעיל. 
<small>99-100.</small> <b>לא ירביץ חנוני לתוך חנותו יין ושמן, מפני שגונב דעת הבריות. </b>במשנתנו פ"ד מי"ב: ר' יהודה אומר לא יחלק החנוני קליות ואגוזין לתינוקות מפני שהוא מרגילן לבא אצלו. וכנראה שגם ברייתא זו ר' יהודה היא (עיין מ"ש לעיל, ד"ה אף כשאמרו). ואסר להרביץ, מפני שהבריות סבורין שמפני כבודם עושה כן, עיין מ"ש לעיל שבת, עמ' 99–100, ומרגילן לבוא אצלו. ובח"ד פירש שיש כאן גניבת דעת, מפני שהבריות סבורים שמוכר בזול, שהרי יש לו כל כך הרבה יין ושמן, עד כדי כך שמרביץ את חנותו בהם. 
<small>100-101.</small> <b>מקום שנהגו להטיל מים למחצה, לשליש, ולרביע יטילו, ואין משנין ממנהג המדינה. </b>במשנתנו פ"ד סמי"א: מקום שנהגו להטיל מים ביין יטילו. ובבבלי שם ס' א': תנא למחצה לשליש ולרביע. ופירש"י: הכל כמנהג המדינה יטילו, אם מחצה מחצה וכו'. ובאו"ז כאן סי' רע"ט, ל"ט ע"ד, מנה את המקורות שנזכרו בהם מנהג המדינה שאנו הולכים אחריו, והביא את התוספתא שלנו.<br>ואמרו בבבלי שם: אמר רב ובין הגיתות שנו. ובס' הנר שם 105 רע"א: הכין תניא בתוספת בבא מציעא דנזיקים מקום שנהגו להטיל מים (כלפנינו בתוספתא) וכו' אמר רב ובין הגיתות שנו וכו', בשהמנהג להטיל מים ביין בין הגיתות יטיל נמי הוא בין הגיתות, אבל אחר שיתחזק היין לא יטיל בו מים מפני שמפסידו. ועיין לעיל בבבלי שם בשם רב נחמן. ולהלן ב"ב פ"ו הי"א: גשמים היורדין בין הגיתות אם מכת מדינה היא אין צריך להודיעו, אם אין מכת מדינה צריך להודיעו. ואף שם הכוונה שאם ירדו גשמים בין הגיתות ונתמזג היין יותר ממה שנהגו להטיל מים שם, אם אין כאן מכת מדינה, צריך להודיע.

Halakhah 28

<small>101.</small> <b>חומטון בתבואה, קב בכור, ואינו חושש. </b>בד ובכי"ע: מערבין חומטין וכו'. בבבלי שבת ל"א א': <b>דתנא</b><sup class="footnote-marker">37</sup><i class="footnote">כצ"ל. וכ"ה באו"ז ח"א, אלפא ביתא, ה' סע"ד.</i> דבי ר' ישמעאל מערב אדם קב חומטין בכור של תבואה, ואינו חושש. ופירש"י: חומטין ארץ מלחה ומשמרת את הפירות מלהתליע, ואינו חושש למוכרה בדמי חטין, דלאו אונאה היא שהרי שמירתן בכך. ועיין ב"ר פ"צ, ה', עמ' 1105 ובהערות שם, ובציונים של לעף, פלורה ח"א, עמ' 790. 
<small>101-102.</small> <b>ובעלי בתים מטילין כל צרכן. </b>כלומר, בעלי בתים שמחזיקין את התבואה לעצמם ולא למכירה, מטילין יותר. 
<small>102.</small> <b>חנוני צורר ומניח על פי המגורה. </b>וכ"ה (צורר) גם בד ובכי"ע. ועיין באו"ש פי"ח מה' מכירה שהגיה: בורר, עיין מש"ש. והנכון כלפנינו בכל הנוסחאות, ופירושו שאם חנוני רוצה לנהוג כבעלי בתים ולהיות בטוח שפירותיו ישתמרו, יכול לנהוג כמותם, אלא שצורר את החומטין ומניח על פי המגורה שלא יתערבו בחטים. 

Halakhah 29

<small>102-103.</small> <b>אין מסרטין את הבהמה, ואין נופחין בקרבים, ואין מטילין בשר לתוך המים. </b>בד: אין משרבטין ואין מסרטין את הבהמה, ובכי"ע חסר "ואין מסרטין", וכן חסר בבבלי ס' ב', עיין שם הפירושים לברייתא זו.<br>ובספרי יוונית ויוונות בא"י, עמ' 287 ואילך, הראיתי שבא"י (בירושלמי) לא פירשו כפירוש הבבלי. הסופרים הקדמונים מספרים שהיו מסרטים (עושים חתך) בעור הבהמה ונופחין אויר לתוך הקרביים של הבהמה כשהיא חיה, והאכרים האמינו שמתוך כך תבלע הבהמה יותר מים ותשמין. אבל אין כאן אלא אחיזת עינים. מן הצורך היה להאכיל את הבהמה לאחר מכאן, כדי להרבות את שמנה באמת. ולפיכך דנו בירושלמי ביצה פ"ג ה"ח, ס"ב ע"ב, אם מותר למיחבוט ולמנפוח את הבהמה בחוה"מ, עיין מש"ש בספרי הנ"ל. והאיסור שלפנינו הוא בפעולה העושה את הבהמה שמינה למראית עין, מבלי להאכילה.

Chapter 4



Halakhah 1

<small>1-2.</small> <b>המוכר פירות לחבירו בחזקת שיש לו ונמצא שאין לו, לא כל הימנו לאבד זכותו של זה. </b>בברייתא זו מתחילים דיני רבית, וכדי להבין את תוכנה של ברייתא זו ומהותה, עלינו להקדים את לשון משנתנו רפ"ה. וכן שנינו שם: איזהו נשך ואיזהו תרבית ? איזהו נשך? המלוה סלע בה' דינרין, סאתים חטים בשלש, מפני שהוא נושך. ואיזהו תרבית ? המרבה בפירות. כיצד, לקח הימנו חטים בדינר זהב הכור וכו', ויין אין לו. המשנה כשהיא לעצמה קשה מאד, הרי כתוב מפורש הוא (ויקרא כ"ה, ל"ו) את כספך לא תתן לו בנשך, ובמרבית לא תתן אכלך. ולא עוד אלא שהתחילו ברבית דאורייתא, וסיימו במרבה בפירות, ברבית דרבנן, וכבר אמרו כן בבבלי ס"א ב': עד כאן של תורה, מכאן ואילך של דבריהם. ומכל מקום לשון המשנה קשה והעיקר חסר מן הספר. ובירושלמי לא עמדו כלל על קושי הלשון במשנתנו.<br>ולולא פירושי רבותינו הייתי אומר ששאלת משנתנו עולה על הפסוק במשלי כ"ח, ח': <b>מרבה הונו בנשך ובתרבית לחונן דלים יקבצנו</b>. וחז"ל פירשו שבין המלוה ברבית דאורייתא ובין ברבית דרבנן שניהם בכלל הקללה. ובבבלי כאן ע' ב' אמרו שגם המלוה לגוי כלול בקללת פסוק זה.<sup class="footnote-marker">1</sup><i class="footnote">במקורות א"י אין זכר לכך שאסור להלוות לגוי ברבית. ואף הם דרשו פסוק זה למלוה לגוי ברבית, בשעה <b>שנמנע להלוות לישראל </b>בלי רבית, משום שהעדיף את הגוי שנותן לו רבית. עיין תנחומא משפטים סי' י"ד הוצ' בובר סי' ה', ערוך ערך חן ד', בשם הילמדנו. ובפסיקתא דר"כ, עשר תעשר, הוצ' מנדלבוים, עמ' 161: שהוא מלוה <b>ישראל </b>ברבית וכו'. ובשמו"ר משפטים פל"א, י"ז: זה שהיה מלוה ברבית, אבל בכ"י אוקספורד שם נוסף בין השורות בכ"י הסופר עצמו: גוי. ועיין בבלי כאן ע"א א'. ובמדרשות הנ"ל הסמיכו לפסוק הנ"ל את הכתוב במשלי כ"ח, כ"ב: <b>נבהל להון איש רע עין, ולא ידע כי חסר יבאנו</b>, ולאו דווקא באיסורי תורה.</i> ולפיכך אמרו: איזהו נשך (מרבה הונו בנשך) ואיזהו תרבית (המרבה הונו בתרבית) וכו', ושניהם בכלל הקללה. ובס' יד רא"ם (קובץ לזכר א"מ ליפשיץ הי"ד), עמ' 218 ואילך, פירשתי את משנתנו ואת הסוגיות בירושלמי ובבבלי שדנו בה.<br>ובאמת רוב רובו של הפרק שלנו עוסק ברבית דרבנן גרידא. ומוכח ממשנתנו כאן שאם הקדים מעות למוכר, ופסק עמו על השער שבשוק, מותר לו למוכר לספק לו את הפירות אעפ"י שנתייקרו, ואעפ"י שלא היו למוכר פירות בשעה שפסק אתו (ולענייננו כאן אין הבדל בין הפירושים בבבלי ס"א ב'). וכן אמרו בפירוש במשנתנו להלן מ"ז: יצא השער פוסקין, ואעפ"י שאין לזה יש לזה. ולהלכה זו נסמכה הבבא שלנו בתוספתא, כמו שפירש בח"ד. וכן ברי"ף ב"ב פ"ד סי' תשע"ג:<sup class="footnote-marker">2</sup><i class="footnote">לפי גירסת כ"י ישן, ולפי עדותן של כמה מן הראשונים, עיין מ"ש להלן, ד"ה ברם ברי"ף.</i> וקיימא לן נמי פוסקין על שער שבשוק, ואע"ג שאין לו, ואיכא נמי בתוספתא המוכר פירות לחבירו בחזקת שיש לו וכו'.<br>ובכך מובן לשון התוספתא כאן "לא כל הימנו לאבד זכותו של זה", והכוונה היא שאם המוכר אינו רוצה לחזור בו, "כי היכי דליקו בהימנותיה" (עיין בתוספות ס"ז רע"א) אלא שחושש משום רבית, על כך אמרו: לא כל הימנו לאבד את זכותו של הלוקח, כלומר לקבל את הפירות שנתייקרו. אבל לא אמרו בפירוש שחייב להעמיד לו מקחו (כמו בירושלמי, עיין להלן). וממילא אין מבבא זו ראייה שהמוכר אינו יכול לחזור בו מן הדין. ועיין בתוספות ס"ב ב', ד"ה אעפ"י, ובראשונים שמביא בשטמ"ק מ"ז ב', ד"ה וכתב הרמ"ך ז"ל ואילך. ואין לכך הכרח גמור מן התלמוד, ויתכן שאין כאן מי שפרע, אלא שלעניין רבית בדרך מקח וממכר פעמים והיקילו, עיין בהשגות הראב"ד פ"ז מה' מכירה ה"ד, בכ"מ פכ"ב מה' מכירה ה"ג (אלא שהוא פירש את התוספתא לעניין קניין), בתיו"ט פ"ה מ"א, ובאחרונים שציין במצפה שמואל כאן. ועיין בגידולי תרומה שער מ"ו ח"ד סי' ס"ב, מה שהשיג על דברי בעל כ"מ, ומ"ש להלן בסמוך, סד"ה ובתשובת.<br>ברם רב נסים גאון כתב:<sup class="footnote-marker">3</sup><i class="footnote">לפי מרדכי ב"ב פ"ד סי' תק"ס, והביאו בב"י טחו"מ סי' רי"א.</i> אם ראובן מכר כור חטים וכו' שחייב להעמיד לו מקחו, ואפילו נתייקר, דתניא בתוספתא דב"מ פ"ד המוכר בית<sup class="footnote-marker">4</sup><i class="footnote">כ"ה בד"ו רפ"א, וצ"ל: פרו', פרות. ובד"ק חסרה מלה זו.</i> לחבירו בחזקת שיש לו ונמצא שאין לו לא כל הימנו לאבד זכותו של זה, וגם בירושלמי דתרומות [פרק] האוכל בשוגג (פ"ו ה"ג, מ"ד ע"ב) ר' אבהו בשם ריש לקיש אמר הא למה זה דומה למוכר חפץ לחבירו וכו'. וכן מעתיק בהגה"מ ספ"ג מה' מכירה (בד' קושטא) בשם רבינו נסים, ומוסיפים שם: "ובירו' דהזהב (ה"ב, ט' ע"ב) גרסי' בר איניש דיהב דינר לחבריה, וא"ל על מנת דתיקום לי בהון מאה גרבין ושלח ידו בהן צריך להעמיד לו מקחו, ועוד גרסי' בירושלמי דתרומו' ר' אבהו בשם ר"ל אמ' הא למה זה דומה, למוכר חפץ לחברו ונמצא שאינו שלו שצריך להעמיד לו מקחו עכ"ל". והובאו ההגהות האילו בקיצור בב"י טחו"מ סוף סי' קצ"ה. וכנראה ששניהם (המרדכי ובעל ההגהות) שאבו מן הראבי"ה.<br>ובעיטור, מכירת קרקעות, הוצ' רמא"י ס"ז ע"א: ורבינו נסים מייתי ראייה דמחייב למיזבן ליה, מהא דגרסינן בתוספתא דתרומה בפ' האומר (צ"ל: האו' = האוכל) תרומה הם (צ"ל: הא) למה זה דומה למוכר חפץ וכו'. וכ"ה בעיטור כ"י ששון (אהל דוד ח"ב, עמ' 726) ובמאה שערים שלו ב"ב פ"ד, ונשמטה שם שורה, וצ"ל: בתוספתא [דב"מ וכו' ובירושלמי] דתרומה וכו'. וכבר היתה השמטה זו בעיטור לפני הרשב"א בחידושיו לב"ב ס"ט ב', והעיר שם: אלא שבדקתי אחר הנוסחאות שבתוספת תרומות ולא מצאתי כן, מיהו כיוצא בה מצאתי בפ"ד דמס' ב"מ דקתני המוכר פירות וכו' כלפנינו. וכן היתה השמטה זו בעיטור לפני הרב המגיד, עיי"ש בפכ"ד מה' מכירה הי"ג. אבל לפני הר"ן (הרנב"ר) בחידושיו לב"ב ס"ט ב', סוף עמ' 257, היתה הגירסא מתוקנת בעיטור, עיי"ש, ובשטמ"ק שם בשם הרשב"א העתיק, כנראה, ע"פ חי' הר"ן.<br>ובתשובת הר"י מיגאש סי' ק"ח (כפי שמעתיקה בשטמ"ק כאן מ"ז ב'): אמנם רבינו נסים ז"ל כתב דאיהו סובר שכל זה הוא במי שמכר סחורה שאינה מצויה אצלו, אבל אם נמצאת בשוק שהוא מחוייב לקנות וכו', והביא ראייה לדבריו מהתוספתא, איך עלה בדעתו דבר זה וכו', והתוספתא שהביא ראיה אין לסמוך עליה, שכל דבר שלא הובא בתלמוד, ומצאנו התלמוד חולק עליו, הנכון הוא שלא לסמוך עליו וכו', עיי"ש. ואנו רואים מכל הנ"ל שרוב הראשונים פירשו את התוספתא גם לעניין קניין, ולא לעניין ריבית גרידא, אבל אין הדבר משנה את הפירוש, עיין מ"ש לעיל ח"ז (נדרים), עמ' 489, ולעיל פ"ג הכ"ג, שורה 72–73, סד"ה ולא יהא מוכר, ומ"ש בס' יד רא"ם (קובץ לזכר א"מ ליפשיץ הי"ד), עמ' 222, הערה 26. והעירותי שם על הר"מ פכ"ב ה' מכירה, ה"ג, ושמקורו הוא בירושלמי פ"ה ה"א, י' ע"א: במה קנה ? רב נחמן בר יעקב סבר מימר חייב להעמיד לחבירו. ובפיה"מ שם גילה את מקורו, עיין מש"ש, הערה 27.<br>ובבבלי ב"ב ס"ט ב': חזינן אי אית ליה דיקלי יהיב ליה תרי דיקלי, ואי לית ליה, זבין ליה תרי דיקלי, ואי משעבדי, פריק ליה תרי דיקלי. וברי"ף שם פ"ד סי' תשע"ג (ד"ו ואילך): פריק ליה תרי דיקלי [ואיכא מאן (הר"ח ?) דשמיע ליה מהאי מימרא דמאן דמזבין לחבריה מידי דשכיח למיזבן, אע"ג דליתיה לההוא מידי ברשותיה מיחייב למיזבן ולמיתן ליה, ואנן לא סבירא לן הכי, דכל מידי דלאו ברשותיה, דבר שלא בא לעולם הוא]. וכן היה בה' הרי"ף גם לפני בעל העיטור, מכירת קרקעות, הוצ' רמא"י, ס"ז ע"א,<sup class="footnote-marker">5</sup><i class="footnote">ולעיל שם בעיטור מאמר ב', קניין, הוצ' רמא"י י' ע"ב, קיצר.</i> ובמאה שערים שלו על הרי"ף במקומו ובפי' קדמון לב"ב, הוצ' ר"מ הרשלר, עמ' קי"ב.<br>אבל ברי"ף ד"ק וברי"ף כ"י ביה"מ כאן חסר כל מה שסגרנו במרובעים, ולא הביא רבינו שום דעה שחייב לקנות ולתת.<br>ברם ברי"ף כ"י (לפי עדות בעל תמת ישרים, צ"ב ע"ג): "מהא שמעינן דמאן דמזבין ליה לחבריה מידי דשכיח למזבן, ואע"ג דליתיה לההוא מידי ברשותיה מחייב למזבן ולמיתן ליה, וקיימא לן נמי דפוסקין על שער שבשוק, ואעפ"י שאין לו, ותניא נמי בתוספת' המוכר פירות לחבירו בחזקת שיש לו ונמצא שאין לו, לאו כל הימנו לאבד זכותו של זה. וכן היתה גירסתו של הראב"ד בספרי הרב המחבר ז"ל, וכן במ"מ, עיין פכ"ד מה' מכירה [הי"ג]. וכן מצאתי שהיה גורס רבינו יהונתן ז"ל מפרש ההלכות בה' הרי"ף". ועל דבריו יש להוסיף שכן גרס ברי"ף גם בהשלמה ב"ב פ"ד סוף סי' ד'. ועיין מ"ש להלן בשם המאירי שמצא כן ברוב הלכות. וכן מביא בפי' קדמון לב"ב הנ"ל בשם "יש נוסחאות מה' רבינו הרב". ואומר עליה: וטעות היא, וראוי לחוס על כבודו ולתקן הספרים.<br>נמצאנו למדים שקיימות שלש מסורות בשיטת הרי"ף. א. גירסת ד"ק וכ"י ביה"מ כאן שלפיה לא הביא הרי"ף כלל את השיטה שחייב לקנות וליתן ללוקח. ב. גירסת כ"י, הראב"ד וכו' שהסכים לשיטת רבינו נסים וסובר שחייב לקנות וליתן ללוקח. ג. גירסת ההוצאות שלפנינו ובעל העיטור שהביא רבינו נסים (והר"ח ?) המחייב לקנות ולתת ללוקח, ודחה אותה. וכן היתה הגירסא ברי"ף לפני הרשב"א בחידושיו ב"ב ס"ט ב'.<br>ובחי' הר"ן ס"ט ב', עמ' 258: ובמקצת נוסחי הלכות הריא"ף ז"ל כתו' דלא אמרו דבר שלא בא לעולם אלא בדבר שאינו מצוי לקנות, אבל בדבר המצוי לקנות כדקל, קנה, וחייב להעמיד לו מקחו, אבל <b>נר'</b><sup class="footnote-marker">6</sup><i class="footnote">וכן מעתיק בשמו בהגהות תמת ישרים, צ"ב ע"ד. אבל <b>נרא'</b>.</i> שהוא ז"ל דחה טעם זה וכו'. וכן מביא להלן שם, עמ' 259: לפיכך נראה כמו שכתו' במקצת נוסחי הלכות הרב ז"ל דכי אמרינן הכא דזבין ליה תרי דיקלי, לאו חיובי מחייבי' ליה וכו', והחליט הר"ן שזו היא המסורת האחרונה. ובמאירי ב"ב, סוף עמ' 351, מביא בשם <b>הלכות גדולי הפוסקים ישנות</b> כגירסא א' שאינו חייב לקנות ולתת ללוקח, ואח"כ הוא אומר (עמ' 352): אלא לפי שמצאנו <b>ברוב הלכות יראה</b> שחזרו בהן ואמרו, שמכאן אנו לומדים שכל המוכר לחברו דבר המצוי לקנות וכו' ובתוספתא אמרו המוכר פירות לחברו בחזקת שיש לו ונמצא שאין לו, לא כל הימנו לאבד זכותו של זה. ומסקנת הרב היא שדווקא גירסא ב' היא המסורת האחרונה, וכן פסק במכילתין, עמ' 277, והביא את התוספתא. ועיין בשו"ת הרדב"ז ד"ו ח"א סי' פ"ו, ומש"ש בשם הרא"ה.<br>הארכתי בזה, מפני החשיבות להבנת דברי הראשונים ביחס למהדורות השונות של הרי"ף, עיין מ"ש תלמידי פרופ' ר' שמא פרידמן במבוא לצילום כת"י הרי"ף עמ' 42 ואילך.<sup class="footnote-marker">7</sup><i class="footnote">ומתוך עדותו של בעל תמת ישרים הנ"ל אנו רואים שרבינו יהונתן לא גרס ברי"ף כגירסת כ"י בית המדרש כאן, עיין מ"ש ר"ש פרידמן במבואו הנ"ל, עמ' 40.</i><br>לבסוף עלי להעיר על פירוש בעל מגן אברהם במקומו שפירש שאינו נאמן לומר שאין לו ולאבד זכותו של זה. אבל כבר העיר במשנת ר' יעקב להגר"י שור, עמ' 40, סי' מ"ה, שהלשון "<b>ונמצא</b> שאין לו" מוכיח שאנו יודעים שאין לו. ועיין במה שהאריך בס' פתחי שערים לר' יששכר, ב' ע"ד, שנדחק מאד ליישב את פירוש בעל מ"א, ואנו אין לנו אלא כדברי הראשונים ז"ל.

Halakhah 2

<small>2.</small> <b>מרבין על השכר, ואין מרבין על המכר. </b>פיסקא ממשנתנו פ"ה מ"ב. והמשנה בעצמה מפרשת שם: כיצד ? השכיר לו את חצירו, ואמר לו אם מעכשיו אתה נותן לי הרי לך בעשר סלעים לשנה, ואם של חדש בחדש בסלע לחדש, מותר. מכר לו את שדהו ואמר לו אם מעכשיו אתה נותן לי הרי היא שלך באלף זוז, אם לגרן, בשנים עשר מנה, אסור. ופירשו בבבלי ס"ה א' שבשכירות אינו חייב לו כלום בשעה ששכר אלא אח"כ כשדר בתוכו,<sup class="footnote-marker">8</sup><i class="footnote">שכירות אינה משתלמת אלא בסוף, ועיי"ש בתוספות, ד"ה שכירות אינה.</i> ובשעת ההסכם אין שום הלואה, ואדם יכול להוזיל בשכירות כמה שהוא רוצה, אבל במכירה הרי בשעת המקח מתחייב לשלם, ואם אינו משלם מיד, יש כאן הלואה, ואם הוא מרבה על המקח כשישלם אח"כ, רבית היא.<br>ובירושלמי פ"ה סה"ב (צ"ל שם: ה"ג): ר' זירא אמר נעשה כמשכיר לו דירה ביוקר. והכוונה שאין החיוב חל על השוכר אלא אח"כ כשדר בתוכו, ויכול המשכיר לדרוש כמה שהוא רוצה. והוא כפירוש הבבלי. ועיין בשטמ"ק ס"ה א', ד"ה מתני', בתוספ' ב"ב פ"ו ב', ד"ה דינר, ומ"ש בגידולי תרומה שער מ"ו ח"ד סי' כ"ז ומה שכתב בפתחי שערים כ"ד ע"ב ואילך, עיי"ש שהאריך בטוב טעם כדרכו. ועיין להלן פ"ו הי"ב, שורה 32, ומש"ש.
<small>2-4.</small> <b>שנ' אם כסף תלוה את עמי וגו', כנשה, מה מלוה מיוחדת לא מה שאת נותן לו את נוטל הימנו יצאו אילו שמא את נותן לו את נוטל ממנו. </b>וכע"ז בכי"ע ובמכילתא דרשב"י משפטים, עמ' 212. ובד בטעות: יצאו אילו שמה שאת נותן לו <b>יותר</b> את נוטל הימנו. והמלה "יותר" נוספה שם בטעות. וכבר פירשתי ברייתא זו לעיל שקלים סוף עמ' 689, שהכוונה היא שבמלוה הוא מתחייב מיד, ובשעת התשלומין נותן לו יותר ממה שנטל ממנו, ויש כאן אגר נטר ורבית, אבל בשכירות לא נתחייב לו כלום בשעת השכירות, ואם משלם לו מיד הרי הוא כקונה מקח בזול, ומה שאתה נותן לו אתה נוטל ממנו.<br>ומתוך המכילתא הנ"ל ברור שברייתא זו מבארת את ההבדל בין שכירות למכר עיי"ש, ועל הבבא שלמעלה אמרו <b>שנ'</b> אם כסף וכו', וכמו שפירשנו. אבל במנ"ב מפרש שברייתא זו הוא עניין בפני עצמו, והיא מתפרשת להלן בסמוך: כיצד ? משכיר אדם מעותיו לשלחני וכו'. ברם במכילתא הנ"ל היא כלפנינו, ולא נזכרה שם כלל ההלכה שלהלן.<sup class="footnote-marker">9</sup><i class="footnote">ואף הדיבור "שנאמר" (במקום "נאמר") משמעותו ע"פ רוב לבאר מה שאמרו למעלה, ולא מה שנאמר להלן, אעפ"י שקיימים גם יוצאים מן הכלל, עיין מ"ש לעיל סוכה פ"ד, עמ' 903, ובהערה 35 שם.</i><br>ועיין מ"ש בבאור בבא זו בפתחי שערים א' ע"ב, ומש"ש (א' ע"ג) בשם רביד הזהב, ולהלן שם כ"ד ע"ב, והנכון הוא כמ"ש לעיל.
<small>4-5.</small> <b>רבן שמעון בן גמליאל או' אף מרבין על המכר בהקדש. </b>לפי פשוטו משמע שברבית דאורייתא אף בהקדש אסור, עיין בתוספ' ב"מ, נ"ז ב', ד"ה לספק. ולעיל שקלים פ"ב הי"ב, ריש עמ' 210: אין כן משום ריבית, ולא מפני שהוא קודש וכו', ושם מדברים בהלכה שהיא שוה למרבין על השכר, ובזה אמרו שאף בהדיוט מותר, ומשמע קצת שבהקדש מותר להרבות גם על המכר, אלא שבהדיוט אסור. ועיין מש"ש, סוף עמ' 688. ועיין בפתחי שערים, כ"ד ע"ד, שהאריך לצייר כיצד מרבין על המכר בהקדש. ועיין שו"ת מהרי"ט ח"א סי' קי"ז. 
<small>5-7.</small> <b>כיצד משכיר אדם מעותיו לשלחני להתנאות בהן, ולהתלמד בהן, ולהתעטר בהן. נגנבו או אבדו, חייב באחריותן. ניטלו (נוטל) מלפניו באונס, הרי הוא כנושא שכר. </b>כבר כתבנו לעיל שבמנ"ב מפרש שברייתא זו דבוקה לבבא שלפניה ("מה מלוה מיוחדת וכו' שמה שאתה נותן לו אתה נוטל ממנו"), ועליה אומר כיצד ? והראינו לעיל בסמוך שפירוש זה אינו מחוור כלל. ולעיל שקלים פ"ב, עמ' 690, סוף הערה 46, פירשתי שהכוונה כאן: כיצד משכיר אדם מעותיו ? לשולחני להתנאות בהן וכו',<sup class="footnote-marker">10</sup><i class="footnote">ויש כאן לשון קצרה: כיצד משכיר אדם מעותיו? ]משכירן[ לשולחני להתנאות וכו'. וכן סיגנון המשנה במנחות פי"א מ"ד ובתפארת ישראל שם. אבל עיין בפירה"מ להר"מ שם ובשנו"ס למשנתנו שם. ועיין גם בזבחים פי"א מ"ג (בנוסח הבבלי שם צ"ג ב', וכ"ה בכי"מ ובכי"ר שם). ועיין מ"ש להלן פ"ו הי"ד שורה 37–38, ד"ה כשהיתה, ובהערה 33 שם.</i> עכשיו ראיתי שקידמני בעיקר פירוש זה בפתחי שערים מ"ג ע"א, ד"ה ונראה, עיי"ש.<br>וברור שהברייתא שואלת כיצד מותר להשכיר מעות ? ומפרשת [משכירן] לשלחני וכו', כמו שפירשנו לעיל בסמוך. והטעם הוא שלא נאמרה ריבית אלא בהלואה, והריבית היא בעד המתנת הפרעון, אבל אם אדם משכיר מעות לשלחני על מנת שלא יוציאן, ואין השוכר מקבל אחריות אלא כשוכר, אין כאן רבית, ונתנו כאן דוגמא מן המציאות, עיין לעיל ריש מע"ש ומש"ש, עמ' 713.<br>והראשונים הביאו ברייתא זו להלכה, והם: ר"ח,<sup class="footnote-marker">11</sup><i class="footnote">לפי קונטרס הראיות להריא"ז, כ"י ירושלים, ב"מ פ"ה, 33 ע"א.</i> תוספות ותוספות הרא"ש ס"ט ב', או"ז פ"ה סי' ר"א, כ"ט ע"ב (והובא בשו"ת בנו, הר"ח או"ז סי' רי"א), ס' ההשלמה פ"ה סי' ט', ס' יריאים השלם סי' קי"ח, מ"ו סע"א, סמ"ג לאווין קצ"ג, ס"ג ע"ב (והובא בהגה"מ פ"ה מה' מלוה ולוה הט"ז אות א'), ס' הנר לר"ז אגמאתי 116 ע"א, ס' התרומות שער מ"ו ח"ד סי' נ"ה, מהר"מ ב"ב ד' קרימונא סי' רנ"ז (תשובות מיימוניות לס' משפטים סי' מ"ה), הנ"ל הוצ' מק"נ, עמ' 211 (מרדכי פ"ה סי' שט"ז), רשב"א, תלמיד הרשב"א, וריטב"א ומיוחס להריטב"א ס"ט ב', מאירי שם, עמ' 261, הגהות מרדכי פ"ה סי' תל"ז, מ"מ פ"ה מה' מלוה ולוה הט"ז, חי' הר"ן ס"ט ב', ד"ה רב חמא, נ"י פ"ה סי' תל"ב, אגודה ב"מ סי' צ"ה, י"ט ע"ד.<br>וכתב בס' יריאים הנ"ל שההיתר להשכיר מעות לשולחני הוא מפני שהמעות נשחקות, ואיכא חוסכא וקילותא, ועיין בשו"ת מהר"ח או"ז הנ"ל ומ"ש בהגהות לס' יריאים הנ"ל, הערה מ"ד.<br>והראשונים הנ"ל העתיקו את התוספתא בשינויים קלים, והיינו <b>להתראות</b> (במקום: להתנאות), כגון תוספות, ס' ההשלמה והאגודה הנ"ל. ועיין בבלי נדרים ל"ג א', ב"מ צ"ו א'. והנכון כלפנינו, עיין מ"ש לעיל ח"ב (מע"ש), עמ' 713 (ובהערה 11 שם) וח"ג (שבת), עמ' 275, ד"ה אם לנאותן. ויש שהעתיקו להתעשר (במקום: להתעטר), כגון ר"ח, השלמה, תוספות הרא"ש, שו"ת מהר"מ ב"ב ד"ק, הגהות מרדכי פ"ה הנ"ל (ועיין מ"ש לעיל מע"ש הנ"ל, עמ' 713, הערה 12), והוא בוודאי שיבוש, ולא עוד אלא שאותו מחבר מעתיק פעם "להתעשר" ופעם "להתעטר" (מהר"מ ב"ב ד"ק והוצ' מק"נ הנ"ל). והדוגמא "להתלמד" היא ברוב רובן של הראשונים, אלא שאחדים מהם קיצרו. ובספרי דברים פיס' י"ג, עמ' 22: לשולחני עשיר כשמביאין לו לראות רואה, וכשאין מביאין לו לראות מוציא משלו ורואה.<br>ובבבלי ס"ט ב': רב חמא הוה מוגר זוזי בפשיטא ליומא, כלו זוזי דרב חמא, הוא סבר מאי שנא ממרא, ולא היא וכו', זוזי לא הדרי בעינייהו. ובתוספות שם, ד"ה אוגר: מקבל היה עליו אחריות אונסין, ולהכי ס"ד דשרי. ובריטב"א שם: ובתוס' תירצו בעניין אחר, שהיה רב חמא מקבל עליו שאם יאבדו נכסי השוכרין (אפילו בעסקים אחרים) יהיו פטורין מן החוב, ולא נהירא. וכנראה שפירשו כן, משום שהיה כאן סיכון רב, מפני שהלווים עשו עסקים מפוקפקים, ורב חמא קיבל עליו שאם יכלו נכסיהם לא יהי' עליהם שום חיוב, ובאמת כן היה וכלו נכסיהם, וממילא כלו זוזי דרב חמא, ולא נכשל באבק רבית. ועיין בכורות ג' ב'. ועיין בשו"ת תרומת הדשן סי' ש"ב מש"ש בשם גליון התוספות ע' א' ומ"ש עליו בשו"ת מהרי"ט ח"א סי' קי"ז הנ"ל.
<small>7.</small> <b>נשתלט עליהם, אסור משום רבית. </b>בד: נשתלשו עליהם, ובכי"ע: <b>נישתלם</b> עליהן. ובאו"ז הנ"ל: <b>נשתרש</b> עליהם וכו', פי' דווקא להתלמד וכו', אבל נשתרש בהם, שהוציאם והרויח בהם, אע"פ שבסוף באו לידו אותם מעות עצמם, והחזיר לו אותם מעות עצמם אסור משום רבית, הואיל ונשתרש בהם, שהרויח בהם.<sup class="footnote-marker">12</sup><i class="footnote">ועיין בפיסקי תלמיד הרשב"א, סוף עמ' קפ"א, שנטה להתיר לקבל את דמי השכירות לנותן, והסיק שצריך להתיישב בדבר.</i> ובשו"ת בנו הנ"ל (בשם אביו): נשתמש בהם אסור וכו', אבל כשנשתמש בהם וכו', הואיל ונשתמש בהם שהרויח בהם. וגם בהגהות מרדכי סי' תל"ז הנ"ל: נשתרש עליהן, אסור, כלשון האו"ז. ובהשלמה הנ"ל ובמיוחס להריטב"א: נשתכר עליהם, ובס' התרומות הנ"ל: נשתכר בהם. וכן במאירי, עמ' 261, הנ"ל: בתוספתא זו אמרו שאם נשתכר השלחני בהם אסור. וודאי גמור הוא שהגירסא "נשתכר" הוא פירוש ל"נשתרש", וכן "נשתמש" שבר"ח או"ז כפי שיוצא ברור מגירסת אביו שהביא בעצמו. ובכן לפנינו ארבע גירסאות: נשתלט, נשתלשו (גי' הדפוס, וצ"ל: נשתלש), נישתלם, נשתרש. והנה הגירסא "נשתרש" אינה מקובלת כלל, מפני שהפועל "שרשויי" במשמעות להרויח אינו מצוי כלל בספרות א"י, ומכל שכן במקורות תנאים.<br>והנה האותיות "נשתל" הן בכל הנוסחאות של התוספתא, ואף "נשתרש" שבאו"ז, אין בו אלא שינוי מבטא, והוא נשתלש, הוא נשתרש (בחילוף בין רי"ש ללמ"ד). ועיין במבוא לנוה"מ למהרי"ן אפשטין, עמ' 406 ואילך. ואשר לפירושו, נראה שהכוונה היא שהשולחני נשתלש על סמך המעות הללו, והיינו שהשלישו בידו מעות בשכר כשראו בידו הרבה דינרי זהב, ובכגון דא דינו כאילו משכן את המעות,<sup class="footnote-marker">13</sup><i class="footnote">שהרי "מיניה, ואפילו מגלימא דעל כתפיה", ואם המשליש הוא תקיף יוציא את המעות מידו בעל כרחו.</i> ואעפ"י שלא הוציא את המעות מרשותו סיכן אותן ושינה מדעת המפקיד, ונתחייב באונסין, ויש כאן רבית. ובבאור הגר"א ריש סי' קע"ו (וציין לו במ"ש) מקבל את גירסת הדפוסים ("נשתלשו"), שמתחילה נשתלשו <b>עליהם</b> (כלומר, שמתחילה נשתלשו על כך שיהא חייב באונסים), אסור. ועיין בפתחי שערים ס"ט ב', מ"ב ע"ג ואילך.
<small>8.</small> <b>עשה כן בהקדש, הרי זה מעל. </b>לפי פשוטו משמע שהמשכיר מעות של הקדש בשכר לשולחני, מעל המשכיר, עיין במשנת מעילה רפ"ה. ועיין במשל"מ פ"ו מה' מעילה ה"ד. ובמאירי, עמ' 261, הנ"ל: ואף בתוספתא זו אמרו שאם נשתכר השלחני בהם אסור, ואם עשה כן בהקדש מעל. ויראה לי בזה שהשוכרן לרמות בהם את האשה שתנשא לו, וכיוצא בזה, מותר הלה בשכרן. ומלשונו משמע קצת שאם השולחני נשתלש עליהן, מעל השולחני, אבל אם לא נשתכר בהם לא מעל, מפני ששלם בעד מה ששכר, עיין בבלי כאן צ"ט א'. ועיין בפתחי שערים ס"ט ב', מ"ג ע"ב, ד"ה ועתה נברר, ואילך. ומ"ש בעניין אשה, הוא כמובן בלי תנאי מפורש, עיין במשנת קידושין פ"ג מ"ב ובבלי שם ס' ב'. 
<small>8-9.</small> <b>שנה האמורה בבתי חומה הרי זו רבית, אלא שהתרתו תורה. </b>במשנת ערכין פ"ט מ"ג: המוכר בית בבתי ערי חומה הרי זה גואל מיד וגואל כל שנים עשר חדש. הרי זה כמין רבית ואינה רבית. ובירושלמי כאן פ"ה ה"ג, י' ע"ב: דתני שנה האמורה בתורה ערי חומה הרי הן כמין רבית ואינה רבית. תניי חורן תני הרי זו רבית אלא שהתירה התורה וכו' מאן דמר הרי זו כמין רבית ואינה רבית ר' מאיר, מאן דמר הרי זו ריבית אלא שהתורה התירה ר' יודה. ועיין בבלי ערכין ל"א א'. ועיין מ"ש בפירושי לכיר"ז שם. ובבבלי שיטה אחרת, עיין מ"ש להלן. 
<small>9-10.</small> <b>חייב לו מעות וכתב לו שדהו מכר, בזמן שהמוכר אוכל פירות מותר, הלוקח אסור. ר' יהודה או' בין זה ובין זה מותר. </b>ירושלמי ובבלי הנ"ל, בבלי כאן ס' א'. ופירש"י: ועשה שדהו מכר. אם אין אני נותן לך מכאן עד יום פלוני הרי השדה שלך. ואמרו בירושלמי הנ"ל על ברייתא זו: מבתי ערי חומה למד ר' יהודה, דתני שנה האמורה בתורה וכו' (והעתקנו את הירושלמי לעיל בסמוך), וכמו שפירשנו שם במקומו. אבל בבבלי כאן וערכין שיטה אחרת. ועיין בתוספות ס"ג א', ד"ה צד וד"ה רבית (בבאור דברי רבא). ובתוספות ערכין ל"א א', ד"ה והתניא. 
<small>10-11.</small> <b>אמ' ר' יהודה כך היה ביתוס בן זונן עושה על פי ר' לעזר בן עזריה וכו'. </b>וכ"ה בירושלמי הנ"ל, בכיר"ז, אבל בהוצ' שלנו: על פי <b>חכמים</b>, כבמשנתנו (פ"ה מ"ג). ובבבלי (כאן וערכין) הנ"ל: מעשה בביתוס בן זונין <b>שעשה שדהו מכר</b> על פי ר' אלעזר בן עזריה ולוקח אוכל פירות היה. לפי גירסא זו היה ביתוס בן זונין הלוה, ונתן ללוקח לאכול פירות. ובמשנתנו פ"ה מ"ג הנ"ל: הלוהו על שדהו ואמר לו אם אי אתה נותן לי מכאן ועד שלש שנים הרי היא שלי, הרי היא שלו.<sup class="footnote-marker">14</sup><i class="footnote">עיין מ"ש ר"א גולאק על עסקים כאלו בספרו תולדות המשפט בישראל, עמ' 67, ועמ' 73.</i> וכך היה ביתוס בן זונין עושה על פי חכמים. ומכאן מוכח שמנהגו של ביתוס בן זונין העשיר היה להלוות לאחרים ולעשות שדותיהם מכר לעצמו, ולא ללוות ולעשות שדהו מכר. ושמא צ"ל בבבלי: שעשה שדה מכר, כלומר, שדה של אחרים, והוא אכל את הפירות, כפי שמשמע מגירסת התוספתא והירושלמי. ועיין בבבלי ס"ה ב' מה שפירשו במשנתנו שם, ועיין מ"ש לעיל ח"ד (שקלים), עמ' 689, הערה 46 (בהסבר הדברים). 

Halakhah 3

<small>12-13.</small> <b>יש דברים שהן רבית ואינן רבית, לוקח אדם הלואתו של חבירו בפחות וכו'. </b>ירושלמי רפ"ה, י' ע"א. והובאה תוספתא זו באו"ז ב"מ סי' קע"ט, כ"ה ע"ד, בשו"ת שלו סי' תש"ע, ובתשובת ר' יחיאל מפריס שם סוף סי' תשע"ג, קט"ו ע"א, בסמ"ג לאווין קצ"ג, ס"ג ע"ב (בשם הירושלמי והתוספתא), ברשב"א ס"ה א' (קכ"ג ע"ב), בפיסקי ריקנטי סי' שמ"ז, במ"מ פ"ה מה' מלוה ולוה הי"ד, בנ"י פ"ה סי' ת"י. ועיין בשו"ת הריב"ש סי' קמ"ז.<br>ומפורש באו"ז שם (סי' ק"פ) ובשו"ת שלו שהמוכר לא קבל עליו אחריות, ומותר אפילו בזמן שעדיין לא הגיע זמן פירעון השטר, וכן דעת הרמב"ן בשו"ת שלו סי' מ"ג (הוצ' ר"ש אסף בספרן של ראשונים, עמ' 86) והביאו בס' התרומות שער מ"ו ח"ד, סי' י"ג. וכן פסקו רוב הראשונים והאחרונים, עיין במ"מ בפ"ה מה' מלוה ולוה הי"ד ובטיו"ד סי' קע"ג, ובפי' תלמיד הרשב"א ס"ח א', עמ' ק"ס.<br>ברם בשיטת חכמי פרובינציא (לפי שו"ת מהרי"ן לב ח"ג סי' ס') הביאו בשם הראב"ד שאם קבל עליו אחריות על מה שנתן גרידא מותר. ור' דוד בר' שאול (תלמידו של ר' שלמה מן ההר, וחברו של רבינו יונה גירונדי) התיר אפילו קבל עליו המוכר את האחריות בעד כל החוב. ושוב כתב בשו"ת מהרי"ן לב (הנ"ל): "אבל באותה שיטה הנז' כתוב דברי הירושלמי בנסחא אחריתי, והיא יש דברים שהם כמו רבית ומותרין, כיצד לוקח אדם שטרותיו בפחות ואינו חושש משום רבית, ואפילו מקבל עליו <b>המותר</b> אחריות מותר. ועל זה כתב הראב"ד דדוקא שאינו מקבל עליו אחריות אלא ממה שנתן וכו', ואותו הרב ר' דוד בן שאול לא חלק והיה סבור דמאי דקאמר הירושלמי ואפילו מקבל עליו אחריו' כל החוב". ובתס"ר, עמ' 113, הגהתי בתשובה זו "המוכר" (במקום "המותר"), וכן מצאתי אח"כ בשו"ת מהרי"ט ח"ב סי' ל"ט שמעתיק בשמו "המוכר". אבל הואיל והמהרי"ט בוודאי העתיק מן הדפוס (קושטא שכ"ג) הרי מסתבר שהגיה. ועדיין אני מהסס בהגהה זו, ואפשר שהכוונה היא שאפילו מקבל עליו המוכר אחריות המותר (כלומר, מותר החוב ממה ששילם לו הלוקח) מותר. ועל זה חלק הראב"ד והרב ר' דוד לא חילק, עיי"ש, וספק גדול הוא אם המלים "ואפילו מקבל עליו המותר מותר" הם מגוף הירושלמי, וקרוב שאינן אלא פירוש. ובחידושי הריטב"א ס"ד סע"א הביא את שיטת ר' דוד בר' שאול, וחלק עליה, ודעתו כדעת הראב"ד הנ"ל, עיי"ש. ובאו"ז שם הגביל הלכה זו בתנאי שהלוקח קנה את החוב במעמד שלשתן.<br>ובאו"ז הנ"ל הקשה מן התוספתא ע"ז פ"א הי"א ששנו שם: לא ישא אדם ויתן בהלואתו של חבירו מפני אבק רבית, וחכך מתחילה לאסור בחוב ברור שאין ספק שיפרע לו, עיי"ש שחזר בו. אבל הפשט הפשוט בתוספ' ע"ז הוא שלא ישא ויתן בהלואתו של חבירו למחצית שכר, בלי שמקבל שכר טרחתו, כמו שפירש ר' יחיאל מפריס בתשובה לבעל או"ז שם, וכמו שפירש בעל יחוסי תנאים ואמוראים כת"י ערך ר' יוסי בר' חנינא (התנא), עיין מ"ש בתס"ר, עמ' 187.<br>ופירוש משונה לברייתא זו בשו"ת הרדב"ז ח"א סי' פ"ב: נמצא כתוב בשם ר' שמעון דורן ז"ל דהמוכר שטר חוב לחבירו צריך שימכרנו לו בפחות ממה שכתוב בשטר. ובצדק כתב הרדב"ז שם: וחס ליה לר' שמעון דורן שיאמר כך,<sup class="footnote-marker">15</sup><i class="footnote">יתר על כן, הרי אין לפירוש זה שום משמעות, שאם מוכר בסכום השטר, הרי אין כאן רבית כלל.</i> אלא אחד מן הסופרים טעה וכתב וכו'. ובאמת לא מצאתי רמז לכך לא בתשב"ץ ולא ברשב"ש ולא בשו"ת יכין ובועז.<br>והרי"ף כתב בפ"ה סי' ת"י: תוספתא הלוקח מקח מחבירו וכו' (להלן פ"ו הי"ב), ואינו חושש משום רבית. ירושלמי. תני יש דברים שהם כמו רבית ומותרין וכו', ולא הזכיר שאף ברייתא זו נשנית גם בתוספתא. ועל היחס בין שתי הברייתות, עיין מ"ש לעיל שקלים עמ' 689 ואילך.
<small>13-14.</small> <b>יש דברים שאינן רבית, אבל אסורין מפני ערמת רבית. </b>מתוך הדוגמא שלהלן ומדברי הר"מ (עיין להלן) נראה שהמדובר כאן בעיסקא בין המלוה ללוה במקום שאין המלוה מרויח כלום ואין הלוה מפסיד כלום, והיינו לוא היו עושים עיסקא עם כל אדם אחר לא היו משנים את התנאים, וכל האיסור כאן הוא משום שהלואה לפנינו. וברייתא זו בבבלי ס"ב ב'. ועיין בירושלמי שנביא להלן. 
<small>14-15.</small> <b>כיצד, אמר לו הלויני מנה, אמ' לו אין לי מנה, טול לך סאה של חטין, אע"פ שחזר ולקח ממנו עשרים וארבע, אינן רבית, אבל אסורין משום [ערמת] רבית. </b>ובכי"ע: <b>עשרים</b> סאה וכו'. ובכי"ו חסרה המלה "ערמת", והשלמתיה ע"פ הכפילות המוטעית בכי"ו (עיין בשנו"ס) וע"פ הרישא. ובד: ערמית ריבית. ובכי"ע: הערמת ריבית.<br>ונראה שצ"ל: <b>מאה</b> של חיטין, והיינו שהמלוה אמר לו, אין לי מעות להלוות (שאני זקוק להן), אבל אני מוכן למכור לך בהקפה מאה סאה חטין בשער הקבוע, (ארבע סאין בסלע), מכור אותן ויהיו המעות בידך. כשגמרו את העיסקא, אמר לו המלוה, כשתלך למכור את החטים, הרי לא יתן לך הלוקח יותר מעשרים וארבע סלעים (תשעים וששה זוז), שהרי הוא צריך להרויח, ובכן, מכור לי במחיר זה ולא תצטרך לטרוח, והלוה הסכים ולקח מן המוכר עשרים וארבע סלעים, אין כאן אלא הערמת רבית. והשיבוש בין "מאה" ל"סאה" הוא רגיל, עיין להלן פ"ט, הערה 37.<br>ובבבלי ס"ב ב': דתני רב ספרא ברבית דבי ר' חייא יש דברים שהם מותרין ואסורין מפני הערמת רבית וכו', והיא הברייתא שלפנינו. ובירושלמי פ"ה ה"ב, י' רע"ב: ויש דברים שאינן רבית ואסורין משום הערמת רבית כיצד [אמר לו הלויני דינר זהב],<sup class="footnote-marker">16</sup><i class="footnote">בירושלמי שלפנינו כתוב במקום המוסגר: "קיבל הימנו שדה בעשר' כור חיטין, אמ' לו תן לי סלע אחד". וודאי גמור בעיני שצדק הרא"ף שהגיה והכניס בבא זו לפני המאמר "יש דברים שהן רבית" וכו'. וכבר העירותי במבוא לירושלמי כפשוטו, עמ' כ"ט, ד"ה ולאחרונה, ועוד בכ"מ שסוגיות כפולות בירושלמי נכנסות לעתים תכופות מאד שלא במקומן. ובבא זו (קיבל הימנו שדה וכו') כפולה להלן סה"ו, י' סע"ב: תני רבן שמעון בן גמליאל אומ' מפרין על שדהו, ואינו חושש משום רבית (משנתנו פ"ה מ"ה) כיצד, קיבל הימנו ]שדה[ בעשרה כורין חטין, אמר לו תן לי סלע אחד, ואני נותן לך שנים עשר כורין לגורן, מותר. ומקומה הנכון של ברייתא זו היא בשורה שלעיל כאן, והיינו: יש דברים שהן מותרין וכו' ואינו חושש משום רבית. כיצד קיבל הימנו שדה בעשרה כורין, אמ' לו תן לי סלע אחד וכו', והסופר קיצר בבא זו מפני שהיא נשנית להלן, וקיצר יותר מדאי, והוא רגיל בירושלמי, עיין, לדוגמא, בירושלמי כאן ספ"ג.</i> אמר לו אין לי אלא כור אחד של חטין טול לך, וחזר ולקח ממנו בעשרים וארבע אין זה רבית, אבל אסור משום הערמת רבית. אמר ליה (כלומר, המוכר ללוקח) לית את צריך והב (צ"ל: יהב, יהיב) אגר כלים, או הכתפין, אקולי (= אקול לי) וסב דינרך, כלומר המוכר אומר ללוקח, הרי אתה צריך לתת שכר הכלים, או הכתפין, כדי להעביר את החטים לרשות הלה שיקנה ממך, הקל עלי והשאיר את החטים במקומן, וטול <b>דינרין</b> (כ"ה בכ"י רוזינטל: דינרין), או דינר[י]ך, בעד החטים שאני קונה ממך. והירושלמי נקט את השער הרגיל (כמשנתנו רפ"ה), והמוכר בהקפה חזר ולקח ממנו את החטים בעשרים וארבע דינר (של כסף), והרויח דינר.<br>ובר"מ פ"ה מה' מלוה ולוה הט"ו פסק את ההלכה שלנו כאן, והוסיף (ע"פ הבבלי ס"ח א'): וכן מי שהיתה שדה ממושכנת בידו, לא יחזור וישכיר אותה לבעל השדה, מפני הערמת רבית, שהרי זה עומד בשדהו כשהיה, ונותן לו שכר בכל חדש בשביל מעותיו שהלוהו, ואף שם אין המלוה מרויח, ולא הלוה מפסיד, שהרי היו עושים כן עם כל אדם מן השוק, ולא היו משנים את התנאים. והר"מ פסק בהלכה שלנו בתוספתא כאן: ואם עבר ועשה כזה הרי מוציא ממנו מאה בדין, שאפילו אבק רבית אין כאן. אבל הרמב"ן ועוד חולקים וסוברים שיש כאן אבק רבית, ואם לא נתן הלוה, אין מוציאין מידו. ובדוגמא שנייה שנתן הר"מ (חכירי דנרשאי) סובר רש"י (ס"ח א', ד"ה ולאו מילתא) שיש שם רבית קצוצה. ורוב הפוסקים חולקים עליו, וסוברים שאין שם אלא אבק ריבית. ופירש הרשב"א שם (ס"ח א') שטעם האיסור הוא מפני שנראה כאילו מתחילה הלוהו על מנת לעשות עיסקא זו, וכן הטעם גם בהלכה שלנו כאן.

Halakhah 4

<small>16.</small> <b>המוכר שדה לחבירו, ואמ' לו על מנת שיהא בה עריס וכו'. </b>ירושלמי פ"ה רה"ב, י' ע"ב. ופירושה שקנה את השדה בקניין גמור, בשטר, או בחזקה, אעפ"י שלא נתן לו את המעות, מ"מ השדה שלו היא, ורשאים הם להתנות כל מיני תנאים, אבל <b>הממשכן</b> את שדהו והתנו ביניהן התנאים שלהלן הרי יש כאן ריבית. ובמה"פ בירושלמי, ד"ה המוכר, ציין לשו"ת הריב"ש [סי' תס"ד] שכתב: אבל בברצלונה נוהגין לעשות בעניין אחר שהוא מותר גמור, ואין בו צד רבית כלל, והוא שמוכר לו ביתו לגמרי תחלה בסך ידוע לחלוטין, ואח"כ חוכר המוכר מן הקונה הבית ההוא וכו'. ועיין בנתיבות ירושלים רה"ב, ד"ה על מנת, שיישב למה לא הביאו את הירושלמי ואת התוספתא כראייה למנהג ברצלונה. 
<small>16-17.</small> <b>ועל מנת שאהא בה שות'. </b>בכי"ו בטעות: ועל מנת שאהא ברשותי, והגהתי ע"פ ד, כי"ע וירושלמי הנ"ל. 
<small>17.</small> <b>ועל מנת שהמעשרות שלי. </b>בתוספתא דמאי פ"ז הט"ו: ישראל שמכר שדה לכהן ואמ' לו על מנת שהמעשר שלי וכו' לעולם, אסור וכו'. וכבר הסקנו לעיל שם ח"א, עמ' 279, שיש שם שיבוש, וצ"ל: ישראל <b>שקבל</b> שדה מכהן (כגירסת הדפוסים) וכו', אבל במוכר רשאי להתנות מה שהוא רוצה, כלפנינו כאן, עיי"ש. ולעיל שם הי"ד: כהן <b>שמכר</b> וכו', עיין מש"ש עמ' 278 ואילך. 
<b>כשתמכרנה מכרה לי בדמים הללו. </b>בירושלמי הנ"ל: על מנת שתמכרנה לא תמכרנה אלא לי. ועיין בבלי ס"ה ב'. ושם במשכן לו בית, ולא במוכר, כלהלן שורה 20–21. ועיין בנת"י בירושלמי שם. 
<small>18.</small> <b>שתרצה אני בא נותן דמיה ונוטלה, מותר. </b>בד: <b>שארצה</b> אני בא נותן לו דמיה וכו'. וכע"ז בכי"ע ובירושלמי הנ"ל. ובבבלי ס"ה ב' אסרו בכגון דא, והעמידוה שלא כר' יהודה, אבל לר' יהודה מותר. ועיין בח"ד ובנתיבות ירושלים הנ"ל. ועיין להלן ב"ב פ"ב ה"ג, ומ"ש ר"א גולאק בתרביץ ש"א ס"ג (ניסן תר"צ), עמ' 82 ואילך. 

Halakhah 5

<small>18-19.</small> <b>היה חייב לו מעות, והשכיר לו בית מדינר לחודש והיה יפה סלע לחדש, אסור. </b>במשנתנו פ"ה מ"ב: המלוה את חבירו לא ידור בחצרו חנם, ולא ישכר ממנו בפחות וכו'. ובחי' הרמב"ן ס"ד ב', ד"ה ותו כתב, מביא בשם יש מפרשים שמשנתנו מדברת בזמן שהמלוה מתנה מפורש בשעת ההלואה שישכור ממנו בפחות, עיין ר"מ פ"ו מה' מלוה ה"א וה"ג. ורבינו מסלק פירוש זה ומביא את התוספתא כאן שמוכח ממנה שאפילו כבר היה חייב לו מעות אסור לשכור בפחות. ועיין בבלי ס"ד ב' ואילך. 
<small>19-20.</small> <b>השכיר ממנו בדינר לחדש והיה יפה סלע בחדש, מותר. </b>וכ"ה בד. ובכי"ע חסרה המלה "השכיר", והיא היא,<sup class="footnote-marker">17</sup><i class="footnote">צ"ל: שכר, ואמרו "השכיר" אגב הרישא.</i> ופירושה שאם היה להפך (שכר <b>ממנו</b>), שהלוה שכר את הבית בזול, מפני שהקדים לפרוע לו את המעות, מותר, ודינו כקונה הלואתו. ועיין בס' התרומות שמ"ו ח"ד, סי' כ"ז, והוא ע"פ התוספתא כאן, ועיין בגידולי תרומה שם, כמו שהעיר בפתחי שערים, כ"ד ע"ג, ד"ה ועל. ועיין בפי' בעל מגן אברהם שפירש כן בקיצור. 

Halakhah 6

<small>20-21.</small> <b>משכן לו בית, משכן לו שדה, ואמ' כשתמכרם מכרם לי בדמים הללו וכו'. </b>בבלי ס"ה ב'. ועיי"ש בתוספות, ד"ה לא תמכרם. 

Halakhah 7

<small>21-22.</small> <b>היה מוליך חבילה ממקום למקום וכו'. </b>כלומר, ממקום הזול למקום היוקר. ובירושלמי פ"ה ה"ה, י' ע"ב, בבלי ע"ב סע"ב כלפנינו כאן. 
<small>22.</small> <b>תנה לי ואני נותנה לך כדרך שאתה נותן לי ממקום פלני וכו'. </b>בכי"ע: שאתה נותנה לי במקום פלוני וכו', והיינו כאילו אתה נותנה לי במקום פלוני ביוקר. ובירושלמי הנ"ל: כדרך שאתה נותנן למקום פלוני וכו'. ובבבלי הנ"ל: ואני אעלה לך כדרך שמעלין לך באותו מקום וכו'. והמקבל משתמש במעות כשמוכר את החבילה, ומשלם כשהוא חוזר. 
<small>22-23.</small> <b>כל זמן שאחריות הנותן, מותר, והמקבל, אסור. </b>בד ובכי"ע: בזמן שבאחריות הנותן וכו'. ופירושו בזמן שאחריות החבילה עד שתמכר היא על נותן החבילה, הרי המקבל אינו אלא שלוחו, ואינו חייב לו כלום עד שימכור את כל החבילה, ומכאן ואילך המעות נעשות מלוה, ואין למלוה שום הנאה. ופירשו בתוספות ע"ג א', ד"ה וברשות, וברא"ש פ"ה סי' ס"ב, שנותן לו שכר עמלו ומזונו, שאם לא כן יש כאן ריבית מוקדמת שטורח בשבילו כדי שיקבל אח"כ את המעות בהלואה. אבל בריטב"א חולק ומתיר אפילו אינו מקבל שכר, עיי"ש. ועיין בנת"י במקומו. ועיין בשטמ"ק ע"ג רע"א בשם תוספ' שאנץ.<br>ובבבלי הנ"ל: ברשות מוכר מותר, ברשות לוקח אסור, ופירושו כנ"ל. ובירושלמי הנ"ל: אם באחריות הנותן <b>אסור</b> והלוקח <b>מותר</b>, והכוונה שם באחריות נותן המעות אסור, ובאחריות מקבל המעות מותר, והיא היא. ועיין בפתחי שערים ע"ג א' שהאריך בזה.

Halakhah 8

<small>23-24.</small> <b>היה מוליך פירות ממקום היוקר למקום הזול וכו'. </b>בבבלי ע"ג א': ממקום למקום וכו'. ובירושלמי הנ"ל (לעיל מן הבבא שלנו): המוליך פירות ממקום <b>הזול למקום היוקר</b>, אמר לחבירו תנם לי וכו'. עיין מ"ש בפירושו בכיר"ז במקומו, ולפנינו בתוספתא שיבוש ברור, ואין מכניסים תבן לעפריים, וצ"ל: למקום היוקר ממקום הזול. ועיין בפתחי שערים הנ"ל (נ"ג ע"ג מן הספר). 
<small>24-25.</small> <b>ואני אעמידם לך במקום היוקר כשער הזול מפירות שיש לי, אם יש לו באותו מקום וכו'. </b>וכע"ז בבבלי הנ"ל. ואף שאין כאן אלא הבטחה ולא קניין חליפין, מותר. ועיין רש"ש ע"ג רע"א, אבל כמה פוסקים סוברים שבשוה בשוה אף פירות עושין חליפין, עיין בפרישה טחו"מ ריש סי' ר"ג. וטעם ההיתר הוא כפירש"י דמהשתא אוקמינהו ברשותו, ואע"ג דלא משיך, סאה בסאה לאו רבית קצוצה היא וכו', כמסקנת רב אשי בבבלי מ"ו א'. ועיין שטמ"ק ע"ג רע"א בשם הראב"ד. ועיין מ"ש להלן, שורה 30, ד"ה ומטעם זה. 
<small>25-26.</small> <b>אבל חמרין מקבלין מבעל הבית ומעמידין למקום היוקר כשער הזול, ואין חוששין. </b>וכ"ה בירושלמי ובבבלי הנ"ל (בשינויים קלים). ופירש"י שאפילו האחריות היא על החמרים מותר, מפני שעושים כן לטובת עצמם. ואמרו בבבלי שם שהמלוים מגלים להם את השערים, ופעמים שהשער משתנה, והמלוים מזהירים אותם ומסייעים להם למכור (כפירוש הר"ח), או שבני המקום מוזילים להם בשעה שהחמרים מגלים להם שאינם משתכרים כלום בסחורה שקונים, והם עתידים למוכרה במקום היוקר כשער הזול. ומדברים כאן בחמרים שמוליכים סחורה ממקום הזול למקום היוקר, וקונים שם סחורה אחרת שהיא בזול שם וביוקר במקומם. ובוודאי שהסחורה שקנו לעצמם בזול היא באחריותם, שהרי הם לבדם מרויחין בה, אבל הסחורה שקנו בשביל בעלי הבתים סוברים בעלי התוספות שהיא באחריות המלוים, עיין בתוספות ע"ג א', ד"ה החמרים, ד"ה מאי וד"ה ניחא. ועיין בבאורי הגר"א יו"ד סי' קע"ג ס"ק ל"ד. ועיין ר"מ פ"ט מה' מלוה ולוה ה"ח ומ"ש בח"ד כאן.<br>אבל בירושלמי הנ"ל אמר ר' יהודה בר פזי שהלכה זו היא דווקא במוליכים למקום קרוב, והיינו עד מקום שדרכו לילך ולבוא בו ביום, שהטירחה היא מועטת והמילוה היא לזמן קצר מאד. ועיין מ"ש להלן, שורה 30, ד"ה ומטעם זה. והתירו אפילו באחריות הדרך על החמרים, ובזמן שבעלי הבתים נותנים להם שכר עמלם. ורב הונא אמר שם שהחמרים נעשים שלוחים של בעלי הבתים, והאחריות של החמרים היא מפני שפעמים מתנה שומר חנם להיות כשואל.<sup class="footnote-marker">18</sup><i class="footnote">להלן פ"ח הי"ט ומקבילות. ועיין בבלי צ"ד א' ובגליון הש"ס לרע"א שם.</i> ועיין בחי' הרמב"ן, הרשב"א והריטב"א בסוגיין. ועיין בבאורי הגר"א יו"ד סי' קע"ג ס"ק ל"ד הנ"ל וסי' קע"ז ס"ק ה'.

Halakhah 9

<small>26-28.</small> <b>היו חמרין ופועלין עומדין עליו בשוק, ואמ' לשלחני תן לי בדינר מעות ואפרנסם, ואני נותן לך יפה דינר וטריסית ממעות שיש לי בכיס, אם יש לו בכיס מותר, ואם לאו אסור. </b>המלים "ואם לאו אסור" חסרות בגוף כי"ו, והושלמו בגליון, וכ"ה בד ובכי"ע. ובבבלי מ"ו א' הביאו את הברייתא שלנו והוכיחו ממנה שמטבע נעשה חליפין, ומיד קונה את הדינר ואת הטריסית ואין כאן אגר נטר כלל. ורב אשי אמר שם שהמדובר במעות, ואין מטבע עושה חליפין ומ"מ התירו משום שנעשה כאומר הלויני עד שיבוא בני, או עד שאמצא מפתח, שמותר (פ"ה מ"ט כאן). ועיין בתוספות שם, ד"ה נעשה. ובר"ח שם ציין לתוספתא כאן והעתיק את לשון הבבלי. ועיין מ"ש לעיל שורה 24–25, ד"ה ואני אעמידם. ועיין מ"ש להלן, שורה 30, ד"ה ומטעם זה. 

Halakhah 10

<small>29.</small> <b>מה שאירש מאבא מכור לך וכו'. </b>כל הברייתא לעיל נדרים ספ"ו, בבלי כאן ט"ז א', והביאוה כמה מן הראשונים, עיין מה שהארכתי בזה לעיל שם, עמ' 489. <b>לא אמ' כלום. </b>וכ"ה לעיל נדרים ובבלי הנ"ל, עיין מ"ש בנדרים שם. ובח"ד תמה מה עניין בבא זו לכאן. אבל פשיטא שאחד תלוי בשני שאם אין כאן קניין, יש כאן חשש של רבית, עיין בבלי כאן ס"ד א' ובראשונים שם. ובה"ג ה' רבית ד"ו צ"ה ע"ב, הוצ' ר"ע הילדיסהיימר, עמ' 382, הביאו ברייתא זו וגרסו: <b>אסור... מותר</b>, עיין מ"ש בנדרים הנ"ל. וגם בח"ד הנ"ל הסיק באחרונה כנ"ל, עיי"ש. 
<small>30.</small> <b>מה שאירש מאבא היום מכור לך וכו'. </b>לעיל נדרים ובבלי הנ"ל, ירושלמי כתובות פ"ה ה"ה, ל' ע"א, ובראשונים, עיין מ"ש בנדרים הנ"ל. ובמכילתא דרשב"י משפטים כ"ב, כ"ד, עמ' 212 (וציינתי לה בנדרים הנ"ל, אבל לא פירשתיה): מה שאירש מאבא היום מכור לך, מה שתעלה היום מצודתי מכור לך, מנין כל דבריו קיימין שנא' <b>אם כסף תלוה את עמי</b> את העני עמך (כאן נפסק כתה"י). ונראה בפירושו שהכוונה להמשך הפסוק: לא תהיה לו כנושה (ויתכן שבהמשך הנוסח הביא את הפסוק במפורש) כדרך המדרש להביא את התחלת הפסוק ולכוין לסופו. ודרש התנא שבנידון שלנו אינו שייך "לא תהיה לו כנושה", שהרי הוא פורע בו ביום, ובדרך מקח וממכר לא החמירו. ועיין בתוספות ס"ד א', ד"ה מה שעשו.<br>ומטעם זה סדר המסדר את הברייתות כאן. במוליך פירות התירו, אעפ"י שלא קנה את הפירות, כפירש"י ע"ג א', וכרב אשי בבבלי מ"ו א' הנ"ל, עיין מ"ש לעיל, שורה 24–25, ד"ה ואני אעמידם. ובבבא שלאחריה (אבל חמרין מקבלין וכו') התירו מטעם זה, כמפורש בירושלמי, עיין מ"ש לעיל, שורה 25–26, ד"ה אבל בירושלמי. ובבבא שלאחריה (היו חמרין ופועלין וכו') אף בה התירו מטעם זה, עיין מ"ש לעיל שורה 26–28, ד"ה היו חמרין ופועלין, ואף כאן התירו משום שאמר מה שאירש מאבא היום. ובירושלמי ובבבלי הנ"ל נתנו טעמים נוספים למה התירו כאן, אבל עיקר הטעם הוא כמפורש במכילתא דרשב"י הנ"ל.

Halakhah 11

<small>31-32.</small> <b>המושיב את חבירו בחנות למחצית שכר, הרי זה נותן לו שכרו כפועל בטל, דברי ר' מאיר. </b>במשנתנו פ"ה מ"ד: אין מושיבין חנוני למחצית שכר וכו', אלא אם כן נותן לו שכרו כפועל. ובבבלי ס"ח א': תנא כפועל בטל. ובכמה נוסחאות מפורש במשנתנו: כפועל בטל. ועיין במבוא לנוה"מ למהרי"ן אפשטין, עמ' 956, ועיין במשנתנו לעיל פ"ב מ"ט, בכורות פ"ד מ"ו, במלא"ש כאן ובכורות, בראשונים כאן ובמבוא הנ"ל. ובבבלי ס"ח ב': תנו רבנן כמה הוא שכרו בין מרובה ובין מועט, דברי ר' מאיר, והיא כנראה מסורת אחרת.<br>והרי"ף בתשובה סי' קע"ט<sup class="footnote-marker">19</sup><i class="footnote">והיא גם בתמים דעים סי' רכ"ב, בס' השטרות לר"י ברצלוני, עמ' 114, ובשטמ"ק ס"ח ב'.</i> הביא את התוספתא כאן, והסתייע בה שמשנתנו היא כר' מאיר. ורבינו פירש את דברי אביי בבבלי (ס"ח רע"ב) "כפועל בטל של אותה מלאכה דבטל מיניה", היינו אם היה חייט, אומדין כמה היה מקבל בעד תפירת בגד בזמן שאין עבודה מצוייה (והוא כעין פירוש ר"ח ל"א ב') ולשיעור כזה אין לתת קצבה, והדבר משתנה לפי הזמן ולפי האנשים, ולפיכך אמר ר' מאיר בברייתא שבבבלי הנ"ל: כמה הוא שכרו בין מרובה ובין מועט, כלומר, הכל לפי הזמן ולפי האדם, וכפי שהתנה עמו, והוא פירושו של פועל בטל שבמשנתנו ושבתוספתא כאן, ומשנתנו ר' מאיר היא (ודבריו נתבארו ע"י הרמב"ן בחידושיו ס"ח א' ובמלחמות פ"ה סי' תכ"ו), ורבינו מוסיף: וצריך אתה לידע כי המשנה למחצית שכר וכו', והתוספתא שאמרה המושיב את חבירו למחצה שכר לאו דוקא ממש, אלא פלוגתא או מחצית, או שליש, או רביע וכו', וכעניין מה שכתוב יחצוהו בין כנענים (איוב מ', ל').<br>והסתייעו בתוספתא זו כדי להוכיח שמשנתנו ר' מאיר היא בתוספות כאן ס"ח א', ד"ה ונותן, ובכורות כ"ט ב', ד"ה כפועל, בתוספ' הרא"ש כאן ס"ח א' (קפ"ג ע"א מן הספר), בחי' הרמב"ן ס"ח א', מלחמות פ"ה סי' תכ"ו, ברשב"א ובריטב"א ס"ח ב', סמ"ג עשין פ"ב קס"ח ע"א (ועיין בבאורי הר"י שטיין שם ש"ה ע"ב וע"ג). ועיין רא"ש פ"ה סי' ל"ט (ובפלפולא חריפתא שם אות ב'), שו"ת הרשב"ש סי' תצ"ו, ד"ה תשובה, יכין ובועז ח"ב סי' כ"ג. ועיין מ"ש להלן, שורה 33–34, ד"ה ר' שמעון.
<small>32-33.</small> <b>ר' יהודה אומ' אפי' אכל פתו בצרו, ואפי' אכל עמו שתי גרוגרות, זהו שכרו. </b>וכע"ז בד. ובכי"ע: אפילו טיבל עמו פיתו בציר וכו'. ובבבלי ס"ח ב' הנ"ל: אפילו לא טבל עמו אלא בציר, ולא אכל עמו אלא גרוגרת, זהו שכרו. ועיין בח"ד מה שדקדק בזה. ובאמת סיגנון הבבלי היא מליצה רגילה. וכן אמרו בברכות מ"ח א': רשב"ג אומר וכו' אפילו לא טבל עמהם אלא בציר, ולא אכל עמהם אלא גרוגרת אחת וכו'. והזכירו גרוגרת מפני שהוא שיעור אכילה, כמשנת שבת ספ"ז, עירובין פ"ז מ"ח ועוד. ועיין איכ"ר פ"א י"א, הוצ' בובר ל"ח ע"א, ותוספות יומא ע"ט ב', ד"ה לומר, ובבלי כתובות ע"ט סע"ב. ובתוספתא הלשון יותר מדוייק שאכל עמו בצירו של בעל המעות, וכל אחד מהם אכל כגרוגרת. 
<small>33-34.</small> <b>ר' שמעון או' נותן לו שכרו משלם, אינו דומה העושה מלאכה וכו'. </b>בבבלי הנ"ל לא הזכירו בדברי ר' שמעון בן יוחאי אלא "נותן לו שכרו משלם" ולא יותר. ופירש"י: משלם כפועל בטל, ולפי רש"י משנתנו ר' שמעון היא. וכן גם בראב"ד (תמים דעים סי' נ"א, שטמ"ק ס"ח סע"ב, ד"ה ור' שמעון). וכן כתב בעל המאור פ"ה סי' תכ"ו, והביא ראייה מן הברייתא בבבלי כאן ע"ו ב': נותן להן שכרן משלם, אבל אינו דומה הבא טעון לבא ריקן וכו', ועיין גם להלן שם, ומוכח "ששכרו משלם אבל אינו דומה" וכו' הוא הוא כפועל בטל. ובמלחמות שם דחה ראייה זו וכתב שרש"י לפי פירושו בשכר פועל בטל בוודאי מוכרח לפרש שכרו משלם, כמו שפירש, אבל הרמב"ן ועוד מכריעים בפירוש שכר פועל בטל כפירוש הר"ח והרי"ף, ואף ר"מ מודה שאינו דומה העושה מלאכה וכו', עיי"ש. ועיין תוספות כאן ובכורות הנ"ל, רמב"ן ורשב"א הנ"ל (לעיל, ד"ה והסתייעו). ועיין עיטור ח"א קבלנות, הוצ' רמא"י ס"ב ע"ד, ס"ג ע"ב, ובשער החדש שם הערות ג', ד', י"ב, י"ג. ועיין בבאור דברי הרי"ף וסייעתו במרכבת המשנה פ"ו מה' שלוחין ושותפין ה"ג.<br>והראב"ד לשיטתו, עיין מ"ש להלן פ"ז ה"ג, שורה 19, ד"ה השוכר את הפועל להביא שליחות (על השגות פ"ט מה' שליחות ה"ח) ולהלן שם ה"ד, שורה 21, סד"ה ובירושלמי.
<small>34-35.</small> <b>אבל אמ' לו בשליש אתה שותף לי, והשליש עשוי לך הדבר כבטלה, מותר. </b>וכ"ה בד (אלא ששם: בבטלה). ובכי"ע חסרה המלה "הדבר", ואיננה גם בס' הנר ובפירוש תלמיד הרשב"א (לפי כ"מ פ"ו מה' שלוחין ושותפין ה"ב). ובחי' הרמב"ן ס"ח סע"ב: וזו ששנויה בתוספתא במושיב חנוני, אבל אם אמר לו בשליש אתה שותף לי והשליש עשוי עליך <b>הדבר</b> (כגי' ד וכי"ו) בבטלה הכי נמי קאמר בשליש שאטול שתהא שותף לי (בפי' תלמידי הרשב"א נוסף: שאטול אני שליש ואתה שליש) והשליש האחר בשכרך, והיינו פלגא בהפסד ותלתא באגר (כלומר, לנותן המעות), ואפילו לחנוני, מותר. וכוונתו אפילו לחנווני שכל עסקיו בשותפות זו, מותר בכגון דא מבלי שיקבל שכר כפועל בטל. ובא להוציא משיטת הרי"ף (בפ"ה סי' תכ"ז ובשו"ת הנ"ל) וסייעתו שבחנווני צריך לתת לו גם כפועל בטל. ועיין ב"י טיו"ד שהאריך בעניין.<br>ועיין בבלי ס"ט א'. ובס' הנר לר"ז אגמאתי שם 114 ע"ב: פי אלתוספה אם אמ' לו בשליש אתה שותף לי, והשליש עשוי עליך בבטילה מותר. ועיין להלן, שורה 44, ד"ה בשליש.

Halakhah 12

<small>35-36.</small> <b>המושיב את חבירו בחנות למחצי' שכר, אם היה אומן וכו'. </b>תשה"ג שערי צדק (ח"ב האחרון) סי' י"ב, צ"ז א', ס' השותפות והעסקא לר"ש הכהן ריש מתיבתא (גנזי קדם לרב"מ לוין ח"ו, עמ' 63) תשובות הרי"ף סי' קע"ט הנ"ל (והובא בס' השטרות הנ"ל, עמ' 114) ובהלכות שלו פ"ה סי' תכ"ז (והובא באו"ז כאן פ"ה סי' ר', כ"ט ע"א, ורא"ש פ"ה סי' ל"ט), רש"י חולין נ"ד ב', ד"ה אין (והובא באו"ז ח"א סי' תשע"ב, קי"ד ע"ג, בר"ן קידושין פ"א סי' תרי"ג וחולין פ"ג סי' תשנ"ט), תוספות ותוספות הרא"ש כאן ס"ח א', עיטור ח"א, קבלנות, הוצ' רמא"י, ס"ג ע"א, או"ז כאן פ"ו סי' רמ"ה, ל"ה ע"ב (וממנו, כנראה, במרדכי פ"ו סי' שמ"ג), סמ"ג עשין פ"ב, קס"ח ע"ב (והובא בהגה"מ ספ"ז מה' שלוחין ושותפין), רשב"א ס"ח א', ד"ה מתני', שו"ת שלו ח"ג סי' קמ"ב, פסקי תלמידו ס"ח א' (עמ' קע"ו), מאירי סוף עמ' 255, רבינו ירוחם, מישרים, נתיב כ"ז ח"א, טיו"ד סי' קע"ז, אגודה ב"מ סי' צ"ג, י"ט ע"ג, נ"י פ"ה סי' תכ"ו (במשנה). ופסקה הר"מ בספ"ז מה' שלוחין ושותפין. 
<small>36-37.</small> <b>לפי שאין עיניו על החנות וכו'. </b>וכ"ה בד ובראשונים הנ"ל<sup class="footnote-marker">20</sup><i class="footnote">חוץ מן התוספות, תוס' הרא"ש וס' השותפות והעיסקא הנ"ל שחסר שם סיום זה.</i> ובר"מ ספ"ז מה' שלוחין הנ"ל (ובאגודה הנ"ל בטה"ד: לפי שאין עונין בחנות). ובמאירי הנ"ל: לפי שאין עיניו שולטות על החנות בשעה שהוא מתעסק באומנות. ורבינו סיגנן בעצמו את לשון התוספתא, כדרכו בהעתקת מקורות. 
<small>37.</small> <b>ואם היה עושה עמו בחנות, מותר. </b>בד: אם היה <b>שותה</b> עמו בחנות. ובחי' הרשב"א, בשו"ת שלו ובנ"י הנ"ל: ואם היה <b>שורה</b> עמו בחנות. ובפיסקי תלמיד הרשב"א הנ"ל (עמ' קע"ו): ואם היה בעל העסק <b>שרוי</b> עמו <b>בחצר</b> (עיין להלן לשון הר"מ) הרי זה מותר. אבל בכי"ע: אם היה <b>שותף</b> עמו בחנות. וכ"ה בתשה"ג שערי צדק הנ"ל. ובר"מ ספ"ז מה' שלוחין הנ"ל: ואם היה שותף עמו <b>בחצר</b> (כלשון תלמיד הרשב"א הנ"ל) מותר. ובס' מישרים הנ"ל: אלא אם כן יהא <b>שותפו עמו</b>. ובפי' הרדב"ז על הר"מ הנ"ל, הגיה בר"מ: שותף עמו <b>בחנות</b>. ובס' השותפות והעיסקא הנ"ל: ואם... (מטושטש) עמו בחנות מותר. ובלח"מ (ספ"ז מה' שלוחין הנ"ל): כיון שהשותף הוא שם וכו' לית לן בה, דכשיבוא הלוקח ליקח הרי יש השותף האחר שימכור.<br>ולעניין שותפין ממש, עיין בבלי ס"ט א', בראשונים שם וברי"ף הנ"ל.

Halakhah 13

<small>38.</small> <b>לא יהא לוקח ומוכר דברים אחרים וכו'. </b>תשה"ג שערי צדק ותשובות הרי"ף הנ"ל, עיטור ח"א, כיס, הוצ' רמא"י, ל"ט ע"ג, חדושי הרשב"א, שו"ת שלו ופיסקי תלמידו הנ"ל, רא"ש פ"ה סי' מ', רבינו ירוחם בס' מישרים ונ"י הנ"ל. ועיין בשו"ת זקן אהרן סי' ס"ו, נ' ע"א, ובמשפט האורים לר"י מליסא חו"מ סי' קע"ו ס"ק כ'. 
<small>39.</small> <b>ואם לקה ומכר המכר לאמצע. </b>בד ובכי"ע: השכר לאמצע, וכן פסק הר"מ בספ"ז מה' שלוחין הנ"ל. וברא"ש פ"ה סי' מ' הנ"ל: ואם לקח ומכר במעות של עצמו חצי השכר לבעל החנות כאילו הלוה מעותיו לבעל החנות. ושיטת רבינו מפורשת שאפילו לקח במעות של עצמו השכר לאמצע, וממנו בטיו"ד סי' קע"ז. ועיין מ"ש בזה להלן ה"כ שורה 63, ד"ה ולעיל הי"ג. 

Halakhah 14

<small>39-40.</small> <b>הנותן מעות לחבירו ליקח בהן פירות למחצית שכר, הרי זה מחשב עמו שכר בית, שכר בטלה. </b>במשנתנו פ"ה מ"ד: ולא יתן מעות (ברוב הנוסחאות: ולא יתן <b>לו</b>, כלומר, לחנווני, מעות) ליקח בהן פירות למחצית שכר, אלא אם כן נותן לו שכרו כפועל בטל. ובבבלי שם ס"ח ב': אבל במעות ליקח בהן פירות, דנפיש טירחיה אימא לא סגי ליה כפועל בטל וכו'. והתוספתא מוסיפה על משנתנו שאם לקח פירות ונתנן בביתו, ואח"כ העבירן לחנות משתתף בעל הבית בחלקו גם בשכר הבית, והמקבל מקבל כפועל בטל בעד הלקיחה נוסף על המכירה בחנות, וכמו שמפרש להלן.<br>ומבבא זו ואילך מתחיל הקטע מכ"י שוקן.
<small>40-41.</small> <b>ואי זה שכר בטלה, בשעה שלוקח ובשעה שמוכר. </b>כלומר, מקבל שכר כפועל בטל בעד כל עבודתו, בעד הלקיחה ובעד המכירה בחנות, וכמשנתנו הנ"ל, וכמו שפירשו בבבלי. 
<small>41.</small> <b>אחד לוקח ושנים מוכרין, מחשב עמו שכר מכירה. </b>וכ"ה בד, בכי"ע ובכי"ש. ורוב המפרשים מגיהים: מחשב עמו שכר לקיחה, אבל קשה עלי להגיה את כל הנוסחאות. ושמא צ"ל: מחשב <b>עמן</b> שכר מכירה. 
<small>42.</small> <b>מחשב עמו שכר לקיחה וכו'. </b>כנראה שאף כאן צ"ל: מחשב <b>עמן</b> וכו', כלעיל. 
<b>אחד מוכר ואחד לוקח וכו'. </b>העיקר היא הסיפא, שאעפ"י שמעדיפין זה על זה, ואחד טורח יותר מן השנים, ופעמים הלקיחה היא טירחא יתירה ופעמים המכירה, אין בכך קפידא. 
<small>43-44.</small> <b>אבל אם אמ' לו שכר בית משלי ושכר בטלה משלך. </b>כלומר, אם אמר לו הנותן שכר בית כולו משלי<sup class="footnote-marker">21</sup><i class="footnote">ומ"ש ברישא שהמקבל מחשב לו לנותן שכר בית, הוא לחלקו לבד.</i> ושכר בטלה משלך. 
<small>44.</small> <b>בשליש אתה שותף לי וכו'. </b>כלומר, אם אמר בשליש וכו' אף כאן מותר, ואינו צריך לשלם לו שכר בטלה, לא בעד הלקיחה ולא בעד המכירה, ואעפ"י שלקח לבדו ומוכר לבדו, ודינו כמו לעיל במושיבו בחנות ונותן לו מפירות שדהו, או ממה שכבר לקח. 

Halakhah 15

<small>45-46.</small> <b>הנותן מעות לחבירו ליקח בהן פירות למחצית שכר, לא יאמר לו הרי הן עשויות עליך למחצה, לשליש וכו'. </b>בשו"ת הרי"ף סי' קע"ט הנ"ל: והתוספתא שאמרה, המושיב את חבירו למחצה שכר, לאו דווקא ממש אלא פלוגתא (והעתקנו את דבריו לעיל, שורה 31–32 סד"ה והרי"ף) וכו', ומצינו לדבר ראיה בתוספתא והוא הנותן מעות לחבירו ליקח בהן פירות למחצה שכר, לא יאמר לו הרי הן עשויות למחצה לשליש ולרביע, פירוש בלא שכירות, אלא מחשב עמו שכר בטלה וכו', הרי נתברר שאם <b>נתן</b><sup class="footnote-marker">22</sup><i class="footnote">כ"ה בשטמ"ק, בס' השטרות ובשו"ת תמים דעים הנ"ל (לעיל הערה 19). ובשו"ת שלפנינו בטעות: שאם <b>לא </b>נתן.</i> לו שכר, מותר למחצה לשליש ולרביע. ועיין בעיטור, כיס, הוצ' רמא"י ל"ט ע"א, ל"ט ע"ב, ובשער החדש שם. 
<small>47.</small> <b>היו פירותיו מופקדין אצלו, ואמ' לו הרי הן עשויות עליך וכו'. </b>וכ"ה בד, בר"ח (עיין להלן) וברי"ף הנ"ל. ובכי"ע ובכי"ש נשמטה בבא זו. 
<small>48.</small> <b>הרי זה מחשב עמו שכר בית, שכר בטילה מעכשיו. </b>וכ"ה בשו"ת הרי"ף הנ"ל. ובס' הנר לר"ז אגמאתי 115 ע"ב, בשם הר"ח: מקום שנהגו להעלות שכר כתף למעות (בבלי ס"ח ב'), פי' אם היו פירות בעל המעות נתונין בחצר המקבל אותן בתורת עיסקא, מעלה הפירות כשער שבשוק, ומעלה עליהם שכר כתף שהיה מביאן מביתו של בעל הפירות לביתו שלזה כדתניא<sup class="footnote-marker">23</sup><i class="footnote">על דרך הר"ח לפתוח בדיבור "כדתניא", או "תנא" מבלי להזכיר "תוספתא" עיין מ"ש במבוא לתס"ר ח"ב, עמ' 13 ואילך.</i> היו פירותיו מופקדין אצלו ואמ' לו הרי הן עשויות עליך למחצה לשליש ולרביע מוציא לו שכר בית <b>שכר כתף</b> ומעלה לו במעות. וכן מביא בשמו בשטמ"ק ס"ח ב'. וכע"ז בשמו בתוספות הרא"ש שם (קפ"ה ע"א מן הספר) ובתוספות שם, ד"ה מקום.<sup class="footnote-marker">24</sup><i class="footnote">אלא שבתוספות ההבאה מן התוספתא היא מקוצרת.</i> ובתוספות הרא"ש חסרות המלים "שכר כתף", ואינן בשום נוסח התוספתא. וכנראה שהר"ח ניסח ע"פ הבבלי, ואף המלים "ומעלה לו במעות" הוא פירושו ע"פ הבבלי, אבל עיין להלן בסמוך. ועיין בב"י טיו"ד סי' קע"ז. והכוונה כאן שאם היה המקבל שומר חנם עד עכשיו, מחשב עמו שכר בית מעכשיו, כלומר מזמן שקיבל את העיסקא, שלא יראה ששומר בחנם משום ההלואה, ומיחזי כריבית. 
<small>48-49.</small> <b>אם אמ' לו יוצא שכר כתף בשכר עלייה, מותר. </b>בבא זו לא הובאה בראשונים הנ"ל. ובמרכבת המשנה פ"ו מה' שלוחין ושותפין ה"ג הוסיף בבא זו (בדברי תשובת הרי"ף) מעצמו, ע"פ התוספתא. ופירושה פשוט שאם אמר לו הנותן שהוא ישלם אח"כ את כל שכר הכתף (שיביא אח"כ את הפירות למקום המכירה. ועיין לעיל גירסת הר"ח) ושכר זה יוצא בשכר העלייה (ששם מונחים הפירות, כפירוש ח"ד ובעל מנחת בכורים),<sup class="footnote-marker">25</sup><i class="footnote">שהרי ידוע שהיו מחזיקים את הפירות בעלייה, עיין ירושלמי כאן פ"ד ה"ב, ט' ע"ד, בבלי מ"ז ב', ירושלמי כאן פ"י ה"ב, י"ב ע"ג, ירושלמי ר"ה ספ"א, נ"ז ע"ג, תו"כ אמור רפי"ג, ק"א ע"א ומקבילה בבבלי מנחות פ"ג ב'. ועיין במשנת מעשרות פ"ה מ"ב, בבלי כתובות נ' ב' ומ"ש ר"י לוי בפירושו לירושלמי ב"ק ספ"א.</i> מותר, ואין מדייקים אם ההוצאות שוות בדיוק, כלעיל, שורה 42, ד"ה אחד מוכר. 

Halakhah 16

<small>50.</small> <b>קרוב הפסד ורחוק שכר מותר משום רבית, וזו היא מדת צדיק. </b>ירושלמי פ"ה ה"ו, י' ע"ג (בשינוי סדר הבבות). ושם: קירוב הפסד וריחוק שכר זו מידת צדיקי'. ובבבלי ע' א': קרוב להפסד ורחוק לשכר <b>חסיד</b>. ולשיטת רש"י שם משמע שהחסיד קבל עליו כל ההפסד, ואינו חולק עמו בשכר. ותמה עליו הריטב"א שם, והרי חסיד שוטה הוא, עיי"ש עוד קושיות. ופירש שהחסיד נוטל פלגא בהפסד ופחות משליש בשכר, עיי"ש. ואף מלשון התוספתא כאן מוכח שלא כפירש"י שאם אינו חולק עמו בשכר, מה שייך לומר "מותר משום רבית", כפי שתמה בח"ד. ואשר לגירסא "חסיד" במקום "מדת צדיקים", עיין מ"ש לעיל ח"ה (יום טוב), עמ' 973, הערות 16–17. 
<small>50-51.</small> <b>קרוב לשכר ורחוק להפסד, אסור משום רבית, וזו היא מדת רשעים. </b>בירושלמי ובבבלי הנ"ל חסר "אסור משום רבית" (כמו שחסר ברישא "מותר משום רבית"). ועיין בריטב"א הנ"ל. והרמב"ן והריטב"א שם העירו על הירושלמי שקלים (פ"ד ה"ד, מ"ח ע"א) שאמרו שם על ר' מנא שהתיר להלוות מעות של יתומים אם הלוה מקבל עליו את כל ההפסד וחולק בשכר. ומכאן מוכח שהמאמר בבבלי ע' א': מעות של יתומים מותר להלוותן קרוב לשכר ורחוק להפסד הוא כפירש"י שם. ותמהו על כך, והרי רבית קצוצה היא, עיי"ש ברמב"ן ובחי' הריטב"א. 

Halakhah 17

<small>53-54.</small> <b>ואמ' לו הילך מנה ואין אני יכול לעמוד על הפרטרוט, אסור. </b>ירושלמי פ"ה ה"ג, י' ע"ב. והכוונה שהמקבל טוען שקשה לו לעמוד על פרטי החשבון ולחשב כמה בדיוק מגיע לו לנותן ע"פ ההסכם, וכדי לחסוך את הטירחה לעצמו הוא מציע לו מנה, והוא משער שאין ריוח על חלקו של הנותן עולה על סכום זה, אסור משום רבית, שמא מעדיף הוא על הריוח, אעפ"י שהוא מכוין לטובת עצמו. ועיין יו"ד סי' קע"ז סעיף ז' ובבאורי הגר"א שם ס"ק כ"ו. ועיין בבלי ס"ח א' (בעניין שטרי מחוזנאי) ומ"ש בפתחי שערים שם (ל"ז ע"א מן הספר). 
<small>54-55.</small> <b>ראה פירות שהוקרו, ואמ' לו הילך מנה ויכולני לעמוד על הפרוטרוט, מותר. </b>בירושלמי הנ"ל חסרות המלים "ויכולני לעמוד על הפרוטרוט", ואין כאן הבדל בפירוש, והכוונה שהוא רואה שהריוח יהא הרבה ושלכל הפחות יגיע לחלקו של הנותן מנה, וקרוב לוודאי שיגיע לו יותר, והנותן מתרצה לקבל מנה מיד, מותר, ודינו כקונה הלואתו. (ח"ד). 

Halakhah 18

<small>55-56.</small> <b>ורצה אחד מהן ליישנן, חבירו מעכב על ידו. </b>ירושלמי פ"ה ה"ג, י' ע"ב, ופסקה הר"מ בפ"ה מה' שותפין ה"ה. ועיין בחו"מ סי' קע"ו סעיף י"ד. ועיין בשדה יהושע בירושלמי ובח"ד כאן. 
<small>56.</small> <b>ר' יהודה או' אם היתה ערב שביעית וכו'. </b>בירושלמי הנ"ל לא נזכר "ר' יהודה", אבל קרוב לוודאי שאין חולקין עליו, כמפורש להלן ע"ז רפ"ד (כי"ע רפ"ה) ובבלי ב"ב צ' ב'. ופירש הרשב"ם שם: לאצור פירות ג' שנים לקנות בששית לצורך ששית ושביעית ושמינית וכו'. ופסקה הר"מ בפי"ד מה' מכירה ה"ה. וכן מסתבר, שאם לא יהיו בטוחים שהאוצרות מלאים לשנה השמינית יבואו לעבוד בשביעית. ועיין עמוס ח', ה', בתרגום ובמפרשים שם. אבל כבר אמרו בבבלי ב"ב שם על הכתוב הזה: כגון מאן ? אמר ר' יוחנן כגון שבתי אצר פירות. 
<small>57-59.</small> <b>וכן היה ר' יהודה אומר בשלשה פרקים מוכרין את הזרע, בפני הזרע, ובשעת הזרע ובפרס הפסח, ובשלשה פרקים מוכרין את היין וכו'. </b>בבבלי גיטין ל"א ב': <b>לפני</b> הזרע. ואמרו שם: למאי הילכתא וכו' לשותפין (ועיין בתוספות שם, ד"ה לשותפין). מכאן ואילך מאי ? אמר רבא כל יומא פירקיה הוא. ובכי"ש: בשלשה פרקים אילו והשמן וכו', ומה שבינתים חסר. ובכי"ע חסרה כל הבבא של מכירת היין ובדיקתו עד "ושמן". ועיין מ"ש על "פרס" לעיל ח"ד (שקלים), עמ' 674, ח"ה (תעניות), עמ' 1092. 
<small>59-60.</small> <b>ובודקין אותו בשלשה פרקים. </b>משנת גיטין ספ"ג. ופירש"י: יין שהניחו להיות מפריש עליו, צריך לבודקו שמא החמיץ, ואין תורמין מן החומץ על היין. 
<small>60.</small> <b>ושמן מוכרין אותו מן העצרת ועד החג. </b>וכ"ה בכי"ע. ובכי"ש: והשמן מוכרין אותו <b>עד</b> העצרת <b>ועד</b> החג. ובבבלי גיטין הנ"ל: ושמן מעצרת ואילך. 

Halakhah 19

<small>61.</small> <b>לא יהא לוקח בשלו חטין ובשל חבירו שעורין וכו'. </b>תשה"ג שערי צדק ח"ב צ"ז סע"א הנ"ל (לעיל שורה 35–36) וכן פסק הר"מ בפ"ה מה' שלוחין ה"ג, ועל פיו בסמ"ג עשין פ"ב, קס"ז ע"ד,<sup class="footnote-marker">26</sup><i class="footnote">ועיין מ"ש להלן הכ"א שורה 67, ד"ה ברם.</i> רא"ש פ"ה סי' מ"א, רבינו ירוחם מישרים נתיב כ"ז ח"א, טיו"ד סוף סי' קע"ז. והכוונה שלא יהא לוקח בחלק שלו (ההלואה) חטין ובחלק של חבירו (הפקדון) שעורין, ואעפ"י שהוא לוקחן בשויין, מ"מ הרי כל עיניין העיסקא הוא שהנותן רוצה שיהיה לו שותף שיהא מסור ומעוניין להרויח, ולא שיהיה לו פועל המקבל שכר, ועכשיו שקונה בשביל עצמו חטים, הרי הוא נשאר פועל על חלק הנותן, אעפ"י שאינו מבטל את העיסקא. וכן יוצא ברור מן הסיפא. ועיין בכ"מ על הר"מ הנ"ל ובב"י טיו"ד סוף סי' קע"ז שנדחקו מאד בפירושה. ובהשגות הראב"ד פ"ה מה' שותפין הנ"ל: זו התוספתא אינה מחוורת ואין למדין הימנה. ודבריו סתומין. ועיין במרכבת המשנה במקומו שפירש את הר"מ שלא ככ"מ, עיין מ"ש להלן הכ"א, שורה 67, ד"ה ברם. 
<small>62.</small> <b>כדי שיהו מעות שניהן שוות בחבילה. </b>וכ"ה (בחבילה) בד, בכי"ע ובראשונים הנ"ל. ובר"מ הנ"ל: <b>בחבלה</b> (בכתיב חסר). ובכ"מ על הר"מ הנ"ל, וכן בב"י על הטור הנ"ל: ויש ספרים דגרסי <b>בקבלה</b>,<sup class="footnote-marker">27</sup><i class="footnote">וכ"ה בר"מ ד"ו רפ"ד, וכן מעתיק בטור שם בשם הר"מ. וכ"ה בטור ד"ר רל"ה ובד' קושטא. אבל בד' פס: בחברה. ובכ"י בית המדרש כאן (1147 .No): בחבלה, ובגליון כתה"י: ס"א בחבילה.</i> והיינו לומר שיהא קבלה בריוח והפסד שוים וכו'. וברור שחבילה פירושה כפשוטה בכל חבילת הסחורה שקנו.<sup class="footnote-marker">28</sup><i class="footnote">אלא שבר"מ כתוב "בחבלה" בכתיב חסר. ועיין גם במאירי קידושין רפ"ג, עמ' 280, לעניין אחר.</i> וגם בקיצור פיסקי הרא"ש (והעיר עליו בפלפולא חריפתא במקומו) פ"ה סי' מ"א: לא יקח בחלקו חטין ובחלק חבירו שעורים אלא הכל בשוה. שוב ראיתי בשלשה כת"י של הר"מ, ובכולם: <b>בחבילה</b>. 

Halakhah 20

<small>63.</small> <b>הנותן מעות לחבירו ליקח בהן חטין, ולקח בהן שעורין וכו'. </b>ירושלמי ב"ק פ"ט ה"ה, ז' ע"א (כ"תני חורן" שם), בבלי שם ק"ב ב' (כ"תני חדא" שם). ועיין מ"ש בתלמודה של קיסרין עמ' 39, ולעיל דמאי, עמ' 282.<br>ולעיל הי"ג, שורה 38: המושיב את חבירו בחנות למחצית שכר, לא יהא לוקח ומוכר דברים אחרים, ואם לקח ומכר המכר לאמצע. ושם, במושיב חבירו בחנות, כולם מודים שהשכר לאמצע, שהרי נשתעבד לו, ודינו כפועל שלו, וכשותף, עיין מש"ש בשם ר"י מליסא. אבל בנידון דידן אינו אלא שלוחו, ובמשנה בשליחותו מחלוקת התנאים, עיין בירושלמי ובבבלי ב"ק הנ"ל. ואין הבדל בין אם עשהו שליח למחצית שכר. או סתם שליחות (עיין בב"י טוח"מ סי' קפ"ג), לעניין מושיבו בחנות שהוא משועבד לנותן בכל מסחרו.

Halakhah 21

<small>65-66.</small> <b>רשיי הלוקח ליקח בהן כל מין שירצה. </b>רשב"א ס"ח סע"א, רא"ש ורבינו ירוחם הנ"ל (לעיל, שורה 61), עיי"ש, נ"י פ"ה סי' תכ"ו (במשנה). ירושלמי כאן פ"ה ה"ה, י' ע"ב. והרי"ף (פ"ה סי' תכ"ט), ואחרים, הביאו הלכה זו בשם הירושלמי, ולא הזכירו את התוספתא. וכן במאירי ס"ח ב', עמ' 257: וכן אמרו עוד שם (כלומר, בירושלמי) שהנותן מעות לחברו וכו', מכיון שלא פירט לו, הרי הרשהו בכל מין שירצה. וכן הביא ברייתא זו בסתם בפיסקי תלמיד הרשב"א עמ' קע"ו: הנותן מעות לחבירו סתם למחצית שכר, כלומר שלא פירש לו איזה סחורה יקח ואיזה לא יקח. 
<small>66.</small> <b>ובלבד שלא יקח בהן לא כסות, ולא עצים. </b>וכ"ה בד, בכי"ע, בראשונים הנ"ל<sup class="footnote-marker">29</sup><i class="footnote">חוץ מרבינו יהונתן על הרי"ף, הרא"ש, רבינו ירוחם והטור.</i> ובירושלמי הנ"ל. וכן מעתיק הר"מ בסוף פ"ז מה' שלוחין ושותפין. אבל ברא"ש פ"ה סי' מ"א ובטיו"ד סוף סי' קע"ז: לא כסות ולא כלים, וגירסא זו בוודאי משובשת, והיא באשגרה מן המשנה, התוספתא והתלמוד שבאים בהם "כסות וכלים" יחד.<br>וכתב הרשב"א שם: לא כסות ולא עצים. ע"כ בתוספתא וכן הוא בירושלמי, ולא נתפרש טעם למה (וכע"ז גם בנ"י הנ"ל). אבל בפיסקי תלמידו: ונראה שטעם הדבר לפי שדברים אלו צריכין תדיר לפרנסת הבית, וכל שהן מזומנין לו לבעל העסק יוציא מהן יותר מכדי צרכו. ועיין מ"ש להלן פ"ו ה"ה, שורה 15, ד"ה ועל חבילי עצים. והראשון שנתן טעם לדבר הוא רבינו יהונתן על הרי"ף שם שכתב: ולא יקח לו לא כסות ולא <b>כלים</b>,<sup class="footnote-marker">30</sup><i class="footnote">כגירסת הרא"ש וסייעתו הנ"ל. וכנראה שכן גרסו ברי"ף שם, אבל גם ברי"ף כ"י ביה"מ כאן: ולא עצים.</i> שאין דרך לקנותן בסחורה, שאין להם קופצים לקנותם, ושכרם מועט, וטרחם מרובה. ועוד, שאין נכנסים בכלל שם פירות, והוא הזכיר לו פירות, ועיין ברא"ש וברבינו ירוחם הנ"ל. והמאירי, עמ' 257 הנ"ל, חזר על הטעם שנתן רבינו יהונתן הנ"ל, וכתב על הטעם הראשון שנתן רבינו יהונתן: ויראה מפירוש זה שאפילו לא הזכיר לו שם פירות לא יקח את אלו. ויש מפרשים שאין נכנסין בכלל מלות פרות, ולדעת פירוש זה אם לא הזכיר לו (אף) פירות, רשאי ליקח אף את אלו.<br>והנה ברי"ף הנ"ל (שורה 65–66), בכל הדפוסים שבדקתי לא נזכרו פירות בבבא שלפנינו (בד"ח נתנו מלה זו במרובעים) וכן לא נזכרו בנ"י שם במשנתנו. אבל בכ"י בית המדרש כאן מפורש: ליקח בהן <b>פירות</b>. וברור שכן היה ברי"ף גם לפני רבינו יהונתן, המאירי והרא"ש.
<small>67.</small> <b>רשיי הלוקח ליקח לו מאותו המין. </b>כ"ה ("ליקח") בד, בכי"ע, ברא"ש, ברבינו ירוחם ובירושלמי הנ"ל. ובכי"ו נשמטה המלה "ליקח" בטעות. והכוונה שהלוקח מותר לו לקנות לעצמו ממעותיו נוסף על מה שלקח בכסף העיסקא אפילו אותו מין שלקח בשביל השותפות. ופשיטא שיוכל לקנות ממעותיו מינים אחרים, אלא גם מאותו מין יוכל לקנות, אף שיש כאן חשד שלעצמו קנה סחורה יותר משובחת.<br>ברם בר"מ פ"ה מה' שלוחין ה"ג: הנותן מעות לחבירו ליקח בהן פירות למחצית שכר רשאי ליקח לעצמו מאותו המין וכו', ולא יקח לעצמו חטים ולחבירו שעורים אלא בכולם חטים, או בכולן שעורים, כדי שיהו מעות שניהם שוים בחבלה.<sup class="footnote-marker">31</sup><i class="footnote">עיין לעיל הערות 27–28.</i> וכ"ה בסמ"ג עשין פ"ב, קס"ז ע"ד, בשם תניא בתוספתא דבבא מציעא, והעתיק את לשון הר"מ, אלא שהשמיט את "כדי שיהו מעות שניהם" וכו'. ופירש בכ"מ שמ"ש הר"מ "ולא יקח לעצמו" וכו' עונה על הרישא, כלומר, על הנותן מעות לחבירו ליקח בהן פירות למחצית שכר. אבל במרכבת המשנה שם פירש שכל דברי הר"מ אחת הם, וזו היא הברייתא שלנו כאן, ודווקא אותו מין מותר לו לקחת נוסף על סחורת העיסקא, אבל אסור לו לקחת מין אחר, שמא יחשדו שממין האחר יש יותר ריוח, ולפיכך קנה אותו לעצמו ולא בכסף העיסקא. והראב"ד לא הסכים אתו. אבל מתוך ההשוואה של לשון הר"מ שם ולשון התוספתא לעיל הי"ט, שורה 60 ואילך, ברור שצדק מרן בפירושו, ואינו עניין להלכה שלפנינו, וגם הלשון "שווים בחבלה" מגומגם יותר לפירוש בעל מרכבת המשנה.
<small>67-68.</small> <b>וכשהוא מוכר אין מוכר כולן כאחד, אלא אילו בפני עצמן ואילו בפני עצמן. </b>וכ"ה בכי"ע. וכן בירושלמי: כשמוכר לא ימכור שנים כאחת, אלא מוכר זה ראשון וזה אחרון. ובד: אין מוכר אלו בפני עצמן ואלו בפני עצמן, וברור שיש שם השמטה בט"ס. ועיין בנת"י בירושלמי שם שסמך על גירסת הדפוסים, ושער שמשום כך השיג הראב"ד על הר"מ הנ"ל, ופשיטא שאין לכך שום יסוד. והטעם של התוספתא כאן שאם ימכור את אותו המין שלו ושל העיסקא ביחד יחשדו בו להפך, ששלו פחות יפה, ומוכר שניהם במחיר אחד. אבל אם קנה לעצמו מין אחר, אין חשש כזה, שאין מוכרין בחבילה אחת חטים ושעורים. 

Halakhah 22

<small>68-70.</small> <b>הנותן מעות לחבירו ליקח בהן פירות למחצית שכר, ובאחרונה אמ' לו לא לקחתי, אין לו עליו אלא תרעומת. ואם יש עדים שלקח ומכר, מוציאין ממנו על כרחו. </b>בתשה"ג שערי צדק ש"ד מח"ד סי' פ"ג, ע' ע"ב: והילכתא הנותן מעות לחבירו למחצית שכר, ובאחרונה אמר לו לא לקחתי, אין לו עליו אלא תרעומת ואם יש עדים שלקח ומכר מוציאין ממנו על כרחו, ולא הזכיר את המקור. והלכה זו גם בירושלמי פ"ה ה"ה, י' ע"ב (ושם: ואם ידוע שלקח), והביאו הרי"ף (פ"ה סי' תכ"ט) בשם ירושלמי, ולא הזכיר את התוספתא. ופסקה הר"מ בפ"ז מה' שלוחין ושותפין ה"ו, ובסתם (כלשון התוספתא) בפיסקי תלמיד הרשב"א, ס"ח ב', עמ' קע"ו. ובארו בירושלמי שם שאם לא לקח אין לו עליו אלא תרעומת, משום שהמבטל כיסו של חבירו פטור, ואין לו עליו אלא תרעומת, משום שאין כאן אלא מניעת הריווח שאינו ברור כל כך, עיין במאירי כאן, סוף עמ' 256 ואילך.<br>ובשם התוספתא, (או התוספתא והירושלמי) בס' חפץ,<sup class="footnote-marker">32</sup><i class="footnote">כפי שהובא בראבי"ה כ"י סי' תתקנ"ז ובשו"ת מהר"ם ב"ב, ד' פראג סי' ת"ר, עיין בס' מתיבות לרב"מ לוין, עמ' 125.</i> בס' מתיבות,<sup class="footnote-marker">33</sup><i class="footnote">לפי כמה מן הראשונים, עיין בהוצ' רב"מ לוין הנ"ל, עמ' 38 ואילך, ועיין בראשונים שנציין להלן בפנים.</i> בר"ח (לפי שטמ"ק ע' סע"א), רבינו ברוך הספרדי,<sup class="footnote-marker">34</sup><i class="footnote">בס' הנר לר"ז אגמאתי 120 ע"ב.</i> בראב"ן צ"ז ע"א, שו"ת מהר"מ ב"ב סי' תש"צ וסי' תתי"ב (ד' פראג), רמב"ן קידושין נ"ט רע"א, ועיין רשב"א שם ומאירי שם, עמ' 279, רשב"א ב"ק ק"ב ב', ד"ה אחיכו, רשב"א כאן ס"ח סע"א, המיוחס להריטב"א שם, מרדכי ב"ק פ"ט סי' קכ"ה, הגה"מ פ"ז מה' שלוחין ושותפין ה"ו, רא"ש פ"ה סי' מ"א (וממנו בטיו"ד סוף סי' קע"ז), רבינו ירוחם, מישרים, נתיב כ"ז ח"א, ר"ן קידושין רפ"ג סי' תרמ"ד, נ"י כאן פ"ה סי' תכ"ו (במשנה) ותשב"ץ ח"ב סי' רכ"ט.<sup class="footnote-marker">35</sup><i class="footnote">לפי דבריו הביא הרמב"ן בחידושיו בפרק המקבל את הירושלמי, ולפנינו ליתא בפרק המקבל, ושמא צ"ל שם: בפרק האומר.</i><br>ורוב הראשונים בחידושיהם הקשו מכאן על מה שאמרו בבבלי קידושין נ"ט א' שמי שנתן מעות לשלוחו לקנות בשבילו והלך השליח וקנה לעצמו מה שעשה עשוי, אלא שנהג בו מנהג רמאות. וכמה מן הראשונים הנ"ל הביאו בשם ס' מתיבות שהמדובר בקידושין הוא שהשליח קנה במעות של עצמו וכאן מדברים שקנה במעות המשלח.<sup class="footnote-marker">36</sup><i class="footnote">או במעות השותפות, עיין בשו"ת הרשב"א ח"ג סי' קל"ה.</i> ובנ"י כאן הנ"ל חילק בין שליח סתם ובין נותן מעותיו למחצית שכר. ועיין ר"מ ה' שלוחין פ"א ה"ה ובכ"מ שם, ולפלא שלא העיר על דברי הר"מ בפ"ז שם ה"ו, ולא העיר אלא על הר"מ פ"ז מה' מכירה הי"ב, ועיין בשו"ת הראנ"ח סי' מ"ד. ועיין בטחו"מ סי' קפ"ג, בב"י שם, ובשו"ע שם סעיף א-ג. ובנו"כ שם מחלוקת הראשונים אם יכול השליח לבטל את השליחות, והוא ע"פ הבבלי ב"ק ק"ב ב'.

Halakhah 23

<small>71.</small> <b>חייב לו מעות, ובא ליטול ממנו פירות בגורן וכו'. </b>ירושלמי פ"ה ה"ח, י' ע"ג (בשם ר' חייה שקבע כן במתניתא). וכ"ה בבבלי ס"ב ב' (בשם "דתניא", בשינוי לשון). ובחי' הרמב"ן ס"ה א' (ק"מ ע"ג) הביא חלק מן הרישא. ובס' הנר 107 ע"ב, העתיק את לשון הבבלי וציין למקורה בתוספתא כאן, כרגיל אצלו. 
<small>72-73.</small> <b>שלא כאיסורו [בא]. שבא ואמ' וכו'. </b>ובד: שלא <b>באיסרו</b> שבא ואמר וכו'. וכן בכי"ש: אלא (ותוקן: דלא) <b>באיסרו</b> שבא וא' לו וכו'. ובין השורות תלוי "לידו", כלומר, קרי: שבא לידו. ובכי"ע: ולא כאיסרו הבא לידו. בא ואמ' לו וכו'. וכן בירושלמי הנ"ל (בהוצ' שלפנינו): דלא כאיסרו הבא לידו. אבל בכיר"ז: ולא כֵאסַרֵי שבא. ובחי' הרמב"ן הנ"ל מעתיק מן הירושלמי שלא <b>באיסרו</b><sup class="footnote-marker">37</sup><i class="footnote">כ"ה בשטמ"ק בשמו. ולפנינו בחי' הרמב"ן: כאיסרו. וקרוב בעיני שהמו"ל לא קרא כהוגן.</i> בא. ובבבלי הנ"ל: דלאו <b>באיסרו</b><sup class="footnote-marker">38</sup><i class="footnote">כ"ה בכ"י ה' ובראשונים, עיין דק"ס, עמ' 178, הערה ת'.</i> בא לידו. ובתשה"ג שע"צ ח"ד ש"ב, סי' כ"ז, מ"א ע"א: שלא <b>באיסורו</b><sup class="footnote-marker">39</sup><i class="footnote">ככתיב שבכי"ו כאן, ועיין להלן בשם או"ז. ועיין להלן ב"ב פ"ה, הערה 69.</i> בא לידו. ובס' הנר הנ"ל מעתיק מן הבבלי: דלא באיסרו בא בידו, ועיין בחי' הר"ן שמעתיק כן בתוך הסוגיא כמה פעמים. וכן ברשב"א ס"ב ב': דבא לו באיסרו וכו', אבל רישא דבא לו באיסרו וכו', ולפיכך יש מפרשים וכו', דאי באיסרו בא לידו וכו', כאילו בא באיסרו בידו. ובאו"ז פ"ה סי' קס"ט: ולא אמרינן <b>באיסורו</b> הבא לידו וכו', לאו <b>באיסורו</b> הבא לידו וכו', דלאו <b>איסורו</b> וכו' ואע"ג דלאו <b>איסורו</b> בא לידו.<br>לפיכך נ"ל שהנכון לפנינו, וצ"ל: שלא באיסרו [בא], כגירסת הרמב"ן בירושלמי הנ"ל. והכוונה שיש כאן חשש ריבית, מפני שלא בא לגורן ואיסרו בידו, והלואתו אינה קונה לו את הפירות, וממילא אם נתייקרו הפירות יש כאן אבק ריבית, ואח"כ צ"ל בתוספתא: [הרי] שבא ואמ' וכו', עיין מ"ש בירושלמי שם.<br>ובמשנתנו ריש פירקין: לקח הימנו חטין בדינר זהב הכור וכו' הרי חטיך עשויות עלי בשלשים דינרין, והרי לך אצלי בהן יין, ויין אין לו (כלומר, זו היא תרבית). וכן בתו"כ בהר ריש פרשה ה', ק"ט רע"ג. ודייקו בבבלי ס"ב ב' שמשנתנו הנ"ל חולקת על הברייתא שלנו, שהרי לפי משנתנו אם יש לו יין מותר, אעפ"י שלא שילם במזומנים, אלא בחוב של החטים. ברם בירושלמי קידושין פ"ב ה"ב, ס"ב ע"ד, מפורש: והרי לך אצלי בהן יין, ויין אין לו. הא אם יש לו יין הרי זה חייב (וכ"ה גם כאן בכיר"ז). תני ר' <b>חייה</b> אם יש לו יין חייב ליתן לו, וכ"ה בתו"כ הנ"ל. והרי אמרו בירושלמי פ"ה הנ"ל שהברייתא שבתוספתא כאן ר' חייה היא, והוא סותר את שיטתו בתו"כ ובירושלמי הנ"ל.<br>ברם כבר בארנו את שיטת הירושלמי<sup class="footnote-marker">40</sup><i class="footnote">קובץ לזכר א"מ ליפשיץ, עמ' 222.</i> שקנה את החטים במעות ואין לו חטין, עיי"ש, ואין סתירה ממשנתנו לברייתא שלנו, משום שבמשנתנו תובע חטים, ואע"פ שאין לו חטים אם יש לו יין, מותר לפסוק עליהם, אבל אם גם יין אין לו אסור. והברייתא שלנו הרי מדברת בחוב של מעות גרידא. ועל שיטת התוספתא והירושלמי בעניין קניין במלוה, עיין מ"ש לעיל ח"ח (קידושין), עמ' 939. ולפירושים בבבלי שם, עיין רש"י ד"ה בבא, ובתוספות שם ד"ה לקח, ומ"ש רב האיי בס' המקח והממכר שער מ"ד.
<b>שבא ואמ' הלויני כור אחד של חיטין ואני נותן לך כשער שאתה מוכר בו, מותר. </b>בכי"ע: בא ואמ' לו וכו', ובחי' הרמב"ן ס"ה א' (ק"מ ע"ב וע"ג): א"ל הלויני וכו'. וכ"ה בס' התרומות שמ"ו ח"ד סוף סי' ל', ורבותינו קיצרו, וצ"ל: [הרי] שבא ואמ' וכו', או: בא ואמ' וכו' כלומר, שבא לגורן, כלעיל שורה 71 והלויני לאו דווקא, אלא שקנה ממנו חטים בהקפה.<br>ואשר לגירסא "מותר", הרי כ"ה גם בד, בכי"ע, בכי"ש ובס' התרומות הנ"ל, וכן היה לפני הרמב"ן, אלא כנראה, שהגיה "אסור" ע"פ הירושלמי, עיין מ"ש להלן.<br>והנה בטרשא דרב נחמן (בבלי ס"ה א') נחלקו הראשונים בפירושו, ולשיטת הר"ח הביאו ברמב"ן הנ"ל (ועוד כמה מן הראשונים) לא התיר ר' נחמן לתת מעות עכשיו על מנת שיקבל אח"כ, בזמנים שהפירות מתייקרים, אלא בדלא קץ ליה את המחיר של זמן היוקר, אלא אמר לו תשלם לי באותו זמן בין אם יהיו ביוקר בין אם הוא בזול.<sup class="footnote-marker">41</sup><i class="footnote">עיין באו"ז פ"ה סי' קפ"ג, כ"ו ע"ג, מ"ש על פר"ח. וצ"ע.</i> והרמב"ן הנ"ל הביא את התוספתא שלפנינו וכתב: ועכשיו זו קשה לדברי ר"ש ולמי שפוסק שאין הלכה כר"נ. והביא רבינו את הירושלמי בפ"ה ה"ח, י' ע"ג, שאמרו שם: ר' חייה רובה הוה ליה כיתן אתו חמרייא מיזבנה מיניה, אמר לון לית בדעתי מזבנתה כדון אלא בפוריא,<sup class="footnote-marker">42</sup><i class="footnote">כלומר, בפורים, בזמן שהכיתן הוא ע"פ רוב ביוקר.</i> אמרו ליה זבנה לון כדון מה דעתיד מזבנתיה בפוריא, אתא שאל לרבי אמר ליה, אסור. נפק קבעה במתניתא, ותני כן, היה חייב לו מעות ובא ליטול ממנו בגורן וכו' (כלומר, הבבא שברישא כאן), והיה קשה לו לרבינו מה עניינה למעשה ר' חייא, ופירש שהכוונה בירושלמי לסיפא של הברייתא, והיינו ההלכה שלפנינו, והירושלמי גרס בה אסור. וז"ל הרמב"ן: ולא ידעתי היאך הביאו ראייה מן הברייתא דקתני היה חייב לו מעות וכו' לטרשא דכיתנא דאסר ליה [רבי] לר' חייא ומה עניין לה, עד שמצאתי בתוס' דתניא התם היה חייב לו מעות ובא ליטול ממנו פירות וכו', וקתני סיפא א"ל הלויני כור א' של חטים ואני נותן לך כשער שאתה מוכר בו מותר, ועכשיו למדתי (כלומר, מן הירושלמי) שהוא טעות הסופרים, ואסור גרסינן בתוס', ומזו הביא ראייה בירושלמי שר' חייא קבעה לאיסור טרשא זו במתני' דידיה וכו', זהו פירוש מסוגיא הזו הירושלמית, ואע"פ שיש סמך בזה לדברינו, כיון שלא הקשו בגמ' מן הברייתא הזו לר' נחמן דשרי טרשא ליכא למיסמך עלה, ולא מותבי מבריתא דלא מותבי בגמרא כלל.<br>ואעפ"י שפירוש רבינו בירושלמי מוכרח (וכן דרך הירושלמי בכ"מ להביא את הרישא ולכוין לסיפא), מ"מ אין להגיה בתוספתא ע"פ הירושלמי, ובתוספתא שלנו הגירסא בטוחה, והיא סוברת שאם לא קבע את המחיר של עכשיו, ולא קצץ את המחיר של פורים, מותר, והוא כפירוש בעל ס' התרומות שמ"ו ח"ד סוף סי' ל' הנ"ל, ועיי"ש בגידולי תרומה.<br>ובנתיבות ירושלים העיר על הר"ח שהביאו בשטמ"ק ע"ה א',<sup class="footnote-marker">43</sup><i class="footnote">דברי הר"ח שם מקוצרים, והנכון הוא באו"ז שם סי' רל"ו, אבל גם לפי גירסת בעל או"ז הדברים סתומים.</i> ופירושו לא יתכן, כפי שנראה מדברי הר"ח שבאו"ז (עיין הערה 42), ואעפ"י שת"ח גדול הוא, אין דבריו מתקבלים ע"פ דקדוק לשון הירושלמי ועל פי פירושו במלה "פוריא". ולמרות כל הפירושים דברי הירושלמי סתומים, שהרי בטרשא דר' חייא היתה גם הקולא של רב פפא, שלא רצה כלל למכור את הכיתן עכשיו (עיין בבלי שם ס"ה א', ובתוספות ס"ה ב', ובדק"ס עמ' 185, הערה ב'), וצ"ל שהקולא של רב פפא לא קבלו בחשבון כלל.

Halakhah 24

<small>74.</small> <b>משכרת אשה לחבירתה תרנגולת וכו'. </b>בבלי ס"ח ב', ומותר, שהרי אין כאן אלא שכירות. 

Halakhah 25

<small>75.</small> <b>האשה שאמרה לחברתה תרנגלת משלי ובצים משליכי וכו'. </b>בבלי הנ"ל. ופירש"י שכל לשון חלוקה עסקא היא, וממילא יש כאן מחלוקת של ר' יהודה ור' שמעון, ולר' יהודה מספיק מה שהיא מקבלת את הביצים המוזרות, ור' שמעון מצריך שכרו משלם, כשיטתם לעיל הי"א, וכמו שפירשו בבבלי שם. 

Chapter 5



Halakhah 1

<small>1-2.</small> <b>קבל ממנו מאה צאן במאה של זהב, למחצה, לשליש ולרביע, ואני נוטל סלע מכל אחד ואחד באחרונה, אסור. </b>וכע"ז הגירסא בכי"ע. ובד נשמטה המלה "אסור" בטעות. ובכי"ש יש כאן השמטה וטעות. ולהלן בהי"ד, שורה 35, מבארת התוספתא מהו צאן ברזל, עיין מש"ש, וכאן אנו עסוקים באבק רבית ובקבלנות, אלא שבקבלנות הוא אומר "הרי הן עשויות עליך למחצה לשליש ולרביע" (עיין לעיל פ"ד הט"ו), וכאן קבל במאה של זהב,<sup class="footnote-marker">1</sup><i class="footnote">כלומר, שם את הצאן במאה של זהב, והאחריות על המקבל.</i> ונותן לבעל הבית מחצה או שליש, או רביע, מן הגיזה והולדות, והמקבל לוקח סלע מכל אחד ואחד באחרונה אסור. ואין כאן רבית קצוצה, שהרי אפשר שההכנסה של הנותן תהיה פחות מסלע לכל אחד ואחד, ולא יהנה כלום, אבל אסור משום אבק רבית, שהרי ע"פ רוב יקבל יותר מסלע לכל אחד. 
<small>2-3.</small> <b>למחצה, לשליש, ולרביע, מחצה למזונות ומחצה לבטלה, ואני נוטל מכל אחד ואחד באחרונה, מותר. </b>וכ"ה בד, ובכי"ע: ואני נוטל <b>סלע</b> מכל אחד וכו'. ואף לפנינו הכוונה כן. ופירושה, אם לא שם את הצאן אלא קיבל למחצה, לשליש ולרביע (והיינו עיסקא רגילה) ונותן לו <b>חלק</b> מן הריוח<sup class="footnote-marker">2</sup><i class="footnote">מחצה לאו דווקא, עיין מ"ש לעיל פ"ד שורה 31–32, ד"ה והרי"ף, בשם הרי"ף.</i> למזונות הצאן, וחלק בעד הבטלה בשעה שהוא מטפל בצאן (שהיא מועטת, עיין בתיו"ט פ"ה מ"ד), ובאחרונה נוטל המקבל סלע מכל ראש וראש של הצאן, מותר. וברייתא זו כת"ק שלהלן ה"ד, שו' 8, וסלע מכל ראש וראש שכרו מושלם הוא, עיין מש"ש. 

Halakhah 2

<small>3-4.</small> <b>קיבל הימנו מאה עגל במאה של זהב למחצה וכו'. </b>בעגלים אין הכנסה לא מחלב ולא מגיזה ולא מוולדות,<sup class="footnote-marker">3</sup><i class="footnote">עיין במשנת בכורות פ"ג מ"א, ולהלן בסמוך שורה 5, סד"ה למחצה.</i> ועיקר ההכנסה היא מגופן, שימכרם אח"כ ביוקר לכשיגדלו, ובמותר זה חולקים הנותן והמקבל, אסור, עיין מ"ש להלן. 
<small>4-5.</small> <b>ואני נוטל דינר זהב מתוך חלקך באחרונה, אסור. </b>וכ"ה בכי"ע. ובד נשמטה כל הרישא כאן. ולפנינו מקבל המקבל את הדינר משבח הבהמה עצמה ("מתוך חלקך"), ונוסף לכך מקבל בעד השבח של כל העדר וכו'. והייתי סבור שכאן מותר, מפני שהנותן קונה את חלקו מן המקבל בדינר זהב שנותן לו באחרונה, בין שיהיה שם שבח בין שלא יהיה, אך כאן אסור, משום אבק רבית. 
<small>5.</small> <b>למחצה, לשליש, ולרביע, מחצה למזונות ומחצה לבטלה וכו'. </b>כלומר, שאינו שם לו את העגלים במאה של זהב, אלא מקבל כדרך המקבלים ונותן לו חלק (עיין מ"ש ברישא, שורה 2–3, ד"ה למחצה) בעד מזונו וחלק בעד הבטלה (שהיא מועטת, עיין מ"ש ברישא הנ"ל), ובאחרונה כשהם מגיעים לשלש שנים (עיין להלן) מקבל דינר זהב בעד כל העדר, מותר. ובמשנתנו פ"ה מ"ד: ואין שמין עגלים וסייחים למחצה אלא אם כן נותן לו שכרו ומזונו (כלפנינו כאן), אבל מקבלין עגלין וסייחין למחצה<sup class="footnote-marker">4</sup><i class="footnote">כלומר, כשהנותן מקבל עליו את כל האחריות, כפירש"י ועוד.</i> וכו', ומגדלין אותן עד שיהו משולשין, כלומר בני שלש שנים, עיין מ"ש בספרי יוונית ויוונות בא"י, עמ' 288. ואף כאן הברייתא שלנו היא כת"ק שלהלן ה"ד, עיין מ"ש לעיל, ד"ה למחצה. 

Halakhah 3

<small>6-7.</small> <b>אין שמין בכורות תמימין לישראל, אבל שמין להן בכורות בעלי מומין וכו'. </b>עיקר ההלכה היא להלן בבכורות ונשנית שם בתוספתא פ"ג ה"כ, ועל פיה פסק הר"מ בספ"ה מה' בכורות, כמו שהעיר בח"ד כאן. והברייתא נשנית כאן אגב השומא של עגלים, שאין בהם לא חליבה ולא עבודה ולא וולדות (שהן לפני ג' שנים), עיין מ"ש לעיל, וכל השומא בגופן לכשיגדלו. ואף בבכורות, שהם זכרים, ואסורים בגיזה ועבודה כל השומא היא לשבח הבשר, כשיפול בו מום, ואפשר יהיה לשחוט אותו. ובמהרי"ט אלגזי בכורות פ"ה (סוף סי' ל"ה), קכ"ו ע"ד, הביא את דברי מהרי"ק כת"י<sup class="footnote-marker">5</sup><i class="footnote">בפירוש מהרי"ק שנתפרסם בר"מ ד"ח חסר פרק זה לגמרי.</i> על הר"מ הנ"ל, שכתב: "תוספתא פ"ג דבכורות כלשון רבינו, אלא דרבינו הוסיף באור וכתב בזמן הזה. ונראה שהוא מוכרח לפרש כן, דאי בזמן הבית קרב הוא, ונאכל לכהנים לבדם בלבד, ומאי שומא איכא, ואעפי"כ לישראל לא, כי לא ידע להזהר בו, וצריך להשהותו עד שיפול בו מום, וגם כי הוא זלזול לשום התמים ביד ישראל". ובמהרי"ט אלגזי שם העיר על דברי הר"מ בפ"א מה' בכורות הי"ז שפסק שבכור תם בזמן הזה מותר למכור אפילו לישראל (ואין הלכה כרב חסדא בתמורה ח' א'), אבל בשומא פסק כלפנינו, ובעל כרחינו אנו אומרים שבשומא יש זלזול יותר.<br>ולעיקר הדברים כאן נראה שהכהן השם את בכורו לישראל מקבל עליו את כל האחריות, שאטו בשופטני עסיקינן שהמקבל יתן כסף בעד בכור תם שאינו ראוי לאכילה, לגיזה ולעבודה, והוא דבר שאוכל ואינו עושה, ויקבל עליו אחריות שאם ימות (ואף נבלתו הרי אסורה) ישלם, אתמה. ו"שמין" כאן פירושו כבמשנת תרומות פי"א סמ"ט,<sup class="footnote-marker">6</sup><i class="footnote">וכפירוש רוב המפרשים. ועל פירוש הר"מ שם, עיין מ"ש להלן הי"ד שורה 35–37, ד"ה והראשונים וד"ה ולפיכך.</i> והברייתא נסמכה למשנתנו פ"ה מ"ד: אבל מקבלין עגלין וסייחין למחצה (ומשנתנו נשתמשה בדיבור "מקבלין", בניגוד לשמין שברישא), וכמו שכתבנו לעיל, שורה 3–4, ד"ה קיבל הימנו מאה עגל, ושורה 5, סד"ה למחצה. וכאן כהן השם מקבל עליו את כל האחריות, ונותן לישראל המקבל מחצית המזונות ושכר עמלו, ואם יפול מום בבכור, נוטל הכהן את בכורו, ונותן לישראל מחצית השבח. ואסרו חכמים לעשות כן משום שישראל המקבל לשבח בכור תם עושה סחורה בבכורות (עיין במשנת שביעית פ"ז מ"ג), וכל זמן שלא נפל בו מום הוא דבר האסור.
<small>7.</small> <b>אבל שמין להן בכורות בעלי מומין. </b>שהרי הן מותרין באכילה, ואם הכהן שם לישראל בכור בעל מום מיד אחרי העצרת, הרי מותר לו לישראל לקנותו לחג הסוכות (כמשנת שביעית פ"ז מ"ד), כדי שישתתף בשבח, ואין כאן סחורה בבכורות. 
<b>ושמין בכורות תמימין לכהנים וכו'. </b>וכ"ה בתוספתא בכורות פ"ג. וכאן התירו, משום שכהן המקבל יכול לומר, מחר יבנה המקדש, ויקרב על המזבח, ואשתתף באכילתו מיד בשבח שהשביח. ואף שמחצית המזונות היא הלואה לכהן, ואח"כ כשנופל בו מום מקבל יותר ממה שהלוה אין כאן ריבית, שהרי אם ימות לפני שיסתאב מפסיד חלקו במזונותיו. ואפשר שמשום כך נשנית הברייתא כאן. 

Halakhah 4

<small>8.</small> <b>אין שמין לא את העזים, ולא את הרחלים וכו'. </b>בבלי ס"ח ב', ושם: למחצה, ובתשה"ג גיאוניקה ח"ב, עמ' 358: ולא רחלים ולא תרנוגלין ולא כל דבר שדרכו (צ"ל: שאין דרכו) לעשות, ואוכל, למחצה שכר (ועיין להלן בדברי ר' יוסי בר' יהודה). ופירשוה בבבלי שמדברים כאן שאף בגיזה וחלב חולקין, ולפיכך אסור אם אין נותן לו שכרו משלם. וע"ז חולק ר"י בר' יהודה. 
<small>9-10.</small> <b>שמין את העזים, מפני שהן חולבות וכו'. </b>ופירשו בבבלי, שר' יוסי בר' יהודה סובר שאעפ"י שחולקין בחלב ובגיזה, מ"מ המקבל לוקח לעצמו את נסיוב החלב ואת הנושרות והשוטפות מן הגיזה, והוא מספיק כשכר עמלו, משום שהוא סובר כאביו (לעיל פ"ד הי"א) שאפילו טבל עמו בציר מספיק. אבל הת"ק סובר כר"ש שם. 
<small>10-11.</small> <b>ואת התרנגלת, מפני שעושה ואוכלת. </b>בדברי ת"ק לא נזכר לפנינו תרנגולת, ועיין מ"ש לעיל בשם הגאונים בגירסת הבבלי. ולעומת זה לא נזכרה הבבא שלנו בבבלי בכ"י ה' וברי"ף. ועיין בבבלי להלן שם בברייתא השניה: ר' יוסי בר' יהודה<sup class="footnote-marker">7</sup><i class="footnote">כ"ה גירסת הראב"ד בשטמ"ק שם ובמיוחס להריטב"א.</i> מתיר. ר' שמעון אוסר. ור' יוסי בר' יהודה<sup class="footnote-marker">8</sup><i class="footnote">ושם: בכולן (קרע) בעל הבית שם עליו.</i> לא בעי שכר עמלו ומזונו. איכא ביצים מוזרות. ועיין מ"ש לעיל ח"א (תרומות), עמ' 449 ואילך בפירוש ביצים מוזרות. ואף כאן מדברים בשחולקים בביצים, ולפיכך אוסר הת"ק, ור"י בר' יהודה מתיר, כשיטתם לעיל, אבל אם הביצים כולן של המקבל, כולם סוברים שדינה כעושה ואוכלת, עיין לעיל פ"ב ה"כ, ובבבלי כ"ח ב'. 

Halakhah 5

<small>11.</small> <b>השמה תרנגלת מחברתה, מטפלת באפרוחיה וכו'. </b>ירושלמי פ"ה ה"ו, י' ע"ב. ופירושה שאין המקבלת רשאית לומר אני נותנת לך את חלקך מיד, אלא חייבת ליטפל באפרוחים כל זמן שצריכות לאמן. 
<small>12.</small> <b>מיטפל אדם בבהמה טמאה שנים עשר חדש. </b>כלומר, ואינו רשאי להחזירה לנותן לפני כן, ועיין להלן ה"ח וה"ט. ובירושלמי פ"ה ה"ו, י' ע"ב: השם בהמה לחבירו כמה חייב באחריותו, בבהמה טמיא' שני' עשר חדש. 
<b>באדם, עשרים וארבעה חדש. </b>וכ"ה בירושלמי הנ"ל. ולעיל ח"ה גיטין, עמ' 876, קבלתי כדבר פשוט שהכוונה היא למיניקה, שאינה יכולה לחזור בתוך עשרים וארבעה חודש, שהוא זמן הנקה, כמפורש במשנת גיטין פ"ז מ"ו, ועיין מש"ש, עמ' 875, הערה 40. עכשיו ראיתי שקדמני בפירוש זה בפתחי שערים כאן ס"ט א' (מ"א ע"ג מן הספר). 

Halakhah 6

<small>13.</small> <b>מקום שנהגו לעלות שכר כתף למעות, מעלין,לבהמה, מעלין וכו'. </b>כ"ה ("שכר כתף") בד, בכי"ע, בראשונים, בירושלמי ובבבלי. ובכי"ו בטעות: שכר כסף. ובבבלי ס"ח ב': למעות לבהמה מעלין, אבל בגליון כ"י ה': נ"א למעות, מעלין, לבהמה מעלין, עיין דק"ס, עמ' 193, הערה ו'. ובתוספות, וכן בתוספות הרא"ש, ס"ח ב': מקום שנהגו להעלות שכר כתף למעות לבהמה מעלין וכו' כך כתוב בתוספתא. ואין לדעת אם לפני הראשונים הנ"ל לא היתה המלה "מעלין" אחרי למעות, או שעיקר כוונתם היתה שלא שנו שם "ולהעלות ולדות בשכר עמלו מעלין", כגירסת רוב הספרים. וגירסא משונה אצל ר' ברוך (לפי ס' הנר לר"ז אגמאתי 115 ע"ב): שכר <b>תכף</b> למעות וכו', ויש גורסין כתף, ומפרש במקום שנהגו שיעלה ראובן שכר כתף, קרי לעמל כתף, מעות, נותן לו מעות, ומקום שנהגו לשום חלק בבהמה מוסף כדי שכר עמלו ומזונו נותנין וכו'. ועיין בפירוש הר"ח שהביאו בתוספות, בתוספות הרא"ש ובס' הנר, והעתקנו אותו לעיל פ"ד, הט"ו, שורה 48, ד"ה הרי זה מחשב, ושורה 48–49, ד"ה אם אמ' לו.<br>ורבותינו הראשונים נחלקו אם העלאה זו היא לטובת הנותן, ומעלין אותה על הקרן, וכאילו נתן יותר, או לטובת המקבל, שמעלין לטובת המקבל, עיין בפירש"י במקומו, ועיין ר"מ פ"ח מה' שלוחין ושותפין, בהשגות הראב"ד ובלח"מ שם. ועיין בטיו"ד סי' קע"ז ובנו"כ שם, בשו"ע שם סעיף כ"א, בט"ז ס"ק כ"ח ובבאור הגר"א שם ס"ק מ"ה. ועיין מאירי, סוף עמ' 253 ואילך. ועיין מ"ש להלן בסמוך, ד"ה ואע"פ שמעלה.
<small>14.</small> <b>רבן שמעון בן גמליאל או' שמין עגל עם אמו, וסיח עם אמו. </b>משנתנו פ"ה מ"ה. ופירש"י ס"ט ב': ואין צריך ליתן שכר עמל ומזון לעגל אלא לאם. ובברייתא שלנו ס"ח ב' פירש"י: עם אמו. דליכא טירחא לאפוקי ולעיולי, לפי שנמשך אחרי אמו, ובלא עמל ומזון, כי אמו עושה ואוכלת. ובתשה"ג גיאוניקה ח"ב, סוף עמ' 357: שמין עגל עם אמו וסייח עם אמו, ובמקום שנהגו לעלות שכר כתף לשעות (צ"ל: למעות) מעלין אין..., ואין כאן גירסא אחרת אלא שהגאון מסמיך את הרישא שלעיל לדברי רשב"ג שבמשנתנו, כלומר, שהת"ק חולק עליו, והגאון קיצר. 
<small>15.</small> <b>ואע"פ שמעלה שכר כתף למעות, ואין חושש משום רבית. </b>בירושלמי פ"ה ה"ו, י' ע"ב: אפילו במקום שמעלין שכר כתף למעות. ואינו חושש משום רבית. וכן בבבלי הנ"ל: ואפילו במקום שנהגו להעלות שכר כתף למעות. ובכי"ר ב' מוסיף (דק"ס עמ' 193, הערה ז'): ואין חוששין משום רבית. ואף לפנינו הפירוש אעפ"י שהמנהג הוא להעלות שכר כתף למעות, כאן שמין עגל עם אמו, ואינו מעלה כלום. ומכאן ברור שהעלאה זו היא לטובת המקבל, ולפיכך בנידון דידן אע"פ שאין מעלין למקבל שכר כתף, אין כאן משום רבית. אמנם בתוספתא אפשר לפרש, ששמין עגל עם אמו ואין צריך להעלות לקרן שכר כתף, ומ"מ אם מעלה שכר כתף למעות אין קפידא בכך, ואינו חושש משום רבית. אבל מן המקבילה בירושלמי ובבבלי ברור שהכוונה היא כלעיל. 

Halakhah 7

<small>15-16.</small> <b>השם בהמה מחבירו, עד מתי חייב ליטפל בה וכו'. </b>כל הברייתא בשם התוספתא באו"ז פ"ז סי' רע"ט, ל"ט ע"ד. ובבבלי ס"ט א': תניא אידך השם בהמה לחבירו עד מתי חייב לטפל <b>בולדות</b>. ובירושלמי פ"ה ה"ו, י' ע"ב: מיטפל בבהמה דקה וכו'. 
<small>16-17.</small> <b>סימכוס אומ' בבהמה דקה שלשים יום, ובגסה חמשים יום. </b>וכ"ה ("סומכוס") בד ובבבלי בכי"ר א'. אבל בכי"ע ובאו"ז הנ"ל חסר סומכוס אומ', ואינו גם בירושלמי ובבבלי הנ"ל בכל הנוסחאות. וכנראה שלפנינו אשגרה מוטעית מלמטה, והבבא שלנו סתמית היא. ולעצם העניין הרי מסתבר שמדברים בשומת וולדות, כמפורש בבבלי, וכמו שמשמע גם מן הירושלמי, ולא הזכיר שם ולדות, מפני שבבא זו נסמכה להלכה "באפרוחיה כל זמן שצריכין לאימן" (תוספתא לעיל, שורה 11). ואף רש"י הסמיך את ההלכה שלנו למשנת בכורות רפ"ד. 
<small>17.</small> <b>ר' יוסה או' בדקה שלשה חדשים. </b>כשיטתו במשנה הנ"ל. 
<b>מפני שטיפולה מרובה. </b>וכ"ה בירושלמי ובבבלי הנ"ל, ובבכורות כ"ו ב'. ואמרו בבבלי שם: <b>תנא</b> (כ"ה בכל הנוסחאות) מפני ששניה דקות. ופירש"י: וצריכה לאמה ולאדם הרגיל בכך. ובבכורות שם: ואינה יכולה לאכול עשב, ואם לא תהא עם אמה תמות. 
<small>17-18.</small> <b>יתר על כן, בכולן אם היה חלקו של בעל הבית שם עליו. </b>וכ"ה בד, בכי"ע, בכי"ש<sup class="footnote-marker">8</sup><i class="footnote">ושם: בכולן (קרע) בעל הבית שם עליו.</i> ובאו"ז הנ"ל, והלשון מגומגמת מאד. ושמא צ"ל: בכולן אם <b>הוא</b><sup class="footnote-marker">9</sup><i class="footnote">ושמא ואולי צ"ל: בכולן אתהוה (במלה אחת, במקום אם היה) חלקו וכו'. והארמית היא מלשון שטרות, עיין מ"ש להלן, שורה 26, ד"ה מתה בכוסיא.</i> חלקו של בעל הבית, כלומר, אם החלק שהוא מטפל בו הוא חלקו של בעל הבית, שם אותו ונוטל חצי השבח מחלקו של בעה"ב. ובבבלי כאן מסיים: מכאן ואילך נוטל מחצה שלו וחצי מחצה של חבירו. ועיין להלן בבבלי שם שצריך לשום את השבח, עיי"ש. ובירושלמי הנ"ל: יותר מיכן חלקו של בעל הבית והשום<sup class="footnote-marker">10</sup><i class="footnote">כ"ה בכיר"ז ובחי' הרמב"ן ס"ט א'. ולפנינו בטעות: והשוה.</i> עליו. הכל כמנהג המדינה. מהו חלקו של בעל הבית והשום עליו, בר נש דיהב לחביריה ק' דינרין עבדון עשרין דינרין (כלומר, הרויחו עשרים דינר) אהן נסב פלגא ואהן נסב<sup class="footnote-marker">11</sup><i class="footnote">כ"ה בכי"ל, ונמחק, אבל כ"ה גם בכיר"ז ובחי' הרמב"ן הנ"ל.</i> פלגא, של בעל הבית איתעבדון עלוי קרן. <b>בר נש<sup class="footnote-marker">12</sup><i class="footnote">כ"ה בכיר"ז, בחי' הרמב"ן הנ"ל, בחי' הריטב"א, בחי' הר"ן ובנ"י שם, וכן נכון, עיין מ"ש לעיל ח"ח, גיטין, עמ' 896, הערה 29. ועיין גם בח"א, ברכות, עמ' 2, הערה 9, מירושלמי יבמות פט"ו.</i> לא<sup class="footnote-marker">13</sup><i class="footnote">כ"ה בכיר"ז ובראשונים הנ"ל, ולפנינו נשמטה מלה זו בטעות.</i> עבדין</b> כן, אלא נסבין ויהבין ובסיפא פלגין. והירושלמי סובר שמכאן ואילך השבח נעשה מאליו קרן של בעל הבית, ואין צורך בחלוקה, אלא שצריך לשום את השבח, אבל מנהג בני אדם הוא לחלוק בסוף, ואין המקבל נוטל אלא חצי השבח. ועיין ר"מ פ"ח מה' שלוחין ושותפין ה"ד. 
<small>18.</small> <b>אין משנין ממנהג המדינה. </b>וכ"ה בירושלמי הנ"ל. ועיין במשנתנו פ"ה מ"ה. 

Halakhah 8

<small>18-19.</small> <b>השם בהמה טמיאה מחבירו, עד מתי חייב וכו'. </b>בבבלי ס"ט א: השם בהמה לחבירו וכו'. וכ"ה גם בירושלמי שנביא להלן. אבל בפי' הראב"ד שם (לפי שטמ"ק): השם בהמה <b>טמאה</b> לחבירו. ובחי' הרשב"א ובתוספ' הרא"ש ובנ"י שם הביאו את התוספתא כאן. ובחי' הרשב"א שם: ונראה שהרב גורס כן (כלומר, בבבלי) השם בהמה <b>טמאה</b>,<sup class="footnote-marker">14</sup><i class="footnote">כצ"ל, וכפי שמביא בשטמ"ק בשמו, ולפנינו נשמטה מלה זו בטעות בחי' הרשב"א.</i> וכן כתובה בפירושיו. 
<small>19-20.</small> <b>ליטפל באתונות, סמכוס אומ' באתונות שמונה עשר חודש, ובגודרות עשרים וארבעה חדש. </b>בד, בכי"ע ובכי"ש: ליטפל <b>בולדות</b>. וכצ"ל לפנינו.<sup class="footnote-marker">15</sup><i class="footnote">והמלה "באתונות" היא באשגרה מלמטה.</i> ובירושלמי פ"ה ה"ו, י' ע"ב: השם בהמה מחבירו עד כמה חייב באחריותה. סומכוס אומר <b>הגודרות</b> (בכיר"ז: בעדרות) שני' עשר חדש, באתונות עשרים וארבע חדש. ובבבלי ס"ט א' הנ"ל: עד מתי חייב לטפל בה. סומכוס אומר באתונות שמנה עשר חדש, <b>בגודרות</b> כ"ד חדש. והרשב"א והרא"ש ונ"י הנ"ל מעתיקים גם בשם התוספתא: עד מתי חייב לטפל <b>בה</b>. אבל המיוחס להריטב"א והרא"ש בפסקיו פ"ה סי' מ"ג (בשם אית ספרים) גרסו כאן גם בבבלי: ליטפל בולדות. ואשר לגודרות גורס הראב"ד (לפי חי' הרשב"א הנ"ל) בין בבבלי ובין בתוספתא: <b>גודריות</b>. ולפי תוספות הרא"ש הנ"ל: גדדיות, ובנ"י: גדריאות. ופירש הראב"ד (לפי הרשב"א): גודריות סוסיות ופרדות. ובתוספות הרא"ש הנ"ל: סוסים נקבות. ובפיסקי תלמיד הרשב"א, עמ' קע"ט: בגודדיות, שהן סוסיאות, עשרים וארבעה חדש. ויש מי שגורס גודרות, והן בקר וצאן. ואין ספק שהגירסא הנכונה בין בתוספתא, בין בירושלמי, בין בבבלי היא <b>גודריות</b>, ואף הגירסא "גודרות" פירושה כמו גודריות, עיין להלן.<br>ובירושלמי כאן פ"ו ה"ג, י"א ע"א: כדי לשכור לו גיידור קטן וכו', כדי ליקח גיידור קטן וכו'. ובבבלי נדרים מ"א א': הוה רכיב <b>גידרונ'</b> (כ"ה בכי"מ ובערוך ערך גדרון) <b>זוטא</b>. ובהגדות התלמוד שם: <b>רכיב גינדרנא זוטא</b>, ובכ"י וותיקן שם, עמ' 110: רכב גונדינא, וברור שצ"ל שם: גונדרינא זוטא. ובערוך ערך גיידור: גיידור קטן וכו', פי' חמור בל"י גיידרו. ועיין מ"ש בזה הר"מ זכס בספרו בייטראגע ח"א, עמ' 155, בהערה.<br>ולפ"ז "גודריות" שבתוספתא אינה אלא צורה ארמית (וגודרות, צורה עברית) של רבים של המלה γαϊδάρια (רבים של γαϊδάριον) חמורים קטנים. ומלה זו γαϊδάρια. חמורים קטנים, מצויה הרבה בפפירוסים המאוחרים, עיין במלונו של Preisigke לפפירוסים ערך γαϊδάριον ובהשלמות שם בערכו. ועל מוצא המלה נשפך הרבה דיו, עיין בספרות המרובה שציין Psaltes בספרו (גרמנית) דקדוק הכרוניקות הביצנטיות, עמ' 84–85. ואף "גינדרנא" שבכ"י התלמוד בנדרים אף הוא γαϊδάριον בהוספת נון לפני הדלי"ת,<sup class="footnote-marker">16</sup><i class="footnote">ויש לציין שאף במקורות שלנו נמצא לפעמים "אנדריינוס" במקום אדריינוס, עיין במלונו של קרויס למלים שאולות מלשון יון וכו', עמ' 13.</i> γαϊνδάριον. עיין בספרו של Psaltes הנ"ל, עמ' 79. ועיין מ"ש בפירושי לירושלמי כיר"ז במקומו.<br>קוצרו של דבר, גיידרון (וברבים: גיידריות, דוגמת: וילאות, צורת רבים של וילון, דריות, קריות וכדומה) הוא "גיידור קטן" שבירושלמי ו"גידרונא זוטא" שבבבלי הנ"ל. וכתב במאירי, עמ' 259: ואין חלוק בין חמור לאתון, ומכל מקום יראה שאפילו באתונות סוסיאות שאינן בני משא כן. ברם לא מצאתי בכל הספרות התלמודית (משנה, תוספתא, מדרשי הלכה, ירושלמי ובבלי) את המלה "אתון"<sup class="footnote-marker">17</sup><i class="footnote">חוץ ממקומות שיש בהם רמז למקרא, דוגמת "פי האתון", משוי שתי אתונות שסמכוהו למקרא: ולשורקה בני אתונו, בבלי כתובות קי"א ב'.</i> אלא כאן. ועל כרחנו אנו אומרים שהבינו כאן בבעל חי זה בהמה שהיא בעיקר לרכיבה, וכן גדריאות<sup class="footnote-marker">18</sup><i class="footnote">גידורים קטנים, עיין בנתיבות ירושלים ב"מ פ"ו ה"ג הנ"ל (בפנים), וכן גידרונא זוטא שבבבלי נדרים מ"א א' הנ"ל.</i> שהרגילו אותם באופן מיוחד לרכיבה.
<small>20-21.</small> <b>ואם עמד עליו בתוך הזמן, חבירו מעכב על ידו וכו'. </b>וכ"ה בבבלי ס"ט א'. ובירושלמי פ"ה ה"ו, י' ע"ב: עמד עליו בתוך הזמן שמין לו (כלומר, שמין לו בעל כרחו את השבח), אחר הזמן, אין שמין לו (כלומר, בעל כרחו). ועיין בפתחי שערים ס"ט א' (מ"ב ע"א מן הספר), ד"ה ואם בא לחלוק, דברים של טעם. 
<small>21.</small> <b>אבל אינו דומה טיפולה של שנה ראשונה בטיפולה של שנה שנייה. </b>בד, כי"ע וכי"ש: לטיפולה של שנה שנייה. וכן בבבלי הנ"ל: טיפולה של שנה זו לטיפולה של שנה אחרת, ולפנינו, כנראה, צ"ל: כטיפולה וכו'. ובירושלמי הנ"ל: לא דומה טיפול שנה אחת לשתי שנים. ופירושו, כנראה, שיחס השבח בין שנה לשנתים אינו דומה, ובשנתים השבח הוא יותר מכפלים של שנה אחת, ולפיכך חייב לטפל בה שנתים, ואם עמד בעל הבהמה לחלק בתוך הזמן, מעכב עליו המקבל. והוא מעין הפירוש השני ששמע רש"י שהמקבל מעכב, אבל לא מטעמו, עיי"ש. ועיין בריטב"א, סד"ה ואם.<br>ובירושלמי לא נזכר "אבל", ובבבלי הקשו: אבל, מאי קאמר? אלא לפי שאינו דומה וכו'. ואפשר שתנא זה דרומאה הוא, והשתמש באבל במשמעות ברם (עיין ב"ר פצ"א, ח', עמ' 1130), בקושטא, באמת, עיין מ"ש בתלמודה של קיסרין עמ' 16, ולעיל נדרים, עמ' 485, הערה 28. ואף בבבלי אין שם הגהה אלא פירוש: "אבל" פירושו "אלא".

Halakhah 9

<small>22.</small> <b>השם בהמה מחבירו, אין פחות משנים עשר חודש. </b>ירושלמי הנ"ל. ומדברים כאן בכל בהמה בין טמאה ובין טהורה. ועיין בבלי כ"ח ב'. 
<small>22-23.</small> <b>עשה בה כל ימות החמה ומבקש למוכרה בימות הגשמים יכול לעכב על ידיו וכו'. </b>וכ"ה בד. וכע"ז בירושלמי הנ"ל. ובכי"ע ובכי"ש יש כאן השמטה ע"י הדומות, ושרידים של ההשלמה, עיין בשנו"ס. 
<small>24.</small> <b>האכילה כל ימות הגשמים ומבקש למוכרה בימות הגשמים וכו'. </b>בד ובירושלמי הנ"ל: למוכרה בימות <b>החמה</b> וכו'. ואין הבדל בגירסאות, ואף לפנינו הכוונה שהמוכר מבקש למוכרה בסוף ימי הגשמים, והיא ראוייה למלאכה מיד, ודמיה יקרים, המקבל יכול לעכב בידו. 

Halakhah 10

<small>26.</small> <b>מתה בכוסיא משלם כולה, שלא בכוסיא וכו'. </b>וכ"ה ("בכוסיא") בד בכל מקום בהלכה זו. אבל בכי"ע ובכי"ש בכל מקום כאן: <b>בבוסיא</b>, וכ"ה להלן פי"א הכ"ה בכי"ו ובכי"ע, ולהלן שם הכ"ו בכל הנוסחאות, וכ"ה בירושלמי הנ"ל. וכ"ה ברוב הנוסחאות בבבלי ב"ק קט"ז ב', עיי"ש בדק"ס, עמ' 293, הערה א' והערה ו'. וזו היא גירסא נכונה, וכ"ה בסורית <b>בסיא</b>, פשיעה. ויפה העיר בח"ד שנקטו כאן לשון שטרות, ומשום זה אמרו "בוסיא" במקום "פשיעה". ועיין מ"ש לעיל הערה 9.<br>והגאון בעל פתחי שערים ס"ח א' (על המשנה: לא יתן מעות ליקח) תמה למה אינו משלם אלא דווקא אם מתה בפשיעה, והרי הוא שומר שכר שנוטל שכר עמלו<sup class="footnote-marker">19</sup><i class="footnote">שהרי בחצי וחצי עסיקינן, כפי שיוצא מן הסיפא.</i> ואף השמירה בכלל, וחייב בגניבה ואבידה, ולמה נקטו בבוסיא. ותירץ ע"פ מה שאמרו להלן: שכך הוא כותב לו אם תמות בבוסיא אשלם כולה (כלומר, גם את החלק של בעה"ב). וז"ל: "דהא לא קשה מידי דלאו דווקא קתני שכך הוא כותב לו, וכיוצא בזה תמצא לקמן במכילתין פ' המקבל דף ק"ד ע"א בתוספ', ד"ה היה דורש לשון הדיוט וכו', דהנה ברמב"ם פ"ו מה' שלוחין ושותפין ה"ב כתב <b>תיקנו חכמים</b> שכל הנותן מעות לחבירו להתעסק בהן וכו', וחצי האחר בתורת פקדון, אם נגנב או אבד החצי של פקדון אין המתעסק חייב לשלם וכו', והראב"ד כתב ולמה לא יהא כשומר שכר על הפקדון והלא נוטל עליו כפועל בטל וכו', ולפ"ז י"ל דחייליה דהרמב"ם מהתוספתא דהכא וכו'" עכ"ל. ודפח"ח. ועיין בה"ג ה' רבית ד"ו צ"ג ע"ג, הוצ' ר"ע הילדיסהיימר, עמ' 388, ומ"ש בעיטור, כיס עיסקא, הוצ' רמא"י ל"ט ע"א ובהערה כ"ט שם.
<b>שלא בכוסיא, משלם חציה. </b>וכ"ה בירושלמי הנ"ל. ופירושו שמשלם כל חלק המלוה ולא יותר. 
<b>שכך הוא כותב לו וכו'. </b>כותב לו לאו דווקא, וכמו שכתבנו לעיל בשם הגאון בעל פתחי שערים. 

Halakhah 11

<small>27-28.</small> <b>שמה במנה והשביחה, והרי הוא יפה מאתים זוז, מתה בכוסיא, משלם ששה של זהב וכו'. </b>כ"ה בד, בכי"ע ובירושלמי הנ"ל, ולפנינו נשמטה שורה ע"י הדומות. ובכי"ש נשמטה הרישא של השביחה ע"י הדומות. וצוקרמנדל הוריד את המלה "ששה" שבכי"ע לשנו"ס, והדפיס במקומה "שלשה" ! ופירושה פשוט שכשמתה בפשיעה חייב לשלם את הכל כפי שהיא שוה בשעת מיתה, ולפיכך משלם מאה וחמשים שהרי חצי השבח (חמשים זוז) היה שלו. 

Halakhah 12

<small>29-30.</small> <b>והרי יפה חמשים זוז, מתה בכוסיא משלם שלשה של זהב. </b>וכ"ה בד, בכי"ע, בכי"ש ובירושלמי הנ"ל. ואף כאן כשהכחישה מעצמה ועמדה על חמשים זוז הפסיד כל אחד מהם עשרים וחמשה זוז, וכשמתה בפשיעה משלם לו בעד הבהמה שהיתה יפה חמשים זוז, ועוד עשרים וחמשה בעד ההפסד בהכחשה. 

Halakhah 13

<small>30-31.</small> <b>רבן שמעון בן גמלי' או' מפרין על שדהו. </b>וכ"ה (מפרין) גם בד ובכי"ע, ובמשנתנו פ"ה מ"ה במשניות מטיפוס א"י. ובכי"ש תוקנה נון הסופית לזי"ן, קרי: מפריז. וכן תוקן בירושלמי פ"ה ה"ו, י' סע"ב בכי"ל. ולפנינו במשנה: רבן שמעון אומר ומפריז על שדהו וכו'. וברש"י שם ס"ט ב': <b>מפרין</b> על שדהו לשון פרה ורבה וכו', ולי נראה <b>מפריז</b> בזיי"ן, לשון מרחיב ומגדיל וכו', עיי"ש. ועיין דק"ס, עמ' 196, הערה ס' (בנוסח הברייתא). והבלבול בין נו"ן סופית לזיי"ן מצויה הרבה במקורות, דוגמת ליזביז, ליזבין,<sup class="footnote-marker">20</sup><i class="footnote">עיין פיה"ג טהרות, הוצ' מהרי"ן אפשטין, עמ' 9, הערה 18, ועמ' 147, הערה 7. ועיין מ"ש להלן ב"ב פ"ה ה"ו, שורה 25, סד"ה מי מעין.</i> זין, זיז,<sup class="footnote-marker">21</sup><i class="footnote">עיין תס"ר ח"ג, עמ' 18.</i> כנף העוז, כנף העון,<sup class="footnote-marker">22</sup><i class="footnote">עיין תס"ר שם, עמ' 57.</i> אגוז אגון.<sup class="footnote-marker">23</sup><i class="footnote">עיין מ"ש בירושלמי כפשוטו שבת, עמ' 111.</i> וכבר העירותי (תס"ר ח"ג, עמ' 18) על דברי שו"ת הרא"ש כלל מ"ה סי' ב' שכתב: יש מקומות שכותבין נו"ן זקופה קטנה ונקראת זי"ן. ובס' הנר לר"ז אגמאתי 116 ע"א, מעתיק בשם התוספתא: מפרין על שדהו וכו', אבל כן הוא דרכו להעתיק את לשון הבבלי ולציין למקורו, והרי כל ההמשך שם הוא לשון הבבלי ולא לשון התוספתא. 
<small>31-32.</small> <b>כיצד, קיבל ממנו שדה בעשרת כורין חטין, ואמ' לו תן לי מאתים דינר ואפרנסה, ואני נותן לך שנים עשר כור בשנה וכו'. </b>וכ"ה בבבלי ס"ט ב' (אלא ששם: מאתים זוז), ופירש"י שם: ואחזיר מעותיך. וכן פירשו באו"ז פ"ה סי' ר"ג, הרא"ש פ"ה סי' מ"ח, בנ"י במקומו ועוד. אבל במאירי, עמ' 254, ובמיוחס להריטב"א ס"ט ב', הביאו בשם התוספות שמאתים זוז הללו נתן לו במתנה, אבל בהלואה אסור, משום רבית. וכן כתב בספר התרומות שמ"ו ח"ד סי' מ"ח: וי"מ שאין המעות חוזרין לבעלים, ולפיכך אין בו משום רבית, והכי סבר הר"מ ז"ל. ועיין ב"י בטיו"ד סי' קע"ו ומ"ש עליו בגידולי תרומה במקומו. ובכי"ו כאן: ואני נותן לך שנים עשר חדש שנים עשר כור וכו'. והשמטתי את המלים "שנים עשר חדש" ע"פ ד וכי"ע. אבל עיין מ"ש ע"ז להלן.<br>והנה בפתחי שערים ס"ט ב' (מ"ד סע"ב מן הספר) הוכיח מתוכן הברייתא שהנכון כפירש"י שבהלואה עסיקינן, כפי שמשמע משער הריבית. וכוונתו היא ששמונה כורים הם מאתים דינר,<sup class="footnote-marker">24</sup><i class="footnote">ע"פ משנתנו רפ"ה, שמזכירים שם את השער הבינוני, והוא דינר זהב לכור, כלומר, עשרים וחמשה דינר.</i> ובעד הלואה של דמי שמונה כורים נותן לו שני כורים לשנה, והיינו ארבע בחמש, כבמשנתנו רפ"ה, והיא רבית מצוייה. אבל אם נפרש שנותן לו מתנה מאתים זוז, ובשביל זה מקבל שני כורים, הרי הנותן שוטה הוא שנותן לו מיד מאתים דינר, על מנת לקבל אח"כ בגורן שווי של חמשים זוז, אתמה.<br>ברם אי משום הכי לא איריא, שהרי בברייתא לא נאמר ששכר את השדה לשנה אחת בלבד. ובמאירי, עמ' 254: כגון שהשכיר שדהו לחברו לעשר שנים בעשרת כורים לשנה, והוא חכירות, ואמר לו תן לי מאתים זוז ואוציאם לתקון השדה וכו', ואעלה לך בחכירותו שנים עשר כור בשנה, וכן אחזיר לך המאתים דינרין לזמן, מותר. וכן נראה מן הלשון "בשנה". ובפיה"מ למשנתנו: <b>כ</b>ל שנה. ונראה <b>שציור</b> זה (עשר שנים) הוא ציור של חכמי התוספות שחולקים על שיטת רש"י, ולפיהם בעד מאתים הזוז שנותן המשכיר הוא מקבל עשרים כור (כחמש מאות דינר) במשך עשר שנים, והרויח, והייתי סבור שיש כאן רבית שנותן לו פי שנים וחצי במשך עשר השנים, בעד הקדמת המעות.<br>ושמא צ"ל בכי"ו (עיין בשנו"ס): ואני נותן לך שנים עשר שנים עשר וכו' (והסופר הוסיף באשגרה: חדש) כלומר בכל שנה.<br>ברם נראה שלפעמים לא נקטו חז"ל את השערים הרווחים בשוק, שהרי בירושלמי פ"ה ה"ו, י' ע"ב, שנו בברייתא זו: כיצד קיבל הימנו בעשרה כורין חטין, אמר לו תן לי סלע אחד, ואני נותן לך שנים עשר כורין לגורן,<sup class="footnote-marker">25</sup><i class="footnote">כ"ה בהוצ' שלפנינו, אבל בכיר"ז שם: כור אחד של חטין, מותר. עיין מש"ש.</i> מותר. ואף כאן אינו מתקבל כלל, שהחוכר יתחייב לתת למחכיר שווי של חמשים דינר אחרי שנה בעד ארבע דינרים, אפילו אם לא יצטרך להחזירם. ונקטו מספר "עגול". וכן במכילתא דרשב"י, משפטים כ"ב, כ"ד (הוצ' מהרי"ן אפשטין - מלמד, עמ' 212): איזה נשך, סאה מכור, וסלע ממנה, ורבית נמוכה כזאת לא היתה מצויה בזמנם.<br>וטעם ההיתר נתבאר בירושלמי שם: נעשה כמשכיר לו שדה ביוקר, וכן הסביר רש"י במקומו.
<small>33.</small> <b>אבל אין מפרין לא על ספינתו, ולא על חנותו. </b>וכ"ה בבבלי ס"ט ב'. ובירושלמי הנ"ל מחלוקת ר' יוחנן וריש לקיש. ועיין להלן בסמוך. 
<b>ולא על כל דבר שאינו עושה ואוכל. </b>בס' הנר לר"ז אגמאתי, 116 ע"א, בשם התוספתא (אלא שבאמצע העתיק את לשון הברייתא בבבלי, כדרכו): ולא על דבר שאינו עושה <b>בגופו</b>. וכ"ה בירושלמי הנ"ל. ולפנינו ט"ס ואשגרה ברורה. ומטעם זה אמרו בבבלי הנ"ל: פעמים שמפריז על חנות, לצור בה צורה, ספינה לעשות לה איסקריא, כלומר, ושבחה בגופה הוא, והריוח מתרבה. 

Halakhah 14

<small>34.</small> <b>מקבל אדן צאן ברזל מאשתו, והולדות והגיזין שלו, ואם מתו חייב באחריותו. </b>ופירושו שאעפ"י שכל האחריות היא עליו, ויש כאן כעין הלואה, ואשתו נהנית מזה ע"י שהיא נפטרת מכמה מלאכות שהיא חייבת בהן, מותר. ואעפ"י שנקטו כאן "ואם מתו", הוא הדין אם פחתו, עיין מה שהארכתי בזה לעיל יבמות עמ' 76–77, ובראשונים שהבאתי שם. ואעפ"י שדין זה פשוט שהרי מותר להוסיף בפירוש על הכספים שהכניסה לו, ואין כאן דין רבית (עיין מש"ש עמ' 77, הערה 4), מ"מ שנו הלכה זו כאן אגב שאר ההלכות בדיני צאן ברזל, עיין מ"ש ביבמות שם.<br>ואשר לכתיב "אדן" במקום "אדם" הרי הוא רגיל בכ"י שלנו בסדר זרעים, אבל אינו רגיל בשאר סדרים, וכן רגיל בסדר ההוא<sup class="footnote-marker">26</sup><i class="footnote">עיין מ"ש לעיל ח"א, דמאי, עמ' 227, הערה 14.</i> הכתיב "במי דברים אמורים" אבל בשאר סדרים רגיל: במה דברים אמורים.
<small>35-37.</small> <b>אי זהו צאן ברזל, היו לפניו מאה צאן, ואמ' לו הרי הן עשויות עליך למחצה, לשליש, ולרביע, במאה של זהב, הולדות והגיזין שלך, ואם מתו אתה חייב באחריותן, ואתה מעלה לי סלע מכל אחת ואחת, מותר. </b>וכן הגירסא ("מותר") בד ובכי"ע,<sup class="footnote-marker">27</sup><i class="footnote">צוקרמנדל לא דק בהעתקתו.</i> אלא שבכי"ע חסר "למחצה לשליש ולרביע". והנה הגירסא "מותר" בוודאי בלתי אפשרית, שהרי הברייתא באה לפרש את איסור צאן ברזל שבמשנתנו פ"ה מ"ו. ובאמת בכל הראשונים ובירושלמי שנעתיק להלן הגירסא בתוספתא "אסור". ובמה"פ למשנתנו, ד"ה איזהו, מעתיק בשם התוספתא: <b>אסור</b>. ונראה שהעתיק מטופס כת"י שהיה לפניו, עיין מ"ש במה"פ ב"ב פ"ב ה"ט, ד"ה כשם, ולהלן שם פ"ג ה"א, ד"ה דתני. ובסדר זרעים שהדפיס שנה אח"כ מרבה להביא מן התוספתא כת"י, ואומר כן בפירוש, עיין מ"ש במבוא לח"א, עמ' י"ז.<sup class="footnote-marker">28</sup><i class="footnote">כנראה, שמפני חשיבות התוספתא בסדר זרעים השוה אותה בקביעות לברייתות שהביאו בירושלמי, ולא עשה כן בשאר הסדרים. ויתכן מאד שהכת"י בא לפניו אחרי שגמר את פירושו לנזיקין, ולא בדק בה אלא בשעה שמצא קושי בתוספתא. וצ"ע.</i><br>ואשר לגירסא "למחצה לשליש ולרביע" שבגירסת ד, כי"ו וכת"י פ"מ הרי בס' השטרות לר"י ברצלוני, עמ' 91, כותב: ופי' אין מקבלין צאן ברזל מישראל, כגון ישראל שנתן לחברו מאה צאן במאה דינרין, וכל הוולדות והצמר והחלב יהיו חולקין למחצה לשליש ולרביע עד שלש שנים הן חסר, הן יתר, ואם מתו אלו הצאן המקבל חייב באחריותן ומשלם מאה דינרין, וכיון דהכי <b>אסור</b>, שכיון שאלו הצאן באחריות המקבל, אם מתו, מתו לו, מאי טעמא יקח זה ש(מ)כרן מן הוולדות והצמר והחלב, אלא כיון שנוטל מהן הרי הוא רבית, כי מפני שהוא ממתינו במאה דינרין אלו שקונה אותו המקבל בהן משום הכי נותן לו רבית שיהנה בפירות ויקח מן הוולדות והצמר והחלב. תניא נמי הכי אי זהו צאן ברזל אמ' לו הרי עשויות לפניך למחצה לשליש ולרביע במאה דינר של זהב, <b>אסור</b>. וכע"ז גם בראב"ן ב"מ, צ"ז ע"ד בשם התוספתא, וכן במרדכי פ"ה סי' של"ו (בד' קושטא) דהכי תניא בתוספת' אי זהו צאן ברזל וכו' כלשון הראב"ן שהעתיק ממנו. ובמרדכי ד"ו רפ"ב: אי זהו צאן ברזל, א"ל הרי שש צאן עשויות (עיין שמואל א' כ"ה, י"ח) לך למחצה וכו'. והגדרת צאן ברזל של ר"י הברצלוני היא מלה במלה פירוש הר"ח שהביאו ר"ז אגמאתי בס' הנר 117 ע"ב, אלא שהר"ח לא הזכיר את התוספתא בשמה.<sup class="footnote-marker">29</sup><i class="footnote">והשוה דברי רב עמרם בתשה"ג שע"צ ח"ד ש"ב, סי' מ"ז, מ"ג ע"ב.</i><br>והראשונים הנ"ל פירשו את משנתנו כפירש"י במקומו והרמב"ם פ"ח מה' מלוה ולוה הי"ב, שאין כאן אלא אבק רבית, שהרי אפשר שלא יהיה שם שבח. וחסר היה לפניהם בתוספתא "ואתה מעלה לי סלע מכל אחת ואחת", שהרי לפי הגירסא שלפנינו היא רבית קצוצה, ואסורה מדאורייתא.<br>וכבר ראינו שבכי"ע חסרות המלים "למחצה לשליש ולרביע". וכן באו"ז פ"ה סי' ר"ז, ל' ע"ב: כתב רבינו יצחק אלפס זצ"ל (לא מצאתי ברי"ף) דהכי תניא בתוספתא איזהו צאן ברזל היו לפניו מאה צאן וא"ל הרי הם עשויות עליך במאה סלעים של זהב והולדות והגיזות שלך ואם מתו חייב באחריותן, ואתה מעלה לו (צ"ל: לי) סלע מכל אחד באחרונ' <b>אסור</b>. וכ"ה (בשינויים קלים) בירושלמי פ"ה רה"ז, י' ע"ג, אלא שבירושלמי יותר ברור: של כל אחת ואחת <b>משלך</b> (כלומר, לא משבח הבהמה) באחרונה, אסור. וכבר ראו האחרונים שלהלכה אין חילוק בין רש"י ותוספות (ע' ב', ד"ה אין), ואין כאן אלא מחלוקת בפירוש המשנה.<br>אבל הלשון שבתוספתא כשהיא לעצמה היא מגומגמת שאם קבל למחצה לשליש ולרביע, למה אמר לו "הולדות והגיזין שלך", ובמה"פ הנ"ל נדחק לפרש שהכוונה היא - שלך, כלומר שאם מתו אתה חייב באחריותן, והדוחק נראה לעין, וברור שהכוונה היא לצאן, שאם מתו הצאן חייב באחריותן. אמנם בכי"ע, באו"ז ובירושלמי חסרות המלים "למחצה לשליש ולרביע", ולכאורה לפנינו רבית קצוצה, אבל אי אפשר לבטל גירסת כי"ו והדפוסים שהיא מתאשרת ע"י פירוש הר"ח, הר"י ברצלוני והראב"ן. ברם שם חסר התנאי של העלאה לכל ראש וראש סלע, ולא עוד אלא שהגירסא "מותר" (במקום "אסור") בכי"ו, ד וכי"ע זקוקה לעיון, ובוודאי אינו תיקון סופרים.<br>ולפיכך מסתבר שיש כאן חסרון והשמטה בנוסחאות שלנו בתוספתא. וברישא לא נזכרה העלאה של סכום קצוב, אלא למחצה לשליש ולרביע, ואם מתו חייב באחריותן ויש כאן אבק רבית, <b>ואסור</b>. ובסיפא נשנית בבא אחרת, שהתירו בה. ולפ"ז יש לשער בדרך אולי ושמא שברישא שנו: היו לפניו מאה צאן ואמר לו הרי הן עשויות עליך למחצה לשליש ולרביע במאה של זהב [אסור. היו לפניו מאה צאן ואמר הרי הן עשויות עליך במאה זהב והולדות והגיזין שלך, ואם מתו אתה חייב באחריותן, ואתה מעלה לי סלע לכל אחת ואחת] מותר. וברישא יש כאן עיסקא, ואם שם את הצאן במאה זהב, וקבל עליו אחריות יותר מאשר מגיע לחלקו, לחלק ההלואה, יש כאן קרוב לשכר ורחוק מהפסד, ואסור משום אבק רבית, כשיטת הר"מ. אבל בסיפא אין כאן עיסקא כלל, אלא שהמקבל מקבל את כל ההכנסה, ומשלם לו בעדה סלע לראש, והנותן מטיל תנאי שאם מתו חייב באחריותן, ודווקא אם מתו, אבל המקבל יכול להחזיר את הצאן כמות שהן אחרי זמן. ונמצא שאינו אלא שוכר את הצאן, ומשלם לו סלע לראש, שהרי הן הולכים ומזקינים, וערכם הולך ונפחת. ואעפ"י שאין שוכר חייב באונסים, הרי מתנה שומר חנם להיות כשואל, עיין להלן.<br>וכעין זה שנו בבבלי ס"ט ב': אעפ"י שאמרו אין מקבלין צאן ברזל מישראל, אבל מקבלין צאן ברזל מן הגוים,<sup class="footnote-marker">30</sup><i class="footnote">כלומר, משנתנו פ"ה מ"ו הנ"ל, ועליה נשנית הברייתא שלהלן שם, דוגמת התוספתא כאן שנשנית על משנה זו.</i> אבל אמרו השם פרה לחבירו, ואמר לו הרי פרתך עשויה עלי בשלשים דינר ואני אעלה לך סלע לחודש, מותר, לפי שלא עשאה דמים. ועליה שואל התלמוד: ולא עשאה דמים ? אמר רב ששת שלא עשאה דמים מחיים אלא לאחר מיתה. ופירושו, הואיל ויכול להחזירה כמות שהיא, בחייה, ואפילו הוזלה, ואפילו הזקינה, אין החיוב חל אלא לאחר מיתה, ועד כאן לא היתה כאן מלוה אלא שכירות. אמנם להלן שם (ע' א') הובאה ברייתא אחרת שאוסרת בכגון דא<sup class="footnote-marker">31</sup><i class="footnote">כגירסת כל הספרים שלא תוקנו ע"פ רש"י, עיין ריטב"א ושטמ"ק במקומו.</i> והיא כשיטת הברייתא שבירושלמי שאוסרת כגון דא, אבל הברייתא שלנו חולקת והיא עומדת בשיטת הברייתא הראשונה בבבלי שם, ואעפ"י שאין שוכר חייב באונסים, הרי מתנה שומר חנם להיות כשואל, כמו שכתבנו לעיל. והשומא של מאה זהב לא חלה אלא אם פשע בצאן, או לא החזירם (כפירש"י ס"ט ב') אבל אם מתו אפשר שמשלם כמו שהיו שוים בשעת מיתה.<br>ובשטמ"ק ע' ב' מביא בשם הראב"ד: אין מקבלין צאן ברזל מישראל וכו', פי' כגון שמקבל ק' צאן בק' סלעים, ואם מתו מתו לו, ואם כחשו כחשו לו, וקונה את הפירות במנה לשנה. והכי איתא בתוספתא, ואפילו יתן לו שכר עמלו ומזונו אסור, מפני שנתחייב לו בכל הדמים שלהם, ואין לו ליטול עוד ריוח מהם וכו', אבל צאן ברזל <b>בעינייהו הדרי</b>, וכשוכר דמי, ואפילו הכי אסור, הואיל וקביל עליה כחשה ומיתה. ורבינו לא העתיק את לשון התוספתא אלא נתן הגדרה על פיה מהו צאן ברזל. ובחי' הר"ן כאן ע' ב': וכדתניא בתוספתא אלו הן <b>נכסי</b> צ"ב כל שפחתו פחתו לו, ואם הותירו <b>הותירו לו</b>, וכן צאן ברזל האמורים בדין אשה ובעלה כך הוא שקבל עליו הבעל הכל. ודבריו תמוהים שהעתיק את הלשון ששייכת לנכסים של האשה (<b>נכסי</b> צאן ברזל. ואף ברי"ף במשנתנו כאן באשגרה מיבמות: נכסי צאן ברזל) פחתו לו, הותירו לו, וסיים וכן צאן ברזל האמורים בדין אשה וכו'. ואף כאן כנראה כיוון רבינו לעיקר ההגדרה של צאן ברזל, ולא העתיק את לשון התוספתא ממש, וכמו שנהג הראב"ד הנ"ל. ועיין מ"ש לעיל יבמות, עמ' 76. ועיין מ"ש בפתחי שערים ע' ב' (מ"ז ע"ג מן הספר ואילך) בעניין החילוקים בשומות, עיי"ש.
<small>37-38.</small> <b>מקבלין צאן ברזל מן הגוים. </b>במשנתנו פ"ה מ"ו: אין מקבלין צאן ברזל מישראל מפני שהוא רבית,<sup class="footnote-marker">32</sup><i class="footnote">עיין דק"ס, ועיין בתוספות ע' ב', ד"ה אין מקבלין, ובמקבילה בתוספות בכורות ט"ז ב'.</i> אבל מקבלין צאן ברזל מן הגוים, ולוין מהן ומלוין אותן ברבית. וכבר הקשו הראשונים והאחרונים על הבבא של צאן ברזל מן הגויים שהיא מיותרת, שהרי גם רבית קצוצה מותר לתת להם ולקבל מהם,<sup class="footnote-marker">33</sup><i class="footnote">בספרות א"י אין זכר שאסור להלוות לגוי ברבית, עיין מ"ש לעיל פ"ד, הערה 1, באריכות. ובספרי כי תצא פיס' רס"ג, הוצ' רא"א פינקלשטין, עמ' 285: לנכרי תשיך מצות עשה. והר"מ בס' המצוות (עשין קצ"ח) ובס' היד רפ"ה מה' מלוה ולוה פירשו כפשוטו. אבל הראב"ד בהשגות שם ורוב הראשונים חולקים עליו, וסומכים על הבבלי כאן ע' ב', עי"ש, ויש כאן לאו הבא מכלל עשה אם הוא משיך לישראל, עיין בהערות רא"א פינקלשטין לספרי הנ"ל.</i> ויש שתירצו שאגב אורחא משמיעין לנו שמותר לקבל צאן ברזל מן הגוים ואין כאן מכירת בהמה גסה לגוי (אפילו בקבל בהמה גסה כצאן ברזל), עיין מאירי ע' ב', עמ' 265, ובהערות שם. ובפתחי שערים שם (מ"ו ע"ד מן הספר) תירץ שאין כאן דין של שותפות עם הגוי (עיין בבלי סנהדרין ס"ג ב', בכורות פ"א מ"א ובבבלי שם ב' ב'), ועיין במלא"ש למשנתנו. ושמא הכוונה שמותר לעשות כן לכתחילה, ואעפ"י שאמרו בתו"כ בהר ריש פרשה ג', ק"ז ע"ג: לא תהיה מוכר אלא לעמיתך וכו' לא תהיה קונה אלא מיד עמיתך וכו', אין הדברים אמורים אלא במקח וממכר, אבל בקבלת צאן ברזל הרי היא עיסקא אסורה עם ישראל, משום איסור רבית, ומותר לעשותה עם גוי שאין בו איסור רבית כלל,<sup class="footnote-marker">34</sup><i class="footnote">אפילו הללו שהחמירו על עצמם שלא לקחת רבית אפילו מגוי, עיין בבלי כאן, ע' ב, מכות כ"ד א', סנהדרין כ"ה ב', עיין בלבוש ה' רבית ריש סי' ק"ס (ע"פ מהר"מ שיף במקומו).</i> ואין כאן דין קדימה לישראל בלי רבית,<sup class="footnote-marker">35</sup><i class="footnote">עיין מכילתא משפטים פי"ט, עמ' 315, שורה 15, ובבלי כאן ע"א א' ובמדרשות שהבאנו לעיל.</i> שלא אמרו כן אלא בישראל שזקוק להלואה לצורכי חייו, אבל למסחר הוא עצמו קודם, והגע עצמך שישראל רוצה ללוות כדי להלוות מעות לגוי ברבית אין על הישראל שום מצוה להלוות לו אם הוא בעצמו יכול להלוות לגוי ברבית, והוא פשוט. 
<small>38.</small> <b>ושדי צאן ברזל אפי' מישראל. </b>כלומר, שמקבל עליו אחריות הפירות אפילו אם לא יהיו פירות בשדה כלל, אפילו אם תלקה במכת מדינה (עיין במשנתנו כאן פ"ט מ"ו), מ"מ דינו כחוכר סתם, שאין שדה מתה, ואף אונסים אחרים אינם שכיחים בה, עיין בפירוש בעל מגן אברהם, ומ"ש הגאון בעל פתחי שערים ע' ב' (מ"ו ע"ג מן הספר). 

Halakhah 15

<small>38-39.</small> <b>לוה אדם מאשתו ומבניו ברבית, אלא שמחנכן ברבית. </b>וכ"ה בירושלמי פ"ה ה"ז, י' ע"ג. ובבבלי ע"ה א': אמר רב מותר לו לאדם <b>להלוות</b> בניו ובני ביתו<sup class="footnote-marker">36</sup><i class="footnote">כלומר, אשתו, עיין מ"ש לעיל ברכות, עמ' 23, ד"ה בנו ובתו.</i> ברבית, כדי להטעימן טעם רבית, ולאו מילתא היא, משום דאתי למיסרך. לפי גירסא זו הפירוש הוא שמותר <b>להלוות</b> להן ברבית כדי שיטעמו את טעם הלוה בריבית כמה הוא מצטער, "ויטעמו טעם מרירות של רבית, ולא ינהגו בו". והתלמוד דוחה הלכה זו, מפני שיש לחשוש שיערב להם טעם המלוה, ויתרגלו בו להבא, וכן פירש"י (ע"א רע"א) למה אסרו חכמים לקחת רבית מן הגוי.<sup class="footnote-marker">37</sup><i class="footnote">ועיין מאירי שם, עמ' 266, והוא ע"פ הלשון שמחק רש"י שם, ד"ה טעמא.</i><br>ברם מלשון הר"ח ומלשון הרי"ף בתשובה<sup class="footnote-marker">38</sup><i class="footnote">כפי שמביא בשטמ"ק ע"ה א' בשמם.</i> מוכח שגרסו בבבלי כגירסת הירושלמי,<sup class="footnote-marker">39</sup><i class="footnote">והיינו מותר לו לאדם <b>ללוות </b>מבניו ובני ביתו ברבית.</i> ופירשו שיטעמו את ההנאה שבקבלת רבית, ויקבלו יותר שכר על הפרישה מן הרבית. ובלח"מ פ"ד מה' מלוה ולוה ה"ח הבין כן גם בשיטת הרמב"ם, אבל קשה מאד להכניס כוונה זו בלשונו, שהרי כתב במפורש <b>להלוות</b> בניו וכו'. ובפיסקי תלמיד הרשב"א, עמ' ר"ג, צרף את שתי הלשונות, עיי"ש שהזכיר גם "שכנים", ועיין במאירי, עמ' 287, והעתיק כנראה מן הר"מ. ובלח"מ שם נדחק בהמשך דברי הר"מ, והפשט הפשוט שם הוא כדברי הט"ז ביו"ד סי' ק"ס ס"ק ד'. ובנתיבות ירושלים על הירושלמי כאן (ל"ג ע"ג מן הספר) האריך ובכלל דבריו דברינו, עיי"ש.<br>ולפי פשוטה של התוספתא והירושלמי אין כאן עצה טובה כלל, אלא היתר בלבד, ובהסתייגות ובאזהרה שהוא מכניס את עצמו במספק. וכן נראה מהמשך הירושלמי שם שבהיתר גרידא עסיקינן. ועיין גם בבבלי ע"ה א' למעלה מן ההלכה שלנו.
<small>39-40.</small> <b>אין ישראל רשיי ללוות שקל ולהלוות בסלע, אבל גוי רשיי ללוות בשקל ולהלוות בסלע. </b>וכן ("שקל", ברישא) גם בד ובכי"ע. ובירושלמי הנ"ל: לא יהא אדם לווה <b>בשקל</b><sup class="footnote-marker">40</sup><i class="footnote">וכן מעתיק בראב"ן שנביא להלן בפנים גם בשם התוספתא.</i> ומלוה בסלע, אבל גוי לווה בשקל ומלוה בסלע. ופירש בפ"מ שלא ילוהו שקל על מנת שילוהו סלע לאחר זמן.<br>ומכאן מוכח שדווקא שקל בסלע אסור, אבל שקל בשקל מותר. ובמה"פ במקומו העיר על דברי ס' התרומות שמ"ו ח"ד סי' נ' שדייק ממשנתנו בסוף פירקין (כל ימי גריד אחד וכו') שמותר להלוות מנה עכשיו על מנת שילוהו מנה בחודש אחר, אבל אסור ללוות מנה לחודש על מנת שילוהו מנה לחדשים, או מנה לחדש על מנת שילוהו מאתים לחודש אחר, וכאן בתוספתא לכאורה מפורש כדבריו. ועיי"ש במה"פ שהעיר על השיטה שהביא המרדכי שיש סוברים שאפילו שקל בשקל הוא רבית קצוצה, ובשו"ת הרא"ש כלל ק"ח סי' ט"ז אוסר ללוות מנה על מנת שילונו מנה (אבל אין כאן רבית קצוצה). ובמאירי ספ"ה, עמ' 290, כתב: ורבותי נסתפקו במי שאמר לחבירו הלוני מנה היום ולמחר אפרעך ואלוה לך מאתים, או אלוה לך מנה לשני ימים וכו', וראוי לחוש לדבר, ועיין בהגהת הרמ"א יו"ד סי' ק"ס סעיף ט' ובבאור הגר"א שם ס"ק ט"ז. ועיין גם בפתחי שערים ע' ב' (מ"ח ע"א מן הספר).<br>נמצאנו למדים שיש לפנינו ארבע שיטות: אסור ללוות מנה לחדש על מנת להלוות אח"כ מאתים (או מנה לחדשים), אבל מותר ללוות מנה על מנת להלוות מנה. אסור ללוות אפילו כגון דא, ויש כאן אבק רבית. אסור ללוות, ויש כאן רבית קצוצה. ספק שמא מותר ללוות מנה, אפילו על מנת להלוות מאתים. ונראה בטעם האוסר משום רבית קצוצה, מפני שגם בהלואה יש ערך של כסף,<sup class="footnote-marker">41</sup><i class="footnote">עיין מ"ש לעיל ח"ד (שקלים), עמ' 690.</i> ודינו כאילו נותן לו נשך ממש, וטעם ההיתר אפילו במלוה מנה על מנת להלוותו, אח"כ מאתים, הוא משום שיש מצוה מן התורה להלוות לישראל בלי רבית,<sup class="footnote-marker">42</sup><i class="footnote">עיין מכילתא סוף יתרו, עמ' 243, משפטים פי"ט, עמ' 315, ועוד.</i> ודינו כאילו אומר לחבירו עשה מצוה על מנת שאני אזכה על ידך במצוה אחרת. מ"מ השאלה עומדת בעיניה כיצד העלימו כל הראשונים הנ"ל עיניהם מן התוספתא ולא הביאו אותה לא לראייה ולא לסתירה. יתר על כן גם כאן עלינו להבין את הבבא "אבל גוי רשיי ללוות" וכו', והרי גוי אינו מצווה כלל על הרבית, כמו שתמהנו ברישא. ומתחילה פרשתי את התוספתא דוגמת הרישא, ודייקתי מן הלשון <b>בשקל, בסלע</b> (שלא אמרו שקל, סלע, עיין מ"ש לעיל הערה 40) שהכוונה היא שמלוה לו פירות בפירות (כגירסת הירושלמי), או מעות בפירות, והיינו לאחד יש לו מעות ואין לו פירות ולשני יש לו פירות ואין לו מעות, ומלוה הראשון לשני מעות מנה, על מנת שילונו עכשיו בפירות במנה, וכן אם לאחד יש לו חטים ולשני יין וכדומה<sup class="footnote-marker">43</sup><i class="footnote">ותפסו דוגמות אילו מפני שלא תתכן עיסקא כזו במעות במעות.</i> וכל העיסקא נעשית מיד, ונראה כאילו נותן לו רבית מיד, ולפיכך שוה בשוה מותר (אם שם את הפירות בדמים), אבל ביותר אסור. ובגוי מותר, אפילו ביותר, ואינו נראה כאילו עושה שותפות עם הגוי,<sup class="footnote-marker">44</sup><i class="footnote">והלשון "אבל גוי רשיי" הוא אגב הרישא "אין ישראל רשיי". ובפתחי שערים ע' ב' (מ"ח ע"א מן הספר) פירש שמדברים כאן בהלוואה של גוי לגוי (כלומר, גוי רשאי להלוות לחבירו וכו'), ולשיטה שהגויים מצווים על הרבית (עיין בתוספות ע' ב', ד"ה תשיך), מותר להם להלוות אחד לשני באבק רבית. ברם עצם שיטה זו מפוקפקת מאד, ואין מביאים ראייה מן האגדות.</i> ויש כאן דמיון לרישא (לקבלת צאן ברזל מן הגוי).<br>אבל עיין במצפה שמואל מה שמביא בשם תוספת בכורים, וכבר העירותי בתס"ר (ירושלים תרח"ץ) במקומו על דברי הראב"ן בפרק איזהו נשך (ד"ר צ"ז סע"ב) שהביא את התוספתא כאן, ופירשה שאין ישראל רשאי ללוות בשקל מישראל חבירו ולהלוות לגוי בסלע (והם חולקים ביניהם את הסלע של רבית), אבל גוי מותר לו ללוות מישראל וכו', עיי"ש. ולפי פירושו היא הקדמה לבבא הבאה ומעיניינה. ונראה שאין לזוז מפירושי רבותינו הראשונים.

Halakhah 16

<small>40.</small> <b>ישראל שלוה מעות מן הגוי ומבקש להחזירן וכו'. </b>כל הברייתות עד הכ"א בחי' הרשב"א ס"א ב', ד"ה יש, בשם התוספתא,<sup class="footnote-marker">45</sup><i class="footnote">אלא שהי"ז נשמטה שם ע"י הדומות.</i> ובקיצור בנ"י פ"ה סי' שצ"ג. וכל הברייתא בירושלמי פ"ה ה"ז, י' ע"ג, ובבבלי ע"א ב'. 
<small>41.</small> <b>תנם לי ואני נותן לך כדרך שאתה נותנן לו, אסור. </b>וכ"ה (נותן לך) גם בכי"ע ובחי' הרשב"א ובנ"י הנ"ל. וכ"ה בבבלי. ובד: תנם לי שאתה נותן, ואני נותן לך כדרך אסור, ונתבלבלו שם התיבות. ובכי"ש: ואני נותנם לך, ותוקן: <b>לו</b> (במקום לך) כדרך שאתה נותנם לו. ולגירסא זו מפורש כדעת התוספות ע"א רע"ב ועוד. ובפיסקי תלמיד הרשב"א, עמ' קפ"ז ניסח: ואני אעלה <b>בשבילך לגוי</b>, כדרך שאתה מעלה אסור. ובירושלמי הנ"ל: ואני נותן כדרך וכו', ולא נתפרש למי נותן. אבל בכיר"ז: ואני נותן <b>לך</b> וכו'. 
<small>42.</small> <b>העמידו אצל גוי, מותר. </b>וכ"ה בבבלי הנ"ל. ושאלו שם, והרי אין שליחות לגוי ומה מועילה העמדה אצל הגוי, ופירשוה בנוטל הגוי מיד הראשון ונותן את המעות ביד השני, עיי"ש. ובירושלמי הנ"ל: ואם העמידו <b>עם</b> הגוי מותר. אבל הרמב"ן ע"א א' (וציין לו במה"פ במקומו) מעתיק בשם הירושלמי: ואם העמידו אצל הגוי מותר. אמר ר' יוסי והוא שהעמידו עם הגוי (כמו שנשנה בסיפא שם), וכן מעתיק בחי' הרשב"א בשם הרמב"ן וכן באמת בירושלמי כיר"ז. ואין ספק שזו היא הגירסא הנכונה. ופירש הרמב"ן שם שכוונת ר' יוסי היא שנשא ונתן ביד, כמו שאמרו בבבלי שם, וממילא גם בסיפא להלן הפירוש כן, והביא משם ראייה לשיטת ר"ת (בתוספ' ע"א ב', ד"ה כגון) שאין שליחות לגוי אפילו לחומרא, ורמזו לכך גם בחי' הריטב"א והר"ן במקומו.<br>ברם כדי להבין את דברי הירושלמי עלינו להקדים שתי הקדמות. הראשונים ז"ל קבלו כדבר פשוט שאין שליחות לגוי בשום מקום, וכמו שאמרו בבבלי שם: הא דרב אשי ברותא. אבל כבר העיר בהגהות יפה עינים במקומו על הירושלמי בתרומות פ"א ה"א, מ' סע"ב, ודמאי רפ"ו, שאמרו שם: ר' יוסי סבר מימר אין גוי עושה שליח בגוי אחר חבירו, הא בישראל עושה. א"ל ר' זעירא ומיניה, אתם עושין שליח, לא בישראל, ודכוותה אין הגוי עושה שליח ואפילו בישראל. והשוה בבלי כאן ע"א ב'. ברם אפילו לר' זעירא לא מצאנו שאמר כן אלא בתרומה, אבל בדיני ממונות שגם הם שייכים בדינים, יכול להיות שאף הוא מודה לר' יוסי. ובפירוש אמרו בירושלמי דמאי ספ"ו וקידושין פ"ב ה"א, ס"ב ע"ג על הברייתא בתוספתא (דמאי פ"ה הי"ד, עמ' 89): א"ר זעירא נעשה החנווני שלוחו של בעל הבית לזכות לפועל. אמר ר' הילא פועל זכה לבעל הבית משל חנווני וכו', היה פועל חרש (כ"ה בקידושין) וכו'. וכאן הרי הפועל היה גוי (חושש משום יין נסך), ודווקא אם היה חרש אין לו שליחות, אבל אם היה פקח יש שליחות לגוי. ובבבלי ע"ז ס"ג ב' העמידוה בפנים שונים. וכבר דנו בירושלמי שלנו כמה מן האחרונים, עיין באמונת יוסף בירושלמי עם פירוש ר"ש סיריליאו דמאי ספ"ו, ועיין מ"ש לעיל ח"א (דמאי), עמ' 256, ועיין מש"ש, עמ' 266, ובחי' הריטב"א ע"ז ע"א א', וכאן ע"א ב', סד"ה ת"ר. ולפי פשוטו אפילו ר' זעירא שחולק על ר' יוסי בעניין תרומה (שכתוב שם מפורש "אתם"), ואין מחלק בין שליחות גוי לגוי, וגוי לישראל, ואין גוי נעשה שליח לא לגוי ולא לישראל, והוא הדין בגיטין וקידושין, שאינו בתורת גיטין וקידושין, אבל בדיני ממונות יש שליחות לגוי. ולפי זה אין לפרש שר' יוסי (השוה שיטתו בירושלמי תרומות ודמאי פ"ו הנ"ל) אמר מה שאמר, משום שאין שליחות לגוי.<br>הקדמה שנייה. עלינו לתת את דעתנו על עניין מעמד שלשתן. בבבלי גיטין י"ג א' (ומקבילות) הובא קניין זה בשם רב. והסיקו שם שזו היא אחת מן ההלכות שאין יודעים את טעמן, למה יש כאן קניין מועיל. ולפיכך פסקו בתוספות שם (י"ג ב', ד"ה במעמד) שלא תיקנו מעמד שלשתן בגוי. אבל רוב הקדמונים חולקים עליהם וסוברים שיש מעמד שלשתן בגוי, עיין בשו"ת הרי"ף סי' רל"ח ובציונים לראשונים ולאחרונים בהוצאת הגרז"ו לייטר ז"ל. ועיין בהערות ר' מאיר יונה בשער החדש לעיטור סוף המחאה, ע"ג ע"ד, הערות ס"ג-ס"ה.<br>והנה הדיבור "מעמד שלשתן" לא נזכר בירושלמי כלל, אבל עצם ההלכה היתה ידועה שם, וכן מוכח בירושלמי קידושין פ"ג ה"ד, ס"ד ע"א: סמכיה גבי לוי וכו', סמכון לתנאי קרייה גבי זבונה וכו',<sup class="footnote-marker">46</sup><i class="footnote">עיין על כל העניין בשו"ת הרמב"ן בספרן של ראשונים, הוצ' הר"ש אסף, עמ' 94, ובס' התרומות בשמו שנ"א ח"ו סי' ט'. ועיין ברי"ף כאן פ"ט סי' תקע"ט ובעיטור סוף המחאה, הוצ' רמא"י ע"ג ע"ג, במאה שערים שלו סוף ב"מ, ועוד.</i> ירושלמי כאן פ"ד ה"א, ט' ע"ג,<sup class="footnote-marker">47</sup><i class="footnote">ומקבילה בקידושין פ"א ה"ו, ס"א ע"א: סמכיה גבי טרפזיטא, עיין מ"ש בתלמודה של קיסרין, עמ' 53, הערות 82–83.</i> שבועות פ"ז ה"ה, ל"ח ע"א: סמכון כתפייא גבי קפילייא. ואף "העמידו אצל",<sup class="footnote-marker">48</sup><i class="footnote">עיין לעיל שקלים פ"ב הי"ב והי"ג.</i> או "העמידו עם" פירושו "סמכיה",<sup class="footnote-marker">49</sup><i class="footnote">עיין מ"ש על "עמד עם" לעיל ח"ג, (עירובין), עמ' 331, ובהערה 55 שם.</i> כלומר, מעמד שלשתן. ואין שום הבדל בין העמידו אצל, או העמידו עם. וההבדל הוא רק בין "המחהו אצל" לבין "העמידו אצל", ובהמחהו אצל, הוא אפילו אם אין שלשתן במעמד אחד, כמו שפירש בס' המתיבות, הוצ' רב"מ לוין עמ' 79,<sup class="footnote-marker">50</sup><i class="footnote">ואפשר שכיוון לו הרי"ף כאן פ"ט סי' תקע"ט שכתב: <b>ואיכא מאן </b>דמוקים להאי מתנית' דהמחהו אצל חנוני בדליתיה גביה וכו', עיין מ"ש רב"מ לוין במבואו שם, עמ' י"ז, ויש להוסיף שם גם את הפיסקא שלנו. אבל אין ראיותיו מכריעות, ויתכן שהרי"ף מכוין להר"ח, כעדותו של התשב"ץ ח"ב סי' רע"ב, נ"ה ע"ב, על כוונתו של הרי"ף בשעה שהוא כותב "ואיכא מאן דאמר".</i> אבל "העמידו אצל", או "העמידו עם" הכוונה למעמד שלשתן.<sup class="footnote-marker">51</sup><i class="footnote">לפנינו בירושלמי שבועות פ"ז ה"ה, ל"ח ע"א: בשלא העמידו <b>עמו</b>, אבל העמידו <b>עמו </b>וכו'. אבל בר"ח שם מ"ז ב' מעתיק בשם הירושלמי: בשלא העמידו <b>אצלו </b>וכו'. וכ"ה ברי"ף כאן פ"ט סי' תקע"ט, וכן מעתיק בשמו בעיטור, המחאה, הוצ' רמא"י ע"ג ע"ב.</i> וכן מסתבר שרב לא חידש את ההלכה של מעמד שלשתן, אלא מסר הלכה שהיתה קיימת בא"י מקדמת דנא, ובבבלי גיטין טרחו לבאר איזה קניין מועיל יש במעמד שלשתן, אבל במקורות א"י היה קניין זה מקובל מדורות ולא שאלו שאלות. ועיין מ"ש ר"א גולאק תולדות המשפט בישראל בתקופת התלמוד (ירושלים תרצ"ט), עמ' 97 ואילך דברים של טעם.<br>עכשיו נעבור לפרש את דברי הירושלמי שלנו. והנה בתחילת הברייתא שלנו אמרו בירושלמי ובבבלי הנ"ל: מלוה ישראל מעות גוי מדעת הגוי, אבל לא מדעת ישראל, והבבא שלנו מבארת הקדמה זו. ובבבלי אמרו מפורש: <b>כיצד</b>, ישראל שלוה מעות מן הגוי וכו', ושאלו בבבלי למה התירו ללוות כשהעמידו אצל הגוי, והרי אין שליחות לגוי, ותירצו, כגון שהגוי לקח את המעות מיד הישראל ונתנו לישראל האחר. וע"ז שאלו: פשיטא, מאי למימרא וכו'. והבינו מתחילה בבבלי שההיתר הוא מפני שהישראל הראשון נעשה שלוחו של הגוי ומזכה את המעות לגוי, וממילא מותר לו לישראל שני ללוות ממנו, ולפיכך שאלו, והרי אין שליחות לגוי.<br>וכבר אמרנו שר' יוסי סובר במפורש שיש שליחות לגוי, אלא שבירושלמי לא נחתו כאן לעניין שליחות. והאיסור ברישא פשוט, שהרי המעות שביד הישראל שלו הן (ואין כאן פקדון אלא הלואה), וכל זמן שלא החזירן לגוי יש לו רשות לעשות בהן מה שהוא רוצה. וכאן כשבא להחזיר את המעות לגוי והוא דוחה לו את הפרעון, והישראל מלוה את הכסף לישראל אחר, ומקבל רבית, את שלו הוא נותן, ואפילו אם ילונו בפני הגוי (מדעת הגוי), והגוי יסכים, הרי עדיין לא זכה הגוי במעותיו, ויש כאן רבית מישראל לישראל. ואם הישראל יאמר לגוי במפורש שהוא נעשה שלוחו לקבל את המעות מיד ישראל וקונה בשבילו את המעות, וממילא יש כאן מעות של גוי, הרי לשיטת ר' יוסי שיש שליחות לגוי, קיימת קושיית הבבלי, פשיטא, איזה חשש איסור יש כאן. ועל כך תירץ ר' יוסי: והוא שהעמידו עם הגוי, כלומר, בבא זו אינה מלמדת לנו את ההיתר שהוא ברור מאליו, אלא את האיסור, שהעמידו עם הגוי הוא בדווקא,<sup class="footnote-marker">52</sup><i class="footnote">עיין, לדוגמא, מ"ש לעיל ח"ג, עירובין, עמ' 313, הערה 61, ולעיל פ"ג הט"ז, שורה 53–54, ד"ה ברם.</i> והסכמת הגוי ("מדעת הגוי") אינה מספיקה, ואינו מותר אלא במעמד שלשתן, שהוא מעביר את הכסף לגוי, והגוי לישראל, והוא כנשא ונתן ביד. ופשיטא שאם יעשה אותו שליח לזכות לו לגוי, אף הוא מועיל לשיטת הירושלמי, אלא שהתלמוד תפס את היותר פשוט והיותר מצוי, ואין ביניהן ולא כלום, והוא כנשא ונתן ביד. ועיין בתשובות הראב"י, ספרן של ראשונים, הוצ' הר"ש אסף, (ירושלים, תרצ"ה), עמ' 35, עיי"ש כל העניין.

Halakhah 17

<small>43.</small> <b>כדרך שאתה נותנם לו, מותר. </b>וכאן אין שום חשש, שהרי עשה כן שלא מדעת ישראל. 
<small>44.</small> <b>ואם העמידו אצל ישראל, אסור. </b>בבבלי הנ"ל פירשו שלחומרא יש שליחות לגוי. ובירושלמי הנ"ל: אמר ר' יוסי והוא שהעמידו אצל ישראל, ולפירושנו הנ"ל הרי הוא ממש נשא ונתן ביד. ומכאן שאם לא נשא ונתן ביד, מותר. ולשיטת הבבלי שהאיסור ברישא הוא משום שליחות לחומרא, הרי מוכח מכאן שאסרו דווקא בנשא ונתן ביד, וחזר בו הבבלי מן התירוץ הראשון שיש שליחות לחומרא, ומכאן ראייה לשיטת ר"ת בתוספות ע"א ב', ד"ה כגון, כמו שכתבנו לעיל. ברם, כבר ראינו לעיל שר' יוסי סובר במפורש שיש שליחות לגוי, אלא שכאן אין עניין כלל של שליחות. ואפילו אם הלווה הגוי לישראל את הכסף בפני ישראל ובהסכמתו, למה לו לעשות את הגוי שליח שיזכה לו את המעות ויעבור על איסור רבית. והרי המעות הן לגמרי ברשות הגוי (ואינן מופקדות אצלו), ואינו דומה כלל למעות שנתן ישראל לגוי על מנת להלוותן. ולפיכך אמר ר' יוסי גם כאן שהאיסור הוא בדווקא: והוא שהעמידו אצל ישראל, אסור, אבל דעת ישראל והסכמתו אינה אוסרת. 

Halakhah 18

<small>44-46.</small> <b>ישראל שאמ' לגוי הילך שכרך וצא והלוה מעותי בריבית, אסור. וגוי שאמ' לישראל הילך שכרך והלווה מעותי ברבית, מותר. </b>וכ"ה בד, בכי"ע ובכי"ש. וכ"ה לפני הריב"א,<sup class="footnote-marker">53</sup><i class="footnote">לפי תמים דעים סי' קנ"ח, שו"ת מהר"מ ב"ב הוצ' רנ"נ רבינוביץ סי' תמ"ה, מרדכי פ"ה סי' של"ח, שבה"ל השלם ח"ב ב"הסגלה" חכ"ז, עמ' 79.</i> וכן הביאו שם בשם רבינו גרשום<sup class="footnote-marker">54</sup><i class="footnote">בשו"ת שלו, הוצ' איידלברג סי' כ"ה, עמ' 85: ישראל שאמר לעו"כ וכו', וצ"ל שם: ישראל שאמר לו עו"כ וכו'.</i> את הסיפא כגירסא שלפנינו. וכן מביא בס' יראים השלם סי' קי"ח, עמ' 88, והוא מעיד: כך מצאתי ברייתא כתובה בתוספתא שלנו. וכן מביא בשמו בסמ"ג לאווין קצ"ג, ס"ג ע"א, עיי"ש. וכן מביאים את הסיפא באו"ז כאן סי' רי"ב, ל"א ע"א (בשם רבינו גרשום ובשם הראבי"ה) ור' אביגדור כ"ץ בשבה"ל השלם (הסגלה חכ"ט, עמ' 85). וכל הברייתא בחי' הרמב"ן והרשב"א ע"א א', בחי' הרשב"א ס"א ב' הנ"ל, בשו"ת שלו ח"ד סי' ס"ג, במאירי, עמ' 271 (ועיי"ש עמ' 272), בס' התרומות שער מ"ו רח"ז, ושם סי' ג' (בשם הרמב"ן), מרדכי רפ"ה סי' שי"ג, הגהות מרדכי ריש סי' תנ"ו,<sup class="footnote-marker">55</sup><i class="footnote">ועיין מ"ש עליו בהגהות יראים השלם הנ"ל. אבל בדפוסים ישנים של המרדכי לא נזכר שם הרא"ם כלל.</i> רא"ש פ"ה סי' נ"ו, כפו"פ פמ"ד, עמ' תק"ע, רבינו ירוחם, מישרים, נתיב ח' ח"ו, אגודה רפ"ה סי' ע"ז, י"ט ע"ג, נ"י פ"ה סי' שצ"ג.<br>וכתב בס' יראים הנ"ל: וקשיא לי הא קי"ל דאין שליחות לגוי, והיכי שרי בגוי שאמר לישראל הלוה מעותי. ונראה שהסופר שיבש, וה"ג ישראל שאמר לגוי הילך שכרך וצא הלוה מעותי לרבית, מותר, אבל אסור לעשות כן מפני מראית עין, וגוי שאמר לישראל הלוה מעותי, אסור וכו'. ובנוסחא זו מעתיק בשמו את התוספתא במרדכי פ"ה סי' תל"ט ובהגה"מ פ"ה מה' מלוה ולוה ה"ד אות ו'. ועיין מ"ש להלן בסמוך, ד"ה מעותיו.<br>וכבר ראינו שהנוסחא שלפנינו מקויימת ע"י כל כתה"י והראשונים. וכן כתב הרשב"א (ע"א א' הנ"ל): כך הגירסא בכל הנוסחאות, וכך היא בפר"ח הנ"ל.<sup class="footnote-marker">56</sup><i class="footnote">ושמא כיוון רבינו לסיפא שלהלן בלבד.</i> ואף לבעל ס' יראים לא היתה גירסא אחרת, אלא שהגיה מדעתו. וכבר השיג עליו הסמ"ג הנ"ל, וכתב שכל שהוא באחריות הגוי מותר, עיי"ש. והריצב"ש (לפי או"ז הנ"ל) פירש שאין כאן עניין כלל של שליחות ולמה יתרצה הישראל להיות שליח לגוי, ואפילו אם עשה כן בעדים, הרי ישראל השני אינו יודע על כך, ואין כאן שליחות כלל, עיי"ש. ועיין בתשובת רבינו גרשום שצויינה לעיל. ועיין במאירי הנ"ל, עמ' 271 ואילך. ובעמ' 272 המשיך: וכן מה שהתירו בתוספתא גוי שאמר לישראל וכו', נראה שהטעם הוא שהלוה עושה זה הישראל האמצעי שליח ללוות לו מן הגוי.<br>ועיין בחי' הרמב"ן והרשב"א הנ"ל שדנו אם "שכרך" הוא בדווקא (כלומר שכר קצוב), או אפילו אם יחלקו בריוח מותר, עיי"ש.
<small>46.</small> <b>אבל אסור מפני מראית העין. </b>וכ"ה בראשונים הנ"ל. וכבר כתב רבינו גרשום הנ"ל: ומ"מ נהגו העם היתר בדבר. ועיין במאירי, עמ' 272 הנ"ל. ופירש הרמב"ן הנ"ל ועוד: מפני מראית העין, פי' לנקות עצמו מן הדומה לכיעור ומן החשד, והיינו דאמרי' בריש פירקין (ס"א ב') אני הוא שעתיד ליפרע ממי שתולה מעותיו בגוי וכו'. 

Halakhah 19

<small>46-48.</small> <b>מעותיו של ישראל מופקדות אצל הגוי, מותר להלוותן בריבית, ושל גוי המופקדות אצל ישראל, אסור להלוותן בריבית. </b>וכ"ה בד, בכי"ע ובכי"ש. וכע"ז בירושלמי פ"ה סה"ז, י' ע"ג (בשינוי סדר הבבות. ובכיר"ז כסדר שבתוספתא) וכן מעתיק הר"ח (לפי עדות הרמב"ן והרשב"א ע"א ב'), וכן גרס הראב"ד (לפי שטמ"ק ע"א ב', ד"ה נקטינן), יראים הנ"ל (והובא בהגה"מ הנ"ל), סמ"ג לאווין הנ"ל, רמב"ן ורשב"א הנ"ל, שו"ת שלו ח"ז סי' תק"ג, ס' התרומות הנ"ל סי' ג' (בשם הרמב"ן), סמ"ק סי' רנ"ט,<sup class="footnote-marker">57</sup><i class="footnote">והובא בארחות חיים ח"ב, עמ' 463.</i> ועיין בהגהה שם, מרדכי רפ"ה סי' שי"ג הנ"ל, רא"ש ורבינו ירוחם הנ"ל. ועיין בפיסקי תלמיד הרשב"א, עמ' קמ"ט, ופירש שם ע"פ הרשב"א שנביא להלן.<br>וכתב ברמב"ן הנ"ל על גירסת התוספתא שלנו: כך היא הגירסא הכתובה בנוסחאות, וטעות' היא, ואיפכא גרסינן מעותיו של יש' מופקדות אצל גוי, <b>אסור</b> וכו'. ובס' התרומות שער מ"ו רה"ז מעתיק את התוספתא כהגהת הרמב"ן. ועיין מ"ש להלן בשם ספר ההשלמה פ"ה סי' ט'. ובחי' הרשב"א ע"א ב' הנ"ל כותב: ומקצת מרבותי ז"ל שבשו גרסת התוספות [= התוספתא] ואמרו דמשובשת היא בנוסחאות, ואיפכא גרסי' מעות של נכרי המופקדות ביד ישראל מותר להלוותן ברבית, ומעות של ישראל ביד נכרי אסור להלוותן ברבית. והרשב"א מעיר על כך: ואינה אלא כמו שכתבתי, ואין לדחוק ולהפך את הנוסחאות, וכל שכן שכתבה כן ר"ח ז"ל.<br>ואשר לפירושה כבר פירשה הרשב"א לעיל שם: מעות של ישראל המופקדות ביד נכרי שלא להלוותם, אלא מופקדות בידו סתם, אין הנכרי רשאי ליגע (כ"ה בשטמ"ק בשמו) בהן להלוותם, ולפיכך אם בא הנכרי לשלוח בהן יד ולהלוותם ברבית, הרי המעות באחריות של נכרי, וכדידיה דמו, ולפיכך מותר להלוותם ברבית, ואע"פ שהוא נותן הרבית לישראל המפקיד, מתנה בעלמא הוא דקא יהיב ליה. ואיפכא, במעות של נכרי המופקדות [ביד] ישראל. וכלפי מה ששנה ברישא ישראל שאמר לנכרי הילך שכרך ובא והלוה מעותי ברבית אסור, תנא הכא שאם לא אמר לו להלוותם ברבית [מותר]. ולעיל ס"א ב' כתב: יש מי שגורס (כוונתו להרי"ף, ועיין גם בחי' הרמב"ן שם) ממי שתולה מעותיו <b>ביד</b> נכרי, כלומר שמפקיד מעותיו ביד נכרי, ונכרי מלוה אותם ברבית ואסור וכו', מעותיו של ישראל מופקדות אצל נכרי מותר להלוותן ברבית, פי' שלא מדעת ישראל, כדמפרש בתוספתא.<sup class="footnote-marker">58</sup><i class="footnote">כנראה שצ"ל: בתוספות. ולפנינו בתוספות לא נמצא פירוש זה.</i> ועיין בתוספות ס"א ב', ד"ה שתולה. ועיין בחי' הרמב"ן, בחי' הריטב"א (ומש"ש לסייע לפירש"י) ובשטמ"ק שם. ועיין בס' התרומות הנ"ל, רס"ו ע"א (בד"ו).<br>ומיהו בחי' הרמב"ן ע"א ב' הנ"ל המשיך: והוי יודע כי ר"ח מפרש לה, כגון שקיבל (כלומר הגוי הנפקד) עליו אחריות שאם פחתו פחתו לנפקד, ואם הותירו הותירו לנפקד, ובין שאמרו כך, ובין אנו שאמרנו כך, לדבר אחד נתכוונו. וכנראה שהר"ח נדחק לפרש כן מפני הלשון של הבבא שלהלן, שהיא מפרשת את ההלכה שלנו, שהרי לפירוש הרשב"א קשה מה לנו לאחריות של יוקרא וזולא ? אבל הרשב"א שם מפרש: דכל שהלוה מעות המופקדות בידו שלא מדעת המפקיד, הרי הן באחריותו (כלומר, כדין שולח יד בפקדון), והרי זה כמלוה את שלו.
<small>48.</small> <b>זה הכלל, כל שבאחריות ישראל אסור וכו'. </b>הראשונים הנ"ל, רמ"ך בשטמ"ק ע"א ב', ד"ה נקטינן, נ"י פ"ה סי' שצ"ג הנ"ל (לעיל שם), ירושלמי הנ"ל. 

Halakhah 20

<small>49-50.</small> <b>ישראל שנעשה לו גוי אפוטרופוס, או סנטר, מותר ללוות הימנו בריבית, וגוי שנעשה לו ישראל אפוטרופוס, או סנטר, אסור ללות הימנו בריבית. </b>בכי"ו: <b>מותר</b> ללוות וכו'. אבל בגליון כתה"י תוקן בבבא שנייה: <b>אסור</b>, והגהה זו מוכרחת אם אנו גורסים ברישא "מותר". ובד: ישראל שנעשה לו <b>לגוי</b> אפוטרופוס, או סנטר, <b>מותר</b> וכו' וגוי שנעשה אפוטרופוס לישראל, סנטר, אסור וכו'. וכן בכי"ע: ישראל שנעשה לגוי וכו', כגירסת ד. וכ"ה בכי"ש ברישא, והסיפא (וגוי שנעשה לו ישראל וכו') חסרה שם. ומכיון שיש שם השמטה הרי אין לדעת אם נשמטה הסיפא, או שההשמטה היא באמצע, ובסיפא היה כתוב "מותר" כגירסת גוף כ"י שלנו. והגירסא "שנעשה לו לגוי" היא גם בחי' הרמב"ן ע"א ב', הרשב"א ס"א ב', בשו"ת שלו ח"ד סי' ס"ג, בכפו"פ פמ"ד, עמ' תק"צ ועוד. וגירסא זו עלולה להשתבש בקלות בהשמטת הלמ"ד מן המלה "לגוי", ויצא: שנעשה לו גוי, והוא הפך המשמעות הנ"ל, וכן, כנראה נשתבש בכי"ו, ועוד, עיין להלן.<br>וכגירסת ד וכי"ע שמותר ללוות מישראל שנעשה אפטרופוס לגוי, ולהפך אסור, כ"ה בראשונים הנ"ל, בחי' הרשב"א ע"א ב', וכ"ה בס' יראים השלם סי' קי"ח,<sup class="footnote-marker">59</sup><i class="footnote">ולשונו צריכה תיקון ע"פ הגה"מ פ"ה מה' מלוה ולוה ה"ד, אות ו'.</i> עמ' 90, סמ"ג לאווין קצ"ג, ס"ג ע"א, ס' התרומות שמ"ז רח"ז, מרדכי רפ"ה סי' שי"ג, שם סי' של"ח, חי' הר"ן ב"ב ס"ח א', עמ' 254, רבינו ירוחם בס' מישרים נתיב ח' ח"ו, אגודה פ"ה סי' ק"ב, כ' ע"ב, נ"י סי' שצ"ג הנ"ל, שו"ת הריב"ש סי' ש"ה. ובתוספות ב"ב ס"ח סע"ב ובשכל טוב בראשית, ראש עמ' 118, העתיקו את תחילת הבבא שלנו גרידא, ואין לדעת איך היתה הגירסא לפניהם בתוספתא.<br>וכתב בחי' הרמב"ן הנ"ל (והובא בס' התרומות שמ"ו ח"ז סי' ג') על הנוסחא שלפנינו: וכן מצאנוה בנוסחאות ודוקא היא וכו', ור"ח כתב לשון <b>רישא</b> דתוספתא, כמו שכתובה בנוסחאות (עיין לעיל שורה 46–48, ד"ה מעותיו) וכתב בסיפא (כלומר בבבא שלנו) יש' <b>שמינהו</b>50<sup class="footnote-marker">60</sup><i class="footnote">כן מעתיק בשמו בס' התרומות הנ"ל (בפנים). ולפנינו בטעות: שמינה.</i> גוי אפוט', אסור ללוות ממנו ברבית. ובאמת שנמצאים במיעוט נסחאות משובשות מן הירושלמי,<sup class="footnote-marker">61</sup><i class="footnote">וכן מעתיק בתשובת הראב"י (ספרן של ראשונים, מהדורת ר"ש אסף הנ"ל), עמ' 35, בשם הירושלמי. וכן הוא בשם הירושלמי גם בס' ההשלמה פ"ה סי' ט'.</i> וגרסי' נמי ישראל שמינה <b>את</b> הגוי אפוטרופו', או סנטר, <b>מותר</b> ללוות ממנו ברבית,<sup class="footnote-marker">62</sup><i class="footnote">וכ"ה בירושלמי כיר"ז, וכן מעתיק בשם תלמוד המערב במאירי, עמ' 269, אלא שאח"כ יש שם תיקון.</i> וזה א"א, <b>ובתוספתא הכי תני לה, כדכתיבנא</b> וכו'. ובס' ההשלמה<sup class="footnote-marker">63</sup><i class="footnote">הנ"ל בהערה 61.</i> כתב על גירסת הירושלמי (לפי הר"ח הנ"ל): וכתב הרב ראב"י ז"ל זה הלשון, ובתוספתא אינה שנויה כלשון הזה, וכע"ז כתב בס' התרומות שער מ"ו ח"ב סי' מ"ו.<br>ובאמת גם בהוצאות שלנו בירושלמי ההלכה היא כפי נוסחת הר"ח בירושלמי, אלא שבתוספות ע"א ב', ד"ה כגון, וכן המהרי"ח שבהגהות אשרי פ"ה סי' נ"ג, וכן בהגהה (בשם מהר"ם) לסמ"ק סי' רנ"ט, מעתיקים: ישראל <b>שמינהו</b> גוי וכו', גוי <b>שמינהו</b> ישראל וכו', ונמצא שנוסח הירושלמי מתאים להלכה שבתוספתא כאן. ובפירוש המיוחס להר"ש תו"כ בהר פרשה ה' ה"ב, ק"ו ע"ב: ומוכח בתוספתא ובירושלמי דהיכא שאחריות המלוה על ישראל אסור משום רבית בין בשליחות <b>בין בערבות</b> (עיין לעיל ולהלן שם), דתניא ישראל שמינה אותו נכרי אפוטרופוס מותר ללוות לו ממנו ברבית, זה הכלל, באחריות ישראל אסור, באחריות נכרי מותר. ומסדר הדברים נראה שהעתיק מן הירושלמי וקיצר אותו. אבל ברור שעצם ההלכה היתה שוה לפניו בתוספתא ובירושלמי. ובחי' הרשב"א ב"ב ס"ח א', הגירסא משובשת.<br>סוף דבר הבלבול בנוסחאות התוספתא והירושלמי נולד ע"י טעות באות אחת: בתוספתא ע"י השינוי בין "שנעשה לו לגוי" לבין "שנעשה לו גוי" (כמו שכתבנו לעיל בתחילת הבבא, סד"ה ישראל), ובירושלמי, בשינוי בין "שמינה" לבין "שמינהו".<br>ומוצא המלה "סנטר" במשמעות שלנו כאן לא נתבררה לי. ועיין מ"ש להלן פ"ט, הערה 22, ובפנים שם.
<small>50-51.</small> <b>ישראל הלוה מן הגוי, וגוי הלוה מישראל, אחר נעשה לו ערב, ואינו חושש. </b>כלומר, ישראל אחר נעשה לו ערב, וכן מפורש בד. ובכי"ע, ובכי"ש: ישראל נעשה לו ערב וכו'. וכ"ה בירושלמי פ"ה ה"ז, י' ע"ג. וכן מעתיקים בשם התוספתא בעיטור ח"א, עיסקא וחוב, הוצ' רמא"י, י"ד ע"ד, בחי' הרמב"ן ע"א א', בס' התרומות שער מ"ו ח"ד סי' י', חי' הרשב"א ע"א א', ד"ה תוספתא, שו"ת שלו ח"ג סי' פ"ט ומיוחסות סי' רכ"ג, ס' ההשלמה פ"ה סי' ט', רא"ש פ"ה סי' נ"ג, חי' הר"ן ע"א א', נ"י פ"ה סי' תמ"ד. וכן במאירי ע"א ב': והוא שנאמר בה (כלומר, בתוספתא שהזכיר) גוי שלוה מישראל וישראל שלוה מגוי ישראל נעשה בהם ערב, ואינו חושש.<br>ובתו"כ בהר ריש פרש' ה', ק"ט ע"ב: אל תקח מאתו נשך ותרבית. ממנו אי אתה לוקח, אבל את נעשה לו ערב. ופירשוה בבבלי ע"א ב'<sup class="footnote-marker">64</sup><i class="footnote">לפי גירסת הספרים שלנו. וכ"ה בה"ג ה' רבית, ד"ו צ"ה ע"ג, הוצ' הר"ע הילדסהיימר, עמ' 383, וכ"ה ברי"ף ועוד. וכן מעיד בשו"ת המיוחסות ריש סי' רכ"ג שכן הוא גירסת הספרים שלהם באמת.</i> בישראל שלוה מן הגוי, וישראל אחר נעשה ערב בשבילו. ושאלו, והרי בדיני הגוים הערב נתבע תחילה, ונמצא שהערב משתעבד מיד בקרן, וכאילו מלוה לישראל חבירו, והוא משלם רבית לישראל, ותירצוה כשהגוי קבל עליו לדון בדיני ישראל, לתבוע את הלוה תחילה, ואם אין לו, והערב משלם, הרי עכשיו מתחייב בקרן ובריבית, וכשהוא נפרע אח"כ מישראל מה שנתן הוא נוטל. ולפ"ז יש לומר שאם הגוי לוה מישראל וישראל ערב בשביל הגוי, אין חשש, שהרי ישראל המלוה לא יתבע את הערב תחילה, ואם הגוי לא ישלם, הערב מתחייב עכשיו, ומשלם את הקרן ואת הריבית, ואין כאן אגר נטר. ואפילו אם המלוה היה גוי וזקף מיד את הריבית על הקרן, נתחייב הערב מיד על הכל, ומותר,<sup class="footnote-marker">65</sup><i class="footnote">ואינו גרוע מישראל שאומר לחבירו הילך ד' זוז והלוה מעות לפלוני.</i> כשיטת הריא"ז שמובא בשלטי הגבורים במקומו כאן, ועיין בס' התרומות שער מ"ו ח"ד סי' י' (קרוב לסופו).<br>לעומת זה מעיד בעיטור, עיסקא וחוב, הוצ' רמא"י י"ד ע"ד, שבספרים שלהם בנוסחאות דווקניות היתה הגירסא בבבלי שהשאלה היתה <b>בערב דנכרי</b>, כלומר, שהישראל ערב בעד הגוי שלוה ברבית מישראל חבירו, והואיל והגוי לא ירצה לשלם למלוה וידחה אותו לערב תחילה, ובדיניהם עיקר האחריות על הערב הוא, וישראל הוא דפרע הקרן והריבית לישראל, ואישתכה דישראל הוא דשקיל רבית, ולפיכך צריך שהגוי יסכים מתחילה שלא לתבוע את הערב תחילה, "אבל בגוי שהוא מלוה לישראל אפילו לא קיבל עליו לדון מותר דידוע הוא שהגוי נוטל רבית, ולא אסרה תורה אלא רבית הבאה מלוה למלוה וכו' אבל רבותי הגיהו בספרים אלימא ערב <b>לעכו"ם</b> וישראל הוא דקא מוזיף ברביתא. <b>תוס'</b><sup class="footnote-marker">66</sup><i class="footnote">בס' התרומות שער מ"ו ח"ד סי' ו' מעתיק משמו: ברביתא. וה"ג ירושלמי עכו"ם שלוה וכו'.</i> עכו"ם שלוה מישראל, וישראל שלוה מן העכו"ם, ישראל נעשה לו ערב, ואינו חושש. ועכו"ם שלוה מישראל, בשקיבל לדון בדיני ישראל, וישראל שלוה מן הגוי בין קיבל בין לא קיבל".<sup class="footnote-marker">67</sup><i class="footnote">ועיין בס' התרומות הנ"ל שהאריך והביא את כל הנוסחאות.</i><br>ובחי' הרמב"ן הנ"ל הביא את התוספתא שלנו שמתירה להיות ערב לגוי שלוה מישראל, שהרי בדיני ישראל גובין מן הלוה תחילה, והמלוה והערב שניהם ישראלים "דסתמא בגוי שקבל עליו לדון בדיני ישראל דמי, דדינא דידן שלא יתבע ערב תחילה וכו', והכי נמי איתא בירושלמי, וכן כתב הראב"ד ז"ל". ובשו"ת המיוחסות סי' רכ"ג: ומעתה אפי' הגוי שלוה מישראל ונעשה לו ישראל ערב, או קבלן, מותר, דאין הריבית מתרבה על הערב ועל הקבלן, אלא על הלוה, והכי תניא בתו' וה"נ אית' בירו' גוי שלוה מעות מישראל, וישראל שלוה מגוי, ישראל נעשה לו ערב, ואינו חושש, ודווקא כשקבל עליו לדון בדיני ישראל וכו', וכן מצאתי לראב"ד ז"ל ולר' בעל העיטור ז"ל שהתירו שניהם ישראל שנעשה ערב לישראל אחר בשביל גוי וסמכו על דברי הירו' והתוס' שכתבתי למעלה.<sup class="footnote-marker">68</sup><i class="footnote">ועיין בירושלמי כתובות פ"ט ה"ח ושבועות פ"ז ה"ז שדנו בו אח"כ, ואף שם הפירוש אינו מבורר כל צורכו, עיין בעיטור הנ"ל ומ"ש בפירושו בחי' הרמב"ן ובמיוחסות הנ"ל.</i> ודבריו אינם מובנים לי, שהרי לדברי העיטור כ"ה מפורש בבבלי, כשקיבל הגוי לדון בדיני ישראל, ולפי' הראב"ד הוא דין התוספתא.<sup class="footnote-marker">69</sup><i class="footnote">או: סתמו קיבל, עיין בחי' הרמב"ן הנ"ל.</i> וכל הראשונים הנ"ל מביאים בשם הראב"ד שההיתר בישראל שערב לישראל בשביל הגוי הוא כשקיבל הגוי לדון בדיני ישראל, ומסתייעים מן התוספתא שלא חילקה בין ערב לגוי שמלוה לישראל, לבין ערב לישראל שלוה מן הגוי.<sup class="footnote-marker">70</sup><i class="footnote">אין אני נכנס כאן לשיטת הראשונים בעניין ערב קבלן לגוי, משום שאינה נוגעת לפירוש התוספתא כאן, עיין בב"י טיו"ד סי' ק"ס ובנו"כ שם.</i> ועיין בס' ההשלמה פ"ה סי' ט' שאף הוא פסק כשיטת הראב"ד.<br>ברם היתה קיימת שיטה אחרת בערב בשביל גוי, במקום שגם המלוה וגם הערב ישראלים, שאסור להלוות לגוי בריבית, אפילו אם קבל הגוי לדון בדיני ישראל, והוא יותר חמור מערב לישראל שלוה מן הגוי, ורמז לה הראב"ד בפירושו שהביאוהו הראשונים שכתב "<b>וכל שכן</b> אם המלוה ישראל" וכו'. וכן הביא הראב"ד בפירושו לתו"כ בהר ריש פ"ה, ק"ט ע"ג: יש דנין העניין (כלומר, בגוי שלוה מישראל) לאיסור חמור יותר מן הראשון שאפילו קבל הגוי שהלוה (צ"ל: שלוה) לדון בדיני ישראל, שלא ידחה המלוה אצל הערב, אפי' הכי אסור וכו'. ויש דנין אותו להיתר יותר מן הראשון, שאעפ"י שלא קיבל הגוי הלוה לדון בדיני ישראל מותר לישראל ליעשות ערב בשבילו לישראל וכו',<sup class="footnote-marker">71</sup><i class="footnote">תוספות ע"א ב', ד"ה כגון.</i> עיי"ש שבאר את כל השיטות, ולבסוף הסיק: וכך דנין בכל יום כעיניין הזה, <b>הלכך מסתמא הרי הוא כמי שקיבל עליו</b> (כלשון הרמב"ן בחידושיו הנ"ל) לדון בדיני ישראל. הרי לך שני עניינים זה כנגד זה, ואין בידי להכריע. ועיין בפירוש המיוחס להר"ש משנץ שם, ק"ו ע"ב, שהביא את השיטות הנ"ל ובאר שם את שיטת האוסרים ואומר שאפילו קבל עליו אינו חושש, דאשר <b>פיהם דיבר שוא</b> הוא, ומיד יודע ישראל המלוה שאם ישאל לנכרי חובו, ידחהו ויאמר לו, לך אצל הערב, כדיניהם וכו', עיי"ש. וכן במאירי, סוף עמ' 268: ויש חולקין עם התוספתא ואוסרין בו, אף בתובע לגוי תחלה, שלא התירו בראשונה אלא בישראל הערב פרע רבית לגוי, ואינו נוטל מחברו אלא מה שפרע וכו', והדברים נראין. ועיין בבאור הגר"א יו"ד סי' ק"ס ס"ק ו' ובחידושי רע"א שם.<br>ואשר לפירוש התוספתא והירושלמי הרי ברור שלא חילקו בין ערב לישראל לבין ערב לגוי, ולא נזכר שם כלל עניין הפנייה לערב תחילה. והדברים פשוטים שלא דנו כן אלא בבבל משום דיני פרס באותו זמן כעדותו של רב נחמן (ב"ב קע"ג ב'): האי דינא דפרסאי וכו'. ועיין מ"ש ר"א גולאק בספרו תולדות המשפט בישראל (ירושלים תרצ"ט), עמ' 85, שכן, כנראה, היו נוהגים כן לפי המשפט הבבלי המאוחר, עיי"ש, הערה 21. ובספר משפטי הססנידים, ספר "אלף פסקי דין" שהוציאה הגב' פירי כאניאן בלשון פרסית בתרגום רוסי בהוצאת האקדימיה הארמנית למדעים, 1973, עמ' 171, קיימים חילוקים אימתי התביעה היא בראשונה לערב, ואינו יכול לדחות אותו ללוה, ואימתי כשיש נכסים ללוה, אינו יכול לגבות מן הערב. אבל לפי המשפט הרומי וההיליניסטי (עיין בספרו של גולאק הנ"ל) בעל חוב נפרע מן החייב תחילה, ודווקא אם לא נפרע החוב בזמנו, והוא כבר תבע את החייב יכול להפרע מן הערב. וממילא לא היה מקום בא"י לדון בשאלות שעוררו בבבלי הנ"ל.

Halakhah 21

<small>51-53.</small> <b>ישראל שלוה מעות מן הגוי, וגוי שלוה מעות מישראל, ונתגייר, בין שזקפן עליו עד שלא נתגייר וכו'. </b>וכ"ה בד ובכי"ש. ובכי"ע: בין שזקפן עליו בַמלוַה (ובין, ונמחק) עד שלא נתגייר ובין שזקפן עליו במלוה משנתגייר וכו'. והניקוד מראה שיש כאן תיקון, והוא כנראה פירוש לזקפן, ואין צורך. וכן היתה הגירסא בירושלמי פ"ה ה"ז, י' ע"ג, בכיר"ז, וכן מעתיק בס' ההשלמה פ"ה סי' י"א,<sup class="footnote-marker">72</sup><i class="footnote">וכן נראה מן הסיפא, לפי גירסת הראשונים שם, עיין להלן.</i> ולפנינו בירושלמי בדפוס השמטה וחסרון. ולפי התוספתא והירושלמי השוה ר' מאיר את מדותיו בין בגוי שלוה מישראל ובין ישראל שלוה מן הגוי ובין בזקפן עליו במלוה ובין שלא זקפן, הואיל ונתגייר אינו גובה את הרבית.<br>אבל בבבלי ע"ב א' מחלק הת"ק (השם ר' מאיר לא נזכר שם) בין זקפן עד שלא נתגייר שגובה את הרבית לבין שזקפן משנתגייר שאינו גובה את הרבית. ופירש הרא"ש (פ"ה סי' נ"ז) שאינו גובה אפילו את הריבית שעלתה בהיותו גוי. במס' גרים פ"א ה"ו הוא בשם ר' יהודה עיי"ש.
<small>54-58.</small> <b>ר' יוסי או' גוי שלוה מעות מישראל ונתגייר, בין שזקפן עליו במלוה עד שלא נתגייר ובין שזקפן עליו במלוה משנתגייר, גובה את הקרן, ואינו גובה את הריבית, וישראל שלוה מעות מן הגוי ונתגייר, וזקפן עליו במלוה עד שלא נתגייר, גובה את הקרן וגובה את הריבית, משנתגייר, גובה את הקרן ואין גובה את הריבית. </b>וכ"ה בד. אבל בכי"ע: ר' יוסי אומ' ישראל שלוה מעות מן הגוי ונתגייר (בין שזקפן עליו במלוה ובין שלא), זקפן עליו במלוה עד שלא נתגייר גובה את הקרן וגובה את הריבית, משנתגייר, גובה את הקרן ואינו גובה את הריבית. והמלים שהקפתי היא טעות סופר ברורה. ובכי"ש: ר' יוסי או' יש' שלווה מעות מן הגוי ונתגייר בין (ובין השורות תוקן: <b>אם</b>) שזקפן עליו עד שלא נתגייר גובה את הקרן ואת הריבית וכו' (כגירסת כי"ע לפני התיקון) והוא כגירסת כי"ו בסיפא, אלא שבשניהם לא נזכר כלל מה דינו של גוי שלוה מישראל. ובחי' הרשב"א ע"ב א' מעתיק בשם הירושלמי כגירסת כי"ע (לפי התיקון שלי שם) וכי"ש, ולא נזכר שם כלל מה דינו של גוי שלווה מישראל, ובירושלמי שלפנינו הגירסא לקוייה בחיסרון ובשיבוש.<br>אבל במאירי ע"ב א', עמ' 273, מעתיק בשם תלמוד המערב: ר' יוסא אומר ישראל שלוה מן הגוי ונתגייר, בין שזקפן עד שלא נתגייר בין שזקפן אחר שנתגייר, אינו גובה את הרבית. גוי שלוה מישראל ונתגייר, אם זקפן עד שלא נתגייר גובה את הקרן ואת הרבית, ואם זקפן משנתגייר גובה את הקרן בלבד, וכן בהשלמה פ"ה סי' י"א: ר' יוסי אומר ישראל שלוה מן הגוי ונתגייר [בין שזקפן עד שלא נתגייר] בין שזקפן עליו משנתגייר, גובה את הקרן ואינו גובה את הריבית. [גוי שלוה מישראל ונתגייר אם זקפן עד שלא נתגייר גובה את הקרן ואת הריבית] משנתגייר גובה את הקרן ואינו גובה את הריבית. ולפי גירסא זו החמיר ר' יוסי בגוי שנתגייר שלא יטעם טעם ריבית שהורגל בה כל ימי חייו, אבל בלוה מישראל לא הפסידו את ישראל שלא יקח ממנו ריבית אם זקפן עד שלא נתגייר, ברם אם זקפן משנתגייר אסרו עליו ליתן ריבית לישראל. והמשיכו שם בירושלמי: בר קפרא אמר גובה את הקרן ואת הריבית, אמר ר' יעקב בא אחא טעמא דבר קפרא מכיון שאת מבריחו מן הריבית אף הוא נעשה גר שקר. וכתב הרשב"א שם: ובירושלמי פליג בר קפרא אפילו בישראל שלוה מן הגוי, דגרסי' התם ר' יוסי אומר ישראל שלוה מן הגוי וכו', והיה מוכרח לפרש כן, מפני שלפניו חסרה בירושלמי הבבא של גוי שלוה מישראל, כמו שכתבנו לעיל, ולפי זה הפירוש של "נעשה גר שקר", הוא שהגר יחזור לסורו, אם לא יגבה את הריבית שעלתה בהיותו בגיותו עיי"ש, ועיין בבלי קידושין י"ז ב'. ועל פיו פירש בפ"מ.<br>ולא נתחוורתי בפירושו ז"ל, שהרי הניגוד של גר שקר, הוא גר אמת, וכמו שאמרו בבבלי כמה פעמים<sup class="footnote-marker">73</sup><i class="footnote">קידושין ע"ה ב', ב"ק ל"ח ב', נדה נ"ו ב' ועוד.</i> כותים גרי <b>אמת</b> הם,<sup class="footnote-marker">74</sup><i class="footnote">בירושלמי גיטין פ"א ה"ה, מ"ג סע"ג: גירי צדק הן, אבל גר צדק ברוב רובן של המקורות הוא בניגוד לגר תושב.</i> כלומר שלא נתגיירו מחמת יראת האריות, אלא לשם שמים. ואף לפנינו הכוונה שאם הגר שנתגייר יפטר מן הריבית אף הוא נעשה (כלומר, בעיני הבריות) גר שקר, שיחשדוהו שנתגייר כדי שיפטר מן הריבית, וכמו שאמרו בבבלי, עיין מ"ש להלן בסמוך.<br>ובבבלי ע"ב א': ר' יוסי אומר בין כך ובין כך גובה את הקרן וגובה את הריבית,<sup class="footnote-marker">75</sup><i class="footnote">כ"ה הגירסא ברש"י, ברשב"א הנ"ל, בס' הנר לר"ז אגמאתי 118 ע"ב, בס' התרומות שער מ"ו ח"ד סי' י"א, באו"ז פ"ה סי' רי"ז, ל"א ע"ג ועוד.</i> ופירשו הראשונים הנ"ל: בין כך ובין כך אסיפא פליג, כלומר, על גוי שלוה מעות מישראל, ובהוצאות שלפנינו מפורש: ר' יוסי אומר גוי שלוה מעות מישראל בין כך ובין כך וכו'. ובאו"ז (הנ"ל): ויש ספרים דגרסי בהדיא ר' יוסי אומר גוי שלוה מישראל וכו', והכי גרס באלפס ובפר"ח. וכנראה שהיא הוספה של פירוש ע"פ הגאונים (בה"ג ה' ריבית). ופירשו בבבלי שם: טעמא דר' יוסי שלא יאמרו בשביל מעותיו נתגייר זה. והברייתא בבבלי היא כבר קפרא שבירושלמי הנ"ל, וכמו שפירשה ר' יעקב בר אחא שם, וכמו שכתבנו לעיל.<br>ופירש הרא"ש (פ"ה סי' נ"ז) שהישראל נוטל ממנו את הריבית שעלתה אפילו אחרי שנתגייר עד שעת פירעון, אעפ"י שיש כאן איסור תורה, משום שיש כח בחכמים לעקור דבר מן התורה,<sup class="footnote-marker">76</sup><i class="footnote">ירושלמי גיטין פ"ד ה"ב, מ"ה ע"ג, בבלי יבמות פ"ט ב'.</i> ואפילו במקום עבירה. אבל כמה מן הראשונים חולקים על הרא"ש וסוברים שאין כאן איסור תורה, שהרי ההלואה היתה בגיותו, עיין בחי' הרשב"א הנ"ל, בפיסקי תלמידו, סוף עמ' קצ"א, ובמה שהאריך בגידולי תרומה שער מ"ו ח"ד סי' י"א, רל"ח ע"א-רל"ט ע"א.

Halakhah 22

<small>58-59.</small> <b>המלוה את חבירו בריבית, ובא לפני בית דין, קונסין אותו וכו'. </b>תוספות ותוס' הרא"ש ע"ב א', ד"ה שטר, שו"ת בנימין זאב, סי' שס"א, תפ"ו ע"א. והוכיחו מכאן שאפילו במלוה על פה קנס ר"מ. והברייתא שלפנינו בירושלמי כאן פ"ה ה"א, י' ע"א, פסחים פ"ב ה"ב, כ"ט ע"א, גיטין פ"ד ה"ד, מ"ו ע"א. ובירושלמי פסחים וגיטין, ובבבלי כאן ע"ב א': <b>שטר</b> שיש בו (או: שכתוב בו) ריבית וכו'. ופירש"י שמפורש שם הקרן לחוד והריבית לחוד. ועיין בתוספות שם ובחי' הרמב"ן ועוד. 
<small>59-60.</small> <b>שהיה ר' מאיר או' שטר שיש בו ריבית קונסין אותו וכו'. </b>בבא זו חסרה בירושלמי ובבבלי הנ"ל. ובכי"ש נשמטה בבא זו, וגם המלים "דברי ר' מאיר" והושלמו בגליון. ובתוספות ובתוספות הרא"ש כלפנינו. 

Halakhah 23

<small>61-62.</small> <b>המוציא שטר רבית יקרענה. בא לפני בית דין, יקרעוהו. </b>תוספות ותוספות הרא"ש הנ"ל, תוספות ב"ב קנ"ז ב', ד"ה המוקדמים, חי' הרמב"ן, חי' הרשב"א, חי' הריטב"א, וחי' הר"ן ע"ב א', שו"ת הרשב"א ח"ג סי' ח', ס' התרומות שמ"ו ח"ב, סי' ג', הגהות מרדכי פ"ה סי' ת"מ, מהרי"ח בהגהות אשרי ב"ק פ"ג סי' ח',<sup class="footnote-marker">77</sup><i class="footnote">והביאו בהגהות מימוניות ד"ק פ"ד מה' מלוה ולוה ה"ו.</i> ונ"י פ"ה סי' תמ"ז, ועיין שו"ת ר"א מזרחי סי' ס"א, צ"ט ע"א. והוכיחו מכאן בראשונים הנ"ל שאפילו מבני חורין אינו גובה. ודחו שאין מכאן ראייה משום שמצוה לקרוע שטר כזה, והמוצאו חייב לקורעו, וכן אם בא לפני ב"ד ע"י המוצאו, אבל אם המלוה הביאו אפשר שגובין בו. ובחי' הר"ן הנ"ל: אבל אם הוציא מלוה <b>שלא</b> בב"ד וכו'. וכנראה שהיא ט"ס, וצ"ל: מלוה בב"ד, כמו שהוא בחי' הרמב"ן, וכן מביא בחי' הרשב"א ובשו"ת שלו הנ"ל בשמו, וכמו שפירשנו. ובחי' הריטב"א הנ"ל: והא דתניא בתוספתא שטר שיש בו רבית שבא לב"ד יקרעוהו, ר"מ היא, א"נ רבנן וכשהרבית מפורש בו, ולדעת הרמב"ן דמשוי להו עדים פסולים. ועיין ברמב"ן שם, ועיין במה"פ רפ"ה, ד"ה תני, ובפיסקי תלמיד הרשב"א, עמ' קצ"ב. ועיין בראשונים הנ"ל שדנו למה לא יפסלו העדים שחתמו על שטר שיש בו ריבית. ועיין בשו"ת הרשב"א ח"ג הנ"ל סי' ז' בעניין שטרות המוקדמין ובראשונים הנ"ל. ועיין בטיו"ד סוף סי' קס"א ובשו"ע שם סעיף י"א ובהגהות הרמ"א שם. ועיין בגידולי תרומה שמ"ו ח"ב סי' ג', רי"ג ע"א ואילך. 
<small>62.</small> <b>רבן שמעון בן גמליאל או' הכל כמנהג וכו'. </b>ופי' בעל מ"א שאם המנהג הוא שלא לקורעו, אין קורעין אותו, וגובה את הקרן. ועיין בפתחי שערים שציין לתיו"ט כתובות פ"ו מ"ד. 

Halakhah 24

<small>63-64.</small> <b>המלוה את חבירו ברבית, והלך הלה וירש עליו שטרי רביות, ואמ' לו צא שלי בשלך, מותר. </b>ופירושו פשוט שאין כאן גבייה בריבית כלל, והשטרות שירש מבטלין את השטר הראשון. ועיין במה"פ רפ"ה, ד"ה תני. 
<small>64.</small> <b>אם באו לבית החשבון, אסור. </b>כלומר, שהתחילו לחשב כמה אחד עודף על השני, אסור, מפני שנראה כאילו שניהם גובין רבית, עיין במה"פ הנ"ל. ועיין מ"ש לעיל ח"א (דמיי), עמ' 273, ד"ה אם באו לבית חשבון. ועיין בירושלמי רפ"ה, י' ע"א הנ"ל. 

Halakhah 25

<small>64-65.</small> <b>המלוה את חבירו בריבית, ועשה תשובה וכו'. </b>ירושלמי כאן רפ"ה בכיר"ז, ב"ק רפ"י, ז' ע"ב. ועיין בבלי כאן ס"ב א', ב"ק צ"ד ב', קי"ב א'. והביאוה בשם התוספתא בחי' הרמב"ן כאן ס"ב א', חי' הרשב"א, הריטב"א וחי' הר"ן ס"א ב', נ"י פ"ה סי' שצ"ד, שו"ת הריב"ש סי' שצ"ב, סד"ה ומה שטוען. והנה כמה מן הראשונים מפרשים שלר' יוחנן הסובר (ירושלמי רפ"ה, בבלי ס"א ב') שרבית קצוצה אינה יוצאת בדיינים אינו חייב להחזיר אפילו לצאת ידי שמים, עיין בתוספות ס"ב א', ד"ה תנאי, ב"ק צ"ד ב', ד"ה אי, וד"ה לצאת, ובשטמ"ק במקומו. והראשונים הנ"ל הקשו מן התוספתא כאן שמפורש בה שחייב לצאת ידי שמים, והיא הרי בשיטת ר' יוחנן, משום שלר' אלעזר (הסובר שרבית קצוצה יוצאת בדיינין) אפילו לא עשה תשובה חייב להחזיר. ותירצו שבבבלי לא הקשו ממנה לר' יוחנן משום שלא נשנית בדברי ר' חייא ור' אושעיא (רמב"ן, ריטב"א, חי' הר"ן), או שהיא כר' נחמיה, כמו שאמרו על ברייתא אחרת בבבלי שם (ריטב"א הנ"ל). ואפשר ששנו כאן "ועשה תשובה" משום הסיפא, והיא כר' אלעזר, אבל לר' יוחנן, אפילו לצאת ידי שמים פטור, כמו שפירש הגר"א ביו"ד סי' קס"א, ס"ק ז'. ועיין בבלי הנ"ל, ובתוספות ס"ב א', ד"ה תנאי הנ"ל, ובלשון התוספתא סוף שביעית, ומש"ש, עמ' 595. 
<small>65-66.</small> <b>מת, והניח לפני בניו, לא יחזירו בניו, על זה נאמ' וכו'. </b>ירושלמי הנ"ל, ועיין בבלי הנ"ל. וברש"י (ס"א ב', ד"ה עד כאן), וכן בס' הנר לר"ז אגמאתי 106 ע"ב, הביאו את התוספתא כאן. ועיין במל"מ פ"ד מה' מלוה ולוה ה"ג, ומ"ש להלן. 

Halakhah 26

<small>66-67.</small> <b>אבל הניח להן אביהן פרה, שדה, וטלית, וכל דבר שיש בו אחריות, חייבין להחזיר. </b>בירושלמי ב"ק הנ"ל: הניח לפניהן פרה, או טלית, חייבין להחזיר. ובבבלי הנ"ל: הניח להן אביהם פרה, וטלית, <b>וכל דבר המסויים</b>, חייבין להחזיר, <b>מפני כבוד אביהם</b>. וכ"ה הגירסא כאן בכי"ע, וכנראה שהיא הוספה ע"פ הבבלי, ואינה גם בד ובכי"ש ובירושלמי הנ"ל. ובמשנתנו בב"ק רפ"י: הגוזל ומאכיל את בניו והניח לפניהם, פטורין מלשלם. ואם היה דבר שיש בו אחריות, חייבין לשלם. ובבבלי שם קי"א א'־ב' טרחו האמוראים ליישבה באופנים שונים. ועיין מ"ש מהרי"ן אפשטין במבוא לנוה"מ, עמ' 388 ואילך, ולא יצא מידי דוחק בפירוש המשנה שם.<br>ולפי פשוטו נראה שמשנתנו בב"ק סוברת שהגוזל ומאכיל לאחרים הראשון חייב.<sup class="footnote-marker">78</sup><i class="footnote">עיין בירושלמי ב"ק פ"י ה"א, ז' ע"ב, ומקבילה בתרומות פ"ז ובבבלי כאן קי"א כ', קט"ו א'. ואפשר שר' יוחנן מוסר כן בשם ר' ינאי, ולו לא סבירא ליה.</i> ופירוש משנתנו הוא: הגוזל ומאכיל את בניו והניח לפניהם,<sup class="footnote-marker">79</sup><i class="footnote">כלומר, ומת, והניח לפניהם נכסים, עיין בלשון משנת ב"ב פ"ט מ"ג, ויש כאן קיצור לשון. ועיין גם לעיל תרומות פ"א הי"א.</i> פטורין מלשלם, משום שמטלטלי דיתמי לבע"ח לא משתעבדי, אבל אם הניח להם דבר שיש בו אחריות גובה הנגזל, משום שנשתעבדו הנכסים מחיים, ועיין מ"ש להלן.<br>ובירושלמי ב"ק הנ"ל ממשיך: אזל תנייה לגזילייא, אם היה דבר שיש לו אחריות חייב להחזיר, כלומר <b>בניגוד</b> לברייתא של ריבית שהביא הירושלמי, ששם אפילו אם הניח להם אביהם נכסים שיש להם אחריות פטורים מלהחזיר, כמפורש בירושלמי ובבלי ב"מ הנ"ל,<sup class="footnote-marker">80</sup><i class="footnote">ועל לשון התוספתא עיין להלן.</i> כשהולך התנא לגזילות הוא שונה במשנתנו בב"ק: אם היה דבר שיש לו אחריות, חייב להחזיר. וממשיך הירושלמי: איזה דבר שיש לו אחריות ? ר' יוחנן<sup class="footnote-marker">81</sup><i class="footnote">כ"ה בכיר"ז, וכן הגיה בנת"י במקומו.</i> אומר בשהניח לפניהן קרקע, ריש לקיש אמר בשהניח לפניהן גוף הגזילה. ור' יוחנן הרי סובר<sup class="footnote-marker">82</sup><i class="footnote">ירושלמי גיטין פ"ג ה"ז, מ"ה ע"א, בבלי ב"ב קע"ה ב'. ועיין גם בירושלמי חגיגה פ"א סה"א ובמה"פ שם, ד"ה ר' יוחנן אמר.</i> שמלוה על פה גובה מן היורשין, וכבר נשתעבדו הנכסים מחיים. וריש לקיש שאומר בשהניח לפניהם גוף הגזילה אין כוונתו לומר שנכסים שיש להם אחריות פירושו גוף הגזילה, ואינו מוציא את המאמר מידי פשוטו,<sup class="footnote-marker">83</sup><i class="footnote">ועיין גם בילמדנו שבגנזי שכטר ח"א עמ' 45, ושם עמ' 46. למה יעקב היה לו אחריות והתחיל משמר את עצמו שלא יתקיים בו השטר וכו', עיי"ש.</i> אלא כוונתו שמשנתנו כוללת גם את גוף הגזילה, וכמו ששנה רבי בבבלי ב"ק קי"א ב'. ואף הוא מודה לר' יוחנן שחייבין לשלם אם הניח לפניהם אחריות נכסים, כדעתו בבבלי ב"ב קע"ה ב'. ועיין בתוספות קי"א ב', ד"ה ואם, והוא רק לשיטת רב ושמואל שסוברים שמלוה על פה אין גובה מן היורשים. ועניין יאוש לא נזכר בירושלמי בסוגיין כלל. ועיין מה שהארכתי בזה לעיל ב"ק פ"י הכ"א שורה 71 ואילך, ד"ה הגוזל וד"ה לבנו.<br>עכשיו נחזור ללשון התוספתא כאן. וכבר ראינו שהמלה "שדה" לא נזכרה במקבילות שבירושלמי ושבבבלי. והמלים "וכל דבר שיש בו אחריות", לא נזכרו בירושלמי, ובבבלי שנו במקום דיבור זה "וכל דבר המסויים". אבל כאן ברור שמדברים בגוף הריבית, ואם הניח להן אביהן פרה שדה וטלית וכל דבר שיש בו אחריות (כגון בית וכדומה) שקבל בריבית חייבין להחזיר משום כבוד אביהם שעשה תשובה. ואין הבדל בין כל דבר מסויים לבין "דבר שיש בו אחריות", שאף הוא דבר מסויים הוא. ואשר לריבית שדה, כבר כתב בשטמ"ק ס' ב', ד"ה ולעניין פלוגתא: אבל בהלואת כסף אם נתן לו רבית קרקע אסור, ולא ראיתי בזה חולק וכו'.

Chapter 6



Halakhah 1

<small>1.</small> <b>אין פוסקין על הפירות עד שיצא השער. </b>פיסקא ממשנתנו פ"ה מ"ז. ומסיים שם: יצא השער פוסק,<sup class="footnote-marker">1</sup><i class="footnote">ועיין בגליון בגמרא ע"ב ב' ובדק"ס שם, עמ' 202, הערה צ'.</i> ואעפ"י שאין לזה יש לזה. ופירשו בבבלי (ס"ג ב'), משום שהלוקח יכול לקנות במזומנים באותו שער בכל מקום שירצה. ובסוגיין (ע"ב ב') משמע שהטעם הוא, שהמוכר, אעפ"י שאין לו יכול ללוות, משום שהפירות מצויין. ועיין בחי' הרשב"א (ע"ב ב') שפירש למה לנו שני טעמים. 
<small>1-2.</small> <b>אפילו ישנות הולכות מארבע אין פוסקין על החדשות מארבע עד שיצא השער לחדש ולישן. </b>וכ"ה בד ובכי"ע.<sup class="footnote-marker">2</sup><i class="footnote">וכן ברי"צ גיאת שהובא בס' הנר לר"ז אגמאתי 119 ע"א, והעתיק את לשון התוספתא אעפ"י שלא הזכיר את שמה. ושם חסרה המלה "ולישן".</i> ולפי פשוטה פירושה שעל הישן רשיי לפסוק בארבע שכן הוא השער עכשיו,<sup class="footnote-marker">3</sup><i class="footnote">ובפרט לגירסת רי"צ גיאת בתוספתא, עיין לעיל הערה 2.</i> אבל אינו רשיי לפסוק על החדשות מארבע, אעפ"י שיכול לקנות עכשיו ישנות מארבע, משום שפעמים מעדיפים חדשות<sup class="footnote-marker">4</sup><i class="footnote">עיין לעיל פ"ג רהכ"ו שורה 91–92 ומש"ש.</i> על ישנות שמתייבשות אח"כ, ונמצא נותן לו אח"כ תבואה חדשה שנתייבשה מארבע סאין בסלע בשכר המתנת מעותיו.<br>וברש"י ע"ב ב' כותב: ה"ג בתוספתא היו חדשות מארבע וישנות משלש אין פוסקין על חדשות מארבע עד שיצא שער לחדש ולישן. וכן מעתיקים בשמו באו"ז פ"ה סי' רכ"א, ל"א סע"ד, בחי' המיוחסים להריטב"א ע"ב ב' ובמ"מ פ"ט מה' מלוה ולוה ה"ד. וכ"ה בפי' ר' יהונתן על הרי"ף במקומו בשם התוספתא, וכנראה, שהעתיק מפירש"י. ופירש"י שם: דהא דחדשים מארבע משום דלא יבשו עדיין כל הצורך והפוסק על החדשות לא יקבלם הימנו עכשיו אלא לאחר זמן, כשיתייבשו כל צרכם, לפיכך אינו פוסק עליהן לקבל עליהן ארבע סאין בסלע עד שיצא השער בארבע לחדש ולישן. ולשיטתו אינו פוסק על החדשות מארבע אפילו הוא מוצא לקנות אותן עכשיו מארבע. וכבר הקשה עליו במיוחס להריטב"א הנ"ל.<br>אבל הגירסא בבבלי הנ"ל בהוצאות שלנו (וכ"ה בכל הנוסחאות): היו חדשות מארבע וישנות משלש אין פוסקין עד שיצא השער לחדש ולישן. ופירש הרי"ף בתשובה (לפי שטמ"ק במקומו) שאם היה המנהג כשהיו נמכרות החדשות בארבע היו נמכרות הישנות הרביע פחות משיעור המדה בחדשות, אין סומכין על כך, ולא נתיר לפסוק על שום דבר עד שיצא השער שלו בין שהיה חדש או ישן. ומלשון הר"מ פ"ט מה' מלוה ולוה ה"ד הנ"ל משמע שאין פוסקין לא על החדש ולא הישן, כל זמן שאין שער קבוע לשניהם, כפי שהבין הרב המגיד שם. אבל בס' המקח והממכר לרב האיי ריש שער מ"ג, ע"ט ע"א: אין פוסקין על החדשות מארבע (כגי' רש"י) עד שיצא השער לחדש ולישן. ועיין מה שכתב לעיל שם.<br>ונראה שרש"י לא היתה לו גירסא אחרת בתוספתא כאן, אלא שהסתייע מן התוספתא לגירסתו ולפירושו, שהכוונה דווקא לפיסוק על החדשות, ומה שכתב ה"ג בתוספתא כיוון ל"אין פוסקין על החדשות". וצ"ע. ועיין בחי' הריטב"א הנ"ל, ומה שכתב בשם הרשב"ד (צ"ל הראב"ד), ומ"ש בשטמ"ק בשם הראב"ד. ועיין בח"ד במקומו שהעיר על כמה דברים הנ"ל.<br>ועיין בב"י טיו"ד סי' קע"ה ומ"ש עליו בגידולי תרומה שמ"ו ח"ד סי' ס', ובבאור הגר"א יו"ד סי' קע"ה ס"ק ד'. ועיין בפתחי שערים כאן שהאריך בדברים של טעם, כדרכו.
<small>2-3.</small> <b>יצא השער לאחרים, אע"פ שאין לו וכו'. </b>וכ"ה בד ובכי"ע (ושם: שער) ובפי' רי"ץ גיאת הנ"ל.<sup class="footnote-marker">5</sup><i class="footnote">בהערה 2.</i> והמלה "לאחרים" מגומגמת. ושמא הכוונה לקונים שלוקחים במזומן, ויש שנמנעים מלמכור בשער זה בהקפה (אלא בכל מיני טרשיות), מ"מ מותר לפסוק על שער זה. ואפשר שבאו להוציא לקוטות, עיין להלן. 
<small>3.</small> <b>מותר לקוץ הימנו. </b>וכ"ה בד ובכי"ע. וברי"צ גיאת חסרה המלה "הימנו", וכן חסרה להלן, שורה 12. 
<small>4.</small> <b>באותו השער. </b>וכ"ה בד ובכי"ע. ובפי' רי"צ גיאת: <b>מאותו</b> השער. 
<b>אם היו לקוטות, והולכות מארבע וכו'. </b>וכ"ה בד ובכי"ע. ופירושו שאם היו המוכרים לקוטות, והם מוכרין מארבע וכו'. ובפי' רי"צ גיאת הנ"ל: אבל אם היו של לקוטות הולכות מארבע. ובבבלי ע"ב ב' הנ"ל: היו לקוטות מארבע ולכל אדם משלש וכו'. אבל בכי"י ובראשונים (עיין דק"ס, עמ' 203, הערה ז'): היו <b>של</b> לקוטות מארבע ושל כל אדם וכו'.<br>ופירש הר"ח<sup class="footnote-marker">6</sup><i class="footnote">לפי שטמ"ק. ומן הר"ח בערוך ערך לקט.</i> עני המלקט לקט שכחה ופאה נקרא לקוט, כלומר, לא חרש ולא זרע ולא קצר, וכי לא זכה בפירות הללו אלא בלקיטה בלבד. ופירש רבינו יהונתן שלפיכך אין פוסקין עליהן משום שהתבואה שלהם היא בזול, ונמכרים ביום אחד, וכשיתבעם הלוקח מבעה"ב לא ימצא מהם, ויצטרך בעה"ב ליתנם מפירות יפים ומחזי כאגר נטר לי.<br>ובמשנת פאה פ"ח מ"ב: נאמנין על הלקט ועל השכחה ועל הפיאה בשעתן. ובירוש' שם, כ' ע"ד: עד מקום שדרכו לילך ולבוא בו ביום. מעשה והאמין ר' לחמשה אחין בחמשה כורין של חטים. ואיפשר כן (כלומר, אתמה). אלא מיכא ציבחד ומיכא ציבחד, כורה סלק. ומכאן שאין שער קבוע ללקוטות.
<small>5.</small> <b>עד שיצא השער ללוקח ולמוכר. </b>וכ"ה בד ובכי"ע. וכן מעתיק בס' המקח והממכר שמ"ג הנ"ל מן הבבלי (ע"ב ב'). וכן לעיל שם: אין זה ראוי שיפסוק אלא לאחר שיצא השער למוכר וללוקח. וכן הוא בערוך ערך לקט בכ"י ק"ט (עיין עה"ש, עמ' 56, הערה 3). ולפנינו בבבלי שם: <b>ללוקט</b> ולמוכר. וכן מעתיק בפי' רי"צ גיאת התוספתא כאן. ובכ"י ר' ב' וברי"ף כ"י (לפי דק"ס, עמ' 203, הערה ז'): ללקוט <b>ולמכור</b>. וכ"ה בערוך הנ"ל בד"ו המשובח (והיא כנראה גירסת הר"ח), והוא על משקל לקוט ולקוח. 

Halakhah 2

<small>6.</small> <b>על הגדיש של תבואה, ועל העביט של ענבים וכו'. </b>במשנתנו פ"ה מ"ז: היה הוא תחילה לקוצרים, פוסק עמו על הגדיש וכו'. ולא נשנית כאן אלא משום סיפא. ובס' הנר 119 ע"ב: תוספה פוסק עמו על הגדיש של תבואה וכו'. ובירושלמי פ"ה ה"ה, י' ע"ג: רב אמר מחוסר מעשה אחד פוסק, מחוסר כמה מעשים אינו פוסק. ר' יוחנן וריש לקיש תריהון אמרין אפילו מחוסר כמה מעשים פוסק. וה[ד]א מתניתא פליגא על רב, היה הוא תחילה לקוצרין וכו'. ומכאן מוכח שבא"י פירשו את משנתנו בלי הגבלה, ואם יש לו העיקר אין הבדל בין חסרון מלאכה אחת ובין חסרון כמה מלאכות ובין מלאכה שבידי אדם לבין מלאכה שבידי שמים. אבל בבבלי ע"ד א' נחלקו אמוראים בכך. 
<small>7.</small> <b>אבל אחרים לא יקיצו על גביו. </b>בס' הנר הנ"ל: אבל אחרים לא יקוצו על גביו. מאי טעמא, משום דלא קביע תרעייהו, אלא בכל שעה מתהפך ליוקר וזול, גזירה שמא יפסוק כשער הזול ולאלתר יוקיר. ומתוך פירושו ברור שיש כאן שער לתחילת הקוצרים. וכנראה שהוא סובר כשיטת התוספות ס"ג ב', ד"ה מהו, ע"ד א', ד"ה וכפר, הרא"ש פ"ה סי' ס', שיש שער לבעלי תחילת המלאכות. והוא מיוסד על מאמר רב נחמן (בבבלי ע"ב ב'): פוסקין ללקוטות כשער הלקוטות, עיי"ש בתוספות. ואם נפרש שפוסקין על הגדיש, משום שאנו דנים בו כאילו יש לו פירות, כפירוש הרי"ד ברפ"ה וכפירוש הריטב"א ע"ב רע"ב, והוא יכול למכור במחיר שהוא רוצה, הרי פשיטא שאחרים לא יקוצו על גביו.<br>ובס' המקח והממכר שער מ"ג, ע"ט ע"א, הנ"ל: ולא התירו נמי לפסוק אלא למי שהוא תחילה לקוצרים, דאמרינן כמו שיתחיל הוא עכשיו יצא השער. ועיין היטב גם בתשובת הרי"ף שהביא בשטמ"ק ע"ב ב', ד"ה מתני'. ועדיין צ"ע בדבר.

Halakhah 3

<small>8-9.</small> <b>אין פוסקין על הביצים של יוצר אלא עד שייעשו. </b>בבבלי ע"ד א': עד שיעשו, דברי ר' מאיר. ובמשנתנו פ"ה מ"ז: פוסק עמו וכו' ועל הביצים של יוצר, ופירש"י: פוסק עם היוצר על הקדירות. וביצה זו היא חומר עגול העשוי כמין ביצה שעושין ממנה כלי חרס. ור' מאיר מפרש את משנתנו, ואומר שאין פוסקין עליהן אלא עד שיעשו, והיינו שעשה להן בית קיבול (עיין פרה פ"ה מ"ו), ולפני כן אינה אלא עפר בעלמא ואין פוסקין עליה. ועיין בבבלי לעיל שם (מן הברייתא שלנו) מה שפירשו במשנתנו. ופשיטא שאני מקבל את הפירוש לביצים כפירוש רוב המפרשים, והיינו כעין ביצי העופות, אבל לפי פירוש ביצים בחיריק<sup class="footnote-marker">7</sup><i class="footnote">עיין בפירוש הראב"ד בשטמ"ק ע"ד א', ועיין בפירש"י שם, ד"ה כגון דמלפף.</i> הפירוש משתנה, ברם אין ספק שהפירוש הוא כרוב המפרשים. 
<small>9.</small> <b>אמ' ר' יוסי במי דברים אמורי' וכו'. </b>עיין מ"ש על צורה זו לעיל דמאי, עמ' 227, הערה 14. והיא מצויה מאד בסדר זרעים שבכ"י שלנו, אבל אינה שכיחה בשאר הסדרים. 
<small>9-10.</small> <b>באילו העושין בעפר לבן, אבל באילו העושין בעפר שחור, כגון כפר חנניה וחברותיה, כפר שיחין וכו'. </b>מתוך המקורות לא נתברר לי מהותו של <b>עפר לבן</b>. ור"י בראנד בספרו החשוב כלי <b>החרס</b> בספרות התלמוד (עמ' קכ"ג ואילך) האריך בזה והעלה <b>חרס</b> בידו. <b>וטיט</b> הלבן<sup class="footnote-marker">8</sup><i class="footnote">תוספתא כלים ב"ק ספ"ג ומקבילה בפרה פ"ה ה"ב.</i> אינו עניין <b>לעפר</b> לבן,<sup class="footnote-marker">9</sup><i class="footnote">עיין בראנד שם, עמ' קכ"ג, הערה 178.</i> וכן "עפר חיור"<sup class="footnote-marker">10</sup><i class="footnote">עיי"ש סוף עמ' קכ"ג.</i> שבתרגום שופטים ד', ה' אינו עניין לכאן, ופירושו "שדה לבן" כמשנת שביעית ספ"ב ומקבילות,<sup class="footnote-marker">11</sup><i class="footnote">עיין בירושלמי שביעית לשם ובבבלי מו"ק ו' ב'. ועיין במשנת קידושין פ"ג מ"ג, ב"ב פ"ז מ"ב ועוד.</i> כמו שהבין לנכון ר"י קרא בפירושו לשופטים במקומו. ופשיטא שאינו עניין לחיוורא שבירושלמי מע"ש רפ"ה, נ"ה ע"ד, ושבת פ"ח ה"ד, י"א ע"ב, שאינו אלא "חרסית", עיי"ש.<br>והנה רש"י במקומו פירש בעפר לבן, <b>שאינו מצוי</b> וכו'. וכן פירשו כל המפרשים, הראשונים והאחרונים. ברם מתוך שר' יוסי נתן דוגמא לעפר שחור דווקא, והזכיר את כפר חנניה ואת כפר שיחין שהיו מצטיינין בטיב כלי החרס,<sup class="footnote-marker">12</sup><i class="footnote">עיין בבלי שבת ק"כ ב'. ועיין ב"ר פ' פ"ו, ה', עמ' 1058, ירושלמי פאה פ"ז ה"ז, כ' ע"א, ומקבילה בבבלי כתובות קי"ב א'.</i> וייחד אותם במיוחד, הרי משמע להפך שעפר לבן היה מצוי יותר, ומשום כך לא נתנו דוגמא לעפר לבן. וכן בירושלמי כאן פ"ח סה"ח, י"א ע"ד: בית היוצרה אין פחות משנים עשר חודש. אמר ר' יוסי במה דברים אמורי' באילין שהן עושין בעפר שחור, אבל באילו שעושין בעפר לבן כונס גורנו ומסתלק. ובפי' הרא"ף שם הפך את הגירסא על סמך הברייתא שלנו כאן. אבל אין לשבש את הנוסח בירושלמי שהרי כן הוא גם בכיר"ז ובתוספתא להלן פ"ח סהכ"ז (אלא ששם גורס "ר' נחמיה" במקום "ר' יוסי" שבירושלמי) בכל הנוסחאות ופירוש המפרשים שם דחוק.<br>ולפיכך לולא דברי רבותינו הייתי מפרש להפך שעפר לבן היה מצוי בכל מקום,<sup class="footnote-marker">13</sup><i class="footnote">אלא שהקדרות מעפר לבן היו משתברות בנקל (היו שבירות).</i> והיו מוסיפין על ביצי עפר לבן עוד חומר ומעבדין אותן (עיין בבלי ע"ד א'), ומשום זה כל זמן שלא נעשו, אינן אלא עפר בעלמא, ואין פוסקין עליהן, אבל בעושין בעפר שחור, כגון כפר חנניה, לא היה צורך בשום הוספה ועיבוד, ועצם החומר של עפר שחור היה מספיק שלא ישברו (עיין בבלי שבת ק"כ ב' הנ"ל), ומשום זה פוסקין על ביצה גולמית, ואעפ"י שאין לזה ביצה עשויה, הרי ישנה אצל אחר, ועיין בתוספות ע"ד א', ד"ה וכפר. אבל עיין בשטמ"ק שם בענין זה<sup class="footnote-marker">14</sup><i class="footnote">ועיין בחידושים המיוחסים להריטב"א שם.</i> ומ"ש על מעשה דאמימר בבבלי שם, ועיין בשו"ת הריב"ש סי' רע"ד. וכבר אמרנו לעיל שבא"י לא חלקו בחסרון מלאכות, אבל בכל זאת הצריכו שיהא העיקר קיים.<br>ומטעם זה הקדרים שהיו עושין בעפר שחור אין מוציאין אותם ממקומם בלי הודעה מוקדמת של י"ב חודש, שהם צריכים לחפש מקום אחר של עפר שחור, אבל בעושין בעפר לבן, הרי עפר זה מצוי בכל מקום, וכונס את גורנו (כלומר, את הקדרות) ומסתלק.

Halakhah 4

<small>11-12.</small> <b>אין פוסקין על החלב, ועל הגיזין, אלא עד שייעשו וכו'. </b>כלומר, אין פוסקין על החלב עצמו להקדים לו מעות שיתן לו חלב וכו', ובבבא שלעיל הכוונה שאין פוסקין על <b>קדרות</b>, על סמך הביצים של יוצר, והוא משום שנקטו שם לשון משנתנו. ואיסור הפסיקה הוא מפני החשש שמא יוזיל לו מפני הקדמת המעות, ועדיין לא יצא השער. ובתס"ר (ירושלים תפרח"י) העירותי על ס' המקח והממכר שמ"ג (עכשיו ראיתי שכבר ציין לו הגרי"ש בפתחי שערים) שכתב: ומי שמלוה מעות על החלב אין ראוי לפסוק ממנו דמים כלל, אלא מה שהוא מצוי ממנו וכו', כדגר' (כלומר, בתוספתא כאן) אין פוסקין על החלב ועל הגזיזה אלא עד שיעשו. ועיין מ"ש להלן. 
<small>12.</small> <b>התחיל לחלב, מותר לקוץ, התחיל לגוז, מותר לקוץ. </b>בס' המקח והממכר הנ"ל חסרה הבבא השנייה (התחיל לגוז), וכנראה שקיצר. ובבבלי ס"ד א': ההולך לחלוב את עיזיו ולגזוז את רחיליו וכו', ואמר לו מה שעזי חולבות מכור לך וכו' מותר, אבל אם אמר לו מה שעזי חולבות כך וכך מכור לך וכו', אסור. והנה "ההולך לחלוב" שבבבלי הוא לכאורה כהתחיל לחלוב שבתוספתא, ולפיכך התירו לפסוק.<br>ובאמת הברייתא שם היא ברייתא בבלית, ולא היתה ידועה לחכמי א"י, ושם הזכירו גם "מה שכוורתי רודה מכור לך", ובירושלמי פ"ה ה"ו, י' ע"ג: אף על חלות דבש (כלומר, פוסקין), ואמרו כן בשם ר' יוסי בר' חנינה, עיין במה"פ שם, ד"ה פוסקין. ולפי פשוטו הבבא שלנו דבוקה לרישא ל"אין פוסקין על ביצים של יוצר עד שייעשו". ואין פוסקין על החלב ועל הגיזין עד שייעשו, אבל אם התחיל לחלוב ולגוז בעונת החליבה והגיזה, מותר לקוץ, ודינו ככל תחילת עושי המלאכות, ומותר לפסוק. ועניין המידה לא נזכר כאן, אלא להלן.<br>ועיין במיוחס להריטב"א מה שהביא בשם "אית דמפרשי", ובחי' או"ש ב"מ ס"ד א' הביא סיוע מן התוספתא כאן לפירוש הריטב"א, ועיין מ"ש להלן, שורה 17, ד"ה מליטרא.

Halakhah 5

<small>12-13.</small> <b>אין פוסקין לא על האפרוחין, ולא על הפרגיות, ולא על הדגים שבטבריא וכו'. </b>וכ"ה בס' המקח והממכר שמ"ג ע"ט ע"ב, הנ"ל. וכ"ה בכפו"פ פ"ז, עמ' קל"ו, ולא הזכיר את שם התוספתא, וכבר שערתי בתס"ר (ירושלים תפרח"י) שהעתיק מס' המקח והממכר, כפי שנראה מגירסתו. וטבריא היתה מפורסמת במסחר הדגים, ודייגי טבריא נזכרים תכופות במקורותינו, ועל ידה היה מגדל נוניא (ταριχεαε) שהיה מפורסם במליחת הדגים,<sup class="footnote-marker">15</sup><i class="footnote">ואף הסופר איסטרבון ב־ .Geogr שלו סט"ז פ"ב סי' מ"ה הזכירו לטובה. ועיין מ"ש מנדל נון בספרו הכנרת, עמ' 187.</i> ואפרוחים ופרגיות<sup class="footnote-marker">16</sup><i class="footnote">כנראה שכאן כיוונו לגוזלי יונים, אעפ"י שפרגיות כוללות כל אפרוחים. ובתרגום הסורי הא"י מתרגם "כקן" שבישעיהו י', ד': היך קנא דפרגיא.</i> היו בזול בעונתן, והיה להם שער קבוע. ושער השוק של טבריא לדגים קבע לכל הסביבה, וכמו שאמרו בירושלמי פ"ה ה"ח, י' ע"ג: כל העיירות הסמוכות לטיבריא, כיון שיצא שער של טבריא פוסקין.<sup class="footnote-marker">17</sup><i class="footnote">והשוק היה, כנראה בדרומוס Collonada, δρόμος, איסטיו, של טבריא, עיין בבלי ע"ב ב'. ובכי"מ שם: איסרטיון, ובשו"ת הריב"ש סי' ש"ו: סרטיון. ושמא צ"ל שם: איס(ר)טיון, איסטיון, איסטוון. והוא פירוש נכון לדרומוס.</i> ועל דברים הללו אין פוסקין אעפ"י שיש לו, הואיל והוא לוקח על מנת שיתנם לו לאחר זמן, והם כולם ישתנו לאחר זמן (יגדלו ע"י טיפול, או יתקלקלו), והוא דבר שלא בא לעולם. ובעונתן יש לדברים הללו הרבה קופצים ויש להם שער באותו זמן, ואח"כ, אחרי עונתן, הם בוודאי מתייקרים, ואם מקדים מעות עליהם, יש כאן אבק ריבית. ועל עונת הדגים בטבריא, ראה מ"ש מנדל נון בספרו הנ"ל, עמ' 142, ועמ' 187. 
<small>13-14.</small> <b>ולא על חבילי קש. </b>אף הקש מתקלקל ונרקב אחרי רביעה שנייה. ועיין ירושלמי שביעית פ"ט ה"ז, ל"ט ע"א, ושלש שנים בדברי ר' הושעיה שם היא לשון גוזמא, כדרך הירושלמי. ועיין ר"ש שם פ"ט מ"ז. ולחבילי קש היה שער בכל מקום ולפיכך אין פוסקין עליו, עיין מ"ש להלן. 
<small>14.</small> <b>אבל פוסקין על הביצים, ועל הצפרים, ועל הדגים שבשאר כל מקומות. </b>והטעם הוא משום שבכל המקומות אין שער לדברים הללו, עיין להלן. ובס' המקח והממכר הנ"ל, וכן בכפו"פ הנ"ל, חסרה המלה "ביצים" בהעתקה מן התוספתא, אבל בס' המקח והממכר לעיל שם: וכמו כן אנו אומרים אין פוסקין מעות לא על האפרוחי' ולא על הפרגייו' לא על הדגי' שבטבריא ולא על <b>זבלה</b>,<sup class="footnote-marker">18</sup><i class="footnote">צ"ל: חבלי ]קש[.</i> אבל יכול לפסוק דמים על <b>הבצי'</b> ועל הצפרי' ועל דגי' שבכל מקום לבר מטברי' לבדה, ועל חבילי עצים. ומכאן ברור שבעל כפו"פ העתיק מס' המקח והממכר. 
<small>15.</small> <b>ועל חבילי עצים. </b>שאין להם שער בשום מקום. עיין מ"ש לעיל פ"ד הכ"א שורה 66, ד"ה וכתב הרשב"א. 
<small>15-16.</small> <b>זה הכלל, כל שיש לו גורן, קוצץ עמו כשער גורן, וכל שאין לו גורן פוסק עמו כשעה שירצה. </b>וכ"ה בד. ובס' המקח והממכר וכפו"פ הנ"ל: <b>כשער</b> שירצה. ובכי"ע: קוצץ עמו כל זמן שירצה. והיא היא. וגורן פירושו שכל הפרטים של הסחורה שוים בערך, כגון פירות, ביצים, קדרות (עיין להלן פ"ח סהכ"ז), ואפילו יונים,<sup class="footnote-marker">19</sup><i class="footnote">עיין מ"ש לעיל ח"ב, שביעית, עמ' 546, הערה 87.</i> אבל כאן העיקר הוא שער קבוע בשעת הגורן, אבל ביצים וציפורים וחבילי עצים אין להם שער קבוע, ואף דגים אין להם שער קבוע חוץ מטבריא. ומטעם זה פוסקין עליהם כמו שהוא רוצה, והוא טרשא דרב נחמן, הואיל ואין כאן שער ומחיר קבוע, וכל זמן שאינו מזכיר ללוקח מחיר יותר זול אם ישלם לו מיד, מותר, כדעת התוספות ס"ג ב', ד"ה ואמר. ובחידושי אור שמח ס"ד א' ציין לשו"ע יו"ד סי' קע"ג סעיף ז' ולבאר הגולה שם, והביא ראייה מן התוספתא כאן. 

Halakhah 6

<small>16-17.</small> <b>היה לפניו מאה צאן, ואמ' לו הרי גיזיהן של אילו עשויות עליך במאה של זהב מותר. </b>כל הברייתא הובאה בפי' רי"צ גיאת.<sup class="footnote-marker">20</sup><i class="footnote">לפי ספר הנר לר"ז אגמאתי 109 ע"א.</i> וטעם ההיתר הוא מפני שאין כאן ריוח ברור. ולשמואל (בבלי ע"ג א') דינו כקונה יין מן הפרדס. ואפילו לרב שאוסר (שם), הטעם הוא מפני שאם הפרדס לא יעשה פירות כלל יחזיר לו מעותיו, אבל כאן קונה מה שהוא רואה, כמו שפירשו קצת מן המפרשים. ומחוורתא היא שהתוספתא היא כשיטת שמואל הנ"ל בפרדס, עיין להלן. ובס' המקח והממכר הנ"ל: <b>כיצד</b>, היו לפניו מאה צאן וכו'. וקשה לפרש את המלה "כיצד", וגם בפירוש הרי"צ גיאת הנ"ל איננה. 
<small>17.</small> <b>מליטרא כך וכך, אסור. </b>טעם האיסור הוא פשוט, שהרי כאן אינו יכול להפסיד, ובוודאי מוזיל לו משום הקדמת המעות. ולפי פשוטו משמע שאפילו אם יש לו קצת גיזה על הצאן אסור לפסוק על <b>כל</b> הגיזה, כשיטת הר"מ ברפ"ט מה' מלוה ולוה, וכפי שהבין הרב המגיד שם, ד"ה בד"א, ובחי' הרמב"ן ס"ב א' ד"ה ומשמע לי. וכ"ה בחידושים המיוחסים להריטב"א ס"ד א' בשם "אית דמפרשי", וכן הסביר הרשב"א ס"ג א' את שיטת הר"מ הנ"ל. ועיין ביתר באור בתוספ' הרא"ש ע"ה א'. ועיין גם במאירי שם, עמ' 287. אבל רבינו יהונתן על הרי"ף בסוף פירקין (ע"ה א') חולק (טיפת יין אין לו), וכן כותב בחי' הר"ן נ"ז ב', ד"ה כגון: ולדעת מי שאומר<sup class="footnote-marker">21</sup><i class="footnote">כן דרכו של הר"ן על הרי"ף לציין לשיטת רבינו יהונתן בדיבור "יש אומרים" וכדומה.</i> דכה"ג (כלומר, אם יש לו מקצת) אפילו בהדיוט שרי וכו'. וכן משמע מתוספות רי"ד רפ"ה, עיי"ש. ועיין בחי' מהר"מ שיף ס"ד א', בפתחי שערים שם, ובחידושי אור שמח הנ"ל. ועיין בהגהת הרמ"א יו"ד סי' קע"ג סעיף ו', ובט"ז ובש"ך שם, ולהלן שם סי' קע"ה סעיף ד' ובט"ז שם ס"ק ה'. 
<small>17-18.</small> <b>ואם יש לו, מותר לגוז וליתן לו. </b>וכ"ה בס' המקח והממכר ובפי' רי"צ גיאת הנ"ל. ופירושו שאם יש לו כל הגיזה על הצאן, אע"פ שעדיין לא גזז, מותר לפסוק עליו. 
<small>18-19.</small> <b>היו לפניו מאה כור, ואמ' לו קמה זו עשויה עליך במאה של זהב, מותר. </b>וכ"ה בפי' רי"צ גיאת הנ"ל, ובחי' הרמב"ן ע"ג א', סד"ה פרדיסא. ובחי' או"ש ס"ד א' הגיה כאן: "<b>בת</b> מאה כור" וכו'. ואין צורך, שהרי הוא אומר מפורש <b>קמה</b> זו, והכוונה שהיו לפניו קמה שתעשה לפי האומדנא מאה כור, ומכר לו במחיר של תלוש (במשנתנו רפ"ה עיי"ש), מותר, שהרי יש לו התבואה, וגם יכול להפסיד אם תלקה בברד, או תתייבש. ובירושלמי פ"ה ה"ו, י' ע"ג: דבי ר' ינאי אמרי פוסקין על השחת. ולפי פשוטה היא כשמואל בבבלי ע"ג א', כפי שכתבנו לעיל. 
<small>19.</small> <b>מכור כך בכך, אסור, ואם יש לו מותר לקצור וליתן לו. </b>וכ"ה ("לקצור") גם בד ובפי' רי"צ גיאת הנ"ל. אבל בכי"ע: <b>לקצוץ</b> וליתן לו. 

Halakhah 7

<small>20.</small> <b>אדן לחבירו הילך מאתים זוז וכו'. </b>ס' המקח והממכר, ע"ט ע"ב, ופי' רי"צ גיאת הנ"ל, וכן במשפטי הלואות לרב האיי (קרוב לסופו) צ"ו ע"ב: שילוה המלוה על כל תבואות שדה הלוה, ולא הזכיר מנין ידוע, ולא פסק עמו על שער ידוע, ואע"פ שלא באה התבוא', או באה ולא בשל הקצי', כמו שאמרו אומ' אדם לחברו הילך מאתים זוז וכו', כלפנינו. ותוספתא זו הובאה סתם בחי' הרשב"א ע"ג א', ד"ה ומודה, ובשם התוספתא בחי' הרמב"ן ובריטב"א שם. ועיין מש"ש בשיטת רב שאסר בפרדיסא. וכבר אמרנו לעיל שלפי פשוטן הברייתות כאן הן כשמואל שם.<br>והכתיב "אדן" רגיל בכ"י זה בסדר זרעים, עיין מ"ש לעיל ח"א, ריש עמ' 1. ועיין גם להלן, שורה 27.

Halakhah 8

<small>21.</small> <b>מלוה אדם את עריסיו מארבע בסלע, מסאתים בסלע וכו'. </b>במשנתנו פ"ה מ"ח: מלוה אדם את אריסיו חטין בחטין לזרע, אבל לא לאכול. והטעם הוא שבכל אדם אסור ללוות סאה בסאה שמא תוקיר הסאה בשעה שיחזירנה, ולפיכך חייב לעשותה דמים, שאם תוקיר ישלם הלוה לפי דמיה בשעת ההלואה, כמפורש בפ"ה מ"ט, ובברייתא ע"ה א'. וטעם ההיתר באריס מפורש להלן. והפירוש בתוספתא הוא שמלוה אדם עריסיו חטים לזרע בשעה שהן נמכרות ארבע סאין בסלע (המחיר הרגיל) שיחזיר לו אותה המדה של החטים, אפילו כשנמכרות סאתים בסלע. 
<small>22-23.</small> <b>בזמן שלא ירד לתוך שדהו, אבל אם ירד לתוך שדהו הרי הוא כאחד מכל אדם. </b>בבלי ע"ד ב'. ובספר הנר לר"ז אגמאתי שם, 121 ע"א, העתיק את לשון הבבלי, וציין למקורה בתוספת בבא מציעא דנזיקין. ופירשו בבבלי שם שבמקומו של התנא שלנו בעל השדה היה נותן את הזרע, וכל זמן שלא ירד לתוך שדהו אינו עריסו, ובידו להתנות עמו מה שהוא רוצה, ולפיכך כשהוא נותן לו את הזרע יכול לומר לו תן לי בתחילה מן השדה שלי את הזרע שנתתי לך ואח"כ תקח את חלקך המגיע לך, ועל מנת כן קבל את השדה שיקבל פחות משאר האריסים. אבל כשכבר ירד לתוך השדה ונתחייב לתת לו זרע כמנהג המקום, הרי עכשיו העריס הוא ככל אדם, ואין בידי בעל השדה להטיל עליו תנאים חדשים, ואסור להלוות לו סאה בסאה, אלא אם כן עשאה עליו דמים. אבל במשנתנו שלא חלקו בזה הוא משום שבמקומו של התנא של משנתנו האריס היה נותן את הזרע וכל זמן שלא נתן את הזרע, אפילו אם ירד לתוך השדה, בעה"ב יכול לסלק אותו, ולפיכך מותר לו להטיל עליו תנאים אפילו אהרי שירד לתוך השדה. 

Halakhah 9

<small>23.</small> <b>פוסק אדם עם עריסיו לזרע. להוצאה, הרי זה אסור. </b>תיבת "עם" ליתא בכי"ו, ואיתא בכי"ע וד. כלומר, מה שאמרנו לעיל שאדם יכול להתנות עם עריסיו כשמלוה להם, הוא דווקא שההלואה היא לזרע גרידא, וכפי שהוסבר לעיל, אבל אם הלואת הפירות היא להוצאות בשדה, שהאריס חייב בהם (עיין בבלי ק"ד ב'), אסור. והטעם הוא משום שהוצאות אילו נקבעות אחרי שירד האריס לתוך השדה, ודינו ככל אדם, וכמו שנתבאר לעיל. ובמשנתנו הנ"ל: לזרע, אבל לא לאכול, והוא הדין בהוצאות אחרות שמוטלות על העריס. 
<small>24-25.</small> <b>אפי' זרע והותיר בסאה, בסאתים, לא יוציאם לאמצע לתוך שדהו עד שיעשם עליו דמים. </b>בד חסרה המלה "בסאה", ובכי"ע: <b>והוציא</b> בסאה, בסאתים לא יוציאם וכו'. וכנראה שהכוונה היא שאפילו אם הותיר מן הזרע כסאה, או כסאתים, וההלוואה היתה בהיתר, אסור לו להוציא את הפירות לתוך שדי עצמו לאמצע (כמו למחצה לשליש ולרביע), ודינו ככל אדם שאסור ללוות סאה בסאה אלא אם כן עשאה דמים, כלעיל. (פתחי שערים). 

Halakhah 10

<small>25-26.</small> <b>פסק הימנו חיטין ונתן לו שעורין, שעורין, ונתן לו חטין, אסור. </b>פירש במ"ב (בשם תוספת בכורים) שהכוונה ללוה סאה בסאה בכלל, בשעה שיש לו, עיי"ש. אבל מתוך העניין כאן מוכח שמדברים בבעה"ב שפסק עם עריסו לתת לו לזרע. והכוונה שאם פסק אתו מתחילה לתת לו חטים, ואח"כ חזר בו ונתן לו שעורים, אסור, ודינו כאילו פסק מתחילה אחרי שהאריס כבר ירד לתוך שדהו. 
<small>26.</small> <b>לא יאמר לו הילך מנה וצא וקח לך מן השוק, אלא לוקח ונותן לו. </b>כלומר בעל השדה לא יאמר לו לעריסו הילך מנה וקנה לך בשוק את הזרע שאני מלוה לך, מפני שלא התירו במשנתנו אלא חטין בחטין, אבל לא מעות (שהרי אין לאריס חיטין) מפני שנראית כהלואה ממש. והוא הדין שהעריס לא יאמר לבעל השדה הילך מנה וצא וקח לך את הזרע בשוק, לשיטת הראב"ד שהביא בס' התרומות שמ"ו ח"ה סוף סי' ג', ובטיו"ד סוף סי' קס"ב (אם הוקרו החטים). 
<small>27.</small> <b>או' אדן לחבירו הלויני חבית של יין עד שיבא בני, או עד שאפתח את הדות. </b>במשנתנו פ"ה מ"ט: עד שיבא בני, או עד שאמצא מפתח, והלל אוסר. והברייתא מפסיקה כאן בין דברי ת"ק ובין דברי הלל בהלכה הבאה. ובירושלמי פ"ה ה"י, י' ע"ד. עד שתים שלש שבתות מותר. ועיין בחי' הרשב"א ע"ה א'. ועיין לעיל פ"ד ה"ט ומש"ש. 
<small>28-29.</small> <b>היתה לו חבית בתוך הדות, ונפתחה הדות ונפלה ונשברה, אע"פ שחייב באחריותה, מותר. </b>כלומר, אעפ"י שהלוה חייב באחריות אפילו באונסים, ומכאן שאיננה כלל ברשות המלוה ולא קנאה, מ"מ מותר משום שלעניין פסיקה אין המלוה קונה את החפץ, אלא מכיוון שיש לו ללוה התירו חכמים בכגון דא, עיין בתוספות ס"ב א', ד"ה בשמשך. ועיין להלן בסיפא. 
<small>29.</small> <b>והילל אוסר. </b>משנתנו הנ"ל. ועיין מ"ש לעיל, ד"ה או' אדן. ועיין בפתחי שערים ע"ד ב' (נ"ז ע"ד מן הספר), ד"ה ונ"ל קושי' התוספ'. 
<small>29-30.</small> <b>למה זה דומה לנותן מעות לחבירו ליתן לו פירות בגורן ונגנבו או אבדו, חייב באחריותן. אם פחתו, או הותירו, חייב להעמיד לו. </b>כלומר, שלקח ממנו פירות שהיו לו, ועדיין לא יצא השער, ופסק עמו כשער הגבוה, בין שפיחתו בין שהותירו (לפי השערים) חייב להעמיד לו, אעפ"י שנגנבו, או אבדו, ואין כאן משום רבית, אף בנידון שלפנינו מותר כשנשברה החבית וחייב באחריותה. ובחי' הרמב"ן והרשב"א (ובשמו בנ"י פ"ה סי' ת"ד) ס"ד א' הביאו את התוספתא כאן וחילקו בין ההלכה שלנו ובין פסקו של אביי (ס"ד א'), משום שכאן לא ייחד לו את הפירות, ובפסקו של אביי ייחד לו את החבית, ולפיכך הקשה רב שרביא מה שהקשה. ועיין בתוספות ס"ד ב', ד"ה האי. והלשון "פחתו" מגומגם שהרי אם פחת השער לא יקבל ממנו הלוקח, אלא אין כאן אלא מליצה שהם כולם באחריות המוכר. ולפ"ז אין צורך להגיה את הנוסחא בבבלי ס"ד רע"ב, עיין דק"ס שם, עמ' 182, הערה ק'.<br>ובפתחי שערים פירש אם פיחתו, פיחתו במדה, והוא קשה שהרי כבר אמר שאם אבדו חייב באחריותן, וכנראה שהוא חילק בין אבדו הפירות לבין שהם קיימים. ועיין בחי' או"ש לב"מ ס' ע"א מן הספר.

Halakhah 11

<small>31-32.</small> <b>לגין, וחצי לגין, רביעיות, ושמיניות, רשיי שיאמר לו תן לי מיד בפחות, ואינו חושש משם רבית. </b>לכאורה אין כאן מקומה של ברייתא זו והסמוכה לה, אלא לעיל פ"ד ה"ב (בעניין מרבין על השכר), וכמו שהסברנו שם. וברי"ף פ"ה סי' ת"ד וברא"ש שם סי' נ"א ובכמה ראשונים שנביא להלן בהלכה הבאה הסמיכו באמת את ההלכה הבאה שנשנית כאן רק אגב ההלכה שלנו לענין מרבין על השכר. ונראה שכאן מתחיל עניין חדש, והוא מעין ההלכה להלן: המוכר יין ושמן לחבירו כל ימות השנה וכו'. ואף כאן מדברים בחנווני שמוכר קימעא קימעא בהקפה, ואח"כ בא עמו לחשבון (כלהלן ב"ב פ"ה ה"ח. ועיי"ש פ"ו הי"ב), והמחירים הם איפוא קבועים על פי שערי ההקפה, ומלמדת התוספתא שמותר לו לחנווני להציע ללוקח שישלם לו מיד את כל החשבון, ויפחית לו מן החוב. וממילא נראה שאין חשש של רבית גם לחנווני שנותן בהקפה שמשלמים לו אח"כ לפי המחירים הרגילים. ועיין ר"מ פ"ח מה' מלוה ולוה ה"א, ובשו"ע יו"ד סי' קע"ג סעיף א' ובבאור הגר"א שם ס"ק ב'. ובס' המקח והממכר שמ"ב ע"ח ע"א, מביא את התוספתא שלנו (והוא גורס: לוקח במקום לקח) ומסביר שהויתור מן החוב הוא מתנה, ובמקום שאין אגר נטר מותר למלוה לתת מתנה. וכבר כתבנו לעיל פ"ד הנ"ל שאיסור <b>נטילת</b> רבית היא על המלוה, <b>ונתינת</b> רבית על הלוה, אבל מותר לו לקחת, עיי"ש. ואגב הבבא שלנו שנו את הבבא הבאה. 

Halakhah 12

<small>32-34.</small> <b>כיוצא בו, הלוקח מקח מחבירו על מנת ליתן לו מיכן עד שנים עשר חודש, רשיי שיאמר לו תן לי מיד בפחות, ואינו חושש משם ריבית. </b>כלומר, אעפ"י ששנינו במשנתנו פ"ה מ"ב שאין מרבין על המכר, הוא דווקא שקבע לו מתחילה את המחיר מעכשיו, ואח"כ אמר לו שאם ישלם לו לגורן ישלם לו יותר, אסור. אבל בנידון שלפנינו שמכר לו חפץ, או שדה, וקבע לו את המחיר שישלם לו בעוד זמן, והחזיק בה, ואח"כ אמר שאם ישלם לו מיד יפחות לו מן המחיר, מותר, וכמו שהוסבר לעיל פ"ד ה"ב בעניין מרבין על השכר.<br>ולעיל שקלים פ"ב הי"ב, עמ' 210, שנינו שאם הקדש חייב מעות למספק לו יינות שמנים וסלתות, יכול המספק לומר לו לגזבר: תן לי מיד בפחות מעכשיו, אין כן משם ריבית. ולא מפני שהוא קודש (כלומר, טעם ההיתר הוא לא משום שאין ריבית לגבוה), אלא אף המוכר חפץ לחברו על מנת ליתן לו כל שנים עשר חודש, רצה אומ' לו תן לי בפחות מעכשיו, אין כן משום ריבית, ועיין בשנו"ס שם.<br>והנה בה"ג ה' ריבית ד"ו צ"ה ע"א (הילדסהיימר, עמ' 381), וממנו בתשה"ג שערי צדק ש"ב מח"ד סי' כ"א, ו' סע"א (בשם מר רב יהודאי), וכן בס' המקצועות, הוצ' ר"ש אסף, עמ' ס"ו: המוכר חפץ לחברו על מנת וכו'. והוא כלשון התוספתא בשקלים. וכן באגודה ב"מ סי' פ"ו, י"ט רע"ב: תניא בתוספתא <b>המוכר</b> שורו (צ"ל: שדה) לחבירו וכו'.<br>והתוספתא הובאה כגירסתנו כאן (בשינויים קלים) בס' המקח והממכר שמ"ב, ע"ח ע"א, הנ"ל, ברי"ף פ"ה סי' ת"ט, או"ז ב"מ סי' קפ"ב, כ"ו ע"ב (בשם הרי"ף), סמ"ג לאוין קצ"ג, ס"ג ע"ד, רמב"ן ס"ה א', ד"ה שכירות, ס' התרומות שמ"ו ח"ד סי' י"ב, רשב"א ס"ה א', ד"ה הא דאמרינן (בשם הרי"ף), במיוחס להריטב"א שם, ד"ה מתניתין, במרדכי פ"ה סי' שי"ז, ברא"ש פ"ה סי' כ"א, בשו"ת הריב"ש סוף סי' י"ט (בשם הרי"ף), בתשובת ר' אברהם אבוהב בסוף שו"ת ר"י בן הרא"ש, נ"ג ע"א. והוסיף במרדכי הנ"ל: ונראה לרבינו אבי העזרי דדוקא לאחר גמר המכר אמר לו תן לי בפחות, אבל מעיקרא לא, דתנן (פ"ה מ"ב) ואם לגרן בי"ב מנה, אסור.<sup class="footnote-marker">22</sup><i class="footnote">ומן הראבי"ה בכמה מן הראשונים.</i> ועיין מ"ש לעיל, שורה 31–32, ד"ה לגין, בשם הר"מ רפ"ח מה' מלוה ולוה ושו"ע ריש סי' קע"ג.

Halakhah 13

<small>34-35.</small> <b>המוכר יין ושמן לחבירו כל ימות השנה חייב להעמיד לו כדרך שהעמיד בקטלזין. </b>כלומר, מי שהקדים מעות לחבירו על מנת שיעמיד לו יין ושמן קימעא קימעא לשימוש ביתו, חייב להעמיד לו ע"פ השער שמוכר בקטלזון. וכבר הוכחתי במאמרי "עשר מילין"<sup class="footnote-marker">23</sup><i class="footnote">"אשכולות" ס"ג, ירושלים תשי"ט, עמ' 75 ואילך.</i> שאין "קטלזון" אלא κοτυλίζων והמוכר בקטלזון פירושו מוכר, ἐν τῶ κοτυλίζειν כלומר, בקימעונות, ואף בסורית "קטוליסטא" פירושו מוכר במידה קטנה.<sup class="footnote-marker">24</sup><i class="footnote">כמו שפירשו לנכון שיינהאק ור"י כהן, עיי"ש במאמרי הנ"ל, עמ' 76, הערה 8.</i> והברייתא שלנו מלמדת שהקטוליסטא, והיינו מי שמוכר יין ושמן, לגין, וחצי לגין, רביעיות, ושמיניות,<sup class="footnote-marker">25</sup><i class="footnote">כמפורש לעיל שורה 31–32, ד"ה לגין.</i> ולא התנה עם הלוקח כשער הגבוה, חייב להעמיד לו במחיר שמוכר בהנותו קימעא קימעא. ומשמע שאם מוזיל לו מפני שהקדים לו את המעות אסור משום אבק ריבית, וביין ושמן יש שער קבוע, ואסור אפילו לטרשא דר' נחמן. והוא הדין שאם רוצה למכור ביוקר, רשאי הלוקח למחות בידו. וכתב רב האיי בס' המקח והממכר שמ"ג, ע"ט ע"ב: ראוי ויכול להתנות עמו על מכירת הפירות על השער שיצאו הפירות בשעת לקיחתו ממנו, ולא יש שום איסור כלל, כדגר' (פ"ה מ"ד) פוסק עמו בשער הגבוה, ר' יהודה אומ' יכול לומר לו או תן לי כזה, או תן לי מעותי. וכוונת הגאון שלת"ק מותר להתנות, ולר' יהודה אפילו לא התנה הדין כן. 
<small>35.</small> <b>ולא יהא מוכר את החבית בשלשה שערים. </b>כלומר, שלא ינהג כמנהג ירושלים (להלן בסמוך הי"ד, שורה 38, עיין מש"ש), אלא מערב את היין בחבית ומוכר את הכל בשער אחד. 
<small>35-36.</small> <b>ואם היה מסביב והותיר, מוכר את השאר באי זה מהן שירצה. </b>"היה מסבב" פירושו היה מסחר ומחזר בעיירות, וכמו שאמרו בירושלמי מעשרות פ"ב ה"ג, מ"ט ע"ד: דנפקין <b>וסחרין</b> ארבע וחמש קוריין, ועיין מ"ש ע"ז בספרי יוונית ויוונות, עמ' 136 ואילך. ואין "סחרין" אלא "מסבבין", מחזרין, עיין מש"ש, וכן בירושלמי ב"ב רפ"ט (בכיר"ז): והבנים <b>יסחרו</b> על הפתחים, עיין מש"ש בפירושי. ואף כאן פירושו שאם היה רוכל ומסבב בעיירות בחביתו של יין, והותיר, אין לשיריים שום שער ויכול למוכרו בכל מחיר שירצה (אם יתרצה הלוקח). 

Halakhah 14

<small>36-37.</small> <b>איגראנמין היה בירושלם, ולא היו ממונין על השערים, אלא על המדות בלבד. </b>בד: איגרי ממון היה בירושלם וכו'. ובכי"ע: <b>איגראנאמין</b> היה בירושלם וכו'. ובתוו"כ קדושים פ"ח ה"ח, צ' ע"ב: <b>יהיה לך</b>.<sup class="footnote-marker">26</sup><i class="footnote">כלומר, <b>אבן שלמה וצדק יהיה לך </b>וכו', דברים כ"ו, ט"ו, ועיין ויקרא י"ט, ל"ו.</i> מנה לך אגרדמים על כן, וכ"ה בספרי פי' רצ"ד, עמ' 313, ועיין בשנו"ס שם. ובדפוסים שם במקום "על כך", "על המדות". ובירושלמי ב"ב ספ"ה, ט"ו רע"ב: יהיה לך מנה לך אנגרמוס על כך. ובבבלי שם פ"ט א': יהיה לך מלמד שמעמידין אגרדמין למדות, ואין מעמידין אגרדמין לשערים. בבבלי הנ"ל אמרו שיש ששנו: בין למידות בין לשערים, עיי"ש. ואין כאן אלא מחלוקת בפירוש הברייתא, והיינו שרובם פירשו "על כך", או "על כן" בדווקא במשקל ובמדה, אבל אחרים פירשו שעל כך הוא לאו בדווקא ואף השערים בכלל.<br>והנה מן הספרות הרבנית אנו יודעים שמשרתו של ἀγορανόμος<sup class="footnote-marker">27</sup><i class="footnote">במקורות שלנו נשתבשה המלה תכופות: אגרדמים, אנגרמוס, וכדומה.</i> היתה קבועה בא"י<sup class="footnote-marker">28</sup><i class="footnote">ואף יוסיפוס בקדמוניות היהודים סי"ח קמ"ט, מוסר על מינוי אגריפס לאגרונומוס בתחום טבריא.</i> ובזמן העתיק היה תפקידו להשגיח על המדות ועל טיב הסחורה, כפי שנראה מן המקורות העתיקים.<sup class="footnote-marker">29</sup><i class="footnote">עיין תוספתא ע"ז פ"ח (כי"ע פ"ז) ה"ו ומקבילות, דברים זוטא, עמ' 3.</i> אמנם כשמשרה זו היתה חלק מן הליטורגיות של הבולי, והאגרונומוס היה חייב לספק פירות, והיה תכופות מספק על חשבונו, ברור שהיה יכול גם להשגיח על השערים, עיין מ"ש רוסטופציף בספרו The Social and Economic History of The Roman Empire עמ' 599, ובחומר שהביא שם מן הכתובות.<br>ובזמן יותר מאוחר, בזמן האינפלציה, ובפרט בזמן קביעת המחירים, בזמן דיאקליטיאנוס, בוודאי שהשגיחו גם על השערים.<sup class="footnote-marker">30</sup><i class="footnote">עיין מ"ש על בעל השוק, רב שוק, לוגיסטיס, השבן, בספרי Texts and Studies, עמ' 93, הערה 241, ולהלן שם, עמ' 108.</i> וכן יוצא מן הבבלי יומא ט' א': מתוך שפרהדרין הללו חובטין אותן, ואומרים להם מכרו בזול וכו', מאי פרהדרין פורסי. ואעפ"י שמוצא המלים לא נתברר לי, מ"מ ברור שהם היו גויים, והנני מוציא אישור לכך מן הירושלמי דמאי פ"ב ה"א, כ"ב ע"ג: תיפתר שהיה אגרונימוס <b>גוי</b>,<sup class="footnote-marker">31</sup><i class="footnote">כ"ה בכי"ר שם, ולפנינו בטעות: גדול.</i> ודחק עליו להיות מוכר בזול.<sup class="footnote-marker">32</sup><i class="footnote">ביפה עינים ליומא לא העיר על כך, משום שהיתה לפניו הגירסא המשובשת שבדפוסים.</i> ומדברים כאן במדות שלמות וחסרות ממש. וכן, כנראה היתה המסורת בבבלי ב"ב פ"ט א'. אבל בירושלמי שם ספ"ה, ט"ו ע"ב, <b>בכיר"ז</b>, מסורת אחרת, עיין מש"ש בפירושי.
<small>37-38.</small> <b>כשהיתה חבית נמכרת בירושלם, בשלשה שערים, פיה, שוליה ואמצעיתה. </b>כלומר, כשהיתה חבית נמכרת בירושלים היתה נמכרת<sup class="footnote-marker">33</sup><i class="footnote">ויש כאן לשון קצרה, עיין מ"ש לעיל פ"ד, הערה 10.</i> בשלשה שערים וכו'. והטעם הוא שבירושלים היה חלק גדול מן היין הולך לנסכי ציבור ולנסכי יחיד, ולא היו מביאין נסכים לא מפי החבית ולא משוליה, כמפורש במשנת מנחות פ"ח מ"ז, עיי"ש הטעם.<sup class="footnote-marker">34</sup><i class="footnote">ועיין מ"ש בספרי יוונית ויוונות בא"י, עמ' 265, בבאור כל המשנה שם ע"פ מקורות יווניים שעסקו במיוחד בטיב היינות.</i> וממילא לא היו מערבין את היין בחבית, ורשאים היו למכור את היין בשלשה שערים. 
<small>38-41.</small> <b>אומ' אדם לחבירו ילך חמורי עמך היום, ושלך עמי למחר, תחרוש פרתי עמך [היום, ושלך עמי למחר, אבל לא יאמ' לו חמורי עמך היום למזרח, ושלך עמי למחר למערב, החרש פרתי עמך היום] במזרח ושלך עמי למחר במערב. </b>כ"ה בד וכגי' ד כע"ז גם בכי"ע. ולפנינו השמטה ע"י הדומות. ובמשנתנו בפ"ה מ"י: אומר אדם לחברו נכש עמי ואנכש עמך, עדור עמי ואעדור עמך, ולא יאמר לו נכש עמי ואעדור עמך וכו', חרוש עמי בגריד, ואני אחרוש עמך ברביעה וכו'. כלומר, לא יאמר לו אעשה עמך היום מלאכה אחת ותעשה אתי אותה מלאכה במקום אחר (ששם המלאכה יותר קשה).<sup class="footnote-marker">35</sup><i class="footnote">דוגמת גריד ורביעה.</i> ופשיטא שמדברים בכמות אחת של מלאכה, והיינו שיעור ידוע בשטח. ודין שכירות בשכירות אינו כדין סאה בסאה, ואין חוששין שמא למחר תתייקר השכירות ונמצא משלם יותר ממה שהתחייב לו, ועיין בס' התרומות שער מ"ו ח"ד סי' נ' שדייק מכאן שמותר לומר הלויני מנה עכשיו, ואני אלוה לך מנה לאחר זמן. ועיין בהגהת הרמ"א יו"ד סי' ק"ס סעיף ט' ובבאור הגר"א שם ס"ק ט"ז, ומ"ש לעיל פ"ה הט"ו, שורה 39–40, ד"ה ומכאן מוכח.<br>ולעצם העניין כאן עיין במה שהאריך בפתחי שערים, נ"ח ע"ב מן הספר, עיי"ש דברים מצויינים, כדרכו.
<small>41.</small> <b>ואם היה שכר שוה, הרי זה מותר. </b>כלומר, אם אפילו המלאכה שלאחר זמן היא קצת יותר קשה, אבל כשאין הפועלים מקפידים על כך, או שלאחר זמן אין המלאכה מצויה, והפועלים נשכרים למלאכה קשה במחיר של מלאכה קלה עכשיו, מותר, כפי שכבר נתבאר ששכירות בשכירות אין דינה כסאה בסאה שיש שם הלואה. ועיין בפתחי שערים הנ"ל, נ"ח ע"ד. 

Halakhah 15

<small>41-42.</small> <b>ר' יהודה אומ' כל ימי הגריד אחד, וכל ימי הרביעה אחד. </b>פיסקא ממשנתנו בסוף פירקין הנ"ל, ושם נשנית בסתם. ופירש"י שלא דקדקו בכך שיום אחד ארוך מחבירו, או שביום אחד המלאכה קשה מחבירו. ובתשה"ג אסף (ירושלים תרפ"ט), עמ' 254: כל ימי גריד אחד זו תקופת תשרי שהשדות בה יבישות. רביעה מ[תחל]ה בתקופת שבת (צ"ל: טבת). והכוונה למשנתנו הנ"ל. וגריד היא ברגיל בניגוד לטינא, עיין לעיל כלאים פ"א, ומש"ש, עמ' 606, ד"ה במקום הטינה. ועיין אוה"ג מו"ק, התשובות, עמ' 10. והנכון הוא גריד, ולא גריר, עיין באוה"ג שם. 
<small>42-44.</small> <b>האומר לפועל הילך מנה זה ויהא בידך שתעשה עמי בפעולה לגורן מדינר ליום, והיה יפה סלע ביום, אסור. הימנו מדינר ליום, והיה יפה סלע ביום, מותר. </b>בד (ברישא): סלע ביום מותר, והשאר נשמט. בכי"ו תיבת "מותר" (בסיפא) ליתא. ובכי"ע הגירסא ככי"ו, אלא שמסיים בסוף: <b>מותר</b>. וכן כנראה היתה הגירסא בד אלא שנשמט שם [אסור. הימנו מדינר ליום והיה יפה סלע ביום]. וכבר העירותי בתס"ר, עמ' 120 (ירושלים תפרח"י) שזו היא הגירסא הנכונה ושכן הוא בכי"י ובראשונים בבבלי ב"ב פ"ו ב' - פ"ז א'. ופירש הרמ"ה שם "הימנו מדינר ליום" היינו שמתחיל מעכשיו, ולפיכך מותר עיי"ש. ועיין בתוספות שם פ"ו ב', ד"ה דינר, מ"ש בשם רשב"א, וכן הביא המאירי כאן, עמ' 273, בשם גדולי המפרשים (הראב"ד). ועיין מ"ש הגאון בעל פתחי שערים למשנת מרבין על השכר ס"ה א' (כ"ד ע"א מן הספר), שדן בה בטוב טעם, כדרכו. 

Halakhah 16

<small>44-45.</small> <b>הנותן מעות לחבירו ליתן לו פירות בגורן, חייב להעמיד לו בשער בינוני. </b>וכגון שהתנה עמו שימכור לו כשער שבשעת הלקיחה,<sup class="footnote-marker">36</sup><i class="footnote">עיין בס' המקח והממכר שמ"ג, ע"ט ע"ב.</i> או שלא התנה אתו כלל,<sup class="footnote-marker">37</sup><i class="footnote">וכת"ק שבמשנתנו פ"ה מ"ז ולהלן בסמוך.</i> ופסק בשעה שעדיין לא יצא השער, ולא היו לו פירות. ובבבלי פ"ז א': השוכר את הפועל ואמר לו כאחד וכשנים מבני העיר, נותן לו כפחות שבשכירות דברי ר' יהושע, וחכמים אומרים משמנין ביניהן. ופיר"ח:<sup class="footnote-marker">38</sup><i class="footnote">לפי שטמ"ק שם ואו"ז סי' רפ"ב, מ' ע"ב.</i> מחשבין הגדול שבשכירות והפחות שבשכירות וכולל זה עם זה, ונותן לו חציו של שניהן, וזהו בינוני. ובה"ג, הוצ' ר"ע הילדיסהיימר, עמ' 389, גרס בבבלי <b>משלשין</b> ביניהן, והוא כפירוש ר"ח. ועיין בפירוש רבינו יהונתן על הרי"ף, סד"ה השוכר, ולהלן שם (נ"ב א') שרצה להדחיק פירוש זה בירושלמי (ועיין שטמ"ק שהביא את דבריו). ועיין הפירוש ברש"י במקומו ובשטמ"ק פ"ז א'. ובחי' הרמב"ן שם הביא את התוספתא כאן לראייה לפירוש הר"ח.<br>וביתר באור בפירוש הרא"ה שהביא בחי' הר"ן פ"ז א': משמנין ביניהם, פי' שנותן לו כשער בינוני, וכן הדין במוכר אי דאמר ליה כדשיימי אינשי, ואיכא תלתא דשיימי הכי ואיכא תלתא דשיימי הכי (עיין גם בחי' הרמב"ן הנ"ל) הולכין אחר שומא בינונית.<sup class="footnote-marker">39</sup><i class="footnote">עיין בבלי ב"ק ק"ז א' ומ"ש לעיל כתובות פי"א, עמ' 359 ואילך.</i> וכן הפוסק על שער שבשוק חייב להעמיד לו בשער בינוני, והכי איתא בתוספתא הנותן מעות לחבירו ליתן לו פירות בגורן וכו' (כגירסא שלפנינו), והא דאמרינן התם דשור בשוורי אני מוכר לך, מראהו <b>כחוש</b>, ובית בביתי אני מוכר לך מראהו עלייה, משום דגריעא, וכדמוכח בפרק המוכר את (צ"ל: המודר מן) הירק (נ"ו א') ובפרק בתרא דמנחות (ק"ט ב'), שאני התם דאמר בשוורי וכו', והביאו בנ"י רפ"ז. ועיין מ"ש להלן בשם הריטב"א.<br>ובחי' הריטב"א פ"ז א': <b>ובירושלמי</b> אמרו לעניין הפוסק על הפירות הנותן מעות לחבירו וכו' (כלפנינו). וכנראה שיש שם ט"ס, וצ"ל: בתוספתא, שהרי רבינו בעצמו מביא את הברייתא שלנו בגיטין ס"ו א', ד"ה מתקיף, בשם התוספתא. ושמא נגרר רבינו אחרי ר' יהונתן, עיין מ"ש לעיל. ואף הריטב"א ממשיך: וכדאמר התם בית בביתי אני מוכר לך, שור בשורי אני מוכר לך, מראהו <b>מת</b>, מראהו <b>נפול</b> וכו'. ולפנינו שם לא נזכר שור.<sup class="footnote-marker">40</sup><i class="footnote">ולא נזכר אלא עבד, וגם לא נזכר כחוש, ועיין לעיל שם לעניין הקדש.</i><br>והתוספתא שלנו הובאה גם במ"מ פ"ט מה' שכירות ה"ב,<sup class="footnote-marker">41</sup><i class="footnote">כראייה לפירוש הר"מ בעניין שומא, עיין מ"ש לעיל. ועיין בלח"מ שם ה"ג שהאריך בעניין.</i> ועיין בתשובת התשב"ץ, בעניין ממון המוטל בספק ח"ב סי' רע"ב, נ"ד ע"א, ד"ה והדרך הא'.
<small>46.</small> <b>בשער הזול, נותנין לו וכו'. </b>כת"ק שבמשנתנו פ"ז מ"ה הנ"ל. והכוונה שאם פסק עמו בשער הזול נותן לו כשער הזול, אעפ"י שנתייקרו הפירות, עיין תוספות ס"ב ב', ד"ה אעפ"י. 
<small>47.</small> <b>בשער היוקר וכו'. </b>כלומר, אם פסק אתו בשער היוקר, ואח"כ הוזלו הפירות נותן לו כשער היוקר, כת"ק הנ"ל. 
<b>ר' יהודה אומ' לעולם נותנין לו כשער הזול וכו'. </b>כשיטתו במשנתנו פ"ה מ"ז, ומלמדת הברייתא שלא יאמר לו בפירוש "תן לי כשער הזול", מפני שנראה כריבית, אלא מבקש ממנו את הכסף בחזרה, ונותן לו רשות ליתן לו את הפירות, ומותר, מפני שיש כאן מקח חדש. 
<small>49-50.</small> <b>במה דברים אמורים בזמן שמוצא ליקח בכל מעות שנתן לו, אבל אין מוצא ליקח אלא כור אחד בסלע, נותן לו כור אחד בסלע, והשאר נותן לו כשער בינוני. </b>כנראה שהברייתא חוזרת לדברי הברייתא שלעיל, והיינו אימתי נותן לו כשער בינוני בעד כל הפירות, דווקא אם הוא מוצא ליקח את כל הפירות בשערים הנ"ל, אבל אם פסק עמו לתת לו שלשה כורים, ואינו מוצא ליקח אלא כור אחד בסלע נותן לו מפירותיו כור אחד בסלע, ורואה את הכור כאילו איננו, שהרי יכול היה לקנותו ולהוציאו מן השוק. ונותן לו בעד שני הכורים כשער בינוני, כגון אם היה שער אחד בשלשה סלעים כור, והשני בחמשה, נותן לו שני כורים בשמונה, ובעד כולם יחד בתשע. 
<small>51.</small> <b>ר' נחמיה ור' אליעזר בן יעקב פוטרין בלבלר. </b>במשנתנו ספ"ה: ואילו עוברין בלא תעשה וכו'. וחכמים אומרים אף הסופר. ועיין שמו"ר פל"א, ו'. ובמכילתא משפטים פי"ט, עמ' 316: ר' יהודה מתיר בלבלר. וכ"ה בכל הנוסחאות שם, והוא תמוה כיצד התירו לכתחילה ללבלר. ובכ"י מדרש חכמים שם: <b>פוטר</b> את הלבלר, אבל כ"י זה ידוע כ"מתוקן", ובכגון דא אין לסמוך עליו כלל. ולשיטתם הפטור בלבלר הוא משום שהוא כסרסור בעלמא שהוא פטור (ר"מ פ"ד מה' מלוה ולוה ה"ב). ואם ההלואה בריבית תתקיים גם בלעדו, אין כאן גם לפני עור לא תתן מכשול, למאן דאמר שאינו חייב אלא בתרי עברי דנהרא, עיין בתוספ' ע"ה ב' ד"ה ערב. לישנא מעליא נקט. ובירושלמי הנ"ל בכיר"ז: תני ר' שמעון בן לעזר יתר ממה שהן כופרין בעיקר הם חוטאים, שהם עושין את התורה פלסטון וכו'. וכן היתה הגירסא בשרי"ר, עמ' 306. 
<small>51-52.</small> <b>ופטרו את המלוה מללקות, מפני שהוא בקום עשה. </b>בבבלי ס"ב א': ר' נחמיה ור' אליעזר בן יעקב פוטרין את המלוה <b>ואת הערב</b>, מפני שיש בהן קום עשה. ולפי ההלכה שריבית קצוצה יוצאה בדיינין הפירוש פשוט שהמלוה פטור משום שחייב להשיב את הריבית, ויש כאן לאו הניתק לעשה, וערב לא נזכר בתוספתא. ובחי' הריטב"א שם: ואת <b>הערב</b> וכו' כך הגירסא בכל הספרים, ובודאי שזה דבר תימא וכו', ואיכא מרבנן דמחקי להו, ומסייעי להו דבתוספתא לא גרסינן ליה וכו', ועיין בשטמ"ק ובתוספות שם, ד"ה לא. 

Halakhah 17

<small>52-53.</small> <b>אמ' ר' יוסי בוא וראה כמה סמיות עיניהם של מלוי רבית. </b>כל הברייתות עד סוף הפרק בילקוט המכירי תהלים ספט"ו, מ"ג ע"א, בשם התוספתא. וכ"ה בשם ר' יוסי בירושלמי בסוף פירקין י' ע"ד ובבלי ע"א א'. ועיין במכילתא משפטים פי"ט, עמ' 316 (בשם ר' מאיר) ותו"כ בהר פרשה ה' ה"ג, ק"ט ע"ג. 
<small>53-54.</small> <b>מבקש שיפול עמו לחייו. </b>וכ"ה בד. ובכי"ע בטעות: <b>שנפול</b>. ובמכירי שיפול עמו <b>עד</b> לחייו. ובירושלמי: ומבקש לירד עמו לחייו. ובבבלי הנ"ל: אדם קורא לחבירו רשע יורד עמו לחייו. והגירסא "<b>עד</b> לחייו" היא גם בבבלי כאן באגדות התלמוד ועוד, (עיין דק"ס), ובבבלי קידושין כ"ח א' בגאונים (עיין אוה"ג שם, עמ' 73) ובתשב"ץ ח"ג סי' ר"ד. ועיין רש"י במקומו, בתוספות כאן, ד"ה אדם, ובאוה"ג הנ"ל. ועיין ברש"י מה שתמה על כך, ולפי גירסת התוספתא והירושלמי מעולם לא התירו לרדת לחייו של אדם שקרא לו רשע, אלא אמרו שהנעלב <b>מבקש</b> לרדת לחייו (כלומר, ואפשר שנמנע מלעשות כן מפני האיסור). ובתשב"ץ הנ"ל כותב: ויש מפרשים שיכול להכותו ולעטרו (צ"ל: ולסטרו) בלחייו. ועיין בשטמ"ק כתובות נ' א' מ"ש בשם תלמידי רבינו יונה, ומ"ש ר' ראובן מרגליות בשערי זהר ע"ג ע"ג, והעיר גם על הזהר משפטים קכ"ב ע"א. ומן התוספתא והירושלמי מוכח שפירוש יש מפרשים אינו אלא לחדודי בעלמא. 
<small>55.</small> <b>שאין לו חלק במי שפקד על הריבית. </b>וכ"ה בד וכ"ה (שפיקד) בכי"ע. וכן במכילתא משפטים פי"ט, סוף עמ' 316: ר' מאיר אומר המלוה ברבית ואומר לסופר בא כתוב ולעדים חתמו אין לו חלק במי שפקד על הרבית. ובמכירי תהלים הנ"ל: שאין לו חלק לעוה"ב, כמי שפוקר על המצות. והיא גירסא מתוקנת. ובבבלי הנ"ל: פלוני זה כפר באלקי ישראל. ובירושלמי הנ"ל: בואו והעידו שכפר במקום. ועיין הלשון להלן בתוספתא. 
<small>55-56.</small> <b>וכותב ומעלה בעירכיים. </b>כלומר, שלא יוכלו לערער, עיין ספרי קרח פיס' קי"ז, עמ' 135, בתוספות גיטין מ"ד א', ד"ה וכותב, ומ"ש לעיל מו"ק, עמ' 1240. 
<small>56.</small> <b>הא למדת שמלוי ריבית כופרין בעיקר. </b>וכן בירושלמי הנ"ל: <b>ללמדך</b> שכל המלוה בריבית כופר בעיקר. וכל הברייתא שלנו נסמכה לויקרא כ"ה, ל"ח: <b>אני ה' אלקיכם</b> וכו'. ומלמד הכתוב שהמלוה בריבית כופר ב"אני ה'". ועיין בתו"כ בהר הנ"ל ובשמו"ר פל"א, ו', ובהגהות הרש"ש שם אות ח'. 
<small>57.</small> <b>ר' שמעון בן לעזר או' יתר על מה שמרויחין הן מתחייבין וכו'. </b>בבבלי ע"ה ב': תניא ר' שמעון בן אלעזר<sup class="footnote-marker">42</sup><i class="footnote">כ"ה בכי"י ובראשונים, ולפנינו נשמט "בן אלעזר".</i> מלוי רבית יותר ממה שמרויחים מפסידים. ועיין מ"ש להלן בשם הירושלמי. 
<small>57-59.</small> <b>שהן עושין את התורה פליסטיר ואת משה טפיש ואומרין אילו היה משה יודע שכך היו מרויחין לא היה כותב. </b>בבבלי הנ"ל: <b>ולא עוד אלא</b> שמשימים את משה רבינו חכם ותורתו אמת ואומרין אילו היה יודע וכו'. ופירש"י: לישנא מעליא נקט. ובירושלמי הנ"ל בכרי"ז: תני ר' שמעון בן לעזר יתר ממה שהן כופרין בעיקר הם חוטאים, שהם עושין את התורה פלסטון וכו'. וכן היתה הגירסא בשרי"ר, עמ' 306.<br>ומלשון הירושלמי והבבלי מוכח שיש כאן עבירה נוספת על הכפירה, והיינו ליצות (cynicism) וכן אמרו במדרש ל"ב מדות, פ"י, עמ' 201; ואף השומע דברי תורה ואינו מקיימן נקרא מתלוצץ וכו', אפי' בקל שבקלים אין אדם רשאי להתלוצץ, שנ' <b>משך ידו את לוצצים</b> וכו'. ומכאן שליצנות על חשבון התורה היא כפירה ויותר.
<small>59.</small> <b>ר' עקיבא או' קשה ריבית שאף שאילת שלום רבית וכו'. </b>בירושלמי הנ"ל: ר' עקיבה אומר קשה היא הריבית שאף הטובה רבית, הרי שאמר לו ליקח לו ירק מן השוק, אעפ"י שנתן לו מעותיו הרי זה רבית. ר' שמעון אומר קשה הריבית שאף שאילת שלום רבית וכו' (כבתוספתא כאן). ובספרי כי תצא פיס' רס"ב, עמ' 284: ר' שמעון אומר מנין שלא יאמר לו צא ושאל שלום פלוני, או דע אם בא איש פלוני וכו'. ובבבלי ע"ה ב': תניא ר' שמעון בן יוחי אומר מנין לנושה בחבירו מנה ואינו רגיל להקדים לו שלום וכו'. אבל הגירסא שלפנינו בתוספתא היא גם בד, בכי"ע ובמכירי הנ"ל. 

Halakhah 18

<small>61.</small> <b>ר' שמעון אומ' כל שיש לו מעות ואין מלוי אותן בריבית וכו'. </b>וכ"ה בירושלמי סוף פירקין הנ"ל בשם ר' שמעון בן אלעזר. וכן בבבלי ע"א א' בשמו, ושם: ומלוה אותם שלא בריבית וכו', ואף לפנינו הכוונה כן. ובירושלמי כיר"ז: וכן היה ר' שמעון או' מניין אתה אומר אדם שיש בידו מעות וכו'. וכן מעתיק בשם הירושלמי במכירי משלי כ"ד, י"א, מ"ז ע"א. 
<small>63-64.</small> <b>מטמוט זה איני יודע מה היא, כענין שנ' הצל לק' למות ומטים וגו'. </b>בכי"ע ובמכירי הנ"ל מסיים את הפסוק: <b>מטים להרג אם תחשוך</b> (משלי כ"ד, י"א). ובירושלמי הנ"ל: א"ר שמואל בר אימי המיטמוט הזה לא היינו יודעים וכו'. ובכי"ע כאן: מיטוט זה איני יודע וכו'. ובמדרש תהלים ספט"ו: א"ר שמואל הימוט (בהוצ' בובר: המוט) הזה וכו'. ובמכירי משלי הנ"ל מעתיק מן הירושלמי: המיוט הזה וכו'. ובס' נורא תהלות לר' יואל בן שועב (תהלים פט"ו), כ"ו ע"א: ובמדרש א"ר שמואל <b>המיוט</b> הזה איני יודע מהו, עד שבא שלמה ופירש <b>ומטים להרג אל תחשוך</b>. וכן <b>בתוספתא</b>. ויש להתפלא ממאמרו שיראה שלא בא בתורה פירוש זאת המלה, והנה כתוב ומטה ידו עמך, ובזה הספר, אמר בלבו בל אמוט וכו', עיי"ש שהאריך. ופליאתו תמוהה, וכאן אין כוונתו שאינו יודע פירוש המלה, אלא שאינו יודע אם כוונתו למיוט בממון (כמו בבבלי ע"א א'), או גם לנפשות, ומביא ראייה מן הפסוק שהכוונה גם לנפשות, כמו שפירשו המפרשים. ועיין מ"ש על "מיוט" בהערתי לספרן של ראשונים הוצ' ר"ש אסף, עמ' 207. 

Chapter 7



Halakhah 1

<small>1.</small> <b>השוכר את הפועלין, בין שהטעו את בעל הבית וכו'. </b>במשנתנו רפ"ו: השוכר את האומנין, והטעו זה את זה אין להם וכו'. ופירשו בירושלמי ברפ"ו, י' ע"ד, ובבבלי ע"ו א' "הטעו" שרימו אחד את השני, ולא עוד אלא שבבבלי שם פירשו שהטעו זה את זה כוונתו שהפועלים הטעו פועלים אחרים, עיי"ש. אבל להלן שם (ע"ו ב') הסיקו: ואיבעית אימא האי תנא חזרו נמי הטעו קרו ליה,<sup class="footnote-marker">1</sup><i class="footnote">עיין במשנת מו"ק רפ"ב ובפיה"מ להר"מ שם.</i> דתניא השוכר את <b>הפועלים</b>,<sup class="footnote-marker">2</sup><i class="footnote">כ"ה בכי"ר ובראשונים, עיין דק"ס, עמ' 214, הערה ע'.</i> והטעו את בעל הבית וכו'. ובס' הנר לר"ז אגמאתי 122 סע"ב, מציין לתוספתא שלנו (והעתיק את לשון הבבלי), ומפרש: והאי הטעאה חזרה היא, כפי שמוכח מן הסיפא כאן, עיי"ש. ועיין בנתיבות ירושלים שם, ל"ו ע"ד. 
<small>2.</small> <b>אלא תרעומת. </b>ומדברים שהם יכולים למצוא עבודה אחרת, והוא יכול למצוא פועלים אחרים, והתרעומת היא משום הטירחא, ועיין בתוספות ע"ו ב', ד"ה אין. ועיין בנתיבות ירושלים הנ"ל. 
<b>בזמן שלא הלכו וכו'. </b>ירושלמי פ"ז ה"א, י' ע"ד, בבלי ע"ו ב' הנ"ל. 
<small>3.</small> <b>ולא מצאו. </b>וכ"ה בד. אבל בכי"ע: ולא מצאו <b>תבואה</b>. וכ"ה בירושלמי ובבבלי הנ"ל. ועיין בשטמ"ק בשם הראב"ד והרשב"א. 
<small>4.</small> <b>נותן להם שכר בטלים. </b>כלומר, שכר פועלים בטלים. בד, בכי"ע ובבבלי הנ"ל: משלם. ובירושלמי הנ"ל: נותן להן שכר הליכה וחזרה. ומדברים שם בזמן שהם יכולים למצוא עבודה, ועיין בריטב"א ובחי' הרמב"ן. 
<b>שאינו דומה עושה מלאכה וכו'. </b>וכ"ה בד. ובכי"ע: ואינו דומה וכו', והיא היא. ובירושלמי: ולא דומה וכו'. ובבבלי: אבל אינו דומה וכו'. ולעיל פ"ד הי"א, שורה 33, בכי"ע: שאינו דומה וכו'. 
<small>5.</small> <b>הבא טעון לבא ריקן. </b>בירושלמי הנ"ל מוסיף: היושב בצל ליושב בחמה. וכע"ז לעיל פ"ד הי"א הנ"ל. 
<b>בזמן שלא התחילו וכו'. </b>ירושלמי ובבלי הנ"ל. ופירש"י: ארישא קאי, ועד השתא פריש מידי דשכירות, והשתא פריש מידי דקבלנות. אבל הראב"ד<sup class="footnote-marker">3</sup><i class="footnote">לפי המיוחס להריטב"א ושטמ"ק.</i> פירש שעד השתא דברו בחזרת בעה"ב, ועכשיו מדברים בחזרת פועלים, והדיבור "במה דברים אמורים" הוא לר' דוסא וכו', ועיין בחי' הריטב"א ע"ו ב'. 
<small>6.</small> <b>אם התחילו וכו'. </b>כלומר, וכבר נשתעבדו בתחילת המלאכה "שכשם ששאר הדברים נקנין בקניין כך שכירות פועלים נקנית בהתחלת מלאכה",<sup class="footnote-marker">4</sup><i class="footnote">חי' הרמב"ן ע"ו ב', ד"ה ואני.</i> ויש כאן יותר מתרעומת.<sup class="footnote-marker">5</sup><i class="footnote">ואשר לקבלנות, עיין במחנה אפרים ה' שכירות פועלים סי' ד' וסי' ה'.</i> 
<b>הרי אילו שמין לו. </b>בבבלי הנ"ל מפורש: שמין להן את מה שעשו, ואף כאן הפירוש כן. ובירושלמי הנ"ל הגירסא כלפנינו. ועיין להלן בסמוך. 
<small>8.</small> <b>כיצד שמין לו. </b>בירושלמי הנ"ל: כיצד שמין לו מה שעשו. 
<b>אם היה מה שעשה יפה ששה דינרין, נותן לו סלע וכו'. </b>כלומר, אם נתייקרה המלאכה, ועכשיו שוה מה שעשה ששה דינרין, אינו נותן לו אלא סלע לפי התנאי שביניהן, אבל אין מנכין לו את הפסד בעה"ב בחצי המלאכה השניה, משום שהת"ק סובר שיד הקבלן על העליונה, ויכול לחזור בחצי היום. 
<small>9.</small> <b>ואם היה יפה סלע, נותן לו סלע. </b>וכ"ה בירושלמי ובבבלי הנ"ל. ושאלו בבבלי ע"ז א': פשיטא, ועיי"ש מה שתירצו, אבל בירושלמי לא דנו בזה כלל. ונראה שפירשו שאם הוזלה העבודה, ובמקום שני סלעים ששכר אותם היא עכשיו שוה סלע, ונמצא שבעה"ב מרויח אח"כ שקל, נותן לו סלע, ולא שני דינרים, ושלא כר' דוסא להלן, עיין מ"ש להלן. 
<small>10.</small> <b>אם היה מה שעתיד ליעשות יפה חמשה דינרין, נותנין לו שקל. </b>וכ"ה ("חמשה") בכל הנוסחאות, וכל המפרשים הגיהו ע"פ הבבלי: ששה דינרין. ושמא צ"ל: שקל [ומחצה], כלומר, שלשה דינרין, ובירושלמי הנ"ל: ג' (וכ"ה גם בכי"ל) דינרין, ובכיר"ז: שלשה דינרין, וברור שצ"ל: ש(ל)שה דינרין, כמו שהוא בבבלי. 
<small>11.</small> <b>ואם היה שוה שקל, נותנין לו שקל. </b>וכ"ה גם בירושלמי. ובבבלי הנ"ל: ואם סלע, נותנין להם סלע. ושאלו שם (ע"ז א'): פשיטא, ותירצו מה שתירצו, וברור מתוך הסוגיא שהגירסא בברייתא בבבלי היא בטוחה. אבל אי אפשר להגיה בתוספתא שהיא מקויימת גם ע"י הירושלמי. ועיין במצפה שמואל מה שכתב בשם יש מפרשים. אבל בח"ד פירש שר' דוסא הרי סובר שיד הקבלן על התחתונה, ואם מה שנשאר אינו שוה אלא שקל, שהוזלה המלאכה, אינו נותן לו אלא שקל (ולהוציא מדעת הת"ק). ולפלא שלא הזכיר שכן פירש במרכבת המשנה פ"ט מה' שכירות ה"ד, שנדפס כארבעים שנה לפני ח"ד, ובאר שם שבעה"ב יכול לטעון, כיון שלא גמרת לא היה לך להתחיל ובטלה הפסיקה הראשונה.<sup class="footnote-marker">6</sup><i class="footnote">על היחס של בעל ח"ד לבעל מרכבת המשנה, עיין בח"ד אהלות פ"י, עמ' רל"ה ואילך, ועיין מש"ש בהערה 7.</i><br>והת"ק שנה במשנתו "סלע", ור' דוסא שנה "שקל", ובבבלי הנ"ל שנו בשניהם סלע, עיין לעיל. ודברי הש"ך בחו"מ סי' של"ג ס"ק כ"ב דחוקים, כמו שהאריך במרכבת המשנה שם. ואפשר שגם על כך כעס בעל ח"ד, עיין מ"ש בהערתי לח"ד אהלות הנ"ל (לעיל הערה 6).
<small>11-12.</small> <b>במי דברים אמורים בדבר שאינו אבד, אבל בדבר שהוא אבד וכו'. </b>ופירש"י שדווקא בדבר שאינו אבד, אין החוזרים מפסידים אלא לפי חשבון לר' דוסא, ומקבלים בעד כל מה שעבדו לת"ק, משום שיכול להמתין ולשכור אחרים. ועל הצורה "במי דברים אמורים" עיין לעיל דמאי פ"ג, עמ' 227, הערה 14. 
<small>12.</small> <b>שוכר עליהן, או מטען וכו'. </b>וכ"ה בירושלמי ובבלי הנ"ל. ויפה פירש הגרא"ד שפירא מקובנא, שאין החכמים מלמדין אותו לשקר, אלא אומר להם את האמת שיתן להם שנים בעד גמר העבודה, והוא שוכר את אותם הפועלים עצמם ונותן להם שני סלעים בעד הגמר, והוא מנכה להם את הסלע של תחילת העבודה, ואם הם סברו שיתן להם שתים חוץ מן הסלע הראשון הם הם שהטעו את עצמם. 
<small>13.</small> <b>הילך ושב ושכור ממקום אחר. </b>בד: הלך ושכור ממקום אחד. ובכי"ע לנכון: הולך ושוכר ממקום אחר. ולפנינו המלה "ושב" היא, כנראה, שריד מוטעה מן המלה "ושכר". ובירושלמי ובבבלי חסרה בבא זו, שהרי היא כלולה ברישא "שוכר עליהן". 
<small>13-14.</small> <b>בא ונוטל מזה ונותן לזה. </b>וכשהוא מטען הוא ג"כ נוטל משכר ההתחלה ונותן לעצמם בעד הגמר, וכמו שכתבנו לעיל בסמוך, ד"ה שובר. ועיין ש"ך סי' של"ג ס"ק ל"ב שהעיר עליו במ"ש, ועיין נתיבות ירושלים בסוגיין, ל"ז ע"ג, ד"ה א"ר אילא. 
<small>14.</small> <b>בזמן שפורק עליו במקום שאינו מוצא לשכור וכו'. </b>וכ"ה ("שפורק") גם בכי"ע. ובד: הפורק (ובד"ח שבשו: שפוסק). והכוונה שהחמר פרק עליו את משאו. וכן להלן בסמוך: ופרקה <b>עליו</b> באמצע הנמיל, והיינו הטיל את המשא על בעה"ב. 
<small>15.</small> <b>חמרין ממשמשין ובאין. </b>בירושלמי הנ"ל מוסיף: או שפרק ספינתו בלמן. ועיין להלן בסמוך. 

Halakhah 2

<small>16.</small> <b>השוכר את הספינה ופירקה עליו באמצע הנמיל וכו'. </b>וכ"ה בד ובכי"ע, אלא ששם: הנמל, ובמקורות א"י (לרבות המשנה מטיפוס א"י) הכתיב הוא לימן,<sup class="footnote-marker">7</sup><i class="footnote">עיין לעיל בסמוך בשם הירושלמי.</i> λιμήν ונמיל, או נמל, הוא היגוי עממי במקום לימן. והבבא שלנו היא דבוקה למעלה שהפורק ראה פועלין ממשמשין ובאין. ואף כאן הכוונה שבעל הספינה פרק עליו את הספינה באמצע הנמל, ולפני השוכר ספינות אחרות שיקבלו את הסחורות ויטעינו עליהן את הסחורה בלי שום הפסד לשוכר. וכן מפורש בירושלמי הנ"ל: או שפרק ספינתו בלמן, אמר לו צא ושכור לך אחת מכל אילו, אין לו עליו אלא תרעומת.<br>ובבבלי ע"ט ב': ת"ר השוכר את הספינה ופרקה לה בחצי הדרך נותן לו שכרו של חצי הדרך, ואין לו עליו אלא תרעומת. ופירשוה שהשוכר פרק אותה באמצע הדרך והמשכיר בידו להשכיר לאחרים באותו מחיר. ושאלו על כך מה ששאלו, ובסוף העמידוה שהשוכר הוסיף עליה עוד משא ומשלם לו בעד כך, אלא שהמשכיר יש לו תרעומת, משום שתוספת המשא מכביד על הספינה ומאיט ומאחר את הליכתה, והוא חשב לנסוע מהר יותר, כן פירש"י. ועיין הפירושים בתוספות שם, ד"ה דפרקיה, ברי"ף ובשטמ"ק במקומו. ובה"ג ה' ריבית, ד"ו צ"ו סע"ד, ובכי"פ (עיין דק"ס) גורס בבבלי: ופרקה לה בחצי <b>נמל</b> נותן לו שכרה של חצי <b>נמל</b>, ואין לו עליו אלא תרעומת, וכ"ה בה"ג כ"י פריס, 28 ע"ב,<sup class="footnote-marker">8</sup><i class="footnote">אלא ששם: בחצי <b>נמיל </b>וכו' של חצי <b>נמיל</b>, ככתיב שבתוספתא כי"ו.</i> והיא מעין התוספתא שלפנינו.

Halakhah 3

<small>17.</small> <b>השוכר את הפועל ומת לו מת, או שאחזתו חמה וכו'. </b>בבבלי ע"ז סע"א: ולחצי היום שמע שמת לו מת, או שאחזתו חמה (כלומר, בחצי היום) וכו'. ועיין בש"ך חו"מ סי' של"ג ס"ק כ"ה מה שדייק מלשון התוספתא, עיי"ש. ועיין בפיסקי תלמיד הרשב"א ע"ו ב', עמ' ר"ט, מ"ש בשם הגאונים. 
<small>19.</small> <b>השוכר את הפועל להביא שליחות ממקום למקום וכו'. </b>רי"ף פ"ו סי' תס"ח, השגות הראב"ד פ"ט מה' שליחות ה"ח (ועיין במ"מ ובמ"ע שם), או"ז ב"מ סי' רמ"ה, ל"ה רע"ג, סמ"ג עשין פ"ט, קע"ג ע"ד, ריטב"א ע"ו סע"ב, מאירי ע"ז א', עמ' 297, רא"ש פ"ו סי' ו', תשב"ץ ח"ג סי' קפ"ו, ועיי"ש סוף סי' פ'. ובראב"ד הנ"ל פסק שגם בנידון דידן קיימת ההלכה שאינו דומה בא טעון לבא ריקם, כלעיל ה"א,<sup class="footnote-marker">9</sup><i class="footnote">ועיין גם במאירי הנ"ל ובפי' ר' יהונתן על הרי"ף במקומו.</i> ועיין מ"ש בפיסקי תלמיד הרשב"א ע"ז א', עמ' רי"ד. ועיין במ"מ ובלחם משנה על הר"מ הנ"ל, ובחו"מ סי' של"ה סעיף ב' ובנו"כ שם. ועיין מ"ש להלן בסמוך. והראב"ד לשיטתו, עיין מ"ש להלן בסמוך, סד"ה ובירושלמי. 
<small>20.</small> <b>שכרו משלם. </b>ברי"ף ד' קושטא בכל הסוגייא כאן מעתיק: שכרו <b>מושלם</b>, וכ"ה גם בפי' ר' יהונתן מ"ו רע"א ובס' הנר 123 ע"א. וכבר הבאתי בתס"ר (בשם רב"מ לוין) שהעיר לי על דברי התשב"ץ ח"ג סי' ש"א, ס' ע"ד: למגבי מנהון הכל משלם, כך כותבין, והוא טעות נפל בפי הסופרים, ובספרי הקדמונים מצינו נותן לו שכרו <b>מושלם</b> בוא"ו אחרי המ"ם, אבל כיון שנפל הטעות אין כח בשום אדם לסלקו, דשבשתא כיון דעאל עאל (ב"ב כ"א א'). ופשיטא שמדברים כאן שהראה לו את המקום, ובעה"ב הוא שטעה, עיין בירושלמי שנציין להלן. וכאן שכר פסיעותיו הוא נוטל, עיין מחנה אפרים על הר"מ הנ"ל. 

Halakhah 4

<b>להביא קנים ודוקרנים וכו'. </b>הראשונים הנ"ל. ועיין טחו"מ סוף סי' של"ה ובב"י שם. 
<small>21-22.</small> <b>השוכר את הפועל להביא ענבים, ותפוחים, ודרמסקנות לחולה וכו'. </b>הראשונים הנ"ל, תשב"ץ ח"ג סי' נ"ט, ס' הנר לר"ז אגמאתי ב"ק קט"ז סע"א, 56 ע"א, טחו"מ סוף סי' של"ה. ובבבלי ב"ק הנ"ל: ירד להציל ולא הציל וכו' אין לו אלא שכרו. איתיביה השוכר את הפועל להביא כרוב ודורמסקין לחולה והלך ומצאו שמת, או שהבריא, נותן לו שכר משלם. א"ל מי דמי, התם עביד שליחותיה, הכא לא עביד שליחותיה, כלומר, הרי בירד להציל ולא הציל לא עבד שליחותו, אבל כאן הרי הביא את הענבים ואת התפוחים.<br>ובירושלמי שביעית פ"ח ה"ד, ל"ח ע"א, ע"ז פ"ה ה"א, מ"ד ע"ג: דתני השוכר את הפועל להביא לו יין לחולה, או תפוח לחולה, אם הביא חייב ליתן לו (נקט בבא זו אגב סיפא) אם לאו, אינו חייב ליתן לו,<sup class="footnote-marker">10</sup><i class="footnote">שהרי לא הראה לו את המקום, ולא קיים שליחותו, כמו שכתבנו לעיל ברישא.</i> אבל אם אמר לו יין לחולה ממקום פלוני, תפוח לחולה ממקום פלוני, בין שהביא בין שלא הביא חייב ליתן לו, שכר רגליו הוא נותן לו, ואפילו לא מצא חייב ליתן לו, שבעה"ב פשע שטעה. ודינו כמו ששנינו בריש פירקין: שכר את החמרין והלכו ולא מצאו וכו'. ופירשו הראב"ד והרשב"א (לפי שטמ"ק ע"ו ב'): בששכרן להביא לו תבואה שיש לו מן הגורן לעיר, והלך ולא מצא, דזו פשיעה היא אצל בעה"ב, דהוי ליה כדלא סייריה לארע' מאורתא.<sup class="footnote-marker">11</sup><i class="footnote">עיין בבלי שם ע"ו סע"ב.</i> ואעפ"י ששנינו כאן נותן לו שכרו משלם ובהלכה של החמרים שלא מצאו שנו שאינו דומה הבא טעון להבא ריקם, הרי גם ברישא פירש הראב"ד שמשלם לאו דווקא, אלא מנכה לו קצת מפני שאינו דומה וכו'. וכן גם לעיל פ"ד הי"א, שורה 34.<br>ובלח"מ פ"ט מה' שכירות ה"ח הקשה על הבבלי למה שאלו מן הסיפא, ולא שאלו מן הרישא כאן: השוכר את הפועל להביא קנים וכו'. ונראה שהשאלה היא מן הסיפא בדווקא, שהרי בהתנה עמו להציל את חמורו, נותן לו דמי חמורו של המציל ולא שכר עבודה, ואף כאן בסיפא ששכרו להביא פירות לחולה משלם לו שכר יותר מן הרגיל,<sup class="footnote-marker">12</sup><i class="footnote">כפירוש התוספות ב"ק שם, ד"ה להביא.</i> ולפיכך מקשה מכאן שמפורש שמשלם לו לפי התנאי.<sup class="footnote-marker">13</sup><i class="footnote">אין הדבר חשוב אם מנכה לו קצת בעד פיחות הטירחה, העיקר הוא שמשלם לפי התנאי.</i>
<small>22-23.</small> <b>לא יאמר לו טול מה שהבאת בשכרך, אלא נותן לו שכרו משלם. </b>הראשונים הנ"ל. ובמשנתנו פ"י מ"ה: השוכר את הפועל לעשות עמו בתבן ובקש, ואמר לו תן לי שכרי, ואמר לו טול מה שעשית בשכרך, אין שומעין לו. ופירש"י (קי"ח א'): אע"ג דבכל דוכתי אית ליה שוה כסף ככסף, הכא גבי פועל בל תלין שכרו כתיב, מאי דאתני בהדיה משמע. אבל בחי' הרשב"א (לפי שטמ"ק קי"ח א') מאן בפירש"י והקשה עליו, ופירש: דלא נשכר לו זה אלא שהוא צריך למזונותיו לערב, וכשיצא מפעולתו לא יהא צריך לירד לשוק ולחזור ולמכור, ושימות בינתים ברעב, ועוד שדבר מועט הוא, ועל דעת כן נשכר אצלו. ובפי' ר' יהונתן על הרי"ף מ"ז א', (ד"ה והלך, והביאו גם בשטמ"ק ע"ז א') כתב: אעפ"י ששוה שכרו, שלא שכר עצמו אלא על מנת שיטרח לעדור,<sup class="footnote-marker">14</sup><i class="footnote">הנכון בשטמ"ק שם: שלא שכר עצמו על מנת שיטרח וימכור.</i> אבל במשנת ב"מ פ"י הנ"ל פירש כפירש"י. ועיין בפיסקי תלמיד הרשב"א, עמ' ש"ב.<br>ובמלא"ש בפ"י הנ"ל העיר על דברי המרדכי ריש ב"ק שכתב שנראה לו למהר"מ מרוטנברג בחלום שדווקא בקש ותבן יכול לסרב, אבל במידי דאכלה, כגון חטים ושעורין שומעין לו, ופסק הלכה כן. וכן מביא בהגהות מימוניות פ"ט מה' שכירות ה"ט אות מ' בשמו שכתב כן בחידושיו בפרק הבית והעליה.<sup class="footnote-marker">15</sup><i class="footnote">על חידושי מהר"מ לב"מ, עיין מ"ש הר"א אורבך בספרו בעלי התוספות, עמ' 440 ]תש"מ, עמ' 563[, הערה 48.</i> ועיין בב"י טחו"מ סוף סי' של"ה ובבדק הבית שם. ועיין בש"ך חו"מ סי' ל"ו ס"ק ב' שביטל את החלום. ולפי פירוש הרשב"א במשנתנו הדברים מובנים יותר. ועיין בהגהות הרש"ש קי"ח א'. ומן התוספתא כאן אין ראייה, שהרי הדברים שהביא הם ביוקר והביא אותם <b>לחולה</b>,<sup class="footnote-marker">16</sup><i class="footnote">וכן לעיל תרומות פ"ז הי"ג, עמ' 146: ודרמסקניות לחולה, כלומר, מה שקורים עכשיו שזיפים. עיין מש"ש, עמ' 413, הערה 103.</i> ואין פועל עובד כדי שיאכל ויאכיל את בני ביתו תפוחים ודרמסקניות, ולפיכך יכול לסרב לקבל אותם.

Halakhah 5

<small>23-24.</small> <b>השוכר את הפועל לחרוש, לא יאמר לו בוא ונכש וכו'. </b>כבר העיר בח"ד שהלכות אילו אינן נמצאות בלשונן במקום אחר, אבל הן פשוטות. והכוונה שאם מסר לפועל, ופירש: <b>לחרוש</b> שדה זו, אינו יכול לשנות אותו למלאכה אחרת כשבא לעבוד, ואעפ"י שהן מלאכות שוות.<br>וכן אמרו במכילתא משפטים פ"א, עמ' 248: <b>כשכיר כתושב</b> (ויקרא כ"ה, מ'). מה שכיר אי את רשאי לשנותו מאומנתו, אף עבד עברי אי את רשאי לשנותו מאומנותו. ושם הכוונה לעבודה שיש בה מומחיות, וכאן אנו למדים שאפילו פועל פשוט אינו רשאי לשנותו מן העבודה שהתנה אתו.<sup class="footnote-marker">17</sup><i class="footnote">ועל המשך המכילתא עיין להלן.</i>
<small>25.</small> <b>צא וחרוש בשדה אחר' וכו'. </b>כ"ה ("אחר' ") בד. ובכי"ע: אחרת, ובכי"ו אחר. ונתתי סימן הקיצור, משום שאין לפרש כאן שהכוונה לשדה של אחר, של אדם אחר, שהרי על כך נדון להלן. וכאן מדברים שאינו יכול לשנותו משדה לשדה. 

Halakhah 6

<small>26.</small> <b>שכרו לנכש, וגמר את שדהו וכו'. </b>כלומר, אינו יכול לומר לו, הרי התניתי אתך שתגמור את מלאכת השדה, ושתי גפנים אילו ראית שהן זקוקות לעידור,<sup class="footnote-marker">18</sup><i class="footnote">עיין בבלי ב"ב ס"ט ב' וברשב"ם שם, ד"ה ואע"ג דכי לא כתב ליה הכי קני.</i> וכן להפך. ואעפ"י שעידור עבודה יותר קשה מניכוש (כלהלן סה"ו, שורה 35), מ"מ סלקא דעתך אמינא שיכול לומר לו הרי ראית את צרכי השדה, ודינו כאילו התנה. 
<small>27-28.</small> <b>גמר בחרישו בחצות היום, [לא יאמר לו בוא וחרוש בשדה אחרת, שאמר לו פרנס לו מלאכה מתוך שלך וכו'. </b>כ"ה ("וחרוש") בד. ובכי"ע בטעות: בוא ונכש. ובכי"ו יש כאן השמטה ע"י הדומות, והשלמתי ע"פ ד, וכעין זה גם בכי"ע. וכן בחי' הרמב"ן ע"ו ב': ונותן להם שכרן משלם, בשאינן מוציאין להשכיר, אבל יכולין להשכיר עצמן נותן להם כפי מה שעשו, ותניא בתוס' שכרו לחרוש וגמר את חרישו בחצי היום, לא יאמר לו בא וחרוש (כגי' ד) בשדה אחרת, שיאמר לו פרנס <b>לי</b> מלאכה מתוך שלך, או תן לי שכרי במה שעשיתי וכו'. ולתוספתא זו כיוון בס' הזכות להרמב"ן גיטין רפ"ז (ד' ליוורנו מ"ח סע"ב): ואי מוצאין להשכיר עצמן אינו נותן להם אלא כמה שעשו, וכן מפורש בתוספתא. ובחי' הר"ן ע"ו ב', ד"ה נותן: וה"נ תניא בתוספתא השוכר את הפועל וגמר חרישו בחצי יום, <b>והראה לו בשל חבירו</b> (כלומר, בעה"ב אמר לו בוא וחרוש בשדה אחר) יכול לומר לו, או תן לי מלאכה בשלך, או פרע לי כמה שעשיתי, אלמא אפי' התחיל במלאכה כל שהוא מראה מלאכה בשל חבירו, אינו יכול לתובעו אלא כמה שעשה. וכלשון זו גם בנ"י פ"ו סי' תס"ו, והביאו בבאורי הגר"א סי' של"ג אות ו'.<br>ובמכילתא משפטים פ"א, עמ' 248 הנ"ל: <b>כשכיר כתושב</b> (ויקרא כ"ה, מ') מה שכיר אי את רשאי לשנותו מאומנתו (כלומר ההלכה שלעיל, ד"ה השוכר, עיין מש"ש) וכו', מכאן אמרו לא יושיבנו רבו באומנות שהיא משמשת לרבים וכו'. ואין ספק שצדק הרח"ש הורוביץ שהכוונה לסוף הפסוק הנ"ל: <b>עמך</b>. מכאן אמרו וכו'. וכן במכילתא דרשב"י שם: יע[בוד] (כלומר, יעבוד עמך) שלא ימסור אומנותו לרבים שאם [היה בלן] לרבים וכו'. והכוונה שלא ימסור מלאכתו של העבד לרבים, שאם היה רבו בלן לרבים וכו', לא ימסור את עבודתו לרבים, משום שהוא משועבד לו ולא לאחרים. ועיין הלשון בתו"כ בהר פ"ז ה"ג, ק"ט ע"ד, בפי' רבינו הלל ובק"א שם, ועיין בפסיקתא זוטרתי שם, אבל העיקר כפירוש הגר"א בתו"כ שם. והוא הדין בשכיר שהוקשה לעבד, ואף הוא לא נשתעבד אלא לבה"ב, ואינו יכול להעביר עבודתו לאחרים.
<small>31.</small> <b>וכן הוא שגמר חרישו בחצי היום וכו'. </b>חי' הרמב"ן הנ"ל. ומדברים שהראה לפועל את השדה, והפועל הוא שטעה וחשב שיש בה מלאכת יום שלם, ולא התנה אתו כלום (עיין להלן בסיפא). ועיין חו"מ סי' של"ה סעיף א' ובסמ"ע שם ס"ק ב' ובט"ז שם. ועיין בבלי ע"ז א', ומ"ש להלן בסמוך. 
<small>33.</small> <b>רשיי בעל הבית לשנותו למלאכה קלה וכו'. </b>בבבלי ע"ז א': ואמר רבא האי מאן דאגר אגורי לעבידתא ושלים עבידתא בפלגא דיומא, אי אית ליה עבידתא דניחא מינה יהיב להו, אי נמי דכוותה מפקד להו, דקשה מיניה, לא מפקד להו, ונותן להם שכר משלם. וכתב עליה הרמב"ן שם: האי דינא ליתיה, אלא דאגר אגירי בפירוש להאי עבידתא, אבל שכרן סתם, אפי' דקשי' מינה מפקיד להו, והכי תניא בתוספתא רשאי בע"ה לשנותו למלאכה קלה, אבל לא למלאכה חמורה. הא כיצד, שכרו לנכש בשדהו וגמר את שדהו, אומר לו מדעתו בא ועדור תחת שני גפנים פי' ולא בעל כרחו, שכרו לעדור וגמר את שדהו אומר לו בע"כ בא ונכש שני גפנים, אלמא דדווקא שכרו לנכש, אבל שכר סתם נותן לו כל מלאכה שירצה. ועיין בפיסקי תלמיד הרשב"א שם, עמ' רי"ג, ובהערה 46 שם. ועיין במצפה שמואל.<br>אבל בריטב"א ע"ז א': פי' הרמב"ן וכו' והא דתניא בתוספתא שאם שכרו לעדר, או לנכוש, אינו יכול לשנותו מעדור לנכוש ולא מנכוש לעדור אלא מדעתו וכו'. ולפנינו בתוספתא מפורש שיכול לשנותו מעידור לניכוש, וכ"ה ברמב"ן הנ"ל.
<small>35.</small> <b>או' לו על כרחו וכו'. </b>עיין בחי' הרמב"ן ובחי' הריטב"א שהעתקנו לעיל. 

Halakhah 7

<small>36-37.</small> <b>השוכר את הפועלין לעשות בתוך שלו, וטעו ועשו בתוך של חבירו וכו'. </b>וכן ("וטעו") גם בד ובכי"ע. ובבאור הגר"א סי' של"ה ס"ק ו' העתיקה כלשונה כאן. ובבבלי ע"ו א', קי"א א', קי"ח א': השוכר את הפועל לעשות בשלו <b>והראהו בשל חבירו</b> נותן לו שכרו משלם, וחוזר ונוטל מבעל הבית מה שההנה אותו. ומתוך הברייתא בבבלי ברור שדווקא אם בעה"ב הראה להם בשל חבירו, נותן להם שכרם משלם, אבל התנא שלנו סובר אם בעה"ב לא סימן להם בפירוש את שדהו ולא סיירו מאורתא (עיין בבלי ע"ז רע"א) את תחומי השדה, יד הפועלים על העליונה. 
<small>38.</small> <b>הראם בתוך שלו, והלכו ועשו בתוך של חבירו וכו'. </b>דינם כיורד בשדה חברו שלא ברשות, וידם על התחתונה, עיין לעיל כתובות ספ"ח, ומ"ש לעיל שם עמ' 323. 
<small>39.</small> <b>מה שהתנו אותו. </b>וכ"ה בד. וצ"ל: מה שהתנו אתו, כמו שהוא בכי"ע. 
<small>39-41.</small> <b>השוכר את החמור והבריקה, או נשתטתה, אינו חייב להעמיד לו חמור. מתה, או שנטלתה אנגריא, חייב להעמיד לו חמור. </b>במשנתנו פ"ו מ"ג: השוכר את החמור והבריקה, או שנעשית אנגריא, אומר לו הרי שלך לפניך, מתה, או נשברה, חייב להעמיד לו חמור. ובבבלי ע"ח ב' הביאו את הברייתא שלנו, שהיא לכאורה סותרת את משנתנו, והביאו ממנה סייעתא לרב שמחלק בין אנגריא חוזרת (כלומר שמחזירים את החמור, כשפוגשים חמור אחר) לבין אנגריא שאינה חוזרת, ומשנתנו מדברת באנגריא חוזרת והתוספתא באנגריא שאינה חוזרת, עיי"ש. ועיין מ"ש להלן בסמוך, סד"ה ובירושלמי, בשם מהרי"ן אפשטיין.<br>ובטעם הרישא שאם החמור הבריקה,<sup class="footnote-marker">19</sup><i class="footnote">כלומר, אבזקת, מלשון בזק, כפירוש ר' אבא בבבלי ע"ח ב'. וכן בירושלמי כאן: דבזקת, כגי' כי"ל. ועיין דק"ס, עמ' 221, הערה י'. ועיין מ"ש על "ברקית" לעיל ח"ג (שבת), עמ' 115, ד"ה שכך.</i> שלקתה בראייתה (וכפי' הריטב"א במקומו)<sup class="footnote-marker">20</sup><i class="footnote">מ"ש בשבת הנ"ל אינו מוכרח כלל.</i> או שנשתטית (נעשית פרועה ופראית) הרי עדיין יכול הוא להשתמש בה ע"י הדחק, אבל אם מתה, או שניטלה באנגריא, אינו יכול להשתמש בה כלל.<br>ואמר שמואל בבבלי ע"ח ב' הנ"ל שאם ניטלה בדרך הליכתה אומר לו הרי שלך לפניך, ואם שלא בדרך הליכתה ניטלה חייב להעמיד לו חמור. והקשו עליו מן הברייתא שלנו שאינה מחלקת בין דרך הליכתה ולהפך, שהרי דווקא ר"ש בן אלעזר להלן מחלק כן, ומכאן שלת"ק אין חילוק בכך, והסיקו שהת"ק הוא ר' שמעון בן אלעזר, וניסחו ע"פ הסיגנון הרגיל: וחיסורי מיחסרא, והכי קתני השוכר את החמור וכו', שהיה ר' שמעון בן אלעזר אומר וכו'. ובמלים אחרות, אפשר לומר, שר' שמעון בן אלעזר מפרש את דברי הת"ק. ועיין מ"ש להלן בסמוך בפירוש דברי ר' שמעון בן אלעזר.<br>ובירושלמי פ"ו ה"ג, י"א ע"א: אית תניי תני אנגריא כמיתה, ואית תניי תני או' לו הרי שלך לפניך (כלומר, משנתנו). מאן דתני אנגריא כמיתה באותו שיכול לפשר, מאן דמר או' לו הרי שלך לפניך באותו שאין יכול לפשר. וכ"ה הגירסא גם בירושלמי כיר"ז. אבל בחי' הרמב"ן ע"ח ב' כשהוא יכול לפשר.<sup class="footnote-marker">21</sup><i class="footnote">וכ"ה גם בשטמ"ק בד"ר בשמו.</i> וגירסא זו נוחה יותר, והיינו שאם אינו יכול להמלט ולהחלץ מן האנגריא ע"י מעתיק בשם הירושלמי להפך: מן דמר אנגריא כמתה, שאינו יכול לפשר, ומן דמר הרי שלך לפניך שוחד, או פיוס,<sup class="footnote-marker">22</sup><i class="footnote">עיין מ"ש על "פשר" במשמעות זו לעיל ח"א (דמאי), עמ' 266 ואילך.</i> חייב להעמיד לו חמור, אבל כשיכול היה להחלץ מן האנגריא, ופשע ולא נחלץ, אין זו אנגריא, ואומר לו הרי שלך לפניך. ועיין מ"ש מהרי"ן אפשטין במבוא לנוה"מ, עמ' 119, שפירש גם את הבבלי (ע"ח ב') "אנגריא חוזרת", היינו שיכול לפשר, עיי"ש. ואם הגירסא שלפנינו<sup class="footnote-marker">23</sup><i class="footnote">והיא מקויימת גם ע"י כיר"ז.</i> נכונה, הרי הכוונה למשכיר, כפירוש הרא"ף, ואם היה יכול לפשר, והיינו שהבהמות שלו לא יתפסו לאנגריא, ולא עשה כן, הרי אם נתפסה לאנגריא, היא כמתה, וחייב להעמיד לו חמור אחר, אבל בשלא היה יכול לפשר, אומר לו הרי שלך לפניך. וצ"ע.
<small>41-42.</small> <b>ר' שמעון בן אלעזר אומר אם כדרך הליכתה נוטלה אינו חייב להעמיד לו חמור, אם שלא כדרך הליכתה נוטלה, חייב להעמיד לו חמור. </b>בכי"ו נשמט מן "ר' שמעון" עד "אינו חייב להעמיד לו חמור", והשלמתי ע"פ ד וכי"ע. וכעין זה בבבלי ע"ח ב'. ופירש"י: בדרך הליכתה ניטלה, שהאנגריא מוליכתה לדרך שהיה זה רוצה להלך, אומר לו הרי שלך לפניך. שכר דרך אנגריא נוטל חמורו של זה ומהלך בעליה אחריה, וכל חמור שפוגע בו ראשון נוטלו ומחזיר לו את שלו וכו', הלכך אומר לו הואיל ואף מזלך גרם שכור חמור אחר ולך אחריו, עד שיפגע בחמור אחר. אבל בתוספות שם, ד"ה אם, ועוד כמה מן הראשונים, מכריעים כדעת ר"ח שהכוונה היא שאם נתפסה באנגריא בדרך הליכתה אומר לו המשכיר מזלך גרם, שאם היתה בבית לא היו תופסין אותה, אבל אם אין האנגריא תופסת בדרך ההליכה גרידא, אלא מחפשת גם בבתים, חייב להעמיד לו חמור אחר.<br>ובירושלמי פ"ו ה"ג, י"א ע"א הנ"ל: תני ר"ש בן אלעזר אומ' כדרך הליכתה אין חייב להעמיד לו חמור אחר, שלא כדרך הליכתה חייב להעמיד לו חמור. א"ר אבהו בשם ר' יוסי בן חנינא בקפנדריא אין חייב להעמיד לו חמור אחר, בסילקי חייב להעמיד לו חמור אחר. ר' אבהו בשם ר' יוסי בן חנינא אגרא מכא ללוד ואינסיבת אנגריא ללוד, אין חייב להעמיד לו חמור אחר, מיכא ללוד ואינסיבת אנגריא לצור, חייב להעמיד לו חמור אחר. והנה בפירוש השני שבירושלמי מפורש כדברי רש"י, כפי שראה הרמב"ן ע"ח ב' הנ"ל, ומאירי שם, עמ' 304, אבל ביחס לפירוש הראשון שבירושלמי נדחק הרמב"ן מאד להכניס בו את פירוש הר"ח, ומפרש, קפנדריא שדות וכרמים, ובסילקי מלשון המשנה בע"ז פ"א מ"ז: אין בונין עמהן בסילקי, "כלומר שהיה המלך מחפש אחריה אפילו בבית חייב המשכיר להעמיד לו חמור". ועיי"ש ברמב"ן שהעיר שאפשר לפרש אחרת, אלא שרצה להעמיד את פירושי רבנן דבתר הוראה כפלוגתא דאמוראי.<br>ברם הניגוד לקפנדריא via] compendaria], דרך מקוצרת, היא "איסרטא",<sup class="footnote-marker">24</sup><i class="footnote">כירושלמי ברכות פ"א ה"א, ב' סע"ב.</i> στρᾶτα כלומר, דרך רחבה שהרבים רגילים בה, ואף כאן הניגוד לקפנדריא היא בסילקי στρᾶτα] βασιλική] דרך המלך, וכן בערוך ערך אסרט (בשם ילמדנו): ואם מהלך את עמי <b>באסטרא בסיליקי</b> וכו', וכבר פירשתי כן בתלמודה של קיסרין,<sup class="footnote-marker">25</sup><i class="footnote">והעירותי שם שהדרכים שעל חוף הים בא"י היו נקראים βασιλιχαὶ ὁδοὶ דרכי המלך, עיי"ש.</i> עמ' 14. ונראה שר' אבהו מסר בשם ר' יוסי בר' חנינא שתי הלכות מיוחדות, אחת, שאם נתפסה בקפנדריא אינו חייב להעמיד לו חמור אחר, משום שמזלו גרם, ולא היה לו ללכת בדרך מקוצרת, בדרך לא דרך, ואם שם תפסתו אנגריא הרי הוא ביש גדא, אבל אם הלך בדרך המלך, האחריות היא על בעל החמור. השנייה, היא כדברי ר"ש בן אלעזר, וכפירש"י בבבלי.
<small>43-44.</small> <b>האומ' לחבירו שכור לי חמורך וארכב עליו מיכן ועד מקום פלני, הבריקה, או נשתטה, חייב להעמיד לו חמור. </b>בבלי ע"ט א', ופירשו שיש הבדל בין משא ורכיבה, וברכיבה הרי יש סכנה שלא תפיל אותו. 
<small>44-45.</small> <b>חמורך זו, אפי' מתה, אפי' נטלתו אנגריא, חייב להעמי' לו חמור. </b>בבא זו חסירה בד, אבל ישנה גם בכי"ע, והיא תמוהה מאד שהרי בכגון דא חייב להעמיד לו גם בחמור סתם, וכמו ששנה התנא שלנו לעיל: מתה, או שנטלתה אנגריא, חייב להעמיד לו חמור. וקרוב לוודאי שיש כאן ט"ס וצ"ל: [אינו] חייב להעמיד וכו'. וכן מפורש בירושלמי בפ"ו ה"ג, י"א ע"א: ר' יוחנן אמר כשאמר לו חמור סתם, אבל אמר חמור זה יכול מימר ליה לדין בעית אייתי ליה קומין,<sup class="footnote-marker">26</sup><i class="footnote">צ"ל: איידי ליה קומיך, עיין מ"ש בתרביץ ש"ב, עמ' 112 ואילך. ועיין מ"ש לעיל גיטין פ"ו, עמ' 890, הערה 10.</i> כלומר, בזה רצית, הרי הוא לפניך. ועיין בנת"י שם, ובבבלי ע"ט א'. 

Halakhah 8

<small>45-46.</small> <b>השוכר את הפועל ונזדמן לו אנגריא, לא יאמר לו הרי זה לפניך, אלא נותן לו שכרו במה שעשה. </b>וכ"ה גם בכי"ע, וכע"ז (בשינויים קלים) בד. וקשה מאד להגיה. וברי"ף פ"ו סי' תע"ו: תוספתא השוכר את הפועל <b>ונאחז</b> באנגריא, לא יאמר לו <b>הריני</b> לפניך, אלא נותן לו שכרו במה שעשה. וכן מעתיקים הרא"ש בפ"ו סי' י', במאירי ע"ז א', עמ' 297, בסמ"ג עשין פ"ט, קע"ג ע"ג, הרמ"ך בשטמ"ק ע"ח א', ד"ה הר"מ ז"ל, שם ע"ט רע"א, מ"מ פ"ה מה' שכירות ה"א, וכ"ה לשון הר"מ בפ"ט מה' שכירות ה"ה, ועיין במ"מ שם, וכולם העתיקו מן הרי"ף.<sup class="footnote-marker">27</sup><i class="footnote">אלא שבנ"י שם בטעות "ונאנס", במקום "ונאחז". ובמ"מ: "הרי שלך לפניך", במקום "הריני לפניך".</i> ופירשו רוב המפרשים<sup class="footnote-marker">28</sup><i class="footnote">ועיין גם בשו"ע חו"מ סוף סי' של"ו.</i> שאין הפועל יכול לומר הריני לפניך ותן לי כל שכרי, אלא נותן לו מה שעשה. והרמ"ך הנ"ל פירש ככל המפרשים, אבל בדף ע"ט רע"א הנ"ל הוסיף: ויש לפרש לא יאמר לו בע"ה הריני לפניך, השלם מלאכתך וטול שכרך, ואם לא תשלים שתהא ידך על התחתונה, כדין כל פועל החוזר משכירותו, אלא לפי מה שפסק עמו מתחלה נותן לו שכרו על מה שעשה עמו, כיון שנאנס וכו'. ועיין לעיל רה"ג. ועיין בפלפולא חריפתא על הרא"ש הנ"ל, אות מ'.<br>ברם דרכם של כמה מן הפוסקים, לעתים קרובות, לנסח את עיקר ההלכה ולא את הלשון בדיוק, ולפנינו רק עדות אחת (שהרי כולם העתיקו מן הרי"ף) הרי אין לזוז מגירסת התוספתא שבכל הנוסחאות. ובאמת הלשון "ונזדמן לו אנגריא" הוא משונה מאד וגם הלשון "הרי זה לפניך" סתום. ולפיכך נראה לשער שבאנגרבטיס יהודי עסיקינן, וכמו שאמרו בפסיקתא דר"כ בשלח, הוצ' מנדלבוים, סוף עמ' 196: ר' לעזר בר' שמעון איתמני אנגרבטיס, מפיק עבודה,<sup class="footnote-marker">29</sup><i class="footnote">"מפיק עבודה" הוא פירוש לאנגרבטס, מוציא עבודה מאנשים שתפס אותם בדרך.</i> ואנגרבטס זה שכר לעצמו פועל יהודי, ובדרך נזדמן לו גוי ותפס אותו באנגריא, ופטר את הפועל היהודי, לא יאמר לו הפועל הרי זה (כלומר, האדם שתפסת) לפניך, ואינך מפסיד כלום, ומי אומר שאתה צריך להרויח מן הליסטיוטא<sup class="footnote-marker">30</sup><i class="footnote">עיין ירושלמי ב"ב פ"ט ה"ה, י"ז ע"א.</i> ולא אני, והרי אתה שכרתני לכל היום, תן לי שכרי, ולא אטרח לקבל עבודה אחרת אעפ"י שמצויה לי, נותן לו שכרו, ודיו.<sup class="footnote-marker">31</sup><i class="footnote">במאירי הנ"ל מפורש: ודיו, ואין כאן אלא פירוש של הרב.</i> וצ"ע.

Halakhah 9

<small>47.</small> <b>לא ישנה לו את הבהמה וכו'. </b>או"ז כאן סי' ר"ס, ל"ז ע"ב, והובא בהג"א כאן פ"ו סוף סי' ט"ו. 

Halakhah 10

<small>49.</small> <b>להביא לתך חטין, והביא שש עשרה שעורים פטור. </b>וכ"ה בד ובכי"ע ובחי' הרמב"ן, ובכי"ו נשמטה המלה "שעורים" בטעות. ובמשנתנו פ"ו מ"ה: השוכר את החמור להביא עליה חטים, והביא עליה שעורים, חייב וכו', מפני שהנפח קשה למשאוי. להביא לתך חטים, והביא לתך שעורים, פטור. ואם הוסיף על משאו חייב. וכמה יוסיף על משאו, ויהא חייב, סומכוס אומר משום ר' מאיר סאה לגמל, שלשת קבין לחמור. ובבבלי פ' א' נחלקו אביי ורבא בפירוש משנתנו. לאביי נפח של לתך קשה כמשא של לתך, אעפ"י שהמשקל של הנפוח הוא קל משל הסמיך, וממילא אם שכר להביא לתך של חטים והביא לתך של שעורים קיים בדיוק את תנאי השכירות, ועל כך שנו שאם הוסיף שלשה קבין לחמור חייב, וזה הוא שיעור הוספה כשקיים את התנאי. אבל רבא סובר שהכוונה במשנתנו שאם שכר להביא לתך של חטים והביא שעורים <b>במשקל</b> של לתך חטים, הרי הוספת הנפח מחייבת אותו. אבל אם הביא שעורים כמשקל לתך של שעורים אינו חייב אלא אם יוסיף סאה שלמה. ומה ששנינו במשנתנו: וכמה יוסיף על משאו ויהא חייב וכו', הוא בשלא שינה, ששכרו להביא חטים והביא חטים, אבל אם שינה לקולא והביא שעורים אינו חייב אלא בשהוסיף סאה.<br>ובבבלי פ' סע"א שאלו: ת"ש להביא לתך חטין והביא שש עשרה שעורים חייב, הא שלשה קבין פטור וכו'. ולפ"ז קשה לאביי שהוא סובר שנפח כמשקל, ואפילו בחצי סאה צריך להיות חייב. ותרגמוה: במחיקתא, עיין רש"י ומ"ש הרמב"ן בשם הראב"ד בתחילת הסוגיא בד"ה אביי אמר קשה כמשאוי.<br>ברם כנראה שגירסא זו "מתוקנת" היא ע"פ רש"י, והראשונים הביאוה בשם גירסת רש"י, אבל הר"ח גרס בבבלי: והביא שש עשרה שעורים <b>פטור</b>, כגירסת התוספתא, והבאתי אותו בתס"ר (ירושלים תרח"ץ), אלא שלא בארתי את דברי, שהרי לגירסא זו אי אפשר להמשיך "הא שלשה קבין פטור". ובאמת חסרות המלים האילו בבבלי כי"פ (עיין דק"ס) והן הוספת פירוש, ואינן מגוף התלמוד. ובחי' הריטב"א גרס: להביא לתך חטים והביא ט"ז שעורים <b>בגמל</b> פטור וכו', מיהו קשה לי מתני' דקתני לתך בלתך פטור, הוי ליה למימר אפילו ט"ז פטור, <b>ומשום האי קושיא מפכינן לה למתניתא וגרסינן חייב, ודייקי הכי</b>, הא ג' קבין פטור, וקשיא לאביי והוא עיקר. ואשר לגירסתו "ט"ז שעורים בגמל", (או למי שמפרש בגמל), כבר העיר הרמב"ן שם: והא ברייתא בחמור היא שנויה בתוספתא, דתני בה השוכר את <b>החמור</b> להביא לתך חטין והביא ט"ז שעורין פטור. ועיי"ש ובריטב"א באור הבבלי לדברי רבא. ועיין מ"ש מהרי"ן אפשטין במבוא לנוה"מ, עמ' 380 ואילך.
<b>ואם הוסיף על משאו, חייב. </b>פיסקא ממשנתנו פ"ו מ"ה הנ"ל. 
<small>50-51.</small> <b>קב לכתף, שלש סאין לעגלה, וספ' לפי מה שהיא. </b>וכן בירושלמי פ"ו ה"ד, י"א ע"א, וכללו שמה את דברי ר' מאיר במשנתנו הנ"ל. ובבבלי פ' ב' פירשו את ה"מה שהיא" לספינה, ואמרו: קב לכתף, <b>ארדיב</b> (כ"ה בכי"י ובראשונים, עיין דק"ס, עמ' 226, הערה צ') לעריבה, כור לספינה, שלשת כורים לבורני גדולה. ועיין על מדת הארדיב בעה"ש ערך ארדב, ובהוס' גייגר בתוספות עה"ש, עמ' 64, ערך ארדב. ועל בורני λιβυρνή. 
 liburna, עיין פטאי הספנות העברית, עמ' 46, ובהערות שם, עמ' 184. ושעור עגלה לא נזכר בבבלי, ומכאן הוכיח באו"ז ריש סימן רס"ד שסתם עגלה היא בת שלשת כורין,<sup class="footnote-marker">32</sup><i class="footnote">עיין בבלי פ' ב' ובתוספות שם, ד"ה סתם.</i> ופעמים שהיתה טעונה אבנים שמשאן כבד (עיין במשנת ב"ב ספ"ג). ועיין בבבלי שם ששאלו על כתף, והרי הוא בר דעת, ואם היה משאו כבד, למה לא השליך אותו. ותירצו, שידע שהוא יכול לסבול משא כזה, וחשב שיש כאן חולשה זמנית, והרי לא ידע שהוסיפו על משאו הרגיל. ועיין בחי' הרמב"ן שם. 
<small>51-52.</small> <b>השוכר את החמור להרכיב איש, לא ירכיב אשה וכו'. </b>כל הברייתא בבבלי ע"ט ב', וטעמה לא נזכר במקורות, ומתוך הבבלי ע"ט ב' משמע שמחמת כובדה אתינן עלה. ואפשר שאשה שאינה רגילה ברכיבה והיא אינה בטוחה כל כך בעצמה היא מכבידה את עצמה, כדרך המפחדים בשעה שטוענים אותם. 
<small>52-53.</small> <b>בין מעוברת ובין מניקה. </b>עיין בבלי ע"ט ב' הנ"ל. 

Halakhah 11

<small>53.</small> <b>השוכר את החמור לרכוב עליה, בעל הבית נותן כיסתו ומזונותיו וכו'. </b>וכ"ה ("כיסתו") גם בכי"ע. ובד: <b>כסותו</b>. ובבבלי ע"ט ב', ע"ז ס"ה א': שוכר מניח עליה <b>כסותו</b> ולגנותו<sup class="footnote-marker">33</sup><i class="footnote">בכ"י ה': ולגינו, ועיין בבלי ע"ז שם.</i> ומזונותיו של אותה הדרך וכו'. אבל הר"ח גורס בבבלי<sup class="footnote-marker">34</sup><i class="footnote">עיין תוספות כאן ע"ט ב', וביתר אריכות בע"ז הנ"ל, ד"ה ה"ג.</i> מניח עליה <b>כסתו</b>, והיא כסת קטנה שיושב עליה, או מניחה תחת ראשו למראשותיו, כפי שמוכח מכמה מקורות, עיי"ש. וגירסא זו מתאימה לגירסת כי"ו וכי"ע בתוספתא. והתוספתא קוראת לשוכר בלשון מושאל "בעל הבית". 
<small>55.</small> <b>יתר על כן בעל הבית מעכב עליו. </b>בבבלי הנ"ל: מכאן ואילך שוכר מעכב עליו. ועיין הפירוש בבבלי שם. 

Halakhah 12

<small>56.</small> <b>וטענו דברים האסורין, נטלום ממנו חרמין, או מוכסין וכו'. </b>בכי"ו בטעות: בטלום, אבל בד: נטלם, וכן בכי"ע: ונטלום וכו'. ועיין מ"ש על "דברים האסורין"<sup class="footnote-marker">35</sup><i class="footnote">כלומר, אסורין מטעם המלכות, והיינו בלי תשלום המכס.</i> לעיל פ"ב הכ"ד, שורה 58–59. והחרמים והמוכסים החרימו את המשא יחד עם החמור, עיין בבלי פסחים קי"ב ב'. 
<small>57.</small> <b>הודיעו שהוא מוכס כדרך המוכסין, פטור. </b>וכ"ה ("כדרך") גם בד. ובכי"ע בטעות: בדרך. ועיין בפי' בעל מ"א, ופירושו לא נתקבל מפני שלא ידעו שפעמים "מוכס" פירושו "נותן מכס". והברייתא שלנו מתבארת ע"י המשל במדרש תהלים קי"ח, י"ח: לאדם שהיה מהלך וסחורתו בידו, הגיע להורגים,<sup class="footnote-marker">36</sup><i class="footnote">צ"ל: להרגים, עיין מ"ש לעיל נדרים, עמ' 419.</i> נתן להם מה שנתן, הגיע לחרמים נתן להם מה שנתן. כיון שהגיע לשערי המדינה אמרו לו הזהר שאפרכוס במדינה, אם <b>אינך מוכס</b> כל סחורתך אינך מוצא בידך כלום (כלומר, יקחו ממך את הכל, לרבות בהמת המשא). וגם בבבלי שבת ע"ח ב': דגברא <b>מוכס</b> אנא פירושו אדם <b>שמשלם</b> את המכס. ואף לפנינו הפירוש הוא שהשוכר הודיע למשכיר שהוא מוכס (נותן מכס) כדרך כל הסוחרים נותני מכס, והיינו שנותנים שוחד, אלא שאירע מה שאירע ולקחו ממנו את הכל לרבות החמור, הוא פטור, מפני שהודיע למשכיר שהוא טוען דברים אסורין ומוכס ככל המוכסין, ועל מנת כן השכיר לו את חמורו. 

Halakhah 13

<small>57-58.</small> <b>שיירה שהיתה מהלכת במדבר, ונפל עליה גייס וטרפה, מחשבין לפי ממון ואין מחשבין לפי נפשות וכו'. </b>וכ"ה ("וטרפה") גם בד ובכי"ע, ובס' הנר ב"ק, 56 ע"א, בשם התוספתא. ובבבלי ב"ק קט"ז ב': ת"ר שיירא שהיתה מהלכת במדבר ועמד עליה גייס <b>לטורפה</b>, מחשבין לפי ממון וכו'. ובירושלמי כאן פ"ו ה"ד, י"א ע"א: שיירה שנפל עליה גייס מחשבין לפי ממון וכו'. ולא נזכר שם לא "וטרפה" ולא "לטורפה".<br>ובאו"ז כאן סי' רס"ד, ל"ז ע"ד, העתיק את הירושלמי כגירסא שלפנינו, וכתב: פי' שיירא שנפל עליה גייס וטרפה [מחלקין] מה שנשתייר להן, כגון שהיו שותפין, לפי ממון,<sup class="footnote-marker">37</sup><i class="footnote">עיין בפי' בעל מ"א בתוספתא כאן.</i> ולא לפי נפשות. ואח"כ הוא כותב: תוספתא. שיירא שחנתה במדבר<sup class="footnote-marker">38</sup><i class="footnote">השוה לשון הר"מ פי"ב מה' גזילה ואבידה הי"א.</i> ונפל עליה גייס לטורפה מחשבין לפי ממון, ואין מחשבין לפי נפשות, מדלא קתני בירושלמי לטורפה כדתני [הכא בברית' ד]בתוספת', משמע דבטרפה הגייס עסקי', (כלומר, שכבר טרפה), אע"פ שיש לפרש שעמד עליה הגייס לטורפה ונתפשרו עמו, כמו התוספתא.<sup class="footnote-marker">39</sup><i class="footnote">התיקונים שלי הם ע"פ המרדכי ד' קושטא ב"ק פ"י סי' קע"ה והגהות מימוניות פי"ב מה' גזילה ואבידה הי"א אות ט' בשם בעל או"ז.</i> ועיין ביש"ש ב"ק פ"י סי' מ"ב. ועיין בהגהות אשרי כאן פ"ו סוף סי' ט"ו שמסר את תמצית דברי בעל או"ז ע"פ פירושו הוא. ועיין בח"ד כאן שהאריך בבאורה.<br>ונראה שמדברים כאן בגייסות של המלכות שאפשר להתפשר עמהם ולהבטיח להם ממון כשיבואו ליישוב, אבל בליסטים שיריאים מן המלכות הרי לא יסכימו לכך, ואם יש להם ממון כאן יקחו את הסחורה ואת הממון. אבל אפשר שישאירו אחד מהם כבן ערובה.
<small>58-59.</small> <b>אם שלחו טייר לפניהם וכו'. </b>בד, בכי"ע, באו"ז הנ"ל, בירושלמי ובבבלי הנ"ל: תייר, ובס' הנר ב"ק הנ"ל: אבל שיירה ששכרה תיאר וכו', ויש גורסין <b>טייר</b> מלשון נטירה. וכ"ה (טייר) גם בכ"י בבבלי הנ"ל (עיין דק"ס שם עמ' 293, הערה ש') וכן בס' המליצה הוצ' בכר, עמ' 39, ועוד. ופירש"י תייר שמראה להם את הדרך, וטעות הדרך במדבר סכנת נפשות היא. 
<small>59.</small> <b>אף מחשבין לפי נפשות. </b>וכ"ה בבבלי הנ"ל. ובירושלמי הנ"ל חסרה המלה "אף", וכן מעתיק משם באו"ז הנ"ל, ומסתבר שגם שם הכוונה אף לפי נפשות, ואם היה שם משא של אדם שלא היה בספינה מחשבין אותה לפי ממונו, שהרי התייר מצילם ממיתה וביזה. ועיין בהגהות יפה עינים ב"ק קט"ז ב', ואינו מחוור. ופירש הרא"ש בפ"ו סי' כ"ב: וחצי שכר התייר יטילו על הממון וחצי האחר יטילו על הנפשות. 
<b>ואין משנין ממנהג הולכי שיירה. </b>וכ"ה גם בס' הנר ובירושלמי הנ"ל. ובבבלי הנ"ל: ולא ישנו ממנהג החמרין. ופירש"י: שאם נהגו לתייר לפי ממון, או לפי נפשות, עושין. 

Halakhah 14

<small>60-61.</small> <b>ספינה שהיתה באה בים, ועמד עליה נחשול והקילו ממשאה, מחשבין לפי משוי ואין מחשבין לפי נפשות. </b>בבבלי ב"ק קט"ז ב': ואין מחשבין לפי ממון, ופירש"י שם: מחשבין לפי משוי. אם השליך זה מאה ליטרין זהב ישליך זה מאה ליטרין ברזל. וכן מעתיקים משם הרי"ף ושאר ראשונים, וכן פסק הר"מ בפי"ב מה' גזילה ואבדה הי"ד.<sup class="footnote-marker">40</sup><i class="footnote">ועיי"ש ספ"ח מה' חובל ומזיק, ובשו"ע חו"מ סוף סי' ש"פ, בבאור הגר"א שם ס"ק ו' ובשאר נו"כ שם.</i> אבל בירושלמי פ"ו ה"ד, י"א ע"א, הנ"ל: מחשבין לפי משאוי ולפי ממון ולא לפי נפשות. וקשה להגיה שכ"ה גם בכיר"ז וכן מעתיק גם באו"ז כאן סי' רס"ד.<sup class="footnote-marker">41</sup><i class="footnote">בהגהות אשרי כאן פ"ו סוף סי' ט"ו מקוצר, ואין לדעת אם כיון לירושלמי, או לתוספתא.</i> ונראה שהכוונה שאם כולם טענו מין אחד של סחורה מחשבין לפי משאוי, אבל אם טען אחד דברים זולים ואחרים דברים יקרים, ומן ההכרח להשליך חלק מן הסחורה, ישליכו את הסחורה הזולה, ואח"כ מחשבין לפי ממון ומשמנין ביניהן, וסתמן כמותנין הן. 
<small>61.</small> <b>ואין משנין ממנהג הספינה. </b>בכי"ע ובבבלי הנ"ל: ממנהג הספנין. ובד: ואין הספנין משנין ממנהג הולכי שיירה. והמלה "הספנין" הוא תיקון ל"הולכי שיירה", והסופר הכניס את התיקון שלא במקומו. 
<small>62.</small> <b>ספינה או קרון, מחשבין לפי משוי ולפי נפשות, ואין מחשבין לפי ממון. </b>ירושלמי פ"ו ה"ד, י"א ע"א הנ"ל. ובבבלי ליתא, וכן לא הביאוה הפוסקים. ואפשר שלא נתנו דעתם עליה מפני פשטותה, שהרי אין כאן שאלה של הצלת רכוש, אלא שכר הובלה ממקום למקום, ומאי איכפת לו לחמר ולחמור יוקר הסחורה, ואין להם אלא משקלה, ומשלמים בעד משקלה ובעד הנוסעים. ושמא השמיעו לנו כאן, שאין שאר הנוסעים יכולים לטעון שיש חשש של התנפלות ליסטים אם מגיעה להם שמועה של הובלת סחורה יקרה, ולפי זה היינו סוברים לומר שבעלי הסחורה היקרה משלמים יותר, כלומר, משלמים לפי ממון. 

Halakhah 15

<small>63-64.</small> <b>גרדי שהניח נר בצד הבגד, ודלק, חייב לשלם, מפני שהוא כנושא שכר. נפלה עליו מפולת וכו'. </b>ברייתא זו לא הובאה בשום מקום, והיא תמוהה מאד, ולמה בחרו בגרדי, ואם הניח נר בצד הבגד, למה לא ישלם, אפילו אם הוא שומר חנם ? וכן קשה שתפסו דוגמא משונה של נפלה עליו מפולת,<sup class="footnote-marker">42</sup><i class="footnote">שאינה שכיחה, עיין בבלי יבמות ל"א א'.</i> ואינה נחשבת כאן כאונס. והמפרשים פירשו שמדברים בכותל רעוע, ואינו רעוע כל כך (עיין ח"ד), והוא דוחק שבדוחקים.<br>ולפיכך נראה שתפסו דוגמא מן המציאות. וכן אמרו במשנת אהלות פי"ג מ"ד: העושה מקום<sup class="footnote-marker">43</sup><i class="footnote">כלומר, קודח חור מפולש בכותל.</i> לקנה, ולאספתי, ולנר וכו'. ובגרדי עסיקינן, כמו שפירש הר"ש, וכן יוצא מפורש מספרי זוטא:<sup class="footnote-marker">44</sup><i class="footnote">חוקת, הוצ' רח"ש הורוביץ, עמ' 311, קטע מן הגניזה, הוצ' מהרי"ן אפשטין בתרביץ ש"א ס"א, עמ' 71.</i> גורדי שחפר מלא קנה וכו', מלא אספטי וכו', והביאו הר"ש שם על משנתנו הנ"ל. ומסתבר שגם עושה מקום לנר בגרדי עסיקינן במשנתנו. ורואים מתוך דברי הס"ז הנ"ל<sup class="footnote-marker">45</sup><i class="footnote">עיין מ"ש במחברתי ספרי זוטא, עמ' 54, ובהערות שם.</i> שהגרדי היה קודח חור מפולש בכותל, כדי להניח שם את הקנה והאיספתי (חרב אורגים), ומסתבר שמניח שם גם נר, מפני שהגרדי זקוק לאור רב בשעה שהוא אורג את הבגד, וכן לעיל תרומות פ"י ה"ט, עמ' 161 (ומקבילות): כליו של כהן שהיה נארג אצל כליו של ישראל הרי זה מדליק עליהן שמן שריפה וכו'. ותפסו דוגמא הרגילה ביותר. ומשום כך יודע בעל הבית שהגרדי אורג בצד הנר, ואם הפכה רוח שאינה מצויה את הנר ונדלק הבגד מן הנר, יש כאן מעשה קרוב לפשיעה,<sup class="footnote-marker">46</sup><i class="footnote">עיין בתוספות פ"ב ב', ד"ה וסבר.</i> אבל בשומר חנם פטור גם על האבידה, שהיא קרובה לפשיעה (כבבלי כאן צ"ד ב'), ולפיכך חייב כאן מפני שהוא כנושא שכר, כמשנתנו פ"ו מ"ו.<br>ואשר למפולת קרוב לוודאי שאין מפולת כאן אלא נפולת, כל דבר שנופל,<sup class="footnote-marker">47</sup><i class="footnote">על דרך, <b>כי יפול הנופל</b>, דברים כ"ב, ח'.</i> וכל שהוא נופל על אריג מתוח מקלקלו, והוא כעין הרישא, שהניח נר בצד הבגד, מפני שהוא צריך לאורו, ואף כאן ארג את הבגד בצד מכשירי אריגה ונפלו ברוח שאינה מצויה דרך החור (עיין מ"ש לעיל בסמוך), הגרדי חייב, מפני שהוא כנושא שכר.
<small>64-65.</small> <b>משנגמרה מלאכתו, אם הודיע לבעליו, פטור, ואם לאו, חייב. </b>כ"ה בד ובכי"ע. ובכי"ו בטעות: חייב, ואם לאו פטור, והוא שיבוש ברור, וכן יוצא מן ההמשך להלן בסמוך. ובמשנתנו פ"ו מ"ו: כל האומנין שומרי שכר הן. וכולן שאמרו טול את שלך והבא מעות שומר חנם. ובבבלי פ"א א': והוא הדין לגמרתיו, עיי"ש. ועיין מ"ש להלן שורה 72–73 ואילך. 
<small>65.</small> <b>גמרו, ונגנב, או אבד, אם הודיע בו לבעליו וכו'. </b>כרישא כאן. ולהלן תתבאר ההלכה בפרוטרוט. 

Halakhah 16

<small>66-67.</small> <b>אמ' לו חלוק אמרתי לך, והוא או' טלית אמרת לי, על בעל הבית להביא ראיה. </b>בבא זו כר' מאיר במשנת ב"ק פ"ט מ"ד: לצבוע לו אדום, וצבעו שחור, שחור, וצבעו אדום, ר' מאיר אומר נותן לו דמי צמרו, כלומר, שקנאו בשינוי כגזלן, ועיין בבלי שם צ"ה א'. ולפי זה אפילו היו עדים שנתן לו את הצמר,<sup class="footnote-marker">48</sup><i class="footnote">שאין האומן יכול להכחיש שלא קבלו, ואין לו מיגו.</i> הרי בעה"ב מודה שעכשיו הטלית היא של האומן והוא תובע דמיה, והאומן הוא מוחזק, ואם האומן אומר אמת, הרי חייב ליתן לו שכרו, ואם אינו אומר אמת הרי הטלית היא כולה שלו, והמוציא מחבירו עליו הראיה. כן פירש בח"ד, ועיין באו"ש פ"י מה' שכירות ה"ד. 
<small>67-68.</small> <b>ר' יהודה או' אם היה עושה אצל בעל הבית, יקבל בעל הבית את שלו וכו'. </b>ר' יהודה לשיטתו במשנתנו הנ"ל, שאין האומן קונה את הטלית, והוא קונס לאומן שיקבל את השבח (אם היציאה יתירה עליו), או את היציאה (אם השבח יותר על היציאה). אבל בנידון דידן אם האומן עושה אצל בעל הבית, או שהוא בתוך ביתו, ובעה"ב נכנס ויוצא אצלו, הרי קרוב לוודאי שבעה"ב ראה אותו בעבודתו ולא מיחה, ומכאן שהאומן אומר אמת, ובעה"ב מקבל את בגדו ונותן לו את שכרו משלם. (הנ"ל). 
<small>69.</small> <b>אומן, ואין בעל הבית נכנס ויוצא עליו, אומן צריך להביא ראיה. </b>ור' יהודה הרי סובר שהאומן לא קנה את הבגד, והוא בחזקת בעל הבית, והאומן רוצה את כל שכרו, עליו להביא ראייה (הנ"ל). 

Halakhah 17

<small>70-71.</small> <b>סלע אמרתי לך, והוא אומ' שתים אמרת לי, כל זמן שאצל אומן, בעל הבית צריך להביא ראיה. </b>וכן בבבלי ב"ב מ"ה ב', שבועות מ"ו א': כל זמן שהטלית ביד אומן על בעה"ב להביא ראייה. ומכאן שבשעה שהמחלוקת בין בע"ה ובין האומן בקציצה, דינה כטענת פרעתי ולא פרעתי בשכר שכיר, כפי שיוצא להלן מן הסיפא, שמחלקת בין בזמנו ושלא בזמנו. אבל בבבלי כאן קי"ב ב', ושבועות מ"ה ב' הביאו ברייתא שבטענת קציצה אין דינה כשכר שכיר אלא ככל טענה, והמוציא מחבירו עליו הראייה, ואין הבדל מי הוא המוציא, ואין הבדל בזמן התביעה, עיי"ש. והעמידוה בשבועות מ"ו א' שהברייתא שלנו היא כר' יהודה (כלומר, המשך דבריו לעיל) והוא סובר שאין הבדל בין טענת פרעתי לבין טענת קצצתי פחות. ועיין להלן פ"י ה"ו ומש"ש.<br>אבל בירושלמי שבועות פ"ז ה"א, ל"ז ע"ד (סלע אחד פסקתי לך ונתתיה לך וכו') מוכח שאין הבדל בין טענת פרעתי לטענת קצצתי פחות. ולעיל שם (ל"ז ע"ג) אמרו: היה המשכון בידו, בדא נוטל בלא שבועה. ועיין במה"פ שם, ד"ה היה משכון, שהביא שיטת הגאונים, הרמב"ם ושאר פוסקים בעניין השבועה. אבל במקורות א"י אין זכר לשיטות אילו, עיי"ש מ"ש בשם חי' הרשב"א בשבועות ובשם הש"ך.
<small>71-72.</small> <b>אצל בעל הבית, ובתוך זמנו, אומן צריך להביא ראיה, אחר זמנו, גרדי נשבע ונוטל. </b>וכ"ה גם בד ובכי"ע. אבל לפי הבבלי ב"ב ושבועות הנ"ל, צריך להגיה כאן: <b>לאחר זמנו אומן צריך</b> וכו' <b>ובתוך זמנו גרדי</b> וכו'. כמו שעשו כל המפרשים. ובשבועת בעה"ב (שהרי הוא מודה במקצת) לא דנו כאן כלל, ואפשר שבשעת הפרעון של האחת אמר לו האומן, הרי קצצת לי שנים (ויש כאן הילך, ולא הודאה במקצת). ובדוחק יש לי להעמיד את הגירסא שלנו בתוספתא, ולא כטעם הבבלי.<sup class="footnote-marker">49</sup><i class="footnote">ועיין בתוספות שבועות מ"ו א', ד"ה לא. ובירושלמי שם הנ"ל: שעסקיו מרובין וכו'.</i> אלא שאין לי סמוכין לכך, ומשכתי את ידי מן ההשערות. 

Halakhah 18

<small>72-73.</small> <b>ונגמרה מלאכתו, ונגנב, או שאבד, עד שלא נתקבל שכרו הרי הוא כנושא שכר. </b>לעיל, שורה 64–65, לא נזכר כלל עניין קבלת השכר, ואם הקדים לו שכרו הרי שמירתו כלתה בהודעה שגמר את מלאכתו. וכאן הוא נושא שכר אפילו אם הודיעו מפני שתופס את הכלי על שכרו ונהנה, ואינו גרוע ממשכון, כמשנתנו פ"ו מ"ז. ועיין להלן. 
<small>74.</small> <b>אימתי, בזמן שתבעו, ואמ' לו בוא וטול את שלך. </b>כלומר, אפילו נתקבל שכרו לא פקע ממנו חיוב שומר שכר אלא אם אמר לו בוא וטול את שלך. אבל מ"מ שומר חנם הוא, עיין בבלי פ"א א', בתוס' רע"א למשנתנו פ"ו מ"ו, בש"ך חו"מ סי' ש"ו ס"ק ב' ובנתיבות המשפט שם. 
<small>74-75.</small> <b>לא תבעו, ולא אמ' לו בוא וטול את שלך אע"פ שנתקבל שכרו, הרי הוא כנושא שכר. </b>כ"ה ("ולא אמ' לו") בד ובכי"ע. ובכי"ו בטעות: ואמ' לו. והטעם פשוט שהרי נהנה מעצם העובדא שמסרו לו מלאכה, וכל זמן שלא הודיע לו שיבוא ויטול את הכלי לא פקעו חיוביו של נושא שכר. ועיין בתוספות רע"א במשנתנו פ"ו רמ"ו, אות נ"ח. 

Halakhah 19

<small>76-77.</small> <b>השאילני ואשאילך, שמור לי ואשמור לך, הרי הוא כשומר חנם, ואינן אלא כנושא שכר. </b>ובכי"ע: שמור לי ואשמור לך, <b>השאילני ואשמור לך</b>, הרי הן כשומר חנם, ואינן <b>אלא</b> (בכ"י נמחקה מלה זו בטעות ע"י קוים מלמעלה) כנושא שכר. ובד: הרי <b>הוא</b> כשומר חנם, ואינו <b>עליו</b> כנושא שכר. ובחי' או"ש להגרמ"ש פ' א' סמך על גירסא זו, ופירש בה מה שפירש, עיי"ש, ולא נתחוורתי כלל בפירושו, לא מצד הלשון ולא מצד העניין כאן, וברור שיש כאן טעות סופר גלויה בדפוסים, והנכון כלפנינו, וכגי' גוף כי"ע. וכעין הברייתא שלנו גם להלן פ"ח הכ"ב, עיין מש"ש שורה 70.<br>ונראה בפירושה שאם אמר לו השאילני ואשאילך, או השאילני ואשמור לך, הייתי סבור לומר שדינו כשוכר שאינו משלם לו בעד השמירה אלא בעד העבודה, והייתי טועה לחשוב שהוא שומר חנם, כדעת ר"מ בבבלי פ' ב' (ומקבילות), ומלמדת התוספתא שאינו כן, אלא הוא שומר שכר. ובבבלי פ"א א': ת"ר שמור לי ואשמור לך, השאילני ואשאילך, שמור לי ואשאילך, השאילני ואשמור לך (כגי' כי"ע כאן) כולן נעשו שומרי שכר זה לזה. ובמשנתנו פ"ו מ"ו: שמור לי ואשמור לך שומר שכר. והעמידוה בבבלי (פ"א א') בשאמר שמור לי היום ואשמור לך למחר, וכן פירשו את הברייתא שלנו, שאם לא כן,<sup class="footnote-marker">50</sup><i class="footnote">כלומר, שעושין את השמירה בזמן אחד.</i> הרי יש כאן שמירה בבעלים, ופטורים.
<small>77-78.</small> <b>אבא שאול אומ' מותר אדם להשכיר משכונו של עני בפחות, ושל עשיר אינו רשיי ליגע בו. </b>במשנתנו פ"ו מ"ז: אבא שאול אומר מותר (נו"א: רשאי) אדם להשכיר משכונו של עני להיות פוסק עליו והולך, מפני שהוא כמשיב אבדה. ובכמה נוסחאות (עיין דק"ס, עמ' 227, הערה ג'): להיות <b>פוחת</b> עליו והולך. והגירסא שלנו ("בפחות") פירושה בפיחות (בפ"ה חרוקה), כלומר, בפיחות מן החוב. ובכי"ר ב' בבבלי (עיין דק"ס הנ"ל): משכונו של <b>אדם בפחות</b> להיות פוחת עליו וכו'. והתוספתא מוסיפה שהדין הוא דין בעני דווקא, אבל של עשיר לא יגע בו, עיין בשושנים לדוד למשנתנו הנ"ל ובח"ד כאן. ועיין במשנתנו פ"ג מ"ו ובדברי רשב"ג לעיל פ"ג ה"ז, שורה 20, ומש"ש. ועיין בחי' הריטב"א כאן ובחו"מ ריש סי' ש"א. 

Chapter 8



Halakhah 1

<small>1.</small> <b>השוכר את הפועל לשמור לו את הפרה, לשמור לו את התינוק וכו'. </b>כ"ה ("לשמור לו את הפרה") בד ובכי"ע ובמקבילות (עיין להלן), ובכי"ו נשמט ע"י הדומות. ובתס"ר (ירושלים תפרח"י) ציינתי למ"ש בתוספתא סוף שבת, וציינתי למקבילות ולראשונים שהביאוה, והארכתי בפירושה לעיל ח"ג, שבת, עמ' 298 ואילך, עיין מש"ש. ובחי' הרמב"ן, הרשב"א והר"ן כאן נ"ח א' הביאוה מכאן, והוכיחו ממנה שבחולין עסיקינן שהרי אנו בדיני שומרין עסיקינן, ולא בהקדשות, עיין מ"ש לעיל שבת הנ"ל. 
<small>2.</small> <b>לפיכך אין אחריותו עליו בשבת. </b>וכ"ה לעיל שבת הנ"ל ובראשונים שהבאנו שם. וכע"ז גם בבבלי ב"מ נ"ח א'. אבל בבבלי נדרים: לפיכך אם <b>אבדו</b> אינו חייב באחריותן וכו', ודווקא אם אבדו, אבל בפשיעה חייב, עיין בפי' הר"ן על הרי"ף בשבת ובנדרים במקומו, עיי"ש. ועיין מה שהארכתי בזה לעיל שבת, עמ' 299. 

Halakhah 2

<small>5.</small> <b>אין הפועל רשיי לעשות מלאכתו בלילה וכו'. </b>כל הברייתות עד סוף ה"ו ברי"ף פ"ו סי' תצ"ח ואילך, ברא"ש פ"ז סי' ג' ובאו"ז סי' רפ"ב, מ' ע"ג. וברי"ף שם: תניא אין הפועל רשאי וכו', ובפי' רבינו יהונתן שם: והיא תוספתא וכו'. ושיטה זו להביא את התוספתא מבלי לציין את מקורה רגילה ברי"ף, עיין מ"ש במבואי לתס"ר ח"ב, עמ' 14, ואפשר מאד ששאב מן הר"ח, עיי"ש. והבבא שלנו גם בשו"ת מהר"מ ב"ב ד' פראג סי' תרס"ז, סמ"ג עשין צ"א, קע"ד ע"ג, שו"ת הרשב"א ח"ז סי' נ"ו עיי"ש, רבינו ירוחם במישרים נכ"ב ח"ב. ופסקה הר"מ בסוף ה' שכירות ובמ"מ שם הראה את מקורה בתוספתא כאן. ובס' הדינים כת"י במברגר את וואהרמן סי' קס"ד הביא את הבבא שלנו בתוספתא, וההמשך שם הוא לשון הירושלמי דמאי פ"ז ה"ד, כ"ו ע"ב. ועיין בטור ושו"ע חו"מ סוף סי' של"ז.<br>ועיקר ההלכה היא במשנת דמאי פ"ז מ"ג: וחושך גרוגרת אחת. ר"ש בן גמליאל אומר לא יחשוך, מפי שממעט מלאכתו של בעל הבית. ובירושלמי שם הנ"ל מביא את התוספתא שלנו כאן בשינויים קלים. ועיין בפיה"מ להר"מ שם ובמלא"ש במקומו, אבל מן הברייתא שלנו משמע כפירוש שאר המפרשים.
<small>7.</small> <b>ומסגיף את עצמו וכו'. </b>הראשונים הנ"ל, ערוך ערך חסך, והובא במגן אבות להרשב"ץ פ"ב מ"ח, ד"ר כ"ה ע"א, ד' ליפסיא כ"ח ע"א, עיי"ש. 
<b>ומאכיל מזונותיו לבניו וכו'. </b>וכ"ה ("לבניו") גם בכי"ע וברי"ף, רא"ש, או"ז ובפוסקים הנ"ל. ובד נשמטה מלה זו בטעות. ויפה פירשו המפרשים שהכוונה שלא יאכיל אותם משלו (אעפ"י שחייב במזונותיהם) וירעיב את עצמו, אבל משל בעה"ב הרי אסור משום <b>כליך לא תתן</b>, עיין המשא והמתן בבבלי צ"ב א' ואילך. אבל בפרה מותר להרעיבה לפני כן, כמפורש להלן, מפני שאינה נחלשת מכך, וכשהיא מתחילה לאכול מתחזקת מיד, עיין סמ"ע סוף סי' של"ז. ועיין בפירוש רבינו יהונתן (ובשטמ"ק פ"ט ב'). 

Halakhah 3

<small>8.</small> <b>רשאין פועלין לאכול פיתן בציר וכו'. </b>ירושלמי מעשרות פ"ב ה"ז, נ' ע"א (כסדר שלפנינו). בבלי כאן פ"ט סע"א בשינוי סדר, וכ"ה גם ברי"ף הנ"ל והבאים אחריו. 

Halakhah 4

<small>10.</small> <b>להרעיב ולסגיף את פרתו וכו'. </b>ירושלמי מעשרות הנ"ל, בבלי כאן צ' ב'. והראשונים הנ"ל העתיקו כלשון התוספתא. ועיין מ"ש לעיל סד"ה ומאכיל. 

Halakhah 5

<small>11-12.</small> <b>חמור וגמל אוכלין ממשוי שעל גבן וכו'. </b>במשנתנו פ"ז סמ"ד: ובחמור כשהיא פורקת. והקשו בבבלי צ"ב רע"א: כשהיא פורקת, מהיכן אכלה? ותירצו: עד שתהא פורקת. והביאו את הברייתא שלנו שהיא מפרשת את משנתנו. ועיין בפירוש הראב"ד שהביא בשטמ"ק צ"ב רע"א בשם הרשב"א, ובפי' הראב"ד עצמו שהביא בשטמ"ק שם. ועיין בחי' הר"ן והריטב"א. 
<small>12.</small> <b>ובלבד שלא יטול בידו ויאכילם. </b>ופירש רבינו יהונתן במשנתנו: לפי שתאכל יותר מדאי, ואינו מוטל חובה על השוכר אותה להשביעה אלא שלא לחסום אותה. וכמו כן בעוד שטוענין אותה אם אוכלת ממה שלפניה. ועיין סמ"ע סי' של"ח ס"ק ג'. 

Halakhah 6

<small>13.</small> <b>משמר ארבעה וחמשה מקשאות לא יהא ממלא כריסו מאחת מהן וכו'. </b>בבלי צ"ג א'. ופירש"י: מקשאות של חמשה אנשים. ובאו"ז סי' רפ"ב הנ"ל: מקשאות <b>ומדלעות</b> וכו'. והמלה "מדלעות" חסרה בכל נוסחאות התוספתא ובבבלי הנ"ל, אבל מקשאות ומדלעות רגילות לבוא יחד, עיין משנת שביעית פ"ב מ"א ומ"ב, להלן אהילות פי"ז סה"י. ועיין בתוספתא שבת, עמ' 85, שורה 61, ומש"ש בתוכ"פ ח"ג, ריש עמ' 298, ובח"ב שם מעשרות, ריש עמ' 705 ועוד.<br>ובבבלי שם העמידוה בשיטת שמואל (שפסקו שם הלכה כמותו) ששומרי גינות ופרדסים אינם אוכלים לא מן התורה ולא מה' מדינה, ומשמר מקשאות היינו קישואין עקורין. ועיין רש"י שנתקשה בכך. ולפי פשוטו מדברים בקישואים עקורים שבתוך המקשאות, ולא הוציאו את המלה מפירושה בלשון המקרא, ועיין בתוספות אנשי שם שביעית פ"ב מ"א, ד"ה במקשאות, ועיין רש"י פסחים ו' ב' (שציינו לו בתוספות חדשים שם).<br>ולעצם העניין הרי אמרו בירושלמי פ"ז ה"ט, י"א ע"ג, שלרב הונא שומרי גנות ופרדסים אוכלין מן התורה, ולשמואל מה' מדינה. והסיקו שם: תני ר' חייה ומסייע על רב הונא <b>וטמא הכהן עד הערב</b> (במדבר י"ט, ז') לרבות את השומרין שיהו מטמין בגדיו. כלומר, השומר כעושה מעשה. וכן בירושלמי יומא ספ"ו, מ"ד ע"א: תמן אמר <b>חזקיה וטמא עד הערב</b> לרבות השורף,<sup class="footnote-marker">1</sup><i class="footnote">צ"ל: השומר, עיין מ"ש בתלמודה של קיסרין, עמ' 58, בשם הרב מטווריג.</i> אוף הכא כן. ולפ"ז לפי הירושלמי שומר כעושה מעשה, ואוכלין כאן במקשאות מן התורה, ואפילו לפי שמואל אוכלין לכל הפחות מה' מדינה.

Halakhah 7

<small>14-15.</small> <b>ר' יוסה בר' יהודה אומ' מה שור מיוחד דבר שעושה בידיו וברגליו ובגופו. </b>וכ"ה בספרי כי תצא פ' רפ"ז, עמ' 305, ובירושלמי כאן פ"ז ה"ב, י"א ע"ב, ומעשרות פ"ב ה"ו, נ' ע"א. אבל בבבלי צ"א ב': שעושה בידיו וברגליו (וחסרה שם המלה "בגופו"), וכן להלן שם בסמוך. ובמשנתנו פ"ז מ"ג: היה עושה בידיו אבל לא ברגליו, ברגליו אבל לא בידיו, אפילו בכתפו הרי זה אוכל. ר' יוסי בר יהודה אומר עד שיעשה בידיו וברגליו, ולא נזכר שם "בגופו". ופירשו בירושלמי כאן הנ"ל: תני בידיו, אוגד.<sup class="footnote-marker">2</sup><i class="footnote">כ"ה בכיר"ז (אלא ששם בטעות: אומר), וכ"ה במעשרות פ"ב, וכן, כנראה, היתה הגירסא בירושלמי כאן לפני בעל מלא"ש למשנתנו. ולפנינו בטעות: או.</i> ברגליו, מקמץ. אפילו על כתיפו, טוען. וכ"ה בירושלמי מעשרות הנ"ל, אלא ששם "מסמיך", במקום "מקמץ". והיא היא, ופירוש "מקמץ" הוא כשחובט בכח ברגליו,<sup class="footnote-marker">3</sup><i class="footnote">עיין מה שהארכנו בזה לעיל ח"ו, כתובות, עמ' 303.</i> כדי להעבות ולעשות את הפירות עיגול אחד, לסמך אותן,<sup class="footnote-marker">4</sup><i class="footnote">בבבלי פסחים קט"ז א': וצריך לסמוכיה, ועיין ברש"י וברשב"ם שם. ובבבלי רגיל דיבור זה במשמעות להעבות. וכן גם בתרגומים של א"י, דוגמת: <b>סומכיה </b>(כלומר עוביו) תלת אצבעתא (ת"י בראשית א', ז') ועוד בכ"מ.</i> ואין בין מקמץ לבין מסמך ולא כלום. והכוונה שאפילו אם יושב ואוגד, או יושב וחובט, הרי הוא אוכל.<br>ואשר ל"אפילו בכתיפו" פירשו בירושלמי: טוען. ורש"י במשנתנו פירש: ואפילו בכתיפו, דאינו מזיז ידיו ורגליו. אבל רבינו יהונתן למשנתנו פירש: שמוצא הענבים מזומנים בכלים בכרם והוא מוליכן בכתיפיו לגת וכו'. ובמלא"ש למשנתנו: כגון <b>טוען על החמור</b> שאינו מזיז ידיו ורגליו. ועיין בבלי פ"ט ב'. ולהלן ה"ט, שורה 27–28, משמע שטוען בכתיפיו, הוא עושה בגופו (עיין להלן בסמוך), כפירוש ר' יהונתן.<br>ולפ"ז חולק ר' יוסי בר' יהודה וסובר שאם יושב ואוגד, או יושב וחובט ומסמך, אינו אוכל אלא אם כן משתף את כובד גופו, דומיא דדישת השור, או שעבודתו בכרם מצריכה עבודת ידיו ורגליו וגם <b>טענה ממקום למקום</b> ("עושה בגופו"), ור' יוסי בר' יהודה אינו מצריך שיעשה את כל העבודות בשעה אחת.
<small>15-16.</small> <b>ברגליו אבל לא בגופו. </b>עיין מ"ש לעיל בסמוך. 
<small>16.</small> <b>מה דייש מיוחד דבר שלא נגמרה מלאכתו וכו'. </b>בירושלמי כאן הנ"ל מוכח שאף ברייתא זו מדברי ר' יוסי בר' יהודה היא, אבל מירושלמי מעשרות הנ"ל ומן הבבלי פ"ט א' ומן הספרי כי תצא פיס' רפ"ז, עמ' 305, מוכח שכולם מודים בה. ועיין בבלי פ"ז ב' ובמשנתנו פ"ז מ"ב. 
<small>17-18.</small> <b>מה דייש מיוחד דבר שגדוליו מן הארץ, יצא החולב, והמחביץ, והמגבין וכו'. </b>ירושלמי ובבלי הנ"ל. ועיין מ"ש בפירושו לעיל ח"ג שבת, עמ' 139. 
<small>18-19.</small> <b>דבר התלוש מן הקרקע, יצא המנכש בשום וכו'. </b>וכ"ה בירושלמי בכיר"ז כאן, ומעשרות פ"ב הנ"ל. ובבבלי כאן פ"ט א': אף כל שהוא בשעת גמר מלאכה פועל אוכל בו יצא המנכש בשומים וכו'. ואף כאן הכוונה שאוכל בתלוש (עד שלא נגמרה מלאכתו) בשעה שהפעולה היא בתלוש, אבל אם מנכש בשומים וכו', הרי הפעולה היא במחובר, ואינו אוכל בשעה שלא נגמרה מלאכתו. ועיין במשנתנו פ"ז מ"ב. 
<small>20.</small> <b>דבר שלא נגמרה מלאכתו למעשרות, יצא הבודל בתמרים וכו'. </b>ירושלמי כאן פ"ז ה"ב, י"א ע"ב, ומעשרות פ"ב ה"ו, נ' ע"א הנ"ל, בבלי פ"ט א'. 
<small>21-22.</small> <b>כל שאינו כיוצא בו בא לעונת המעשרות, איסור אחר גרם לו, שכרו סתם, פודה ומאכיל, מעשיר ומאכיל. </b>וכ"ה בירושלמי פ"ז רה"ח, י"א סע"ב, אלא שצ"ל שם: כל שכיוצא בו [לא] בא לזיקת המעשרות וכו'. והדברים עונים על משנתנו פ"ז מ"ז: השוכר את הפועלים לעשות בנטע רבעי שלו הרי אלו לא יאכלו וכו', נתפתחו חביותיו, הרי אילו לא יאכלו (כלומר, שהרי כבר נגמרו למעשרות), אם לא הודיען, מעשר ומאכילן. והברייתא שלנו מבארת את משנתנו, שאם נתפרסו עיגוליו, או נתפתחו חביותיו, ושכר פועלים, הרי הם רואים דבילה שעדיין לא נעשו עיגולים וחביות פתוחות, וכיוצא בהם עדיין לא באו לעונת המעשרות, ומותר להם לאכול מן התורה, או שבאמת לא באו לעונת המעשרות, אלא שהם נטע רבעי, ואסור לאכול בלי פדיון, אף שלא באו לעונת המעשרות, מ"מ כיון שהבעלים לא הודיעו להם לא על גמר מלאכתן למעשרות ולא שהם נטע רבעי, חייב לפדות ולעשר ולהאכילן. 
<small>22-23.</small> <b>ואם קצץ עמו, הרי זה אינו אוכל. </b>כלומר, אם קצץ עמהם שלא לאכול אינו אוכל, ואינו מחוייב להודיע להם את טעמו. ובירושלמי הנ"ל בטעות: הרי זה אוכל. 
<small>23-24.</small> <b>כל שהוא כיוצא בו אינו בא לעונת המעשרות, התר אחר גרם לו, שכרו סתם, הרי זה אינו אוכל. </b>וכ"ה ("אינו בא") גם בד. והוא באשגרה מן הרישא, והנכון הוא בכי"ע: כל שהוא כיוצא בו <b>בא</b> לעונת וכו'. ופירושו שהפועל ראה שכבר בא לעונת המעשרות ואסור לו לאכול מן הפירות, אלא שהם היו מן ההפקר וכדומה, שאין בהם חיוב מעשרות, והוא לא ידע על כך, שכרו סתם ולא הודיע לו שהם פטורים, הרי נשכר לו על מנת שלא יאכל. ובירושלמי הנ"ל: <b>וכל שאין כיוצא בו בא לזיקת המעשרות ואיסור אחר</b> גרם לו, שכרו סתם <b>אינו</b> אוכל. והגירסא משובשת. 
<small>24.</small> <b>ואם קיצץ עמו, הרי זה אוכל. </b>כלומר, ואינו חייב להודיעו, ואין כאן משום גניבת דעת, שהרי היה יכול שלא לקצוץ ולשתוק, והפועל לא היה אוכל. 

Halakhah 8

<small>24-26.</small> <b>אוכל פועל עד שלא יתחיל במלאכה אשכל אפי' בדינר, וקישות אפי' בדינר, וכותבת אפי' בטריסית. </b>הסיפא בר"ח מ"ו א' ובערוך ערך טריסית. ועיין מ"ש לעיל פ"ד ה"ט, שורה 28.<br>ולעצם העניין הרי הלכה זו מפורשת במשנתנו פ"ז מ"ה.<sup class="footnote-marker">5</sup><i class="footnote">ושם: וכותבת אפילו בדינר. ועיין במלא"ש שם.</i> ובספרי כי תצא פיס' רס"ו, עמ' 286: וחכמים אומרים <b>שבעך</b>. מלמד שאוכל פועל יותר על שכרו. ועיין בבלי צ"ב א'. והוסיפה כאן התוספתא: עד שלא יתחיל במלאכה. וכן בירושלמי מעשרות פ"ב ה"ז, נ' ע"א: תני ר' חייה אוכל פועל אשכול ראשון. ועיין גם כאן פ"ז ה"ו, י"א ע"ב. וברייתא זו חולקת על הדעה שהובאה בבבלי צ"ב א' שבמקום דאיכא למיתב בכליו של בעל הבית ליתוב ברישא והדר ליכול. (ח"ד ונת"י).
<small>26-27.</small> <b>משם ר' לעזר חסמא אמרו לא יאכל פועל יתר על שכרו, וחכמים מתירין. </b>משנתנו הנ"ל, ועיין בבלי וספרי הנ"ל, ירושלמי מעשרות פ"ב. ובכל שאר המקורות המסורת היא ישרה: ר' לעזר חסמא אומר. 

Halakhah 9

<small>27.</small> <b>האוכל מן התורה וכו'. </b>כלומר, אעפ"י שהתורה זיכתה אותו, והוא כאילו אוכל משלו לא יקלף וכו', אבל אם בעה"ב קצץ לו פשיטא שאסור לו לשנות ממנהג הפועלים, אע"פ שלא התנה עמו על מנת שאין לך עלי אלא פת וקטנית בלבד. 
<b>לא יקלף בתאנים ולא ימצמץ בענבים. </b>וכ"ה בירושלמי פ"ז ה"ב, י"א ע"ב, מעשרות פ"ב ה"ז, נ' ע"א. ובספרי כי תצא פיס' רס"ו, עמ' 286: <b>ואכלת</b>. ולא ממצץ (ועיין בשנו"ס שם). וכ"ה בבבלי פ"ז סע"ב. ועיין בשטמ"ק שם בשם ר' יהונתן. 
<small>27-28.</small> <b>העושה בכל גופו, אוכל בכל שעה שירצה. </b>חי' הרמב"ן והריטב"א פ"ז ב' בשם התוספתא. ובמשנתנו פ"ז מ"ד: וכולן לא אמרו אלא בשעת מלאכה,<sup class="footnote-marker">6</sup><i class="footnote">בנוסחאות מטיפוס א"י: בשעת <b>גמר </b>מלאכה. ועיין בחי' הרמב"ן הנ"ל.</i> אבל משום השב אבדה לבעלים <b>אמרו</b><sup class="footnote-marker">7</sup><i class="footnote">כלומר, תיקנו, כפירוש הראשונים.</i> פועלין אוכלין בהליכתן מאומן לאומן ובחזירתן מן הגת וכו'. ופירש הרמב"ן שהכוונה היא שאעפ"י שבהליכתן מאומן לאומן ובחזירתן מן הגת אינה שעת מלאכה התירו להם חכמים לאכול בשעה זו, מפני שאם יאכלו בשעה זו לא יאכלו בשעת מלאכתן, ויש כאן השבת אבדה לבעלים, אבל מעולם לא אסרו להם לאכול בשעת מלאכה, וזו היא שיטת החכמים כאן.<br>ובר"מ פי"ב מה' שכירות ה"ג: המבטל ממלאכתו ואכל, או שאכל שלא בשעת גמר מלאכה, הרי זה עובר בל"ת שנאמר <b>וחרמש לא תניף</b> (דברים כ"ג, כ"ו) וגו'. מפי השמועה למדו שכל זמן שהוא עוסק בקצירה לא יניף חרמש לאכילתו, וכן כל כיוצא בזה. ועיין בהשגות הראב"ד שם. וכן בחי' הרמב"ן והריטב"א הנ"ל הבינו שהר"מ פסק ע"פ הספרי כי תצא פיס' רס"ז, עמ' 287, שאמרו שם: <b>וחרמש לא תניף</b>. בשעה שאתה מניף חרמש על קמת בעל הבית וכו', <b>וחרמש</b> לא תניף. בשעה שאתה מניף חרמש על קמת בעל הבית. ופירש הר"מ את הדרש הראשון שלא יאכל פועל במחובר אלא בגמר מלאכה, והדרש השני שלא יאכל בשעת מלאכה. ולא הסכימו לו הראשונים הנ"ל, והסיקו שאין שום ראייה מן הדרשות הנ"ל, ובסיפא חוזר על הרישא, כרגיל במדרשי ההלכה, ועיי"ש בחי' הרמב"ן שפירש את הבבלי פ"ז ב'. והרמב"ן והריטב"א הביאו את התוספתא כאן שמפורש בה שאוכל בכל שעה שירצה, ור' יהודה יחידאה הוא, ואין הלכה כמותו, ואף הוא אינו אוסר אלא מדרבנן.<br>ברם הלשון בתוספתא "בכל גופו" מגומגם קצת, והיה צ"ל: העושה מלאכה אוכל בכל שעה שירצה. והרי הנוסחא "בכל גופו" היא בכל נוסחאות התוספתא ומקויימת גם ע"י הרמב"ן והריטב"א הנ"ל. ובמצפה שמואל כתב: כר"י בר' יהודה לעיל, ולא נתחוורתי בדבריו ז"ל, וכי מה עניינו של ר"י בר' יהודה להלכה שלנו. ושמא הכוונה שעושה בידיו, ברגליו ובגופו (<b>בכל</b> גופו), והיינו בוצר את האשכול בידיו, בגופו (טוען את הענבים על כתיפו לגת) וברגליו (דורך אותם בגת), ובכגון דא אוכל בכל שעה שירצה, בבוצר (מחובר בשעת גמר מלאכה) ובטוען על כתיפו ובדורך בגת (תלוש שלא נגמרה מלאכתו). ועיין מ"ש לעיל, שורה 14–15, ד"ה ואשר. וצ"ע.
<small>28.</small> <b>ר' יהודה או' אינו אוכל וכו'. </b>חי' הרמב"ן והריטב"א הנ"ל, עיין מ"ש לעיל. 

Halakhah 10

<small>29-30.</small> <b>המרכיס בתבואה, אינו עובר משום בל תחסם. </b>בירושלמי תרומות פ"ט ה"ד, מ"ו ע"ג: המרכין בקטניות, ובתלתן, אינו עובר משום וכו'. ובבבלי פ"ט סע"ב: ת"ר פרות המרכסות בתבואה והדשות וכו'. ופירש"י: ששורין שעורין במים ומייבשין וכו' ודשין אותן בפרות להסיר קליפתן. ורש"י אינו מפרש את המלה "מרכיס" שפירושה הדורך, אלא את המטרה של דריכה זו, ואין כאן בל תחסום, משום שכבר נגמרה מלאכתו, עיין בתוספות שם ד"ה המרכסות, וכן פירש הראב"ד עיין להלן. וברי"ף פ"ז ריש סי' ת"ק (בד' קושטא): ת"ר המרכס בתבואה וכו'. ובחי' הרמב"ן פ"ט סע"א: ובנוסח ההלכות כתוב המרכס בתבואה, וכן הוא בתוספתא, והוא נראה כלשון הזה.<br>ברם הר"מ בפי"ג מה' שכירות ה"ד: ופרות המהלכות על התבואה לפי שירט להן הדרך, אינו עובר עליהן משום בל תחסום. ופירש מרכס מלשון רכס, כלומר, שנמנעו מלעבור על הרכסים, ודרך אגב דשו, עיין במל"מ. וברמב"ן ובריטב"א פ"ט סע"ב, העירו שכדברי הר"מ משמע בירושלמי תרומות פ"ט ה"ד, מ"ו ע"ד: בדישו <b>ולא בדורכו</b>. ר' אליעזר בן יעקב אומר אף בדורכו. והלכה כחכמים. ובכ"מ שם ציין לדברי הרמב"ן. והראב"ד בהשגות חולק ומפרש כפירש"י. ובמשנתנו שם מ"ג: <b>החובט</b> משובח, ושם מדברים באדם החובט במקלות, ועל כך אין חולק, שהרי באדם אינו שייך בל תחסום. ועיין במה"פ שם, ד"ה בדישו.
<small>30.</small> <b>אבל מפני מראית העין מביא קרצטלין ותולה בפיה. </b>בירושלמי הנ"ל: אבל אסור מפני מראית העין, ולא אמרו שם מה יעשה, ועיין מ"ש להלן בסמוך, סד"ה ובמצפה שמואל. ובבבלי הנ"ל: אבל מפני מראית העין מביא בול מאותו המין ותולה לה בטרסקלין<sup class="footnote-marker">8</sup><i class="footnote">עיין דק"ס. וטרסקלין, קרסטלין, קרצטלין, הוא כנראה, χάνιστρον של נצרים, כפירוש בעלי המילונות. ועיין מ"ש לעיל ח"ג, שבת, סוף עמ' 60 ואילך. ועיין בגוף התוספתא שם, עמ' 17, בשנו"ס ובמקבילות, ובכי"ו שם: בקרטלין, χάρταλος סל. וכנראה שאין קרסטלין שיבוש מקרטלין, אלא שלפנינו שימוש בשני שמות של כלי אחד.</i> שבפיה. והמלים "מאותו מין" חסרות גם בכמה כי"י של הבבלי. ובבבלי אינו ברור אם המלים "אבל מפני מראית העין" וכו' מתייחסות לכל הברייתא, או לסיפא גרידא, והיינו לדשות בתרומה ובמעשר בלבד. ולפי פירש"י והראב"ד שהבהמה דשה בתבואה כדרכה, מובן למה צריך לתלות סל בפיה מפני מראית העין, אלא שמותר להכניס גוש<sup class="footnote-marker">9</sup><i class="footnote">בירושלמי ר"ה פ"א ה"ב, נ"ו סע"ד (ומקבילות): <b>ירח בול </b>וכו', שבו בוללים לבהמה מתוך הבית.</i> של בליל ממאכל כל שהוא, ומסלקין את מראית העין, עיין בסמ"ע סי' של"ח ס"ק י"ז.<br>ובמצפה שמואל העיר בשם ת"ב על הר"מ פי"ג ה"ד הנ"ל שמדבריו מוכח שבמרכס אין צורך לתלות בו סל, וכן פסק מרן בשו"ע סי' של"ח סעיף ח', ועיין בסמ"ע שם ס"ק ט"ו. והעיר שהתוספתא כאן סותרת את פסק הר"מ. ברם ברור שלפי הר"מ במרכס הכוונה היא שלא יניח לבהמה לרכס, מפני מראית העין, כפי שמשמע מן הירושלמי, אבל אם רכסה ולא נשמעה לו אין צורך לחסום, ופסק כירושלמי.

Halakhah 11

<small>31.</small> <b>ישראל הדש בפרתו של גוי עובר וכו'. </b>כל הברייתא בבבלי צ' א'. 
<small>31-32.</small> <b>וגוי הדש בפרתו של ישראל אינו עובר וכו'. </b>בבלי הנ"ל, ועיי"ש להלן בסוף העמוד. 
<small>32-33.</small> <b>דש תרומה, ומעשר שני, עובר משום בל תחסום. </b>במשנתנו (תרומות פ"ט מ"ג): וחייבת (כלומר, שדה שנזרעה תרומה) <b>במעשרות</b> ובמעשר עני<sup class="footnote-marker">10</sup><i class="footnote">בירושלמי שם: כן היא מתניתא. חייבת בתרומה ובמעשרות ובמעשר עני. ועיין מ"ש מהרי"ן אפשטין במבוא לנוסח המשנה, עמ' 449.</i> וכו', והדש כיצד יעשה, תולה כפיפות בצוארי בהמה ונותן לתוכה מאותו המין וכו'. ובירושלמי שם ה"ד, מ"ו ע"ג: אית תנויי תני בדייש שהוא מותר לך. אית תנויי תני בדייש שהוא אסור לך, ואמרו להלן (מ"ו ע"ד) שמשנתנו הנ"ל סוברת שאף בדייש שהוא אסור לך עובר על בל תחסום, שהרי שנינו שם: כיצד יעשה, תולה וכו', כנ"ל.<br>ובבבלי צ' א': והדשות בתרומה ובמעשר אינו עובר משום בל תחסום וכו'. ורמינהו וכו' והדשות בתרומה ובמעשר עובר משום בל תחסום (והיא הברייתא שלפנינו, אלא שסדר הבבות הפוך שם) וכו', תרומה אתרומה לא קשיא, כאן בתרומה כאן בגידולי תרומה וכו'. ועיין מה שהארכתי בזה לעיל ח"ב, תרומות, עמ' 426.
<small>33-34.</small> <b>ונותן לתוכה חולין מאותו המין. </b>עיין מ"ש לעיל שם, עמ' 426. 

Halakhah 12

<small>34-35.</small> <b>החוסם את הפרה, לא יפחות לה מששת קבין. חמור, משלשת קבין. </b>מתוך העניין כאן מוכח שמדברים בחוסם בהיתר שנותן לתוך הקפיפה מאותו המין,<sup class="footnote-marker">11</sup><i class="footnote">בניגוד לחוסם מפני מראית העין שיכול לתת בתוך הכפיפה בול כל שהוא, עיין מ"ש לעיל שורה 30 ד"ה אבל מפני.</i> והוא צריך לתת לה כדי אכילתה. ובירושלמי:<sup class="footnote-marker">12</sup><i class="footnote">תרומות פ"ז ה"א, מ"ג ע"ג, כתובות פ"ג ה"א, כ"ז סע"ב.</i> <b>מודין חכמים לר"מ</b> (מלים אילו נשמטו בכתובות) בחוסם פרתו של חבירו משלם <b>ששת</b> קבין לפרה <b>וארבעת</b> קבין לחמור, שכן החוסם פרתו לוקה. ובבבלי כאן צ"א א': ת"ר החוסם את הפרה ודש בה <b>לוקה</b> ומשלם ד' קבין לפרה וג' קבין לחמור. ושאלו שם: והא אינו לוקה ומת, ואינו לוקה ומשלם. אמר אביי הא מני ר"מ היא דאמר לוקה ומשלם וכו', משעת משיכה איחייב לה במזונותיה, ומילקא לא לקי עד שעת חסימה. 
<small>35.</small> <b>החוסם את הפרה, והמזויג את הכלאים, פטור. </b>בתס"ר (ירושלים תפרח"י) ציינתי למקבילות בתוספתא כלאים פ"ה הי"א ומכות ריש פרק בתרא. ובבבלי כאן צ' ב' פירש"י: החוסם את הפרה ולא העבירה על הדישה, וחבירו דש בה, והוא פירוש הגאונים, עיין מ"ש לעיל ח"ב כלאים, עמ' 653. ואשר למזויג את הכלאים, פירש"י שם: המזווג שור וחמור לקרון, ובא חבירו והנהיג, פטור הראשון (ואף הוא מתשה"ג הנ"ל). וכן, כנראה פירש גם הר"מ בפ"ט מה' כלאים סה"ז. ועיין בפירוש ר' יהונתן בשטמ"ק שם. 
<small>35-36.</small> <b>אין לך שהוא חייב אלא הנוהג והמנהיג בלבד. </b>וכ"ה במקבילות הנ"ל. ובבבלי כאן: ואינו לוקה אלא דש ומנהיג בלבד. ועיין מ"ש לעיל שם בשם ס' האשכול, בשם ה' פסוקות וסה"מ להר"מ ל"ת רי"ח, עיי"ש. ומכאן שגם "נוהג" שלפנינו פירושו מושך, ומנהיג הוא מנהיג ברגליו, או במקל, או שמושך (נוהג) הוא בגמל, והנהגה בחמור, עיין בבלי ח' ב' ואילך. ועיין מ"ש לעיל קידושין פ"א, עמ' 920, לשו' 30–31. 

Halakhah 13

<small>36-37.</small> <b>אימתי אמרו שומר חנם נשבע ויוצא, בזמן ששמר כדרך השומרין וכו'. </b>ירושלמי פ"ג ה"י, ט' ע"ב. ועיין במשנתנו שם פ"ג מ"י. 
<small>37.</small> <b>נעל כראוי, וקשר כראוי וכו'. </b>במשנתנו הנ"ל: או שמסרן לבנו ולבתו הקטנים ונעל בפניהם שלא כראוי חייב. ופירש"י (ל"ו סע"א): בפני אותם הקטנים שלא יצאו לחוץ ויאבדו המעות. ולפי הגירסא במשנתנו "או נעל", פירשו הראשונים<sup class="footnote-marker">13</sup><i class="footnote">עיין בחי' הרשב"א, בתוספות הרא"ש ובנ"י למשנתנו, בתיו"ט ובמלא"ש למשנתנו.</i> שהכוונה למעות, שנעל את המעות שלא כראוי, וכפי שמפורש גם בסיפא להלן. והרשב"א ועוד הסתייעו מן הירושלמי (= התוספתא) הנ"ל. 
<b>נתנו במקטרן והפשילו לאחוריו וכו'. </b>קרוב לוודאי שמקטורן, amictorium, περιβόλαιον,<sup class="footnote-marker">14</sup><i class="footnote">כפי שראה ברילל במחברתו Trachten d. Juden, עמ' 33.</i> היא עטיפה או סדין, שהיו מתעטפין בו, והיו מפשילין את כנפיו לאחוריו, או לפניו, וצורר שם מעות. והגירסא "לאחוריו" היא גם בד, והנכון הוא בכי"ע והפשילו <b>לפניו</b>. וכן בירושלמי הנ"ל: צררן <b>בסדינו</b>, והשליכו <b>לפניו</b>. ובמשנתנו הנ"ל: המפקיד מעות אצל חבירו צררן, והפשילן לאחוריו וכו', חייב. ושאלו בבבלי: מאי הוה ליה למיעבד. ותירצו: אמר רבא אמר רב יצחק אמר קרא וצרת הכסף בידך, אע"פ שצרורין יהיו בידך. ופירש רבינו יהונתן: שהיה לו להניח ראשי הסודר הקשורים בו המעות כלפי פניו שיוכל תמיד למשמש בהן וכו'. וכ"ה ברא"ש, באו"ז פ"ג סי' קל"ב, י"ט ע"ג, (שציין גם לר"מ פ"ד מה' שאלה ופקדון ה"ו), ועוד. ועיין היטב בירושלמי ברכות פ"ב ה"ה, ה' ע"א. ברם הנוסחא שם קשה ומשובשת, עיין בשרידי הירושלמי שם, עמ' 10, ומה שטרח בה הר"ל גינצבורג בפירושים וחידושים שלו ח"א, עמ' 354. 
<small>38.</small> <b>בפונדתו ופיה למעלה. </b>בירושלמי הנ"ל: נתנן באפונדתו. וסתם אפונדא פיה למעלה הוא. ועיין מ"ש להלן בסיפא ד"ה בפונדתו. 
<b>נתנו בשידה, בתיבה, במגדל וכו'. </b>שו"ת מהר"מ ב"ב סי' קע"א וסי' תשכ"ד, ובהוצ' הרנ"נ רבינוביץ סי' תק"ב, ירושלמי הנ"ל. 
<small>39.</small> <b>אם יש עדים וכו'. </b>ירושלמי הנ"ל. 

Halakhah 14

<small>40.</small> <b>נתנו במקטורו והפשילו לפניו וכו'. </b>וכ"ה ("לפניו") גם בד. אבל הנכון הוא בכי"ע: <b>לאחוריו</b>. וכ"ה בירושלמי הנ"ל. 
<b>בפונדתו, ופיה למטה. </b>כלומר, ואעפ"י שפי הפונדא סגור, ולר' יהודה חייב אם הוציא כן בשבת,<sup class="footnote-marker">15</sup><i class="footnote">תוספתא שבת פ"ט ה"ח, עמ' 37. עיין מ"ש לעיל ח"ג, עמ' 133, הערה 21.</i> מ"מ יש כאן פשיעה בשמירה. 
<small>40-41.</small> <b>נתנו בפרפונדא וכו'. </b>וכ"ה בד ובכי"ע. אבל בכי"ו היה כתוב מתחילה: בפרפוריא, ותיקן הסופר בפרפודא, ותלה נו"ן בין השורות, כלומר, קרי: בפרפונדא. ובירושלמי הנ"ל בכיר"ז: באפר אפורון, וכן במאירי מ"ב א', עמ' 153: נתן באפורפורון. והנכון, איפוא, כאן הוא כגירסת הכ"י המקורי: בפרפוריא, צורה ארמית של "פרפורון". ובפירושי לירושלמי כיר"ז פירשתי שהכוונה לחגורה שאינה מהודקת, שהיא זזה ממקום למקום, כלומר, παράφορον [ζωνάριον]. עיין מש"ש. 
<small>41.</small> <b>או שנתנו בראש גגו, ונגנב, או שאבד, חייב. </b>בירושלמי הנ"ל חסר "או שאבד", ונכון. 
<small>41-42.</small> <b>נתנו במקום שנתן את שלו, אם ראוי לשמירה, פטור, ואם לאו, חייב. </b>שו"ת מהר"מ ב"ב ד' קרימונא סי' קנ"ד, וסי' ש"א, הוצ' הרנ"נ רבינוביץ סי' ר"ז (ועיין לעיל שורה 38, ד"ה נתנו), סמ"ג עשין פ"ח, ק"ע רע"ד, ירושלמי הנ"ל.<br>ובתשה"ג הרכבי סי' רי"ג, עמ' 100: דהא תניא בהדיא נתנו במקום שנתן את שלו, אם ראוי לשמירה פטור, ואם לאו חייב. והכוונה לתוספתא כאן ולא לירושלמי שאין דרך הגאונים לפתוח ב"תניא" (בלי לציין את המקור) אלא כשמכוונים לתוספתא, עיין מ"ש במבוא לתס"ר ח"ב, עמ' 11 ואילך.<br>ובמשנתנו פ"ג מ"י הנ"ל: ואם שמר כדרך השומרים, פטור. ובבבלי שם מ"ב א': אמר שמואל כספים אין להם שמירה אלא בקרקע. ור"י הברצלוני כתב שקבל מרבותיו<sup class="footnote-marker">16</sup><i class="footnote">מביאו הרא"ש פ"ג סי' כ"א ועוד.</i> שלא אמר שמואל כן אלא בזמנו, אבל עכשיו ההלכה היא שאם נתנו במקום הראוי לשמירה, והוא מקום ששומר כספים משלו, פטור מגניבה. וכנראה שמשום כן הביא הרי"ף בפ"ג סי' שמ"ג את הירושלמי שלנו. ובפיסקי ריקנטי סי' שס"ד: והגאונים פסקו שבמקום שאדם שומר את שלו שומר את של חבירו, וראייה מן הירושלמי, דאמר נותנו במקום שהוא שומר את שלו, אם היה ראוי לשמירה, פטור. אבל באו"ז כאן פ"ג סי' קל"ב, י"ט ע"ב, חולק, עיי"ש. ועיין בחו"מ סי' רצ"א סעיף י"ח ובאחרונים שצוינו בבאר היטב ובפתחי תשובה שם. ובנת"י במקומו י"ט ע"ב ואילך האריך והביא את כל השיטות בטעם, כדרכו.

Halakhah 15

<small>42-43.</small> <b>אי זהו שוכר, שכר ממנו בהמה, שכר ממנו כלים וכו'. </b>עיין הלשון במשנתנו רפ"ג ובבבלי שם ל"ג ב', ובר"מ רפ"א מה' שאלה ופקדון ומ"ש באור שמה שם. אבל, כנראה, שהר"מ נקט את לשון הכתוב בשמות כ"ב, י"ג, וכמו שתרגם בת"י שם, ולכן הקדים כלים לבהמה. והברייתא שלנו באה לפרש את משנתנו פ"ז מ"ח: נושא שכר והשוכר, ושתיהן סוברות שהשוכר כנושא שכר. וכבר כתבנו בכ"מ שבא"י סברו שכולם מודים ששוכר כנושא שכר, ועיין להלן הערה 22. 
<small>44.</small> <b>והלכה למקום גדודי חיות וליסטין וכו'. </b>וכ"ה "והלכה" גם בד ובכי"ע. ואין כאן אלא וי"ו הפירוש,<sup class="footnote-marker">17</sup><i class="footnote">עיין מ"ש מהרי"ן אפשטין במבוא לנוה"מ, עמ' 1086 ואילך.</i> והיא מפרשת את משנתנו הנ"ל: הליסטין, הרי זה אונס, הארי והדוב וכו', הרי זה אונס. אימתי, בזמן שבאו מאליהן וכו'. ומוסיפה הברייתא שהוא הדין אם היא באה מאליה להם, אף הוא אונס, אם לא היה בידו לעכב אותה. 
<small>45.</small> <b>הוליכה למקום גדודי חיות, וליסטין וכו'. </b>משנתנו הנ"ל. ובד בטעות: הרי זה אונס, והיא ט"ס ברורה, וכבר הגיה כן בח"ד. ואף בכי"ע כלפנינו. והפירוש, כנראה, הוא שאע"פ שהלך יחד אתה והיה מזויין והיה בטוח שיוכל להציל, והתגברו עליו ולא הציל, אין זה אונס, שלא היה צריך להכניס את עצמו בספק הזה. ועיין בח"ד שנדחק. ועיין בבבלי צ"ד רע"א. 
<small>46.</small> <b>מתה כדרכה הרי זה אונס, סיגפה וכו'. </b>משנתנו פ"ז מ"י עד סוף ההלכה, ולא הוסיפה הברייתא כלום. ובד יש כאן חסרון בטה"ד, אבל בכי"ע כלפנינו. ועיין בתיו"ט ובמלא"ש שהביאו את הראשונים שפירשו את משנתנו. ועיין בבלי ל"ו ב'. 
<small>47-48.</small> <b>העלה לראשי הצוקין ונפלה, אינו אונס. </b>בכי"ו נשמטה בטעות המלה "הצוקין", וישנה בד ובכי"ע ובמשנתנו הנ"ל. ובמשנתנו הנ"ל בהוצ' שלנו: ונפלה <b>ומתה</b>, אבל מלה זו ("ומתה") חסרה בכל כתה"י (עיין דק"ס, סוף עמ' 278 בהערות) ובבבלי ל"ו ב' הנ"ל. ועיין בתיו"ט ובמלא"ש שם. וגירסא זו המקויימת ע"י התוספתא נכונה, שהרי בנפילה מן הצוקין אין הכרח שתמות, ואפילו הוממה ולא מתה, חייב. 
<small>48-49.</small> <b>אילו הן אונסין ששומר שכר פטור בהן, כגון שהוא אומ' ותפל שבא ותקחם וגו'. </b>מתחלה פירשו את "שבורה" (גדודי חיות), "מתה" (מתה כדרכה), ועכשיו מפרשים "או נשבה" (שמות כ"ב, ט'), ובכגון דא (איוב א', ט"ו) הוא אונס וודאי, שאפילו שומרי העיר, שחלה עליהם שמירה יתירה, פטורים, כמו שפירשו בבבלי צ"ג ב'. וכע"ז בירושלמי סנהדרין פ"ח ה"ג, כ"ו ע"ב, שם פי"א ה"ב, ל' א', ב"ר פנ"ד, ג', עמ' 578, בבלי ב"ק ע"ח ב'. ובב"ר שם מסיים: <b>לעולם אינו גזלן</b> עד שיגזלנו מתחת ידו שנ' <b>ויגזל את החנית מיד המצרי</b> (ש"ב כ"ג, כ"א), כלומר, זהו גזלן וודאי שאין בו שום חילוקים.<br>ובמכילתא משפטים פט"ז, עמ' 303: או נשבה. ששבוה לסטים וכו', שאי אפשר לו להצילו, פטור מלשלם.

Halakhah 16

<small>49.</small> <b>זאב אחד, אינו אונס וכו'. </b>כל ההלכה במשנתנו פ"ז מ"ט. ולהלן שם במשנה: הארי והדוב והנמר וכו', ולא מנו שם "זאב" משום שזאב אחד אינו אונס. אבל במשנה הוצ' לו: <b>הזאב</b> והארי והדוב וכו', וכן במכילתא משפטים פט"ז, עמ' 306: כגון טרפת <b>הזאב</b> והארי וכו'. ואפשר שיש כאן אשגרה ממשנתנו ב"ק ספ"א, סנהדרין פ"א מ"ד ועוד. אבל עיין להלן, שורה 52, ובא <b>זאב</b> וטרף ארי ודרס פטור. ועיין בתוספות מ"א א', ד"ה ובא. ויותר מסתבר שבמכילתא לא נחתו למניין אלא נקטו את המין, ולהוציא חתול, שועל ונמייה שהזכירו לעיל שאינו אונס. ובבבלי צ"ג סע"ב: והתניא זאב אחד אונס. אמר רב נחמן בר יצחק ההיא בשעת משלחת זאבים, ור' יהודה היא.<br>וכנראה שכל ההלכה נשנית כאן כדי להסמיכה לסיפא שלהלן. וכן משמע מדברי העיטור שנציין להלן.
<small>50-51.</small> <b>גנב אחד אין אונס, שני גנבים אונס. ר' יהודה או' אם היה מזוין אף ליסטים אחד אונס. </b>הגירסא משובשת, וצ"ל כגירסת ד וכי"ע: אף <b>גנב</b> (במקום "ליסטים") אחד אונס. וכן מביא בס' העיטור בסוף הלכות פקדון: גרסינן בתוספ' גנב אחד אין אונס שני גנבים אונס ר"י אומר אם היה מזויין אף <b>גנב</b> אחד אונס. זאב אחד אינו אונס שני זאבים אונס וכו'. ואפשר שהיה לפניו סדר הבבות הפוך, או שהסמיך את התוספתא למשנתנו מחמת הדמיון שבין מחלוקת הת"ק ור' יהודה.<br>וכנראה שהכוונה כאן ששמר את הבהמה, או את החפץ, באופן כזה שגנב אחד לא היה יכול לגנוב אותה, ומשום כך יש כאן אונס. ועיין בתוספות ב"ק נ"ז א', ד"ה כגון, ב"מ מ"ב א', ד"ה אמר שמואל, ובראשונים שהביא בשטמ"ק שם. ובירושלמי שבועות פ"ח ה"א, ל"ח ע"ג: ר' יודן בעי טענו טענת גנב של אונסין, אמר לו בא ליסטים מזויין ונטלה מהו שישלם תשלומי כפל של אונסין. ועיין במה"פ שם ד"ה מהו. בכל אופן ברור מן השאלה ("תשלומי כפל") שיש אונס בגניבה, כמפורש כאן. ומשנתנו הנ"ל סתמה: הליסטים הרי זה אונס. ובמכילתא משפטים פט"ז, עמ' 503: <b>או נשבה</b>, ששבוהו לסטים. ור' יהודה סובר כאן שגנב מזויין הוא כליסטים.

Halakhah 17

<small>51-52.</small> <b>רועה שהיה עומד, ובא זאב וטרף, ארי ודרס, פטור. </b>בכי"ע: רועה שהיה עומד ורועה, ובא זאב וכו'. ובד בטעות: רועה שהיה <b>סומא</b>, ובא זאב וכו', וצ"ל: שהיה עומ' ובא זאב וכו'. ובבבלי מ"א א': רועה שהיה רועה עדרו, ובא זאב וטרף, ארי ודרס,<sup class="footnote-marker">18</sup><i class="footnote">כ"ה בפי' ר"ח שם, ועיין דק"ס, עמ' 118, הערה ח'. ולפנינו הוספה ע"פ הבבלי צ"ג ב', ק"י א'. ועיין להלן בסמוך.</i> פטור. והיא הברייתא שלפנינו. 
<small>52.</small> <b>הניח מקלו ותרמילו עליה, חייב. </b>וכ"ה בבבלי הנ"ל. וכן בירושלמי ספ"ג (לפי כיר"ז וכ"י הר"מ די לונזאנו), ובירושלמי שבועות פ"ח ה"א, ל"ח ע"ג, כמה פעמים,<sup class="footnote-marker">19</sup><i class="footnote">עיין במחברתי תלמודה של קיסרין, עמ' 51 ואילך.</i> והיא הדוגמא המקובלת לשליחות יד. ועיין מה שדנו עליה בבבלי שם. ובמכילתא דרשב"י (משפטים כ"ב, ז', סוף עמ' 201) הדוגמא היא: הוציא בהמה ורכב עליה חייב, שנא' <b>אם לא שלח ידו</b> וכו'. ומעין ברייתא שלפנינו שם (כ"ב, י', עמ' 205): היתה רועה לפניו על פתח הבית, בא גייס ונטלה פטור. רכב עליה ובא גייס ונטלה חייב עליה, שנא' <b>אם לא שלח ידו</b> וכו'. 

Halakhah 18

<small>53-54.</small> <b>רועה שהניח צאנו ונכנס לעיר, ובאו ליסטין ונטלום, רואין אותו כאילו הוא שם, אם יכול להציל חייב וכו'. </b>בבבלי צ"ג ב', ק"ו א': רועה שהיה רועה והניח עדרו ובא לעיר, בא זאב וטרף, ובא ארי ודרס, אין <b>אומרין</b> (עיין דק"ס) אילו היה שם היה מציל, אלא אומדין אותו אם יכול להציל חייב, ואם לאו פטור. ועיין בבבלי שם שטרחו להעמידה גם בשיטת רבה, עיי"ש. ובירושלמי כאן ספ"ג נאמרה שמירה בש"ח ונאמרה שמירה בש"ש, ולא דמיא שמירה שנאמרה בש"ח לשמירה שנאמרה בש"ש, אפילו הקיפו חומה של ברזל אין רואין אותו כאילו שמר, היה יכול להציל חייב, שאינו יכול להציל פטור. אין אומרים אלו היה א' (= אחר. וכן הוא בכיר"ז) שם, היה יכול להציל. ובמקבילה בשבועות פ"ח ה"א, ל"ח ע"ג: נאמרה שמירה בשומר חנם וכו', שמירה שנאמ' בשומר חנם כיון ששימר כל צורכו פטור, שמירה שנ' בשומר שכר אין משערין אותו אלא בגופו, לפיכך רואין אותו אם היה ראוי לשמירה פטור, ואי לא חייב, אין אומרין אלו היה <b>אחר</b> שם יכול להציל, הציל פטור, שלא הציל חייב. ועיין בכיר"ז ובירושלמי ב"ק ספ"ד. ובחי' הרמב"ן ב"מ מ"ב א', ד"ה מיהו, ובחי' הרשב"א שם, העתיקו ממס' ב"מ, וחסרה להם המלה "אחר", וגרסו: אין אומרים אילו היה שם היה יכול להציל, ובהגהות לחי' הרשב"א כתב שלפי העניין צ"ל: <b>אלא</b> אומרים וכו'. ובאמת כן הוא בטור חו"מ סי' ש"ג: אין אומרין אילו היה שם וכו', <b>אלא</b> אומרים אילו היה שם היה יכול להציל. והוא כשיטת התוספתא והבבלי הנ"ל, אלא שמשם משמע שבשומר חנם אפילו אם היה יכול לקדם ברועים ובמקלות, פטור, והוא ככל אדם (שלא כשיטת הבבלי צ"ג ב'), ומכיוון ששמר כל צורכו כלתה שמירתו, מה שאין כן בשומר שכר שחלה עליו שמירה בגופו, ודווקא אם אינו יכול להציל פטור, אם שמר כהלכתו. 

Halakhah 19

<small>54-55.</small> <b>מתנה שומר חנם להיות כשואל, והשואל להיות כשומר חנם. </b>מרדכי פ"ז סי' ש"ע בשם התוספתא. ובירושלמי כאן פ"ה ה"ה, י' ע"ב, ה"ז, י' ע"ג: לא פעמי' מתנה שומר חנם להיות כשואל. ובירושלמי שבועות פ"ז ה"א, ל"ז ע"ג: תני ר' חייה מתנה שומר חנם ושומר שכר להיות כשואל. ובבבלי כאן צ"ד א': תנא ומתנה שומר <b>חנם</b><sup class="footnote-marker">20</sup><i class="footnote">כ"ה בכי"י וראשונים, עיין דק"ס, עמ' 279, הערה ר'. וכן בתשובת רב סעדי' בתשה"ג הרכבי סי' תקנ"ב, סוף עמ' 274: שכן אנו שונין תאנא ומתנין על שומר חנם להיות כשואל וכו'.</i> להיות כשואל. ופירש ר' יוחנן שם שאין צורך בקניין, משום שהוא משעבד את נפשו באותה הנאה שיוצא עליו קול שהוא איש נאמן, ומפקידים אצלו. וכבר העירו על מהרי"ח בהגהות אשרי ספ"ז שנסתפק אם אפשר לומר כן על שומר שכר ושוכר, שהרי הם משעבדים את עצמם משום השכר, והתורה לא שעבדה אותם יותר, ובירושלמי שבועות הנ"ל ולהלן בתוספתא מפורש שאין הבדל. 
<small>55-56.</small> <b>והשואל להיות כנושא שכר, והשוכר כנושא שכר, והשוכר להיות כשואל. </b>וכ"ה בד. אבל בכי"ע: והשואל להיות כנושא שכר והשוכר, ונושא שכר והשוכר להיות כשואל. וקרוב לוודאי שאף לפנינו צ"ל: כנושא שכר והשוכר. <b>הנושא</b><sup class="footnote-marker">21</sup><i class="footnote">כצ"ל במקום "כנושא".</i> שכר והשוכר, להיות כשואל. ושנו יחד נושא שכר ושוכר, כרגיל. ולפי גירסת ד וכי"ו יוצא: והשוכר כנושא שכר, והשוכר להיות כשואל. אבל כבר הסקנו לעיל<sup class="footnote-marker">22</sup><i class="footnote">לעיל פ"ג סה"ב, שו' 5, ד"ה ואיני נשבע.</i> שבמקורות א"י לא נזכרה כלל השיטה שר"מ סובר שוכר כשומר חנם (אלא כסברא בדרך הוה אמינא), ולפיהם שוכר כשומר שכר, ואין צורך בתנאי. ובמרדכי הנ"ל חסרות המלים "והשוכר כנושא שכר", ויש כאן השמטה ע"י הדומות. ועיין במשנתנו פ"ז מ"י, ושם כל התנאים לפטור, ובוודאי שאין צורך בקניין. 

Halakhah 20

<small>56-57.</small> <b>השואל את הפרה, ובא והעמידה על איבוס בעליה, ונגנבה, או אבדה, אם הודיע בה לבעלים, פטור וכו'. </b>בבבלי ל"א א' וב"ק נ"ז א': הכל צריכין דעת בעלים וכו'. ופירש"י בב"ק: גונב וגוזל, או <b>אחד מארבעה שומרים</b>, שהחזירו צריך להודיעו לבעלים, ואם לא הודיעו, חייב המחזיר באחריותן. וכאן פירש: ואם לא הודיעו, ומתה, או נגנבה, חייבים באחריותן, דכיון שידע שאבדה, ולא ידע שהושבה לא נזהר בה, ולא מאכילה. ולפני כמה מן הראשונים לא היו ברש"י המלים "או אחד מד' שומרים" ותמהו על רש"י למה הזכיר גנב וגזלן גרידא, והרי גם בשומרים הדין כן. והביאו את התוספתא שלנו, עיין בתוספות חיצוניות בשטמ"ק כאן ל"א א' ובחי' הריטב"א שם. וכן בסמ"ק סי' רנ"א: וכן ד' שומרין שהחזירו, כדמוכח בתוספתא וכו'. וכנראה שבסמ"ג עשין ע"ד, קנ"ב ע"ד, נשמט כל זה בטעות, עיי"ש. ובח"ד פירש ע"פ הבבלי פ"א א', שאעפ"י שלא הודיע אינו חייב אלא בגניבה ואבידה, ופטור מן האונסין, משום שכלתה שאלתו, וכבר אינו משתמש בה, אבל מ"מ דינו כשומר שכר, כבבלי מ"ג א', פ"א א', עיי"ש. 
<small>57-58.</small> <b>השואל את הפרה ושאל בעלה עמה. השוכר את הפרה ושכר בעלה עמה. </b>כ"ז חסר בכי"ע, והשמיטוה מפני הכפילות שלהלן. אבל לפנינו פיסקא ממשנתנו רפ"ח,<sup class="footnote-marker">23</sup><i class="footnote">וכגירסת הוצ' לו, משנה עם פיה"מ להר"מ, הוצ' ר"י קאפח, הרי"ף (עיין דק"ס) ועוד. ועיין במלא"ש.</i> ולה נסמכה הברייתא שלנו. 
<small>58.</small> <b>שאלה ושאל וכו'. </b>כל הברייתא במכילתא דרשב"י כ"ב, י"ד, עמ' 206 ואילך. וכע"ז בבבלי צ"ה ב'. 
<small>59-60.</small> <b>ומתה, או נשברה. </b>במכילתא ובבבלי הנ"ל ליתא, שהרי חוזר על כך בסיפא, ואין צורך למוחקן שכן חזרות כאילו מצויות במדרשי הלכה. 
<small>60.</small> <b>עומדין וחורשין במקום אחר, נפלה ומתה, פטור. </b>וכ"ה במכילתא הנ"ל. ובבבלי הנ"ל: עושין מלאכה במקום אחר, ומתה פטור. ובירושלמי בריש פירקין (בשם ר' אילא בשינוי סדר): חורשין במקום אחר, ומתה פטור. ובכי"ע חסרות המלים "נפלה ומתה" (עיין מ"ש לעיל בסמוך, ד"ה ומתה), והנכון כלפנינו. 

Halakhah 21

<small>61.</small> <b>שאלה ואחר כך שאל בעלה וכו'. </b>מכילתא ובבלי הנ"ל. 
<small>62.</small> <b>ומתה, או נשברה. </b>חסר במכילתא ובבבלי הנ"ל, כמו ברישא, עיין מש"ש. 
<small>63.</small> <b>נפלה ומתה, חייב וכו'. </b>וכ"ה במכילתא הנ"ל. וכ"ה בירושלמי ובבבלי הנ"ל (בלי המלה "נפלה"). ואף כאן חסר בכי"ע "נפלה ומתה", עיין מ"ש לעיל, ד"ה עומדין. 

Halakhah 22

<small>64.</small> <b>הרי היא מושאלת לך היום שתשמור לי (חברתה) למחר וכו'. </b>וכ"ה בד. והנכון הוא בכי"ע: שתשמרנה לי למחר, שהרי בבא זו נשנית להלן בסמוך. ויש כאן כפילות ברורה. ושמא צריך למחוק רק את המלה "חברתה" שבאה באשגרה מלהלן בסמוך. וכל הברייתא שלנו פשוטה, והיא נשנית ע"פ הקוים שלעיל ספ"ז. 
<small>69.</small> <b>הרי היא מושאלת לך מחצות ולמעלה, שתשמר לי חברתה עד חצות. </b>והנה בברייתא כאן נתנו לנו שבע דוגמאות. בשש דוגמאות הראשונות, בכולן המציע מציע שהוא משאיל מתחילה ומבקש שהשני ישמור לו אח"כ, אבל בדוגמא השביעית המציע מציע שישמור לו תחילה (עד חצות) והוא ישאילנה אח"כ (מחצות ולמעלה), עיין מ"ש להלן בסמוך. 
<small>70.</small> <b>כשומרי חנם, ואינן אלא כנושא שכר. </b>וכ"ה בכי"ע. ובד: <b>ואינו</b> אלא <b>כנושאי</b> שכר, ועיין גם לעיל ספ"ז, שורה 76–77, ומש"ש. וכבר בארנו לעיל ספ"ז שאם הוא משאיל בתנאי שחברו ישמור לו, הייתי טועה לומר שדינו כשוכר (שאינו משלם בעד השמירה), וכשיטת ר' מאיר בבבלי, שאינו אלא שומר חנם, והכל עונה על הראשון, על המציע, כלומר על השואל,<sup class="footnote-marker">24</sup><i class="footnote">אבל השומר אח"כ הרי כבר קיבל שכר על שמירתו בזה שהראשון השאיל לו את פרתו לעבודה.</i> ומלמדת התוספתא שאף שוכר כשומר שכר.<sup class="footnote-marker">25</sup><i class="footnote">עיין לעיל הערה 22.</i> אבל כאן הוא מציע לו שישמור לו מתחילה, (<b>שתשמור</b> לי חברתה עד חצות), ואח"כ ישאיל לו (מושאלת לך מחצות ולמעלה), ועל השומר אין לומר שהוא כשומר חנם, שהרי הוא מקבל שכר בשאלה. ושמא בכגון דא הייתי סובר שהוא כשומר חנם מטעם אחר. והדברים יתבארו ע"פ פסק הר"מ בה' פרה פ"ח ה"ו. ובכ"מ שם: ואין להקשות גם קידוש ראשון הוא בשכר מה שיקדש לו חבירו, דשאני התם דבשעה שקידש לו לא נתן לו דבר, אעפ"י שאמר לתת לא מיקרי עושה בשכר וכו'. ועיין גם בהשגות שם. ואף כאן הייתי טועה לחשוב שאין הבטחתו כלום, ואינו סומך עליו, וממילא הוא שומר חנם שאינו מקבל שכר. ברם דברי הכ"מ קשים, עיין בס' מוצל מאש לר"י אלפנדרי סי' ל"ח. ולא עוד שכאן מוכרח לשלם לו כמו לכל פועל, ובפרט שאח"כ השאיל לו, מה שאין במי חטאת שהשני פוסל לו את המים, וקשה להניח שיש כאן סברא אפילו בדרך "הוה אמינא". ואיך אפשר לומר אפילו בדרך "הוה אמינא", שהשומר בתנאי שישאילו לו אח"כ, הוא כשומר חנם. 
<b>בין ששאלה היום ושכרה למחר וכו'. </b>במשנתנו פ"ח מ"ב: השואל את הפרה וכו', שאלה היום ושכרה למחר, שכר אחת ושאל אחת ומתה וכו', זה אומר איני יודע וזה אומר איני יודע יחלוקו. והתוספתא הוסיפה: בין ששכרה היום ושאלה למחר. וכן בר"מ פ"ג מה' שאלה ופקדון (בד' ישנים) ה"ג: שאלה למחר ושכרה היום. והנה במשנתנו הנ"ל חזקת חיים של הבהמה מסייעת לנתבע, ואנו מניחים שהיתה חיה עד שעת שכירה, ונאמן בשבועה אם הוא טוען שכורה מתה ואני פטור (כמפורש בסיפא), אבל בנידון דידן שחזקת חיים של הבהמה מסייעת לתובע הייתי סבור שיחלוקו כמו ברישא. ועיין בתוספות ק' א', סד"ה הא מני. וכבר האריכו בזה האחרונים, עיין בח"ד, ובעיקר בנתיבות ירושלים כאן, מ"ה ע"א ואילך שהאריך בבאור שיטות האחרונים. 
<small>72.</small> <b>וזה או' איני יודע, יחלוקו. </b>והעמידוה בבבלי צ"ח ב' כסומכוס שאמר ממון המוטל בספק חולקין. ולפי פשוטו מחלק ר"מ בין שמא ושמא לבין ברי וברי, ולפיכך סובר שבכגון דא יחלוקו, ועיין בבלי כאן ב' ב', ובמקבילות. 
<small>73.</small> <b>נשבע (ונוטל) ואינו משלם וכו'. </b>וכ"ה ("ונוטל") גם בד, והיא ט"ס, ואינה בכי"ע. ור"מ סובר שבברי וברי נשבע ואינו משלם, כדין כל השומרים וע"י גלגול שבועה (עיין בבלי צ"ח ב'). אבל אם גם התובע אינו יודע אינו משביעו בטענת שמא. ובירושלמי פ"ח ה"ד, י"א ע"ד: זו להוציא מידי סומכוס שאו' כל הספיקות יחלוקו, א"ר לא תיפתר בשזה אומר בריא לי וזה אומר בריא לי וכו'. והפירוש צ"ע, עיין במה"פ בנוע"י ובנתיבות ירושלים במקומו. 
<small>74.</small> <b>וחכמים או' המוציא מחבירו עליו הראיה. </b>כלומר, אפילו בשמא. 

Halakhah 23

<small>74-75.</small> <b>המוכר פרה לחבירו וילדה וכו'. </b>עיין להלן ב"ב פ"ד ה"ד ומש"ש. ובבבלי ק' ב', ב"ק צ"ו ב': המחליף פרה בחמור וילדה, וכן המוכר שפחתו וילדה וכו', וכ"ה ("המחליף וכו' וכן המוכר שפחתו") במשנתנו פ"ח מ"ד. ופירש"י שנקטו "המחליף" מפני שמטלטלין אינן נקנין בכסף, ואם משך כל אחד, הרי ראו את הבהמה, ואינו שייך לומר איני יודע, אבל במחליף הרי קנה את הפרה במשיכת החמור ומצוי הוא שאינם יודעים אימתי ילדה. ברם גם מוכר יכול להיות בקניין חליפין, או אגב קרקע, כפי' ח"ד. ועיין שטמ"ק, ועיין בתוספות ב"ק צ"ו ב', ד"ה המחליף. 
<small>75.</small> <b>והלה שותק וכו'. </b>וקנה, משום ששתיקה כהודאה.<sup class="footnote-marker">26</sup><i class="footnote">כתוספות ב"ק צ"ו ב', ד"ה והלה.</i> ועיין בשטמ"ק ק' ב', ד"ה ולעניין, בשם הרמ"ך. 
<small>76.</small> <b>זה אומ' איני יודע וכו'. </b>והעמידוה בבבלי שהבהמה עומדת באגם, ואין כאן מוחזק, ור"מ סובר כסומכוס, וכדלעיל. ואין הבדל אם אנו גורסים בבבלי "אלא", עיין בשטמ"ק בשם הריטב"א והר"ן. 
<small>77.</small> <b>הרי זה נשבע ואינו משלם וכו'. </b>ויש כאן שבועה דאורייתא, שהוא מודה במקצת (בפרה), ואין כאן הילך, אם היא עומדת באגם, כשיטת הראב"ד בדברי ריבות, עיין בשטמ"ק. 
<small>78.</small> <b>ר' יהודה לעולם הולד בחזקת המוכר. </b>בבבלי חסר כ"ז. וכנראה שיש כאן שיטה שלישית שאפילו הלוקח מוחזק, הוולד הוא בחזקת המוכר, משום חזקת מרא קמא. 
<small>78-79.</small> <b>וחכמים אומ' המוציא מחבירו וכו'. </b>וכל המוחזק בולד אין מוציאין ממנו אלא בעדים. 

Halakhah 24

<small>79.</small> <b>וכן המוכר שפחה לחבירו וכו'. </b>בבלי הנ"ל. 
<small>82-83.</small> <b>וחכמים או' אין נשבעים לא על העבדים וכו'. </b>וכאן לא נזכרו דברי ר' יהודה, שלא נחלקו עליו חכמים הסוברים שעבד כקרקע, ואין בו חזקה אלא בשלש שנים (כמשנת ב"ב רפ"ג), והוא בחזקת מרא קמא (המוכר). ור"מ חולק על משנתנו פ"ד מ"ט, שבועות פ"ו מ"ה (ומקבילות) וסובר שעבדים כמטלטלים הם, ונשבעין עליהן, ואינו נפטר בלי שבועה. ועיין בבלי ב"ק י"ב א' ומקבילות וירושלמי קידושין פ"א ה"ג, נ"ט ע"ד. ועיין לעיל ב"ק פ"ז הי"א. 

Halakhah 25

<small>83-84.</small> <b>שיירה שהיתה באה במדבר וכו'. </b>ירושלמי כאן פ"ו ה"ד, י"א ע"א, בבלי ב"ק קט"ז ב'. וכל הברייתא בשם התוספתא באו"ז ב"ק סי' תנ"ט, ובתשובת רבינו שמחה שם סי' ת"ס, ודברי האו"ז בשו"ת מהר"ח או"ז סי' ר"ו ודברי רבינו שמחה שם סי' רכ"ז, עיי"ש. 
<small>84.</small> <b>ונפל עליה גייס, ועמד אחד והציל וכו'. </b>וכ"ה בכל הנוסחאות ובירושלמי הנ"ל. ובבבלי הנ"ל: ועמד גייס <b>וטרפה</b>, ועמד וכו'. ובשו"ת מהר"ח או"ז סי' רכ"ז הנ"ל: ובתוספת' דב"מ קתני לה, ולא קתני בה וטרפה, הלכך אין חילוק בין טרפה ובין בקש לטורפה, וזה שהציל הציל לאמצע. ועיין לעיל פ"ז הי"ג, שורה 58, ומש"ש. 
<small>84-85.</small> <b>מה שהציל הציל לאמצע. </b>וכ"ה בירושלמי ובבבלי הנ"ל. ופירש"י: כל אחד מכיר את שלו ונוטל. ולפי זה אם הציל את של אחרים, ולא הציל את שלו, אין לו כלום. עיין בטור ריש סי' קפ"א ובסמ"ע בשו"ע שם ס"ק ב'. ולפי רב אשי בבבלי שם, שהעמיד את הברייתא ביכולין להציל ע"י הדחק, ואין כאן יאוש בעלים, הרי דינו כמשנת ב"ק פ"י מ"ב ומ"ד, וכל מה שהציל של אחרים לא זכה בהם, והם ברשות בעליהם, ובהכרח שכן הבין רב אשי את לשון הברייתא.<br>אבל הלשון "לאמצע" בין במשנה, בין בתוספתא, בין בבבלי (עיין בקונקורדנציות) פירושו שכולם חולקים בשוה. וכן בירושלמי קידושין פ"א סה"ד, ס' ע"ג, ב"ב פ"ט ה"ו, י"ז ע"א, ועוד בכ"מ. ובירושלמי ב"ק פ"ד ה"א, ד' ע"א: אבל דבר שדרכו לחלק מביאין <b>לאמצע</b> וחולקין, ובמקבילה בכתובות פ"י ה"ד, ל"ג ע"ד: לשכר ולהפסד כולהן חולקין בשוה, והיא היא. וכן להלן בסמוך: מה שמחלו מחלו <b>לאמצע</b>. ובכל מקום נמצא דיבור זה בשותפין, או באחים. והואיל ובירושלמי אין זכר לאוקימתות של הבבלי שם, הרי מסתבר שבשותפין עסיקינן, וכמו שהעמידה רמי בר חמא בבבלי שם, וממילא פירושו של "לאמצע" הוא כמו בכל מקום, והיינו בשוה לכל השותפין, ואין הבדל אם יכול להציל, או לא, עיין ר"מ פ"ב מה' גזילה ואבידה ה"י בהשגות ובמ"מ שם, ועיי"ש בפ"ה מה' שלוחין ושותפין ה"ז. וכבר עמד בעיקר הדברים בשו"ת מהר"ח או"ז סי' ר"ו הנ"ל. ונראה שכן פירש את התוספתא בעיטור אות ח', חלוקת שותפין, הוצ' רמא"י, כ"ח ע"א, אלא שהוא הביא את הירושלמי, עיי"ש היטב.
<small>85.</small> <b>ואם התנה עליהן בבית דין, מה שהציל הציל לעצמו. </b>בד ובכי"ע. ואם התנה <b>עמהן</b> בבית דין וכו'. ובירושלמי הנ"ל: ואם נתנו לו רשות, הציל לעצמו. ובבבלי הנ"ל: ואם אמר אני אציל לעצמי, הציל לעצמו. ופירש רב אשי בבבלי שם שהואיל ויכלו להציל ע"י הדחק והוא אמר שיציל לעצמו והם שתקו, גילו את דעתם שנתייאשו מלהציל, ולפיכך הציל לעצמו.<br>אבל לפי שיטת התוספתא שהיא כרמי בר חמא בבבלי שם, אמרו שם, ובכגון דא (כלומר במקום הפסד) שותף חולק לעצמו בלי דעתם, וממילא אם אמר אציל לעצמי גילה דעתו שהוא נפרד מן השותפות, והציל לעצמו. ושמא גירסת כי"ו "התנה עליהן" נכונה, והוא היתנה עליהן שלא בפניהם, ובמקום שיכולין להציל, מתנה בפני ב"ד (כלומר, בפני שלשה) ומציל לעצמו, ואח"כ ישומו מה שיש בידו. וכן כתב באו"ז סי' ת"ס הנ"ל, שמכאן הוכיח רבינו שמחה שצריך להתנות בפני ב"ד. וכן הביא מתשובת רבינו שמחה בשו"ת מהר"ח או"ז סי' רכ"ז הנ"ל. אבל באו"ז שם סי' תנ"ט כותב שמסוגיית הבבלי שם משמע שאפילו שלא בב"ד מועיל, והסתייע גם מן הסיפא כאן (בעניין החמרים), עיין מש"ש. ואח"כ הסיק שיתכן שבתוספתא מדברים במקום שגם הם יכולין להציל שלא ע"י הדחק, ולפיכך צריך ב"ד. ועיין מהר"ח או"ז סי' ר"ו ועיטור הנ"ל. ועיין ביש"ש ב"ק פ"י סי' מ"ד.<br>אבל בירושלמי ב"מ הנ"ל הגירסא היא להפך, וכאן ברישא שנינו: ואם נתנו לו רשות, הציל לעצמו, ובסיפא גבי חמרים שנו: ואם התנה עמהן בפני בית דין הציל לעצמו (וכן העתיק משם בעיטור הנ"ל), ועיין מ"ש להלן בסיפא.
<small>85-86.</small> <b>חמרין שהיו מהלכין וכו'. </b>או"ז הנ"ל. 
<small>87.</small> <b>ואם נתנו לו רשות, מה שהציל הציל לעצמו. </b>"ואם... הציל" נוסף עפ"י כי"ע וד (בכי"ע "אם נתנו"). פשיטא שאם נתנו לו רשות להציל לעצמו אין כאן חלוקה בלי דעת השותף, והוא כעין שאמרו בבבלי שם: אמר פליג, כלומר, אמר, והם שתקו. וכנראה שבתוספתא ובירושלמי נקטו את שתיהן, כלומר התנה בב"ד, או שנתנו רשות, ובשתיהן הציל לעצמו. 
<small>87-88.</small> <b>השותפין שמחלו להם מוכסין וכו'. </b>ירושלמי הנ"ל. וברי"ף ב"ק פ"י סי' ר"כ: תוספת' <b>בני חבורה</b> (שתי מלים אלו חסרות בד"י) שמחלו עליהן מוכסין, מחלו לאמצע וכו'. ונראה שזו היא הגי' הנכונה ברי"ף שלא הזכיר למי מחלו וסמך על המשך הסוגיא שם. ולפיכך אנו מוצאים בדברי הראשונים שהעתיקו משמו גירסאות שונות בתוספתא וכל אחד השלים מדעתו ע"פ העניין. וכן מעתיק רבינו יהונתן ב"ק, הוצ' ר"ש פרידמן, עמ' 374: <b>שיירא</b> שמחלו עליהם מוכסין וכו'. וכ"ה גם במ"מ פי"ב מה' גזילה ואבידה ה"י בשם הרי"ף. וכן במאירי ב"ק שם, עמ' 341: התבאר בתוספתא <b>ששיירה</b> שמחלו עליהם מוכסים וכו'. ובנ"י שם במקומו: תוספתא <b>בני חבורה</b> שמחלו עליהם מוכסין וכו'. וכנראה שעל פיו הוסיפו בד"ח של הרי"ף: בני חבורה. אבל ברא"ש שם פ"י סי' כ"ה: תוספתא <b>שותפין</b> שמחלו להן וכו'. וכ"ה בשם הרי"ף בשו"ת הרשב"ש סי' מ"ז וסי' תקכ"ט, סד"ה דע.<br>והתוספתא נעתקה גם באו"ז ב"ק סי' תנ"ט הנ"ל, ובתשובת ר' שמחה שם סי' ת"ס,<sup class="footnote-marker">27</sup><i class="footnote">שו"ת מהר"מ ב"ב סי' תתקל"א וסי' תתקל"ב. ועיין גם שו"ת מהר"ח או"ז הנ"ל.</i> שו"ת מהר"מ ב"ב סי' תתק"א וסי' תתקמ"ד, ובהוצ' רנ"נ רבינוביץ סי' שנ"ח, סמ"ג עשין ע"ד, קנ"ג רע"ב, סמ"ק סי' רנ"א, ד' קרימונא קכ"ד רע"א, מרדכי ב"ק פ"י סי' קע"ו וסי' ק"פ, הגה"מ רפ"ה מה' שלוחין ושותפין בד"ק,<sup class="footnote-marker">28</sup><i class="footnote">תשובות מימוניות לס' קניין ריש סי' א'.</i> שו"ת הרא"ש כלל ע"ג סי' ח' וסי' י"ג, פיסקי ריקנטי סי' תפ"ז, אגודה ב"ק סי' קמ"ד, י"א סע"א. ור' ברוך מארץ יון (בס' הנר ב"ק 56 ע"ב): סיומא דבריתא השותפין שמחלו להן מוכסין וכו'. וכן פסק הר"מ בפ"ה מה' שלוחין ושותפין ה"ז.
<small>88.</small> <b>ואם אמרו בשביל פלני מחלנו וכו'. </b>וכ"ה בד ובכי"ע. וכ"ה ("בשביל") גם לפני ר' ברוך מארץ יון (בס' הנר הנ"ל), וכ"ה לפני רבינו שמחה, ופירש שאם אחד מן השותפין השתדל בפני המוכסין ומחלו מן המכס מחל לאמצע, "אבל אמרו בשביל פלוני מחלנו, שמעצמם אמרו בלי פיוס שלא בקש אחד מהן למחול, מה שמחלו מחלו לו". ופירוש זה נתקבל ע"י רוב הראשונים הנ"ל. ועיין ביש"ש ב"ק פ"י סי' מ"ה.<br>אבל ברי"ף הנ"ל גורס: ואם אמרו <b>משום</b> פלוני מחלנו וכו'. וכתב רבינו יהונתן הנ"ל: וצ"ע אמאי לא קתני ואם אמרו לפלוני מחלנו, דמשום פלוני מחלנו משמע לכבוד פלוני אנו מוחלין לכלם. וי"ל כיון דלא תנא משום פלוני מחלנו <b>לכם</b>, ש"מ לו לבדו מוחלין, כדי להרויחו, ולא לכבוד בעלמא. וכן במאירי שם: ואם אמרו <b>משום</b> פלוני מחלנו, מה שמחלו מחלו לו, ופי' הדברים משום פלוני מחלנו מה שמחלנו, ולא לאחרים, הא אם אמרו לכבוד פלוני מחלנו הודאת הדברים שלכבודו מחלו לכלם, ומחלו לאמצע. וכן גרס גם הר"מ בפ"ה מה' שלוחין ושותפין ה"ז: ואם אמרו <b>משום</b> פלוני מחלנו וכו'. ובאמת אין הבדל גדול בין "בשביל" ובין "משום", ובשניהם משמע שמוחל לאחרים בשביל פלוני, או משום פלוני, ולא לפלוני לבדו, ומשום כך פירש רבינו שמחה וסייעתו שהעיקר כאן "ואם אמרו", כלומר אמרו בעצמם, בלי פיוס, ולפיכך התכוונו לו גרידא. אבל בירושלמי הנ"ל גרס: <b>לשם</b> פלוני. וכן מעתיק בשמו גם בעיטור חלוקת שותפין (הוצ' רמא"י, כ"ח ע"א). ולשם פלוני פירושו לפלוני, ולא לכבוד פלוני.<br>ושוב כתב רבינו שמחה<sup class="footnote-marker">29</sup><i class="footnote">שו"ת מהר"מ ב"ב סי' תתקל"א והר"ח או"ז סי' רכ"ז הנ"ל.</i> שדווקא במוכסין שיש להם רשות למחול, אם מחלו בשביל פלוני מחלו לו, אבל בליסטים שלא זכו בממון זה מעולם, אפילו אם יאמרו חלק פלוני אנו מניחים, מה שנשאר נשאר לאמצע. ודייק כן מלשון התוספתא "מדשבק ליסטין דמיירי ביה לעיל, ונקט מוכסין ש"מ מוכסין דווקא".

Halakhah 26

<small>89.</small> <b>הגבאין והמוכסין תשובתן קשה וכו'. </b>ירושלמי ספ"ו הנ"ל, בבלי ב"ק צ"ד ב'. ועיין לעיל ב"ק פ"י הי"ד. 
<small>89-90.</small> <b>והשאר עושין בהן צרכי רבים. </b>מקורות הנ"ל, בבלי ביצה כ"ט א'. ועיין מ"ש לעיל ח"ה (יום טוב), עמ' 973. 

Halakhah 27

<small>90.</small> <b>השוכר חנות מחבירו אין פחות משנים עשר חודש. </b>משנתנו פ"ח מ"ו, ועיין בפירש"י. ואפשר שהטעם הוא משום שחנווני תלוי בלקוחות בשכנות המקום, ואינו כדאי לו לעקור ממקום למקום בפחות משנה. 
<small>91.</small> <b>אמר רבי יהודה וכו'. </b>המלים "אמר רבי יהודה" חסרים בכי"ע. ובכי"ו יש כאן השמטה ע"י הדומות, והשלמתי ע"פ ד, משום שכי"ו ברובו שוה לד, וכן משום הטעם שכתבנו להלן. 
<small>92.</small> <b>אבל אם חל שנים עשר חודש להיות במוצאי הפסח, נותנין לו שלשה רגלים. </b>ר' יהודה סובר ששנה של חנווני היא עד החג, מפני שחלק גדול מן הסחורה הוא יין, ועונות המכירה הן בערב הפסח, בערב העצרת ובערב החג, כדעתו לעיל פ"ד הי"ח ומקבילות, עיין מש"ש, וכפי שראה בעל ח"ד, ולפיכך אם חלה השנה במוצאי הפסח משלימין לו את כל השנה שלו, ונותנין לו שלש רגלים (והפסח בכלל) עד מוצאי החג. 
<small>92-93.</small> <b>עד שיגבה כל הקיפו. </b>וכ"ה בד. ובכי"ע חסרה המלה "כל". והפירוש הוא שנותנין לו זמן לגבות את הקיפו של כל העונות. 
<small>93.</small> <b>רבן שמעון בן גמליאל או' של נחתומין וכו'. </b>משנתנו הנ"ל. 
<small>94.</small> <b>מפני שעסקן מרובה. </b>בבבלי ק"א ב': תנא מפני שהקיפן מרובה, ופירש"י (במשנתנו ק"א ב'): שהקיפן מרובה, לזמן ארוך. אבל בפיה"מ להר"מ שם פירש שטרחותן מרובה, וכן פירש במאירי, סוף עמ' 370, והוא שאמרו בירושלמי ברכות פ"ב ה"ה, ה' ע"א: מפני שטרחותן מרובה. ומלשון התוספתא משמע קצת כפירוש הר"מ.<sup class="footnote-marker">30</sup><i class="footnote">במשנת נגעים פי"ב מ"ה: עסק הוא לפינוי, וכן בירושלמי פסחים רפ"ה ל"א ע"ג: שעה אחת לעיסוקו.</i> ופשיטא שאפשר לפרש שעסקיהן מרובין, וממילא יש להם הקפות מרובות. אבל מן הלשון "שעסקן", ולא "עסקיהן", משמע קצת כפירוש הר"מ. 
<b>כשאמרו שלשים יום, וכשאמרו שנים עשר חדש וכו'. </b>ירושלמי פ"ח ה"ח, י"א ע"ד, בבלי ק"א ב'. 
<small>96-97.</small> <b>וכשם שאין השוכר רשיי לפנות עד שעה שיודיע, כך אין המשכיר וכו'. </b>בבבלי הנ"ל הגירסא להפך: וכשם שמשכיר צריך להודיע כך שוכר צריך להודיע. וכן צ"ל כאן, כמו שהגיהו המפרשים. ופירשו בבבלי שם: דאמר ליה אי אודעתן הוה טרחנא ומותיבנא ביה איניש מעליא. ולעניין זמן ההודעה של השוכר, עיין בפי' רבינו יהונתן על הרי"ף שפקפק בדבר. ועיין בשטמ"ק להלן שם, ד"ה חנות של נחתומין (בשם הרמ"ך ?). ובהגה"מ פ"ו מה' שכירות ה"ח, אות ד': אבל ריב"ן פי' דהא דאמרינן כך השוכר צריך להודיעו, לא שצריך להודיעו שלשים יום וכו' כמשכיר, אלא ב' שבועות, או ג', לפי העניין. 
<small>97-98.</small> <b>גת, כל שעת הגת, בד, כל שעת הבד. </b>וכן מעתיק הראב"ד (לפי שטמ"ק ק"א ב') בשם התוספתא.<sup class="footnote-marker">31</sup><i class="footnote">וכנראה שהיה לו סדר אחר בבבות של התוספתא כאן, עיי"ש.</i> ובירושלמי הנ"ל: בית הבד, כל שעת בית הבד, בית הגת כל שעת הגת. ובס' מתיבות, עמ' 75 (בלי ציון המקור): בד, כל שעת הבד, גת, כל שעת הגת וכו'. ובמשנת חגיגה פ"ג מ"ד: ובשעת הגיתות והבדים וכו', כלומר, בעונה שדורכין את הענבים ועוצרין את הזיתים. ועיין בתוספות ב"ב רפ"ג, ד"ה חזקת. ובמאירי, עמ' 372: וכן אני אומר שאם שכרו לאסוף בו תבואותיו אין פחות מאחרון שבקציר, וכן כל כיוצא בזה. 
<small>98.</small> <b>יצירה אין פחות משנים עשר חודש. </b>בד: וצירה. ובכי"ע: ויצירה וכו'. ובראב"ד הנ"ל: ובית היוצר וכו'. ובירושלמי הנ"ל: בית היוצרה. וכ"ה בס' מתיבות הנ"ל. ולהלן מכות פ"ק רה"ט: ואין עושין בדין ויצירה. ובירושלמי שם פ"ב ה"ו, ל"א ע"ד: אין עושין בתוכן לא בית הבד ולא בית הבצירה. ובס"ז ריש מסעי, עמ' 331: אל יעשו בית יצורה. ולהלן כלים ב"ק פ"ג ה"ה: חזקת <b>חרסין</b> הנמצאין וכו', חוץ מן הנמצאין בבית <b>היצירה</b>, כפי שציין רח"ש הורוביץ בהערותיו לס"ז. וסתם יצירה, בית יצירה, בית היוצר (בתרגום לירמיה י"ח, ב'־ג': בית היוצר - בית פחרא) היא תעשייה של כלי חרס, וכן סוכת היוצרים (במשנת מעשרות פ"ג מ"ז) היא סוכה של קדרים, וכן סתם "יוצר", כירושלמי ר"ה פ"א ה"ג, נ"ז ע"ב, וכב"ר פל"ב ג', עמ' 290, ומקבילות. וכן הוא במקרא, וכן יוצא מפורש מן ההמשך שלהלן. 
<small>98-99.</small> <b>אמ' ר' נחמיה במה דברים אמורים וכו'. </b>וכ"ה בד, בכי"ע, ובפי' הראב"ד הנ"ל. אבל בירושלמי, ובס' מתיבות הנ"ל: א"ר <b>יוסי</b> וכו'. וכן משמע לעיל פ"ו ה"ג, עיי"ש. 
<small>99.</small> <b>באילו העושין בעפר שחור וכו'. </b>וכ"ה בכל הנוסחאות ובירושלמי הנ"ל. וכבר נתפרש לעיל פ"ו ה"ג הנ"ל, שורה 9–10, (נגד פירושי חמפרשים) שעפר שחור היה פחות מצוי, ולפיכך זקוק השוכר לזמן ארוך עד שימצא מקום הראוי לו. 
<small>99-100.</small> <b>העושין בעפר לבן, כונס את גרנו ומסתלק. </b>לעיל פ"ו ה"ג הנ"ל נתפרש שעפר לבן היה מצוי בכל מקום, ולפיכך אין צורך להודיע לקדר זמן ארוך מתחילה. ועיין מ"ש לעיל פ"ו סה"ה, שורה 15–16, על "גורן", והלשון כאן כלהלן פ"ט סה"ב. 

Halakhah 28

<small>100.</small> <b>השואל פונדק מחבירו ללינה, אין פחות מיום אחד. </b>הראב"ד הנ"ל (בשם התוספתא), סמ"ג עשין צ"ב, קע"ד ע"ד, מ"מ ספ"א מה' שאלה ופקדון, ועיין בה"ה שם. ועיין להלן בסמוך בשם האו"ז.<br>ובס' מתיבות ב"מ, עמ' 75: גיר' <b>ירוש' תני</b> ללינה אין פחות מיום אחד, לשביתה אין פחות משני ימים, לנישואין אין פחות מל' יום, ולא הביא יותר. וברי"ף פ"ח סי' תקכ"ח: ירושלמי תני ללינה אין פחות מיום אחד, לשביתה אין פחות משני ימים, לנישואין אין פחות משלושים יום. ואם השכירו לזמן ידוע והגיע זמנו אפילו בימות הגשמים, מוציאו מיד. וכן בס' הנר לר"ז אגמאתי 140 ע"א, וכ"ה בעיטור אות ש', שכירות, הוצ' רמא"י, מ"ט ע"ד, וברא"ש שנביא להלן. ובמאירי ק"א ב', עמ' 372: שאמרו בתלמוד המערב <b>שכר ביתו</b> ללינה אין פחות מיום אחד וכו'. וכתב באו"ז כאן סי' שכ"ו, מ"ה ע"ב: ועיינ[ת]י בירושלמי שלפניי ולא מצאתי, אך בתוספ' בפ' השוכר את הפועל לשמור תניא השואל פונדוק מחבירו ללינה אין פחות מיום אחד, לשביתה אין פחות משני ימים, לנישואין אין פחות מל' יום עכ"ל התוספתא. ולא מצינא למיקם עלה דמילתא שכתב היכא שהשכירו בזמן ידוע שאין צריך להודיעו וכו', אם זה לשון הירושלמי אז נראה בעיני דהלכה למעשה וכו'. ורבינו מפקפק אם סוף דברי הרי"ף הם מן הירושלמי, או דברי הרי"ף עצמו. אבל ברא"ש פ"ח סי' כ"ד: אבל אם שכרו לזמן ידוע אם כלה זמנו אפילו באמצע החורף יכול להוציאו, והכי איתא בירושלמי תני ללינה אין פחות מיום אחד וכו', ואם השכירו לזמן ידוע אפילו הגיע בימות הגשמים, הגיעו, מ"ט מידע ידיע דזמניה בטבת וכו'. וכן בשו"ת שלו כלל א' סי' ו': קתני <b>בתוספתא</b> ורי"ף ז"ל הביאו בהלכותיו ואם השכירו לזמן ידוע והגיע זמן אפילו בימות הגשמים, הגיעו. וכן במאירי ק"א ב', עמ' 371: שאמרו בתלמוד המערב: הגיע זמנו מוציאו אף בימות הגשמים, ידע הוא דזמניה בטבת, או בשבט הוא.<br>ואין ספק שהלשון "היכא שהשכירו" ואילך אינו מלשון הירושלמי, אלא דברי הרי"ף עצמו הם, כמו שפקפק באו"ז הנ"ל,<sup class="footnote-marker">32</sup><i class="footnote">והלשון מ"ט מידע ידיע וכו', אינה לשון ירושלמי כלל, ואף ההתחלה ("ואם השכירו לאמן ידוע") אינה מן הירושלמי.</i> ומקורו מדברי הגאונים, עיין בה"ג ה' ריבית, ד"ו צ"ז ע"ד. ובאריכות, בהוצ' הילדסהיימר, עמ' 394, עיי"ש בהערה פ"ח שכתב הרב המו"ל: בכ"י אריכות יותר מדאי, ובנדפס קיצר וכו', אבל גם באו"ז הנ"ל סי' שכ"ו, מ"ה ע"ב, העתיק כגירסת בה"ג ד"ב. ועיין גם בשו"ת הרי"ף בתשה"ג הרכבי סי' תס"ד, עמ' 327, ועיין בהגה"מ פ"ו מה' שכירות ה"ז אות ג'.<br>ואשר לדברי ס' מתיבות והרי"ף הנ"ל אין ספק שכן היה בירושלמי שלפניהם,<sup class="footnote-marker">33</sup><i class="footnote">ואין כאן הילוף בין התוספתא לירושלמי שמצוי במקורות של רבותינו הראשונים. ועיין גם בדברי הרא"ש בשו"ת שלו כלל א' סי' ו' הנ"ל.</i> כמו שמוכיחה הלשון "ירושלמי. תני" (ולא: "תני בירושלמי"), ולא עוד אלא שבירושלמי הובאה הברייתא לעניין שכירות, ובתוספתא לעניין שאלה.<sup class="footnote-marker">34</sup><i class="footnote">והגהת רמא"י בשער החדש להעיטור, שכירות, מ"ט ע"ד, הנ"ל, הערה כ"א צריכה תיקון, והגירסא בעיטור נכונה כמו שהיא לפנינו.</i> וכן הביא הר"מ את שניהם. בפ"ו מה' שכירות סה"ו פסק כירושלמי הנ"ל, כמו שהעיר הרב המגיד במקומו ובספ"ה מה' שאלה ופקדון פסק כתוספתא שלפנינו. וכ"ה בחו"מ סי' שי"ב סעיף ד' (כירושלמי) ובסי' שמ"א סעיף ב' (כתוספתא), ועיין בסמ"ע שם ס"ק ד', אבל לפנינו שני דינים מיוחדים.<br>ובפי' רבינו יהונתן על הרי"ף: מי ששוכר בית לחברו סתם וכו', אעפ"י שיש לומר זה הלשון אין משמעו אלא ללינה אחת, אפילו הכי אמרינן לילה ויום, ר"ל דכיון ששכרה לצורך לילה, זכה בכל אותו היום, דכתיב ויהי ערב ויהי בקר יום אחד.
<small>100-101.</small> <b>לשביתה, אין פחות משני ימים. </b>כלומר, חלק מיום ששי ויום ראשון חוץ מן השבת. ובפי' רבינו יהונתן על הרי"ף: לשביתה. לתקן סעודה ליום שבת, וא"א זה בפחות משני ימים, כגון ע"ש ושבת. 
<small>101.</small> <b>לנישואין, אין פחו' משלשים. </b>עיין בשער החדש על העיטור, שכירות, מ"ט ע"ד הנ"ל, ובטחו"מ ריש סי' שמ"א. ובפי' רבינו יהונתן הנ"ל: אין פחות מל' יום, דכל נישואין לא פחיתי שמחה דידהו מל' יום, כדקאמרינן בכתובות (ח' א') כל ל' יומין בין אמר מחמת הילולא וכו', ואמרינן (שם ד' א') אין מונעין תכשיטין מן הכלה כל ל' יום. 
<small>101-102.</small> <b>השואל מחבירו חלוק לילך בו לבית האבל, (או) כדי שילך ויחזור, לבית המשתה, כל אותו היום. </b>וכ"ה בד ובכי"ע, וכן פסק הר"מ בספ"א מה' שאלה ופקדון. אבל הראב"ד בשטמ"ק ק"א ב' הנ"ל מעתיק בשם התוספתא: השואל חלוק מחבירו לילך לבית האבל, או לבית המשתה, כל אותו היום. ושמא נשאר בכי"ו (במלה "או") שריד מגירסא אחרת. אבל וודאי הוא שהגירסא שלפנינו המקויימת ע"י ד כי"ע והרמב"ם היא הנכונה. והנה אמרו בירושלמי סוף תרומות, מ"ח ע"ב, שלבית האבל היו הולכין בבגדים צואים, והשואל חלוק לילך לשם בוודאי לא היו לו בגדים צואים, ואינו מן הנימוס לבוא לבית האבל מקושט בבגדים נקיים, ולפיכך שאל ממנו את החלוק כדי ללכת לבית האבל, וכשהוא חוזר, עליו לפושטו מיד, שעל מנת כן השאילו. אבל כששואל בגד נקי כדי ללכת לבית המשתה, דינו כשואל פונדק ללינה שזוכה בה לכל היום,<sup class="footnote-marker">35</sup><i class="footnote">כמו שכתבנו לעיל שורה 100, ד"ה ובפי' רבינו יהונתן.</i> ואין אדם טורח לפשוט את בגדיו הנקיים מיד אחרי שחוזר מבית המשתה. (ע"פ ח"ד). 
<small>102-103.</small> <b>לבית האבל ולבית המשתה שלו וכו'. </b>וכ"ה בד, בכי"ע<sup class="footnote-marker">36</sup><i class="footnote">אצל צוקרמנדל חסרה המלה "שלו" בטעות.</i> ובראב"ד הנ"ל, אבל בר"מ ספ"א מה' שאלה הנ"ל השמיט כאן "לבית האבל". ועיין שו"ע יו"ד סי' ש"מ סעיף ל"ה. ובתוה"א להרמב"ן, שער הקריעה, ד"ו כ"א ע"ב, הביא ברייתא: המשאיל חלוק לחבירו ללכת לבית האבל אינו רשאי ליטלו עד שיצאו ימי האבל, וברגל עד שיצאו ימי הרגל, ובמשתה עד שיצאו ימי המשתה. וכן הביאה ברא"ש מכות פ"א סי' ד' ובמאירי שם, עמ' י"ד, בשם אבל רבתי. ועיין בהגהת הרמ"א חו"מ סי' שמ"א סעיף ב'. ובירושלמי כתובות פ"ה ה"א, כ"ט ע"ג: אם אמר לו לשאילה לא זכה בהן. ועיין מ"ש רזו"ו רבינוביץ בשערי תורת א"י שם, עמ' 385. 
<small>103-104.</small> <b>[ר' שמעון בן אלעזר אומ' אין פחות משתי שבתות מפני שבית חמיו באין אצלו לשבת שנייה]. </b>כל זה נשמט בכי"ו בטעות, והשלמתי ע"פ כי"ע והראב"ד בשטמ"ק ק"א ב'. וכ"ה בד, אלא ששם נשמט השם "בן אלעזר". ולעצם העניין מעיד בח"ד: שבית חמיו באין אצלו, כך המנהג עוד היום במקומות הללו, וקרו ליה שבת די טורנ"ה בוד"ה. ונראה שגם שבת שנייה שבמשנת דמאי פ"ד מ"ב כוונתה לשבת זו. 
<small>105-106.</small> <b>האומר לחבירו השאילני חלוקך ואלך ואבקר את אבא, שהוא חולה וכו'. </b>עיין בתוה"א הנ"ל (לעיל שם), מס' שמחות פ"ט ה"כ, הוצ' ר"ד זלוטניק, עמ' 28, בבלי מו"ק כ"ו ב'. ועיין שו"ע יו"ד סי' ש"מ סעיף ל"ד. 

Halakhah 29

<small>107-108.</small> <b>השוכר בית מחבירו ממחה בידו על מקום התנור, ואין ממחה בידו על מקום הכירה. </b>וכ"ה בד. ונראה שהנכון הוא בכי"ע: השוכר <b>חנות</b><sup class="footnote-marker">37</sup><i class="footnote">ולפנינו נשמטה החי"ת בטעות, ויצא: נות, ותוקן: בית.</i> מחבירו וכו'. ופירושו שהמשכיר יכול לטעון שלא השכיר אלא מקום בשביל הסחורה ובשביל הלקוחות, אבל לא מקום בשביל תנור שפולט עשן, אבל אינו יכול למחות על מקום הכירה שתופסת מקום קטן, ודרכם לעשות אותה בחנות. ובבא זו באה לכאן, מפני הבבות שלהלן שנסמכו למשנתנו.<br>ולפי הגירסא שלפנינו צ"ל שאם שכר ממנו בית ממחה בידו על מקום התנור בחצר, כפי שפירש בח"ד. ובמשנתנו פ"ח מ"ז: המשכיר בית לחבירו וכו', הזבל של בעל הבית, ואין לשוכר אלא היוצא מן התנור והכירים בלבד. ופירש"י ע"פ התלמוד ק"ב א': בחצר דמשכיר. שלא השכיר את החצר. וצ"ל שנתן לו רשות להעמיד שם תנור וכירים. ועיין בתיו"ט במשנתנו ולהלן בסמוך.
<small>108-109.</small> <b>שכר הימנו חצר, אין ממחה בידו לא על מקום התנור ולא על מקום הכירה וכו'. </b>כלומר, אם שכר ממנו גם את החצר, הרשות בידו להעמיד שם גם תנור וכירה. 
<small>109.</small> <b>במקום הראוי לה וכו'. </b>כלומר מרחיק את התנור מן הכותל, כדין משנתנו בב"ב פ"ב מ"א, ואת הכירה מן הכותל, כדין התוספתא להלן ב"ב פ"א סה"ג. 
<small>110.</small> <b>הזבל היוצא מן החצר, מה שהוא קולט באויר, הרי אילו שלו. </b>לפי פשוטו הכל דבוק לרישא, ובשכר ממנו את החצר עסיקינן, וזבל היוצא מן החצר הכל הוא של בעל הבית, וכפירוש הר"מ בפיה"מ למשנתנו פ"ח מ"ז הנ"ל ובה' שכירות פ"ז ה"ב, ורק מה שהוא קולט באויר מן הבהמות שנכנסות לחצר הוא של השוכר, וכפירושו של אביי (ק"ב א'): במדביק כלי בשולי פרה. והוא דבר רגיל, וכן אמרו במשנת כלים פט"ז מ"ז: <b>המקלוט</b> של בקר,<sup class="footnote-marker">38</sup><i class="footnote">כגירסת משניות ישנות ומנוקדות, גירסת הגאונים ומהר"מ, עיין בתיו"ט במקומו ובפיה"ג הוצ' מהרי"ן אפשטין, עמ' 46, ובהערות שם.</i> והיו תולים מקלוט בשולי הבקר שלא יטנפו בגלליהם את החצר. וכן אמרו בירושלמי ב"ק פ"ב ה"א, ב' ע"ד: הטילה גללים וכו', בשדרכה לכן, צריך שיהא המקלוט בידו. ושנתה התוספתא שדווקא גללים שהוטלו במקלוט של השוכר הם שלו, משום שאין סופן לנוח בקרקע החצר, והכלי מפסיק בין הקרקע ובין הגללים, כפירוש הבבלי ק"ב א'. ואין כאן שום דוחק, שהרי שנינו כאן בפירוש שהוא קולט באויר, ופירושו הפשוט הוא גללים שבמקלוט. 
<small>111.</small> <b>שברפת ושבחצר, הרי הן של בעל חצר. </b>וכ"ה בבבלי ק"ב א', ושאלו שם: תרתי. ופירש בס' הנר לר"ז אגמאתי 140 ע"ב: כלומר, וכי הרפת חוץ לחצר הוא, ועיין ברש"י ובתוספות במקומו. ותירצו: הכי קאמר ושברפת שבחצר הרי אילו של בעל הבית. אמר רב אשי זאת אומרת המשכיר חצירו סתם לא השכיר רפת שבה. ופירש רבינו יהונתן שהוא עניין בפני עצמו, ואין מדברין בזבל. ועיין בפילפולא חריפתא על הרא"ש פ"ח סי' כ"ט אות ח'. ולא התכוונו שם אלא להוציא הלכות מתוך הדיוקים. אבל לפי פשוטה אמרו כאן שדווקא הזבלים שבמקלוט הם של השוכר, אבל כל הזבל האחר שבחצר ושברפת הכל הוא של בעל החצר. 

Halakhah 30

<small>111-112.</small> <b>המשכיר בית לחבירו ונתנגע, או' לו הרי שלך לפניך. </b>בבלי ערכין כ' סע"ב. ושם: אעפ"י שחלטו כהן אומר לו וכו', ומסיים: נתצו, חייב להעמיד לו בית. ועיין בתוספות שם, ד"ה אע"פ, ובתוספ' הרא"ש בשטמ"ק שם. ועיין לעיל ב"ק פ"י ה"ג וה"ד. אבל הרמב"ן ועוד מעמידים אותה בבית סתם, אבל בבית זה, אפילו אם נתצו אינו חייב להעמיד לו בית, עיין מ"ש להלן ספ"ט. 
<small>112.</small> <b>הקדישו, הדר בו מעלה שכר להקדש. </b>בבלי הנ"ל כ"א רע"א, ירושלמי פסחים פ"ד ה"ט, ל"א ע"ב. ומסיים שם: אימתי בזמן שלא הקדים לו שכרו, אבל בזמן שהקדים לו שכרו הרי זה דר בתוכו חנם. ועיין להלן ספ"ט שורה 86–87. 
<small>112-113.</small> <b>השוכר בית מחבירו מעמיד בו רחים של חמור, אבל לא רחים של יד. </b>וכ"ה בערוך ערך רתף בשם התוספתא. ופירש בח"ד לנכון שרחים של חמור פירושו כאן בניין העצים שנושאים את הרחיים, כפירושו של ר"ח,<sup class="footnote-marker">39</sup><i class="footnote">נתפרסם ע"י ר"ש אברמסון בסיני כ"ג, חוברת א'-ג', ירושלים תש"ח, עמ' ס"ו ואילך, והובא בקיצור בתוספות ב"ב כ' ב', ד"ה ושל, ועוד בכמה מן הראשונים.</i> ועניינו נתבאר להלן ב"ב פ"א ה"ג, שורה 9, עיין מש"ש. ואמרו שם בבבלי שברחים של חמור אין טירייא,<sup class="footnote-marker">40</sup><i class="footnote">זעזוע הכתלים ונדנודם, עיין ברש"י ובתוספות שם, ולעיל שם י"ח א'.</i> מה שאין כן ברחים של יד, עיי"ש. 
<small>113-114.</small> <b>לא ירתף על גביו יין, מפני שטועין את הכתלים. </b>וכע"ז גם בכי"ע ובערוך הנ"ל. ופירושו שמטעין את הכתלים במשא, וכ"ה במקרא ובלשון חכמים. ובד: לא <b>ירתף</b>,<sup class="footnote-marker">41</sup><i class="footnote">וחסר שם "על גביו יין". ובד"ח שבשו: ולא <b>מרתף</b>.</i> מפני <b>שמכחשין</b> את הכתלים. ושמא היא גירסא נכונה, ולא ירתף על גביו שום סחורה, והטעם שמכחשין את הכתלים עונה על הכל, גם על רחים של יד. 
<small>114.</small> <b>מפני שמחטחטין את הכותלים. </b>בד: מחטטי', וכן בכי"ע: מחטטין, ואף הגירסא שלפנינו נכונה, וכן להלן מקואות פ"ז ה"ב: אוצין, צריך לחטחט. וכן בירושלמי ערלה פ"ג ה"ב, ס"ג ע"א: שק מצוי לחטחט אחריו, שיער אין מצוי לחטחט אחריו. 
<small>115.</small> <b>לא יעשה בתוכו מכתשת קבועה, מפני שמזיע את הכתלים. </b>וכ"ה בד. ובכי"ע: מפני שמזעזע את הכתלים. והכוונה מפני שמזעזע את הכתלים בשעה שהוא כותש בה. ומכאן משמע שדוקא קבועה אסור לעשות בתוכו, אבל מותר להכניס בו מכתשת מיטלטלת.<sup class="footnote-marker">42</sup><i class="footnote">עיין במשנת ב"ב פ"ד מ"ג, בתוספתא שם רפ"ג ובירושלמי ובבבלי למשנתנו שם.</i> ושמא הכוונה כאן שמזיע את הכתלים בשעה שהוא קובע את המכתשת, ומכל שכן שאסור לו לחקוק שם מכתשת. 
<small>115-116.</small> <b>ולא יעשנו רפת בקר, ולא אוצר של תבואה. </b>וטעמו של רפת בקר הוא מפני הסרחון, עיין בבלי ב"ב כ' ב' ובפירש"י למשנתנו שם. ואוצר של תבואה מזיק לכתלים, וכמו שאמרו בירושלמי סנהדרין פרק חלק ה"א, כ"ז סע"ד: לבית שהוא מלא תבן, אף על גב דאת מעבר ליה מינה, אהן מוצא דבגויה הוא מרערע כתליא. ועיין בשרי"ר, עמ' 260.<br>ובירושלמי שבת פ"ד ה"א, ו' ע"ד: מן מה דתנינן תמן<sup class="footnote-marker">43</sup><i class="footnote">בגליון כי"ל תוקן "תבן", עיין מ"ש בירושלמי כפשוטו, עמ' 92.</i> טומנין בו, הדא אמרה אין מרחיקין אותו מן הכותל. התיב ר' חגיי והתני המשכיר בית לחבירו לא יעשנו אוצר של תבואה (כלומר, התוספתא שלנו), ליידא מילה, לא מפני המוץ (כלומר, כירושלמי סנהדרין הנ"ל). א"ר חנניה מפני העכברים. א"ר פינחס בי ר' חנינא אם מפני העכברים ניתני אפי' אוצר של כל דבר, הוי יאות קשי ר' חגיי.

Halakhah 31

<small>116-117.</small> <b>המשכיר בית לחבירו לשנה בשנים עשר זהובים לשנה, הרי זה מחלקן כל ימות השנה. </b>כלומר אינו משלם את כל הסכום מיד, ולא באחרונה, אלא בכל חודש, וכן יוצא גם ממשנתנו פ"ח מ"ח. ועיין בפ"ה מ"ב, ובבלי שם ס"ה א'. 
<small>117-118.</small> <b>עד אדר, נתעברה שנה, זה או' עד אדר ראשון וכו'. </b>או"ז כאן סי' ש"ל, מ"ו ע"א,<sup class="footnote-marker">44</sup><i class="footnote">והביאו בהגהות אשרי פ"ח סי' ל"א.</i> בשם התוספתא. ובירושלמי נדרים פ"ח ה"ז, מ"א ע"א: לעניין שכר בתים לא שנייא, זה או' אדר הראשון וזה או' אדר השיני, יחלקו חודש העיבור. איתא חמי, לנדרים לית את חשש, ולממון את חשש. א"ר הילא והן שעיברו ואחר כך השכיר, אבל השכיר ואח"כ עיברו לא בדא. ומכאן מוכח שאין כאן טענת ברי,<sup class="footnote-marker">45</sup><i class="footnote">כלומר, שכל אחד טוען שכן התנו ביניהן במפורש.</i> אלא כל אחד טוען שהדין עמו. ועיין במשנתנו פ"ח מ"ח, בירושלמי שם פ"ח ה"י, י"א ע"ד, ובבלי ק"ב ב'. ועיין בח"ד שהעיר על דברי הש"ך חו"מ סי' שי"ב ס"ק ט"ו. ולפני הש"ך לא היו דברי האו"ז בעצמו אלא דברי הגהות אשרי ולפיכך שער מדעתו שיצא לו כן מן התוספתא שלפנינו. ועיין בח"ד שם, ומשניהם נעלם לרגע קטן דברי הירושלמי בנדרים הנ"ל. 

Halakhah 32

<small>119-120.</small> <b>המשכיר בית לחבירו ונפל, חייב להעמיד לו בית. </b>פיסקא ממשנתנו ספ"ח. והעמידוה בירושלמי ובבבלי בסוף פירקין באומר לו בית כזה אני משכיר לך. 
<small>120.</small> <b>היה מקורה בארזים וכו'. </b>או"ז כאן ספ"ח סי' של"ד, מ"ו ע"ג, וממנו בהגהות אשרי ספ"ח, עיי"ש. ועיין ח"ד ופירש"י ישעיה ט', ט'.<br>ופירש"י בסוף פירקין שאם אמר לו "כזה", כוונתו כזה ממש, לכל דבר. אבל הראב"ד (לפי ריטב"א ונ"י) חולק. והעיר בח"ד שמכאן משמע כדברי רש"י. ועיין בהגהות הרמ"א חו"מ סי' שי"ב סעיף י"ז, ובשטמ"ק בשם הרמ"ך.

Halakhah 33

<small>121.</small> <b>היו בו חלונות, אינו רשיי שלא לפתוח וכו'. </b>במשנתנו בסוף פירקין: לא יפחות לו מן החלונות <b>ולא יוסיף עליהן</b> אלא מדעת שניהן. ועיין מ"ש להלן בסמוך. 
<small>122.</small> <b>לא היו בו חלונות, אינו רשיי לפתוח בו חלונות. </b>וכ"ה בד. אבל בכי"ע: לא היו בו חלונות <b>רשאי</b> לפתוח בו חלונות. וכ"ה באו"ז ובהגהות אשרי הנ"ל. ועיין במשנתנו שהעתקנו לעיל בסמוך. וכנראה שגירסת ד וכי"ו נכונה. אבל יתכן שהברייתא סוברת שאין דרכו של בית להיות בלי חלונות, ואין שבחו אלא לעניין נגעים, ומותר לו למשכיר לשבח את שנראה לעין. ואינו דומה למ"ש לעיל ד"ה היה מקורה. 
<small>122-123.</small> <b>אימתי, בזמן ששכרו לזמן מרובה, אבל שכרו ממנו לזמן ממועט, או' לו הרי שלך לפניך. </b>וכ"ה באו"ז ובהגהות אשרי הנ"ל. ולא נתבאר מהו זמן מרובה לעניינינו. ומסתבר שזמן מרובה הוא לשנים עשר חודש ויותר, כדין המשכיר בית בכרכים, עיין במשנתנו פ"ח מ"ו, וכדוגמא שתפסו לעיל, שורה 116, והשוכר בית לזמן ממועט אינו עולה לא על דעת המשכיר ולא על דעת השוכר שהבית יפול בתוך זמן קצר,<sup class="footnote-marker">46</sup><i class="footnote">מפולות לא שכיחי, עיין בבלי יבמות ל"א א'.</i> ולפיכך דינו כאומר לו בית זה, ולא התחייב להעמיד לו בית אחר, ואומר לו הרי שלך לפניך, וכמו שאמרו בירושלמי פ"ו ה"ג, י"א ע"א, במשכיר לו חמור זו ומתה: יכול המשכיר לומר לו בזו רציתה הרי היא לפניך,<sup class="footnote-marker">47</sup><i class="footnote">עיין מ"ש לעיל פ"ז סה"ח ובהערה 26 שם.</i> ואם עדיין יכול לגור שם ע"י הדחק בוודאי שיכול לומר לו הרי שלך לפניך, עיין בתוספות הרא"ש בשטמ"ק ערכין כ' סע"ב. ולפ"ז בשכר לזמן מרובה אין הבדל בין אם נפל הבית בתחילת שכירותו, או בסופה, ואף בסופה חייב לשכור לו בית, או לבנות, ואם אין זמן לבנייה עד סוף ימי שכירותו ישלם לו. והעיקר כאן הוא בשיעור זמן השכירות בשעתה. 

Chapter 9



Halakhah 1

<small>1.</small> <b>השוכר שדה מחבירו והיה בה תבואה לקצור וכו'. </b>וכן שנינו לעיל כתובות, פ"ח ה"ו, עמ' 85: המקבל שדה מחבירו, והיא בית השלחין, או בית האילן, אם יש שם מחוברין לקרקע, שמין לו. והפירוש בשתיהן שוה, והיינו שאם שכר את השדה בסכום ידוע, והיתה בה תבואה לקצור, ועדיין היא צריכה לקרקע, אין השוכר רשאי לומר, טול את התבואה כמו שהיא והאכילה לבהמתך, אלא נוטל אח"כ את התבואה ושמין אותה, ואח"כ שמין לו את חלקו בעודף התבואה ומשלם את ההבדל לבעליה, כעין שפירש בח"ד כאן. עיין מ"ש לעיל ח"ו, עמ' 321. 
<small>2.</small> <b>תבואה קצורה, ענבים בצורות וכו'. </b>וקצורה לאו דווקא, אלא ה"ה אף בעומדת לקצור כמ"ש בח"ד כאן. 
<small>3.</small> <b>הניחה ויצא, והיה בו תבואה לקצור, ענבים לבצור וכו'. </b>וכן לעיל כתובות פ"ח ה"ז, עמ' 85 (בכי"ע): המקבל שדה מחבירו והגיע זמנו לצאת, אם יש שם מחוברין לקרקע שמין לו. וכן בבבלי ק"ט א': מיתיבי המקבל שדה מחבירו והגיע זמנו לצאת שמין לו. והעמידוה בירקא וסילקא שנגמרו, אלא שעדיין לא הגיע יום השוק, ויפסידו אם יעקור אותם עכשיו, עיי"ש. ובחי' הרמב"ן שם הביא את התוספתא כאן כגירסתינו, ופירש שלפיכך העמידוה בירקי וסילקא, ולא בפירות שצריכים לקרקע כבתוספתא כאן,<sup class="footnote-marker">1</sup><i class="footnote">כפי שמוכח בסיפא, שאמרו: כיצד שמין לו וכו', ואם היו פירות גמורים, הרי אין כאן הבדל בשומא בין שכיר לקבלן.</i> משום שהלשון "שמין לו" סתם בבבלי היה משמע לו לרבינו ששמין אותן כמו שהם. ובחי' הרשב"א שהביא בשטמ"ק שם חלק עליו.<br>ובר"מ פ"ח מה' שכירות ה"י: הגיע זמנו להסתלק מן השדה, והיו שם זרעים שעדיין לא הגיעו להמכר, או שנגמרו ולא הגיע יום השוק למכרן, שמין אותן ונוטל מבעל הקרקע, ופסק רבינו ע"פ התוספתא וע"פ הבבלי. ועיין שם במ"מ שהביא את חי' הרמב"ן הנ"ל.
<small>4-5.</small> <b>אם היה שכיר, נותנין לו לפי שכירותו, קבלן, לפי קבלנותו. </b>מכאן דייק הרמב"ן שמדברים בפירות שעדיין צריכין לקרקע. ולעיל כתובות הנ"ל: וכולן שמין להן כאריס, כלומר כהלכה שלפנינו כאן, עיין מ"ש שם, עמ' 322. 

Halakhah 2

<small>5.</small> <b>השוכר שדה בית השלחין וכו'. </b>כ"ה בכי"ע. ובכי"ו וד בטעות ברורה "המוכר". ובד"ח הגיהו "החוכר", אבל גם בקטע מן הגניזה (ר"י הברצלוני?) שפרסם רב"מ לוין בגנזי קדם ס"ה, עמ' 99: בתוספה <b>השוכר</b> בית השלחין וכו'. 
<small>5-6.</small> <b>אין פחות משנים עשר חודש, שדה בית הבעל, כונס את גרנו ומסתלק. </b>וכ"ה בקטע מן הגניזה הנ"ל. ויפה העיר במצפה שמואל על משנת ב"ב רפ"ג, ששדה בית השלחין עושה פירות תדיר ולפיכך חזקתה שלש שנים מיום ליום, אבל שדה הבעל אינה עושה אלא עונה אחת בשנה, ולפיכך כשנגמרה העונה, אין לו רשות להתעכב בתוכה וכונס את גרנו ומסתלק, כלעיל פ"ח סה"ז. ועיין מ"ש לעיל ח"א (פאה), עמ' 155. 

Halakhah 3

<small>6-7.</small> <b>שדה בית השלחין אני שוכר ממך, שדה בית האילן וכו'. </b>קטע מן הגניזה הנ"ל, חי' הרמב"ן ק"ד א', רא"ש פ"ט סי' ב', טחו"מ סוף סי' שכ"א, מ"מ פ"ח מה' שכירות ה"ד, חי' הר"ן ק"ד א', ד"ה רבינא, נ"י פ"ט סי' תקמ"ג. ועיין מ"ש ע"ז להלן בסמוך. 
<small>7-8.</small> <b>יבש המעיין ונקצץ האילן, חייב להעמיד לו מעיין אחר, וחייב להעמיד לו אילן אחר. </b>וכ"ה בכל הנוסחאות ובכל הראשונים הנ"ל. ובכי"ו: "חייב להעמיד לו", והשאר חסר. וברא"ש הנ"ל: אני <b>חוכר</b><sup class="footnote-marker">2</sup><i class="footnote">וכ"ה בטור הנ"ל (בפנים), והיא היא, אלא שחוכר בפירות ושוכר במעות, כלעיל דמאי פ"ו ה"ב, עיין מש"ש, עמ' 265.</i> וכו', או נקצץ האילן, חייב להעמיד לו <b>שדה</b> אחר. ואין כאן אלא ניסוח לשון של רבינו, ולא היתה לו נוסחא המתנגדת לכל כתה"י והראשונים הנ"ל, והרי למעשה אין הבדל. ועיין חי' הריטב"א ק"ד א'. 
<small>8-10.</small> <b>שדה בית השלחין זו אני שוכר ממך, שדה בית האילן זו אני שוכר ממך, יבש המעיין, ונקצץ האילן, מנכה לו מן חכירו. </b>וכ"ה בכל הראשונים הנ"ל. והנה לכאורה הברייתא שלנו פשוטה, והיא כמו שאמרו במשנתנו פ"ח מ"ט: המשכיר בית לחבירו ונפל חייב להעמיד לו בית, ובבבלי שם ק"ג א': אי דאמר ליה בית זה, נפל אזל ליה. ואף שם אם נפל אחרי שדר בו מקצת זמן, מנכה לו משכירותו.<sup class="footnote-marker">3</sup><i class="footnote">עיין חו"מ סי' שי"ב סעיף י"ז ובסמ"ע שם ס"ק ל"א.</i> ברם בשהשכיר לו בית אין ספק במה שהשכיר לו, אבל אם השכיר שדה בית השלחין, או אם השכיר שדה בית אילן, הרי השמות הללו דבוקים להם אף אחרי שיבש המעיין ואחרי שנקצץ האילן, והוא כמו כרם אני מוכר לך, ופרדס אני מוכר לך, שהגיעו אע"פ שאין בהם אילנות.<sup class="footnote-marker">4</sup><i class="footnote">תוספתא ב"ב פ"ו הי"ח ומקבילות בירושלמי ובבבלי.</i><br>ובמשנתנו פ"ט מ"ב: המקבל שדה מחבירו, והיא בית השלחין, או בית האילן, יבש המעיין, ונקצץ האילן אינו מנכה לו מן חכירו, אם אמר בית השלחין זה, או שדה בית האילן זה, יבש המעיין, ונקצץ האילן, מנכה לו מן חכורו. והסיפא של הברייתא שלנו היא כדין משנתנו. אבל ברישא בתוספתא כאן מפורש שחייב להעמיד לו מעיין אחר, ובמשנתנו שנו שאינו מנכה לו מן חכורו, ובאמת הבדל גדול בין הרישא של משנתנו והרישא של התוספתא, ובמשנתנו אמרו שאם קבל שדה "והיא בית השלחין, או בית האילן", ולא הזכירו לא השוכר ולא המשכיר <b>בתנאים שלהם</b> "בית השלחין" וכו', ולפיכך אם אין כאן מכת מדינה אומר לו המשכיר לשוכר טרח והבא בדוולא.<br>ובבבלי ק"ד א' הקשו על הסיפא של משנתנו למה מנכה לו מן חכורו והרי המשכיר יכול לומר לו לא השכרתי אלא שמא, וכמו שכתבנו לעיל, ותירץ שמואל שטענה זו אינה אלא כשהמחכיר הציע לחוכר, אבל אם החוכר אמר שדה בית השלחין זו אני שוכר ממך יש כאן קפידא, והכוונה בית השלחין עם מעיין. ורבינא אמר שם אידי ואידי (כלומר גם משנתנו) דאמר ליה מחכיר לחוכר, אבל בנידון דידן שהוא עומד בתוך השדה, והיא הרי בית השלחין, למה ליה להזכיר "בית השלחין זו", אלא בוודאי כוונתו שתהיה במצבה של עכשיו (מעיין ושדה אילן).<br>ונחלקו הראשונים בפירושו. לפי דברי התוספות מ"ש רבינא אידי ואידי דאמר ליה מחכיר לחוכר הוא לאו בדווקא, שהרי במשנתנו מפורש אם אמר לו <b>חכור לי</b> שדה בית השלחין זו, אלא כוונתו שלפעמים גם באומר מחכיר לשוכר יש קפידא, והוא כשאמר לו חכור לי שדה זו, והוא עומד בתוכה.<br>אבל הרמב"ן, הרשב"א (לפי מ"מ ושטמ"ק הנ"ל), הר"ן ונ"י חולקים, וסוברים שדברי רבינא הם בדווקא, ואם אמר לו שוכר למשכיר הוא בדווקא, ותמיד הוה קפידא, ואין צורך שיעמוד בתוכה וכו', ורבינא מפרש את משנתנו: אם אמר לו חכור לי וכו', כוונתו חכור ממני,<sup class="footnote-marker">5</sup><i class="footnote">דוגמת "קונם אשתי נהנית לי" בנדרים פ"ג מ"ב ועוד (הרשב"א בשטמ"ק ק"ד א').</i> וכל הדוחק הזה הוא מפני שרבינא סובר שבאומר החוכר אין צורך בעומד בתוכה. והביאו ראייה מן התוספתא כאן שמפורש בה "אני שוכר ממך", ובכגון דא יש כאן קפידא, ולפיכך חייב להעמיד לו מעיין אחר ברישא, ובסיפא מנכה לו מן חכורו מדין אחריות, ודינו כמוכר באחריות, וכשם שהלוקח שדה באחריות, ובא בע"ח וטרף מקצתה אין המקח מתבטל בכך, אלא שחייב המוכר לשלם, כן גם ביבש המעיין, שהרי בשעת המקח היה שם מעיין, ואין כאן מקח טעות. ועיין בחי' הריטב"א ק"ד א' הנ"ל.<br>ובטור חו"מ סוף סי' שכ"א כותב שגם הרמ"ה סובר כפוסקים הנ"ל, ומעיר שמן התוספתא הנ"ל משמע כדבריו.<br>ברם כל הסבך כאן הוא בדברי הרא"ש פ"ט סי' ב', שדבריו מגומגמין, ועיי"ש בפלפולא חריפתא אות ג', בתפארת שמואל שם אות א', בב"ח בטחו"מ הנ"ל, בלח"מ פ"ח מה' שכירות ה"ד, בקצות החושן סוף סי' שכ"א ובבאור הגר"א חו"מ סי' שכ"א ס"ק ז'-י"א.

Halakhah 4

<small>10.</small> <b>השוכר שדה מחבירו (לו) והיו בו אילנות וכו'. </b>המלה "לו" חסרה בד ובכי"ע, וכנראה שצ"ל בכי"ו: מחבירו והיו לו בו אילנות. 
<small>10-11.</small> <b>מקום שנהגו לה שכיר וכו'. </b>בבלי ק"ג ב', עיי"ש הפירוש. 

Halakhah 5

<small>12-13.</small> <b>הלוקח שדה קיצה מחבירו, והיו בה תפוחין, ורמונין, רבן שמעון בן גמליאל או' כל שלא היה בכלל הקייץ הרי הוא של מוכר. </b>יפה העיר בח"ד על הבבלי נדרים ס"א ב': תניא הנודר מפירות הקיץ אין אסור אלא בתאנים, רשב"ג אומר ענבים בכלל תאנים, ובתוספתא שם רפ"ד: הנודר מן הקיץ וכו', ענבים בכלל קיץ. ולפ"ז רשב"ג בשיטתו שתפוחין ורמונין אינם בכלל קיץ, אבל ענבים בכלל קיץ. אבל הת"ק סובר שאין קיץ אלא תאנים. ועיין מ"ש בתוספתא כפשוטה ח"ז (נדרים), עמ' 454 ואילך, ושם העירותי שלא מצאתי לא במקרא ולא במשנה וברייתות ולא בתלמוד "קיץ", אלא לתאנים בלבד. אבל בנדרים הלכו אחרי לשון בני אדם, וה"ה למקח וממכר, עיין מש"ש. 
<small>13-14.</small> <b>עשת ברך אחד עד שלא כלה הקייץ, הרי היא של לוקח, משכלה הקייץ, הרי הוא של מוכר. </b>בתס"ר (ירושלים תפרח"י), עמ' 126, כתבתי: "עשת <b>בירך</b> (כ"ה בכי"ע) אחד וכו'. ובד: <b>בדרך</b> אחר, וצ"ל: <b>בירך אחד</b> (כבכי"ע). ובכי"ו: ברך אחד, והיינו ברך, בירך, בירכה, והפירוש הוא שאם עשתה עוד ברך אחד עד שלא כלה הקיץ (עיין ע"ז להלן) הרי הוא של מוכר. ולעיל שביעית (פ"ד ה"כ): "באילן שעושה שתי בריכות בשנה, אבל אילן שאינו עושה אלא <b>ברך</b> אחת". ועיין עכשיו מ"ש בתוספתא כפשוטה ח"ב (שביעית), עמ' 544 ואילך, ומ"ש על פירוש הריטב"א בבבלי ר"ה ט"ו ב'.<br>ואשר ל"עד שלא כלה הקיץ", "כלה הקיץ", פירשו במשנת נדרים פ"ח מ"ד: עד הקיץ, עד שיהא הקיץ, עד שיתחילו העם להכניס בכלכלות,<sup class="footnote-marker">6</sup><i class="footnote">ובבבלי שם ע"א ב': תנא כלכלה שאמרו, כלכלה של תאנים, ולא של ענבים.</i> עד שיעבור הקיץ עד שיקפילו המקצועות, ועיין בבלי שם ס"ב א', ועיין מ"ש לעיל ח"ב (מעשרות), עמ' 704, ונדרים, עמ' 455, הערה 3. ובתוספתא נדרים פ"ד ה"ז (ומקבילות): הנודר מן (צ"ל: עד) הקייץ בגליל, וירד לעמקים, אע"פ שהגיע הקייץ בעמקים וכו'. ובכולם הכוונה לתאנים. ואף לפנינו הפירוש שאם עשתה ברך עד שלא כלה הקיץ, עד שלא קפלו את המקצועות, הרי הוא של לוקח, אבל משכלה הקיץ, משקפלו את המקצועות הרי הוא של מוכר, אם הוא מקפיד עליו, עיין מ"ש לעיל מעשרות הנ"ל.

Halakhah 6

<small>14-15.</small> <b>השוכר שדה ירק מחבירו, והיה בו שורה של ירק אחר וכו'. </b>בתוספתא כלאים פ"ג הט"ו, עמ' 217, קבעו מה הוא ירק, ועיין מש"ש לעיל ח"ב, עמ' 635. ובוודאי כל מיני דשאים נכללו בכלל ירקות, אלא שלשון בני אדם לחוד וקביעת החכמים, לחוד, עיין מ"ש לעיל כלאים שם, עמ' 630, ובהערה 41 שם, עמ' 631, הערה 51, עמ' 633, מעשרות, עמ' 666 ועוד. ואף לפנינו הפירוש כן ששכר ממנו שדה ירק כשמו, והיתה שם שורה של דלועין וכדומה. ועיין במשנת נדרים פ"ז מ"א, ובבבלי נ"ד א' שם ובמפרשים שם.<br>ושמא צ"ל: <b>החוכר</b> שדה ירק וכו', ואעפ"י שהוא משלם לו בירק הרגיל, גם הירק האחר שלו, ודינו כלהלן הכ"ב, שורה 57 ואילך.
<small>15-16.</small> <b>היה מקצה בפני עצמו, הרי הוא של מוכר. </b>כלומר, אם הקצה לו מקום בפני עצמו, בגדר, או בסימן אחר, אינו נכלל בשדה הירק שהשכיר. ובמ"ש ציין לעיין בב"ב ס"ט א' (אם אין שם ט"ס, כוונתו, כנראה, לערוגה של בשמים שיש לה שם בפני עצמה, ואינו עניין לכאן). ולהלן ב"ב פ"ג ה"ה: ולא את החורשין המוקצין בפני עצמן. ועיין רשב"ם שם ס"ח ב', ד"ה אימא המוקצין הימנה. 

Halakhah 7

<small>16-17.</small> <b>החוכר שדה מחבירו, לא יהא נרה שנה וזורעה שנה וכו'. </b>וכן היה המנהג בכמה מקומות,<sup class="footnote-marker">7</sup><i class="footnote">עיין להלן בסמוד הכ"ה, מכילתא משפטים פ"כ, הוצ' הרח"ש הורוביץ, עמ' 329, מנחות פ"ה א', ב"ב ל"ו ב', תוד"ה נרה, כאן ק"ז א' תוד"ה האי.</i> או שנרה שנה וזורעה שתים כב"ב ל"ו ב', או שנרה חציה וזורע חציה בשנה אחת, ובשנה שנייה נרה את חצייה שזרע בשנה ראשונה, וזורע את חצייה השני, וכמו שאמרו במנחות פ"ה ב': ניר חציה וזרע חציה, ניר חציה וזרע חציה ועבדה על חד תרי וכו', ועיין לעיל שם ובמקבילה בתוספתא. ולפ"ז אין חילוק בין נרה שנה וזורעה שנה לבין נרה חצייה וזורע חצייה בטיב התבואה, אלא בנוחיות ובחשבונות של בעליה. ולפיכך אמרו כאן שאעפ"י שאין הבדל בין נרה שנה וזורעה שנה לבין נרה חצייה וזרע חצייה לעניין טיב התבואה מ"מ כאן יכול המחכיר למחות בו, ולדרוש שיזרע בכל שנה חצייה וינור חצייה, כדי שיהא לו מקום לגבות את חכירו בכל שנה. ועיין להלן הכ"ו, שורה 66 ואילך.<br>ובס' השרשים לר"י ן' ג'נח שרש נור, הוצ' בכר, עמ' 294: ואמרם עוד נר שנה וזרעה שנה. ובמחברת לר"ש פרחון שרש נור, ל"ט סע"ג: <b>ותנן</b> נרה שנה וזרעה שנה,<sup class="footnote-marker">8</sup><i class="footnote">ועיין במשנת מנחות פרק כל קרבנות (פ"ח) מ"ב.</i> ובר"ח שבת פ"א סע"ב: ותניא נדשנה קרע שנתים, וצ"ל: נר שנה וזרע שנתים, וכיון לבבלי ב"ב ל"ו ב'.

Halakhah 8

<small>18.</small> <b>והיה נרה שנה אחת וזורעה שנה אחת וכו'. </b>כלומר, כן היה מנהג המשכיר ומנהג המקום, שנה אחת ניר ושנה אחת זריעה, והמשכיר הסכים שאף השוכר ינהג כן, והשוכר זרעה בשנה ראשונה,<sup class="footnote-marker">9</sup><i class="footnote">מפני שהיתה נירה בשנה שלפניה.</i> וכן הדעת נותנת, שהשוכר לא ישכור שדה על מנת לבור אותה בשנה ראשונה. 
<small>18-19.</small> <b>לא יאמר לו לגורן תן לי חכירי של שתי שנים. </b>כלומר, שלא יאמר לו לגורן של השנה שזרע אותה תן לי חכירי של שתי שנים, שהרי בשנה הבאה תהא השדה נרה, ולא תהיה תבואה שם. ופירוש המפרשים קשה גם מצד הסיגנון, והיה צריך לומר: לא יאמר לו תן לי לגורן חכירי של שתי שנים. ועיין להלן הכ"ד, שורה 63 ואילך. ועיין ח"ד שרצה לסרס את הגירסא, ואין צורך. 
<small>19.</small> <b>נותן לו של שנה שנה בפני עצמה. </b>כלומר, אינו משלם לו בעד השנה הנרה אלא בסוף השנה. 

Halakhah 9

<small>19-20.</small> <b>השם קומתו של חבירו בעשרת כורין חטין, ועשת בפחות, או ביתר וכו'. </b>כלומר, המוכר והלוקח שמו את הקמה שתעשה עשרת כורין חטים, והלוקח יקצור, ייבש יעמר ידוש וכו', וישלם לו לגורן בעד שבעה וחצי כורים, וטעו באומדנא, ועשת שמונה כורים, או שנים עשר כורין, הלוקח משלם לפי האומדנא, והיינו שבעה וחצי כורים, ותולים שמזלו של הלוקח גרם. 
<small>21.</small> <b>ביתר, נותן לו כל מה ששדה עושה. </b>כלומר, אם עשת שנים עשר כורים, נותן לו תשעה כורים, ויד המוכר על העליונה, שהרי הוא מוחזק בשדה. 
<small>21-22.</small> <b>ר' יוסי או' עולה ויורד עמו. </b>כלומר, אם עשתה שמנה כורים, נותן לו ששה, ואם שנים עשר, נותן לו תשעה. ועיין בחי' הגרמ"ש (בעל אור שמח) כאן ק"ט א', ד"ה השם. 
<small>22.</small> <b>וכשם שהלקיחה בכסף, ובשטר, ובחזקה, כך שכירה וכו'. </b>בבלי ב"ק ע"ט א', כאן צ"ט רע"ב. ועיין במשנת מע"ש פ"ה סמ"ט, ובראשונים שצוינו שם בהוצאת יד הרב הרצוג, ובשו"ע חו"מ סי' קצ"ה סעיף ט'. ועיין להלן ב"ב פ"ב הי"ב וירושלמי עירובין פ"ו ה"ג, כ"ג ע"ג. ובירושלמי פסחים פ"ז ה"ט, ל"א ע"ב: מיסתיוסיס כאוני (כלומר, שכירות כמכר) ונקנית במקח (צ"ל: כמקח), והיינו כתוספתא כאן, ומכיוון שהחזיק בו השוכר קנה. 

Halakhah 10

<small>23-24.</small> <b>מקום שנהגו ליתן פול בעדשין, שעורין כפליים בחטין, נותנן כפליים בחטין. </b>בד: מקום שנהג ליתן פול <b>בשעורין</b>, נותן פול בשעורין, שעורים כפלים בחטים נותן כפליים בחטים. וכן בכי"ע: מקום שנהגו ליתן פולין בשעורים נותן פולין בשעורים וכו'. והכוונה שבמקום שהמנהג הוא שאם השוכר משנה את הזריעה יכול ליתן פול במקום שעורין (או במקום עדשים), נותן פול כשיעור מחיר השעורים, ובמקום שמשנה וזורע שעורים במקום חטין, נותן כפלים שעורים, יתן. ועיין בבלי ק"ד ב' בעניין חטין ושומשמין ובשטמ"ק שם. ואשר לשעורים כפלים כחטים, עיין ירושלמי כאן פ"ט ה"ח, י"ב ע"א, דמאי פ"ו ה"א, כ"ה ע"ב, כתובות פ"ה מ"ח ובבלי שם ס"ד ב'. 
<small>24.</small> <b>שמתקבל לאוצר. </b>עיין ע"ז להלן בסמוך. 
<small>24-25.</small> <b>ר' יהודה אומ' עדשין וכרשינין הרי הן כחטים, וכל דבר שמתקבל לאוצר. </b>וכ"ה בד. ובכי"ע חסר כאן "וכל דבר שמתקבל לאוצר". ופירושו שר' יהודה מוסיף שלאו דווקא פולין ושעורין אלא אפילו עדשים וכרשינין,<sup class="footnote-marker">10</sup><i class="footnote">שעיקרן מאכל בהמה, עיין לעיל ח"א, עמ' 204, והערה 42 שם, להלן שם, עמ' 467, ירושלמי חלה פ"ד הי"א, ס' ע"ב, ועוד בכ"מ.</i> הואיל והן מתקבלין לאוצר, הרי הן כחטים. ו"אוצר" פירושו כאן אוצר המלך שמכניסים לשם את הארנוניות שגובים מן האוכלסין, עיין לעיל דמאי פ"ו ה"ד, ומ"ש לעיל שם ח"א, עמ' 266. וכל דבר שמתקבל לאוצר בזמנם נחשב כממון מפני שכולם היו נזקקים לו, עיין מ"ש בדמאי הנ"ל. ובתוספתא דמאי פ"א הי"ג, עמ' 65, נזכר אוצר של מלכים, בניגוד לאוצר של יחיד, עיין מש"ש בפירוש הקצר.<br>ולפ"ז אפשר שלר' יהודה יכול לתת לו גם מספוא, שמתקבל לאוצר בשביל הבהמות שלהם.

Halakhah 11

<small>26.</small> <b>שנהגו להושיב שומר למחצה, לשליש ולרביע, יושיבו. ואין משנין ממנהג וכו'. </b>וכ"ה בד. ובכי"ע: המקבל שדה מחבירו מקום שנהגו וכו'. ובכי"ו כאן: המקבל שדה מחבירו ומשזכה בה הבירה, שמין אותה כנגד שדות. מקום שנהגו להושיב שומר וכו'. וברור שיש כאן טעות סופר וכפילות מלמטה, ושכח הסופר למוחקה. ולעצם העניין יפה העיר בח"ד על הבבלי ק"ג ב': כלמא<sup class="footnote-marker">11</sup><i class="footnote">עיין דק"ס, עמ' 302, הערה ה'.</i> דבעל הבית, נטירותא יתירתא דאריסא. ובטוח"מ סי' ש"כ: כל דבר שאין השדה נשמר זולתו כגון הסייג (כלמא) והחפירה שסביב השדה, הוא על בעל השדה, וכל דבר שהוא כדי לעשות שמירה מעולה, הוא על המקבל. אבל היו מקומות ומצבים שלא הסתפקו בסייגים ובחפירות, והושיבו שומר לשדות שבבקעה, מפני העופות,<sup class="footnote-marker">12</sup><i class="footnote">עיין לעיל שבת פי"ז הכ"ב, עמ' 85, בבלי עירובין ק"ד א'. ועיין בבלי כאן נ"ח א' ומקבילה.</i> ומצוי מאד "שומרי גנות ופרדסים", וכדומה. ועל כך שנו כאן שהכל כמנהג המדינה. 

Halakhah 12

<small>27-28.</small> <b>המקבל שדה מחבירו, משזכה בה הבירה, שמין אותה כמה היתה ראויה לעשות וכו'. </b>וכ"ה ("משזכה בה") בכל הנוסחאות, וכן מביא באו"ז סוף סי' של"ח בשם התוספתא. וכ"ה לעיל כתובות פ"ד ה"י, עמ' 68. ולפנינו פיסקא ממשנתנו פ"ט מ"ג, ואף שם ברוב הנוסחאות משזכה בה.<sup class="footnote-marker">13</sup><i class="footnote">עיין דק"ס, עמ' 303, הערה ע', סוף עמ' 304, הערה צ', עמ' 302, הערה ז', בתיו"ט ובמשניות מטיפוס א"י. וכן בירושלמי כתובות פ"ד ה"ח, כ"ט ע"א. ובמקבילה ביבמות מקוצר.</i> ופירש במצפה שמואל ע"פ הירושלמי שבועות רפ"ח שאנו זקוקים ל"זכה בה" משום שאין השומר מתחייב אלא בקניין. וכבר השיג עליו בנתיבות ירושלים<sup class="footnote-marker">14</sup><i class="footnote">עיי"ש פ"ד, כ"ז ע"א.</i> שהרי קרקעות נתמעטו מדין שמירה, עיין בחי' הר"ן כאן ק"ד א'. והעיקר כפי' מה"פ כאן ה"ג, ד"ה אם, ודווקא משזכה בה<sup class="footnote-marker">15</sup><i class="footnote">כלומר, ירד לתוכה, עיין לעיל פ"ו ה"ח, שורה 22–23 ומש"ש.</i> חל החיוב של "שכותב לו", עיין מ"ש להלן בסמוך, שורה 30, ד"ה שכותב לו. ופירש"י שמדברים כאן באריס, אבל בשוכר וחוכר, הרי אין לו לבעל עסק במעשה החוכר והשוכר (חוץ ממה שאמרו במשנתנו בריש פירקין), ושכירות נקנית בכסף ובחזקה. ועיין להלן הכ"ט. 
<small>28.</small> <b>ואין שמין אותה כנגד שדות שבצדה, שמא זו נירה וכו'. </b>קטע מן הגניזה בגנזי קדם ס"ה, עמ' 99 הנ"ל. ובס' הנר לר"ז אגמאתי 142 ע"ב (בשם רב"ס ז"ל): תניא בתוספת בבא מציעא דינזיקין שמין אותה כמה היא ראויה לעשות ואין שמין אותה כנגד שדות שבצידה וכו' (כל הברייתא), או"ז סוף סי' של"ח הנ"ל. 
<small>29.</small> <b>זו מטייבת וכו'. </b>עיין לעיל שביעית פ"ג ה"י, עמ' 176, ומש"ש בח"ב, עמ' 517. 
<small>30-31.</small> <b>שכותב לו אם אביר ולא אעביד אשלם במיטבא. </b>וכ"ה בד ובאו"ז הנ"ל. ובכי"ע: אישלם <b>במיטבה</b>. ובמשנתנו הנ"ל: שכך כותב לו אם אוביר ולא אעביד אשלם במיטבא. ובכמה נוסחאות<sup class="footnote-marker">16</sup><i class="footnote">ד' נפולי, כי"ר, עיין דק"ס, סוף עמ' 303.</i> במיטבה. ובגנזי קדם הנ"ל: אשלם <b>במיטבה</b>,<sup class="footnote-marker">17</sup><i class="footnote">כלומר, במיטב שלה, של השדה, כמה ראויה לעשות במיטבה. עיין מ"ש בתס"ר כאן (ירושלים תפרח"י), עמ' 126.</i> ואיכא דגריס במיטבא, כלומ' משלם במיטב שדהו של מקבל, דכמזיק ממון חברו הוא וכו'. וכנראה שכוונתו שמתחייב לשלם כמזיק, אבל באמת הרי אינו מזיק, עיין בחי' הר"ן הנ"ל.<sup class="footnote-marker">18</sup><i class="footnote">וברור שאין כאן אלא הבדל בכתיב בין נוסחאות בבל לבין נוסחאות א"י.</i> והסיקו רוב המפרשים שאפילו לא כתב לו, דינו ככתב, עיין בשטמ"ק ק"ד א' בשם הרשב"א והר"ן, במלא"ש למשנתנו, ומ"ש לעיל כתובות עמ' 246 ואילך, ולעיל פ"ה ה"י שורה 26, ד"ה שכך.<br>ובירושלמי כאן פ"ט ה"ג, י"ב ע"א: אמר ר' יצחק הדא אמרה וכו' המבטל שדה חבירו חייב לשפות לו. ובאו"ז פ"ט סי' של"ט: בירוש' אמר ר' יצחק הדא אמרה המבטל כיסו וכו' בכולהו בעי למימר דפטור לבר מן השדה, משום שכתב לו אם אוביר ולא אעביד אשלם במיטבא. ובתוספ' רי"ד ק"ד א': מן הדין היה שלא יתן לו כלום שזה שהוביר שדהו אינה אלא גרמא בעלמא, שלא הזיקו בידים, אלא מחמת זה הלשון שכתב לו נתחייב לשלם.<sup class="footnote-marker">19</sup><i class="footnote">ועיין בחידושי הגרמא"ש ב"מ ק"ד א'.</i>

Halakhah 13

<small>31-32.</small> <b>המקבל שדה מחבירו ולא עשת, אם יש בה כדי לעמוד כרי, חייב ליטפל בה. </b>פיסקא ממשנתנו פ"ט מ"ה. ועיין בירושלמי ובבבלי למשנתנו שפירשו כמה הוא כדי כרי. 
<small>32.</small> <b>שכך הוא כותב לו אנא אניר וכו'. </b>בבלי ק"ה א'. 
<b>ואכיש ואחצוד. </b>בכי"ע: אנכיש ואחצד. ובד בטעות: ואדוש ואחצור. 
<small>33.</small> <b>בעיבורא ובתיבנא. </b>כלומר, בתבואה ובתבן, ובבבלי קיצרו, שהרי כן מפורש במשנתנו רפ"ט: כשם שחולקין בתבואה, כך חולקין בתבואה ובקש. 
<small>34-35.</small> <b>וכשם ששדה הזרע, אם יש בה כדי להעמיד כרי, מיטפל בה, כך שדה בית האילן, אם יש בה כדי להעמיד יציאותיו, מיטפל בה וכו'. </b>בח"ד מעיר שהפוסקים לא הביאו בבא זו. ושוב תמה שם למה מיטפל בה, והרי זה חסר וזה לא נהנה. ושמא דווקא בתבואה שטיפולה מרובה כותב לו "ואוקים כריא", כלעיל בסמוך, אבל באילן, שטיפולו ממועט, אינו כותב לו כן. ו"חוץ מן ההוצאה" שבבבלי ק"ה א', ו"חוץ מיציאותיו" שבירושלמי פ"ט ה"ד, י"ב ע"א, פירושו הוצאות ממש, ומשכר עמלו פטור, שהרי כן כתב לו "ואנא בעמלי", אבל כאן בכלל יציאות הוא גם שכר עמלו לא כפחות שבשכירות (עיין בעל המאור ספ"ח), אלא כשכירות רגילה, ובעל האילן מרויח את פעולתו לטובת האילן. ועיין שביעית פ"א מ"א ואילך, ועיין בירוש' שם סה"א, ל"ג סע"א ואילך. ובר"מ פכ"ב מה' אישות הכ"ג: נפלו לה זיתים וגפנים וכו', אם עושין כדי טיפולן לא ימכרו וכו'.<sup class="footnote-marker">20</sup><i class="footnote">והוא לשון הירושלמי, עיין מ"ש בפירושי לה' הירושלמי להר"מ, עמ' ס"ד. ובהערות שם צריך לתקן: ב"מ ק"ט ב' (במקום: ק"ב ב').</i> ושם ברור שהכוונה לכל ההוצאות והעבודה הכרוכות בטיפולן, והיא "כדי יציאותיו" כאן, היא "כדי טיפולן" שם. 

Halakhah 14

<small>36.</small> <b>המקבל שדה מחבירו, קוצר ומעמר וכו'. </b>באו"ז פ"ט סי' של"ה, מ"ו ע"ג: תוספתא דפרקין, ואיתא נמי בפרקין דירושלמי (פ"ט ה"א, י"ב ע"א) המקבל שדה מחבירו קוצר ומעמר וכו'. 
<small>36-37.</small> <b>הכילין והחכירות, הסנטר והאנקולמוס, באין ונוטלין מן האמצע. </b>בכי"ו בטעות: והכילין, ונמחקה הוי"ו ע"י נקודה מלמעלה. וכן באו"ז הנ"ל: הכילין והחכירות והסנטר ואנקולמוס וכו'. ובד: הביילין והחפורות הסנטר והאנקולמוס וכו'. ובכי"ע: הביילין והחופורות הסנטר והאונקולמוס וכו'. ובשכל טוב תולדות, עמ' 118: ועוד תניא הביילין והחופרין והסנטר והאונקולמוס וכו'. ובירושלמי הנ"ל: החופר והכייל והסנטר, שומרי העיר, והאיקונומוס נוטלין שכרן וכו'. מן העניין נראה שכולם פקידים בכפרים חקלאיים, או באחוזות גדולות, ומקבלים שכר מן הכפר, או מבעלי האחוזות שנגבה מכל אחד ואחד. ואשר לפירושם לא נתברר לי מהותו של הכייל, או הבייל.<sup class="footnote-marker">21</sup><i class="footnote">פירושי המפרשים והמלונות אינן מקובלים עלי.</i> והחכורות, הוא, כנראה, שיבוש מן המלה "והחפורות", כפי שיוצא מגירסת הדפוסים, כי"ע, שכל טוב והירושלמי, ואפשר שהיו חופרי בורות שיחין ומערות לרבים, או חופרים חריצים מסביב לשדות, עיין בתוספות ק"ג ב', ד"ה בוכרא (ונוהג בבל לחוד, וא"י לחוד). וסנטר קרוב לוודאי שהוא saltuarius, saltarius,<sup class="footnote-marker">22</sup><i class="footnote">בחילוף נו"ן ולמי"ד, ובפרט במלים זרות, עיין מ"ש לעיל כלאים, עמ' 658, הערה 47, ועוד בכ"מ.</i> מנהל האחוזות והאחראי לשמירתן, כמו שפירש לנכון רצ"מ פיניליס בדרכה של תורה, עמ' 130 (עיי"ש דברים נכוחים), וכפי שיוצא מכמה מקורות, עיין במשנת ב"ב פ"ד מ"ז ובבבלי שם ס"ח א' ואילך. ואשר לאנקולמוס, איקונומוס, οὶκονομος, תפקידו קרוב מאד לסנטר, אבל אינם דומים לגמרי, ולפיכך אמר ר' יהודה להלן ב"ב פ"ג ה"ה (ומקבילות בירושלמי ובבבלי): ר' יהודה אומ' סנטר מכור,<sup class="footnote-marker">23</sup><i class="footnote">כלומר, אם מכר את העיר, והיא חוה גדולה עם הרבה דיירים.</i> אונקולמוס אינו מכור, ולפיכך נשנו יחד.<br>וברור מן העניין שכולם פקידי הכפר וכו', וכמו שכתבנו לעיל. וכן אמרו בירושלמי פ"ח סה"ג, י"א ע"ד: שאלה מן הבייר,<sup class="footnote-marker">24</sup><i class="footnote">נראה שאין בייר אלא בייל, או כייל, שנשנו ברישא כאן.</i> או מן הסנטר, או מן האיקומונוס, ומתה, כמו שהבעלין עמו. וברור איפוא שכולם פקידי מתא הם, כפי שיוצא מן המקבילה בבבלי צ"ז א'. ומטעם זה כולן באין ונוטלין מן האמצע, שיש כאן חיוב שוה לכלם.
<small>37-39.</small> <b>הבייר והבלן הספר והספן, בזמן שבאין מכח בעל הבית, נוטלין מכח בעל הבית, מכח עריס, נוטלין מכח עריס, ואין משנין ממנהג המדינה. </b>וכ"ה בכי"ע ובאו"ז הנ"ל. ובירושלמי פ"ט הנ"ל, בכיר"ז.<sup class="footnote-marker">25</sup><i class="footnote">ובהוצאות שלנו נשמט ע"י הדמיון למלה "והספר".</i> ובד בטעות: הספר והחפן וכו', וקבוצה זו כנראה לא היתה מקבלת שכר מן הכפר אלא מכל אחד ואחד, לפי הצרכים שלו. וכן שנינו במשנה שביעית פ"ח מ"ה: אין נותנים (כלומר, מדמי שביעית) לא לבייר, ולא לבלן ולא לספר, ולא לספן (כלומר, לקבוצה שלנו). ואשר לספר, עיין בבלי צ"ז א', ברש"י שם, ד"ה ספר, ב"ב כ"א ב', ד"ה סופר מתא, בתוספות שם כ"א א', ד"ה בסופר, כאן ק"ז ב', ד"ה וספר (והכל תלוי במנהג), ועיין להלן פי"א הכ"ז. ובמ"ש ציין לירושלמי ב"ב פ"ט ה"ו, י"ז ע"א, ועיין להלן ב"ב פ"י ה"ה, שורה 17–18, ומש"ש. 

Halakhah 15

<small>39-41.</small> <b>המקבל שדה מחבירו, ומת, לא יאמר לבניו תנו לי מה שאכל אביכם, וכן הם לא יאמרו לו תנו לנו מה שעשה אבינו, אלא שמין ונותנין לו. </b>חי' הרמב"ן ק"ט א', ד"ה הא דאמר ר"י. ופירש הרמב"ן<sup class="footnote-marker">26</sup><i class="footnote">לפי הי' הר"ן שם, והביאו בנ"י פ"ט סי' תקס"ט. ולפנינו בחי' הרמב"ן, וכן בשטמ"ק שם, חסר הפירוש.</i> אם קבל אביהם כל שכרו, אין בעל השדה יכול לומר תנו לי מה שאכל אביכם, יתר על מה שעשה, דכיון שכבר קבל שכרו יכולים לומר, אנו נגמור מלאכתו, וכן אם לא קבל אביהם כלום, אין יכולים לומר לו תן לנו כמו שפסקת עמו ונשלים מלאכתו, שיכול הוא לומר להם אין לי חשבון עמכם אלא עמו, אלא שמין מה שעשה ונותן להם. וכן הביא בב"י חו"מ סי' קע"ו בשם תלמידי הרשב"א, ופסק כן בחו"מ סי' שכ"ט.<br>וכתב הרמב"ן בחידושיו הנ"ל: ומכאן ראיה למה שכתב ה"ר משה הספרדי,<sup class="footnote-marker">27</sup><i class="footnote">פ"ה מה' שלוחין ושותפין הי"א.</i> אחד מן השותפין, או מן המתעסקים, שמת בטלה השותפות, או העסק, אעפ"י שהתנו לזמן קבוע, וכזה הורו הגאונים ז"ל. ובשו"ת הריטב"א הוצ' ר"י קאפח סי' קע"ו (והביאה בקיצור בב"י הנ"ל): וכ"ה מפורש בתוספתא כי אחד מן המתעסקים שמת, בטל העסק, ואף להתעסק בחלקם המגיע להם וליטול שבח לפי חשבון, אינו יכול להכריחם, כי הזמן שקבעו הוא בהיות כולם משתדלים בו, דמזלא דרבים עדיף, ואינו דומה טרח של שלשה לטרח של שנים, וכן ראיתי למורנו הרב ז"ל דן למעשה בכיוצא בזה משמו של רבי' הרמב"ן ז"ל.<br>ברם בחי' הרמב"ן שם כתב: מדינא אפילו לא שבק אלא חד (כלומר, יורש שתל אחד) זריז ומהימן מצי מסלק ליה, דא"ל אין לי חשבון עם כל אדם אלא עמו, וכדאמר רב נחמן (ק"ט א') האי שתלא <b>דשכיב</b> מסלקין ליה, ועד כאן לא פסקינן עליה "ולא היא", אלא משום דקאמר דמסלקינן ליה בלא שבחא,<sup class="footnote-marker">28</sup><i class="footnote">כלומר, אבל על עצם הסילוק לא אמרו "ולא היא".</i> וכך שנו בתוספתא וכו'. והוא שלא כדברי הריטב"א הנ"ל בטעם הסילוק. וכן בחי' הרשב"א לפי שטמ"ק שם: והראייה שהביא הרב מדרב נחמן וכו', נ"ל דאינה ראיה דיש ספרים דגרסי בה האי שתלא <b>דאפסיד</b> מסלקינן בלא שבחא, ולא גרס בה דשכיב,<sup class="footnote-marker">29</sup><i class="footnote">וכ"ה בכי"פ, עיין דק"ס, עמ' 321, הערה ט'.</i> ומשום דשביק חמש חנואתא (צ"ל: חתנוואתא) וכו', דמהשתא חשבינן ליה כוודאי מפסידים, וזו נראית לי גירסא נכונה וכו', ומכל מקום אנו אין לנו אלא כדברי הגאונים, שכל דבריהם דברי קבלה הן. ובמאירי ק"ט א', עמ' 408: אבל אם לא הניח אלא יורש אחד, והוא ראוי לכך אין יכול לסלקו, אלא השתל מורישו לבנו ולבן בנו עד כמה דורות, ויש חולקין בזו לומר שכל שמת השתל אף בלא טענת הפסד מסלק את היורש לומר לא התניתי אלא לאביכם, ואין הדברים נראין. ומכאן שהכריע כמו שרצה הרשב"א לומר בתחילה. וכן נוטין דברי הריטב"א הנ"ל ועיין במ"מ פ"ה מה' שלוחין הי"א הנ"ל. ועיין בנתיבות המשפט סי' שכ"ט, ולפ"ז יש לחלק בין שתלא לבין שותפין, עיי"ש.<br>והתוספתא שלנו הובאה גם ברא"ש פ"ט סי' ל"ז, שו"ת הרשב"ץ ח"ג סי' רכ"ט, שו"ת הרשב"ש סי' ר"ב, שו"ת הרדב"ז ח"א (ד"ו) סי' תקס"ד.

Halakhah 16

<small>41-43.</small> <b>המקבל שדה מחבירו, זרעה שנה ראשונה ולא צימחה, כופין אותו לזורעה שנייה, זרעה שנייה ולא צימחה, אין כופין אותו לזורעה שלישית. </b>וכ"ה בירושלמי פ"ט ה"י, י"ב ע"א, בהוצאות שלפנינו. ואמר עלה ריש לקיש: הדא דתימר בשדה שאינה בדוקה, אבל בשדה שהיא בדוקה, כופין אותו וזורעה שלישית. ובבבלי ק"ו רע"ב: תני חדא פעם ראשונה ושניה זורעה, ושלישית אינו זורעה, ותניא אידך שלישית זורעה וכו'. אמר ריש לקיש לא שנו אלא שזרעה וצמחה ואכלה חגב, אבל זרעה ולא צמחה, מצי אמר ליה בעל הקרקע כל ימי זרע זרעא לה ואזיל וכו'. ופירש"י: פעם ראשונה ושניה. ואכלה חגב, או נשדפה וכו'. ובדברי ריש לקיש בבבלי הרי מפורש: שזרעה וצמחה <b>ואכלה חגב</b><sup class="footnote-marker">30</sup><i class="footnote">בכ"י פירינצי חסר "ואכלה חגב". ועיין מ"ש להלן בפנים בשם הרמב"ן.</i> וכו'. ועיין גם בדברי שמואל שם ק"ו א'.<br>ובחי' הרמב"ן ק"ו ב' השיג על פירש"י מן התוספתא כאן, והביא את דברי ריש לקיש שבירושלמי<sup class="footnote-marker">31</sup><i class="footnote">וגרס בברייתא שבירושלמי: פעם ראשונה וכו' כמו בבבלי. וכ"ה בירושלמי כיר"ז, עיין מ"ש להלן.</i> הנ"ל, והוכיח משם שדברי ריש לקיש עונים על הברייתא שלנו, והברייתא שבתוספתא "היא ששנויה בכאן בגמרין, אלא שדרך בעלי הגמרא לשנות לשון הברייתות למתנינהו בלישנא קלילא, ופעמים מוסיפין בהם פירוש, ומימריה דריש לקיש לאו היינו מימרא דאמרי בני מערבא משמיה, ובגמרא דילן אמתניתין קאי (כלומר על משנתנו), וה"ק אבל זרעה ולא צמחה חייב לזרעה, אע"ג דאשתדוף רובא דבאגי וזרע ליה" וכו'.<br>ובחי' הרשב"א (לפי שטמ"ק שם) מביא פירוש רש"י ומעיר שמסוגיית הבבלי ומדברי ריש לקיש מוכח כפירש"י שהרי הוא מזכיר בפירוש ואכלה חגב, ורבינו מביא את מאמר ריש לקיש בירושלמי, ומוכיח מתוכו שדברי ר"ל עונים על הברייתא "והיא הברייתא השנויה כאן, אלמא ריש לקיש אברייתא קאי, ומדפריש בגמרין ואכלה חגב אאכלה חגב קיימא כדברי רש"י ז"ל, אבל בתוספתא משמע דברייתא לא אאכלה חגב קיימא אלא שזרעה ולא צמחה בלבד, דתניא התם המקבל שדה מחבירו זרעה שנה ראשונה ולא צמחה כופין אותו וזורעה שנייה, שנייה ולא צמחה אין כופין אותו לזרעה שלישי ודאמר ר"ל בירושלמי בד"א בשדה שאינה בדוקה אהא נמי קאי, דאי שדה שאינה בדוקה אין כופין אותו לזרוע יותר משתי שנים, דהוחזקה זו שאינה מצמחת, אבל אם היא שדה בדוקה זורע והולך כל ימי הזרע, ואם לא רצה כופין אותו". ולעיל אומר רבינו: ולפי שהוחזקה זו באכילת חגב (כפי שמוכרח לפי פירש"י), ולפיכך פירש רבינו "אהא נמי קאי". אבל קשה מה ראה רבינו בתוספתא יותר מן הברייתא שבירושלמי שהעתיקה לפני כן, והמשיך אח"כ "אבל בתוספתא". ברם בירושלמי כיר"ז: זרעה <b>פעם ראשונה</b> ולא צימחה וכו', והרי כן גרסו גם הרמב"ן ורבינו בירושלמי, ופירשו שהכל בשנה אחת עסיקינן, ולא צימחה משום שאכל חגב את השחת, כפי שמוכח בבבלי לפי פירש"י, אבל בתוספתא הגירסא היא: זרעה <b>שנה</b> ראשונה וכו', ומוכח מלשונה שאין זו הברייתא שבבבלי, אלא שמתוכה מוכח גם הפירוש בבבלי, וצ"ע.<br>סוף דבר הפירוש הפשוט בבבלי הוא שהברייתא הראשונה שם היא התוספתא שלפנינו, ובזרעה ולא צמחה עסיקינן, ובכך מסתברת חזקה של הקרקע (אבל חגב במזלא תלי ובמזלו של האדם), ואף דברי ריש לקיש בירושלמי שמחלק בין שדה בדוקה לשאינה בדוקה מוכיחים שמדברים בטיב הקרקע ולא בחגב. ואשר לדברי ריש לקיש בבבלי הרי מתקבל מאד פירוש הרמב"ן שהם עונים על משנתנו,<sup class="footnote-marker">32</sup><i class="footnote">עיין לעיל הערה 30.</i> ולא על הברייתא.
<small>43.</small> <b>המוכר זרעוני גנה לחבירו, זרעים שאין נאכלין, זרען ולא צימחו וכו'. </b>כל הברייתא בלשונה בס' המקח והממכר לרב האיי שער מ"ו, פ"ג ע"א, ופתח בה: ות"ר המוכר זרעוני גנה לחברו שאין נאכלין וכו'. וכ"ה גם ברי"ף וברא"ש ב"ב רפ"ו, ופתחו בה: ת"ר.<sup class="footnote-marker">33</sup><i class="footnote">ומסתבר שגם הר"ח הביאה, עיין מ"ש במבוא לתס"ר ח"ב, עמ' 8 ואילך (על בה"ג), עמ' 13 (על רב האיי), להלן שם (על הר"ח), עמ' 14 (על הרי"ף).</i> ובירושלמי ב"ב רפ"ו: תני המוכר פירות לחבירו ולא צימחו, אפי' זרע פשתן אין חייב באחריותו. והיא פיסקא ממשנתנו רפ"ו שם, והכוונה היא שאפילו זרע פשתן שרובו לזרע ולא לאכילה, אבל כאן מפורש זרעוני גינה. ובמשנתנו הנ"ל: רבן שמעון בן גמליאל אומר זרעוני גינה שאינן נאכלין חייב באחריותן, והעמידוה בבבלי (שם צ"ג ב'): דילמא כולה רשב"ג, כלומר, גם הרישא רשב"ג היא. ועיין בבלי שם צ"ג א' ומ"ש להלן. 
<small>44.</small> <b>זרעים הנאכלים וכו'. </b>הראשונים הנ"ל, והכוונה אעפ"י שאינם נאכלים אלא ע"י מיעוט בני אדם. ועיין להלן ב"ב רפ"ו ובבבלי שם צ"ג סע"א. 
<small>44-45.</small> <b>ואם התנה עמו מתחלה וכו'. </b>הראשונים הנ"ל, ירושלמי ב"ב רפ"ו. ופסקה הר"מ בפט"ז מה' מכירה ה"ב. וברור שהכוונה היא לכל הזרעים, ואפילו לחטים כמבואר בטור חו"מ סי' רל"ב. 
<small>45.</small> <b>מה נותן לו, דמי הזרע, ויש אומ' כל יציאותיו. </b>הראשונים הנ"ל, ירושלמי הנ"ל. ובבבלי ב"ב צ"ג ב': ת"ר מהו נותן לו, דמי זרע ולא הוצאה, ויש אומרים אף הוצאה. ולפי היש אומרים חייב לשלם לו גם בעד עבודתו בחרישה ובזריעה, והטעם לפי רב האיי,<sup class="footnote-marker">34</sup><i class="footnote">ספר המקח והממכר סוף שער מ"ו, פ"ג ע"ב.</i> הר"ח<sup class="footnote-marker">35</sup><i class="footnote">הובא בדינא דגרמי להרמב"ן.</i> ועוד, הוא משום קנס, ועיין גם בפירוש הרשב"ם, ויש חולקים, עיין בשטמ"ק שם בשם הרשב"א. ולמ"ד שאינו נותן לו אלא דמי הזרע, ואעפ"י שעכשיו אין הזרע שנזרע שוה כלום, יציאותיו אינו נותן לו, שאין כאן אלא גרמא בעלמא. 

Halakhah 17

<small>46.</small> <b>המקבל שדה מחבירו ליטע, הרי זה מקבל עליו עשר בוראות לבית סאה. </b>כ"ה בכי"ע, ובכי"ו בטעות: בידאות. ובד: המקבל שדה ביראות לבית סאה, ומה שבאמצע נשמט בט"ס. ובבבלי ב"ב צ"ה א': עשר בוריות <b>למאה</b>, כלומר עשרה אילני סרק, אילנות יבשים ובורים, שכן דרך הנטיעות שיש בהן עשרה אחוז בוראות, ובדומה לזה במשנתנו ב"ב פ"ו מ"ב (לעניין תאנים, חביות של יין, קנקנים). אבל בר"מ פ"ה מה' שכירות הי"א גרס: עשרה בוראות <b>לסאה</b>. וכ"ה בכי"מ בבבלי הנ"ל, וכן גרס גם הר"י מיגאש, ופירש: מקבל עליו עשר שורות מבוריות לסאה, א"נ עשר נטיעות מבוריות לסאה, עיין במגיד משנה שם. ובמאירי ב"ב צ"ו א', עמ' 430, הביא את גירסת הר"מ והר"י מיגאש, והעיר: "ואי אפשר לפרשה באילנות, שהרי עיקר נטיעתם עשרה לבית סאה<sup class="footnote-marker">36</sup><i class="footnote">עיין ירושלמי כאן פ"ט ה"ב, י"ב ע"א, שביעית פ"א רה"ב, ל"ג ע"ב, רדב"ז פ"ג מה' שמיטה ה"ו, סמ"ע חו"מ סי' ש"ל.</i> אלא בגפנים". ובאמת גירסת הר"מ היא קשה מאד,<sup class="footnote-marker">37</sup><i class="footnote">והרי השיבוש בין "סאה" ל"מאה" הוא קל מאד, ועיין להלן ב"ב פ"ו ה"ב (ביחס לקישואין). ועיין מ"ש לעיל פ"ד ה"ג, שורה 14–15 סד"ה ונראה.</i> ואם משערים <b>בזרעים</b> בבית סאה, הכל מובן שהרי היו נזרעים בצפיפות, ושטח הזרע היה ידוע להם היטב. אבל באילנות הרי לכל הפחות היו כמה מן החקלאים שהיו נוטעים עשרה לבית סאה, או קצת יותר,<sup class="footnote-marker">38</sup><i class="footnote">ועיין בבלי ב"ב כ"ו ב'-כ"ז א'.</i> והרי בסמוך אמרו: מקום שנהגו לנטוע על ארבע וכו', וכיצד אפשר לומר שבעל השדה מקבל עשרה בוראות לבית סאה, ועוד הרי אין שיעור קבוע למטע (עיין להלן, שורה 48) בית סאה. אבל מאידך גיסא נוסח הר"מ מקויים ע"י כל נוסחאות התוספתא וכי"מ של הבבלי.<br>לפיכך נ"ל שאין כאן הכוונה לבית סאה של השדה שנוטעים בתוכה אלא לבית סאה של המשתלות. ונהגו (כמו שנוהגים עד עכשיו) ליטול יחור, או ענף, מן האילן ולשתול אותו בארץ, כדי לבחון אם ייקלט. והיו נוטעים אותם בצפיפות רבה כמו זרעים, ואם נקלט היחור והוציא שרשים היו מעבירים אותו לתוך שדה האילן.<br>והרי פשוט הוא שבעל האחוזה לא יבטל את שדהו על גבי יחורים וענפים שקליטתם בספק, אבל השתל, שמלאכתו בכך,<sup class="footnote-marker">39</sup><i class="footnote">השוה שתלא דמתא בבבלי צ"ז א', ק"ט א' ועוד.</i> היה שותל אותם במשתלה מיוחדת בצפיפות, כמו שאמרנו לעיל, והיה עוקר את השתילים שנקלטו, ומעבירם לשדה שקבל עליו לנטוע. ולכך כיוונה התוספתא כאן שאם היה בשתילים של בית סאה (של המשתלה) עשרה שתילים שקליטתם לא עלתה יפה ולא יעשו פירות (וקראו להם "בוראות") הרי בעל השדה מקבל אותם, ואינו מנכה לו משכרו, מפני שכן רגיל.
<small>47.</small> <b>יתר על כן, מגלגלין עליו את הכל. </b>ב"ב צ"ה א'. ופירושו שאם היו י"א בוראות אינו מחליף את האחת היתירה, אלא מספק את כל הי"א, עיין בבלי שם. ואמרו שם: כל יתר מכאן כבא ליטע מתחילה דמי. ועיין בתוספות שם, ד"ה כל. 

Halakhah 18

<small>47-49.</small> <b>המקבל שדה מחבירו ליטע, מקום שנהגו להיות נוטע על ארבע נוטע על ארבע, על חמש, חמש, על שש, שש, על שבע, שבע, ואין משנין ממנהג המדינה. </b>והוא כשמואל בבבלי ב"ב פ"ב ב', ועיין במשניות כלאים ספ"ד, פ"ז מ"ב, וירושלמי פ"ד ה"ח, כ"ט ע"ד, פ"ה ה"ד, ל' ע"א. ובכלאים פ"ה מ"ה: אימתי בזמן שהיו נטועות על ארבע ארבע, או על חמש חמש, היו נטועות על שש, או על שבע וכו'. 
<small>49-50.</small> <b>המקבל שדה מחבירו ליטע, עד מתי חייב ליטפל בנטיעות וכו'. </b>כ"ה ("מחבירו") בד ובכי"ע. ובכי"ו בטעות: לחבירו. וכל הברייתות עד סוף הכ"א נעתקו בנ"י פ"ט סי' תקע"ב בשם התוספתא. ובדרך כלל המקורות מן התוספתא ומן הירושלמי לקוחים בנ"י מן הר"ן, הריטב"א, הרמב"ן והרשב"א, ולפנינו חסרים כמה מן הראשונים לסוף המסכת. והעיר בח"ד שהברייתות אינן נמצאות לא בירושלמי ולא בבבלי ולא בפוסקים, אלא בנ"י הנ"ל. 
<small>50.</small> <b>עד כדי שיחולו. </b>וכן בנ"י הנ"ל (ואני מעתיק מד"ק): עד כדי שיחילו. ובהגהות מכ"י בדפוס ווילנא ציין לירושלמי שביעית ספ"א שנחלקו שם בפירוש "עד שיחולו" שבמשנתנו שם, ולחד מ"ד הוא עד שיפדו (כלומר בשנה רביעית לנטיעתם), ולחד מ"ד הוא שיעשו חולין מאליהן (כלומר בשנה החמישית). וכן פירש בח"ד, והביא גם את המשך הירושלמי: בגפנים בנות חמש, בתאנים בנות שש, בזיתים בנות שבע (כלומר, עד כאן נקראות נטיעות), והיינו עד כאן חורשין כל בית סאה בשבילן עד ר"ה. 
<small>50-51.</small> <b>בתאנים משיעכבו המחרישה. </b>וכן בד: משעכבו המחרישה. אבל בכי"ע ובנ"י הנ"ל: <b>עד</b> שיעכבו את המחרישה. והכריע בח"ד הנ"ל שגירסא זו נכונה יותר, שהרי ראינו לעיל בירושלמי שתאינה נקראת נטיעה עד בת שש שנים. ובירושלמי שם אמרו שאעפ"י שהיא מביאה פירות בפחות משש שנים, ביחס לעוביה היא נקראת נטיעה עד בת שש שנים. וכנראה שעד שנה זו השרשים אינם יורדים למטה מג' טפחים. 

Halakhah 19

<small>51-52.</small> <b>המקבל כרם מחבירו חייב ליטפל בו עד שיעשנו יין. </b>וכ"ה ("עד שיעשנו") בד, כי"ע ונ"י הנ"ל. ופי' בח"ד שמדברים לא בשתל, אלא באריס שקבל כרם מוכן, חייב ליטפל בו עד שיעשנו יין, כלומר, בבצירה, בדריכה וכו'. 
<small>52.</small> <b>זתים עד שיעשם ציבור. </b>וכ"ה בכי"ע ובד. ובנ"י הנ"ל נשמטו המלים "זיתים עד שיעשם". ובהגהות מכ"י הנ"ל הושלם: זיתים עד שיעשו. ופירושו שבזיתים שמלאכתם מרובה אינו חייב ליטפל בהם עד שיעשנו שמן, אלא שתגמר מלאכתן לגורן,<sup class="footnote-marker">40</sup><i class="footnote">עיין במשנת פיאה ספ"ה, ובנידון דידן - לבית הבד.</i> ועשייתן ציבור הוא גמר מלאכתן לכך, כמפורש בירושלמי פאה פ"ו ה"ד, י"ט ע"ג. 
<b>פשתן, עד שיעשנו קירצין. </b>בד: קורצין, וכ"ה בנ"י הנ"ל. ובכי"ע: קרצין. ופירש לנכון בח"ד שהכוונה לחוטין ושערות, וציין גם לפיסקא שמביא בעל מוסף הערוך מדב"ר. ועיין על כל זה לעיל ח"ג (שבת), עמ' 80–81. וקורצא בלשון סורית שער, עיין מש"ש. 
<b>חולק ונותן לו וכו'. </b>כלומר, אחרי שהגיעו למצבים האמורים לעיל חולקים. 
<small>52-53.</small> <b>זה מכניס חלקו וזה מכניס חלקו. </b>כ"ז חסר בד, בכי"ע ובנ"י הנ"ל, אבל הסיגנון שלפנינו נראה יותר יפה. 
<small>53.</small> <b>זה מכניס חלקו לעיר וזה מכניס חלקו לעיר. </b>העיקר הוא החלק הראשון, שהאריס אין לו רשות להחזיק את חלקו בשדה, ומיד אחרי החלוקה עליו להסתלק, אבל בעל השדה פשיטא שאינו חייב להוציא את חלקו מן השדה, ולא נאמרו הדברים בסיפא אלא אגב הרישא. 

Halakhah 20

<small>53-54.</small> <b>המקבל שדה תאנים מחבירו וכו'. </b>דרכם היה להכניס את התאנים לחבית, לעשותן קציעות ע"י שהיו דוחקין ודוחסין אותן בחביות ומסתפקין מהן אח"כ, או שהיו מייבשין אותן ועושין אותן גרוגרות, ואם רצו להכניסן לקיום, ושלא יתפסו הרבה מקום, היו עושין אותן עיגולי דבילה. ולפיכך אמרו כאן שהאריס חייב לטפל בהן כמנהג המקום. וכל הברייתא בשם התוספתא באו"ז סי' רע"ט, ל"ט ע"ד, נ"י הנ"ל. 

Halakhah 21

<small>56.</small> <b>המקבל שדה ירק מחבירו וכו'. </b>או"ז ונ"י הנ"ל. 
<b>למכור בשוק, מוכר בשוק וכו'. </b>כנראה שפעמים לא היו נוהגים ללקוט את הירק בבת אחת, מפני שהוא מתקלקל, והיו מלקטים אותו קמעא קמעא,<sup class="footnote-marker">41</sup><i class="footnote">עיין לעיל תרומות פ"ד ה"ה, עמ' 123. אבל בדרך כלל ירק לקיטתו כאחת, עיין תו"כ קדושים פ"א ה"ז, פ"ז ע"ב.</i> ונהגו שהאריס מטפל במכירת הירק עד שגומר את השדה, והיו מקומות שנהגו שהאריס מוכר אותם בשוק, והיו מקומות שהאריס מוכר אותם בשדה, ובעל השדה מוכר אותם בשוק. ומשום כך ירק משונה מתבואה, עיין לעיל הי"ג והי"ט. ועיין מצפה שמואל. 

Halakhah 22

<small>57-58.</small> <b>החוכר שדה מחבירו, אע"פ שלא חכרה הימנו אלא לזתים, לא יאמר לו אין לך בה אלא זתים וכו'. </b>כל הברייתא בחי' הרשב"א, בשטמ"ק ק"ט א', וכנראה שהרשב"א הביאה בשם הראב"ד. ובמשנתנו שם (פ"ט מ"ט, ק"ט ע"א): המקבל שדה מחבירו לשנים מועטות וכו', ואין לו בקורות שקמה. וכתב הראב"ד שם: אפילו במקום שנהגו להזכיר (צ"ל: להשכיר) אילן אגב קרקע,<sup class="footnote-marker">42</sup><i class="footnote">עיין לעיל ה"ד, בבלי ק"ג ב'.</i> הני מילי בפירות וכו'. ומשנתנו הנ"ל עוסקת בחכירות<sup class="footnote-marker">43</sup><i class="footnote">עיין בבלי שם ק"ד רע"א, בפירש"י למשנתנו ובחי' הר"ן שם.</i> וברור משם שאעפ"י שהחכירות היא בתבואה מ"מ נראה ממנה שיש לו גם בפירות האילן. אבל זהו דווקא במקום שנהגו להשכיר אילן אגב השדה. ורבינו הסמיך לכאן את התוספתא שלנו, והיא מלמדת שאעפ"י שלא חכרה אלא לזיתים,<sup class="footnote-marker">44</sup><i class="footnote">כלומר, שמשלם את החכירות בזיתים.</i> מ"מ אף הפירות האחרים הם שלו. ועיין לעיל ה"ו (לעניין שדה ירק וירק אחר). אבל עיין בתיו"ט למשנתנו הנ"ל ובמה"פ פ"ט ה"ח, ד"ה המקבל. 

Halakhah 23

<small>59.</small> <b>החוכר שדה מחבירו לזרע, אין לו באילן. </b>רשב"א הנ"ל. ונראה שמדברים כאן במקום שאין מנהג קבוע (עיין לעיל ה"ד) ויש נוהגין ליתן גם את פירות האילן אגב השדה, ויש שאין נוהגין כן, ובמקום כזה הדין הוא עם המחכיר שהוא המוחזק. ובמה"פ פ"ט ה"ח הנ"ל, וכן בת"ב, חילקו בין אריס וחוכר, ולעיל ה"ד מדברים באריס, וכאן בחוכר, ומשום כך אין לו באילן בשום מקום. אבל לפי פירושם אין להבין את הבבא הבאה, עיין מש"ש. 
<small>60-61.</small> <b>בין שיאמר לו איחכור שדה זו, אזרע שדה זו, אעשה שדה זו, אבל אם אמ' לו חכור שדה זו, זרע שדה זו, עשה שדה זו, כל הפירות שעושה הרי אילו שלו. </b>וכ"ה בד ובחי' הרשב"א הנ"ל. אבל בכי"ע: אימתי בזמ' שא' לו אזרע וכו'. ולעצם הפירוש אין כאן הבדל בגירסאות, והתוספתא מחלקת לבין שאמר החוכר ולבין שאמר המחכיר והמפרשים נתקשו מאד בפירושה.<br>וכבר פירשנו ברישא שמדברים כאן במקום שאין מנהג קבוע, והחוכר ברגיל דורש שפירות האילן יהיו שלו והמחכיר רוצה שהפירות יהיו שלו, ולפיכך דנו כדין התוספתא בקידושין ספ"ב, ואם החוכר מציע למחכיר הוא בא על דעת המחכיר ואם להפך המחכיר מציע, מציע על דעת החוכר, עיין מ"ש לעיל ח"ח (קידושין), עמ' 938.

Halakhah 24

<small>62.</small> <b>החוכר שדה עיר מחבירו, והוא נרה שנה אחת וכו'. </b>וכ"ה ("שדה עיר") גם בד. ובכי"ע: שדה לחבירו<sup class="footnote-marker">45</sup><i class="footnote">וחסרה שם המלה "עיר". ולפנינו צ"ל: שדה ניר, שהרי אם סוף הגג של ההי"א של המלה הקודמת ("שדה") נוגע בנו"ן של "ניר", יוצא: עיר.</i> וצ"ל: שדה ניר מחבירו, ועיין להלן הכ"ו, שורה 68 ומש"ש. והכוונה שהחכיר לו את השדה בשעה שהיא נרה, והיא תעשה תבואה בשנה השנייה. 
<small>62-63.</small> <b>עמד עליו בשעת הניר ואמ' לו תן לי חכירי של שתי שנים וכו'. </b>וכ"ה בד. אבל בכי"ע: תן לי חכורי,<sup class="footnote-marker">46</sup><i class="footnote">וחסרות המלים "של שתי שנים".</i> והיא, כנראה, הגירסא הנכונה, והכוונה שהמחכיר טוען שהקדים להשכיר (וכאילו החכירה לאחר ל' יום) כדי לקבל את התבואה מיד, אחרת היה מחכיר יותר ביוקר לפני שנת הזרע, ותובע מן החוכר שיקנה תבואה ויתן לו, שהרי בין כך ובין כך לא תהיה לו תבואה משדה זו, אין הדין עמו, וממתין עד שעת הגורן, כאילו היתה שדה זו זרועה. 

Halakhah 25

<small>64-65.</small> <b>החוכר שדה מחבירו, לא יהא (לו) נרה שנה אחר שנה, ולא זורעה וכו'. </b>המלה המוקפת חסרה בד ובכי"ע, והיא מיותרת, והכוונה היא, שחכר שדה לשנתים, והיא היתה כבר נרה בשנה שלפניה, ורוצה החוכר להניחה נרה בשנה ראשונה כדי שתהיה לו הרבה תבואה בשנה השנייה (אחרי ניר של שנתים), או שרוצה לזורעה שנתיים, אחרי שהיתה ניר שנה אחת, ובשניהם יכול המחכיר לעכב בידו. בראשונה משום שהמחכיר לא יוכל לזרוע אותה אחרי שיחזירנה, ומכל שכן בשנייה שהוא גם מכחיש את שדהו. 
<small>65.</small> <b>ולא זורעה שנה אחר שנה. </b>וכ"ה בכי"ע. ובד נשמט ע"י הדומות. ועיין מ"ש בפירושה לעיל. 
<b>חכרה הימנו לזמן מרובה, נרה שנה אחר שנה וכו'. </b>כלומר, אם חכרה לזמן מרובה אינו קשור במנהג המחכיר, ונוהג כמנהגו. ועיין במשנתנו פ"ט מ"ט, ואפשר שאף לפנינו זמן מרובה הוא שבע שנים. 

Halakhah 26

<small>66-67.</small> <b>המקבל שדה מחבירו לא יהא נייר חצייה וזורע חציה, ולא זורעה שני מינין. </b>לפי גירסתינו הפירוש פשוט, ואסור לו לאריס לשנות ממנהג בעל הבית, כמו שכתב בחי' הרמב"ן ק"ט רע"א. אבל בד ובכי"ע גורס <b>החוכר</b> שדה וכו', וכן משמע קצת גם להלן: החוכר הימנו שתי שדות וכו'. וכבר קבענו את הכלל בשעה שכי"ע מסכים עם ד, או כי"ו, יש רגלים לחשוב שזו היא הגירסא הנכונה. וכנראה שבעל השדה יכול למחות בידו, מפני שמנהגו היה לנייר את כולה ולזרוע את כולה, והוא סובר ששיטה זו עדיפה על החצאים, ולפיכך יכול למחות בידו.<br>ואשר לזריעת שני מינים, אפשר שהכוונה היא שהוא זורע חצייה מין אחד וחצייה מין אחר, ובשנה הבאה הוא מחליף אותן, עיין בתוספות ק"ז א', ד"ה האי, ובפי' הראב"ד בשטמ"ק שם.
<small>67.</small> <b>החוכר הימנו שתי שדות, נייר אחת וכו'. </b>כלומר, ואין כאן נר חצייה וזורע חצייה, מפני שלפנינו שדות מיוחדות, ובכל אחת יכול לזרוע מין אחד. 
<small>68.</small> <b>החוכר עיר מחבירו נאר חציה וכו'. </b>וכ"ה ("עיר") גם בד ובכי"ע, וקשה להגיה נגד כל הנוסחאות. ונראה שהכוונה כפשוטה שחכר עיר של יחיד מחבירו (כב"ב פ"ד מ"ז). ועיין בתוספתא ב"ב פ"ג ה"ה ובירושלמי שם פ"ד ה"ד, י"ד ע"ג. ואעפ"י שאם מכר את העיר לא מכר את הכפרים, אבל רואים משם שגם הכפרים שבתחום היו שייכים ליחיד, ואם הזכיר בפירוש את הכפרים הרי הם מכורים, ומכל שכן השדות שמסביב לעיר<sup class="footnote-marker">47</sup><i class="footnote">אינו עניין לבית השלחין שבתוך העיר שבמשנתנו הנ"ל (בפנים).</i> והתוספתא כאן מלמדת שאם חכר עיר מחבירו (וכל שדותיה) אין כל ההגבלות הנ"ל קיימות אצלו. 

Halakhah 27

<small>69.</small> <b>החוכר שדה תבואה מחבירו, לא יאמר לו איני בא עד שתכלה תבואה מתוכה. </b>וכ"ה בד. ובכי"ע: <b>אינו</b> בא וכו', ובת"ב משער שצ"ל: אני בא וכו', כלומר אני בא לתוך השדה עד שתכלה התבואה מתוכה, ואף אחרי הקצירה עדיין נשארים לקישים בשדה, לא יאמר כן אלא כונס את גורנו ומסתלק. ויותר נראה שצ"ל: איני בא [אלא] עד שתכלה וכו'. 
<small>70.</small> <b>ואינו רשאי לזורעה פעמים. </b>אם היא בית השלחין ועושה פעמים בשנה. 

Halakhah 28

<small>70-71.</small> <b>החוכר שדה אילן מחבירו, לא יאמר לו איני בא עד שיכלו פירות מתוכה. </b>אף כאן בכי"ע: <b>אינו</b> בא וכו', וצ"ל: <b>איני</b> בא [אלא] וכו', כמו ברישא, שרוצה להמשיך ולבוא לשדה עד שיכלו סופי הפירות. 
<small>71.</small> <b>ואינו רשיי לאוכלה פעמים. </b>כלומר, אם עושה פירות פעמיים בשנה. 

Halakhah 29

<small>71-73.</small> <b>המקבל שדה מחבירו, נרה ולא זרעה, נותן לו חכירו, אע"פ כן שמין לו, שאינו דומה מניחה נירה למניחה שלף. </b>וכ"ה ("המקבל") בד, בחי' הרמב"ן ק"ד ב' ובחי' הר"ן שם (בשמו). אבל בכי"ע: <b>החוכר</b> שדה מהבירו וכו'. ואף לפנינו המקבל פירושו "חוכר", וכמפורש להלן "נותן לו חכירו", וכן מוכרח מן העניין. ואמרו בבבלי ק"ד ב': ההוא גברא דקביל ארעא לשומשמי<sup class="footnote-marker">48</sup><i class="footnote">ופירש"י שהם יקרים יותר מחטים, אבל מכחישים את הקרקע יותר מחטים.</i> זרעה חיטי, עבדא חיטי כשומשמי.<sup class="footnote-marker">49</sup><i class="footnote">פירש"י שהצליחה זריעתו, והחטים היו שוות כשומשמין, ונמצא המחכיר משתכר את כחש הקרקע.</i> סבר רב כהנא למימר מנכי ליה כחשא דארעא. אמר ליה רב אשי לרב כהנא אמרי אינשי כחשא ארעא ולא לכחוש מרה. ופירש"י: היה לו לזרוע שומשמין אפילו היו מכחישין את הקרקע יותר, ולא יכחוש עצמו, ליטול עכשיו פחות. ובתוספות שם, ד"ה סבר, כתבו שלרב כהנא מה שאמרו במשנתנו (פ"ט מ"ג): המקבל שדה מחבירו והובירה שמין אותה כמה ראויה לעשות ונותנין לה, היינו <b>בר</b> מכחשא.<br>וכתב הרמב"ן שם שדין תכחוש ארעא ולא לכחוש מרא הוא באריסות גרידא, שהרי היה יכול לכופו לזורעה שומשמין, ואינו רשאי לשנות מדעתו של בעה"ב, ומכיוון ששינה ידו על התחתונה וכו', ובאריסות מכיוון שקיבל עליו וכתב אם אוביר ולא אעביד אשלם במיטבא אינו מנכה לו, אבל בחכירות מנכה לו כחשא דארעא, והביא את התוספתא שלנו כאן: אע"פ כן שמין לו שאינו דומה מניחה נירה וכו'. ובחי' הרשב"א (לפי שטמ"ק שם) חלק עליו, ואמר שמן התוספתא אין ראייה שאפשר שהיא סוברת כרב כהנא בבבלי הנ"ל שנותנין לו כחשא דארעא, ורב אשי שהוא חולק עליו סומך על משנתנו שלא נזכר שם כחשא דארעא. ובחי' הר"ן שם מביא את דברי הרמב"ן וכותב "ויש שחלקו עליו", ומביאים ראייה ממשנתנו פ"ח מ"ט (חטים יזרענה שעורים), ואם מנכה לו האיך יכול הוא לשנות מחטים לשעורים, אלא ודאי אין מנכה, והך תוספתא משבשתא.<br>וראיתי בחידושי הגרמ"ש (בעל או"ש) שתמה על הרמב"ן והרשב"א שהביאו את התוספתא, והיא אינה שייכת כלל לכחשא דארעא, שהרי החוכר חרש אותה והוציא את השלפים כשקבלה ("נרה, ולא זרעה"), ויהא דינו כיורד ברשות ששמין לו וידו על העליונה, ומה לה לתוספתא לכחש ארעא. והניח בצע"ג. ולא התחוורתי בדבריו ז"ל, שהרי מתוך התוספתא ברור שהמנהג היה שלא לחרוש אחריו (כמשנתנו פ"ט מ"א), שאם לא כן, הרי לא הרויח כלום לבעל השדה. ואשר לחרישה לפני הזריעה, הרי התחייב בפירוש "אם אוביר ולא אעביד" ופירש"י: ולא אעשה בה פעולה הראויה לה, וכאן מפורש <b>שנרה</b> ולא זרעה, ובעד חרישה זו הרי ניכה לו מן החכירות, שאם בעל השדה ישכור פועלים לחרוש, יוסיף לו על חכורו, ונמצא שבעד החרישה עצמה כבר שלם לו, אלא שאם היה זורע וקוצר היה משאיר שלפים בקרקע, ועכשיו שלא זרעה חסך לו לבעה"ב שכר חרישה להוצאת השלפים, והוא ממש כעין כחש הקרקע, ויפה הסתייעו רבותינו מן התוספתא כאן. תדע לך שהוא כן, שהרי לסברת הגרמ"ש היה צריך לומר שמנכין לו את החרישה, שבעל השדה אינו צריך לחרוש אחריה.<br>ואשר למלה "שלף", השתמשו בה בתבן ובעשב שנשאר בקרקע, וכמו שאמרו בשה"ש רבה ספ"ו: שהיתה מלקטת בשלפים וכו', מלקטת בשלפים. וכן בב"ר פ"כ, י' עמ' 194: ואכלת את עשב השדה, שאדם משליף משדהו ואוכלה עד שהיא עשב, והוא מלשון המקרא (תהלים קכ"ט, ו'), כמו שהעיר במנחת יהודה שם.

Halakhah 30

<small>73-74.</small> <b>החוכר שדה מחבירו לשחת, וגוזזה, כל פירות שעושה הרי אילו שלו. </b>בניגוד לקצירה (בתבואה) וקציצה (באילן) היא גזיזה בשחת (עיין להלן ע"ז פ"ב ה"ד), וכשהיו גוזזים היו חלקים גדולים נשארים ע"ג הקרקע. וכאן הכוונה שאם עלו פירות במקום השחת הרי הם של החוכר, עיין בבלי ק"ח א', בפי' הראב"ד שם (בשטמ"ק), ד"ה גלית אדעתך, וד"ה לגדרה. 
<small>74-75.</small> <b>חכרה לזרע, וגזזה לשחת, לא יאמר הריני ממתין עד שיכלה אותו המין מתוכה. </b>כלומר, לא יאמר הריני ממתין בשדה זו ואזרענה, וכל זמן שאותו המין שחכרתי לזרע עדיין ישנה בשדות, הוא שייך לי ואקצרנו כמו שהוא, ואסתלק, אין לו זכות לכך שהמקבל לשחת יכול לגדל בה שחת כל השנה, אבל אם קבל אותה לזרע, הרי אין לו רשות לזרוע פעמיים, ומיד שקצרה כונס גורנו ומסתלק. 
<small>75.</small> <b>אלא כל הפירות שעושה הרי אילו שלו. </b>וכ"ה בד. ובכי"ע חסרה המלה "אלא". ואף לפנינו "אלא" משמעותו כמו "אבל", כלומר, אעפ"י שאין לו רשות לזרוע את השדה פעמיים, הפירות שהשדה עושה מאליה (עיין לעיל) הם של החוכר, שהרי אפילו לא היה גוזז את השחת ומניחה זרועה היו הפירות שבמקום הזרע שלו. 

Halakhah 31

<small>75-76.</small> <b>המקבל שדה מחבירו שנים מועטות, אין לו בקורות שקמה. </b>פיסקא מקוצרת ממשנתנו פ"ט מ"ט. 
<small>76.</small> <b>לפיכך הזמורות והקנים שלו. </b>בבא זו מפרשת את הסיפא שבמשנתנו, כרגיל בתוספתא שהיא מביאה את הרישא וממשיכה לבאר את הסיפא. ושנו במשנתנו הנ"ל: ויש לו בקורת שקמה, וכן מפורש להלן בסמוך. ופירש הראב"ד (לפי הרשב"א בשטמ"ק ק"ט א') את דברי אביי שם על הרישא שבשבח שקמה יש לו: שבח שקמה הם הפארות שהוציאה בתוך ימי חכירתו שהם כמו פירות, אבל רבה חולק וסובר שהענפים המחוברים הם כגוף האילן. ומפרשת התוספתא שאם יש לו בקורת שקמה, הרי בוודאי יש לו בזמורות הקצוצות ובקנים שגדלים בשדה. וכן מפורש במשנתנו רפ"ט שהאריס חולק עם בעה"ב בזמורות ובקנים.<sup class="footnote-marker">50</sup><i class="footnote">ועיין במ"ש שציין לבבלי ברכות ה' ב'.</i> ופירש הריטב"א שם שהזמורות הקצוצות והקנים הם כפירות, ומה שאמרו בגמרא שם (ק"ג ב') בקנים המוחלקין לא באו להוציא את הקנים שגדלים בשדה, "דהא ודאי פירי נינהו כזמורות", אלא הוא תירוץ לקושיא, עיי"ש.<sup class="footnote-marker">51</sup><i class="footnote">ואפשר שעיקר הסוגיא היא בב"ב ס"ט א', והעבירוה לכאן.</i> ואם באריס חולקין הרי בחוכר הכל שלו. ועיין במה"פ פ"ט ה"ח, ד"ה המקבל, שפירש את משנתנו כאן באריסות. 
<small>77-78.</small> <b>קיבלה ממנו שבע שנים, מקום שנהגו לזרעה פשתן אפי' חמש שנים, זורעה שנה שנייה פשתן, ויש לו בקורות שקמה. </b>במשנתנו הנ"ל: קבלה הימנו לשבע שנים, שנה ראשונה יזרענה פשתן, ויש לו בקורת שקמה. ולשון התוספתא קשה, אבל כן העתיק גם באו"ז סי' רע"ט, ל"ט ע"ד, וכ"ה בד ובכי"ע, ואין להגיה. ובמחברתי תלמודה של קיסרין, עמ' 16, הבאתי כמה מקורות המוכיחים שבדרום א"י היו זורעים פשתן אחת לארבע שנים, והבאתי גם את הירושלמי כאן (פ"ט ה"ט, י"ב ע"א) שתמה: פשתן לוקה הארץ <b>שלשה</b> שנים ותימר כן. ומכאן שהיו מקומות בא"י שנהגו לזרוע פשתן אחת לארבע שנים. ואמרו כאן שמקום שנהגו לזרוע פשתן בפחות משבע שנים, אפילו חכר את השדה לחמש שנים זורעה [גם] בשנה שנייה פשתן, והפשתן מכחיש את הקרקע שלש שנים, וחוזרת לקדמותה ברביעית. 

Halakhah 32

<small>78-79.</small> <b>המקבל שדה מחבירו לזורעה שעורים, לא יזרענה תלתן וכו'. </b>הברייתא נסמכה למשנתנו פ"ט מ"ח, והכלל הוא שאינו רשאי לשנות למין אחר שמכחיש את הקרקע יותר מן המין שדברו עליו בשעת החכירה. אבל פעמים שמותר לשנות אם המין המכחיש מכניס הרבה יותר מאשר המין שמדובר עליו, כפי שאמרו בירושלמי על שעורים, שעושים כפלים כחטים (עיין מ"ש לעיל ה"י, שורה 23–24), או שומשמין שהן יקרים יותר מחטים (עיין בבלי ק"ד ב'). ומשום כך אין לדעת בכל מקום אם ההיתר בשינוי הוא מחמת שהכחש הוא פחות, או משום שההכנסה היא יותר גדולה. 
<small>79.</small> <b>מקשה, יזרענה תלתן. </b>וכ"ה בד. אבל בכי"ע: מקשה לא יזרענה תלתן. 
<small>79-80.</small> <b>תלתן, לא יזרענה שעורין. </b>וכן בכי"ע: [תלתן] לא יזרעם שעורים. אבל בד: תלתן יזרענה שעורין. 
<small>80.</small> <b>סטיס, לא יזרענה פשתן, פשתן, יזרענה סטיס. </b>ובכי"ע: סטיס, לא יזרעם פשתן, פשתן, <b>לא</b> יזרע סטיס. ובד: חיטים, לא יזרענה פשתן, פשתן, יזרענה חטים. והיא טעות סופר ברורה וצ"ל סטיס במקום חיטים, חטים. וכן נשתבש בדפוסים לעיל דמאי ספ"ז: ולזורעה חטים, וצ"ל: סטיס. וסטיס היא Isatis tinctoria ומשתמשים בו לצביעה, ואין מלקטים אותו אלא אחר ד' וה' שנים, עיין מ"ש לעיל ח"א (דמאי), עמ' 280. ומסתברת כאן גירסת כי"ע. ועיין בפ"מ פ"ט רה"ח, והעתיק מגירסת הדפוס, אעפ"י שהיה לפניו כת"י גם לסדר נזיקין.<sup class="footnote-marker">52</sup><i class="footnote">עיין במה"פ ב"ב פ"ב ה"ט, ד"ה כשם, שם פ"ג ה"א, ד"ה והתני.</i> 
<small>80-81.</small> <b>המקבל שדה מחבי' לזרעה חטין, לא יזרענה שעורין. </b>והוא כרשב"ג בפ"ט מ"ח. 
<small>81-82.</small> <b>פשתן, יזרענה שעורין. </b>וכ"ה בד. אבל בכי"ע: פשתן לא <b>יזרעם</b> שעורין. 
<small>82.</small> <b>שעורין, יזרענה חטין. </b>וכ"ה בד. אבל בכי"ע: שעורין <b>לא</b> יזרעם חיטין. וכ"ה במשנתנו פ"ט מ"ח. 
<b>חיטין, יזרענה פשתן, פשתן, יזרענה חיטין. </b>בכי"ע: חיטין, <b>לא</b> יזרעם פשתן. פשתן, <b>לא</b> יזרעם חיטים. וכל בבא זו חסרה בד, וכנראה השמיטוה בכוונה משום שנשנית שם לעיל בשיבוש במקום "סטיס", וגם סותרת למה שכתוב כאן.<br>וקרוב לוודאי שהגירסא הנכונה היא בכי"ע. וכן אמרו בירושלמי פ"ט רה"ט בכיר"ז: ניחה חטים לא יזרענה פשתן, פשתן לא יזרענה חטין,<sup class="footnote-marker">53</sup><i class="footnote">בפ"מ שער שבירושלמי נשמטה הברייתא שלפנינו, או שהירושלמי כיוון לה, אעפ"י שלא הביאה. ובנת"י הגיה "תני" (במקום: ניחא), ועיין הסיגנון לעיל בירושלמי שם רה"ח. ולעניינינו אין הבדל, וברור שלפני הירושלמי היתה הגירסא בתוספתא, כמו בכי"ע.</i> פשתן מלקה הארץ שלש שנים, ותמר כן (כלומר אתמה !). ותירצו: מוטב לזרעה פשתן אחר פשתן, ולא לזרעה חטין אחרי חטין. ופירושו שבין כך ובין כך בזורע מין אחד שנים רצופות הקרקע מכחישה,<sup class="footnote-marker">54</sup><i class="footnote">עיין מ"ש לעיל הכ"ו שורה 66–67, ד"ה ואשר לזריעת.</i> ויותר טוב לו בפשתן שריווחה מרובה מאשר חיטין אחר חיטין.

Halakhah 33

<small>83.</small> <b>השוכר שדה מחבירו, ועמד השוכר והשכירה לאחר, רשיי בעל הבית שיאמר וכו'. </b>תוספות ערכין כ"א א', ד"ה ת"ק וכל הברייתא (בהשמטה קטנה באמצע) בחי' הרמב"ן כתובות נ"ט א',<sup class="footnote-marker">55</sup><i class="footnote">נדפסו בסוף המסכת שם.</i> במאירי שם, עמ' 239, ובשו"ת המיוחסות סי' רמ"ב, ותחילתה גם ברמב"ן על ס' הצבא (בשו"ת תמים דעים ריש סי' רכ"ו), ובהגהות הב"ח ספ"ט בשם רי"ף כ"י. והתוספתא הובאה גם בשו"ת מהר"מ ב"ב, הוצ' מק"נ, סי' רמ"א, עמ' 241, ועיין על כל זה להלן. וציינתי לכל הראשונים הנ"ל בתס"ר (ירושלים תפרח"י), עמ' 127 ואילך.<sup class="footnote-marker">56</sup><i class="footnote">ועיין בח"ד שציין לר"מ פ"ה מה' שכירות ה"ה שפסק שבקרקע, השוכר רשאי להשכיר כל זמן שכירותו ועיין חו"מ ריש סי' שט"ז.</i> 
<small>84-85.</small> <b>עמד בעל הבית והשכירה לאחר, רשיי השוכר שיאמר לו אין לי חשבון עם כל אדם אלא עמך. </b>הראשונים הנ"ל קיצרו ודלגו על פיסקא זו, מפני שאין היא נוגעת לעניינים שם. ועיין מ"ש להלן בסמוך. 
<small>85-86.</small> <b>עמד בעל הבית ומכרה, מחשבין עם בעל הבית, וכדרך שהעריס השני נהנה, כך [משלם] לראשון. </b>בכי"ו נשמטה המלה "משלם", והשלמתיה ע"פ ד, כי"ע והראשונים. וכתב הרמב"ן, וכן במאירי הנ"ל, בשמו: וברייתא זו אע"ג דקתני שכירו' דהוא במעות, בקבלנות היא (כלומר, באריסות) וכו', והא דקתני בתוספת' במכירה כדרך שהאריס שני נהנה כך משלם לראשון, דלמא (צ"ל: אלמא) מכורה היא מעכשיו לגמרי ולוקח מוריד בה אריס, משום דכיון דמשלם ליה בע"ה לאריס, מהו מפסיד. ובד בטעות: כדרך <b>שהערים</b> וכו', וכן נשתבש גם בפיסקת התוספתא שבשו"ת מהר"ם ב"ב הנ"ל, אבל מתוך דבריו שם ברור שגרס "שהאריס", כלפנינו, ככי"ע ושאר הראשונים. ושיטת הרמב"ן היא שיש לו רשות לבעל השדה למכור אותה אעפ"י שהיא מושכרת לאחרים, וכשיטת ר' אימי בירושלמי פסחים פ"ד ה"ט, ל"א ע"ב. ועיין בירושלמי כאן פ"ח הי"א, י"א ע"ד.<br>ולולא דברי רבותינו ז"ל היה נראה לפרש את הברייתות הנ"ל בדרך אחרת קצת. והנה לפנינו שלש הלכות. הראשונה, כשהמקבל השכיר לאחר את השדה לזמן שכירותו, והרי כדין עשה, אלא שבעל השדה רשאי לומר לשוכר אין לי עסק עם השני, ואם יש לו לשני טענות בקשר עם האריסות אין לי עסק אתו, ועליך לקיים את התנאים שהתנינו.<br>השניה, היא כשבעל השדה השכיר את השדה לאחר, אחרי שהראשון זכה באריסות, והשוכר השני הרי דינו כיורד לשדה חבירו (כלומר, של האריס הראשון) שלא ברשות, אין בעל השדה יכול לדחותו לשוכר השני שיגבה מן הראשון, כדרך היורד לשדה חבירו שלא ברשות, אלא רשאי האריס הראשון לומר לבעל השדה אין לי דין ודברים אלא עמך, והיינו אתה הוא, בהשכירך לאחר, ירדת לתוך שדי שלא ברשות, ואתך יש לי דין ודברים, ועליך לדון עם האריס שלך, כדין השוכר את הפועל (ובנידון דידן האריס) לעשות בשלו והראהו בשל חבירו, כבבלי כאן ע"ו א' ומקבילות (ועיין גם לעיל פ"ז ה"ז).<br>השלישית היא, שבעל השדה מכר את שדהו, והיא מכורה, אלא שהמכירה אינה מבטלת את האריסות שכבר זכה בה, ואעפ"י שהמכירה קיימת, עליו להניח לו את השדה עד סוף זמן אריסותו, כמפורש בירושלמי כאן פ"ח הי"א, י"א ע"ד, הנ"ל, עכשיו כשבעה"ב מכר את שדהו, הרי הלוקח שנכנס לתוך השדה, דינו כאריס שירד שלא ברשות לשדה העשויה ליטע, שהרי השדה באריסות אצל אחרים, וביחס לבעה"ב דינו כשוכרו לעשות בשלו והראהו בשל חבירו, כלעיל, וכבר אמרנו שהשוכר רשאי לומר לבעה"ב אין לי עסק אלא עמך, ומלמדת התוספתא שבעה"ב משלם לו כדרך שהעריס השני (כלומר, הלוקח) נהנה, והיינו כל השבח שהוא צריך לשלם ללוקח, משלם לו לאריסו, שהרי קבל כסף משניהם. ופשיטא שמנכה לו את הטירחא שלא טרח בה. ועיין בפי' הריצב"א שהביא במהר"מ ב"ב, הוצ' מק"נ, עמ' 241, הנ"ל.
<small>86-87.</small> <b>עמד בעל הבית והקדישה, אינה מוקדשת עד שתחזור לרשותו. </b>בבבלי ערכין כ"א א' מביא את התוספתא שלעיל פ"ח ה"ל (הקדישו, הדר בו מעלה שכר להקדש), ושאלו אם הקדישו המשכיר היכי דייר בו, והרי הוא במעילה וכו', והעמידוה שהמשכיר אמר שהשכר יהא קודש כשיבוא לידו, וכר"מ הסובר שאדם מקדיש דבר שלא בא בעולם. ושאלו הראשונים הנ"ל מן התוספתא כאן שמפורש בה שאין המשכיר יכול להקדיש, וכן מוכח מן הבבלי כתובות נ"ט ב' שאמרו שם: לאומר שדה זו שמשכנתי לך לכשאפדנה תקדש, ומוכח שכל זמן שלא פדה אותה אינו יכול להקדיש אותה כמפורש כאן, עיי"ש בתוספות ערכין הנ"ל, ובראשונים לכתובות נ"ט ב' הנ"ל. ויש שחילקו בין שכירות להלואה, או שפירשו ע"פ הירושלמי פסחים פ"ד ה"ט, ל"א ע"ב, שחילקו בין הקדים לו שכרו ללא הקדים לו שכרו. 
<small>87-88.</small> <b>כל מה שנהנה ממנה הרי הוא הקדיש. </b>כלומר כשהמשכיר מקבל חלקו הרי הוא הקדש, וכר"מ שאדם מקדיש דבר שלא בא לעולם, וכמו שהעמידוה בבבלי ערכין כ"א א' הנ"ל. ובמאירי כתובות הנ"ל, עמ' 240: וכגון שכבר עלו העשבים שהוא דבר שבא לעולם (כלומר, ואפילו כרבנן), וכל אחד זוכה בשלו, ופירוש הדברים אינה מוקדשת לגמרי להפסיד חלקו של אריס, אלא שחלקו (כלומר, של בעה"ב) הקדש. 
<small>89.</small> <b>ומעלת שכר לבעלין ומעלת שכר להקדש. </b>וכ"ה בכי"ע. ובד: <b>ומעלה</b> שכר לבעלים <b>ומעלה</b> שכר להקדיש. וכ"ה בחי' הרמב"ן הנ"ל, וכן היה גם לפני המאירי והתוספות הנ"ל. והגירסא שלפנינו ושל כי"ע נכונה, ופירושה שהשדה מעלת שכר לבעלים וכו', עיין מ"ש על סיגנון זה לעיל ח"א (דמאי), עמ' 288, הערה 30, ובח"ה (תקונים והוספות לשני החלקים הראשונים), עמ' 1340. 

Chapter 10



Halakhah 1

<small>1-2.</small> <b>המלוה את חבירו סתם, אין פחות משלשים יום, ובמדינה שהיא נוהגת פחות מיכן, או יתר על כן, אין משנין ממנהג המדינה. </b>או"ז כאן סי' רע"ט, ל"ט ע"ד, חי' הרשב"א ה' א', ריטב"א ה' סע"א, מ"מ פי"ג מה' מלוה ולוה ה"ה, כולם בשם התוספתא. ועיין חו"מ ריש סי' ע"ג ובבאור הגר"א שם. והרישא שלנו בירושלמי שביעית פ"י ה"ב, ל"ט ע"ג, מכות פ"א ה"ה, ל"א ע"א, בבלי מכות ג' ב', ובירושלמי ובבבלי הלשון הוא: אינו רשאי לתובעו פחות מל' יום. ובמס' שמחות פ"ז: המלוה את חבירו סתם אסור לגבות ממנו עד שישלמו שלשים יום. ועיין בתוספות קי"ח א', ד"ה זמן, ומ"ש הגר"י ענגיל בגליוני הש"ס שם. ובבבלי ב"ב ה' א': אמר ריש לקיש הקובע זמן לחבירו ואמר לו פרעתיך בתוך זמנו אינו נאמן. ופסקו הגאונים והראשונים שהלכה זו היא דווקא בקבע לו זמן בפירוש, אבל בסתם הלואה נאמן לומר פרעתיך אפילו בתוך ל' יום.<sup class="footnote-marker">1</sup><i class="footnote">ועיין בבלי ב"מ י"ז א', לעניין אותו יום.</i> והרשב"א הנ"ל כתב: ולולי שאמרה גאון, והסכימו בכך כל האחרונים, הייתי אומר דה"ה בסתם מלוה וכו', והא דנקט ליה ר"ל בקובע זמן, ולא נקטה בסתם מלוה, משום דההיא לא פסיקא לן, דהא במנהגא תליא מילת', כדתניא בתוספתא דבבא מציעא המלוה את חבירו וכו' (כל הברייתא שלנו).<br>והאחרונים נחלקו אם גם במנהג של גויים הדין כן, עיין סמ"ע וש"ך חו"מ ריש סי' ע"ג. ולא עלה על דעתם לפרש את התוספתא במנהג של שלטון המדינה, והכוונה למנהג המדינה כבכל מקום במשנה ובברייתא, עיין באו"ז כאן סי' רע"ט הנ"ל שמנה כמה מהם, ועיין להלן שם סי' ר"מ שדן בעניין מהותם של המנהגים הללו.<br>וצ"ע מה עניינה של הברייתא לכאן, ולמה התחיל את הפרק בהלכה זו. ושמא שייכת הלכה זו לספ"ט, והיא חוזרת למשנתנו רפ"ט (הכל כמנהג המדינה), ומקומה הוא לעיל סה"ב, אלא שהתוספתא הפסיקה בהלכות שכירות וחכירה, וסיימה בהלואה.

Halakhah 2

<small>2-3.</small> <b>שכר שעות ביום גובה כל היום, בלילה, גובה כל הלילה. </b>ואלה הם דברי רב בבבלי קי"א א'. ופירש"י: שאם נשכר לו מן הבוקר עד חצות גובה כל היום, ואם נשכר לו בלילה עד חצות גובה כל הלילה שהרי כלתה שכירותו לפני שקיעת החמה ולפני הבוקר. ובכי"ע מפורש: שכיר שעות בלילה גובה כל הלילה. ובד יש כאן חסרון, עיין מ"ש להלן. ובירושלמי פ"ט הי"א, י"ב ע"א: ותני כן שכיר שעות ביום גובה כל היום, בלילה גובה כל הלילה. ובמשנתנו פ"ט מי"א: שכיר יום גובה כל הלילה, שכיר לילה גובה כל היום, וכן בספרי כי תצא פי' רע"ט, עמ' 296: ששכר לילה גובה כל היום ושכר יום גובה כל הלילה. ושם פירושו שהיה שכיר כל היום, או כל הלילה, וכלתה פעולתו בסוף, ולפיכך גובה בעונה שלאחריה. 
<small>3-4.</small> <b>(שכר שעות בלילה וכמה גובה כל הלילה) שכר שעות, גובה כל הלילה וכל היום. </b>בד: שכר שעות בלילה גובה כל הלילה וכל היום. וברור שיש שם השמטה: וצ"ל: שכיר שעות בלילה גובה כל הלילה [שכיר שעות גובה כל הלילה] וכל היום. וכ"ה (עם המוסגר) בכי"ע. וכ"ה במשנתנו בהוצאות הרגילות ובבבלי ק"י א', קי"א א'. ובבבלי קי"א א' הקשו ממנה על רב הסובר ששכיר שעות בלילה אינו גובה אלא כל הלילה. ותירצו: לצדדין קתני שכיר שעות דיום גובה כל היום, שכיר שעות דלילה גובה כל הלילה. ברם כאן אי אפשר לפרש כן, שהרי הדברים כבר מפורשים ברישא. והנה רואים מן הנוסח שלפנינו בכי"ו, ומן הנוסח שבדפוסים שיש כאן חסרון והשמטה. ולפיכך נראה להגיה בדרך השערה, וצ"ל: שכיר שעות [בלילה וביום] גובה כל הלילה וכל היום, כלומר, כסבור הייתי לומר שאם שכר אותו בבת אחת לכמה שעות בלילה, וכמה שעות ביום שלאחריו, אין כאן אלא שכירות אחת, ואינו גובה אלא ביום, כסיפא כאן שאם שכרו לשבת אינו גובה אלא כשעת היציאה. ומלמדת התוספתא שכל אחת היא שכירות מיוחדת וגובה כל הלילה וכל היום. ובירושלמי הנ"ל בהוצ' שלפנינו: שכיר שעות ביום ובלילה גובה כל הלילה וכל היום, ואף שם הכוונה ליום שלפנינו, וכמו שפירשנו. ועיין לעיל שם בירושלמי.<br>ברם בירושלמי כיר"ז: גובה כל היום וכל הלילה. וכן ברוב הנוסחאות של משנתנו הגירסא היא: ושכיר שעות גובה כל היום וכל הלילה, עיין דק"ס ומלא"ש במקומו, ועיין דק"ס עמ' 328, הערה ל'-מ'. ובמבוא לנוה"מ למהרי"ן אפשטין לא מצאתי שדיבר על משנה זו.
<small>4-5.</small> <b>שכר שבת, שכר חודש, שכר שנה, שכר שבוע, יצא ביום, גובה כל היום, יצא בלילה, גובה כל הלילה. </b>במשנתנו הנ"ל: גובה כל הלילה <b>וכל היום</b>. והקשו ממנה על רב הנ"ל, והעמידו את משנתנו כתרי תנאי, עיי"ש. ועיין בדברי בעל המאור ובמלחמות בסוגיין. ולפי הגירסא שלפנינו (ולפי התיקון המשוער לפני כן), כל הברייתא היא בשיטת רב, וצ"ע. 
<small>5-6.</small> <b>ועל כולן אינו עובר עליהן אלא לילה הראשון בלבד. </b>בתו"כ קדושים פרשה ב' פ"ג ה"י, פ"ח ע"ד: <b>עד בוקר</b>, אינו עובר עליו אלא עד בוקר הראשון, וכן מביא בבבלי ק"י ב'. ובשטמ"ק שם כתב בשם שיטה שדווקא על איסור בל תלין אינו עובר אלא לילה הראשון בלבד, אבל שאר חיובי דשכירות, לרבות בל תבוא, עובר לעולם. אבל בחי' הר"ן ונ"י חולקין. ובפי' הראב"ד לתו"כ הנ"ל, פ"ח ע"ד, ובמיוחס לר"ש שם, ע"ז ע"ד, מביאים את התוספתא כאן, ומלשונה "ועל כולן", מוכח שמדברים בכל החיובים. ועיין בח"ד. 

Halakhah 3

<small>6-8.</small> <b>הכובש שכר שכיר עובר משום חמשה לוין. משום בל תעשק, ובל תגזול, ובל תלין, ולא תבא עליו השמש. </b>בד ובכי"ע: <b>ביומו תתן שכרו ולא תבא עליו השמש</b>. וכן מעתיק בחי' הרשב"א (לפי שטמ"ק) קי"א א', וכ"ה בבבלי קי"א א' בכי"י (עיין דק"ס, עמ' 328, הערה צ') ובספרי כי תצא פי' רע"ח, עמ' 295, ברוב הנוסחאות (עיין בשנו"ס שם), וכ"ה בסוף מדרש מניין. ולפנינו בבבלי הנ"ל (וכ"ה בכמה נוסחאות): עובר בה' <b>שמות הללו ובעשה</b>, וכן היה לפני רש"י. ופירש"י שהתנא מנה שני לא תעשוק (כלומר, לא תעשוק את רעך, ולא תעשוק שכר עני ואביון), ויש כאן חמשה לאוין. ופירשו בבבלי שם שאעפ"י שיש לאוין ששייכין ליום בלבד, ויש ששייכין ללילה, מכל מקום שם שכירות אחד.<br>אבל בשני כי"י של ספרי הנ"ל הגירסא היא: משום ארבעה לאוין, וברור שלא מנו שם פעמיים לא תעשוק, וגם לא נזכר שם "עשה אחד" (חוץ מגליון בכ"י אחד), אעפ"י שמנו שם גם ביומו תתן שכרו, ולא כללו אותו בכלל הלאוין. ובחי' הרשב"א הנ"ל הביא את התוספתא לראייה לפירש"י שהרי כאן מפורש חמשה <b>לאוין</b>, שלא כמו בבבלי שלפני רש"י שגרסו "שמות", וגם עשה בכלל, כפירוש הראב"ד (בשטמ"ק), שה' שמות שבבבלי כולל גם את העשה, והוא לא גרס בבבלי "ועשה אחד". אבל בספרי הנ"ל בשני כי"י משובחים גורס: עובר משום <b>ארבעה לאוים</b> וכולל שם גם "ביומו תתן שכרו", ומכאן נראה ברור כפירוש הראב"ד.<sup class="footnote-marker">2</sup><i class="footnote">ועיין בחכמת שלמה למהרש"ל קי"א א' שהעיר על הסמ"ג ]לאווין קפ"א, ד"ו ש"ז, ס"א ע"ד[. והוא לשון הר"מ בפי"א מה' שכירות ה"ב, כדרכו.</i> ובאמת אפשר לומר שלאוים לאו דווקא אלא "שמות", ומצות עשה בכלל, וכ"ה גם לעיל סוטה פ"ה הי"א, עמ' 180: עובר משם <b>חמשה</b> לאוין, משם בל תקום וכו', ואהבת לרעך כמוך, וחי אחיך עמך. וכ"ה באבות דר"ן פכ"ו, הוצ' שכטר, מ"ב רע"א. ועיין מ"ש לעיל שם, עמ' 662 ואילך.

Halakhah 4

<small>8-9.</small> <b>אחד שכר אדם ואחד שכר בהמה ואחד שכר כלים עובר משום שמות הללו. </b>בבבלי קי"א ב': אין לי אלא שכר אדם, מנין לרבות בהמה וכלים, ת"ל <b>בארצך</b>, כל שבארצך. וכולן עוברין בכל השמות הללו. ועיין במשנתנו פ"ט מי"ב ובספרי כי תצא פי' רע"ח, עמ' 296, ובכולם לא נזכרו אלא אדם בהמה וכלים. ובירושלמי כאן פ"ט הי"ג, י"ב רע"ב: <b>בארצך</b> לרבות הבהמה <b>והעבדים</b>. ובתו"כ קדושים פרשה ב' פ"ג ה"ט, פ"ח ע"ד: אין לי אלא שכר האדם שכר הבהמה והכלים מנין, שכר <b>הקרקעות</b> (וכ"ה במה"ג שם, עמ' תקמ"ו) מנין, ת"ל <b>לא תלין פעולת שכיר</b>. וכבר תמהו על הרמ"ה (בטור חו"מ סי' של"ט) שפסק דבשכר קרקע אינו עובר, ועיין בחו"מ סי' של"ט סעיף א' ובבאור הגר"א שם ס"ק א'. ועיין בס' יראים השלם סי' קכ"ו, נ"ב ע"א, ובמאירי קי"א א', עמ' 415, שהביאו את התו"כ להלכה. ועיין בפתחי תשובה חו"מ ריש סי' של"ט. ועיין בעין זוכר להחיד"א מערכת שי"ן סי' כ"ה. 
<small>9-11.</small> <b>ר' יוסי בר' יהודה או' שכר אדם עובר משום שמות הללו, שכר בהמה ושכר כלים עובר משום בעל תעשק, [גר ותושב עובר משום בל תעשוק] ומשום ביומו תתן שכרו. </b>המוסגר במרובעים נשמט בכי"ו ע"י הדומות, והשלמתי ע"פ כי"ע וד. ובד: גר תושב, והנכון בכי"ע, עיין מ"ש בתס"ר כאן, עמ' 128. ובירושלמי יבמות פ"ח ה"א, ח' ע"ד: גר תושב הרי בלא תעשה דברי ר' יוסי ביר' יודה. ולעיל שם: מאן תנא בלא יעשוק ר' יוסי ביר' יודה. ובבבלי קי"א ב': ר' יוסי בר' יהודה אומר גר תושב יש בו משום ביומו תתן שכרו, ואין בו משום לא תלין, בהמה וכלים אין בהן אלא משום בל תעשוק בלבד, ועיין להלן בבבלי שם. ועיין בספרי סוף פיסקא רע"ח, עמ' 296 הנ"ל. ובמשנתנו פ"ט מי"ב: גר תושב יש בו משום ביומו תתן שכרו, ואין בו משום לא תלין וכו'. ובירושלמי שם, י"ב ע"ב: כתיב <b>לא תעשוק את רעך</b>. פרט לגר תושב. 

Halakhah 5

<small>11-12.</small> <b>המחהו אצל חנוני, ואצל שולחני, הן עוברין עליו, והוא אין עובר עליהן. </b>במשנתנו פ"ט מי"ב: המחהו אצל חנוני, או אצל שולחני, אינו עובר עליו. ועיין בתו"כ קדושים פרשה ב' פ"ג הי"א, פ"ח ע"ד, ובבבלי קי"ב א'. אבל גם בירושלמי פ"ט הי"ג, י"ב ע"ב: אבל עוברין הן עליו. ויש כאן משום חידוש, שלכאורה היה נראה שבשולחני ובחנווני הוא חוב כמו כל חוב אחר, שהרי הוא לא היה שכיר אצלם, ומלמדת התוספתא שבעה"ב מעביר את חיובו לחנווני ולשולחני, ואעפ"י שאין בידם ממנו כלום, ועיין ברי"ף ועוד במקומו ובמאירי, עמ' 416.<br>ובפירוש הראב"ד לתו"כ פ"ח ע"ד, הנ"ל: אבל השולחני והחנוני עוברים עליו, שהרי קבלו עליהם את חובו והעונש בכלל, והכי מפרש בתוספת' וכו', מיהו מסתברא לי דלית הלכתא כההיא מתניתא, דקיימא לן דרב ששת דאמר (בבלי קי"ב א') אינו חוזר לית הלכתא כוותיה, אלא כרבה. וכוונתו הואיל והלכה היא שהחנווני יכול לחזור, הרי ממילא אם אינו משלם לפועלים יש כאן חזרה, ולמה יעבור. ועיין בנת"י על הירושלמי שם שהעיר לנכון, שמדברי הראב"ד מוכח שלרבה גם החנווני יכול לחזור בו, והוא שלא כשיטת הגאונים שלא נחלקו אלא בשכיר, אבל בחנווני, או שולחני, כולם מודים שאינו יכול לחזור בו.
<small>12-13.</small> <b>ואם התנה עמו מתחילה על מנת כן, אף הן אין עוברין עליו. </b>כלומר, אם התנה עם בעל הבית שלא ישלם לו בזמנו, אף החנווני והשולחני אינן עוברין עליו, אעפ"י שלא התנה עם הפועלים. ובפירוש הראב"ד לתו"כ הנ"ל: וקאמר התם (כלומר, בתוספתא שהזכיר) שאם התנו מתחלה עמו שלא לעבור אינן עוברין. מיהו מסתברא לי דלית הלכתא כההיא מתניתא וכו' (והעתקתי את לשונו לעיל), כלומר, שלשיטת הראב"ד אף אם לא התנו הן אין עוברין עליו, עיין מ"ש לעיל בסמוך.<br>ובספרי כי תצא פיס' רע"ט, עמ' 297: <b>כי עני הוא</b>, פרט <b>לשפסק מעמו</b> (וכ"ה "מעמו" בכל כתה"י), ולפי גירסא זו מוכח שהכוונה שפסק מבעה"ב, שפסק וניתק ממנו, כלומר, שבעה"ב העבירו לחנווני, או לשולחני, כפירוש רבינו הלל במקומו. ובילקוט הגירסא היא: פרט לשפסק <b>עמו</b>, והיינו שהתנה עמו, והוא כבתוספתא כאן. ונראה שהכוונה שם לסוף הפסוק (דברים כ"ד, ט"ו) <b>ולא יקרא עליך אל ה'</b>, ואם פסק אתו (או: מעמו) אין לו רשות לקרוא עליו אל ה'.<sup class="footnote-marker">3</sup><i class="footnote">ועיין בש"ד סי' של"ט ס"ק ב', והוא בס' חסידים הוצ' ר"ר מרגליות סי' תתרס"ו (עיי"ש בהערות), ובהוצ' מק"נ סי' תתי"א, עמ' 302, ביתר אריכות.</i>
<small>13.</small> <b>ואם אמ' לאחר לשכור לו, זה וזה אין עוברין עליו. </b>בבלי ק"י ב', ופירשו בבבלי שם: זה, לפי שלא שכרן, וזה, לפי שאין פעולתו אצלו וכו', דאמר להו שכרכם על בעל הבית. ובס' דרכי דוד לרמ"ד לוין העיר על הריטב"א שנדפס מכבר, קי"א א', ועל הב"ח בחו"מ סי' של"ט (כצ"ל שם) וסי' שמ"ו שעמדו על כך למה אין אומרים כאן שלוחו של אדם כמותו. 

Halakhah 6

<small>14-15.</small> <b>השכיר נשבע בזמנו ונוטל. עבר זמנו, אין נשבע ונוטל. אם יש עדים שתבעו בתוך זמנו, ואפי' לאח' זמנו הרי זה נשבע ונוטל. </b>בכי"ו בטעות: ואפי' <b>בתוך</b> זמנו וכו'. ותקנתי ע"פ ד וכי"ע. ובמשנתנו פ"ט מי"ב: השכיר בזמנו נשבע<sup class="footnote-marker">4</sup><i class="footnote">בד' נפולי, במשנה שבירושלמי, בהוצ' לו ועוד: נשבע בזמנו, כלפנינו בתוספתא.</i> ונוטל, עבר זמנו, אינו נשבע ונוטל, אם יש עדים שתבעו<sup class="footnote-marker">5</sup><i class="footnote">עיין דק"ס, ריש עמ' 330.</i> הרי זה נשבע ונוטל. ובמלא"ש למשנתנו שם: ובתוספתא פ' עשירי קתני אם יש עדים שתבעו בתוך זמנו ואפילו לאחר י"ב חדש ה"ז נשבע ונוטל. ואיתא בירושלמי שם ר"פ כל הנשבעין, והביאה הרי"ף ז"ל שם וכו'. וכל הברייתא בשם התוספתא בס' הנר לר"ז אגמאתי 155 רע"ב (בשם רב"ס).<br>והלשון שהביא הרב הנ"ל בשם התוספתא כאן, אינו נמצא כאן בשום נוסח<sup class="footnote-marker">6</sup><i class="footnote">לרבות נוסח רב"ס הנ"ל.</i> אלא להלן שבועות פ"ו ה"א, ובירושלמי שציין הרב: תני ר' חייה אם יש עדים שתבעו בזמנו, אפי' לאחר שנה, נשבע ונוטל. ועיי"ש המחלוקת ובירושלמי כאן הי"ג, י"ב ע"ב, ובבבלי קי"ג א' ובמלא"ש הנ"ל, ומה שהאריך בח"ד.
<small>15-17.</small> <b>אמ' ר' יהודה במה דברים אמורים בזמן שאמ' לו נתתי לך שכרך, והוא אומ' לא נתת לי, אבל אם אמ' לו שכרתני וכו'. </b>וכ"ה ("אמר ר' יהודה") גם בד. וכבר תמה על כך בח"ד, שהרי במשנתנו (שבועות רפ"ז) מצריך ר' יהודה גם בשכיר מודה במקצת. ובבבלי שם מ"ו א' מביא בשם ר' יהודה ברייתא כשיטתו במשנה שמצריך מודה במקצת. אבל בכי"ע ובמקבילה להלן, שבועות רפ"ו, ובנוסח רב"ס הנ"ל חסר בתוספתא "אמ' ר' יהודה", וכן מחקה בח"ד מדעתו. ועיין מ"ש לעיל פ"ז הי"ז. 
<small>17-18.</small> <b>סלע אמרתי לך, והוא אומ' שתים אמרת לי, המוציא מחבירו עליו הראיה. </b>והכוונה שבעה"ב נשבע ונפטר, שהרי יש כאן הודאה במקצת, או שהטענה היתה בשעת הפרעון, ויש כאן הילך,<sup class="footnote-marker">7</sup><i class="footnote">ופטור גם מן השבועה, כפירוש הר"י מיגאש שבועות מ"ו א'.</i> ועיין בתוספות קי"ב ב', ד"ה שתים, ומ"ש לעיל פ"ז הי"ז שורה 70–71. 

Halakhah 7

<small>18.</small> <b>הנותן כליו לעשות לו, ונגמרה מלאכתו וכו'. </b>בבלי ב"ק צ"ט א', כאן קי"ב א'. ובס' הנר שם, 155 ע"א: ואתא לסיועיה מיהא דתניא בתוספת בבא מציעא דנזיקים הנותן כליו לאומן וכו', והעתיק את לשון הברייתא שבבבלי, אלא שציין למקורה, כדרכו. 
<small>19-20.</small> <b>כיון ששקעה החמה עובר עליו. </b>כ"ה בד ובכי"ע. ובכי"ו בטעות: אינו עובר עליו. ובבבלי הנ"ל: מששקעה עליו חמה עובר משום <b>בל תלין</b>. ובדק"ס שם סוף עמ' 333, מביא בשם כי"פ: עובר משום <b>ביומו תתן שכרו</b>, ומעיר: וכ"ה נכון. אבל ברור שהוא תיקון של סופרים ת"ח, ואין להגיה נגד כל הנוסחאות כאן וב"ק הנ"ל והפוסקים. וכן הביא בשטמ"ק כאן בשם שיטה שבל תלין לאו דווקא, וכן הוא בכסף משנה פי"א מה' שכירות ה"ב, וכן פירש בהגהות הרש"ש ב"ק צ"ט א' הנ"ל. וכנראה שאף הפוסקים נקטו כלשון הבבלי, מפני שאין כאן מקום לטעות, והדבר ברור מאליו. 

Halakhah 8

<small>20-21.</small> <b>המלוה את חבירו אינו רשיי למשכנו, ואם משכנו צריך לחזור בו, ועובר על כל שם ושם שיש בו. </b>הנכון הוא בכי"ע: צריך <b>להחזיר</b> לו. ובד: צריך לו לחזור בו. ובבבלי קי"ד ב': ת"ר המלוה את חבירו אינו רשאי למשכנו, ואינו חייב להחזיר לו, ועובר בכל השמות הללו. ועיין שם מחלוקת רב ששת ורבא, ורבא מגיה ברייתא זו ומחסרה, ועיין בפי' הראב"ד בשטמ"ק שם. והתוספתא מסייעת לרב ששת. ובירושלמי פ"ט הי"ד, י"ב ע"ב: משכנו שלא ברשות, עובר על כל שם ושם שיש לו.<br>ובמשנתנו פ"ט מי"ג: המלוה את חברו לא ימשכננו אלא בבית דין ולא יכנס לביתו ליטול משכונו שנ' <b>בחוץ תעמוד, ואם משכנו חייב להחזיר לו</b>.<sup class="footnote-marker">8</sup><i class="footnote">כ"ה בד' נפולי, בכ"י המבורג, בחי' הרמב"ן, במאירי, בחי' הר"ן, בנ"י, וכן מביא במלא"ש בשם "יש גורסים". וברוב הנוסחאות חסרות חמש המלים האחרונות.</i> היו לו שני כלים, נוטל אחד ומניח אחד וכו'. וכן פירשו בבבלי תמורה ו' א', שהכוונה לממשכן שלא ברשות בית דין שחייב להחזיר לו אחד ומניח אחד, עיין בתוספות כאן, ד"ה מחזיר, ובתמורה שם, ד"ה מחזיר, ובבבלי לעיל ל"א ב'.<br>ולעצם העניין פסק הר"מ (פ"ג מה' מלוה ולוה ה"ד) שאם משכנו עובר בלאו, וכפשוטה של התוספתא והבבלי הנ"ל, וכ"ה בספרי כי תצא פיס' רע"ו, עמ' 295. ועיין גם במכילתא דרשב"י כ"ב, כ"ה, עמ' 212. ועיין בחו"מ סי' צ"ז סעיף ו'. ומדברים כאן במשכנו לשם בטחון, ושלא בשעת הלואתו.
<small>21.</small> <b>שלוח בית דין הבא למשכן, הוא עומד מבחוץ וכו'. </b>ספרי כי תצא פיס' רע"ו, עמ' 295. אבל במכילתא דרשב"י כ"ב, כ"ה, עמ' 212: אם חבל תחבל יכול שהרשות בידו לחבול, ת"ל <b>לא תבוא אל ביתו</b> וכו', אם כן למה נאמר אם חבל תחבל, מי שיש לו רשות לחבול, בשלוח בית דין הכתוב מדבר. ולפ"ז לא תבוא אל ביתו במלוה עסיקינן, שאין לו רשות לחבול, אבל שליח בית דין חובל ברשות ונכנס לביתו. ואף בירושלמי כאן פ"ט הי"ד, י"ב ע"ב, וגיטין פ"ה ה"א, מ"ו ע"ג, הובאה דעה זו. ועיין בבלי קי"ג א' בדברי שמואל ובפירושים בספרי הנ"ל. ולהלן שם קי"ג ב': תנאי היא וכו' ותניא אידך וכו', ושליח בית דין שבא למשכנו הרי זה נכנס לביתו. 

Halakhah 9

<small>22-24.</small> <b>משכנו בשני כלים, אחד שצריך לו, ואחד שאין צריך לו, זה שצריך לו נוטלו ומחזירו, וזה שאין צריך לו נוטלו ואין מחזירו וכו'. </b>במשנתנו פ"ט מי"ג (ברוב הנוסחאות): היו לו שני כלים נוטל אחד <b>ומחזיר</b> אחד. ופירש"י: נוטל אחד ומחזיר אחד, בשעה שהוא צריך לזה יחזירנו לו, משום החזרת העבוט ויעכב את השני, וכשיצטרך זה לשני יטול זה את הראשון ויחזיר את השני וכו'. ובחי' הרשב"א שם (לפי שטמ"ק קי"ג א') הקשה עליו: חדא דהיו לו שני כלים ממין אחד משמע, ועוד דא"כ לא הוה למיתני נוטל אחד ומחזיר אחד, אלא נוטל אחד ומחזירו לו ונוטל את השני, ועיי"ש בשטמ"ק פי' הראב"ד. ועיין גם בפי' הרמב"ן לדברים כ"ד, י"ב. ולעצם העניין עיין להלן בסוף פירקין ומש"ש.<br>ולפיכך פירש הרשב"א שמשנתנו מדברת בשני כלים ממין אחד, ואינו משתמש בשניהם ביחד כשהם בידו, אלא באחד מהם, נוטל שניהם וכשמחזיר לו מחזיר לו לעולם את האחד שהוא משתמש בו, והשני נוטלו ואינו מחזירו לו לעולם, ומביא את התוספתא שלנו כראייה לפירושו. ולכאורה גם דבריו ז"ל אינם ברורים, ולמה נוטל שניהם, יטול אחד מהם ויניח את השני, כגירסת הספרים שבידינו: נוטל אחד ומניח אחד.<sup class="footnote-marker">9</sup><i class="footnote">והוא, כנראה, תיקון סופרים, מפני הקוש' הנ"ל.</i><br>ברם כבר אמרנו לעיל (שורה 20–21, ד"ה ובמשנתנו) שבכמה נוסחאות שבמשנתנו שנו: <b>ואם משכנו</b> (כלומר, שלא כדין) <b>חייב להחזיר לו</b>. היו לו שני כלים נוטל אחד ומחזיר אחד, כלומר, אם משכנו שני כלים, נוטל אחד ומחזיר אחד, והוא ממש לשון התוספתא כאן. ולפני הרשב"א היתה הגירסא ברישא במשנתנו כמו ברוב הנוסחאות,<sup class="footnote-marker">10</sup><i class="footnote">ולא היו לפניו המלים "ואם משכנו חייב להחזיר לו", עיין מ"ש לעיל, סוף הערה 8.</i> ולפיכך נדחק קצת בפירושו, אבל בחי' הר"ן שגרס במשנתנו "ואם משכנו חייב להחזיר לו" פירש: "היו לו שני כלים, כגון כר ומחרישה ומשכנן שתיהן, ואע"פ שאין לך שעה שיהא רשאי למשכנן כאחת, זה עבר ומשכנן", וכו', "וסיפא (כלומר, של משנתנו) פירושא דרישא היא, דלעולם בסדר הזה הוא נוטל, ומחזיר את הכר בלילה ואת המחרישה ביום". ולדבריו אין להקשות כקושיית הרשב"א,<sup class="footnote-marker">11</sup><i class="footnote">"דהיו לו שני כלים ממין אחד משמע".</i> שהרי משנתנו מפרשת מיד את מהותן של שני הכלים, והקושיא השנייה,<sup class="footnote-marker">12</sup><i class="footnote">דהוה ליה למיתני "נוטל אחד ומחזירו לו ונוטל את השני".</i> בוודאי אינה קיימת, משום שלגירסת הר"ן הדברים דבוקים לרישא, והרי כבר נטל את שניהן. ועיין גם במאירי שם, עמ' 418, שהיתה לו הגירסא במשנתנו ברישא כגירסת הר"ן הנ"ל, ולא היה לו שם קושי במשנתנו, ופירש: היו לו שני כלים, ר"ל שמשכנו בשני כלים, שהיה חובו כנגד שניהם וכו', נוטל אחד ומחזיר אחד, פי' שהיו כלים אחד של יום ואחד של לילה וכו', כלומר, הסיפא פירושה של הרישא.
<small>24-25.</small> <b>למה הוא נוטלו, ר' אומ' אומ' אני שמא תבוא שמטה וכו'. </b>כ"ה בד ובכי"ע, ובכי"ו בטעות: ור' אומ', והוי"ו נכפלה מסוף המלה "נוטלו". וכ"ה בשם רבי בירושלמי פ"ט הי"ד, י"ב ע"ב. ובבבלי קי"ד סע"ב בהוצ' שלפנינו: אמר ר' <b>מאיר</b> וכו', אבל בכי"י ובראשונים: אמר רבי, והוא חילוף רגיל מאד במקורות, ואף הסיגנון שבתוספתא "אומר אני" מוכיח על בעל המאמר, עיין במלא"ש ערכין פ"ד מ"ב, ומ"ש לעיל ח"ה (ביצה), עמ' 943, הערה 7. 

Halakhah 10

<small>26-27.</small> <b>אלמנה בין שהיא ענייה בין שהיא עשירה אין רשיי למשכן וכו'. </b>משנתנו פ"ט מי"ג. ובספרי כי תצא פי' רפ"א, עמ' 298, מסיים: ואפילו היא כמרתא בת בייתוס. 
<small>28-29.</small> <b>דברי ר' יהודה, ור' שמעון או' ענייה אין רשיי למשכן, עשירה נוטל ואין מחזיר, שלא יהא הולך ובא אצלה, שלא להשיאה שם רע. </b>בספרי הנ"ל לא נזכר שם ר' יהודה, וכמו שהוא במשנתנו הנ"ל. ובדברי ר' שמעון: דברים שאתה חובל באיש, אין אתה מחזיר לאשה שלא תהא הולך ובא אצלה שלא להשיאה שם רע. ואף שם הכוונה, דברים שאתה חובל באיש ומחזיר לו<sup class="footnote-marker">13</sup><i class="footnote">עיין ספרי שם פיס' רע"ז, עמ' 295. ושם הכוונה לעשיר שאין לו הכלים שהוא צריך להם, עיין שטמ"ק קי"ד ב' בשם תלמיד הר"ף והרא"ש, ובבאור הגר"א חו"מ סי' צ"ז ס"ק ס"ב. וכנראה, שלכך כיוון הרמב"ן בפירושו לדברים כ"ד, י"ב.</i> אין אתה מחזיר לאשה וכו'. וברור מתוך הלשון שאין שום הבדל בין אלמנה לגרושה, או לפנויה שלא נישאת, ועיין בנתיבות ירושלים שציין לש"ך סי' צ"ז ס"ק א' ולאורים ותומים שם ס"ק ח'.<br>ובירושלמי בסוף פירקין, י"ב ע"ב: דברי ר' <b>מאיר.<sup class="footnote-marker">14</sup><i class="footnote">וסתם משנתנו ר"מ היא.</i> ר' יהודה</b> אומר ענייה אין ממשכנין אותה <b>כל עיקר</b>,<sup class="footnote-marker">15</sup><i class="footnote">ומשמע אפילו בדברים שאין צורך להחזיר.</i> עשירה ממשכנין אותה ואינו מחזיר, שמתוך שבא אצלה משיאה שם רע. ובבבלי קט"ו א', סנהדרין כ"א א': דברי ר' יהודה (כמו בתוספתא כאן). ר' שמעון אומר עשירה ממשכנין אותה, ענייה אין ממשכנין אותה שאתה חייב להחזיר לה, ואתה משיאה שם רע<sup class="footnote-marker">16</sup><i class="footnote">עיין דק"ס, עמ' 342, הערה ו', והגירסא שם היא כמו בסנהדרין.</i> בשכנותיה. ומכאן משמע שממשכנין את הענייה בכלים שאין צריך להחזיר. ועיין על כל העניין בנתיבות ירושלים על הירושלמי סוף פ"ט שהביא את כל החומר בעניין.

Halakhah 11

<small>29-30.</small> <b>חבל בו זוג של [ס]פרים, וצמד של פרות, חייב על זה בעצמו וכו'. </b>כ"ה (ספרים) בכי"ע. וכן בירושלמי בסוף פירקין י"ב ע"ב: החובל זוג של ספרין עובר וכו'.<sup class="footnote-marker">17</sup><i class="footnote">צמד של פרות נשנית בבבא מיוחדת שם.</i> וכן בבבלי קט"ז א' (בשתי הברייתות) זוג של ספרים וצמד של פרות וכו'. ופירש"י: מספרים של ספרים, והן של פרקים, וכל חד כלי באפי נפשיה ועושין המלאכה בין שניהם כריחים ורכב. ועיין במשנת כלים פי"ג מ"א, ובתוספתא שם ב"מ פ"ג ה"ב. אבל בד כאן: <b>מספרי'</b>. וכ"ה ברי"ף כ"י (לפי דק"ס), וכן גרס ר"ח ור"ת (לפי תוספות קי"ג א', ד"ה ואת) ופירש תספורת של ירק. ועיין במשנת כלים הנ"ל, ובפי' הגר"א באליהו רבא שם, ד"ה במספרת, ובתוספתא הנ"ל ה"ג. ולפי ר"ת זוג של ספרין אינו כלי של אוכל נפש, עיין בתוספות שם. ואף על צמד של פרות נחלקו, עיין בפירש"י שם, ד"ה וצמד, ובתוספות קי"ג א' הנ"ל. 
<small>31.</small> <b>מה רחים ורכב שני כלים מיוחדין, שני כלים המשמשין מלאכה, וחייב וכו'. </b>בד ובכי"ע: מלאכה <b>אחת</b>, כלהלן בסיפא. וכ"ה בספרי דברים פיס' רע"ב, עמ' 292, ובבבלי קט"ז א' (בתניא אידך). ועיין במשנתנו ספ"ט. ובירושלמי נזיר פ"ו ה"ב, נ"ה ע"א: ואתיא כההיא דאמר ר' הילא <b>לא יחבול ריחים ורכב</b>, ממשמע שנא' <b>רכב</b> אין אנו יודעין שהריחים בכלל, מה ת"ל <b>ריחים ורכב</b>, לחייב על זה בפני עצמו ועל זה בפני עצמו. ועיין מ"ש במחברתי תלמודה של קיסרין, עמ' 6, בסוף ההערה שם. 
<small>33.</small> <b>היו לו חמש רחיות אין רשיי למשכן אפי' אחת מהן וכו'. </b>בד: חמש ריחיות, ובכי"ע: חמש <b>רחילות</b>, וצ"ל: <b>רחיות</b> וכו'. וכ"ה בחי' הרשב"א (לפי שטמ"ק)<sup class="footnote-marker">18</sup><i class="footnote">בד"ר. ובד"ח בטעות: מחרשיות.</i> קי"ג א', במ"מ פ"ג מה' מלוה ולוה ה"ב ובנ"י פ"ט סי' תקפ"ד (בד"ק). וברא"ש פ"ט סי' מ"ח: חמש ריחים. וכן בחו"מ סי' צ"ז סעיף ט'. ובמדרש תנאים:<sup class="footnote-marker">19</sup><i class="footnote">הוצ' ר"ד הופמן, עמ' 156, מה"ג הוצ' פיש, עמ' תקמ"ג.</i> הרי שהיו לו חמש ריחיות ואינו צריך לאחת מהן, שומע אני שהוא רשאי למשכן אחת מהן, ת"ל <b>כי נפש הוא חובל</b>, לא אמרתי אלא דבר שעושין בו אוכל נפש. והגירסא משובשת, עיין בהערות שם. 
<small>34.</small> <b>אם אין עושה מלאכה אלא באחת מהן אין חייב אלא על אותה בלבד. </b>וכתב במ"מ הנ"ל בשם הרשב"א שלאו דווקא שאינו חייב, אלא אפילו לכתחילה רשאי לנוטלן, וכן פסק בחו"מ הנ"ל. ובמכילתא דרשב"י כ"ב, כ"ו, עמ' 212: יכול אפלו היו לו שני כלים ואין צריך לאחד מהן, ת"ל <b>היא כסותה והיא שמלתו והיא לעורו במה ישכב</b>. בן עזאי אומר <b>לעורו</b>, את שעורו משתמש בה, פרט למקופלת ומונחת בתיבה. ועיין לעיל ה"ט שורה 22–24, ומש"ש. ובחי' הרשב"א מביא את שתי הברייתות בזו אחר זו. 

Chapter 11



Halakhah 1

<small>1.</small> <b>הבית והעליה של שנים שנפלו, שניהן חולקין בעצים ובאבנים ובעפר. </b>פיסקא ממשנתנו רפ"י, וכ"ה בחי' הרמב"ן והר"ן ברפ"י. ובכי"ע הפיסקא מקוצרת כדרך התוספתא. 
<small>2-3.</small> <b>בד"א בזמן שהיו שניהן שוים, אבל אם היה אחד גדול ואחד קטן, זה נוטל לפי שלו וזה נוטל לפי שלו. </b>הרמב"ן והר"ן הנ"ל, וכן בחי' הרשב"א<sup class="footnote-marker">1</sup><i class="footnote">מביאו במ"מ פ"ד מה' שכנים ה"ב ובמלא"ש למשנתנו רפ"י.</i> גרסו ברש"י למשנתנו קט"ז ב': שניהם חולקים, <b>אעפ"י</b> שהאחד גבוה מחבירו, ועפרו ואבניו מרובה משל חבירו וכו'. ותמהו מן התוספתא כאן שמפורש בה: בזמן שהיו שניהן שוים וכו'. ברם לפנינו ברש"י בכל הדפוסים הישנים: שניהם חולקים. <b>הכל לפי</b> שהאחד גבוה מחבירו, ואבניו ועפרו מרובה משל חבירו, חולקים לפי שאין ניכר וכו'. וכן מעתיק כמעט מלה במלה באו"ז רפ"י, נ"ב ע"ד.<sup class="footnote-marker">2</sup><i class="footnote">והוא ע"פ רש"י, אעפ"י שלא הזכירו כאן בפירוש.</i> והמהרש"ל בח"ש הגיה ברש"י: הכל לפי <b>הגובה</b>, לפי שהאחד גבוה מחבירו וכו', ולא נתכוין הרב לשנות את הפשט, אלא שכן מצא בכת"י של פירש"י. וכן מעיד בב"ח סי' קס"ד, אות ד': "וז"ל (כלומר, של רש"י) בספרים מדוייקים, שניהם חולקים הכל לפי הגובה לפי מה שהאחד היה גבוה מחבירו וכו', ופי' מוטעה בט"ס נזדמן לפניהם".<br>ובבא זו הובאה גם ע"י רב"ס בס' הנר 158 ע"ב, ובנ"י רפ"י, ועיי"ש בנ"י, ופירש ע"פ חי' הר"ן, ועיין גם בחי' הרמב"ן שטרח ליישב את גירסת רש"י המשובשת.
<small>3.</small> <b>ורואין את העליונות כאילו הן ראויות לישתבר. </b>בכי"ו בטעות: לישתכר, וכן בד להשתכר. ובכי"ע ובראשונים הנ"ל: להשתבר. ובמשנתנו פ"י מ"א: ורואים אילו אבנים ראויות להשתבר. ואמרו בירושלמי שם ברפ"י, י"ב ע"ג: תני נכמר כתנור, העליונות ראויות לישבר, נפל לחוץ, התחתונות ראויות לישבר. ומסתבר שצ"ל להפך, כמו שהגיהו המפרשים, והיינו כשנתמוטטו היסודות ונפל הבית תחתיו, התחתונות ראויות לישבר וכו', עיין בבלי קט"ז ב' שחילקו בין חבסא וחבטא, ואם נחבס הכותל, ונפל מחמת כובדו, נשברו התחתונים, ואם בחבטא, הוא להפך.<br>ולסוף כתב הרמב"ן: ויש לפרש דסיפא דתוספתא לאו אשבורות [קאי], אלא ה"ק חולקין בין בשבורות בין בשלמות, בד"א בזמן ששוין, אבל בשאינן שוין נוטל בשלימות לפי שלו ובשבורות רואין הראויות לשבר וכו'. והתוספתא נקטה "עליונות" מפני "שרוב הכתלים נופלים בחבטה", עיין בחי' הר"ן ובנ"י הנ"ל.

Halakhah 2

<small>4-5.</small> <b>הבית והעליה של שנים, ורצו שניהם שלא לבנות, התחתון נותנין שני חלקין והעליון שליש. </b>כ"ה בד. ובכי"ו נכפל: התחתון נותנין שני חלקים. ובכי"ע: התחתון נותן (ונמחקה מלה זו ע"י שתי נקודות מלמעלה) נוטל שני חלקים וכו'. וברור שיש כאן תיקון ע"פ הבבלי קי"ז ב': תניא ר' נתן אומר תחתון נוטל שלשה חלקים והעליון שליש, וקשה להגיה שלש נוסחאות בתוספתא.<br>ונראה שעיקר השאלה נשאלה בשעה שעמדו לבנות בית ועליה, כיצד משתתפין בקרקע וביסודות, וממילא אם נפלו הבית והעליה נתעוררה השאלה איזה חלק יש לו לבעל העלייה בקרקע. ובירושלמי פ"י ה"א, י"ב ע"ג: <b>בנאי</b> אמרין תרויהון אילין יסודייא. ונסיתי לפרש אותו בירושלמי כיר"ז [עיין ירושלמי נזיקין, עמ' 173, לשורה 7, ומה שציין שם]. וברור שהבנאים היו מוסמכים לפסוק ע"פ מנהגי המקום, עיין מש"ש. ויוליאנוס הבנאי<sup class="footnote-marker">3</sup><i class="footnote">חי, כנראה, במאה הששית לספירה הרגילה, אבל מסר מנהגים שהיו קיימים בא"י לפני זמנו.</i> בספרו על חוקי פלשתינה ומנהגיה פמ"ב מוסר: בזמן שדייר של הקומה הראשונה זקוק לתקן את הקומה שלו<sup class="footnote-marker">4</sup><i class="footnote">כלומר, בזמן שהכותל המשותף כולו טעון תיקון.</i> הרי בקיסרין מקובל המנהג שכל אחד מתקן את הקומה שלו על חשבונו, באשקלון מקובל המנהג שהתחתון והעליון משתתפין באופן שוה,<sup class="footnote-marker">5</sup><i class="footnote">השוה שיטת הבנאיי בירושלמי לעיל שם שאמרו: תרויהון אילין יסודייא.</i> והוא מכריע לתפוס במדה אמצעית, והיינו שהתחתון נותן שני חלקין והעליון שליש. ועיין מ"ש להלן סה"ד, שורה 14–15.<br>ולפ"ז הפירוש כאן בתוספתא: התחתון <b>נתן</b><sup class="footnote-marker">6</sup><i class="footnote">כגי' כי"ע שנמחקה, וצריך לנקד שם: נותן, כלומר, נתן כשבנו שניהם.</i> שני חלקים, והעליון שליש, וממילא נוטל התחתון עכשיו שני חלקים.
<small>5-7.</small> <b>הבית והעליה של שנים, והרי בעל עליה מבקש לעשות לו דיוט' אחרת, ואין בעל הבית מניחו, מקום שנהגו לעשות שני דיוטות עושה, שלש עושה שלש, ואין משנין ממנהג המדינה. </b>כבר ראינו לעיל בסמוך ע"פ עדותו של גוי שבא"י היו קיימים מנהגים שונים בערים שונות בחוקי הבנייה. והתוספתא שלנו הובאה בעיטור ח"א אות מ', מודעא, הוצ' רמא"י נ"ב סע"ב, בפי' הראב"ד,<sup class="footnote-marker">7</sup><i class="footnote">לפי חי' הרשב"א ב"ב ו' א' ושו"ת הרמב"ן, הוצ' שעוועל, סי' פ"ט, ועוד.</i> השלמה סוף ב"מ, או"ז פ"ז סי' מ"ט, ל"ט ע"ד, מהר"מ ב"ב הוצ' מק"נ סי' קצ"ח, עמ' 224, עליות דרבינו יונה ב"ב ז' ב',<sup class="footnote-marker">8</sup><i class="footnote">ועיין גם בשו"ת מבי"ט ח"ג סי' ל"ח, קי"ו ע"ד.</i> שו"ת הריטב"א סי' קע"ה,<sup class="footnote-marker">9</sup><i class="footnote">ונדפסה גם בשו"ת הרשב"א ח"א סי' תתקל"א.</i> שו"ת הרשב"א ח"ב סי' רמ"ח וסי' ש"א, מאירי קי"ז ב', עמ' 436, רא"ש פ"י סי' ג', טחו"מ סוף סי' קס"ד, נ"י פ"י סי' תקצ"ב, וב"ב פ"א סי' תר"ו, חי' הר"ן ב"ב, עמ' 34.<br>והנה באו"ז ובשו"ת הרשב"א ח"ב סי' רמ"ח הנ"ל מנו תוספתא זו בתוך שאר מנהגי המדינה שאספו שם, ברם שאלה זו היתה קיימת הלכה למעשה בקהלות חו"ל, עיין, לדוגמא, בשו"ת מהר"מ ב"ב ובשו"ת הריטב"א הנ"ל. ועיין במאירי הנ"ל שהביא את הדעות השונות, ובחו"מ סי' קס"ד סעיף ז' ובנו"כ שם. ועיין בבלי קט"ז ב'.<br>ובפי' הראב"ד הנ"ל מסיק: הכל לפי המנהג, עד המנהג יכול לשנות, יותר מן המנהג, אינו יכול לעשות ולשנות. ודבר זה נתגלה לי בנרבונא וכו'. ועיין מ"ש הרמב"ן הנ"ל (בהערה 7), עמ' קל"ה. ועיין מ"ש להלן ב"ב פ"א סה"ד.

Halakhah 3

<small>7-10.</small> <b>הבית והעליה של שנים, נפחתה המעזיבה, ר' יוסי אומ' מנחם בני או' התחתון נותן את התקרה והעליון נותן את המעזיבה, כגון חנויות הפתוחות לסטיו, שהתחתון נותן את התקרה והעליון נותן את המעזיבה. </b>לא מצאתי תוספתא זו בשום מקום אלא שבמלא"ש למשנתנו פ"י מ"ב: בתוספתא דבבא מציעא רפי"א קתני ר' יוסי אומר מנחם בני אומר התחתון נותן וכו'. וכן ביוחסין השלם 72 ע"ב: וכן בתוספתא אמר ר' יוסי מנחם בני אומר.<br>ולעצם העניין שנו במשנתנו פ"י מ"ב: הבית והעליה <b>של שנים</b>, נפחתה העליה וכו', ר' יוסי אומר התחתון נותן את התקרה והעליון את המעזיבה. ורש"י מחק את המלים של שנים,<sup class="footnote-marker">10</sup><i class="footnote">ועל פיו, כנראה, תוקן בכמה נוסחאות.</i> משום שמן הבבלי קט"ז ב' מוכח שבשוכר ומשכיר עסיקינן. ועיין בתוספות קט"ז ב', ד"ה הבית, בתיו"ט במקומו, ובמאירי, עמ' 434. ברם דברי ר' מנחם בר' יוסי סתומים מאד. והנה בבבלי קי"ז א' תפסו כדבר פשוט שאם המעזיבה משמשת לחיזוק תקרה גרידא, כולם מודים שהתחתון נותן את המעזיבה, אלא שר' יוסי סובר שהמעזיבה משמשת להשוות את הגומות, ולפיכך העליון נותן את המעזיבה, אלא שר' יוסי סובר שהמעזיבה משמשת להשוות את הגומות, ולפיכך העליון נותן את ואח"כ אמרו שם שר' חנינא הורה לאנשי ציפורין שגם בתקרה ובלווחין ישתתף העליון, מפני שהם מחזיקים את היינות ואת הפירות בעליות מגוריהם.<br>ולפיכך אפשר לומר שמנחם בר' יוסי נותן דוגמא מחנויות הפתוחות לסטיו,<sup class="footnote-marker">11</sup><i class="footnote">עיין לעיל ב"ק פ"ו הכ"ח, שבת פ"י סה"א, עמ' 41, מו"ק פ"ב הי"ג, עמ' 372, ומקבילות.</i> והאיסטוונית (στοιά) הוא מקום מוקף עמודים, וע"י צמצום היו שם חנויות בשתי דיוטות, ובהן כולם מודים שהעליון משתתף בחיזוק המעזיבה מפני הסחורות שמונחות שם, והוא סובר שבכל עליות שיש בהם דברים כבדים הדין כן. וצ"ע.<sup class="footnote-marker">12</sup><i class="footnote">ועיין להלן אהלות פ"ז ה"י, ואינו עניין לכאן, מפני שטומאת אהל אינה תלויה בבעלות. ועיין לעיל בתוספתא שם ובמקבילות במשנתנו שם. ועיין ירושלמי עירובין רפ"ז.</i>

Halakhah 4

<small>10-11.</small> <b>היתה חורבתו בצד גינתו של חבירו, ועמד וגדרה, מגלגלין עליו יציאותיו של כותל, כדרך שהוא בונה. </b>כל הברייתא בירושלמי כאן פ"י ה"ג, י"ב ע"ג (אלא ששנו שם חורבה במקום "גינה"), ואמרו שם: היתה חורבתו סמוכה לחורבת חבירו, עמד הלה ובנאה שלא ברשותו, הרי זה מחשב יציאותיו בשער שבנה ויתן לו כל יציאותיו. ואף לפנינו הפירוש שעמד בעל הגינה וגדר את פירצת החורבה שבצד הגינה, מגלגלין על בעל החורבה שישלם לו את כל יציאותיו. ובירושלמי שם מסיים: הדא אמרה שאינו או' לו גופינו מן הצד. ומפרש הרא"ף שהירושלמי הביא ראייה מברייתא זו של שני חורבות שאין בעל החורבה שרוצה לגדור יכול לכוף את חבירו שיבנה את הכותל במקומו שהיה, ואם אינו רוצה, בונה ברשותו ומוציא ממנו את כל יציאותיו. ועיין בלשון הר"מ פ"ג מה' שכנים ה"ג, ובה"ד שם, ובהשגות הראב"ד שם. ועיין במשנת ב"ב פ"א מ"ג, בירושלמי שם, י"ב ע"ד, ובבבלי שם ד' ב', והר"מ פסק ע"פ הבבלי שם, עיין בכ"מ ובלח"מ שם. ודין התוספתא כדין משנתנו הנ"ל, אלא שבנידון דידן אין כאן אלא פירצה אחת. 
<small>11-13.</small> <b>היתה סמוכה לחצירו של חבירו, אע"פ שלא נתן את הקורה לאותו הרוח, נותנין לו יציאותיו של כותל בשעה שהוא בונה. </b>וכ"ה בד ובכי"ע.<sup class="footnote-marker">13</sup><i class="footnote">אלא שבכי"ע: והיתה וכו' ובשעה וכו'.</i> וברור שאף כאן הכוונה שאם היתה <b>החורבה</b> בצד חצירו של חבירו ונפרצה לשם, וחבירו גדרה ברשותו, ואעפ"י שבעל החורבה לא נתן את הקורות (של החורבה) לאותה (כגי' כי"ע) הרוח של הגדר, כלומר, שיוכל לטעון את משא התקרה על הכותל שבנה חבירו, מ"מ נותנין לו לגדור את כל יציאותיו בשעה (אולי צ"ל: בשער) שגדר, שהרי מכל מקום סתם את הפירצה.<br>וכן פירשו רבותינו הראשונים, אלא שדבריהם סתומים. וכן שנינו במשנתנו ב"ב פ"א מ"ד: כותל חצר שנפל מחייבין אותו לבנותו וכו' מארבע אמות ולמעלה אין מחייבין אותו לבנותו, סמך לו כותל אחר,<sup class="footnote-marker">14</sup><i class="footnote">פירש"י ה' א': לאחר שבנאו האחד למעלה מד' אמות הרבה, ולא רצה האחד לסייעו בהגבהתו, סמד השני כותל אחר כנגד כותל זה, כדי לסכך ולתת עליו תקרה מכותל לכותל.</i> אעפ"י שלא נתן עליו את התקרה, מגלגלין עליו את הכל. ועיין בפירוש ר"ג שם. ובחי' הרמב"ן, ועל פיו בחי' הר"ן ב"ב ו' א', וכן בנ"י ב"ב פ"א סי' תר"ה הקשו למה ישלם, שמא יתן את קורתו לרוח אחרת על כותל עצמו, ולא יסמוך עליו. ותירצו: מכל מקום הוא צריך לכותלו של חבירו, שאם תסלק כותלו נמצא פרוץ וכו'. והמשיך הרמב"ן: <b>והכי תניא בתוספתא</b><sup class="footnote-marker">15</sup><i class="footnote">כ"ה בחי' הר"ן ובנ"י הנ"ל (בפנים). ובשו"ת הריב"ש סי' רנ"ח: כדתניא בתוספתא. ובחי' הרמב"ן שלפנינו בטעות: <b>אבל </b>בתוספתא מצאתי.<br>בתס"ר הבאתי בשם מלא"ש ב"ב פ"א מ"ד שמביא כן בשם חי' הרשב"א לב"ב. עכשיו ראיתי שבכל מקום שבעל מלא"ש מביא בשם חי' הרשב"א ב"ב (ואינו מזכיר רשב"א כ"י) הם חי' הרמב"ן שבדפוס. עיין מ"ש לעיל פ"א, הערה 23.</i> היתה סמוכה לחצרו (בנ"י בד"ק: לביתו), אע"פ שלא נתן את הקורה לאותו הרוח, נותנין לו יציאותיו של כותל בשעה שהיה בונה. ועיין גם בשו"ת הריב"ש סי' רנ"ח שכנראה הבין כן. ורבותינו השתמשו בברייתא זו לעניין פירושם במשנת ב"ב פ"א מ"ד. ובבבלי קי"ט ב': תנו רבנן המשכיר בית לחבירו, משכיר חייב וכו' לחזק לו תקרה, לסמוך לו <b>קורה</b> וכו'. ופירש"י: אם נשברה אחת מהן. ושמא יש לו עניין לנדון שלנו. ועיין להלן הכ"ב.
<small>13-14.</small> <b>היתה למעלה מחצירו של חבירו, לא יאמר לו הריני מייסד עמך מכנגד חצירי ולמעלה, אלא מייסד עמו מלמטה ועולה. </b>וכ"ה בד. ובכי"ע: הריני מייסד <b>עמו</b>. וברור מתוך הלשון שבחורבה עסיקינן. וכן מפורש בירושלמי פ"י ה"א, י"ב ע"ג: בנאי<sup class="footnote-marker">16</sup><i class="footnote">עיין מ"ש לעיל ה"ב, שורה 4–5.</i> אמרין תרויהון אילין יסודייא, ודא מסייעה למאן (= למה) דאמ' בנאי, היתה חורבתו סמוכה לכותל חצר חבירו לא יאמר לו הריני מייסד <b>עמך</b> כותל חצירי ועולה, אלא מייסד עמו מלמטה ועולה. ובבבלי ב"ב ו' ב': איתמר שתי חצירות זו למעלה מזו, אמר רב הונא תחתון בונה מכנגדו ועולה ועליון בונה מכנגדו ועולה, ורב חסדא אמר עליון מסייע מלמטה ובונה, תניא כוותיה דרב חסדא <b>שתי חצרות זו למעלה מזו</b> לא יאמר העליון הריני בונה מכנגדי ועולה, אלא מסייע מלמטה ובונה. 
<small>14-15.</small> <b>היתה למעלה מגגו של חבירו, אין זקוק לו וכו'. </b>בבבלי הנ"ל: ואם היתה <b>חצרו</b> למעלה מגגו וכו'. ולפנינו הכוונה: אם היתה <b>חורבתו</b> למעלה מגגו של חבירו וכו'. ולעיל שם: מיתיבי אם היה חצרו למעלה מגגו של חבירו אין נזקקין לו. מאי לאו אין נזקקין לו כלל.<sup class="footnote-marker">17</sup><i class="footnote">ופירש"י: דכיון דגג לא קביע תשמישיה נוח לו ליזהר משכיניו שלא יראוהו.</i> לא. אין נזקקין לו לד' אמות, אבל נזקקין למחיצת עשרה. ועיין חו"מ סי' ק"ס סעיף ב' ובנו"כ שם.<br>ובירושלמי הנ"ל: היתה (כלומר, החורבה) על גבי שיחין, או על גבי מערות, אינו נזקק לו כלום. ופירושו שאין בונין יסודות על גבי שיחין ומערות, וממילא אין העליון חייב להשתתף עם התחתון, אם רצה להניח יסודות. ובעניין חצר שהיא למעלה מגגו של חבירו, אמרו בירושלמי ב"ב פ"א ה"א, י"ב ע"ד: א"ר יוחנן כופין בחצירות ואין כופין בגגות. ר' נסה סבר מימר בחצר שהיא למעלה מן הגג, אבל גג שהוא למעלה מן החצר כופין וכו'. ועיין בפי' הרא"ף ובנתיבות ירושלים שם. ועיין מ"ש בפירושי לגירסת כיר"ז שם.

Halakhah 5

<small>15-16.</small> <b>מביא אדם אבניו ומפרקן על פתח ביתו ברשות הרבים להעלותן לראש הדימוס וכו'. </b>כל הברייתא בשם תוספת בבא מציעא דנזיקין אצל ר' ברוך ספרדי בס' הנר לר"ז אגמאתי 161 ע"ב. ובירושלמי פ"י ה"ו, י"ב ע"ג: פורק אדם אבניו בפתח חצירו ברשות הרבים לפנותן מיד, לשהותן אסור. ובמשנתנו פ"י מ"ה: הבונה ברשות הרבים, המביא אבנים מביא, והבונה בונה. ופירש"י (קי"ח ב'): מקבל מיד המביא ובונה. וכנראה שעל פתח ביתו התירו לפרוק, ואין צריך לקבל מיד המביא. 
<small>16-17.</small> <b>ואם בא אחר והוזק בהן, הרי זה חייב. </b>וכ"ה בירושלמי הנ"ל. וכן במשנתנו הנ"ל: ואם הזיק משלם מה שהזיק. ועיין להלן ה"ח ובבבלי קי"ח ב'. 
<small>17.</small> <b>מסרן חצב לגמל, הגמל חייב, גמל לסתת, הסתת חייב וכו'. </b>כלומר, כל מי שהיתה האבן בידו באחרונה חייב, אם הזיקה. ובירושלמי פ"י ה"ו הנ"ל, י"ב ע"ג, הסדר והגירסא כלפנינו. ובבבלי קי"ח ב' בשינויים עיי"ש. 
<small>18.</small> <b>העלן לראש הדימוס ונפלו, כולן חייבין. </b>וכן בבבלי הנ"ל בכי"ר א': ל"א העלום על גבי דימוס ונפלה, כולן חייבין. וכע"ז בשאר כל הנוסחאות. ופירשוה בבבלי הנ"ל בקבלנות, והואיל והאבנים נפלו מאליהן, ואין כאן מזיק, כולם חייבים. ובירושלמי הנ"ל: העלה על גבי בימוס והיה מפקפק בה ונפלה, הארדכל חייב, והוא כלהלן בתוספתא, עיין מ"ש שם בפירושה. 
<small>18-19.</small> <b>מסרן גמל לסתת, והוזק בין באבן בין בסיתות, הסתת חייב. </b>כלומר, בין שהוזק באבן עצמה, בין שהוזק בסיתות, והיינו בצרורות שנפלו על הקרקע בשעת הסיתות הסתת חייב, או משום אדם המזיק, או משום בורו. ובירושלמי הנ"ל בטעות: מסרה הסתת לסבל וכו', אבל בכיר"ז: מסרה החצב לסתת וכו'. 
<small>19-20.</small> <b>סתת לזבל, והוזק בסתת, הסתת חייב, באבן, הסבל חייב. </b>בד ובכי"ע: סתת לסבל, ואף לפנינו לזבל = לסבל. ובכי"ע: והיזיק בסיתות וכו', ואף לפנינו בסתת אפשר לנקד בסתת, והוא הוא. ובירושלמי הנ"ל: הסתת לסבל, והוזק בסיתות (כגי' כי"ע כאן) וכו'. ובכיר"ז: והוזק <b>בסתיתות</b>, והוא סתת שלפנינו. 
<small>20-21.</small> <b>יישבה על גבי דימוס, או שהיה מפקפק בה, ונפלה, אדרכיל חייב. </b>וכ"ה בד (אלא ששם: ישבה). וכן בכי"ע: ישבה וכו' <b>ארדיכל</b> חייב. וכ"ה לעיל בירושלמי ברישא. ובכי"ו בטעות: או שהיה מפקפף בה. ונראה שהארדיכל הוא הממונה על הדימוס העליון, ומומחה ליישב את האבנים שיחזיקו מעמד על הנדבך העליון עוד לפני שטח בטיח,<sup class="footnote-marker">18</sup><i class="footnote">עיין מ"ש לעיל ח"ב, שבת, עמ' 166 ואילך.</i> והוא אחראי בעד שאר הפועלים, ולפיכך הוא חייב והם פטורים.<sup class="footnote-marker">19</sup><i class="footnote">משום שמירה בבעלים, שהרי הוא משועבד ללמד אותם שיישבו את האבן כהוגן.</i> ובירושלמי הנ"ל כאן: עלתה וישבה בדימוס, ונפלה <b>פטור</b>, כלומר, הסבל שהעלה אותה שלא כראוי פטור, אבל הארדיכל חייב, כמו שאמרו בירושלמי ברישא. ובבבלי קי"ח ב': והתניא אחרון חייב (ופירש"י: אדריכל שהניחה) וכולן פטורין. ותירצו: לא קשיא כאן בשכירות וכו'. ולפי פירושנו בתוספתא האדריכל חייב, אפילו אם הניחוה האחרים. ועיין בפי' הראב"ד בשטמ"ק קי"ח ב', ובמאירי שם, עמ' 440. וצע"ג. 

Halakhah 6

<small>21-22.</small> <b>מביא אדם עפר וצוברו על פתח ביתו ברשות הרבים לשרותו בטיט, ואם לשהותו, הרי זה אסור. </b>בירושלמי פ"י ה"ו, י"ב ע"ג: פורק אדם עפרו בפתח חצירו ברשות הרבים לשרותו (כ"ה בכיר"ז, ולפנינו בטעות: לשהותו) ולהעלותו על גבי דימוס מיד, לשהותו אסור. ובמשנתנו פ"י מ"ה: אין שורין טיט ברשות הרבים וכו', אבל גובלין טיט ברשות הרבים. ופירש"י (קי"ח ב'): אין שורין טיט. מקומות יש ששורין אותו ימים רבים צבור במקום אחד. ולפנינו הרי מפורש "ואם לשהותו הרי זה אסור", והשרייה היא על מנת לגובלו מיד, כפי שמוכח מן ההמשך להלן. ואף כאן לא התירו אלא על פתח ביתו. 
<small>22.</small> <b>ואם בא אחר והוזק בו וכו'. </b>ירושלמי הנ"ל, ועיין במשנתנו הנ"ל. 
<small>22-23.</small> <b>ולא יהא מגביל בצד זה ובונה בצד זה וכו'. </b>ירושלמי הנ"ל. 

Halakhah 7

<small>23-24.</small> <b>נפל הכותל מחמת הזיעות, מחמת הרוח, מחמת הגשמים, אם בנאו כדרכו פטור, ואם ליו, חייב. </b>במשנתנו פ"י מ"ד: הכותל והאילן שנפלו לרשות הרבים והזיקו, פטור מלשלם. ומפרשת התוספתא שדווקא אם בנאן כדרכן, והביאה הרשב"א,<sup class="footnote-marker">20</sup><i class="footnote">לפי הרב המגיד פי"ג מה' נזקי ממון הי"ט.</i> רבינו ירוחם, מישרים, נתיב ל"א ח"א, חי' הר"ן קי"ז ב', ד"ה מתניתין, נ"י שם סי' תקצ"ד. ועיין בבאור הגר"א חו"מ סי' תט"ז ס"ק ה' שציין גם לירושלמי ב"ק רפ"ו.<br>ולעיל ב"ק פ"ב ה"ה: נפלו, ובא אחר והוזק בהן, הרי זה חייב, בנאן כדרכו פטור, עד שיתנו לו זמן וכו'. ומתוך העניין ברור שבנאו אחר שנפל. וכן בירושלמי ב"ק רפ"ו, ה' ע"ב, הנ"ל: נפל כותלו מקול הזועות, מקול הרעמים, אם <b>עמד</b> ובניו מדרכו (כ"ה בכיר"ז, וצ"ל: כדרכו) פטור, ואם לאו חייב. ולפנינו מדברים בכותל שהיה בנוי מזמן, ואפשר היה להוכיח שהיה בנוי כדרכו, כלומר, כראוי.
<small>25.</small> <b>נתנו לו זמן, ונפל לתוך זמן, פטור וכו'. </b>תוספתא ב"ק ומשנתנו הנ"ל. ובבאור הגר"א הנ"ל: וקאי ארישא, כלומר, שבנאו כראוי. 
<small>25-26.</small> <b>וכמה הוא זמן, אין פחות משלשים יום. </b>תוספתא ב"ק הנ"ל. ובירושלמי כאן סה"ד, י"ב ע"ג: ר' הושעיה אמ' שלשים יום. ובבבלי קי"ח א': אמר ר' יוחנן זמן בית דין שלשים יום. ועיין בתוספות שם, ד"ה זמן. 

Halakhah 8

<small>26-28.</small> <b>מוציא אדם זיבלו וצוברו על פתח ביתו ברשות הרבים להוציאו לזבלים, ואם לשהותו, הרי זה אסור. ואם בא אחר והוזק בו, הרי ז ה חייב. </b>ובירושלמי פ"י ה"ז, י"ב ע"ג: תני פורק אדם זבלו בפתח חצירו בר"ה לפנותו מיד, אבל לשהותו אסור. בא אחר והוזק וכו'. ובמשנתנו פ"י מ"ה: המוציא זבל לרשות הרבים המוציא מוציא והמזבל מזבל וכו', ואם הזיק משלם מה שהזיק. ואף כאן (כמו לעיל ה"ה וה"ו) לא התירו אלא על פתח ביתו, או על פתח חצירו. ועיין במשנת ב"ק פ"ג מ"ג. 
<small>28-29.</small> <b>ר' יהודה או' בשעת הוצאת זבלים מוציא אדם זבלו וצוברו על פתח ביתו ברשות הרבים, כדי שישוף ברגלי אדן וברגלי בהמה שלשים יום, שעל מנת וכו'. </b>בכי"ו: כדי שיטוף, וצ"ל "שישוף" כמו שהוא בד ובכי"ע. ובירושלמי כאן הנ"ל: בפתח חצירו ברשות הרבים כדי שיתפרק וכו'. ובבבלי כאן קי"ח ב', ב"ק ל' א', פ"א ב': מוציא זבלו לרשות הרבים וצוברו כל שלשים יום, כדי שיהא נישוף ברגלי אדם וכו'. ומשמע שמוציא אפילו לר"ה ממש, ולאו דווקא על פתח ביתו, או חצירו. והסיקו בבבלי כאן: מחוורתא מתניתין דלא כר' יהודה, ולר' יהודה פטור מלשלם. ועיין בתוספות שם, ד"ה מחוורתא. ועיין בפירש"י כאן, ד"ה וצוברו, והוא תמוה, עיין בהגהות הרש"ש שם, אבל בב"ק הנ"ל פירש"י: כל שלשים יום רשאי להניחן שם. ועיין בח"ד.<br>ועל הכתיב "אדן" בכי"ו, עיין מ"ש לעיל ח"א, ברכות, עמ' 1.

Halakhah 9

<small>30-31.</small> <b>לזה חצר סמוכה לכן ולזה חצר סמוכה לכאן, [זה סמוך לחצירו וזה סמוך לחצירו]. </b>בכי"ו נשמטה הסיפא "זה סמוך לחצירו" וכו' בטעות, והשלמתי ע"פ כי"ע. וגם בד: הסמוך<sup class="footnote-marker">21</sup><i class="footnote">צ"ל ]ז[ה סמוך.</i> לחצרו וזה סמוך לחצרו.<br>ובפירושה נראה שכאן מתחילה התוספתא לפרש את משנת ב"ב, ונסמכה לפ"א מ"ו אין חולקין את החצר עד שיהא ארבע אמות לזה וארבע אמות לזה,<sup class="footnote-marker">22</sup><i class="footnote">ועיין מ"ש להלן שורה 33–35, ד"ה וכן היה.</i> ואמרו כאן שאם לזה חצר משלו סמוכה לכאן, כלומר, לחצר השותפין, ולזה חצר משלו חולקין. ומסדר התוספתא היה לו במשנתו ברפ"א הלכה זו מפורשת, וכמו שדייקו בירושלמי ברפ"א, י"ב ע"ד. והכל הוא מדברי ר' יהודה במשנתו, כמפורש להלן עיין רמ"ה פ"א סי' קע"ג והביאו בטחו"מ ריש סי' קע"א.
<small>31-32.</small> <b>ר' יהודה או' לא הורשו אלא שלשים יום. </b>כלומר אם נפל הכותל<sup class="footnote-marker">23</sup><i class="footnote">עיין במשנתנו פ"א מ"א ומ"ב.</i> לא הורשו להחזיק את האבנים אלא ל' יום, כדין זמן בית דין. 
<small>32.</small> <b>הוזק בתוך שלשים יום, פטור, לאחר שלשים יום, חייב. </b>בתוך שלשים יום פטור, כשיטתו לעיל, מפני שעושה ברשות, ולאחר שלשים חייב, כמו שאמרו בירושלמי מכות פ"ב ה"ד, ל"א ע"ג: השותפין קונין זה מזה בחצר, וממחין זה על ידי זה בחצר, וחייבין זה בנזקי זה.<sup class="footnote-marker">24</sup><i class="footnote">ועיין במקבילות בירושלמי ב"ק פ"ג ה"ח, ג' ע"ד, נדרים פ"ה ה"א, ל"ט ע"א.</i> ועיין לעיל ב"ק פ"א ה"ט ומקבילות. 
<small>32-33.</small> <b>ר' שמעון אומ' לא הורשו אלא שלשה ימים, הוזק בתוך שלשה, פטור וכו'. </b>וכנראה שלא אמר ר' שמעון אלא בשותפין, ולא בר"ה, ולפיכך לא חלק לעיל. והוא פטר כאן בתוך שלשה ימים, כשיטתו בשכנים במשנת ב"ב פ"ב מ"ב. ועיין בבלי כאן קי"ח ב'. 
<small>33-35.</small> <b>וכן היה ר' יהודה או' בבית תשעת חצאי קבין לזה ובבית תשעת חצאי קבין לזה, כדי שיהא איכר אומן חורש ושונה. </b>בד ובכי"ע: כבית וכו' וכבית וכו'. וכבר שערנו לעיל, שורה 30–31, ד"ה ובפירושה, שהברייתות שלנו נסמכו למשנתנו ב"ב פ"א מ"ו: אין חולקין את החצר עד שיהא ארבע אמות לזה וארבע אמות לזה. ולפיכך אמרו כאן: וכן היה ר' יהודה אומר בבית תשעת חצאי קבין לזה<sup class="footnote-marker">25</sup><i class="footnote">כלומר, אין חולקין את השדה אלא בבית תשעה קבין לזה וכו'.</i> ובבית תשעת חצאי קבין לזה, כשיטתו במשנתנו הנ"ל. והתוספתא מוסיפה את הטעם כדי שיהא איכר אומן חורש ושונה, כלומר חורש מצד לצד, הופך, וחוזר לצד שהתחיל. וכבר אמרו בבבלי שם י"ב א', שאין כאן מחלוקת, ור' יהודה שנה את משנתו לפי מקומו בא"י, עיי"ש. 
<small>35-36.</small> <b>כללו של דבר, כל ששם הראשון קרוי עליו אין רשיי לחלקו. </b>וכ"ה בד. ובכי"ע: כל <b>שאין</b> שם הראשון וכו', וכצ"ל לפנינו, ובמשנתנו ב"ב ספ"א (בהוצאות הרגילות): זה הכלל כל שיחלק ושמו עליו חולקין, ואם לאו, אין חולקין. וכ"ה בהוצאות שלנו בבבלי שם י"א א'. ובכ"י אוקספורד ורומי שם: ואם לאו מעלין אותו בדמים, כגירסת הברייתא שבבבלי י"ג ב'. אבל כבר העיר בדק"ס שם, עמ' 50, הערה א', שכל זה חסר בכי"י ובראשונים, והעיר גם על דברי הריטב"א שהסיק שכל מי שגורס כן במשנתנו משתבש, עיי"ש י"ג ב'. וכן מעיד ר"י אשכנזי (לפי מלא"ש): "לא מצאתי זה בכל הספרים", וליתא במשנה שבירושלמי ובמשניות מטיפוס א"י. והאריך בזה מהרי"ן אפשטין במבוא לנוה"מ, עמ' 962 ואילך, והסיק לנכון, שבהוצ' שלנו היא הוספה ע"פ הברייתא בבבלי י"ג ב' והתוספתא שלנו, והיא חולקת על משנתנו, ומצריכה שיהא שמו הראשון עליו, עיי"ש. ועיין מ"ש להלן. 

Halakhah 10

<small>36-37.</small> <b>אין חולקין את האכולים עד שיהא בה כדי שיעור לזה וכדי שיעור לזה. </b>בד: את האבולים ובכי"ע: את איבולים. ובס' האגור לר"ש ג'מע (בס' היובל לכבוד גרץ), עמ' 17: <b>אבולס</b>. אד"ו בתוס' ב"מ פי' אין חולקין את <b>האבולוס</b> עד שיהא בה כדי שיעור לזה וכדי שיעור לזה. ופירש מהרי"ן הנ"ל שהכוונה לבגד עבה abolla, άβόλλα [שהיו חיילים ופילוסופים לובשים אותו]. והוא משער שם שע"פ התוספתא הוסיפו במשנתנו ב"ב ספ"א: "ולא את הטלית" שהיא חסרה בשני כי"י של הבבלי, והיא אבולוס היא טלית, ברם אין דבריו ז"ל מחוורים. ובח"ד פירש האיבולים בית אבל, ויש כאן פגם משפחה, דוגמת קבר. ובאמת פירוש המלה לא מעלה ולא מוריד.<br>וכבר הבאנו לעיל בשם מהרי"ן אפשטין שברוב נוסחאות המשניות חסר במשנתנו "זה הכלל כל שיחלק ושמו עליו חולקין, ואם לאו אין חולקין", אבל בכל הראשונים (חוץ מן הריטב"א) לא מצאתי מי שיעמוד על כך.<sup class="footnote-marker">26</sup><i class="footnote">ולא בחנם תמה במלא"ש למשנתנו למה מחק ר"י אשכנזי את הכלל הנ"ל במשנתנו.</i> ולפי הגירסא שלנו במשנתנו פירש הר"י מיגש י"ג א', וכ"ה כמעט מלה במלה בס' הנר לר"ז אגמאתי, 180 ע"ב, "ולא את הטריקלין וכו', עד שיהא בהן כדי זה ולזה", כשבאין לחלוק אם מגיע לכל אחד מהן ממנו עשר על עשר שנמצא עדיין שמו עליו חולקין, כדתנן בפרק המוכר פירות פ"ו מ"ד (טרקלין עשר על עשר). וכן בעליות דר' יונה (צ"ח סע"ב) כתב על משנתנו הנ"ל: ולעניין זו ששנינו ולא הטרקלין עד שיהא בהן כדי לזה וכדי לזה, זה הכלל כל שאילו יחלק ושמו עליו חולקין, משיעורא דמתני' גמרי' שם טרקלין.<br>ברם בחי' הריטב"א ב"ב צ"ח ב', מהדורת ר"י מנת, עמ' רצ"ד, כתב:<sup class="footnote-marker">27</sup><i class="footnote">והביאו בנ"י ב"ב פ"ו סי' תתי"ז.</i> "הא דתנן התם (פ"א מ"ו) שאין חולקין את הטרקלין עד שיהא בו כדי לזה ולזה אין מצריכין בו שיהא בו עשר על עשר כשיעורא דנקיט הכא" וכו'. והוא משום שהריטב"א לא גרס במשנה שם זה הכלל כל שאילו יחלק ושמו עליו וכו', כמו שכתבנו לעיל, וממילא יכול היה לפרש שאם טריקלין יכול להחלק, ויש בו שיעור לכל אחד, אעפ"י שבטל שם טריקלין ממנו חולקין.<sup class="footnote-marker">28</sup><i class="footnote">מדברי הריטב"א שהובא בנ"י הנ"ל (לעיל הערה 27) כבר היה אפשר ללמוד שהוא לא גרס במשנתנו "זה הכלל כל שאילו יחלק" וכו', כלומר, לפני שפרסם בעל דק"ס את דברי הריטב"א מכ"י.</i><br>נמצאנו למדים שלפי רוב נוסחאות המשנה שחסר בהן הכלל הנ"ל, חולקין את הטריקלין וחבריו אם יש בהן כדי שיעור, אעפ"י שבטל השם הראשון שעליהן, כשיטת הריטב"א, אבל התוספתא כאן חולקת במפורש, והיא כשיטת שאר כל הראשונים שגרסו במשנה זה הכלל וכו', שאין חולקין את הטריקלין אם בטל שמו הראשון. והתוספתא מוסיפה על משנתנו את האבולים שדינו כטריקלין, ואם יש בו שיעור לזה ולזה, כלומר, שיעור שלא בטל שמו מעליו, כמפורש ברישא חולקין, ואם לאו אין חולקין. ואעפ"י שלא נתברר בדיוק מה הוא האבולין, הרי גם לא נתברר מהו המורן שנשנה יחד עם טריקלין במשנתנו, ולא מהו מרגנין (או בורדנין) שנשנה יחד עם שאר הבניינים, בתוספתא אהלות פי"ח הי"ב, או מהו קנטינר להלן ב"ב פ"ו הכ"ד (ומקבילות). וקרוב לוודאי שהוא שם של בניין מפואר בדומה לטרקלין וקנטינר.
<small>37.</small> <b>אמ' אחד מהן לחבירו טול את הפחות ותן לי שיעור, שומעין לו. </b>וכ"ה בד. ובכי"ע: טול אתה הפחות תן לי שיעורי שומעין לו. והוא בוודאי שיבוש. ובבבלי ב"ב י"ג ב' גורס: טול אתה שיעור, ואני פחות וכו', וכן הגיהו המפרשים אף כאן. ונראה שהגירסא שלפנינו נכונה אלא שנשמטה שם אות אחת, וצ"ל: אמר אחד לחבירו [א]טול את הפחות, ותן <b>לו</b> שיעור שומעין לו, והכוונה שהיה שם איבולין בגודל שני איבולין חסר משהו, והסכים האחד שיתנו לו את הפחות משהו וחבירו יקח את השני שיש בו שעור, ולא בטל שם איבולין ממנו, שומעין לו. 
<small>38.</small> <b>רבן שמעון בן גמליאל או' אין שומעין לו, מפני כבוד אבותיו. </b>בבבלי הנ"ל לא הובא טעמו של רשב"ג, ושם דברו על ההלכה של גוד, או אגוד, והעלאה בדמים,<sup class="footnote-marker">29</sup><i class="footnote">"גוד, או אגוד" לא נזכר לא בתוספתא ולא בירושלמי, עיין מ"ש בגנזי קויפמן ח"א (בודפשט תש"ו), עמ' 61.</i> והסיקו שם שלרשב"ג יכול לומר שונא מתנות יחיה, עיי"ש. אבל בתוספתא מפורש הטעם, ולרשב"ג משום כבוד אבותיו אין חולקין את האבולין של משנתנו עד שלא יבטל השם מירושתו של כל אחד מן הבנים. וכשם שראו פגם בדבר המסויים שרכש האב בגזילה,<sup class="footnote-marker">30</sup><i class="footnote">עיין בבלי ב"מ ס"ב א', ב"ק צ"ד ב'.</i> כן ראו כבוד האב ברכוש שהניח, שנקרא על שמו, והרי במשנתנו שם שנו יחד עם טריקלין גם מרחץ, ומפורש במשנתנו ע"ז ספ"א שנקרא על שמו.<sup class="footnote-marker">31</sup><i class="footnote">וכן היה רגיל מאד בזמן העתיק לקרוא את המרחץ בשם בעליו, עיין במשנת ע"ז ספ"א, הוצ' Elmslie, עמ' 17, שציין למ"ע Hermes ח"ט, עמ' 417 ואילך (ושם מציין תשעה עשר מרחצאות שנקראו על שם בעליהם).</i><br>ולפ"ז אין דינו של רשב"ג אלא ביורשין, ועיין בשו"ע חו"מ סי' קע"א סעיף ו' ואילך ובנו"כ שם בעיקר הדינים.
<small>38-39.</small> <b>ושאר כל הדברים ששם הראשון קרוי עליהן, הרשות בידו. </b>כלומר, דוקא באיבולין (ושמא גם בטריקלין) מצריך רשב"ג שהשם הראשון יהא קרוי על שני החלקים, אבל בשאר הדברים אם אחד מסכים לקבל הפחות והשני את החלק בשם הראשון, הרשות בידו. והוא נגד הטעם שנתנו בבבלי לרשב"ג משום שונא מתנות יחיה. 

Halakhah 11

<small>39-40.</small> <b>פתחים שבחצר, גדולים של אחד וקטנים של אחד, גדולים אין להם אלא ארבע אמות וכו'. </b>בריייתא בבבלי י"א א', עיי"ש. ושם גם עיקר הדין: פתחים שבחצר יש להן ארבע אמות. ולעיל שם: תניא נמי הכי אין חולקין את החצר עד שיהא בה שמונה אמות לזה ושמונה אמות לזה. וכן שנו בירושלמי פ"א ה"ז, י"ג ע"א, בשם בר קפרא. ומשום זה אמר ר' יוחנן (בירושלמי ובבבלי שם): ארבע אמות שאמרו במשנתנו (פ"א מ"ו) חוץ משל פתחים. ועיין בראשונים שם בסוגיין ומ"ש להלן בעניין הקניין של ד' אמות לפני הפתחים. ובעניין מחלוקת רב הונא ורב חסדא, עיין בירושלמי שם, י"ג ע"א, מסורת אחרת. 
<small>40-41.</small> <b>וקטנים נותנין להם ארבע אמות לכל אחד ואחד. </b>בבבלי י"א א' הנ"ל נוסף: והשאר חולקין בשוה. אבל בתוספתא כאן לא נכנסו כלל לעניין חלוקת שאר החצר, ומדברים בעיקר הדין של פתחים. ועיין בראשונים בבבלי ומ"ש להלן. 
<small>42.</small> <b>זה שנוטל פתח הגדול אין לו [אלא] ארבע אמות. </b>כ"ה בד ובכי"ע. ובכי"ו נשמטה המלה "אלא" בטעות. ובבא זו משמיעה לנו שאין הבדל בין פתח גדול לקטן לעניין ארבע אמות, ואין מנכין לו לגדול מן השטח. 
<small>44.</small> <b>נוטל ארבע אמות כנגדו וארבע אמות בחצר. </b>וכ"ה בכי"ע. ובד: נוטל ארבע אמות בחצר (והשאר חסר שם). וגירסת ד נכונה בעיקרה, ואף לפנינו צ"ל: נוטל כנגדו, וארבע אמות בחצר. ובבבלי הנ"ל: היה לזה פתח רחב שמנה אמות נוטל שמנה אמות כנגד הפתח וארבע אמות בחצר וכו' הכי קאמר נוטל שמנה אמות באורך החצר וארבע אמות ברוחב החצר. 
<small>44-45.</small> <b>פחות מיכן, משלימין לו את המדה כנגדו. </b>כלומר, אם הפתח לא היה רחב ד' אמות, משלימין לו את האמות מן הצדדין. וכן ברא"ש פ"א סוף סי' ל"ח: ואם לא היה הפתח רחב כי אם שתי אמות מ"מ נוטל ארבע אמות על ארבע אמות. ועיין במאירי שם, עמ' 75. 
<small>45.</small> <b>נותנין לו מכניס ומוציא ארבע אמות בחצר. </b>בבבלי י"א א' היא פתיחת הברייתא בעיקר הדין (עיין לעיל, שורה 39, ד"ה פתחים), וכאן היא נתינת טעם למה שאמרו למעלה.<br>ובחי' הרמב"ן י"א א' הביא את דברי הירושלמי פ"א ה"ז, י"ג ע"א: ארבע אמות שאמרו לא שהן לו לקיניין, אלא שיהא מעמיד בהמתו לשעה, ופורק חבילתו. ומוסיף: וכן מצאתי בתוספתא ששנו בכל מקום<sup class="footnote-marker">32</sup><i class="footnote">כלומר, בכל מקום בתוספתא, עיין להלן בסמוך שורה 48–49.</i> נותנין לו מכניס ומוצי' ארבע אמו' בחצר. וכן הוא הלשון בשו"ת הרשב"א ח"א סי' תתק"י: ושנו בתוספתא <b>בכל מקום</b> נותן לו מכניס ומוציא וכו', והעתיק מן הרמב"ן, והוא בעצמו חלק עליו והפנה לחידושיו בב"ב שם, שחלק על הרמב"ן, והסיק שהבבלי חולק על הירושלמי. וברא"ש ב"ב פ"א סי' ל"ח הביא את הירושלמי ואת התוספתא כאן, עיי"ש. ועיין בעליות דרבינו יונה ב"ב י"א א', בחי' הרשב"א, בר"ן ובריטב"א שם. ובתוספתא עצמה הפירוש ברור. ועיין במה"פ ב"ב פ"א ה"ה, ד"ה ארבע אמות, שהאריך ובאר את השיטות.

Halakhah 12

<small>45-46.</small> <b>זבל שבחצר מתחלק לפי פתחים. </b>ירושלמי ב"ב פ"א ה"ז, י"ג ע"א, בבלי י"א ב'. 
<small>46.</small> <b>ואכסניא לכל אדם. </b>וכן בד: ואכסניס, וצ"ל: ואכסניא. ובכי"ע: <b>ואכסדרא</b> לכל אדם, וכן בירושלמי הנ"ל: <b>באכסדרא</b> לפי אדם, ובכיר"ז שם: באכסדייה, וצ"ל באכסדרה. כלומר אכסדרא מתחלקת לפי הדרים בבית, עיין בפירושי לכיר"ז. ובבבלי י"א ב' הנ"ל: אכסניא <b>לפי בני</b> אדם. ועיי"ש בפירש"י. והנכון כיש מפרשים שברי"ף פ"א סי' תרמ"ט שהכוונה לאכסנאים, לאורחים שלנו שם, ועיי"ש בהגהות הב"ח אות ג' ואות ד'. ובחי' הרמב"ן שם: ור"ח ז"ל כתב לכל בני אדם, ופירש שכל הקודם בהם זכה, ובתוספת' נמי כך מצינו לכל בני אדם. ועיין בהגהות ר"מ שטרשון י"א ב'. ובס' הנר לר"ז אגמאתי 177 ע"ב: דתניא נמי בתוס' בבא מציעא דנזיקין זבל שבחצר מתחלק לפי פתחים ואכסניה <b>לפי בני</b> אדם. והעתיק את לשונה שבבבלי וציין למקורה, כדרכו. ועיין מ"ש להלן הי"ט, שורה 69–70, ד"ה רצו בני הפנימית. 
<small>46-47.</small> <b>הפתח פתוח למרפסת, אין לו אלא ארבע אמות, מרפסת עצמה וכו'. </b>וכ"ה בכי"ע. ובד חסרה המלה "אלא", ולפנינו הכוונה שאין לו אלא ד' אמות של המרפסת עצמה, וכמו שמפרש להלן. ובבבלי י"א ב': ת"ר בית שער אכסדרה ומרפסת יש להן ד' אמות. והוא כמו שמסיים כאן: מרפסת עצמה יש לה ארבע אמות.<br>ואשר למרפסת, עיין בערוך ערך מרפסת ובפירוש רבינו יהונתן על הרי"ף עירובין פ"ח מ"ג, וברש"י כאן, וכולם פירשו שהכוונה לסולם של המרפסת שיש לו ד' אמות, ובוודאי שהדין דין אמת, אבל להלן בסמוך שנינו במיוחד על דין הסולם, עיין מש"ש. ומן המציאות הארץ ישראלית אנו יודעים שבנו לפעמים בית בצד גבעה, והמרפסת היתה סמוכה לקרקע החצר, וכמו שאמרו בירושלמי עירובין ספ"ח, כ"ה ע"ב: המרפסת הגג והחצר מצטרפין בארבע אמות וכו' בשוה, עיין מ"ש לעיל ח"ג (עירובין), עמ' 431.
<small>47.</small> <b>חמשה פתחים פתוחין למרפסת וכו'. </b>בבלי י"א ב' הנ"ל. 

Halakhah 13

<small>48-49.</small> <b>מי שיש לו אכסדרה לפנים מחצירו, בזמן שמגופפת נותנין לו מכניס וכו'. </b>בד ובכי"ע לנכון: לפנים <b>מביתו</b> וכו'. וכן בס' האשכול ה' מזוזה הוצ' אלבק עמ' 195: ופורש בתוספתא מי שיש לו אכסדרא לפנים <b>מביתו</b>, בזמן שמגופפת נותנין לה ארבע אמות ומכניס<sup class="footnote-marker">33</sup><i class="footnote">צ"ל: מכניס, או שיש כאן וי"ו הפירוש.</i> ומוציא. ועיין לעיל, שורה 45, ומ"ש בשם הרמב"ן והרשב"א שם. ובבבלי י"א ב': אמר רב הונא אכסדרה אין לה ד' אמות, טעמא משום פירוק משאו, הכא אפשר דעייל לגואי ומפרק. מתיב וכו' שערי אכסדראות יש להן ד' אמות וכו', באכסדרה רומייתא. ופירש"י: מוקפות דפנות נמוכות שאין מגיעות לתקרה. והיא ההלכה שלפנינו, ועיין שם בפירש"י. אבל שאר מפרשים פירשו שבאכסדרה שאין לה דפנות כלל (אינה מגופפת) אין דרך להשאיר שם כלים, והיא פנויה לפרוק משאו. 

Halakhah 14

<small>50-51.</small> <b>סולם הצורי יש לו ארבע אמות, ולמצרי אין לו ארבע אמות, ואם היה קבוע במסמר, יש לו ארבע אמות. </b>במשנתנו ב"ב פ"ג מ"ו: סולם המצרי אין לו חזקה, ולצורי יש לו חזקה. כלומר, אם אחד מן השותפין, או אחד מן השוק, טוען שמכר לו את מקומו, יש לו חזקה. והביאו תוספתא זו בחי' הרשב"א, בחי' הריטב"א, בחי' הר"ן ב"ב נ"ח ב', ובנ"י פ"ג סי' תשנ"ד ללמדנו שבקבוע במסמר, אף למצרי יש לו חזקה. ועיין מ"ש לעיל ח"ג (עירובין), עמ' 426 ואילך.<br>ואשר לפירושו כאן, נראה שמדברים בסולם של עלייה,<sup class="footnote-marker">34</sup><i class="footnote">עיין מ"ש לעיל ח"ה, יום טוב, עמ' 924.</i> ובסולם צורי דווקא, שיש לו חזקה, ודינו כפתח קבוע.<sup class="footnote-marker">35</sup><i class="footnote">עיין ירושלמי עירובין ספ"ו, כ"ד ע"א, שם פ"ז ה"א, כ"ד סע"ב, בבלי שם נ"ט ב'.</i> ואמרו להלן בסמוך שאין לעלייה ד' אמות, והוא בשיוצא דרך הבית, אבל אם היה לה סולם צורי, או מצרי קבוע במסמר, דינו כפתח, ויש לו ד' אמות. ועיין מ"ש לעיל, שורה 46–47, ד"ה ואשר למרפסת. ועיין בירושלמי עירובין פ"ז ה"א, כ"ד ע"ב. ועיין מ"ש לעיל עירובין עמ' 427 הנ"ל, בהגדרת הירושלמי והבבלי של סולם מצרי.
<small>51-52.</small> <b>היציע, והדות, והעליה, אין להן ארבע אמות. </b>חי' הרמב"ן ב"ב נ"ט ב', ס' הצבא בתמים דעים סי' רכ"ו, מ"ו ע"ד, חי' הר"ן ב"ב ס' א', עמ' 227. ומסיים הרמב"ן: ופותחה לתוך ביתו, וכיון שהיא פתוחה לתוך ביתו אין לה ד' אמות בחצר, שיכול הוא לפרק משאו ולהכניסו בפתחו של בית. ובמשנתנו ב"ב פ"ג מ"ז: בנה עלייה על גבי ביתו, לא יפתחנה לחצר השותפין, אלא אם רצה בונה את החצר לפנים מביתו, ובונה עלייה על גבי ביתו, ופותחה לתוך ביתו. ופירש הרמב"ן הנ"ל את משנתנו ע"פ התוספתא באן. ועיין ברשב"א ובריטב"א שם. ועיין בברייתות שלהלן בסמוך. ועיין ר"מ פ"ה מה' שכנים ה"ח במ"מ ובכ"מ שם.<br>ועל יציע עיין מ"ש לעיל ח"ג (עירובין), עמ' 466, וח"ד (פסחים), עמ' 474.

Halakhah 15

<small>52.</small> <b>חולית הבאר יש לה ארבע אמות. </b>ירושלמי ב"ב פ"א ה"ז, י"ג ע"א, ושם: אף חוליית <b>הבור</b> וכו'. והתוספתא כאן אינה מבדילה בין באר ובור, וכן להלן בסמוך. ואף מסביב לבור הוא מפרק את הדליים מעל כתפו, ומסדרם כדי להעבירם לתוך ביתו. 
<small>52-53.</small> <b>באר הקרוב לאמה מתמלא ראשון, ואם קדם השיני ומילא, הרי זה זריז ונשכר. </b>לעיל יבמות פ"ד ה"ד, עמ' 11: <b>בור</b> הקרוב וכו', ועיין מ"ש לעיל בסמוך. ועיין במסורת התוספתא שם, ומ"ש לעיל שם ח"ו, עמ' 26. 
<small>53-54.</small> <b>בנה בית לפנים מביתו, אין לו בחצר אלא ארבע אמות בלבד. </b>בד: בנה בית לפנים מגנתו וכו'. ובכי"ע: <b>קנה</b> בית לפנים מביתו <b>וגינה לפנים מגינתו</b> אין לו בחצר וכו'. וכן מעתיקים בשם התוספתא בחי' הרמב"ן ב"ב נ"ט סע"ב ובס' הצבא הנ"ל, בחי' הרשב"א ס' א', בחי' הריטב"א והר"ן שם, עמ' 228, ובנ"י שם פ"ג סי' תשנ"ז. ופי' הרמב"ן קנה בית בחצר אחרת, או גינה אחרת, לפנים משלו וכו'. ועיין להלן. 
<small>54-55.</small> <b>חלק בית לפנים מביתו, וגינה לפנים מגינתו וכו'. </b>וכ"ה בחי' הרמב"ן והר"ן, הנ"ל, ושאר הראשונים הנ"ל קיצרו והשמיטו בבא זו. ובכי"ע בטעות: <b>הלוקח</b><sup class="footnote-marker">36</sup><i class="footnote">וצ"ל: החולק.</i> ביתו וכו'. ובד: חלק בית לפנים מביתו, וגינה לפנים מביתו, וגינה לפנים מגנתו וכו'. ויש כאן כפילות בטעות. 
<small>55-56.</small> <b>ולא יפתחם לחצר השותפין, אבל פותחין לתוך שלו. </b>בד בטעות: אבל <b>פותחין</b> לתוך <b>שלוש</b>. ובכי"ע ובשאר הראשונים הנ"ל: אבל <b>פותחן</b> (פותחם) לתוך שלו, והגירסא <b>פותחין</b> (במקום פותחן) אינה ט"ס, עיין מ"ש מהרי"ן אפשטין במבוא לנוה"מ, סוף עמ' 1244 ואילך. וביארו הראשונים הנ"ל את העניין ע"פ משנת ב"ב פ"ג מ"ז, עיין מ"ש לעיל שורה 51–52, ד"ה היציע. והראשונים הנ"ל ציינו גם לתוספתא להלן ב"ב פ"א סה"ד, עיין מש"ש. 
<small>56-57.</small> <b>מי שיש לו פתח במבוי, אין בני מבוי כופין אותו לעשות הימנו דלת למבוי וכו'. </b>במשנתנו (ב"ב פ"א מ"ה): כופין אותו לבנות בית שער ודלת לחצר. ולמשנה זו נסמכה הברייתא שלנו. וכל הברייתות שלנו<sup class="footnote-marker">37</sup><i class="footnote">חוץ מן ההלכות י"ט-כ"ב.</i> הובאו ברי"ף ב"ב פ"א סי' תרי"ט, בפי' הר"י מיגש שם ז' ב',<sup class="footnote-marker">38</sup><i class="footnote">בהוצ' שלפנינו של הר"י מיגש חסרה הרישא, אבל בס' הנר לר"ז אגמאתי, 172 ע"ב, העתיק את כולה בשם הר"י מיגש. ורמז לו גם הרב המגיד בפ"ה מה' שכנים הי"ג.</i> ביד רמה ז' ב' סעי' ע"ו, באו"ז ב"ב סי' י"ד, ב' ע"ד, ברא"ש ב"ב סי' כ"ג, נ"י שם סי' תרי"ט, וחלק מן הברייתות גם בעיטור ח"א, חלוקת קרקעות, הוצ' רמא"י, כ"ד ע"ד, חי' הרשב"א ב"ב ז' ב', שו"ת שלו ח"א סי' תתקי"ב, מאירי ז' ב', עמ' 48, רא"ש ב"ב פ"א סי' מ"ד, חי' הר"ן ז' ב', עמ' 40, ושו"ת הריב"ש סי' רנ"ג. וכן פסקה הר"מ בפ"ה מה' שכינים הי"ג ובטור חו"מ סי' קס"ב.<br>והנה בכל הראשונים הנ"ל (חוץ מן האו"ז) הלשון הוא: אין בני מבוי כופין אותו לעשות דלת למבוי, והמלה "הימנו" חסרה שם. ברם אין עדות זו שוה הרבה, שהרי הרי"ף דרכו לנסח את ההלכה, ותכופות לא דייק במלים בודדות, וכל שאר הראשונים הנ"ל העתיקו מן הרי"ף, וכמה מהם הזכירו כן בפירוש, או שהעתיקו אחד מן השני, וממילא ברור שהגירסא לעשות <b>הימנו</b> דלת שהיא מקויימת גם ע"י ד וכי"ע היא הנכונה. תדע לך שהוא כן שהרי באו"ז הנ"ל, שהוא בוודאי ג"כ העתיק מן הרי"ף גורס: לעשות <b>הימנו</b> דלת. וכבר כתבנו במבוא לירושלמי כפשוטו, עמ' כ"ד: "ועל דבריו (כלומר, על דברי בעל או"ז) יש לסמוך כמו על כ"י ממש". ודרכו היה לבדוק במקור (ולפעמים בכמה נוסחות) כשהעתיק את הנוסח.<br>ואמרנו בתחילת דברינו כאן שהתוספתא נסמכה למשנתנו ששנתה שבני חצר כופין את בן החצר לעשות דלת לחצר, ומוסיפה הברייתא שמי שיש לו פתח במבוי,<sup class="footnote-marker">39</sup><i class="footnote">והוא גר לבדו בחצר, ואין מי שיכוף אותו לעשות דלת לחצר.</i> ובני המבוי רוצים שיעשה <b>ממנו</b><sup class="footnote-marker">40</sup><i class="footnote">כלומר שיוציא ממנו, מתוך הפתח שלו.</i> דלת למבוי אין יכולין לכופו. והכוונה שלהם היא שאם בעל הפתח הוא בסוף המבוי, כשיעשה דלת בתוך פתחו, הרי כשיפתח אותה תסתום את פתח המבוי, ויהא מותר לטלטל בו, עיין בירושלמי עירובין פ"א ה"א, י"ח ע"ד (בברייתא של ר' הושעיא) ולהלן במה"פ שם, ד"ה ולא דא, ובבבלי שם ו' ב'. והסיק הר"י מיגש שם (וממנו ביד רמה ועוד) שהוא הדין שהוא יכול לכוף את האחרים שלא יעשו דלת למבוי, אלא יתירוהו בקורה. ועיין מ"ש להלן בסמוך.
<small>57.</small> <b>שיכול לומר רצוני שאכנס בחבילתי על פתחי. </b>בכי"ו בטעות: רצוי, ונשמטה הנו"ן, אבל בד, בכי"ע ובראשונים: רצוני. ופירושו (לפי מה שכתבנו לעיל) שהוא יכול לטעון, אם דלת הפתח שלי תהיה פתוחה הרי תסתום את המבוי ואצטרך לפתוח אותה כשחבילתי על כתפי (או שאצטרך לפרוק אותה), ואם תהיה סגורה אצטרך לפתוח אותה כשחבילתי על כתפי, וברצוני להכנס ישר לתוך הפתח בחבילתי ולפרוק אותה שם. ועיין במאירי הנ"ל, עמ' 48, ששאל למה בחצר כופין אותו בני החצר לעשות דלת, עיי"ש מה שתירץ. ובאמת בחצר הרי הדלת יכולה להיות פתוחה לפנים החצר ביום, ובלילה סוגרים אותה.<br>וגם כאן הגירסא בנוסחאות של התוספתא: <b>על</b> פתחי. וכ"ה באו"ז הנ"ל (עיין מ"ש לעיל). אבל ברי"ף, בר"י מיגש, ביד רמה, במאירי וברשב"א וברא"ש סי' כ"ג הנ"ל: <b>עד</b> פתחי. ובעיטור וברא"ש הנ"ל סי' מ"ד: על כתיפי. ובנ"י ובריב"ש הנ"ל: על כתיפי עד פתחי. ובשו"ת הרשב"א הנ"ל: רצוני שאכנס בחבילתי על כתפי עד הפתח. ואין כאן אלא פירוש, ולא גירסא אחרת.

Halakhah 16

<small>58-59.</small> <b>שלא להושיב ביניהן לא חייט, ולא בורסי, ולא אחד מכל בעלי אומניות וכו'. </b>רי"ף, ר"י מיגש (גם בהוצאות שלפנינו) יד רמה, או"ז, מאירי, מ"מ פ"ה מה' שכינים ה"ד, נ"י הנ"ל. וכל הברייתא בבבלי ב"ב כ"א ב'. ובהוצ' שלפנינו שם שנו גם "ולא מלמד תינוקות", וזו היא הוספה ע"פ התוספות, וחסר בכי"י ובראשונים. ובכי"י אוקספורד ורומי וביד רמה שנו שם "ולא ספר",<sup class="footnote-marker">41</sup><i class="footnote">עיין דק"ס שם, עמ' 97, הערה נ'.</i> וכן מעתיק באו"ז הנ"ל גם מן התוספתא כאן. ובטעם הדבר, עיין בר"י מיגש, ברש"י בבבלי שם, ברשב"א ובשאר ראשונים שם. 
<small>59-60.</small> <b>לשכנו אין יכולין לכופו. רבן שמעון בן גמליאל או' אף לשכנו יכולין לכופו. </b>בבלי הנ"ל, ועיין להלן ב"ב פ"א ה"ד. ופירש הר"י מיגש הנ"ל שדווקא באחד מן החוץ מעכבין, אבל לא בזה שכבר דר במבוי, ובפירוש אחר שם פירש שאפילו במי שדר במבוי מעכבין, כמו בחצר (עיין בבלי כ"א א'), אלא שאם כבר יש במבוי בעל אומנות כזו, ולא מיחו בו, אף הוא כמוהו. ועיין במאירי ז' ב', עמ' 48, הנ"ל, ובמפרשים לבבלי כ"א ב' הנ"ל. ועיין הפירוש בעיטור, מודעא, נ"ג ע"ג, ועיי"ש בשער החדש אות תשנ"א ואות תשנ"ה. ועיין ר"מ פ"ו מה' שכינים ה"ח. ועיין מ"ש להלן ב"ב פ"א ה"ד הנ"ל, וכנראה שהן שתי ברייתות דומות אבל לא עניין אחד. 

Halakhah 17

<small>60-61.</small> <b>מי שיש לו בית בחצר אחרת, בני חצר אחרת משעבדין אותו לעשות עמהן דלת נגר ומנעול לחצר. </b>רי"ף, יד רמה, עיטור, או"ז, חי' הרשב"א, מאירי הנ"ל, פיסקי רי"ד במעט דבש של ששון, עמ' ל"ח, שו"ת מהר"מ ב"ב, הוצ' מק"נ סי' כ"ח, עמ' 277 (= מרדכי ב"ב סוף סי' תע"ה) רא"ש ב"ב פ"א סי' כ"ג הנ"ל, מ"מ פ"ה מה' שכינים ה"ב, חי' הר"ן ב"ב ז' ב', עמ' 44, אגודה ב"ב סי' ט"ו, כ"ח ע"ד.<br>ופירש במאירי הנ"ל: שמי שיש לו בית בחצר ואינו דר בה, לא הוא ולא אחר במקומו, בשאלה או בשכירות, בני חצר משעבדין אותו לעשות עמהם דלת ונגר ומנעול. ומכל מקום פרשו קצת מפרשים שאין כופין את זה במפתח, שאף הוא אומר אין רצוני להתעכב על הדלת, הא בשאר מינין שיהא הדלת סגור כופין אותו, אעפ"י שאינו דר שם. וכוונתו לעיטור הנ"ל, עיין בשער החדש שם אות מ"ח. ועיין ר"מ פ"ה מה' שכנים ה"ב.
<small>61-62.</small> <b>ושאר כל הדברים אין יכולין לכופו. אם היה שרוי עמהן באותה חצר, משעבדין אותו על הכל. </b>הראשונים הנ"ל, ועיין בר"מ הנ"ל, ולעיל שם בה"א. וצ"ע אם הכוונה גם לבית שער שנשנה במשנתנו, או לדברים שנהגו בני המדינה לעשותם, עיי"ש בר"מ בה"א. 
<small>62-64.</small> <b>מי שיש לו חצר בעיר אחרת, בני העיר משעבדין אותו לחפור עמהן בורות שיחין ומערות, ולתקן את המקוואות ואמת המים. </b>בכי"ו נכפל בטעות "משעבדין אותו".<sup class="footnote-marker">42</sup><i class="footnote">כלומר, משעבדין אותו, בני העיר משעבדין אותו לחפור.</i> ובד נשמטו ע"י הדומות המלים "מי שיש לו חצר בעיר אחרת בני העיר משעבדין אותו", והשאר כלפנינו. ובכי"ע: מי שיש לו חצר בעיר אחרת, בני העיר משעבדין אותו לחפור <b>להם</b> בורות שיחין ומערות ואמת המים וכו', "ולתקן את המקוואות" חסר שם. וצוקרמנדל השמיט כל בבא זו בטעות. ובחי' הרשב"א ז' ב' הנ"ל גורס כגי' ד וכי"ו ("ולתקן את המקוואות"), אבל כנראה שיש כאן אשגרה מלעיל שקלים פ"א ה"ב, עמ' 200, והנכון הוא כגי' כי"ע, וכ"ה ברי"ף, יד רמה, או"ז, פיסקי רי"ד, סמ"ג עשין פ"ב, קס"ד ע"א, רא"ש פ"א סי' כ"ג, מאירי, שו"ת הריב"ש סי' רי"ד הנ"ל ונ"י ב"ב פ"א סי' תרי"ח. וכ"ה בר"מ פ"ו מה' שכינים ה"ג, ובכולם חסר "ולתקן את המקוואות". וכן הובאה ברייתא זו בשו"ת מהר"מ ב"ב, הוצ' מק"נ סי' נ"ח, סוף עמ' 276 (= מרדכי הנ"ל), תשובת ר' אביגדור כ"ץ במרדכי ב"ב פ"ב סי' תקי"ח, אגודה ב"ב סי' ט"ו הנ"ל, חי' הר"ן ז' ב', עמ' 44, ושו"ת הריב"ש סי' קל"ב (בשאלה), וכולם קיצרו והשמיטו גם "אמת המים".<br>ואשר לפירוש הברייתא פירש הר"י מיגש (לפי ס' הנר הנ"ל): שאלמלא אותן שיחין ומערות לא היה אדם יכול לדור באותה העיר, ונמצאת אותה העיר חרבה וכו'. ובחי' הר"ן הנ"ל כתב על משנתנו ב"ב פ"א מ"ה :<sup class="footnote-marker">43</sup><i class="footnote">כלומר, קנה בה בית דירה הרי הוא כאנשי העיר מיד.</i> פי' דווקא שקנה שם בית, ודר שם, הא קנה ולא דר אינו כאנשי העיר, אלא לדבר שהוא תועלת לדירתו, אבל לא לדברים אחרים, והכי איתא בתוספת' דגרסי התם מי שיש לו חצר בעיר אחרת כופין אותו לבנות עמהם בורות שיחין ומערות, ושאר הדברים אין מחייבין אותו, כלומר שאין מחייבין אותו אלא בדברים שהן תועלת דירתו, דמתוך שיש בורות שיחין ומערות באין לדור שם ושוכרין אותה, ואם רצה למוכרה מוכרה ביותר, ואם היה שרוי עמהם וכו', ומהכא משמע דלאו דוקא קנה אלא הוא הדין מי שיש לו חצר בעיר אחרת. וכוונתו שהוא הדין אם עכשיו דר בשכירות, או בשאלה, דינו כאנשי העיר, ולא דברה התוספתא,<sup class="footnote-marker">44</sup><i class="footnote">כלומר, שבשאר דברים אין מחייבין אותו.</i> אלא בשאינו דר שם.
<small>64.</small> <b>ושאר כל הדברים אין משעבדין אותו. </b>כלומר, שאר הדברים שנשנו במשנתנו ב"ב פ"א מ"ה ולהלן הכ"ג. ועיין בשו"ת מהר"מ ב"ב הנ"ל. 
<small>64-65.</small> <b>ואם היה שרוי עמהן באותה העיר, משעבדין אותו על הכל. </b>כלומר הרי הוא כאנשי העיר מיד אע"פ שלא קנה שם בית אלא דר שם בשכירות, או בשאלה, עיין בחי' הר"ן שהעתקנו לעיל בסמוך. ועיין בהגהות הרמ"א חו"מ סי' קס"ג סעיף ב' ובבאור הגר"א שם. 

Halakhah 18

<small>65-66.</small> <b>כופין בני חצר זה את זה לעשות לחי וקורה למבוי. </b>וכ"ה ("בני חצר") גם בד ובכי"ע. אבל ברי"ף, ר"י מיגש,<sup class="footnote-marker">45</sup><i class="footnote">לפי ס' הנר לר"ז אגמאתי, 173 ע"א.</i> ראב"ד<sup class="footnote-marker">46</sup><i class="footnote">בכתוב שם ב"הסגלה" חי"ד, עמ' 42.</i> ושטמ"ק ב"ב ד' ב', יד רמה, או"ז, פיס' רי"ד הנ"ל, שו"ת מהר"מ בר ברוך, הוצ' מק"נ סי' תתס"ה,<sup class="footnote-marker">47</sup><i class="footnote">והובא בשו"ת מהר"י מינץ סי' ז'.</i> עמ' 320, רא"ש הנ"ל, טור חו"מ סי' קס"ג, שו"ת מהר"ח או"ז סי' קנ"ג, מאירי ד' ב', סוף עמ' 22, שם ז' ב', עמ' 49: כופין בני <b>מבוי</b> זה את זה, וכ"ה בר"מ פ"ה מה' שכנים הי"ב. וכ"ה בירושלמי ב"ב פ"א ה"ז, י"ג ע"א, ועירובין פ"ז הי"א, כ"ד ע"ד. ועיין גם בבבלי עירובין פ' סע"א. ולעצם העניין עיין בשו"ת מהר"ח או"ז ומהר"מ בר ברוך הנ"ל.<br>ובנ"י ב"ב פ"א סי' תרי"ח הנ"ל (בד' קושטא): כופין בני <b>העיר</b> זה את זה וכו'.
<small>66-67.</small> <b>כופין בני בקעה זה את זה לעשות ביניהן חריץ ובן חריץ. </b>רי"ף, ראב"ד, יד רמה, ס' הנר (לר"ז אגמאתי 173 ע"א), או"ז, פיסקי רי"ד, מהר"ח או"ז הנ"ל, עליות דר' יונה ב"ב ד' ב', עמ' כ"ג, חי' הרשב"א שם (י"ט ע"א מן הספר), מאירי (בשם הראב"ד), עמ' 22, ושם עמ' 49, רמב"ן ד' ב', ד"ה מתני', ומלחמות שם, רא"ש ונ"י הנ"ל, ופסקה הר"מ בפ"ו מה' שכנים ה"ב.<br>ובחי' הראב"ד שבשטמ"ק הנ"ל הביא ברייתא זו והתקשה בה מאד, ושאל אם הדין הוא שיכול לכופו לעשות ביניהן חריץ ובן חריץ למה להם ההיקף שבחוץ (עיי"ש בבבלי ד' ב'), והרי ברייתא זו נשנית גבי הלכתא דדינא שאינן תלויות במנהג,<sup class="footnote-marker">48</sup><i class="footnote">כלומר, אם נהגו לגדור בבקעה, או שלא נהגו.</i> דומיא דכפייה בלחי וקורה, או בקניית ס"ת, עיי"ש שנדחק מאד.<br>והנה הגירסא "ביניהן" היא בכל נוסחאות התוספתא ובכל הראשונים הנ"ל,<sup class="footnote-marker">49</sup><i class="footnote">חוץ משנים שנביא להלן.</i> ומתוך המשא והמתן שם נראה שפירשו בין שדה של אחד לחבירו. ובמאירי הנ"ל, עמ' 22 (בשם הראב"ד): כופין בני בקעה זה את זה לעשות חריץ ובן חריץ, <b>ר"ל</b> בינו לבינו. וקשה להניח שחסרה לפניו המלה "ביניהן" שישנה בכל הנוסחאות, ואף בנוסח הראב"ד, אלא שפירשו כאן "ביניהן" בינו לבין חבירו, ואף שגם להלן שם, עמ' 49, העתיק בלי המלה "ביניהן".<br>ובחי' הרמב"ן ובחי' הרשב"א תירצו שאין חריץ ובן חריץ מועילים אלא לגבי חיה, ובמקום שיש גדר אין צורך בהן, ומה שאמרו במשנת ב"ב ספ"ז: מקום הגדר, חריץ ובן חריץ (ועיין בבבלי שם ק"ז סע"ב ואילך), הוא במקום שנהגו לגדור בבקעה.<br>ובס' הנר לר"ז אגמאתי, 173 ע"א: כופין בני בקעה זה את זה לעשות <b>ביניהן</b> חריץ ובן חריץ וכו', ר' יוסף הלוי ז"ל וכו' כופין בני בקעה לעשות <b>להן</b> חריץ ובן חריץ, פיר' כדי שלא תקפוץ החיה ותכנס לבקעה, כי ההיא דתנן (משנתנו הנ"ל) ומקבל עליו מקום גדר, חריץ ובן חריץ. ומדבריו מוכח שפירש שהכוונה היא שכופין בני בקעה לעשות להן גדר מסביב לבקעה, "כדי שלא תקפוץ החיה ותכנס לבקעה". וכן בעליות דרבינו יונה ד' ב', עמ' כ"ג: ואע"פ שאין השותפין כופין זה את זה לגדור, לא בין זה לזה ולא בינם לבין רשה"ר, אבל כופין זה את זה לעשות חריץ ובן חריץ <b>סביבות הבקעה</b> לשמור את הבקעה מן החיות, דתניא בתוספ' כופין בני בקעה זה את זה לעשות ביניהם חריץ ובן חריץ, <b>פי' ביניהם בשותפות</b>, ולעשות חריץ ובן חריץ כופין זה את זה, ולא לעשות גדר. וכן במאירי, עמ' 23, הנ"ל: ולא עוד אלא שלדעתי חריץ ובן חריץ לא בין אדם לחברו הוא, אלא חריץ לשפת כל הבקעה, בין כל הבקעה לבין רשות הרבים.

Halakhah 19

<small>67-68.</small> <b>חמש חצרות הפתוחות למבוי אחר ונתקלקלו.. כולן משמשות עם החיצונה, והחיצונה משמשת לעצמה וכו'. </b>ובד: למבוי אחד ונתקלקלו וכו'. אבל בכי"ע חסר "ונתקלקלו", וחסר גם בשו"ת הרא"ש כלל ק' סי' ב' שהביא את כל הברייתא בשם התוספתא כאן. וכן חסר "ונתקלקלו" גם בברייתא שבבבלי ב"ב י"א ב'. ולפנינו אשגרה מלמטה בסמוך, כמו ששער בח"ד.<br>ולשון הברייתא כשהיא לעצמה היא פשוטה, והמדובר הוא במבוי הרגיל שצדו אחד סתום, וצדו השני פתוח לר"ה, וחמש חצרות זו על יד זו פתוחות למבוי. ומלמדת הברייתא שהחיצונה (כלומר, החצר שהיא לצד רה"ר) משמשת לעצמה, וכולן משמשות עמה. ולשיטת רש"י וסייעתו שנתנו ד' אמות גם לפתחים הפתוחים למבוי, הרי הפירוש פשוט שהחיצונה משמשת לעצמה, שלה לבדה יש זכות של ד' אמות לפרוק המשא, אבל גם לשאר החצרות יש זכות מעבר לרה"ר, והן משמשות עם החיצונה. וכן הדין גם בשניה והלאה, אבל הפנימית (כלומר, הקרובה ביותר לצד הסתום) משמשת עם כולן, ומשמשת לעצמה, ואין אחרים משמשין אתה.<br>ולשיטת הראשונים שחולקים על רש"י,<sup class="footnote-marker">50</sup><i class="footnote">עיין בתוספות ב"ב י"א ב', ד"ה אחד, ובשאר הראשונים במקומו.</i> וסוברים שלא נתנו ד' אמות לפתחים שבמבוי, פירושו שהחיצונה משמשת לעצמה, כלומר, כנגד חצרה בלבד, אבל השאר משמשין עמה, ובפנימית הוא להפך, שהיא משמשת לעצמה, כלומר, כנגד חצרה, וגם עם השאר, אבל החיצונות אינן משמשות עמה, כמו שפירש הרא"ש בשו"ת הנ"ל, ואין צורך בדוחק שבתוספות י"א ב', ד"ה והפנימית. ועיין הסיגנון להלן, שורה 74 ואילך.<br>ברם בברייתא עצמה לא נתבארו זכויות השימוש ותוצאותיהן המעשיות. ובבבלי י"א ב': אמר רב הונא אחד מבני מבוי שבקש לסתום כנגד פתחו, בני מבוי מעכבין עליו. מיתיבי חמש חצרות פתוחות למבוי וכו'. ומכאן שפירשו שהזכות של "לעצמה" היא לעניין סתימת המבוי, והפנימית שהיא משתמשת לעצמה ועם החיצוניות (אבל החיצוניות אינן משתמשות עמה) יש לה זכות לסתום את המבוי שכנגדה, וקשה לרב הונא שאמר שכל אחד שבקש לסתום (ואפילו הפנימי), החיצוניים מעכבין עליו. והנה בעיניין סתימת המבוי נחלקו הראשונים, ורש"י פירש שהכוונה להיקף מחיצות מסביב הארבע אמות, ור"ח פירש שהכוונה שהפנימית רוצה לסתום את רוחב המבוי כנגד פתחו,<sup class="footnote-marker">51</sup><i class="footnote">עיין בתוספות הנ"ל (הערה 50) ובחי' הרמב"ן שם.</i> והר"מ (פ"ה מה' שכינים הט"ז) פירש שהכוונה לאחד שבנה איצטבא כנגד פתחו, וע"י כך צריכים העוברים להקיפה. ויש שפירשו שהכוונה היא אם יש רשות לפנימי לפתוח עוד פתח לצד פנים, עיין בר"מ הנ"ל, במאירי עמ' 80, ובשו"ת הרא"ש הנ"ל. והסיקו בבבלי שם שרב הונא סובר כר' שמעון בן אלעזר להלן בסמוך.
<small>69-70.</small> <b>רצו בני הפנימית לפתוח להן פתח ממקום אחר, יכולין לעכב על ידן. </b>בבבלי י"א ב': בעא מיניה רב הונא מרב אמי, אחד מבני מבוי שבקש להחזיר פתחו למבוי אחר בני מבוי מעכבין עליו, או אין מעכבין עליו. א"ל בני מבוי מעכבין עליו. אכסניא לפי בני אדם מתחלקת וכו'. והיא הגירסא שלפנינו וגירסת הגאונים, עיין בחי' הרמב"ן שם. אבל בכמה כי"י וראשונים חסר "א"ל בני מבוי מעכבין עליו" ופירשו שאין כאן אלא שאלה אחת, והיינו ששאל אם העיכוב הוא משום הספק, שמא אכסניא<sup class="footnote-marker">52</sup><i class="footnote">ופירש אכסניא, אכסניא של מלך, ξένια, כלומר, מס בשביל החיילות המאוכסנים אם היא לפי הפתחים. ועיין ירושלמי ב"ק פ"ג ה"א, ג' ע"ג (בעניין אכסניי פרכא, ובפי' ר"י לוי שם, עמ' 67).</i> לפי הפתחים, ולפיכך יכולים בני המבוי לעכב שאם יחזיר את פתחו למקום אחר לא ישתתף עמהם, עיי"ש בחי' הרמב"ן, הרשב"א ור"מ פ"ה מה' שכינים הט"ו ובכ"מ שם. ועיין בדק"ס, עמ' 52, הערה ס'. והסתייע הרמב"ן גם מן התוספתא כאן שאין כאן עניין של מס, אלא ריבוי הדרך, כפי שמוכח מן העניין כאן, ובבבלי הנ"ל הן שתי בעיות. והתוספתא היא גם בשו"ת הרא"ש הנ"ל ובשו"ת הרשב"א ח"ב הנ"ל ובח"ג סי' קע"ה (בשם הרמב"ן). ועיין לעיל הי"ב ומש"ש שורה 46.<br>ולפי פשוטו הכוונה כאן שבני המבוי שפותח בתוכו את הפתח יכולין לעכב עליו, מפני שמרבה עוברים ושבים שיבואו מרשות אחרת דרך המבוי החדש, כמו שפירשו הרמב"ן, הרשב"א ועוד. ובוודאי שבני המבוי שפתח מתוכו יכולים לעכב עליו, עיי"ש בחי' הרמב"ן.
<small>70-71.</small> <b>היה סתום, ונמלך לפותחו, מעכב על ידן. </b>בבבלי הנ"ל: <b>אין</b> בני מבוי מעכבין על ידן. וכבר אמרו להלן שם שאם פרץ את פצימיו מעכבין על ידו. 
<small>71-72.</small> <b>דברי ר', ר' שמעון בן לעזר או' חמש חצירות הפתוחות למבוי כולן משתמשות למבוי. </b>וכ"ה בבבלי הנ"ל. אבל בד ובכי"ע בטעות: דברי ר' שמעון בן אלעזר. חמש וכו'.<sup class="footnote-marker">53</sup><i class="footnote">בד: הפתוחות לחנו', וצ"ל: למבו'.</i> ובבבלי שם עניין פתיחת הפתח, ועניין אם היה סתום, היא ברייתא אחרת, ואינה המשך של חמש חצרות הנ"ל, ולפיכך שאלו חצרות מאן דכר שמיה, והחסירוה ושנו אותה כמו שהיא לפנינו, עיי"ש. ור"ש בן אלעזר סובר שגם החיצונות יכולות להשתמש במבוי כנגד הפנימיות, ואם יסתמו שם יצטרכו העוברים והשבים להדחק במקום יותר מצומצם וירבו אשפה וזבל. ותירצו בבבלי שרב הונא הסובר שכל בני המבוי יכולים לעכב הוא בשיטת ר' שמעון בן אלעזר. 

Halakhah 20

<small>72-73.</small> <b>חמש דיוטאות משתמשות בביב אחד, ונתקלקל, כולן משתמשות עם הראשונה, והראשונה משמשת לעצמה. </b>בירושלמי ספ"א, י"ג ע"א: חמשה דיוטות שהיו משתמשות <b>בביב</b> (כ"ה בכיר"ז, ובדפוסים בטעות: בבית) ונתקלקל, כולהם מתקנות עם התחתונה, והתחתונה מתקנת כנגדה. ובד: חמש דיוטאת משתמשות <b>בבת</b> אחת וכו'. ובכי"ע: חמש <b>חצירות</b> משתמשות בביב אחד ונתקלקל הביב וכו'. ועיין בבלי ב"מ ק"ח א'.<br>ולעיל בהי"ט דברו בזכויות החמש, וכאן מדברים בחובותיהן, והוא דין אחד, אם יש לו זכות שימוש, יש לו כנגדו חובת תיקון. ואם נתקלקל ונסתם הביב בראשונה (כלומר, בראשונה מן הקרקע, בתחתונה), הרי יצאו המים המזוהמים והשופכים לתוך כל הדיוטאות, והם כולם משתמשים בביב, לפיכך חלה על כולם חובת התיקון ביחד עם התחתונה.
<small>74.</small> <b>והשאר משמשות עם השנייה, והשנייה משמשת לעצמה. </b>וכאן אם נתקלקל הביב בשנייה יצאו המים לעליונות בלבד, אבל התחתונה לא איכפת לה בכך, ואין לה שום זכות שימוש במה שלמעלה ממנה, שאם יסתם שם הביב יכנסו המים לעליונות ולא לתחתונה. ובירושלמי הנ"ל: והשאר עם (כלומר, מתקנות) השנייה, והשנייה מתקנת כנגדה, והיא היא. 
<small>74-75.</small> <b>שלישית שבכולן משתמש' לעצמה, ומשמשת עם כולן. </b>וכ"ה ("שלישית") גם בד ובכי"ע. ובירושלמי הנ"ל: והעליונה מתקנת כנגד' ומתקנת עם כולם. ואף לפנינו הכוונה השלישית שבכולן (חוץ מן השתים שמנו כבר, והיא החמישית), והיא העליונה. 
<small>75-76.</small> <b>העשוי לכביסה אין ממחין בידו לגשמים, [לגשמי'] אין ממחין בידו לכביסה. </b>בכי"ו נכפל בטעות "לכביסה אין ממחין בידו". ובכי"ו ובכי"ע נשמטה המלה לגשמים שהסגרתי, אבל כ"ה בד, בחי' הרמב"ן ב"ב ו' א', בחי' הרשב"א שם (כ"ד ע"א מן הספר, אלא שיש שם כפילות מוטעה), בחי' הר"ן שם, עמ' 35, ובנ"י שם פ"א סי' תר"ו.<br>ובירושלמי ב"ב ספ"א, י"ג ע"א: היו עשוין לגשמים, יכולין למחות בידן לכביסה, לכביסה, אין יכולין למחות בידן לגשמים. ופירש בפ"מ שאם היו בורות בחצר לקבל מי גשמים יכולים למחות זה על זה מלהשתמש שם לכביסה, אבל לא להפך. אבל כבר ראה בח"ד כאן שגם בירושלמי הכוונה לביבין, כמו שהוא בתוספתא לפנינו. והירושלמי חולק על התוספתא. ובבבלי ב"ב ו' א': אחזיק לנטפי אחזיק לשפכי, אחזיק לשפכי לא אחזיק לנטפי, ורב יוסף אמר אפילו אחזיק לשפכי אחזיק לנטפי. ופירש רש"י: היתה לו חזקה בחצר חבירו שיטפטף <b>גגו מי גשמים</b> לתוכו על פני כל אורך גגו בלא מרזב. אחזיק לשפכי. אם רצה עושה מרזב ויקלח כל מימי הגג במקום אחד, דהא עדיפא ליה לבעל החצר. ועיין ביד רמה במקומו, ובר"מ פ"ח מה' שכינים ה"ו. ובחי' הריטב"א שם: דנראין הדברים דאי כשהחזיק שירדו מגגו על חצר חברו בהא ליכא מאן דאמר דהחזיק לגשמים להוי חזקה למימי תשמיש, ואם שהחזיק בהם בביב של חברו שפתח לביתו, או למבוי, החזיק בכולן. וכן אמרו <b>בתוספתא</b> החזיק למי גשמים החזיק למי תשמיש. ורבינו שינה את לשון התוספתא וניסחה לפי פירושו, שהכוונה היא שאם החזיק לתשמיש (לכביסה) אין ממחין בידו לגשמים, וכן להפך, ופירושו דחוק מאד, ולפי העניין בתוספתא ובירושלמי אין מדברים כאן בחזקה.<br>ובתוספת ראשונים (ירושלים תפרח"י) עמ' 131, העתקתי את לשון הרמב"ן הנ"ל שגרס כלפנינו בתוספתא בדפוסים ופירשה לעניין צינורות המקלחות מים מן הדיוטאות, והיינו שהביב נשתעבד לכל הדיוטאות ואין ממחין לא לגשמים ולא לכביסה. וההלכה הובאה לכאן מפני שבבבא שלפניה יש הבדל בשימוש הדיוטאות, והוא שבמי שופכין לא איכפת להם לתחתונות אם ישפכו בעליונות, ולא יגיעו אליהן, אבל במי גשמים לשתייה, או לכביסה, אין הבדל בין התחתונים לעליונים וכולם רוצים בביב מתוקן שיגיעו המים אליהם.<br>והתוספתא אינה מחלקת בין מי גשמים (לשתייה) לבין מים לכביסה, ושניהם חיי נפש, כר' יוסי להלן הלכה ל"ה, שורה 114. ועיין לעיל שביעית פ"ו הכ"ה, עמ' 194, ומקבילות במסה"ת שם. ועיין מ"ש לעיל שם ח"ב, עמ' 569, והירושלמי כאן ספ"א הנ"ל מחלק ביניהן.

Halakhah 21

<small>76-77.</small> <b>חמש גנות משתמשות באמה אחת, ונתקלקלה, כולן מתוקנות עם העליונה וכו'. </b>וכן בירושלמי ב"ב ספ"א י"ג ע"א:<sup class="footnote-marker">54</sup><i class="footnote">בכיר"ז. ובהוצאות שלפנינו משובש.</i> חמש גנות שהיו משתמשו' באמה וכו'. וכן בבבלי ב"מ ק"ח א': חמש גנות המסתפקות מים ממעין אחד וכו'. ועיין לעיל הט"ו, ושם מדברים באמה של הפקר, עיין מש"ש, שורה 52–53, ד"ה באר.<br>והנה צרכי הגינות הם הפוכים מצרכי הדיוטאות בעניין ביב של שופכין, ובנידון דידן לא איכפת כלל לעליונות אם המים לא יגיעו לתחתונות, אבל התחתונות מעוניינות שהמים יגיעו להם, ואם לא יגיעו לעליונות אף להם לא יהיו מים, ולפיכך גם ההלכות כאן הפוכות מהלכות ביב של שופכין.

Halakhah 22

<small>79-80.</small> <b>כופין בני חצר זה את זה לעשות לחצר גב גבוה עשרה טפחים. </b>וכ"ה ("גב") גם בד. ובכי"ע: <b>גג</b> וכו'. והנכון כלפנינו, וכ"ה גם להלן ב"ב פ"ב הי"ג: עשה להן גב<sup class="footnote-marker">55</sup><i class="footnote">כ"ה שם בכי"ו ובכי"ע, אבל בד: גג.</i> עשרה טפחים וכו', והוא מלשון המקרא,<sup class="footnote-marker">56</sup><i class="footnote">יחזקאל ט"ז כמה פעמים, ועיי"ש ברד"ק ט"ז, ל"ט.</i> ובלשון חכמים, גובה,<sup class="footnote-marker">57</sup><i class="footnote">בבבלי ב"ק נ' ב': דעבד גובה ברה"ר.</i> גבשושית, וכדומה. וגובה עשרה טפחים מספיק שלא יתפס עליו כגנב, ובמקום שאין היזק ראייה, ואין צורך בד' אמות (כמשנתנו ב"ב פ"א מ"ד). ועל עצם היזק ראייה, עיין בהגהות ר' מתתיהו שטרשון ב"ב ב' ב'.<sup class="footnote-marker">58</sup><i class="footnote">על מאמר רב: אסור לאדם לעמוד בשדה חבירו בשעה שהיא עומדת בקמותיה.</i> ואפשר שהתנא סובר שהיזק ראייה לאו שמיה היזק, ועיין מ"ש להלן בסמוך ד"ה ר' יוסי. 
<small>80.</small> <b>בחזקת שנתן. שומעין לו שלא לסמוך את הקורה. </b>וכ"ה בד ובכי"ע. וכנראה שהברייתא סמוכה למשנתנו ב"ב פ"א מ"ד הנ"ל, בכותל חצר שנפל, שאמרו שם: בחזקת שנתן, ולפנינו פיסקא ממשנתנו. ופירש בח"ד שצריך למחוק את המלה "שלא", ופירושה ששומעין לשני אם רוצה לסמוך את הקורה על החצי שלו. 
<small>80-81.</small> <b>לפיכך בחזקת שלא נתן. אין שומעין לו לסמוך את הקורה. </b>וכ"ה (לפיכך) גם בד, ובכי"ע חסרה המלה לפיכך. והכוונה כאן כאילו היה כתוב: בחזקת שלא נתן, לפיכך אין שומעין לו לשני אם רוצה לסמוך לו את הקורה, עיין במשנתנו הנ"ל, ולפנינו פיסקא ממשנתנו הנ"ל: בחזקת שלא נתן, כלומר ביותר מן השיעור שחייבו אותו חכמים. 
<small>81-82.</small> <b>ר' יוסי או' אם היה שם אחד מעכב, הופך את החזית וכו'. </b>ר' יוסי סובר שאין כופין את השותפין לעשות מחיצה בחצר ודווקא "אם רצו" (כמשנתנו בב"ב רפ"א, ועיין בבלי שם, ב' ב') בונין באמצע אבל אם אחד מן השותפין מעכב אין כופין אותו, ומשום כך מי שרוצה לבנות בונה ועושה חזית לצידו, ולפיכך אם נפל הכותל העצים והאבנים שלו, כמשנתנו בב"ב פ"א מ"א ומ"ב. 

Halakhah 23

<small>82-83.</small> <b>כופין בני העיר זה את זה לבנות להן בית הכנסת וכו'. </b>בה"ג ה' צרכי ציבור, ד"ו מ"ו ע"ג, הוצ' ר"ע הילדיסהיימר, עמ' 228. וברי"ף הנ"ל לעיל שורה 56–57, ד"ה מי שיש לו, דלג על הלכות י"ט-כ"ב, והמשיך אחרי "חריץ ובן חריץ" בהלכה שלנו. וכ"ה ביד רמה ז' ב' סי' ע"ו ואו"ז ב"ב סי' ט"ז ברא"ש ב"ב פ"א סי' כ"ד ובנ"י שם סי' תרי"ט, שצוינו לעיל שם, וכולם שאבו מן הרי"ף. וכן כתב הראב"ד שצויין לעיל שורה 65–66, ד"ה כופין בני חצר: דהא תוספתא<sup class="footnote-marker">59</sup><i class="footnote">כלומר, שכופין בני בקעה זה את זה לעשות ביניהן חריץ.</i> גבי הלכתא דדינא קתני לה, לפי שאין תלויות במנהג, דקתני התם כופין בני מבוי זה את זה לעשות להם לחי או קורה, כופין בני בית הכנסת זה את זה לקנות להם ס"ת. וכ"ה בשמו גם במאירי שם, סוף עמ' 22, ורבינו קיצר, אבל ברור שהעתיק מן הרי"ף ודלג על הלכות י"ט-כ"ב שהן בוודאי הלכות פסוקות, ואין תלויות במנהג. והברייתא שלנו הובאה גם בס' חסידים הוצ' מק"נ סי' תקכ"ו, עמ' 149, פיסקי רי"ד בס' מעט דבש הוצ' ששון, עמ' ל"ח, שו"ת מהר"מ ב"ב סי' תתקי"ח,<sup class="footnote-marker">60</sup><i class="footnote">= ד' קרימונא סי' י', תשובות מיימוניות השייכות לס' קניין סי' כ"ט, פיסקי ריקנטי סי' תפ"ד. ועיין מרדכי ב"ב פ"א ריש סי' תע"ח.</i> שם סי' תתרי"ו,<sup class="footnote-marker">61</sup><i class="footnote">מרדכי הנ"ל, הגה"מ רפי"א מה' תפילה, שו"ת מהרי"ל סי' ל"ו, עיי"ש.</i> הנ"ל, הוצ' מק"נ סי' תתס"ה,<sup class="footnote-marker">62</sup><i class="footnote">= שו"ת מיימוניות השייכות לס' קניין סי' כ"ז, שו"ת מהר"י מינץ סי' ז'.</i> עמ' 320, סמ"ג עשין פ"ב, קס"ד ע"ב, שו"ת מהר"ח או"ז סי' קנ"ג, מאירי ב"ב, עמ' 49 (ושם בטעות: בני בקעה), חי' הר"ן ז' ב', עמ' 44, טור חו"מ ריש סי' קס"ג, רבינו ירוחם ס' אדם, נתיב ג' ח"ח,<sup class="footnote-marker">63</sup><i class="footnote">ושם: כד פשוט בתוספת דבתרא. ונראה שאין הכוונה לתוספתא פרק בתרא דב"מ, אלא לרא"ש ב"ב שממנו שאב. ועיין גם לעיל שם נתיב ב' ח"א. ועיין להלן הערה 65.</i> מ"מ פ"ו מה' שכינים ה"א, אגודה ב"ב סי' ט"ו, כ"ה סע"ד, תשב"ץ ח"ג סי' ה', רשב"ש ריש תיקון סופרים (ביבין שמועה נ"ד ע"ד). ופסק הר"מ בפ"ו מה' שכנים ה"א.<br>והנה הגירסא שלפנינו בתוספתא בכל הנוסחאות היא: <b>לבנות</b> בית הכנסת, וכן מעתיק בה"ג, ברי"ף ובראשונים הנ"ל (חוץ מאלה שנפרוט להלן). אבל ברא"ש ורבינו ירוחם הנ"ל: <b>לקנות</b> בית הכנסת. וכן בשו"ת מהר"מ ב"ב הוצ' מק"נ הנ"ל: <b>לקנות</b> להם בית הכנסת.<sup class="footnote-marker">64</sup><i class="footnote">אמנם באותה תשובה במיימוניות הנ"ל (לעיל הערה 62), וכן בשאר התשובות שציינתי לעיל, הגירסא היא "לבנות", אבל גם בשו"ת מהר"י מינץ הנ"ל (לעיל הערה 62): לבנות, אבל אח"כ הוא ממשיך: עוד איתא במרדכי פ"ק דב"ב אהא דכופין בני העיר זא"ז <b>לקנות </b>להם בית הכנסת וכו', מההיא דכופין בני העיר זא"ז <b>לקנות </b>בית הכנסת.</i><br>ובתשב"ץ ח"ג סי' ה' הנ"ל: שכתב (הרמב"ם הנ"ל) שיכולין בני העיר לכוף זה את זה <b>לבנות</b> בית הכנסת, וברייתא היא שנויה בתוספתא בפ' בתרא דמציעא והביאה הרי"ף ז"ל בפרק קמא דב"ב. ולשון התוספתא היא <b>לקנות</b> בית הכנסת, והוא ז"ל כתב <b>לבנות</b>. וכנראה, שמי שהוא קיצר וכתב לקנות בית הכנסת וספר תורה. ואעפ"י שאין שום הבדל למעשה בין הגירסאות עמדתי על כך באריכות, כדי להוכיח שאסור לנו להחליט בוודאות שיש כאן טעות סופר פשוטה בראשונים (קו"ף במקום בי"ת).
<small>83.</small> <b>ולקנות להן ספר תורה ונביאים. </b>וכ"ה בד ובכי"ע ובס' חסידים עמ' 228 הנ"ל, ולא נזכרו שם "כתובים". אבל בה"ג, ברי"ף ובראשונים הנ"ל: תורה ונביאים <b>וכתובים</b>. וכן פסק הר"מ הנ"ל. 
<small>83-84.</small> <b>ורשאין בני העיר להתנות על השערים, ועל המדות, ועל שכר פועלין וכו'. </b>כל הברייתות בחי' הרשב"א ב"ב ט' א' (כ"ח ע"ב מן הספר), בשו"ת שלו ח"ד סי' קפ"ה ושו"ת מהרי"ק סי' קפ"א, ד' קרימונא, קנ"ט ע"א.<sup class="footnote-marker">65</sup><i class="footnote">ושם: כך היא שנויה בתוספת' דפרק קמא דבבא בתרא.</i> ובבא זו גם בבבלי ב"ב ח' ב'. ופירש ביד רמה שם סי' צ"א (וכנראה שהוא מפי' הר"ח, עיין בס' הנר לר"ז אגמאתי, 175 רע"ב): "רשאין להתנות על השערים שלא ימכרו סאה של חטים ביתר מכך וכך מעות, וכן שאר הדברים, ועל המדות שיהו גדושות, או להוסיף עליהן, ועל שכירות הפועלים שלא יהא רשות לפועל להשכר ליומו ביתר מכך וכך, ולא יהא רשות לבעל הבית לשכרו ביתר מיכן". וכן פירש במיוחס לרבינו גרשום שם. ונראה שהוא הדין להפך, שלא יישכר ליומו בפחות, ולא יהא רשות לבעל הבית לשכרו בפחות, אלא שרבותינו פירשו על התנאים והמצב שבזמנם. 
<small>84-85.</small> <b>רשאין לעשות קיצתן. </b>וכ"ה בד ובכי"ע. וכ"ה ברשב"א הנ"ל, ברשב"ש סי' תט"ז, רד"ה ואומר, שם סי' תקע"ג. ועיין סמ"ק סוף סי' פ"ב. ובבבלי הנ"ל: <b>ולהסיע</b> על קיצתן. ובכי"פ שם: ולהסיע <b>את</b> קיצתן. ופירש בח"ד "לעשות" מלשון גט מעושה (גיטין פ"ט מ"ח), כלומר, לכפות ולהכריח שיצייתו לקיצתן. ואף בבבלי "להסיע" פירושו להעשיא, כלומר, לכפות ולהכריח, עיין בשנו"ס לעיל פסחים, עמ' 184, לשורות 17, 19, ועמ' 185 לשורה 21. 
<small>85.</small> <b>רשאין בני העיר לומר כל מי שיראה אצל פל' יהא נותן כך וכך. </b>וכ"ה בחי' הרשב"א ב"ב מ' א' הנ"ל, וכ"ה בשו"ת שלו ח"ב סי' רס"ח. ובשו"ת המיוחסות סי' ס"ה (בד"ו): ובתו' תני' רשאין בני העיר לומר כל מי שיראה אצל פלוני <b>ופלו'</b> יתן כך וכך וכו'. וכן מעתיקה במהרי"ק סי' קפ"א הנ"ל. ובכפו"פ פמ"ד, הוצ' לונץ, עמ' תקצ"ד (ד"ו, עמ' ת"ו): וכדאיתא בתוספות שם רשאין בני העיר לומר כל מי <b>שירצה</b> (!) אצל פלוני יהא נותן כך וכך (ודבריו לקוחים משו"ת המיוחסות הנ"ל). ועיין בשו"ת הריב"ש סוף סי' קל"ב, שם ריש סי' שצ"ט, תשב"ץ ח"ב סוף סי' ט"ז, ועיי"ש ח"ג סי' כ"ד, מהרי"ק הנ"ל, שו"ת מהר"מ אלשקר סי' מ"ח וסי' מ"ט. וכנראה שפלוני זה היה מרוחק מטעם בני העיר, ועל כן גזרו קנס על כל מי שייראה אצלו. 
<small>85-86.</small> <b>וכל מי שיראה אצל מלכות יהא נותן כך וכך. </b>בכי"ו בטעות: אצל פלנית,<sup class="footnote-marker">66</sup><i class="footnote">אמנם גירסא זו אפשרית, והכוונה לאשה שאינה הגונה, אבל גירסת ד וכי"ע מקויימת ע"י כל הראשונים, וגירסת כי"ו היא באשגרה מלעיל (אצל פלני).</i> ותקנתי ע"פ ד וכי"ע. וכן בספר מתיבות,<sup class="footnote-marker">67</sup><i class="footnote">לפי ספר האשכול, הוצ' ר"ח אלבק, עמ' 164.</i> הוצ' רב"מ לוין, עמ' 80: ורשאין בני העיר להתנות כל <b>מה</b> שיראה אצל מלכות יהא נותן כך וכך. וכ"ה (כל מ י) בחי' הרשב"א הנ"ל, בשו"ת שלו ח"ב סי' רס"ח ובמיוחסות הנ"ל, בכפו"פ הנ"ל<sup class="footnote-marker">68</sup><i class="footnote">בד"ו. אבל אצל לונץ בטעות: ירצה, כברישא, שהעתקנו לעיל בפנים.</i> ושאר ראשונים.<br>ובתשובת ר"ת (מרדכי ב"ק סי' קע"ט): וכן מפורש בתוספתא על מי שיראה לשולטן, או להגמון, יתן כך וכך. ומלשונו משמע שפירש יראה, יראה, יחוי (בבבלי) ולהראות סתם למלכות פירושו למסור, דוגמת φαίνειν ביוונית. אבל בכי"ע: וכל מי שייראה אצל מלכות, אינו יכול להתפרש כן. ובשו"ת הרשב"א ח"ד סי' קפ"ה: רשאין בני העיר לומר כל מי <b>שילך</b> אצל מלכות וכו'. וקנסו את כל מי שיראו אותו אצל מלכות, שהרי אי אפשר להוכיח שלא גרם נזק, וליתר תוקף קנסו את כל מי שייראה שם. ועיין בראשונים הנ"ל (לעיל שורה 85, ד"ה רשאין).
<small>86-87.</small> <b>כל מי שתרצה או מ' שתרעה פרתו בין הכרמים יהא נותן וכו'. </b>בד: כל מי <b>שרצה</b>, או שתרעה פרתו בין <b>הזרעים</b> וכו'. ובכי"ע: וכל מי שתרעה פרתו בין הזרעים וכו'. ובחי' הרשב"א הנ"ל: כל מי שתרצה, או תרעה פרתו, בין הזרעים וכו' ובשו"ת שלו ח"ד סי' קפ"ה הנ"ל: וכל מי <b>שתרעה</b> בהמתו, או תרעה פרתו בין הזרעים וכו'. ובשו"ת הריב"ש ריש סי' שצ"ט הנ"ל: כל מי <b>שתראה</b> (כ"ה בד"ר) פרתו בין הזרעים וכו'. ובשו"ת מהר"מ אלשקר סי' מ"ט הנ"ל: וכל מי שתרעה פרתו <b>אצל</b> הזרעים וכו'. וכנראה שהגירסא הנכונה היא: כל מי שתרעה, או שתראה בין הזרעים וכו', כלומר קונסים אפילו את אלה שראו את בהמתם בין הזרעים, אפילו לא ראו אותה רועה שם.<br>ושמא "מי שתרצה" היא גירסא ממוזגת, כלומר, מי שתי (= שתהי) רצה וכו'. השוה גי' ד.
<small>87.</small> <b>וכל מי שתראה בהמת פלנית יהא נותן כך וכך. </b>בד: וכל מי שתרעה בהמה פלוני יהא וכו'. ובחי' הרשב"א הנ"ל: וכל מי <b>שירעה</b> בהמת פלוני יהא נותן כך וכך. וכנראה שזו היא הגירסא הנכונה, וכאן קנסו את הרועה, ולא את בעל הבהמה. 
<small>87-88.</small> <b>רשאין לעשות קיצתן. </b>וכ"ה בכל הנוסחאות וברשב"א הנ"ל, והברייתא חוזרת על מה שאמרה לעיל, ומלמדת שהם רשאין לכפות על קיצתן, על כל קנסות שקצצו. 

Halakhah 24

<small>88-89.</small> <b>ורשאין הצמרין והצבעין לומר כל מקח שיבוא לעיר נהא כולנו שותפין בו. </b>בס' מתיבות, עמ' 80, הנ"ל: ורשאין בני העיר להתנות וכו', וכל מקח שיבא לעיר נהיה כולנו שותפין בו. ורבינו קיצר, ולא בבני העיר אנן קיימין אלא בבני אומנות, עיין להלן. והברייתא שלפנינו בחי' הרשב"א ב"ב ט' א', שו"ת שלו ח"ב סי' רס"ח, ח"ד סי' קפ"ה הנ"ל, מיוחסות סי' ס"ה הנ"ל, ח"ג סוף סי' קל"ה, כפו"פ פמ"ד, ריב"ש סי' שצ"ט הנ"ל, תשב"ץ ח"ג סי' מ"ה, רשב"ש סי' רי"א ומהרי"ק ומהר"מ אלשקר הנ"ל.<br>ובשו"ת הרשב"א ח"ג סי' קל"ד: ובתוספתא <b>בבא קמא</b> אמרו יכולין הצבעין להתנות ביניהן כל מלאכה שתבא לידיהן שתהא לאמצע. ואין כאן אלא ניסוח ההלכה בלשון רבינו עצמו. ובשו"ת שלו ח"א סי' תרס"ד: ועניין התוספתא דהעמרים והצבעים שאמרת, דרך אחרת יש לה, דאינו מעניין זה<sup class="footnote-marker">69</sup><i class="footnote">כלומר, לעניין השאלה אם רשאין בני העיר להטיל מס על אדם שאינו דר שם, אלא שיש לו עסקים בה.</i> כלל, ואין מפרשין <b>להכי</b>.<sup class="footnote-marker">70</sup><i class="footnote">צ"ל: לחכם, ע"פ תו"כ מצורע, זבים, פ"א הי"א, ע"ז ע"ג. וכ"ה בשו"ת שלו ח"ג סי' תמ"א.</i><br>ובבבלי ב"ב ט' א' אמרו שאם יש אדם חשוב בעיר אין בני האומנות יכולים להתנות. וכתב הרמב"ן שם שאפילו אם אין שם אדם חשוב, אין יכולים להתנות אלא אם כל בני האומנות מסכימים, שהם כעיר לעצמם, אבל חלק מהם שהתנו במה קנו, וכתב: ומצינו בתוספ' ורשאין הצמרין והצבעין לומר כל מקח שיבא לעיר נהא כולנו שותפין וכו', וכל זה בתנאי כל האומנין הוא, אבל שותפין שאמרו כל מקח שיבוא לידינו יהא הריוח בינינו במאי קנו וכו', וכ"ה בחי' הרשב"א בשמו ט' א'. ועיין בחי' הר"ן שם, עמ' 49, ובשו"ע חו"מ סי' רל"א סעיף כ"ח, ובבאור הגר"א שם ס"ק י"ג. ועיין בש"ך שם ס"ק ד'. ועיין מה שהאריך בזה בחקרי לב חו"מ ח"א סי' קכ"ה (לחו"מ סי' קע"ו), ר"א ע"ד ואילך, ועיין להלן בסמוך.

Halakhah 25

<small>89.</small> <b>רשאין נחתומין לעשות רגיעה ביניהן. </b>וכ"ה בחי' הרשב"א ט' א' הנ"ל. ועיין גם בשו"ת שלו ח"ב סי' רס"ח הנ"ל, בריב"ש, רשב"ש ומהר"מ אלשקר הנ"ל.<br>ובחי' הרמב"ן ט' רע"א (ובחי' הרשב"א שם משמו) הנ"ל: ופי' רגיעה חילוק רגעים לא תמכור ברגעי ולא אמכור ברגעך. והלשון הזה מצוי בין הגאונים בספר השטרו' לרב הברצלוני ז"ל. וכ"ה לפנינו בס' השטרות עמ' 89: והוא דאמר עליה בתוספתא ורשאין הנחתומין לעשות רגיעה ביניהם וכו'. ושם בעמ' 90: אי נמי כל הנחתומין והצבעין, או כל בעלי האומנויות ההוא, הושוו בו והתנו ביניהן בין <b>בקנין בין שלא בקנין</b> התנאי שלהם קיים, ועל כגון זה אמור בתוספתא ורשאין הנחתומין לעשות רגיעה ביניהם. וזהו נוסח שטר רגיעה יודעים אנו עדים חתומי מטה עדות ברורה שאמרו לנו פלוני ופלוני הנחתומים שבמקום פלוני וכו', ועבידנא רגיעה ביננא, דכל אחד ואחד מיננא אית ליה יומא בשוקא יום פלוני לפלוני וכו', ולית רשותא לכל חד מיננא למיעבד ביומא דחבריה מידי עיבידתא מאומנותא דילנא, ומאן דעביד ביה אית עליה כך וכך קנס וכו'. ולשון רגיעה מלשון רגעים ורגע. וכנראה שע"פ דבריו ניסח הר"מ בפי"ד מה' מכירה ה"י. ובמ"מ שם הביא את פירושו של הר"י ברצלוני, וכתב: ולי נראה פירושה מלשון מרגוע, שהוא ענין מנוחה לומר היה אתה נח יום פלוני ואני יום פלוני, ומ"מ הכל עולה לדבר אחד.<br>וברור שהכל הוא על דרך הדרש. ושמא יש כאן קיצור מן המלה ἐργασία, דבור טכני רישמי, התאחדות (guild), והכוונה שאף נחתומין, שעסקם בצרכי נפש, רשאין הן לעשות (= ליעשות) רגיעה בינם לבין עצמם, ולהתנות תנאים, כמו בכל התאחדות. וצ"ע במוצא המלה.
<small>89-90.</small> <b>רשאין החמרין לומר כל מי שתמות חמורו נעמיד לו חמור אחר וכו'. </b>חי' הרשב"א ט' א', שו"ת שלו ח"ב הנ"ל. ועיין במיוחסות סי' ס"ה הנ"ל, שו"ת מהרי"ק סי' פ"א, קנ"ט ע"א הנ"ל. והראשונים הביאו ברייתא זו ושלאחריה אגב הרישא, אבל עצם הברייתא היא גם בבבלי ב"ק קט"ז ב'. ובכי"ע כאן: כל מי שתמות <b>את</b> חמורו וכו'. ואין כאן שיבוש, עיין מ"ש מהרי"ן אפשטין במבוא לנוה"מ, עמ' 1265. 
<small>90.</small> <b>מתה בבוסיא אין צריכין וכו'. </b>וכ"ה (בבוסיא) גם בכי"ע. ובד: בכוסיא וכו' דלא בכוסיא, וכ"ה (בכוסיא) גם בחי' הרשב"א הנ"ל ובבבלי הנ"ל בהוצאות שלנו. אבל בכי"י הבבלי שם ובראשונים: בבוסיא, וכן נכון, עיין תוספות ערוך השלם, עמ' 92, ערך בסיא, ומ"ש לעיל פ"ה ה"י והי"א. 
<small>91-92.</small> <b>ואם אמ' תנו לי ואני לוקח לעצמי, אין שומעין לו, אלא לוקחין ונותנין לו. </b>וכ"ה גם בבבלי בכי"י, וכן היתה גירסת רש"י, אלא שלפנינו הוגה ע"פ חכמת שלמה, ועיין מ"ש ביש"ש שם סי' מ"ג. ועיין בהמשך הבבלי שם ובר"מ פי"ב מה' גזילה ואבידה הי"ג. ועיין חו"מ סי' ער"ב סעיף ט"ז ובש"ך שם ס"ק ז'. 

Halakhah 26

<small>92.</small> <b>רשאין הספנין לומר וכו'. </b>הראשונים הנ"ל, בבלי ב"ק קט"ז ב' הנ"ל. ואף בבבא שלנו קיימים החילופים בין בוסיא לכוסיא. 
<small>94.</small> <b>ואם פרש למקום שאין בני אדם פורשין וכו'. </b>בבבלי הנ"ל: ואם פירש למקום שאין הספינות הולכין וכו', פשיטא וכו'. ובר"מ ספי"ב מה' גזילה ואבידה: או שפירש למקום שאין הספינות הולכות בו באותו הזמן, אין חייבין להעמיד לו. 

Halakhah 27

<small>95.</small> <b>מה שהיה בלן לרבים, ספר לרבים וכו'. </b>בכי"ו: מה שהיה כלן וכו', ותיקנתי ע"פ ד כי"ע וראשונים. והובאה התוספתא בחי' הרשב"א ט' א' הנ"ל, בשו"ת מהר"מ ב"ב סי' תתרי"ו,<sup class="footnote-marker">71</sup><i class="footnote">עיין לעיל הערה 61.</i> שו"ת הרשב"א ח"א סי' ש', שו"ת הרדב"ז ח"א סוף סי' ס"ה. ועיין מ"ש להלן בסמוך. 
<small>95-96.</small> <b>נחתום לרבים, שולחן לרבים, ואין שם אחר אלא הוא וכו'. </b>וכ"ה (שולחן לרבים) גם בד, בחי' הרשב"א ובשו"ת שלו הנ"ל וברדב"ז הנ"ל. אבל בכי"ע חסר "שולחן לרבים", וכן חסר גם בשו"ת מהר"מ ב"ב הנ"ל. ובמכילתא משפטים, נזיקין פ"א, עמ' 248: באומנות שהיא משמשת לרבים, כגון חייט בלן ספר טבח נחתום. ובמכילתא דרשב"י שם, עמ' 160, מנו גם שלחני. 
<small>96-97.</small> <b>יכולין לעכב על ידיו, עד שיעמיד אחר תחתיו וכו'. </b>עיין בראשונים הנ"ל מה שלמדו מכאן. 
<small>97-98.</small> <b>או שעברו עליו את הדרך, הרשות בידו. </b>בד: או <b>שעיברו</b> עליו את הדרך וכו'. ובחי' הרשב"א הנ"ל: או שיעבירו עליו וכו', ובשו"ת שלו הנ"ל: או שיעברו עליו וכו', ובשו"ת הרדב"ז הנ"ל: או שיעבור עליו את הדרך וכו'. ובספרי ואתחנן פי' כ"ט, הוצ' רא"א פינקלשטין, עמ' 46: כאדם שאמר לחבירו עיבר פלוני דרך על פלוני. ובבבלי סנהדרין ל"א ב': ירמיה אחי העביר עלי את הדרך. ופירש"י (בשם י"א): העביר עלי את הדרך, לא נהג עמי כשורה, ועל עסקי ממון היה צועק. ועיין ביד רמה שם. והדברים מתבארים גם מתוך המדרשות. וכן מביא בס' תנחומות אל ריש פרשת שופטים בשם התנחומא:<sup class="footnote-marker">72</sup><i class="footnote">כנראה, אחת מן המהדורות של התנחומא לפרשת שופטים.</i> <b>ועוז מלך משפט</b> (תהלים צ"ט, ד') וכו', אתה מוצא מי שהוא בעל זרוע אינו אוהב משפט <b>אלא מעביר את הדרך</b>, ולמה לפי שהוא בוטח בזרועו. וכ"ה בילקוט איוב לפכ"ב, רמז תתק"ח בשם מדרש. אבל בתנחומא ריש משפטים (בשתי המהדורות): מי שהוא בעל זרוע אינו עושה דבריו במשפט, אבל מעבר על המשפט, וכ"ה בילקוט משפטים בשם תנחומא. ובשמו"ר שם (פ"ל, א') כשם שאני יכול לעבור את <b>הדין</b> על עכו"ם, ואין אני מעביר, אלא תופס בדין. ועיין בלשון התנחומא משפטים סי' ה' ובמשנת מדות פ"ב מ"ב. ועיין מ"ש בקרית ספר שי"ד, עמ' 329 ואילך.<sup class="footnote-marker">73</sup><i class="footnote">אני מבטל את השערתי שם שמעביר עליו ביא כוונתו ל-Via ברומית, כלומר, מעביר עליו את הדרך, משום שאין להכניס רומית ללשון המדרש אלא במקום שיש סיבה לכך (דיבור צבאי, משפטי, מסחרי, וכדומה, ואף מונחים הללו נכנסו ע"פ רוב גם לשפה היונית והסורית).</i> 

Halakhah 28

<small>98.</small> <b>הנוטע אילן לרבים, מלקט ואוכל וכו'. </b>מכאן ואילך עד הלכה ל"ג לא מצאתי זכרן לא בש"ס ולא בפוסקים. ועיין מ"ש להלן שורה 110, ד"ה שעל מנת. ועניין נטיעה לרבים אינו מבואר כאן אם נטע בתוך שלו לרבים, או ברשות הרבים, או בדרכים בתוך העיר, עיין רש"י פסחים כ"ג רע"א ובתוספות שם, ופשיטא שאינה עניין לכאן. 
<small>99.</small> <b>ומכניס לתוך ביתו. </b>בכי"ו נשמטה המלה "ביתו" בטעות, וישנה בד ובכי"ע. 

Halakhah 29

<small>102.</small> <b>ולא יהא ממלא ומשקה, ממלא ומוכר בשוק. </b>וכ"ה בד. ובכי"ע: ממלא ומשקה <b>בשוק</b>, ממלא וכו'. ובאמת הגירסא שלנו קשה, ואין להבין למה אסור לו להשקות לאחרים בחנם, ואינו דומה למה שאמרו להלן בסמוך סוף ה"ל, שאין משקה לפועליו, שהרי שם אף לביתו אסור להכניס, ובמשקה לפועלין שבצידו נראה כמשקה בשכר שמרויח בזה שחוסך להם זמן ללכת ולשתות, עיי"ש. ולפ"ז נראה שהגירסא בכי"ע נכונה, ואם משקה בשוק, נראה כאילו מוכר את המים. אבל אפשר שבכי"ע השגירו הסופרים מלהלן ב"ב פ"ב סהט"ז, ושם אינו עניין לכאן, עיי"ש. 

Halakhah 30

<small>103.</small> <b>ואין ממלין לסחורה. </b>וכ"ה בד. ובכי"ע מוסיף: הנחתומין והקפילאות אין ממלאין לסחורה. וקפילאות הם מוכרי צרכי אוכל ושתייה בקמעונות, κάπηλοι. 
<small>103-104.</small> <b>הבייר, והבלן, והספר, ממלין לשתות ואין ממלין לישתמש. </b>קבוצה זו רגילה לבוא ביחד, וכ"ה לעיל פ"ט הי"ד, שורה 37, וכן לעיל בסמוך הכ"ז: מי שהיה בלן לרבים ספר לרבים. ובמכילתא משפטים נזיקין פ"א, הוצ' הרח"ש האראוויטץ,<sup class="footnote-marker">74</sup><i class="footnote">בכ"י המשובח ביותר, בכי"א. וכ"ה גם בכי"מ שם.</i> עמ' 248: באומנות שהיא משמשת לרבים, כגון בייר בלן ספר וכו'. אבל ברוב הנוסחאות שם לא נזכר בייר. וכן בתו"כ בהר פרק ז', פ"ה, ק"ט ע"ד. ומכאן שאין לדעת בברור אם הספר בא כאן אגב גררא, או שגם הוא מלאכתו במים לשטוף את הלכלוך מן השערות, דומייא דבייר ובלן שמלאכתם במים. ומלמדת התוספתא שאף הם שפרנסתם בכך אסורים להשתמש במים חוץ מן השתייה, ולא עוד אלא שיש כאן צורך הרבים. 
<small>104.</small> <b>אבל כובשין בהן את הכבשין, מדיחין בהן את הירק. </b>וכ"ה בד. אבל בכי"ע: אבל כובשין <b>בחנות</b> את הכבשים, ומדיחין <b>בחנות</b> הירק. וכנראה שנשתבשה שם המלה "בהן" ל"בחנ'", והגירסא שלפנינו נכונה. 
<small>105-106.</small> <b>היו פועלין עושין בצדו, לא יהא ממלא ומשקה וכו'. </b>עיין מ"ש ע"ז לעיל שורה 102, ד"ה ולא יהא ממלא. 

Halakhah 31

<small>106-107.</small> <b>העושה מערות לרבים וכו'. </b>דרכם היה לטבול במערות,<sup class="footnote-marker">75</sup><i class="footnote">עיין משנת נזיר פ"ט מ"ב, בבלי זבחים כ' ב', כ"א א' ועוד בכ"מ.</i> מפני שהיו רחבות ומקורות, מה שאין כן בבורות (אע"פ שגם בבור טבלו ע"פ הדחק, אם לא היתה שם מערה) ושיחין. ועיין בבלי ב"ק נ' ב'. ולעצם המנהג, עיין שקלים פ"ה מ"א, בירושלמי שם, מ"ח ע"ד (ומקבילה בדמאי פ"א), בבלי ב"ק נ' א' (ומקבילות), וקה"ר ספ"ד. ועיין דרך ארץ רבה ספ"י. 
<small>108.</small> <b>ובבור ובשיח, בין כך ובין כך אסור. </b>פירוש מפני שלא היו רגילים לטבול בבורות ובשיחים, ועיקרם היו למי שתייה, ולפיכך אסור לרחוץ בהן פניו ידיו ורגליו, עיין מ"ש לעיל בסמוך. 

Halakhah 32

<small>108-109.</small> <b>הנכנס למרחץ, מחים לו את הצונן, ומצנן לו את החמין וכו'. </b>נראה שהמלה "הנכנס" היא באשגרה מכמה מקומות אחרים,<sup class="footnote-marker">76</sup><i class="footnote">לעיל ברכות פ"ב ה"כ, עמ' 10 (כגי' כי"ע), ירושלמי ברכות פ"ט ה"ו, י"ד ע"ב, ב"ק פ"ג ה"ה, ג' ע"ד (וכמה פעמים בדא"ר פ"י), בבלי ברכות ס' א', שבת י' א' ועוד בכ"מ.</i> וצ"ל: למרחץ, מחים לו וכו'. והכוונה העושה בורות שיחין ומערות למרחץ, וכמו שאמרו לעיל "לעוברי דרכים" מבלי לפרש מה עשה לעוברי דרכים, וסומך על מ"ש למעלה. והסופרים שלא הבינו את העניין הכניסו "הנכנס", ע"פ השיגרא הרגילה. והברייתא מלמדת שמותר לשנות את המים מחמין לצונן ומצונן לחמין, ורוחץ כדרך שרגילין לרחוץ, עיין מ"ש לעיל שבת, עמ' 45, בבלי שם מ"א א', דא"ר ספ"י, מס' כלה פ"י ובגמרא שם, ר"מ פ"ד מה' דעות הט"ז ובעבודת המלך שם. 
<small>109-110.</small> <b>אע"פ שעושה תקלה להבאין אחריו. </b>כלומר, שהמים שעל גבי הקרקע מחליקין, ובני אדם נופלין ומתלכלכין בנתר ובמימי רגלים. ובמרחץ השתמשו במי רגלים להוציא את הלכלוך והזוהמא (ולאו דווקא כתמים), עיין בבלי ר"ה ל"ג א'.<br>ונראה שבצורך הרבים לא גזרו על תקלה זו. וכן במשנת פרה פי"ב מ"ד (תוספתא שם פי"ב הי"ב): מחליקין היו לפני חלון של רבים. ובפיה"מ שם: והיו בני אדם מחליקין באותן המים ונרטבין בגדיהם וכו'.
<small>110.</small> <b>שעל מנת כן הנחיל יהושע לישראל את הארץ. </b>נראה שנימוק זה עולה על כל מה ששנינו לעיל. והואיל והירושלמי והבבלי לא כללו תקנות אילו בין תקנות יהושע הסיקו הפוסקים שאין הלכה כברייתות שנשנו כאן והשמיטו אותן. 

Halakhah 33

<small>110-111.</small> <b>מעין של בני העיר, הן ואחרים, [הן] קודמין לאחרים. </b>השלמתי "הן" ע"פ ד, כי"ע וס' המתיבות שנציין להלן. וכל הברייתא שלנו בירושלמי שביעית פ"ח ה"ה, ל"ח ע"ב, נדרים פי"א ה"א, מ"ב ע"ג, בבלי שם פ' ב'. ובקטעים מס' המתיבות שנתפרסמו בגנזי קויפמן כרך א', בודפשט תש"ט, עמ' 58: וגרסי תניא מעין בני העיר הן ואחירים וכו'.<br>ולעצם העניין פירשו הראשונים בנדרים שמדברים במעיין שיוצא מן ההר, בני העיר העליונה יכולים לסתום ולעכב את המים עד שיעשו הם צרכיהם. ברם מתוך סיום התוספתא כאן מוכח בפירוש שמדברים במעיין ששייך לעיר מיוחדת שיצא מתוכה ונבלע בתחומה, ואינו עניין גם לתוספתא ב"ק פ"ו הט"ו. והמדובר כאן בערים שמסביב לה שאין להם מים, <b>"ונעו שתים שלש ערים אל עיר אחת לשתות מים"</b> (עמוס ד', ח'). וצרכי העיר שהמים בתוכה קודמים, וכמו שאמרו בירושלמי הנ"ל: <b>תהיינה הערים האלה, עיר עיר ומגרשיה סביבותיה</b> (יהושע כ"א, מ'), תחיינה עיר עיר ואח"כ מגרשיה סביבותיה, כלומר גם בענייני צרכי העיר שהמים בתוכה צרכיה קודמין, ולאו דווקא באנשים בודדים שחייך קודמין.
<small>112.</small> <b>ר' יוסי או' בהמתן קודמת לחיי אחרים. </b>וכ"ה בד, בכי"ע ובס' מתיבות הנ"ל. ובבא זו חסרה בירושלמי ובבבלי הנ"ל. ופשיטא שאין מדברים כאן בסכנת נפשות ממש, וכמו שאמרו בירושלמי הנ"ל: מאן תנא כביסה חיי נפש (ועיין בבלי נדרים פ"א א'). וסובר ר' יוסי שאף בהמה חיי נפש של העיר היא. 

Halakhah 34



Halakhah 35



Halakhah 36



Halakhah 37

<small>115-116.</small> <b>בהמת אחרים וכביסתן, בהמת אחרים קודמת לכביסתן. </b>וכ"ה בס' מתיבות הנ"ל. והלכה זו חסרה בירושלמי ובבלי. ופשיטא שר' יוסי יחלוק על בבא זו מק"ו. 
<small>116-117.</small> <b>בית השלחין שלהן ובהמת אחרים, בית השלחין שלהן קודמת וכו'. </b>וכ"ה בס' מתיבות הנ"ל, ואף הלכה זו איננה בירושלמי ובבבלי. 
<small>117.</small> <b>וכולן עולין לחשבון באחרונה. </b>וכ"ה בס' מתיבות הנ"ל. והכוונה שאעפ"י שעיר המים חייבת לספק צרכי הערים האחרות במים, אבל האחרות חייבות לשלם בעד המים. ובמ"ש הביא הת"ב: "ואחר שנשתמשו עושין חשבון ומשלמים, ולא קודם, דהוי חיי נפש". ומכאן ברור שמדברים כאן במעיין ששייך לבני העיר ואין לאחרים חלק בו. ועיין ב"ק ס' ב', תוד"ה מהו, ובנידון דידן בוודאי חייבים לשלם, שהרי אין כאן סכנת נפשות ממש. 