What is the Talmud
תלמוד מהו?
Translated from the English by Avraham Berkovits, Jerusalem, 2013
http://sefaria.org

תלמוד מהו?

הקדמת העורך

זמן מה אחרי עליית הנאצים לשלטון הזמין הממשל הגרמני את הרב אברהם יהושע השל לחבר ספר שיסביר לקורא את תוכן התלמוד. מטרת הספר הייתה לשמר בכתובים את תיאור המקורות התלמודיים שהורישו לעם ישראל את אותן התכונות אשר הצריכו את השמדת העם המתוכננת על ידי הנאצים. הרב השל לא נענה לבקשה, אך המליץ שהעבודה תוטל על הרב ד"ר אליעזר ברקוביץ, שכיהן אז כרב קהילה בברלין. שני הרבנים הצעירים גרו אז בברלין והיו ידידים.
הספר שחיבר הרב ברקוביץ יצא לאור בשנת 1935 או 1938 בשם "תלמוד מהו?" (Was ist der Talmud?). זה היה ספרו הראשון של ברקוביץ אחרי סיומה של תזה לתואר דוקטור בנושא דוד יום. הנאצים שרפו את הספר מיד עם הוצאתו ע"י המו"ל אירווין לוב, מו"ל של ספרים יהודיים בברלין. מספר מועט של עותקים שרד, והספר הוצא שנית בשנת 1963 על ידי הוצאת נר־תמיד בפרנקפורט־אם-מיין.
בשתי מהדורות אלו בשפה הגרמנית הושמטו שני פרקים מכתב־היד של הרב ברקוביץ. הפרק השישי "מה כתוב בתלמוד?" והפרק השביעי "מה איננו מופיע בתלמוד?" הושמטו בעצתו של המו"ל. פרק VI מהווה לקט של אמרות חז"ל בתלמוד, הדנות בעיקר בנושאים המכתיבים ליהודי התנהגות מוסרית ואחריות חברתית. פרק VII כולל הכחשה של ההשמצות הרבות שהעלו הגויים כנגד העם היהודי במשך הדורות, לכאורה על יסוד הכתוב בתלמוד, והוכחות נגדן. טענתו של המוציא לאור הייתה שכלילתם של שני הפרקים הללו בספר תעורר את זעמו של הצנזור ותגרום לכך שהמחבר והוא עצמו ישלחו מיידית למחנה ריכוז.
לאחרונה התגלה בין ניירות הרב פרופ' אליעזר ברקוביץ כתב־היד המקורי של הספר, מודפס במכונת כתיבה. גילוי זה איפשר להחזיר את שני הפרקים החסרים ולכלול אותם במהדורה הראשונה בשפה האנגלית, שיצא לאור בדפוס בקרוב, וכן במהדורה העברית הזאת.
<b>אברהם ברקוביץ</b>
חיפה תשע"ה

דבר המוציא לאור, מהדורת 1963

דבר המוציא לאור, מהדורת 1963
ספר קטן זה נזרק ללהבות בשנת 1938, מיד עם הוצאתו לאור בברלין. מדוע?
הסיבה פשוטה.
מחברו, העילוי הרב ד"ר אליעזר ברקוביץ, ידע היטב איך להציג את דיוני המשפט שבתלמוד ואת עקרונות היסוד שלו בשפה פשוטה ובקלות מובנת. אמיתות אלה [של התלמוד] הפריכו את ההאשמות הכלולות בתעמולה הנאצית. בתקופה שבה נכתב הספר הזה לא הייתה דרך לגשת אל האוכלוסייה הגרמנית באופן פומבי ולהציג לראווה את השקר שבהאשמות אלו.
כך נשרף הספר כליל. עותקים בודדים בלבד ניצלו מהאש.
הוצאת נר־תמיד שמחה להשיג את הזכויות להוצאה חדשה של הספר,<sup class="footnote-marker">*</sup><i class="footnote">* המו"ל משנת 1962 לא פנה אל מחבר הספר, הרב פרופ' אליעזר ברקוביץ, בדבר זכויות היוצרים של ספרו הראשון הזה, אשר חיבר בברלין ב-1935. ייתכן כי המו"ל לא ידע שהמחבר שרד במלחמה וחי אז בארה"ב.</i> אשר מעולם לפני כן לא נמצא בשוק. מעל לכל משמחת העובדה שהוא מובא לדפוס במתכונתו המקורית,<sup class="footnote-marker">**</sup><i class="footnote">** פרק VII וכן פרק VIII בהוצאה הנוכחית לא הודפסו בהוצאה המקורית בשנת 1938, וכן גם לא ב-1963.</i> מלווה בהבעת תקוותנו שבאמצעות הפצת ידע והבנה לא תשוב עוד תקופה אפלה שכזו.
תודתנו נתונה בזאת לרב הראשי הרב ד"ר י' א' ליכטיגפלד עבור ייעוצו הנדיב ולמר פטר הנסהלדר עבור שיתוף הפעולה המסור שלו.
<b>שלמה לאוין</b>
פרנקפורט־אם־מיין, מרס 1962

הקדמה

<b>הקדמה</b>
התלמוד מהו?– בנושא זה התבטאו רבים בעבר בכוונות זדון, עד כי לא ניתן היה להכיר את המקור, כאשר הכול מוצא מהקשרו, מעוות, ולרוב גם מתורגם בזיופים מכוונים. מעשים מעין אלו גם הובילו למסקנות מקריות ושוליות, ללא כל קשר לעניינים המרכזיים שבהם דן התלמוד.
ללא התמסרות רצונית והקדשת זמן כמעט בלתי מוגבלת למטרה, לא תתאפשר גישה אמיתית לידיעת התלמוד. אפילו תופשי התלמוד מכתירים עצמם, איפוא, רק בתואר "תלמיד חכם".
טוב שאי־הצדק הנורא שנגרם לתלמוד [בעבר על ידי השונאים], הוחלף עתה ברצון עז להפיץ את ידיעת התלמוד. <small>מחבר הספר איפשר, באמצעות הסבר ברור ומלא הבנה, להשיג הערכה ראשונית וספציפית הן של המבנה והן של רוח תלמוד ושל העניינים שבהם הוא עוסק.</small>
הנני מברך על הופעת ספר זה מחדש.
קריאת הספר איננה קלה. לא ניתן להתקרב ללמידה בתלמוד ללא מאמץ מכוון וללא התמסרות למטרה. אפילו המומחה המנוסה, המצוי בלימוד התלמוד, נקרא רק "תלמיד חכם". למרות הקושי, מי שמוכן להקדיש את עצמו לקריאה [בספר זה] בהתמדה וברצון הטוב הנדרש, יתוגמל בתובנות הצפויות בפיתוחי ההיגיון המכלילים והייחודים הנבנים בתלמוד.
כמו כן על ידי ההיכרות עם הנושאים שבהם עוסק המחבר, לא יושפע עוד הקורא מהקריקטורות השונות המופצות על אודות התלמוד. 
לכל אלה העוסקים בחינוך הדור הצעיר, וכן גם לשכבות הבוגרות יותר, אני ממליץ על ספר זה.
<b>ד"ר י' א' ליכטיגפלד</b>
רב ראשי, הסן

א. תלמוד מהו?

תורה ותלמוד

<b>I. תלמוד מהו</b>
<b>תורה ותלמוד</b>
אותיות כתובות וכן תיבות שלמות הנן סמלים שיש לפרש את משמעותם. פעולת הקריאה כוללת תמיד פירוש והסבר של החומר הכתוב. ואולם בדרך כלל איננו ערים לכך, כיוון שהיום נעשתה הקריאה לפעולה אוניברסלית – פעולה שאינה מעמידה בפנינו קושי כלשהו משום שאנו מורגלים בה כל כך.
אך קלות הקריאה נעלמת ברגע שהטקסט הכתוב איננו פשוט או כשהוא "סמל" לדרך חשיבה כלשהי, ביטוי לקשרים שאינם מוכרים לקורא, או בגלל מורכבות ועומק מחשבתי המקשים על קליטת המשמעות ממבט ראשון. במקרה כזה לא ניתן עוד לדבר על קריאה גרידא, אלא על חקירה, למידה, לימוד. לקרוא משמעותו להסביר, לקרוא הוא ללמוד.
כל חומר כתוב דורש פירוש. הקורא הראשון הוא תמיד גם המפרש הראשון. התנ"ך מהווה את התורה שבכתב של היהדות – ספר מסכם. בשל כך המקרא אינו ניתן להבנה ללא פירוש. בדומה לכל שיטת הוראה, יש להסביר אותו, וכמו בכל דבר אחר, גם במקרה של המקרא תהליך הפירוש מתחיל בקריאה. לקרוא בתנ"ך הוא תמיד לפרש את התנ"ך. ואולם לפרש את התנ"ך משמעותו ללמוד את התנ"ך. תהליך זה של למידה ותוצאותיה קרוי בלשון המסורת והתורה בשם "תלמוד", קיצור של המונח תלמוד־תורה.
התלמוד מתחיל בקריאת התורה – "המקרא". היהודי הראשון שקרא בתורה היה התלמודי הראשון. למעשה תלמוד הוא הדרך המיוחדת שבה קראו היהודים בתורה שלהם במשך אלפי שנים ובה הם ממשיכים לקרוא אותה עד עצם היום הזה. מאחר שהתלמוד מוגדר כקריאה הוא למעשה תורה שבעל־פה.
הקורא בתנ"ך ייתקל בקשיים גדולים בהבנתו, תהא השיטה שבה הוא קורא אשר תהא. שאלות מתעוררות בהכרח. השאלות הנן הכוח הדינמי של התלמוד; הן חלק אינטגרלי מן הטקסט. אמנם גם התנ"ך הוא טקסט – אך בראש ובראשונה הוא תורה; והתשובות הן חלק מהתורה. מי שמסר את הטקסט השאיר בו שאלות לא פתורות. על מוסר התורה מוטל גם התפקיד למסור את התשובות. התלמוד בנוי שאלות ותשובות, ומכאן נובע כי עם ישראל קיבלו את התלמוד יחד עם התורה הכתובה, בכריכה אחת. אי אפשר להפריד את התורה שבכתב ("תושב"כ") ואת התורה שבעל־פה ("תושב"ע") זו מזו. שתיהן באו ממקור אחד. התלמוד עתיק כמו המקרא עצמו.
ניתן להמחיש זאת באמצעות הדיון הזה: אין ספק כי הקורא הראשון בתנ"ך היה משה רבנו בכבודו ובעצמו. כשהגיע למשל למקום בתורה המורה על תהליך הגירושין, "וכתב לה ספר כריתות" (דברים כ"ד, א), ודאי שאל: מהו ספר כריתות? כיצד כותבים אותו? מה תוכנו? ודאי ניתנו תשובות לשאלותיו, כי חוקי התורה אמורים להיות בעלי ערך מעשי. לא די היה שמשה ילמד את הטקסט של התורה; תוך כדי הלימוד היה עליו להסביר את החוקים ולפרשם "הלכה למעשה". ואולם מי לימד את משה את הפירוש? מי העביר לו את הוראות ההפעלה? אותה הסמכות שמסרה לו את התורה עצמה, ה' בכבודו ובעצמו. ה"הלכה למשה מסיני" – אותה התורה שהועברה למשה בעל־פה בהר סיני – איננה דבר של אמונה אלא צורך היסטורי, כלומר אמת נצחית. התורה שבעל־פה נמסרה בהכרח בעת ובעונה אחת עם התורה שבכתב. משה לימד את התורה, וכתוצאה מכך היה עליו ללמד באותו זמן גם את ההסבר, את היישום. משה רבנו היה התלמיד־חכם הראשון.

התלמוד וחיי האומה

<b>התלמוד וחיי האומה</b>
1. בעבור העם היהודי לא היה התנ"ך מעולם מסמך היסטורי השייך לעבר. העם ראה בו תמיד ספר נצחי, מעל לזמן, המכיל את ה"תורות" הנצחיות. היהודי קרא בספר התורה בשני היבטים: כספר וכתורה, דהיינו הקורא חיפש תשובה לשתי שאלות. ראשית כל לשאלה: מה המשמעות המילולית של הספר, של הטקסט? ושנית: מה מבקשת ההוראה, מה היא דורשת מן האדם? היהודי אינו מסתפק בהבנת הטקסט בלבד. להיפך, מעל לכל הוא רוצה להבין את ההשלכות של התורות על חייו. זהו האופי המיוחד של הקריאה היהודית בתורה, ומכאן גם עצם מהותו של התלמוד. צורתה הכפולה של השאלה שאיתה ניגש היהודי אל המקרא, היא עצמה כבר תלמוד, בדיוק כשם שהתשובה הבאה כמענה לשאלה כפולת הפנים מהווה את החלק המקיף ביותר של התלמוד. התלמוד מבהיר את הכתוב וגם מראה כיצד התורה מיושמת בחיי היום־יום.
א. דרישת הקדם לקיום התורות היא הבנת הכתוב; בלא להבין את הטקסט אי אפשר לתפוס את כוונת התורה. בשל כך קיים שביל המוליך מהמילה הכתובה אל הדיבור ומהאמירה אל החוקים, מ"ספר" אל "תורה". זהו שביל של הסבר בלשני או – בשפת המסורת – "דרך הפשט", ההסבר הפשוט. ההולך בדרך זו עד סופה ההגיוני, מי שנוסף על הבנת הכתוב גם שומע את הדיבור הקורא לאדם וקושר אותו, ודרך פירוש הכתוב ממשיך לתורות הדורשות ביצוען בחיים – אדם זה יבין עד מהרה שחייב להיות דבר־מה מעבר לפירוש הפשוט, הסבר נוסף בעל משקל שווה שיש להכירו. לתובנה המושגת באמצעות ה"פשט" יש תפקיד חיוני בעם; התורות חודרות אל מציאות קיומו של העם כחלק אינטגרלי מהחוק, כנורמה מחייבת של חיי החברה והציבור היהודיים וכתמצית התרבות היהודית. בדרך זו נהיות התורות לרוח חיה ולכוח אינטלקטואלי, דרכן מתגלות התורות כגוף מאוחד היכול לחזור על עקבותיו עד לדיבור המקראי "ולפרש" את הקטע המסוים על בסיס התוכן ההגיוני והממשי של השלמות החיה.
נוסף על ההסבר הבלשני המעביר את הקורא מהתורה שבכתב אל הוראת התלמוד, קיים גם הסבר "מדרשי" המוביל את האדם המיישם את התורה על פי ההוראות למעשה בחזרה אל המילה הכתובה. משמעות ה"דרש" שווה לזו של ה"פשט". הפשט מבאר את המשמעות הסמנטית של המילה, בעוד שה"דרש" מאיר את התובנה האינטלקטואלית העמוקה. לדוגמה, בין חוקים בדבר תשלום נזיקין, בדיון במקרה המסוים של שור שנגח אדם וגרם למותו, קובעת התורה: "השור יסקל, וגם בעליו יומת" (שמות כ"א, כ"ט). כשההסבר הבלשני מסיים את משימת ביאור המילים, הוא סיים את החלק הראשון של תפקידו. עתה הוא יכול לגשת לתרגום המשפט לפי משמעותו הסמנטית. ואולם התובנות העמוקות יותר, שתפקידן להגדיר את הוראת החוק כנוהג, אינן יכולות להיענות על ידי התרגום המילולי, כיוון שמרוח הלימוד, הנגזרת מפסקאות אחרות אין־ספור במקרא ולכן מהפכו הלכה למעשה, יוצא ש"על רציחתו אתה הורגו ואי אתה (= אינך) הורגו על רציחת שורו" (סנהדרין ט"ו:). לכן יישום הפסקה "וגם בעליו יומת" מתורגמת כתשלום כופר בעד הנזק שנגרם. רוח התורה מקבילה את העונש לפיצויים בלבד, ואכן במקרה דנן נגמר המשפט בערך הכספי של הנזק. מה שהוסק מהכתוב המקראי בשיטת הדרש נקרא "מדרש".
אין זה המקום להציג את ההבדל הבסיסי שבין ההסבר הבלשני לבין ההסבר המדרשי, אולם יש לשים לב לשתי נקודות מרכזיות בעניין זה: הראשונה – הסתירות והשנייה – הקטעים המיותרים, המילים והאותיות המיותרות וכו'. באמצעות הסבר בלשני־מדעי לא ניתן לפתור סתירות – אפשר רק לציין את הימצאותן. מאידך, ההסבר המדרשי חייב לפתור אותן, היות וסתירות אינן קבילות מצד הוראת ההלכה למעשה בחיים, אף על פי שהן יכולות להופיע בטקסט. תורת החיים, שהיא נקודת הזינוק של המדרש, דורשת את פתרון הסתירות הנובעות מהמשמעות הסמנטית. גם כאן תהליך זה מתקדם על פי הכלל המדרשי: המשמעות המילולית מתפרשת דרך המשמעות הרוחנית (בדבר עקרון ההיגיון המופעל על מנת לפשר בין סתירות בטקסט, ראה סעיף 2.2 להלן).
גישה דומה מאומצת כאשר המובן הפשוט מראה שקטע מסוים מיותר לכאורה. לדוגמה, ייתכן כי מדובר בציווי כלשהו שכבר הוסק בקטע אחר או בתיבות ובאותיות המיותרות מסיבות לשוניות וכדומה. ההסבר הבלשני אינו מסוגל לעסוק בקטעים כאלה: הוא יכול רק לתאר אותם או למחוק אותם לגמרי, במקרה של אומץ רב ושל חוסר מצפון. המדרש חייב לפרש אותם כי התורות חייבות להיראות שלמות, אחידות, שהכול בהן הכרחי ומוסבר, ושעליהן "אין להוסיף ואין לגרוע". התורות לא יכולות לכלול דבר מיותר; מה ששייך לתכני התורה שייך להם מתוך הכרח. היות ועל פי הנחת היסוד התלמודית, מקורו של טקסט התורה הוא מפי הגבורה בדיוק כמו התורות עצמן, הוא בהכרח מושלם בדיוק כמוהן. הטקסט חייב להתאים להוראות, באחידות גמורה. צריך שניתן יהיה להפוך כל מילה וכל אות בחזרה לתורות. מכאן שאלת הדרש המצויה: "מאי קמשמע לן?" (מה משתמע לנו מכאן?). על הכתוב להכיל כמה שפחות חומר מיותר, כמו בתורות עצמן. דבר הנראה מיותר על פי הפירוש הסמנטי חייב להתפרש על יסוד המשמעות האינטלקטואלית של מערכת התורה כולה.
הפירוש המדרשי הוא תוצאה של התורות החיות. תחילתו בדחף לפרש – דחף אשר נעשה לכאורה להלכה על פי הדרש או הסברא (הסברה), מכיוון שהאפשרות לפירוש הניתנת בטקסט איננה מטופלת באופן שרירותי. תמיד הפירוש נובע בהכרח מתוך המציאות החיה של התורות. הצורך לכך יוכח הגיונית (ר' סעיף 1-2.II להלן). ואולם גם כאשר אין זה המצב, כאשר המדרש אינו משתמש בשיטתו על פי היגיון חיוני המתקבל על הדעת, כמו שקורה לעיתים, גם אז רואים בו את האבולוציה האורגנית של התורות. במדרש קיים תמיד הצורך האורגני, ומסיבה זאת הוא בפשטות האמת של התורות החיות.
הפשט הוא פירוש המקרא כתשובה לשאלות על משמעות הכתוב בטקסט. הדרש (כלומר המדרש) גם הוא פירוש – מנקודת המבט של השאלה האחרת על אודות המשמעות המחייבת של התורות ועל כוונתן. היות והתלמוד שואל את שתי השאלות האלו בו־זמנית, משקלם של הפשט והמדרש שווה בהסבר התלמודי.
ב. הפרשנות התלמודית מהווה הכנה לנושא המעשי של התורה שבעל־פה: יישום התורה שבכתב בחיי היומיום.
בתור תקן ההתנהגות או הנורמה בעבור היהודי הפרטי התורות הן חוק, וכמו כל ספר חוקים, כך גם המקרא מכיל את תקנות היסוד בלבד, בצורה מצומצמת ביותר. ואולם ברגע שמתעורר מקרה או ערכאה בחיי הפרט, הניסוח בספר החוקים אינו מספק ויש לפרש את החוק באמצעות "תקנות יישום". תקן הביצוע כפי שהוא מופיע בכתובים מלווה תמיד גם בהודעה על היישום, הלכה למעשה. אכן כמו בכל ספר חוקים אחר, גם לחוקי המשפט של התורה שבכתב נחוץ נספח המעביר את הידע החיוני להפעלה המעשית. מכאן הצורך בתורה שבעל־פה, שהיא בעצם המתודיקה ליישום ולקיום של התורה שבכתב (ר' סעיף I לעיל).
כבד את אביך ואת אמך, "שמור את השבת", "לא תחמוד" – כל המצוות הללו מנוסחות באופן ברור ותמציתי, אך ללא הסבר מפורט של הרעיונות שמאחוריהן הן אינן מסוגלות לשמש עיקרון מנחה של התנהגות אנוש בניסיון המעשי של החיים. כבר בקריאת הפסוקים מתעוררות שאלות אין־ספור. עד לאן מגיע החיוב של כיבוד הורים? מה אם לאב ולאם לא מגיע כל כבוד בשל אורח חייהם? איך שומרים שבת? היכן הגבולות בין חשק, חמידה וקנאה? מתי לחמוד הוא חטא? וכיוצא בזה. אפילו חוקים ברורים וחד־משמעיים כמו עשרת הדיברות אינם ניתנים ליישום בלי "הוראות הפעלה". מטרת התורה שבעל־פה היא לבחון את צורות ההפעלה והקיום של החוק. פרקים שלמים בתלמוד וכרכים ("מסכתות") שלמים מוקדשים לעתים לתקנות היישום של מילים תמציתיות אחדות הכתובות בתורה. התלמוד מראה איך מיושמת התורה ב"מקרה הפרטי".
ובכן, כל עוד צפה המחוקק מראש את המקרים הללו, יישום החוק הוא דבר פשוט למדי ומובן מאליו. בדרך כלל הוא מושתת במקרים אלו על הוראה ישירה או על מסורת, העתיקה ביסודה כמו החוק עצמו, משום שהוראות היישום ותיקים גם כן כמו החקיקה המקורית. יישום החוק נעשה לבעיה כאשר מופיעים בחיי העם "מקרים חדשים", אשר המחוקק לא צפה אותם מראש בפירוש. החיים משתנים ומתפתחים, אך חוק התורות הוא נצחי. התורות הנצחיות חייבות לעצב גם את החיים המשתנים. החוק בעל התוקף הנצחי צריך לפסוק גם ב"מקרים החדשים", אך כיצד זה אפשרי? שאלה זאת איננה בעיה מיוחדת לתורה שבעל־פה בלבד, אלא בעיה כללית בפילוסופיית המשפט, משום שכל מערכת חוקים מאריכה ימים מעבר לנסיבות החיים שהיוו את המצב ואת הנסיבות שפיתחו אותה. אין מחוקק היכול לנבא את שפע ה"מקרים" שיתעוררו בפועל. למרות זאת, ניתן לשפוט גם במקרים חדשים על פי החוק הישן. כמובן לא לפי הכוונה הסובייקטיבית של המחוקק, שכבר איננו כאן על מנת לשאול אותו, אלא לפי המשמעות האובייקטיבית של הגיון החוק, הנוכח תמיד. בדיוק כך מתקדם גם התלמוד. בעזרת שיטות פירוש והיגיון מדויקות, אפשר להסיק את כוונת התורה גם במקרים שהמחוקק לא יכול היה לצפות בעצמו. או אז יישום ההלכה איננו עוד קיום ישיר של החוק אלא פריסה יצירתית של הרוח האינהרנטית שבתורות. בתהליך זה מתבהרת בראש ובראשונה התכונה היצירתית של שיטת הפירוש של המדרש, המחפשת תמיד את המשמעות ההגיונית של הכתוב. אין להעלות על הדעת את יישום התורה באין־ספור "המקרים החדשים", המתעוררים בחיים המשתנים תמיד, ללא פירוש התורה, כלומר המדרש. 
השאלות שהחיים שואלים ב"מקרים" אלה חייבות לבוא על פתרונן. התורות חייבות לענות. בדו־שיח שבין החיים והתורה שבכתב נפרסת התורה שבעל־פה, התלמוד. התורה מצווה "עשה!" – החיים שואלים "איך לעשות?" – והתלמוד עונה "כך!" התלמוד עתיק כמו ה"עשה" של המצווה, אך חדש כמו השאלה העכשווית; הוא נצחי בדיוק כשם שהמצוות והחיים נצחיים. התלמוד הוא הגשר שעליו פוסעות המצוות אל עבר החיים. התורה שבכתב ללא התלמוד היא כנשמה המנותקת מהגוף – נצחית, אבל אינה מהעולם הזה. הודות לתלמוד, התורה "לא בשמיים היא".
מאחר שניתן לראות את יישום החוק וביצועו כפירוש מבחינת קיומו, התלמוד הוא פירוש של המקרא במובן הרחב ביותר של המילה; פירוש אשר נכתב על ידי עם ישראל במהלך כל תקופותיה של ההיסטוריה היהודית.

התלמוד והמדע

<b>התלמוד והמדע</b>
הקשר ההדוק בין התלמוד לחיי העם קובע גם את היחס בין התלמוד למדע, קשר שמגבלות המקום מאפשרות לנו לסקור אותו כאן בקצרה בלבד.
התלמוד מבוסס תמיד על "מקרים" במשפט. לדוגמה, "שניים אוחזים בטלית; זה אומר 'אני מצאתיה', וזה אומר 'אני מצאתיה'…" (בבא מציעא, משנה י"א). 
השאלה הנשאלת בתלמוד: מה דורשים החוק והמשפט במקרה המסוים הזה? זוהי שאלה ממשית, לא מדעית ולא תיאורטית. חכם התלמוד בתוך עמו הוא יושב, עמדה שבה הוא מוקף שאלות אין־ספור, שעליהן הוא מחפש להשיב באמצעות הסקת מסקנות מן התורות. אין לעם ישראל תיעוד כתוב הקשור לחיים יותר מאשר התלמוד. לימודי התלמוד אינם צורה פלפולית ותיאורטית של דקדוקי עניות, אלא רצון מדוקדק ועקבי של העם לעצב את חייו בדרך אובייקטיבית ומוגדרת היטב, המבוססת על התורות הנצחיות.
התלמוד נובע מחיי העם ולכן הוא פותח ב"מקרה" ספציפי. לעומת זאת, נקודת המוצא של המדע הוא הרעיון. השאלה שהתלמוד צריך לפסוק בה היא שאלה מתוך סוגיות החיים. לעומת זאת, השאלות המעסיקות את המדע הן בעיות לא פתורות. בעיות פותרים באמצעות היפותזות, בעוד ששאלות מן החיים דורשות תשובות. ההיפותזות צריכות להיות רק בגדר האפשר, בעוד שעל התשובות להיות מחייבות. המדע חושב, ואילו התורות חייבות לדעת. מן הסיבה הזאת מלא התלמוד בדיונים ערים, אשר אינם מסתיימים כל עוד לא הגיעו לתשובה סופית שהוּכחה כמסכמת, או כפי שהביע זאת תלמיד חכם גדול במהלך דיון שנערך בישיבתו: "'אפשר לומר…' זאת איננה תשובה, 'חייבים להגיד…' זאת תשובה".
התלמוד אינו מדע: כמו המקרא עצמו, התלמוד הוא אוסף של שיעורים והוראות לחיים. את השוני היסודי בין המדע לתלמוד ניתן אולי לראות ביתר בהירות על ידי זוגות ניגודים האלה: מקרה – רעיון, שאלה – בעיה, תשובה – היפותזה.
ואולם יש לשים לב שאם כי התורות אינן מדעיות, הן דורשות ידע מדעי. כשם שהתייעצות רפואית אינה ניתנת לביצוע ללא המחקר הרפואי, וכשם שפסיקה משפטית דורשת קודם כל לימודי משפט עיוניים, כך בלי להתייחס לפני הכול לעקרונות היסוד הרלוונטיים בשיטה מדעית, התלמוד בתור התורות ליישום התורה שבכתב הלכה למעשה, אינו יכול לתפקד. מהבחינה הזאת אין זה משנה אם העוסק בתלמוד ער לפעולתו המדעית, אלא רק שעליו לחקור את העקרונות ואת הבעיות המקדימות את התורות בצורה מדעית ומדויקת. גם לפני זמנם של אפלטון ואריסטו ניתן היה לחשוב בהיגיון על אודות ערכים מופשטים חד־משמעיים. כללי הפירוש המדרשי הם התוצר המדעי של ההיגיון המפותח להפליא אשר נלמד וגם מיושם בתלמוד. מספר רב של הצעות ועקרונות תיאורטיים מופיעים בתלמוד בתור אקסיומות שעליהן אין עוד כל דיון: הדיון מתמקד רק באפשרויות היישום ב"מקרה דנן". ואולם העובדה שאפשר להפעיל אותם בקלות מוכיחה שטבעם הבסיסי כבר עבר תהליך של פירוש תיאורטי. הבה נתבונן בדוגמה. כשם שאנו מוצאים במדע האסטרופיזיקה את בעיית "הנחת אמיתות תופעות", כך גם בתלמוד ישנו מושג הנקרא "חזקה". ואולם בתלמוד ההנחה אינה בעיה אלא עיקרון המוגדר בערך כך: מצב המוכר לנו מניסיוננו הוא מעשי כל עוד הוא ממשיך להתקיים, עד שיוכח לנו ההפך. עיקרון זה וכן עקרונות רבים הדומים לו מופעלים בתלמוד; אבל את השימוש בו חייב להקדים הפירוש הפילוסופי של הרעיון.
היות והתורות אינן מדע מדיוק, אין לצפות שמבנן המערכתי יהיה שווה באופן חד־ערכי למערך של תחום מדע כלשהו. מי שייגש לתורה מלווה בדעות מדעיות קדומות יחמיץ גם את תכני התורות עצמן. 
התורות הן לימוד ולא מדע.

ב. מתודיקת התלמוד



<b>II. מתודיקת התלמוד</b>
התבוננות בדרישות הקדם המדעיות של התורה שבעל־פה מצויה בתלמוד – בשבעת כללי הפירוש של המדרש שסיכם הלל הזקן.
סיכום זה הוא לב לבה של מתודיקה מדעית מדויקת בהסבר המדרשי. ואולם יש לשים לב כי לא הלל הוא שגילה את כללי הפירוש האלה. הלל מצא אותם קיימים כבר בתורות; הוא איתר אותם במקרים שעליהם הם הוחלו במאות השנים שקדמו לו וסיכם אותם. לשם מה? מטרתו לא הייתה ללמד את התיאוריות של שיטת הדרש וגם לא להוכיח את הנכונות ההגיונית של הכללים. לא היה פה דבר־מה שדרש הוכחה. בכללים אלו השתמשו במשך מאות שנים לפני הלל. אפילו אחרי הסיכום, שהוא לא יותר מהיגיון פורמלי הנחוץ להבנת התלמוד, התלמוד עצמו אינו מביע כל עניין מדעי בו. הכללים נוסחו כדי שאפשר יהיה להפעילם בביטחון רב יותר. העניין המעשי הוא המכריע; המדע משרת את התורות.

מסקנות לוגיות

<b>1. מסקנות לוגיות</b>
כמו שביארנו, הסבר פירושי הופעל בעיקר כאשר התעוררו "מקרים חדשים" בחיים – שאלות אשר המחוקק לא יכול היה לפשוט באופן ספציפי לפני כן, אך בכל זאת היה חיוני לפוסקן ברוח התורות. ואולם איך ניתן לקבוע את רוח התורות כך שיהיה ברור שזו הכוונה האובייקטיבית של התורות – ולכן בת־תוקף – ושלא תיראה כדעתו הסובייקטיבית גרידא של אדם מסוים בנוגע לתורות? קיימת רק דרך אחת לוודא זאת: הסקת מסקנה מהידוע אל ה-X הבלתי־ידוע. ואולם הואיל והתורות לעולם אינן מופיעות כעקרונות אלא כמקרים פרטיים שבהם הן קובעות דפוסי פעולה או התנהגות, יש להסיק מסקנות ממקרה ספציפי אחד לגבי מקרה ספציפי אחר – או אם נשתמש במונחי הלוגיקה, מפרט אחד לפרט אחר. מה היה התהליך של התלמוד במסקנות כאלו? נבהיר על ידי דוגמה:
א. <b>גזירה שווה:</b> במסכת פסחים (דף י' עמ' א') אנו מוצאים: "פעם אחת חל ארבעה־עשר (לניסן) להיות בערב שבת. שכחו, ולא ידעו אם הבאת (קרבן) פסח דוחה את יום השבת אם לאו", כי כלולות במעשי הקרבן מלאכות מסוימות שבדרך כלל אסור לעשותן בשבת. לא בתורה שבכתב ולא בתורה שבעל־פה ישנה הנחיה בעניין זה, אך גם במקרה זה היה לפסוק פסיקה על יסוד התורות. אמר להם הלל: "וכי פסח אחד יש לנו בשנה שדוחה את השבת? והלא הרבה יותר ממאתיים פסחים יש לנו בשנה שדוחין (דוחים) את השבת. אמרו לו: מנין (מאיפה) לך? אמר להם: נאמר "(תעשו אותו ב-) מועדו" בפסח (במדבר ט', ג), ונאמר (במדבר כ"ח, ב' – תשמרו להקריב לי) "במועדו" בתמיד (כקרבן היומי). מה מועדו האמור בתמיד דוחה את השבת, אף מועדו האמור בפסח דוחה את השבת. מנוסחת כנוסחה לוגית, ההנמקה מתקדמת כך:
הקרבן היומי (קרבן התמיד) דוחה את איסורי השבת.
הקרבן היומי דומה לקרבן פסח (כתוצאה מדמיון המילים הקובעות את זמני ההקרבה במקרא).
לפיכך גם קרבן פסח דוחה את איסורי השבת.
עקרון היסוד כאן הוא מסקנה מתוך דמיון הטקסטים, כאשר הנוסחה היא:<br>M = P<br>אבל S α M<br>אי לכך S = P
היות ומסקנה מתוך דמיון בתלמוד מבוססת כמעט תמיד על שוויון ניסוח בטקסט המקראי, היא נקראת בתלמוד "גזירה שווה", כלומר פראזה אנלוגית או דמיון מילולי. ואולם מסקנות מחייבות – כלומר בעלות סמכות מוחלטת – אינן ניתנות להסקה על בסיס דמיון הניסוח בלבד. ה"גזירה שווה" יכולה רק לחזק באמצעות סבירות את הדמיון ש-S דומה ל-M וש-M שווה ל-P. האנלוגיה מצדיקה הנחה בלבד, ואולם אי אפשר להכריע בשאלות שבתורות על פי הנחה. הסבירות היא שיטה מדעית אך היא איננה שיטה קבילה בתורות. אם מותר או אסור להקריב קרבן פסח בשבת הוא דבר שמוכרחים לדעת באופן מוחלט. מסיבה זאת חייבת הגזירה־שווה של התלמוד – פסיקת הלכה – תימוכין נוספים. תוקף הסבירות חייב להתקיים. כיצד זה אפשרי? ההיגיון עונה: ניתן ליישם את הסבירות שהוסקה על יסוד האנלוגיה על פי הניסיונות המצדיקים אותה. אך התפקיד שהניסוי האמפירי ממלא במדע מתבצע בתורות על ידי המסורת. זו הסיבה העומדת בבסיס העיקרון של התלמוד שהסקה בעזרת דמיון בטקסטים תיושם רק אם היא נתמכת על ידי המסורת. בדרך כלל על ה"גזירה שווה" להיות כזו שנמסרה מדור לדור, ממורה לתלמיד.
או לפי דברי הלל: "אין אדם דן גזירה שווה מעצמו" (פסחים ס"ו, א). כלומר הדיין אינו יכול לפסוק הלכה על בסיס דמיון מילולי, אלא אם היא נתמכת במסורת מסוימת. זו איננה דוֹגמה, אלא תוצאה מדעית של פעולת האנלוגיה. האנלוגיה מסוגלת ליצור סבירות; אבל סבירות בלבד אינה תשובה לשאלות שבתורות.
ב. <b>קל וחומר:</b> במקום הנ"ל ממשיך הלל ומראה לנו דרך נוספת לפסוק בשאלה על אודות קרבן הפסח, בלא גזירת הכתוב. היא מסתמכת על העיקרון הידוע לנו שקרבן התמיד היומי דוחה את מצוות השבת. אנו יודעים גם כי עונש כרת (כלומר כריתה מהעם, או מוות מוקדם) מושת על אי־הקרבת קרבן פסח. עונש זה איננו שייך לאי־הקרבת הקרבן היומי. הדעת נותנת שהמחוקק החשיב את הקרבת הקרבן שעונשו כרת יותר משהחשיב את הקרבן שאליו עונש חמור זה אינו קשור. המסקנה שמלמד עתה הלל היא: "ומה (קרבן) תמיד, שאין ענוש כרת, דוחה את השבת; (קרבן) פסח, שענוש כרת, אינו דין שדוחה את השבת?" (שם). אם נגזור מניסוח התלמוד את המהלך הלוגי, הוא ייראה כך: בגלל היחס בין סוג העונשים המוטלים על אי־הבאת הקורבנות, המצב הבא מתקיים –
קרבן הפסח חשוב יותר מקרבן התמיד.
קרבן התמיד חשוב דיו לדחות את איסורי השבת.
אי לכך, גם קרבן פסח דוחה את מצוות השבת.
מסקנה זאת ידועה בתלמוד במונח "קל וחומר", במקור במובן של "מסקנה מעניין פחות לעניין גדול יותר בהלכה דתית", או באופן כללי יותר: "מהפרט הספציפי אל הפרט המכליל יותר". כך אפשר להגיד: הכלול בתוך עצם A בהכרח כלול גם בעצם 'A, המכליל יותר. בשונה מהגזירה־שווה, מסקנה זו מחייבת; אי לכך אין לה צורך באישור מעבר להכרח הלוגי. קל וחומר תקף תמיד, גם ללא תמיכת מסורת כלשהי. או כפי שהדבר בא לידי ביטוי בתלמוד: "כל אדם לומד קל־וחומר לעצמו".<sup class="footnote-marker">1</sup><i class="footnote">1 בסעיף זה עקבנו אחרי העבודה היסודית של שוורץ בהצגתנו את "המסקנות הלוגיות" ואת "כללי הפירוש", אם כי איננו מסכימים אתו בכל הנקודות העיקריות בנוגע ל"מסקנות" (על כללי ההסבר ניתן לדווח אך ורק על יסודו של שוורץ). שוורץ טוען כי הקל־וחומר שווה ערך להיקש. וזה אינו כך. בתלמוד נמצאים היקשים אין־ספור, אך אף פעם לא בצורת קל־וחומר. לפי הכרתי, תכונות הקל־וחומר הוגדרו נכונה רק על ידי מורי ורבי המכובד, ד"ר י. י. ויינברג, ראש הסמינר לרבנים ע"ש הילדסהיימר בברלין, אשר הקים מחדש את הפסקה a fortiori שבקל־וחומר. ניסוחו המיוחד של הקל־וחומר בנוי הודות לעובדה שהמסקנה בו בזמן נוגדת כל הסתייגות אפשרית למסקנה שהוסקה, כלומר תמיד ניתן להראות כי נקודת השוני בין A ו-'A רק מחזקת את המסקנה על יסוד השוויון, היות וה-M כלול בתוך A, שעליו מבוסס השוויון, בהכרח – בגלל התכונות המוזכרות כשונות – נמצא גם ב'A אף במידה יתרה.</i>
ג. <b>בניין אב:</b> מקרה אחר יאפשר לנו להבין את אופיו של כלל פירוש שלישי. קיימים במקרא ארבעה סוגים בסיסיים של גרימת נזק המלווים באחריות לנזק או לפיצויים: 1. השור הנוגח; 2. הבור החפור, או הנשאר פתוח, ברשות הרבים; 3. השור הרועה בשדות זרים; 4. הדליקה המתחילה כמדורה ומתפשטת בשטח. בניסוח המצומצם והקל לזכירה של התורה שבעל־פה, קטגוריות אלו מוגדרות על ידי המונחים (בבא קמא, פרק א, משנה א): קרן, בור, שן ואש. בהגדרת תכונותיהם של סוגי נזק אלה נקבע כי ניתן לקטלג כל נזק הנגרם על ידי גופים פיזיים כאחד מארבעה סוגי היסוד האלה. מסכת בבא קמא (דף ו, עמ' א) דנה בבעיה הבאה: מי שהניח "אבנו, סכינו (או) משאו… בראש גגו, ונפלו ברוח מצויה (שלכן היה עליו לצפות לו) והזיקו" לדבר מה. האם חייבים הבעלים שהניחום על הגג בתשלום הנזק או לא? אין תקדים למקרה זה במקרא או במסורת. התלמוד מנסה עתה להחליט לאיזה מארבעה סוגי הנזיקין שייך החפץ הנופל. מסתבר שלכאורה לא ניתן לשייך מקרה זה לאף אחד מהם, כי יש לו אופי שונה מכל אחד מהסוגים 1, 2, 3, או 4. מאידך, אם כי בכל אחד מהארבעה יש שינוי כלשהו מהאחרים, עדיין בעל החפץ הפוגע (או האחראי לו) חייב בתשלום הנזק הנגרם. אי לכך, היות ובכל אחד מסוגי הנזק הבסיסיים קיים חיוב לפיצוי, הסיבה לכך אינה יכולה להיות תוצאה של נקודות השוני ביניהם (כלומר הסיבות השונות המובילות לתוצאות שונות), אלא דווקא מהנקודות המשותפות שביניהם. הגורם המשותף – "הצד השווה" – המצוי בהם הוא: כל אחד מן הארבעה "תחילת עשייתו לנזק, ושמירתו עליך" – ובכן זוהי הסיבה להלכה: "חב המזיק לשלם תשלומי נזק". המסקנה הנובעת מכאן: במקרה של גרימת נזק, כל דבר שיש בו את התכונה של "תחילת עשייתו לנזק, ושמירתו עליך" נושא אתו את חובת בעל החפץ, או האחראי על החפץ, לשלם על הנזקים. עיקרון זה שייך גם לאבן הנופלת מהגג. הבעלים או המניח את האבן חייבים בתשלום הנזק. אם לסכם את העניין בצורת נוסחה לוגית ברורה, ניתן לכתוב את המסקנה בלשון הזאת:
ל-"קרן", ל-"בור", ל-"שן", ול-"אש" ישנה התכונה של "תחילת עשייתן לנזק, ושמירתן עליך".
במקרים האלה האחראי להם חייב בתשלומי הנזק שהם גורמים.
כל דבר שתכונתו "תחילת עשייתן לנזק, ושמירתן עליך" דורש שהנזק ישולם.
לאבן תכונת "תחילת עשייתן לנזק, ושמירתן עליך".
ולכן נזקי האבן חייבים בתשלום.
לכאורה מסקנה זאת היא רק שילוב בין אינדוקציה לסילוגיזם. האינדוקציה שבחלק הראשון מוכרת היטב כמעבר של אריסטו מהפרט אל הכלל. כשמשיגים את הכלל, ניתן להסיק מהכלל פרט מסוים, כסופרפוזיציה על פי הסילוגיזם הידוע: כל M הוא P; S הוא M; לכן P=S (הקורא האמון על תורות הלוגיקה יכיר בעצמו את חשיבות השילוב הזה בגילוי הקשר שבין האינדוקציה והסילוגיזם). בתלמוד נקראת מסקנה משולבת זו במונח "בניין אב" (כלל, חוק או תקדים יסוד); ה"אב" הוא הסוג, המין, הכלל, וה"בניין" הוא זה שבונה את המין הפרטי בעל האופי המגדיר, שמשייך אותו ל-"אב". בתחילה מסיקים מסקנה על ידי אינדוקציה מהבניין הפרטי אל האב הכללי, ואז בחזרה מהאב הידוע למקרה הפרטי שעד עתה הלכתו לא הייתה ידועה.
משימת הפסיקה בשאלות חדשות בעזרת חוקי הלוגיקה ועל פי רוח התורות מושגת באופן מבריק באמצעות שלושת עקרונות המסקנה, מהידוע למקרה הבלתי ידוע: גזירה שווה של הדמיון המילולי, הקל־וחומר, אשר בעת ובעונה אחת דוחה כל הפרכה אפשרית ולבסוף הבניין אב, המשלב בין האינדוקציה לסילוגיזם. במנותק מאריסטו, ובהקדימה אותו במאות שנים, הגיעה החשיבה המדעית של חכמינו הגדולים (חז"ל) לרמתם של הפילוסופים הגדולים בהיסטוריה.

כללי הפרשנות

<b>2. כללי הפרשנות</b>
א. <b>שני כתובים:</b> בעוד שעניינן של שלוש שיטות המסקנה הוא קביעת הלא־נודע במקרים מעשיים, כלומר בחיי היומיום, מטרתן של יתר ארבע שיטות הפירוש היא לחקור את הנעלם X שבטקסט. אלה הם כללי הסבר אשר בכל זאת נעשים בקלות לתקנות אנליטיות של הלוגיקה. הכלל הראשון עוסק בסתירות המצויות במקרא ונקרא "שני כתובים הבאים כאחד". מאחר שהתורות הן אמת, אסור שהן יכללו סתירות כלשהן; אין האמת סובלת סתירה לעצמה. אם מתקיימת ההנחה ש-A הינו B, אזי אי אפשר ש-A איננו B. זוהי הנחת הסתירות, שאליה נלווה כלל הפירוש: כאשר יש סתירות במקרא הן דורשות פיענוח. ואולם פתרון ניתן רק על ידי הפרדה – לקבוע שוני בין שני הקטעים הסותרים לכאורה זה את זה. התלמוד משתמש בכלל זה באין־ספור מקרים.
ב. <b>דבר הלמד מענינו:</b> החשוב ביותר בין כללי הפרשנות הוא הכלל האחרון, הנקרא בתלמוד "דבר הלמד מענינו" (המסיק מתוכן נושא). כלל זה מוביל אותנו "עמוק אל לב לבה של התורה, כי הוא מראה לנו למעשה דברים רבים הנראים במבט שטחי, לכאורה, כאילו מחורזים יחד בצורה נפרדת ומפורקת, אך בעומק העניין מסתבר כי הם משולבים בקשרים בלתי ניתנים להתרה" (שוורץ). להסיק "מסקנה מהקשרו של הטקסט" זוהי "בדיקה בלשנית" של המילה המקראית: "…היות ולמילה מסוימת יש מובן אחד כשמוציאים אותה מהקשרה, ומשמעות אחרת כשהיא נשארת במסגרת המשפט; והיות ובדומה לזה לפסוק (משפט) מסוים משמעות אחת בפני עצמו, אך מובן שני כאשר הוא מופיע בהקשר של שרשרת עצמאית" (שוורץ). עיקרון זה מיושם גם על קטעים ופרקים שלמים. על מנת להבין אמירה מקראית לעומקה, הקונטקסט והסביבה תופסים תמיד חשיבות מרבית.
ג. <b>היקש:</b> אחד הכללים המשמש לעיתים קרובות ביותר הוא "היקש" – השוואה או אנלוגיה היוצאת מהצמדת מילים שבכתב. לדוגמה: היה רבי מאיר אומר: מה תלמוד לומר (למה כתוב בתורה) "על פיהם יהיה כל ריב וכל מגע" (דברים כ"א, ה)? וכי מה עניין ריבים אצל נגעים (צרעת)? אלא מקיש (הפסוק) חייבים לנגעים – מה נגעים (נבדקים) ביום, דכתיב (שכתוב) "וביום הראות בו" (ויקרא י"ג, י"ד) אף ריבים (נשפטים) ביום… ומקיש נגעים לריבים (נבדקים) – מה ריבים (נשפטים) שלא בקרובים (על ידי קרובי המתדיינים), אף נגעים שלא נבדקים בקרובים (מסכת סנהדרין, דף ל"ד:).
המסקנה מההקשר המילולי נהפכת בקלות לכלל לוגי (שוורץ). ההצמדה בטקסט מסבה את תשומת הלב לאנלוגיה פנימית.
באמצעות חוקי הלוגיקה המכילים את שבעת כללי פרשנות המקרא, הוכיחה התורה שבכתב את עצמה במשך ההיסטוריה היהודית כ"תורות חיות" שניתן להיוועץ בהן בכל עת ובכל סיטואציה. כללי הפירוש הרחיבו את המקרא והעמיקו אותו. הם הראו כי כל דור ודור יכול למצוא בתורה את פתרון בעיותיו. ותוך כדי תהליך זה נעשתה האמונה באופי הנצחי של התורות לאמת היסטורית.

סברא - עקרון ההיגיון

<b>3. סברא – עקרון ההיגיון</b>
עקרון ה"סברא" (הסברה, הדעה ההגיונית) מהווה הישג עצום של השיטה התלמודית לפתירת מקרים לא מוכרים על פי חוקי התורה. הסברא מעמידה את העיקרון, המובן מאליו לכאורה, אך בכל זאת בעל משקל: "סברא מכריע".
לעיתים עולות שאלות שכללי הפירוש אינם מסוגלים לענות עליהן: כלומר, כאשר אין בתורות תקדימים דומים. לדוגמה, ישנה הלכה ברורה: אם מאיימים על אדם שיירצח אלא אם כן הוא ירצח אדם מסוים אחר, אסור לו להציל את עצמו על ידי הריגת האחר. שואל התלמוד (מסכת פסחים, דף כ"ה:), "ושפיכות דמים גופיה מנלן (מניין לנו שאסור בנסיבות אלו)?" הכוונה היא – אמנם רצח הוא חטא, אך בשעת פיקוח נפש מותר בנסיבות אחרות לעבור על איסורי התורה. עונה התלמוד: "סברא הוא, כי ההוא דאתא קמיה דרבא (כמו ההוא שבא לפני רבא) ואמר לו: מרי דוראי אמר לי, 'זיל קטליה לפלניה, ואי לא קטלינא לך' (שליט עירי אמר לי, לך קטול את פלוני, ולוא אקטלך). אמר לו (רבא), 'ליקטלוך ולא תקטול. מאי חזית דדמא דידך סומק טפי? דילמא דמא דההוא גברא סומק טפי' (תיהרג ואל תהרוג. מה ראית שדמך אדום יותר? אולי דמו של אותו גבר אדום משלך)".
כלל זה, שאיננו מופיע בשום מקום במקרא, מיושם כאילו הוא כתוב בפירוש בתורה שבכתב. הוא מהווה יסוד לאחד משבעת הכללים שלפיהם נדרש פסוק בתורה, במטרה לגלות את כוונתו של נותן התורה בנושא ספציפי, אשר פירט במפורש בכתובים. דעה כזו, המבוססת על סברא, נחשבת כדעת התורה, וידועה כאילו היא כתובה במפורש בטקסט המקראי. למעשה היא מקובלת אף יותר; בתלמוד אנו מוצאים לא מעט פעמים את השאלה: למה לי (לצטט) קרא (כדי לקבוע הלכה)? הלא סברא הוא! (לדוגמה בבא קמא דף מ"ו:) או לעיתים השאלה: מניין ידעי? נענית בתשובה: אי בעית אימא (אם תרצה, אמור) קרא, אי בעת אימא סברא (לדוגמה סנהדרין דף ל'.). או: לא צריך קרא – סברא הוא (פסחים כ"א.) מה שנובע מן הסברא אינו צריך להופיע בתורה שבכתב, משום שהוא ידוע גם ללא המקרא, ולפיכך אינו זקוק להוראת המקרא. לכלולו בטקסט יהיה מיותר. הסברא מחייבת בדיוק כמו התורות שנגלו בהר סיני.
ואולם כל זה הוא תוצאה של אופי התורות עצמן. הסיבה היחידה שניתן ליישם את התורות היא שהן האמת. גם הסברא היא אמת, ולכן היא בעלת יישום. אך גם בשרשרת ההיגיון הזאת אנו ערים להפעלתו של רק אחד מכללי הפירוש של התלמוד – הקל־וחומר. ההבדל הוא שהקל־וחומר מסיק ממקרה פרטי אחד בתורות לגבי מקרה פרטי אחר; בעוד שכאן המסקנה מוסקת מן התורות ככלל אל הסברא בצורה הזאת:
התורות הן האמת
הסברא היא האמת
לכן הסברא היא מהתורות
המסקנה: הסברא אינה ישימה אם אינה זהה לתורות, כלומר אם קיימת סתירה בין השניים. האמת אינה זקוקה לתמיכה נוספת בתורות, אלא שסתירה בין סברא כלשהי לבין התורות מוכיחה שישנה טעות בסברא ההיא. התורות מהוות אמת אובייקטיבית; מאידך סברא, תוצאת ההיגיון, היא סובייקטיבית, ולכן נתונה לאפשרות שגיאה. התורות מהוות בדיקה שלילית של הסברא; דבר שנוגד את התורות לא יכול להיות האמת (רעיון זה של השוויון בין התורות והאמת, שממנו נגזרת ה"תקיפות המקראית" של הסברא, הנו הרעיון המרכזי בפילוסופיה של הרמב"ם. הרמב"ם אינו דן בהתאמה בין עקרונות האמונה והידע, כי אם בתובנה הבאה: כל ידע שחותר לאמת הוא תורה. במובן זה הוא מונה לדוגמה את מדע המתמטיקה בתור תורה. סברא היא תורה – רעיון תלמודי זה שולט בכל המערכת הפילוסופית של הרמב"ם).
בהעשירו באופן בלתי צפוי את התורה, לעקרון הסברא חשיבות עצומה בהיסטוריה של התפתחות התלמוד.

נושאי ענין, תכנים, מבנה

ששת סדרי התורות

<b>III. נושאי ענין, תכנים, מבנה</b>
<b>1. ששת סדרי התורות</b>
מהם תחומי העניין של התלמוד? הם זהים לאלה שבמקרא – כל חיי האדם שניתן לשייכם לתחומים הללו: 1) האדם ואדמתו (סביבתו), 2) האדם בזמן (כלומר ימי האדם), 3) האדם ומשפחתו, 4) ובחברה, 5) האדם לפני בוראו, ולבסוף, בחייו לפני ה' פוגש האדם הדתי מהר מאוד את גבולות מציאותו, גבולות החיים עלי אדמות. היכרות זאת מביאה לניחושים על אודות האמיתות והכוחות בעולם שאחרי המוות, אשר כאילו חודרים באופן מסתורי לתוך חיינו. היות ואזור גבולי זה מגדיר גם ספֵירה מיוחדת של מציאות עבור האדם, הוא מוליך אל: 6) האדם מול הגבולות.
בהתאם לתחומי חיים אלה, תוכן העניינים העצום של התורה שבעל־פה חולק ל-"ששה סדרים", אולם התורות אינן מתייחסות במילים מפורשות ל"נושאים" או ל"תוכן עניינים" ספציפי. היות ואין מדובר בחיבור ספרותי או מדעי, במקום להגדיר נושאים נעשה שימוש בשמות המכלילים את המקרים ההלכתיים הכלולים בסדר מסוים. בהתאם לזאת ששת הסדרים נקראים כך:
1. זרעים (הכוללים את חוקי התורות בנושאי זריעה, קצירה, מעשרות, עיבוד האדמה, התנאים בהם היבול הטרי משתחרר (לצורך אכילה), הקרבת הביכורים (לה'), ברכות, תפילות הודיה ובקשה וכו').
2. מועד – זמנים וחגים (קביעת לוח זמני היום: הלכות שבת, ראש השנה, יום כיפור, פסח, סוכות, מגילה, תעניות וכו').
3. נשים – (הסדרת היחסים בין איש ואשתו עד להשלכות הרחוקות ביותר) מוקד הסדר הוא המשפחה. תוכנו העיקרי הוא גם משפטי וגם מוסרי בטבעו. הוא כולל את תקנות החתונה, גירושין, ייבום (עם הגיס), שאר בשר, השלכות המשפטיות־דתיות של ניאוף, הלכות רכוש של זוג נשוי וכו').
4. נזיקין – אי איזון במערכות חברתיות (הנושא כולל חוקה, חוק אזרחי, חוק פלילי, חוקי עבודה, חוקי מערכת המשפט, תהליכי בית המשפט, עקרונות המוסר החברתי (מסכת פרקי אבות) וכו'. במילים אחרות, סדר זה כולל כל עניין השייך לתקנות המשפטיות, האתיות והדתיות העוסקות בדרכים שבהן אנשי החברה מתקשרים זה עם זה).
5. קדשים – (החוקים הטקסיים של חיינו) כולל ההלכות השוררות בבית המקדש והקרבת קורבנות, המגבלות על מה שכשר לאכילה ומה שאסור על פי ההלכה, וכן מצוות ציצית ותפילין וכדו'. כרוך כאן תמיד קידוש החיים באופן טקסי־דתי, אבל החוקים הקובעים תכונות כשרות וטרפות, טהרה וטומאה (ואסור לאכילה), משקפים את פרקי המקרא המתארים את ה"הבדלים" שנקבעו על ידי הקב"ה בבריאת העולם (ראה: במדבר ה', א'–ד'; ויקרא כ', כ"ג–כ"ו). בדרך זו אנו מגיעים לגבולות קיומנו המסמלים, כפי שהסברנו למעלה, חלק מיוחד של החיים, ועל ידי כך מתארים את סדר קדשים.
6. טהרות – חוקי הטהרה של אנשים, חיות וחפצים, וחוקי הטהרה הפולחנית. חוקים אלה אינם מאפיינים פשוטים של כת דתית, אלא, בדומה ל"הבדלים" של הסדר החמישי לגבי המותר והאסור לאכילה, הם חוזרים לעקרונות שהופעלו בבריאת העולם. לא היינו יודעים עליהם מאומה אילולא חוקי התורות שנותנים לנו לפחות שמץ של תובנה. ביהדות היבטי הפולחן בעולם הזה קשורים באמיתות של העולם הבא.

אגדה והלכה

<b>2. אגדה והלכה</b>
ששת הסדרים מורים כיצד לעצב את החיים מבחינה לאומית־דתית בקנה מידה רחב: בעבור כל שכבות החברה, בכל תחומי החיים, הסדרים מראים כיצד לתרגם את התורה שבכתב הלכה למעשה בדרכו של העם לאורך ההיסטוריה. לשם כך דרוש מאמץ תמידי ללמד ולחנך את העם.
מי שנכנס לעומק־מה בלימודי התלמוד, אחד מסדריו, או אפילו אחת המסכתות או אחד מפרקיו בלבד, יגיע מהר מאוד למסקנה הזאת: הנאמר שם על אודות הנושא הגדול של חיי האנוש מנקודת מבטן של התורות הוא לעיתים קרובות בעל אופי מגוון וחשיבות משתנה. למשל, כאשר המשנה הראשונה במסכת בבא בתרא מלמדת: "השותפין שרצו לעשות מחיצה בחצר (המשותף) בונים את הכותל באמצע (כלומר על כל אחד לתרום חצי השטח הדרוש לכותל מתוך חלקו; ובונים) הכול כמנהג המדינה (העיר)". צורתה ותוכנה של משנה זאת עומדים בניגוד לאמרה שבמשנה אחרת (אבות ה', י): "ארבע מידות באדם: – האומר שלי שלי, ושלך שלך – זו מידה בינונית; ויש אומרין, זו מידת סדום (האנוכית). שלי שלך, ושלך שלי – עם הארץ (שאינו מבין כללי הבעלות). שלי שלך, ושלך שלך – חסיד. שלי שלי, ושלך שלי – רשע". קשה עוד יותר להשלים בין זה לקטע המופיע במסכת ברכות (דף לב.) "וידבר ה' אל משה, לך רד" (שמות לב, ז). מאי "לך רד"? אמר רבי אלעזר, אמר לו הקב"ה למשה: משה, רד מגדולתך. כלום נתתי לך גדולה, אלא בשביל ישראל? ועכשיו חטאו – אתה, למה לי?"
הציטוט הראשון היה יכול להופיע בספר חוקים, השני שייך למדריך מוסר למעשה, ואילו האחרון מקומו אולי בחיבור ספרותי על מושג ההנהגה לאומית. ניתן להציג אין־ספור דוגמאות נוספות; בכל מקרה ומקרה יש להגדיר נושאים נוספים כדי להבדיל בין האחד לאחר באופן ברור. בדפי התלמוד עצמו הכול מוצג זה לצד זה. ללא כל ניסיון להפרדה מערכתית, נושאים שונים לגמרי מתחלפים, חופפים ומשתלבים. אמנם דף התלמוד המודפס עושה רושם בלוי ומשעמם לעיון, ואולם בעיני מי שמסוגל לקרוא אותו הוא נעשה מרבד עתיק, בהיר וצבעוני, מלא תנועה וזוהר. הכול כלול בו, זה לצד זה: דמיון, אירוע דתי, חיזיון שירי, מוסר, פוליטיקה, משפט, אגדות וסיפורים, מעשיות, תקנות חוק, תובנות היסטוריות, בלשניות, פילוסופיות, משפטיות ועוד – הכול ערוך בדף התלמוד. בשום מקום לא נמצא אפילו רמז קטן של מונוטוניות ושעמום; להט אינטלקטואלי נפלא ממלא כל עמוד. לו רצינו לסווג את כל הכוחות האינטלקטואליים השונים המעורבים בפיתוח התלמוד באופן מקצועי וקפדני, היה זה מאמץ עצום שהיה דורש את טיפולה של אקדמיה שלמה של מדענים.
התלמוד מבצע הפרדה שונה לחלוטין כאשר הוא מחלק את כל תוכן התורה שבעל־פה לשתי קבוצות עיקריות בעלות אופי שונה: הלכה ואגדה. הלכה (מלשון "הלוך") משמעה תקנות החוק הקיימות שלפיהן "ילכו" האנשים, בעוד שאגדה (מלשון "הגד") מסמלת את כל החומר בתלמוד שאיננו בעל אופי משפטי, ולכן אינו מחייב את האדם. את העובדה שהחלוקה בין השניים שונה מן המקובל, המוכר לכל, ההיגיון מול הרגש, ניתן לראות מתוך כך שמצד אחד חלק גדול מן ההלכה המקפידה והמחייבת נקבע על ידי הרגש, ומצד שני המרבד הרחב של חומר האגדה, אי אפשר לשייכו לדבר הנקבע כתוצאה מאינטואיציה ורושם לבד. הרגש איננו חלק בהתפתחות האגדה יותר מאשר ההיגיון או כוחות האינטלקט האחרים. מעידות על כך אין־סוף אגדות המספקות לנו תובנות עמוקות בקשרים בין הערוצים השונים של החיים. האגדה וההלכה הן ביטויים של שתי נטיות מנוגדות ביהדות. האגדות היפות והחשובות ביותר הן פרי מורי ההלכה החשובים ביותר. בעלי ההלכה הגדולים ביותר היו גם בעלי האגדה הגדולים ביותר, ואגדה מפי בעלי האגדה הגיעה אלינו רק בגלל בעלי ההלכה.
אף על פי שהדבר נשמע פרדוקסלי, אי אפשר להבין את ההבדלים בין אגדה והלכה על ידי התבוננות בשוני שביניהם.
אגדה והלכה אינן מופיעות כסוגים נפרדים של חומר תלמודי. בתור שכזה הייתה רק ההלכה חד־משמעית חוק, תקן הביצוע, וכן מכלילה באשר לכוונתה, אבל לא האגדה – הסיפור והדיווח – כי ניתן לסווג רק חלק קטן של החומר הלא־הלכתי שבתורה שבעל־פה כסיפור, אגדה, רומן, דמיון וכו'. האגדה כוללת בוודאי את כל הגורמים האלה, אך אופייה איננו נקבע במונחים כאלה, ומרחבה אינה מוגדר כלל על ידם. בדיוק כשם שיצירות הספרות של המאה התשע־עשרה אינן מתחלקות לספרי חוק ומשפט ורומנים, כאשר האחרונים הם בהכרח לא משפטיים, כך אי אפשר לחלק באופן שיטתי את מערכת התלמוד למחלקות נפרדות של הלכה ואגדה.
רק אם נכיר את המאחד נוכל להבין את המשמעות וכן את הצדק שבסיווג להלכה ולאגדה. את העובדה שהלכה ואגדה אכן שייכות זו לזו נראה בצורה הטובה ביותר במקום שבו הן מופיעות לראשונה, כלומר במקרא. במקרא עצמו אנו מוצאים חומר הלכתי המחייב תקן ביצוע ומשפט בעל תוקף, וכן חומר אגדתי בצורת דיווחים ותיעוד. המאחד בין ההלכה והאגדה במקרא הוא התורה – "התורות". הסיפור איננו מטרה בפני עצמו, כי המקרא איננו רומן; כמו כן החוק אינו המטרה – כי המקרא אינו תקנת משפט בלבד. המקרא הוא תורה, וגם האגדה וגם ההלכה מצביעות מעבר לעצמן – אל התורות. הן מובילות את התורות. ההלכה איננה המטרה הסופית, אלא שיטת חינוך עבור התורות. כך גם האגדה; השוני ביניהם הוא רק בשיטה.
הבדל זה נתפס באופן ברור יותר אם נעבור מן הפירוש הבלשני של המילים על פי שורשיהן ונחזור להקשר העצמי שממנו הן נבעו. אי אפשר להסביר את שני המושגים על פי מונחים בלשניים בלבד. לגזור שהלכה שווה לחוק מהמילה "הלוך" מהסיבה שאנשים "הולכים לפי החוק" הוא בעצמו קצת אגדה – דרשה. החיים, המציאות, אינם בונים מושגים בדרך זו. מקורו של המושג הלכה אינו ב"הלוך", אלא בפראזה בתורה החוזרת על עצמה במקומות שונים ובצורות שונות, וכוללת תמיד שיוך ל"דרכי ה'", כגון "בכל הדרך אשר ציווה ה' אלהיכם אתכם – תלכו" (דברים ה', ל), הדרך אשר ילך בה האדם. החוק נקרא הלכה ביחס לדרך המוחשית וה-"הליכה" בה, הדרושה על ידי התורות. כמו כן אין לגזור את המונח אגדה או הגדה באופן בלשני מלשון הגד, אלא באופן פילוסופי, מפראזות מקראיות, כגון: "והגדת לבנך ביום ההוא" (שמות י"ג, ח) או "שאל אביך ויגדך" (דברים ל"ב, ז). בשני המקרים "הגדה" משמע התקשרות, הבהרה, ולא סיפור, אגדה, רומן וכו'. "הגדת לבנך" איננו מחייב את האב לספר סיפורים לילדו בליל סדר פסח, אלא לספר לו היסטוריה. עליו ללמד את הילד על אודות הקשרים והיחסים ההיסטוריים שהביאו למצוות הפסח, להלכה של פסח. ולאיזו אגדה מכוון הציטוט השני שלעיל? נביא את כל הפרשה המקראית (דברים ל"ב, ו'-ז'): "הלוא הוא אביך קנך, הוא עשק ויכננך. זכור ימות עולם, בינו שנות דור ודור; שאל אביך ויגדך, זקניך ויאמרו לך!" ברור שהפסוקים מתייחסים לאישור הניסיון ההיסטורי של ההלכה – "הוא אביך …". במילים אחרות, האמת הנובעת מתוך החוויה ההיסטורית המחייבת והמקשרת היא היהדות והיא ההוכחה שהכירו דורות ההיסטוריה היהודית של ההלכה בכללותה, של "הדרך אשר צווה ה' אלוהיכם אתכם תלכו".
רק אם נתחיל בנקודה זו נוכל לגלות את תכונות האגדה וקרבתה להלכה. האגדה היא ניסיון החיים של הדורות שנעשה לחוכמת עולם ולפילוסופיה מעשית; היא חוכמת כל הזמנים, הוראת האב לבן, התורות שהתגבשו באדם במשך חייו. מאידך גיסא, ההלכה היא התורות שנמסרו לאדם, התקשרות ה' עם האדם. האגדה היא כמו "תורות מלמטה", היא מגיעה במרוצת הזמן; ההלכה – "תורות מלמעלה" – היא נצחית. אבל לשתיהן משמעות זהה – התורה; ההלכה מחייבת, האגדה מנחה. ההלכה מצווה, האגדה מלמדת. ההלכה מגדירה התנהגות חיצונית, האגדה יוצרת הסכמה פנימית. מהי משמעותה של ההלכה ללא ההגדה? – רק התנהגות חיצונית ללא רצון פנימי, כלומר – משטר אימונים. ומהי האגדה ללא ההלכה? רצון פנימי חסר דביקות חיצונית, דבר שלכאורה אינו בר ביצוע, או אם ניתן לבצעו – מילים ריקות, לא אמיתיות.
האגדה מובילה להלכה, וההלכה מניחה את קיומה של האגדה. 
את הרעיון הזה ואת הקשר הפנימי בין אגדה להלכה ניתן להבהיר כך: האגדה, שהיא "חוכמת הדורות" הנובעת מבני תמותה, היא סובייקטיבית; ההלכה, שנמסרה על ידי ה', היא אובייקטיבית ולכן היא אמת נצחית. כיוון שהאגדה היא סובייקטיבית היא אינה יכולה להוות תקן התנהגות בר תוקף. היא איננה מחייבת, ובכל זאת מבחינה מסוימת היא בעלת תוקף ואמיתית. בהיותה חוכמת הדורות היא תקפה בזמן כידע סובייקטיבי על אודות אמיתות נושא. היא תמיד האמת מבחינה כלשהי ב"עכשיו". האגדה היא תמיד הלכה סובייקטיבית.
ואולם כל חוויה סובייקטיבית בעולם תרה אחר האמת, כלומר אחר אובייקטיביות ותוקף כללי. חוכמת הדורות תרה אחר הנצח, האגדה אחר ההלכה. כאשר האגדה, תוך כדי התפתחותה והשלמתה, מתקרבת לאמת, היא פושטת יותר ויותר את הסובייקטיביות הראשונית שלה, נעשית אובייקטיבית וכך נעשית בהדרגה להלכה. אפשר לומר כך: הלכה היא אגדה שנעשתה אובייקטיבית. ברגע שאגדה מגיעה לשיאה, אפשר בהכרח להפכה להלכה. ההלכה היא השלב העליון, התוצאה האולטימטיבית של האגדה.
את הקשר החזק הזה בין אגדה להלכה ניתן לתאר באמצעות כמה דוגמאות:
א) פרק י"ח בספר בראשית מספר כיצד אירח אברהם אבינו "שלשה אנשים". זוהי אגדה, תיעוד מחייהם של אבות האומה, אפיזודה המאירה את דרך החיים של האבות. היא אינה מחייבת אף אחד, אינה ישימה על איש, ובכל זאת מעצבת ומלמדת תורה לכולם. עבור אברהם עצמו, האכלת האנשים לא הייתה אגדה, אלא חובה, מצווה, חוק פנימי. לפנינו דוגמה טיפוסית של אגדה שהיא הלכה אובייקטיבית. היא נגעה לאברהם, אבל לא חייבה את בנו יצחק. האגדה של "הכנסת אורחים" התפתחה הלאה, וחלק חשוב מהמשכה נמצא בתלמוד במסכת קידושין (דף ל"ב:), שם נאמר:
מעשה ברבי אליעזר ורבי יהושע ורבי צדוק שהיו מסובין בבית המשתה (בחתונה של) בנו של רבן גמליאל, והיה רבן גמליאל עומד ומשקה עליהם. נתן הכוס לר' אליעזר ולא נטלו; נתנו לר' יהושע וקיבלו. אמר לו רבי אליעזר: מה זה, יהושע, אנו יושבין ורבן גמליאל ברבי (בן ר' יהודה הנשיא) עומד ומשקה עלינו? אמר ליה: מצינו גדול ממנו ששמש (אברהם גדול ממנו ושמש). אברהם גדול הדור היה, וכתוב בו: (בראשית י"ח, ח) והוא עומד עליהם! … ואנו לא יהא רבן גמליאל ברבי עומד ומשקה עלינו?
כאן האגדה של הכנסת אורחים מתקרבת להשלמתה; היא ישימה כבר על אחרים. אלפי שנים אחרי אברהם אבינו היא נהפכת למצווה עבור רבן גמליאל. בהדרגה מתקבלת התובנה: כך צריכים לארח אורחים. רבי יהושע מכיר בזה, הוא היה נוהג בדיוק באותה הדרך בנסיבות דומות. ואולם אז ממשיך הטקסט:
אמר להם רבי צדוק: עד מתי אתם מניחים כבודו של מקום (הקב"ה), ואתם עוסקים בכבוד הבריות? הקדוש ברוך הוא משיב רוחות ומעלה נשיאים ומוריד מטר ומצמחי אדמה, ועורך שולחן לפני כל אחד ואחד; ואנו לא יהא רבן גמליאל ברבי עומד ומשקה עלינו?
אנו רואים כיצד עוזבת האגדה את הנושא המקורי, את אברהם, ומתקדמת אל עבר מרכז העניין, אל עבר האמת. האגדה נעשית אובייקטיבית, וייתכן בהחלט כי ביום מן הימים תהיה להלכה: מארח חייב תמיד לשרת את אורחיו בעצמו. אזי תהיה זאת ההלכה, שהיא לא פחות ולא יותר מאגדה שנעשתה אובייקטיבית.
ב) דוגמה נוספת:
הבורא מדבר עם קין (בראשית ה', י) – "קול דמי אחיך צועקים אלי מן האדמה". אינו אומר דם אחיך אלא דמי אחיך – דמו ודם זרעותיו. ללמדך שכל המאבד נפש אחת מישראל – מעלה עליו הכתוב כאילו איבד עולם מלא (מסכת סנהדרין דף ל"ז.). גם זו אגדה, אך אחת המתוחכמות ביותר, שיא אגדתי. אם נתבונן במקורה נמצא את ההלכה הבאה: כיצד מאיימין את העדים? על עידי נפשות, היו מכניסין אותן ומאיימין עליהן (במילים אלו): שמא תאמרו מאומד ומשמועה, עד מפי עד, ומפי אדם נאמן. שמא אי (אין) אתם יודעין שסופנו לבדוק אתכם בדרישה ובחקירה. הוו יודעין שלא כדיני ממונות דיני נפשות. דיני ממונות – אדם נותן ממון ומתכפר לו. דיני נפשות – דמו ודם זרעותיו תלויין בו עד סוף העולם, שכן מצינו בקין שהרג את אחיו, שנאמר דמי אחיך צועקים, אינו אומר דם אחיך אלא דמי אחיך – דמו ודם זרעותיו.
אם כן האגדה משתייכת לכאן – נוגעת לכולם, ולכן גם לעדים. היא נעשתה אובייקטיבית וכתוצאה מכך היא הלכה. כל ההבדלים בהלכה בין דיני ממונות (דיני נזיקין) לבין דיני נפשות נובעים מאגדה זו לגבי חשיבותו של חיי האדם היחיד.
אכן ההלכה המקראית־תלמודית שונה מכל "הלכה" אחרת בכך שהיא לא נהייתה פילוסופית. בגילוי השכינה בהר סיני עמדו דברי ה' לעיתים קרובות בניגוד לאגדה. על ידי מתן התורה הקדים ה' את התוצאות הסופיות של האגדה. כאשר אנו שומרים ומקיימים את דרישות התורות בעזרת "ההלכה הנתונה", אנו משתדלים להבין את התורות בשלמותן דרך האגדה המתפתחת, ועל ידי זה לקבל עלינו את הנתון לנו. כל עוד לא קיבלנו זאת, זהו החוק שנחקק באופן חיצוני. כאשר אנו מקבלים אותו על עצמנו, אזי הוא נעשה אוסף של חוקים פנימיים המסדירים את חיינו. הלכה ללא אגדה היא מסלול הליכה; רק דרך האגדה נעשית ההלכה לדרך חיים.

המבנה הפסיכולוגי של התורה שבעל-פה

<b>3. המבנה הפסיכולוגי של התורה שבעל־פה</b>
כבר דנו במסגרת הבסיסית של מערכת עבור החומר רחב הידיים של התורה שבעל־פה (ראה סעיף 1.III). כלולים בה ששת הסדרים, הנקראים בקיצור ש"ס. כל סדר מחולק למסכתות מיוחדות הנקראות, כמו הסדרים עצמם, על שם המקרים ההלכתיים שבהם עוסקת לרוב כל אחת, לדוגמה ברכות, שבת, גיטין וכו'. כמו כן כל מסכת מתחלקת לפרקים כאשר, כמו בפרשיות החומש, לכל פרק כותרת על פי מילות הפתיחה שלו. הפרקים מחולקים הלאה לסעיפים, שכל אחד מהם מתחיל במשפטים מסוכמים מהתורות – המשנה.
קרוב לוודאי שמחברי התלמוד לא ראו במבנה זה משימה מיוחדת; גם אין לראותו כהישג מיוחד בעריכה. מדובר בתוצאה אוטומטית של היקף התכנים, הנקבע לעיתים קרובות על ידי היקף זה. כך לדוגמה נחלקה מסכת מסוימת לשלוש מסכתות עצמאיות מן הסיבה הפשוטה שהיא הייתה ארוכה מאוד. אפשר להסתכל על הסכֵמה החיצונית הקשורה למערכת הפנימית של התלמוד כמו על מבנה תעשייתי הקשור לארגון הפנימי של העסק. הוא מהווה את מסגרתו של מפעל העריכה ולא את מרכזו. מעבר למבנה החיצוני, יש למקד את עיקר תשומת הלב במבנה הפנימי.
בספרות המסורתית נקרא התלמוד לעיתים "ים התלמוד", ועל מנת להתמודד אתו חייבים לפתח הבנה מסוימת בשחייה. לאדם מן השורה, המבנה הפנימי של החומר נראה ללא כל סדר. למעשה דרושים התמדה רבה ומאמץ כדי לפלס שביל צר ביותר דרך סבך הבעיות, הסברות, השאלות, הציטוטים ועוד. בסופו של דבר הסדרים, המסכתות והפרקים לא נחלקו בשיטה עקבית כלשהי. כל סדר כולל חזרות רבות על נושאים שונים המופיעים בסדרים אחרים. אין מסכת העוסקת אך ורק בנושאים השייכים לכותרתה העיקרית. ייתכן כי הבהרה של נושא פלילי תיקטע על ידי דיון בחוקים הנוגעים לקורבנות, או בתקנות באשר למסים חברתיים. פעמים רבות נענית שאלה משפטית בציטוט מפסיקות בעניינים דתיים טהורים ולהיפך, טיפול מאוחד. כתוצאה ממצב זה, אין בשום מקום הפרדה ברורה; כל מסכת וכל פרק משקפים את הגיוון של הכול. בבתי המדרש נקראת לרוב מסכת מסוימת "הש"ס הקטן" – ששת הסדרים במיניאטורה – עקב הגיוון של תוכנה.
מי שהזדמן לו, אפילו פעם אחת, לעקוב אחרי שרשרת החשיבה המתפתחת תוך הבהרת שאלה מסוימת בתלמוד, מי שנגע פעם בחריפות המדוקדקת שבה מתנהל דיון בתלמוד, השיטתיות הקפדנית והנחרצת כמעט שבה נבנה נושא כלשהו, יתפלא על ה"ערבוביה" הנמצאת לעתים קרובות בדף אחד בלבד של התלמוד. אולי הוא ינחש כי ההסבר ל"בלבול" הזה אינו חוסר מקרי של מבנה שיטתי. חוסר סדר ובהירות כזה בין מחברי התלמוד לא יכול לבוא במקרה. למעשה, הבלבול לכאורה הוא אכזבתו של הקורא שציפה למצוא שיטתיות מסוימת, דבר שפשוט איננו קיים בתלמוד. מה שנראה כערבוביה ללומד המתחיל ולאיש מן השורה הוא המבנה הפנימי הנחוץ של תכני התלמוד – מפעל עריכה בעל אופי אצילי ומיוחד במינו שאין דומה לו, כמו התלמוד עצמו. סדר אחר היה נכשל בהשגת מטרתו והיה משנה את טבעו המובהק של התלמוד.
התלמוד מהווה גוף של תורות; טבען של תורות הוא שהן מתאפיינות באחידות. אותו הרצון ואותה הכוונה חייבים לחדור לכל חלקיו. זהו אותו הידע, אותה האמת, המשיגים את ביטויים המתאים והעקבי בדרכים השונות ביותר של החיים. תוכן העניין יכול להשתנות, אך העיקרון הפנימי חייב להישאר קבוע. מה ששייך לנקודה אחת מוכרח להשתייך לכל נקודה אחרת. במילים אחרות, האמת בנוגע למשפט הפולחן חייבת באותה המידה לבטא את האמת בחוק הפלילי, בחוקי הנישואין ובתקנות השבת. לכל הפחות אסור שתהיינה סתירות בתוך מרבד התורות כולו. כלומר, תכונות התורות נוגדות כל שיטתיות המבוססת על השוני בנושאים.
הבה נדמיין מצב שבו הגיעו המדעים לידע מושלם ושכולם הצליחו להשיג את האמת האבסולוטית: אזי ההבחנה בין "פקולטות" תתאפשר ברמה חיצונית בלבד. האמת של הפילוסופיה תהיה גם האמת של הרפואה; והאמת של מדעי הטבע לא תוכל להיות מנוגדת למקבילתה במשפטים. יהיה זה הגיוני לחלוטין לחקור בעיה מתמטית דרך ידע בשירה. לא יהיו "מומחים" כלשהם, כי כל המעוניין להבין את טבעה של "האמת המושלמת" יצטרך לחקור את כל צורות ההבעה שלה. (כידוע לכל, בעת כתיבת החיבור, תוך כדי התפתחות המחקר המדעי המודרני, גבולות הפקולטות השונות מיטשטשות בהדרגה). הפקולטות תהיינה הדגם עבור התיאור הספרותי של תוצאות מחקרן; מובן כי המחקר המדעי המבהיר לא יתאים בעצמו למודל הזה.
התלמוד בתור תורות, אשר עצם מהותן מהווה "אחדות", איננו מכיר בפקולטות שונות. התלמיד־חכם אינו מתמחה ב"נושא" מסוים – דבר שאינו אפשרי היות וכל נושא מכיל את כל הנושאים. החלוקה לששת הסדרים אפשרית בתנאים ספרותיים בלבד, וזה רק במקום שבו מסקנות התורות מסוכמות, כלומר במשנה (ראה להלן, פרק IV), אבל לא במקומות שבהם הן מבוארות – בגמרא. החלוקה לששת הסדרים אינה משתייכת ל"דיונים". לשונות בחומר אין משמעות; התוכן מכיל את כל העניינים שעיקרון זהה שולט בהם. כך אפשר לפסוק בבעיה משפטית בעזרת תקנה בעניין "זרעים", ולהיפך. כל עוד התורות ב"תנועה" ועדיין לא התגבשו בתור תקנות, מה שפועל הוא השיטתיות הפנימית של העקרונות, אף על פי שצורותיהם החיצוניות נוגעות ב"נושאים" השונים ביותר. דבר זה איננו נכון לגבי השיטתיות החיצונית של התוכן.
נושאי הדיונים של התלמוד נקבעים תמיד על ידי התוכן, והוא מתייחס לעיקרון ולא לפרטי הנושא עצמו.
אולם מוכרחים להגיד שהדבר שייך לנושאים הפרטיים בלבד. ככלל התורות היו חייבות להיות תלויות בשיטת עריכה אחרת, הנקבעת על ידי אופיין המילולי. מאות בשנים נלמד התלמוד ונמסר הלאה בעל־פה. הייתה אף דרישה שהתורה שבכתב לא תיאמר מן הזיכרון, ושהתורה שבעל־פה לא תיכתב. (בפרק זה נימנע מהשערות באשר לסיבת תקנה זאת. נפנה את הקורא לנאמר על הגורם של "בעל־פה" בסעיף 1. I, בנושא "מקרא ותלמוד". לפי תקנה זאת, אסור בהחלט להעלות את התורה שבעל־פה על הכתב, כי הכתוב ניתן להיקרא אל־נכון בעזרת תורות נוספות שבעל־פה). כתוצאה מכך, התעוררה סכנה רצינית שהתורות תהיינה נידונות לאבדון. נחוץ היה לערוך את התכנים על מנת להגן עליהן מסכנה זו ככל שאפשר. התעורר צורך לסדר את כל החומר על פי כללים מנמוניקיים כדי להקל על הזיכרון. במערכת כזאת המבוססת על שיטה המסייעת לזיכרון, עקביות הגיונית איננה תמיד קובעת. די בהצמדה המקרית של נושאים שונים בעליל, המתוארים יחד או בזה אחר זה, אם הצמדה כזאת מקילה על ה"קליטה" בזיכרון. נוסף על השיטתיות המדוקדקת בהיגיון של כל נושא פרטי, מתאפיין התלמוד בשיטתיות הפסיכולוגית של תוכנו ככלל.
אחד הכללים החשובים ביותר שנוקטת "השיטתיות הפסיכולוגית" הוא האסוציאציה. הדבר עשוי להיות קשר שכלי, או קשר המבוסס על גורם כרונולוגי, כגון "באותו היום", המוכר היטב, שבו נפסקו מספר שאלות שונות שהיו נתונות במחלוקת, ואשר מאותו יום ואילך נלמדות תמיד יחד. לעיתים זהו האזור, המקום ה"משותף" שמהווה את יסוד האסוציאציה. החלטות שאינן תלויות זו בזו מבחינת תוכנן, אך נקבעו במקום מסוים, נלמדות כ"חבילה" וכך הן מוגנות מסכנת השִכחה. גם שם כלשהו עשוי לקבוע הצמדה אסוציאטיבית. למשל, אם תוך דיון בנושא מסוים מצוטטת אמרה רלוונטית של חכם כלשהו, עשוי התלמוד להמשיך בשורות הבאות במילים: "עוד אמר …" אף על פי שהדיון הוא בשאלה נפרדת בעליל. הדבר מצוטט כדי למשוך את תשומת הלב ואת הזיכרון לקשר שיוצר "אותו" המחבר.
גם החזרות הרבות הקיימות בתלמוד נובעות מן האופי המילולי של התורות. למשל, אם לשאלה כלשהי – שכבר הוכרעה – ישנן השלכות על בעיה המתעוררת במסכת אחרת או אפילו רק בפרק אחר, אזי אותה המסקנה, וכן לעיתים גם הדיון עליה, שכבר סוכם, יתועדו שוב. בתורה שבעל־פה אי אפשר לומר "ראה עמוד כך וכך". רק מילה כתובה יכולה להתייחס לעצמה: על מילים מדוברות יש לחזור.
לא ניתן לפרט כאן את המבנה הפנימי של התלמוד על כל פרטיו. בסיכומו של דבר, כל שאפשר לקבוע הוא שהתלמוד הוא מילה מדוברת, ולכן אין להחשיבו כ"ספר". שיטתיות המילה המדוברת שונה בעליל מזאת של המילה הכתובה. ספר יש לעצב באופן לוגי; לעומת זאת דבר שנמסר בעל־פה יש לערוך במושגים פסיכולוגיים, אחרת ירד לטמיון. רק מכיוון שאנו רגילים לשיטתיות של "ספרים" אנו מתקשים כל כך לזהות את השיטתיות הפסיכולוגית של המילה המדוברת שבתלמוד.
אפילו לאחר שנפרץ האיסור על רישום החומר, והתלמוד תועד בכתב, הדבר נעשה כך שאופיו הדיבורי נשמר. גם אחרי שהועלה על הכתב, לא הפך התלמוד לספר (ראה פרק V). הוא נשאר גוף של תורה בעל־פה. (המספור האחיד של הדפים בכל מהדורות התלמוד מראה עד כמה עניין זה נשמר תמיד כעניין חשוב.) בכל דף מסוים במסכת כלשהי, בכל מהדורות התלמוד, נמצא אותו הקטע. כל המהדורות ממוספרות באופן זהה. זו דרך נוספת לתמוך בזיכרון על ידי גורם מקשר ויזואלי כביכול. הראשון שהבין זאת וקלט את המשמעויות היה הרמב"ם, רבי משה בן מיימון. החשיבות של תרומתו ההלכתית אינה נמצאת באיסוף התקנות בנושאים הפרטיים המפוזרים בכל בתלמוד, אלא בעובדה שהוא היה הראשון שערך מחדש את השיטתיות הפסיכולוגית של התורה שבעל־פה בתור שיטתיות לוגית של המילה הכתובה. ספר "משנה תורה" של הרמב"ם הנו ה"ספר" ההלכתי הראשון בהיסטוריית ה"תורות".

היסטורית התפתחותו של התלמוד



<b>IV. היסטורית התפתחותו של התלמוד</b>
התורה שבעל־פה (תושב"ע) שבה אנו דנים מחולקת למדרש – פירוש (של התנ"ך), משנה – חזרה על התורות, וגמרא – השלמה או הבהרה (של המשנה).
המדרש מתחיל תמיד מהתנ"ך: תמיד מפורשים בו מילה, פסוק או חוק מתוך התנ"ך. המשנה מהווה חזרה על הכתוב בתורה וערוכה בצורה המלמדת איך יש ליישם את חוקי התורה שבכתב. הגמרא באה תמיד בעקבות המשנה; היא מסבירה את היישומים האפשריים ומורה עליהם. הסברא חיונית, כי המשנה, הכתובה כספר חוקים, כוללת לרוב רק כללים, ללא נימוקים תומכים. בדיוק כמו שהמדרש הוא ביאור התורה שבכתב, כך הגמרא מהווה פירוש והבהרה של המשנה.
העורך שחתם את ששה סדרי משנה היה רבי יהודה הנשיא (המאה ה–3 לספירה). הוא בדק את כל התורות שבעל־פה של תקופתו, סילק מנהגים מפוקפקים, חזרות והבהרות מפורטות, וכך העניק למסורות המסוכמות במשנה סמכות כבדה. עם זאת התוכן שסולק נשמר גם הוא בצורת "ברייתא" – מלשון בר, בחוץ (ומפוזר בכל התלמוד) ונמצא גם באוסף ה"תוספתא" (כלומר, הנוספות או נספחים).
אף על פי שקיים רק אוסף משנה יחיד, שחובר בארץ ישראל, התפתחה הגמרא בשתי גרסאות – האחת בארץ ישראל והאחרת בבבל. בארץ ישראל הושלמה עריכתה כבר בשלהי המאה השלישית לספירה, בעוד שבבבל היא המשיכה להתפתח והוכרזה כ"חתומה" בשנת 500 לספירה אחרי הגהה מדוקדקת. המשנה, יחד עם הגמרא שהוכנה בארץ ישראל, נקראת התלמוד הירושלמי, ואילו אותם סדרי המשנה יחד עם הענף הבבלי של הגמרא מהווים את התלמוד הבבלי.
ברור שפרטים כלליים אלה, אשר אפשר להרחיב עליהם ככל שרוצים, אינם נותנים תמונה מלאה של דרך התפתחותו של התלמוד בהיסטוריה. ניתן להבין זאת בבירור מדוגמת המדרש. אמנם יש בידינו כמה אוספים של מדרש, חלקם אף מיוחסים למחברים ספציפיים; אבל למעשה אי אפשר לומר דבר־מה מדויק על אודות גילו של המדרש עצמו. לדעת מלומדים בני סמכא, מקורותיו של המדרש עתיקים יותר מן המשנה. ואולם מתי הוא החל? ייתכן כי התאריך לעולם לא יתגלה. ומתי הוא הושלם? לעולם לא. המדרש הוא שיטה, והוא אינו יכול לקבוע את התקופה ההיסטורית של התורות. כל הקורא את התנ"ך לפי כללי המדרש מרחיב את התכנים המדרשיים. אפילו הפרשנות של הרבנים בני דורנו על קטעים בתורה ראויה להיקרא בצדק בשם מדרש. אין פה הבדל באופי אלא רק שוני בסמכות.
מצב דומה מאוד שורר במשנה ובגמרא. אף על פי שאנו יודעים שרבי יהודה הנשיא חתם את המשנה, ברור גם שהוא אינו יכול להיקרא מחבר המשנה, וכן אף לא אחד מחבריו בני זמנו. הוא היה האחרון שערך את החומר הקיים; אך המשנה עתיקה הרבה יותר מעורכה האחרון. עוד ניתן להניח ללא ספק שגם החלוקה לששת הסדרים אינה המצאה של רבי יהודה הנשיא.
לפעמים מזכיר התלמוד משנה דרבי עקיבא (בערך 130 שנה לספירה), בניגוד ל"משנה ראשונה". מה גילה של "משנה ראשונה" זו? ודאי שהייתה קיימת פרוטו־משנה, או משנה ראשונית, שהייתה ותיקה יותר באופן משמעותי מתלמידי הלל ושמאי (בערך 10 שנים לפני הספירה). המחלוקות בין חכמי המשנה (הנקראים תנא ותנאים – מורים) הן למעשה רק חילוקי דעות בדבר הביאור והיישום של המשנה, שבעצמה הייתה כה עתיקה עד שנזקקה לפירוש. ובכן אפילו תנאי המשנה הקדומים ביותר אינם המחברים, אלא המפרשים של הפרוטו־משנה.
אולם הדבר מעלה את השאלה לגבי ההתחלות ההיסטוריות של הגמרא. אין להגיד שהיא התחילה עם חתימת המשנה בידי רבי יהודה הנשיא. היות והגמרא היא למעשה הבהרה וחקירה של אפשרויות היישום של המשנה, פרשנות הפרוטו־משנה על ידי "חכמי המשנה" היא כבר גמרא. ליתר דיוק, חיבור המשנה כפי שנמסר לנו על ידי רבי יהודה הנשיא מורכב מפרוטו־משנה ומגמרא המבארת אותה. גמרא כלשהי כבר כלולה ב"משנה". יוצא מזה שהמדרש עתיק יותר מהאוספים המדרשיים, המשנה עתיקה מחכמי המשנה, והגמרא כשיטה ישנה מהגמרא.
אף על פי כן, מכל זה עולה כי ה"התחלות" השונות בעייתיות לא פחות מה"סופים". את המדרש כשיטה ניתן להפעיל תמיד מחדש – אפילו בזמננו אנו. המשנה שערך רבי יהודה הנשיא כוללת כבר גמרא, כך שהיא נחתמה ב"איחור". נוסף על כך, היות והגמרא היא הבהרה במובן הרחב ביותר של המילה, קשה להפנים כיצד יכולה הייתה השלמתה להתרחש מבחינה מבנית בשנת 500 לספירה. כל פירוש למשנה הינו למעשה גמרא, ללא קשר לזמן יצירתו, בתנאי שהוא אינו סותר את התורות.

התפתחות התורות

<b>1. התפתחות התורות</b>
בהקשר של העבודה הנוכחית ולאור המצב הנוכחי של החקר המדעי של התלמוד, נוכל לגעת רק בקווים העיקריים בהתפתחותו ובכוחות שעמדו מאחוריהם.
לגבינו אין כלל ספק כי היסטוריית התורה שבעל־פה התחילה עם קריאת התנ"ך (ראה סעיפים 1.I ו – 2.I). אפילו רק לקוראו נכונה נדרשת תורה שבעל־פה, היות ונחוץ פירוש של הכתוב. לא תיתכן תורה שבכתב ללא תורה שבעל־פה כנגדה. המילה הכתובה נוקשה היא ומתה; הדרך היחידה להשיבה לחיים היא דרך הצורה המדוברת. המילה הכתובה היא "סמל" בלבד; היא זקוקה ל"תרגום". המילה המדוברת מהווה את ה"צורה" החיצונית של המחשבה והיא זקוקה רק לייצוג. התורה שבעל־פה היא המפתח הפותח את התורה שבכתב. הצורך במפתח הזה מוסבר גם על ידי האופי החוקתי של התורות. בכל זמן נתון מסוגל החוק להראות רק מה ליישם, אך לא איך ליישמו. ביצוע החוק הוא חלק חיוני של התורה שבעל־פה (ראה סעיף 2.I).
היות ומטרת התורה הייתה שתילמד ותיושם, היא נזקקה תמיד לנספח "בעל־פה". בזמן שמשה רבנו קרא ולימד לראשונה את התורה, החלה ההיסטוריה של התורה שבעל־פה. זהו מקורה של אמרת חכמינו ז"ל: משה קיבל תורה מסיני ומסרה לזקנים … (אבות ו', ו). מסירת הכתב מרב לתלמיד כללה את לימוד קריאתו הנכונה – שהוא פירוש במובן הרחב ביותר של המילה. "מסירה" כזאת היא "תורה שבעל־פה". במובן זה נקרא התלמוד בתחילתו: "מסורת מהאבות". אבל מה שמסרו האבות היא "קבלה" – מה שקיבלו הבנים (אין קשר למשמעות המאוחרת יותר של המונח, המסמל לרוב מיסטיקה יהודית).
גם אם החומר הנמסר עובר הרחבות והמרות מסוימות במשך הדורות, הוא למעשה חוזר ומתייחס תמיד לראשון שמסר אותו. במקרה של התורה שבעל־פה ובשפת התלמוד הוא אכן משה רבנו. ל"מתקבל" תמיד מחבר אחד ויחיד, והיות ואין צורך להזכיר אותו בשמו (כי הלא הוא מוכר לכול), התוצאה היא אנונימיות. את לב התלמוד, שהוא מסירה אנונימית של התכנים שנמסרו, ניתן לכנות פרוטו־תלמוד, והיום אפשר עדיין להבדיל לגמרי בינו לבין התלמוד בכללו.
בפרוטו־תלמוד לא קיימות כל חילוקי דעות ואין מחלוקות בין חכמים – הוא מסורת אחידה בלבד. בתחילה לא יכלו להופיע חילוקי דעות לגבי ה"מסורת". הפרוטו־תלמוד לא נמסר רק בבתי המדרש. היות והמטרה הייתה להפוך את התורה למציאות, היא נמסרה גם בחיי היום־יום של העם. בכל מקרה של ספק, אפשר היה אפוא לפנות לנוהג המקובל של יישום החוק במסורת הנכונה. במילים אחרות, בהתחלה הייתה המסורת חד־משמעית וברורה, כי התלווה אליה ניסיון מעשי שנשאר קבוע.
כיום כבר אי אפשר לקבוע איך לתחום כרונולוגית את הפרוטו־תלמוד. לא ניתן להכיר שחלה בו התפתחות כלשהי; כל תוכנו הוא בן אותו הגיל. למען האמת, אין ל"מסורת" נקודת התחלה – היא אינה מתהווה, היא קיימת.
אך מה גורם למסורת, השלווה בתחילה, לנוע? איך מתרחשת התפתחותן של התורות? הדבר קורה הודות לשתי עובדות: שינויי הצורה הנצחיים של החיים, והאסונות העצומים שבהיסטוריה היהודית. שינויי הצורה של החיים מביאים לתנאי חיים חדשים; נשאלות שאלות חדשות שאין עליהן תשובות ב"מסורת שהתקבלה". הקומה הראשונה של ה"מסורת" דנה רק בתנאי החיים שאליהם מתייחסת התורה עצמה באופן ספציפי. התשובות והפסיקות עבור עידן שהשתנה צריכות להיגזר מתוך כל התורות הקיימות בכללותן, מהתורה שבכתב ומהפרוטו־משנה. כך מתרחבות התורות.
התרחבות דומה של התורות יכולה לנבוע מאסונות לאומיים גדולים, אשר גורמים למסורת שהייתה פעם קבועה וחד־משמעית להיקרע בנקודה מסוימת. עקב מלחמות, רעב, גלות – הרס היסוד הנורמלי של חיי העם – מתנפצת ההמשכיות של יישום החוק ושל מסירת התורות. כתוצאה מקרעים כאלה בשרשרת ההעברה מרב לתלמידים, מאב לבן, העם שוכח. בנושאים רבים מאבדת המסורת מהחד־משמעיות שלה במידת־מה. אי אפשר לעיין בנוהג החוק המקובל, מפני שהוא עצמו זועזע בכאוס הכללי ואבד באופן חלקי. מה שנשכח צריך להיבנות מחדש מתוך התורות ששרדו.
בשני המקרים – כאשר שינויים ביסודות של חיי העם מובילים להצטמקות המסורת, או כאשר השחתת העם מביאה לכריתת המסורת – קיימת מטלה זהה: להפיק את הבלתי ידוע (או הנשכח) מתוך הידוע (שלא נשכח). ניתן לבצע מטלה זאת אך ורק על ידי חשיבה לוגית ומדעית. בדרך זאת הקבלה, כלומר התורה שנמסרה בעל־פה, מלווה בכוח היסוד האחר, הסברא (קרי דעה, השכל הישר), התורה שבעל־פה שהוסקה. בעת כניסת הסברא לתוך תחום התורות מתחילה ההיסטוריה של התפתחות התורות. זהו גם מקורן של ה"מחלוקות". אנשים רבים עשויים להחזיק ב"דעות" שונות בנוגע לנושא מסוים. בהקשר זה, כמובן, אי אפשר לדבר על התפתחות במשמעות המקובלת של המילה. אסור לתת לסברא להיות מנוגדת לקבלה המסורה (ראה סעיף 3. II). אסור שתתקיים אי־התאמה בין התורות שנמסרו לאלו שהוסקו. החומר שהוסק כלול בחומר שנמסר. הסברא אינה תופסת את מקומה של הקבלה; היא יכולה רק להשלים אותה. כך מתפתחות התורות. הכוח המניע את ההתפתחות הזאת הוא הסברא. ברגע שהפסיקה הקבלה לענות על הדרישות של החיים המשתנים תמיד, נכנסת הסברא לפעולה כדי להכליל את יסודות התורות, וכך לפתח כלים ליישום התורות בכל נסיבות החיים. ההנחה שהתורות אינן ניתנות לשינוי עומדת בניגוד לעיקרון ההתפתחות, ואולם אין זה חשוב אם העומד מבחוץ מקבל הנחה זאת או לא. זו הייתה דרישת קדם של התורה שבעל־פה, ששיטתה ותכונותיה נקבעו על ידי הנחה זו. על פי הנחת התוקף הנצחי של התורות, סברא שסתרה מסורת כלשהי, הכילה ודאי טעות לוגית; כי תפקיד הסברא היה בפשטות להפעיל צורך לוגי על מנת להסיק את המסקנות של התורות.
הקבלה, בתור כוונתו הברורה של המחוקק שנמסרה על ידו, משלימה את התורה שבכתב באופן מוסמך. היא תקפה ואינה ניתנת לערעור, ויסודה היחיד הוא המסורת. הסיבה לכך היא הדרך שבה היא נמסרה. מאידך גיסא, הסברא מבהירה את כל התוכן הטבוע בתורה שבעל־פה על פי צורך לוגי. היא ישימה רק כאשר לא ניתן לסתור אותה, ונהיית לחוק רק בתנאי שהיא מוכחת באופן לוגי. לפיכך היא אינה יכולה להעמיד דרישות, כמו שעושה הקבלה; היא חייבת להוכיח את נכונותה. לא מספיק לומר "ככה זה"; יש להציג גם את הסיבה "למה". מזה באה האמרה הנפוצה בתלמוד: "אם קבלה נקבל, ואם סברא יש תשובה".
מאחר שהיא באה בזמן מיד מהתורה המסורת הרשמית, החד־משמעית והברורה, צריך להחשיב את הקבלה כצורה המקורית של המשנה. היא הפרוטו־משנה, היות והתקופה שבה הופיע לראשונה המונח "משנה" אינה רלוונטית לתכונות זהותה. שני המקורות – התורה והפרוטו־משנה – שרתו את הסברא, אשר מאוחר יותר תפקידה היה לפתח את התורות. כשהחלה מלאכת ההבהרה והפירוש של התורה, נולד המדרש; כמו כן כאשר הסברא הקדישה את עצמה למטרה דומה, החל מהפרוטו־משנה, נולדה הגמרא. הואיל והן למדרש והן לגמרא מקור זהה, כלומר הסברא, ברור שאין הבדל יסודי ביניהם. המדרש מסביר ומפרש את התורה שבכתב; הגמרא גם היא מסבירה ומפרשת – את הפרוטו־משנה. השוני הוא בעניין הסגנון, בהתאם להבדל הסגנון בין התורה והפרוטו־משנה.
מובן שלא ניתן לדייק בדבר גילה של הסברא המיושמת, כלומר המדרש והגמרא. היות וצורך הסברא לחדור לתוך התורות נבע מהשינוי התמידי בתנאי חיי העם, גם פה – כמו בכל מקרה של קווי פיתוח אורגניים – אין למצוא נקודת התחלה כלשהי. רק במבט לאחור אפשר לקבוע: הדבר התהווה. אבל על בסיס הקשר בין סברא מיושמת לבין השינויים ביסודות המציאות הלאומית (כתוצאה מהתפתחות או מאסונות היסטוריים), ניתן לקבוע כלל מסביר: נקודות המפנה החשובות ביותר בהיסטוריה היהודית הן בהכרח גם נקודות מפנה בהיסטוריה של התורות. אותן תקופות בהיסטוריה היהודית, המתוארות לדוגמה בכותרות: 1. חורבן בית המקדש הראשון והשיבה מבבל; 2 המכבים והידרדרות השושלת החשמונאית; 3. חורבן הבית השני; 4. מרד בר כוכבא והרדיפות שאחריו – תואמות בהיסטוריה של מחשבת ישראל את השמות: 1) עזרא; 2) הלל; 3) רבי יוחנן בן זכאי; 4) רבי עקיבא ודור תלמידיו (רבי מאיר, ועוד) עד לרבי יהודה הנשיא. גלות בבל והרדיפות הקשות של הפרושים בעידן שהשושלת החשמונאית הידרדרה לאיטה, היו בעיקר תקופות מרכזיות של אבדון. עזרא והלל בעיקר היו אלה שלמעשה בנו את התורות מחדש.
כאשר הגולה – החיים ללא בית וללא בית מקדש – נהייתה לעובדה, לאחר חורבן המדינה היהודית בידי רומא (בשנת 70 לספירה), היה זה רבי יוחנן בן זכאי שהתאים את התורות הנצחיות לנסיבות החדשות לחלוטין של חיי האומה; לא בשינוי התורות על פי הנסיבות, אלא בעיצוב החיים עצמם על ידי הסקת מסקנות מתוך התורות. לעידן שהחל ברבי עקיבא (בסביבות שנת 100 לפני הספירה) והגיע לסופו ברבי יהודה הנשיא הייתה חשיבות אחרת בעליל. גם לחכמים הגדולים של אותה תקופה היה תפקיד בפיתוח התורות; אך המטלה ההיסטורית שלהם עסקה בעניין אחר. מאז הרדיפות האכזריות של טריאנוס, שגם הציתו את המלחמה האמיצה אך נואשת שהנהיג בר כוכבא נגד רומא, המרכז היהודי בארץ ישראל היה בהידרדרות מתמדת. סכנת השכחה הייתה גדולה מאי פעם. היה גם פחד שייעלמו כל מקורות הסמכות המלומדת, שעד אז קיבלה גושפנקה מהמסורת החיה, שלעיתים נדירות נפסקה ומיד חוברה מחדש. לכן היה צורך בשני דברים:
1) קיבוץ התורה שבעל־פה, הגדרתה ועריכתה במהדורה אחידה, שתתקבל בכל בתי המדרש. עד כה התקיימו שיטות עריכה רבות, כאשר כל תנא לימד בשיטה עצמאית. בדרך זו, בשימוש בשיטת הוראה אחידה, נמנעה סכנת האבדון (השאלה אם האיסור על רישום החומר נפרץ כבר בזמן זה או לא, עדיין מהווה היום נושא לוויכוח בקרב מלומדים).
2) ואולם אז היה הכרח להגן על סמכות החכמים שעמדה בסכנה. עניין זה טופל על ידי בחינה קריטית וניפוי קפדני בעת האיסוף והעריכה של התורות, כך שהתפזר המוץ מהחיטה. בדרך זו הועברה הסמכות הלימודית האישית של החכמים אל התורות עצמן, אשר הפכו כך לסמכות האובייקטיבית. הקובץ, בעריכתו הסופית של רבי יהודה הנשיא, ובשמו המשנה, אינו מהווה יחידת לימוד שנבעה מתוך אבולוציה. בסופו של דבר, הוא מכיל את הפרוטו־משנה שהועברה, יחד עם הפרוטו־גמרא של "תנאי המשנה", שהחלה לכל המאוחר מהלל ושמאי. במקום זה הוא יחידת סמכות. חתימת המשנה איננה נקודת גבול במושגים של אבולוציה, אלא הפסקה בסמכות, שאליה חתרו במטרה מסוימת. אחרי שהושלמה המשנה לא יכלו עוד להיות סתירות בינה לבין פיתוחים לימודיים מאוחרים. בעקבות כך קיבלה המשנה בכללותה גושפנקה של קבלה. עבור הדורות הבאים היוותה המחלוקת בין הלל ושמאי בדבר פירוש הפרוטו־משנה מסורת בת סמכא, שדרשה פסק הלכה בנוסח "כן" או "לא". פירוש אפשרי שלישי נפסל מראש כלא מוסמך, בדיוק כמו שהייתה פעם הפרוטו־משנה עצמה עבור חכמים אלה.
זוהי תמציתה של בעיית ה"חתימה" שהעליתי בתור מבוא. בתורות כלל אין "חתימה" שנבעה באופן שיטתי. האפשרות להתפתחות תמידית – שורשיה בטבע הנצחי של התורות, כשם שההשתנות האין־סופית של החיים מכתיבה את הצורך להתפתחות תמידית. אפילו דעתו של תלמיד חכם בן דורנו נחשבת כתלמוד, בתנאי שהיא מוכחת על ידי כלל התורות. ההבדל מבוסס רק על ההבדל בסמכות. גם אחרי "חתימת" המשנה בסביבות שנת 200 לספירה המשיכו להתפתח התורות, למעשה הגמרא – בבבל וגם בארץ ישראל – כמו שהתפתחו בזמן תנאי המשנה ובזמנים קדומים יותר. בדיוק כשם שהתנאים בזמנם הבהירו את הפרוטו־משנה וחקרו את יישומיה האפשריים, כך במאה השלישית בארץ ישראל ובמאות השלישית עד סוף הרביעית לספירה בבבל החכמים, שנקראו מאז אמוראים, כלומר דוברים או מפרשים, הבהירו וחקרו את הפרוטו־משנה כפי שהיא הורחבה בעזרת סברא על ידי קודמיהם. הקשר בין חכמי המשנה לבין הפרוטו־משנה זהה לקשר בין האמוראים והמשנה. כמו כן, "חתימת" הגמרא (על ידי רב אשי בבבל), בדומה לזו של המשנה, גם היא אינה נקודת סיום של תהליך ההתפתחות האורגנית, אלא הפסק בסמכות שנגרם על ידי הנסיבות הבלתי רגילות בחיי האומה. כמו שקרה לסברא של חכמי המשנה במקרה של המשנה, כך בגמרא הפכה הסברא של מפרשי המשנה לקבלה עבור הדורות הבאים, וההלכה שיצאה מכאן קבעה באופן סמכותי את המשך התפרסות התורות.
אם כן, אנו יכולים להבדיל בין שכבות שונות של המסורת: התנ"ך והחומר שנמסר לראשונה, כלומר הפרוטו־משנה; הסברא, שנעשתה לקבלה, של חכמי המשנה; ובנוסף הסברא של האמוראים, שנעשתה גם היא לקבלה, כלומר עצם הגמרא. זה הכלל: ככל שמתארך מרחק הזמן מהעידן המקורי שבו נמסרו התורה והפרוטו־משנה, רמת הסמכות פוחתת. מדוע? כי אין פה התפתחות של דבר חדש, אלא פריסה של משהו עתיק ונצחי, כלומר התורה. ככל שהסברא קרובה יותר בזמנה למקורות התורות, כך היא תהיה מוסמכת יותר במילוי כוונתו של המחוקק תוך כדי פריסת התורות. מסיבה זו אסור לחכמי המשנה לעמוד בסתירה לפרוטו־משנה, לאמוראים אסור לעמוד בסתירה לתנאים, ולדורות הבאים אחרי חתימת הגמרא אסור לעמוד בסתירה לאמוראים.
בדרך זו הצליח רצף המסורת והסמכות להמשיך בזמננו אנו; כי התורות נצחיות הן, זורמות הן לנצח דרך אלפי השנים, מלוות את העם בכל דרכיו בכל ארצות גורלו הטראגי. אין להן סוף, והן לא יגיעו לקצן אלא אם יגיעו החיים עצמם לקצם. ה"חתימות" של המשנה, של הגמרא, של הרמב"ם ושל השולחן ערוך ועוד, משמעותן רק שינוי אפיק של הנהר הגדול הזה כתוצאה מצורת שטח ההיסטוריה, כך שלמרות ההיסטוריה יוצאת הדופן של היהדות, הוא נשאר מכוון למקור תחילתו.

המפרשים

<b>2. המפרשים</b>
התביעה לסמכות אליה זוכים בעידנים מסוימים במידה כלשהי, טוענת שלמלומד היהודי בכל הזמנים תפקיד זהה: לחבר פירוש למסורת המוסמכת. מבחינה זו ניתן להגדיר את ההיסטוריה המתפתחת של התורה שבעל־פה כהיסטוריית הפירושים. הפרוטו־משנה מפרשת את התורה שבכתב, משנת התנאים מהווה פירוש של הפרוטו־משנה, הגמרא בתורה מבארת את המשנה וכן הלאה. מתוך ההבהרה התמידית הזאת שמבהירים כל הדורות, הבהרה שבסופו של דבר מבקשת רק לפרש את התורה, מתפרסות התורות. שני גורמים מאפשרים זאת: ראשית, כל דור מספק את פירושו מתוך יסוד חיים שונה; ושנית, העומק עד אין חקר האמיתי של התורות. משמעות השילוב בין שני הגורמים האלה היא שכל דור יוכל להיווכח במאמר חדש של התורות, מאמר שלמרות זאת הוא עתיק יומין.
אפשר "לחפור" במשמעות השלמה של התורות רק שכבה אחר שכבה. בעבור כל דור ודור קיימת שכבה מסוימת שלא ניתן היה לגלותה קודם לכן, כיוון שהיא הייתה בלתי נראית עד שמצב חיים מסוים איפשר את גילויה. רוח הזמן המשתנה כל העת מפנה את תשומת לבו של האדם אל מתאמים חדשים, והבסיס של חיי האדם המשתנה תמיד יוצר גם הוא כל העת זוויות מבט חדשות המגלות מעמקים נוספים של התורות. כל אחד התנסה בכך שלפעמים מילים בתנ"ך, המוכרות לו מילדותו המוקדמת ביותר, נגלות לו לפתע באור חדש ומקבלות תובנות עשירות יותר. בדרך זו נפתחת שכבת משמעות נוספת, אבל רק בשל השינויים שחלו באדם כאשר חייו זימנו לו בגרות נעלה יותר, או כתוצאה ממאורע מרגש במיוחד, ועתה הוא קורא בתורות מפרספקטיבה אחרת. ואולם כאשר הדבר מתרחש, הוא מלווה תמיד בהרגשה כי החידוש למעשה כלל אינו חידוש, אלא המובן היחיד הנכון של המילה העתיקה. הרגשה זאת היא אבן הבוחן היחידה של החדש, שבסופו של דבר הוא אינו יותר משכבת משמעות הכלולה במילה הנצחית של התורות מימים ימימה. הפירוש אינו מסוגל לקדם את התפרסות התורות הלאה אלא אם הפרשן משוכנע שכל זאת נמסר למשה בהר סיני. הגורם היחיד הקובע בזה הוא שהאלוקים גילה בתוך ה"דיבור" גם את השכבה המיוחדת הזאת. העובדה שהיא הגיעה להבנתנו רק כעבור זמן מסוים אינה פוגעת כהוא־זה בתכונתו כגילוי.
הפוך בה והפוך בה, כי הכול בה (חגיגה ט"ו:), זו משמעותו של רצף מפעל הפרשנות הזה. כל פירוש צריך להיות "הפיכה" חדשה או שינוי, המגלה "תוכן" חדש בתורות. האלוקים הכניס את "הכול" לתוך התורות; חובתנו להרים שוב את הכול מתוכן; משום כך מעשה הפרשנות הוא פעולה יצירתית, המגלה לנו שוב ושוב אמת חדשה.
לפיכך, אם כי כל פעילותם של תלמידי החכמים מאז חתימת התלמוד היא לא יותר מפרשנות, ביסודו של דבר אין בכך כל חידוש. הנתק בסמכות שהתרחש בסביבות שנת 500 לספירה הרחיב את ה"מסורת" והגדיל את החומר הדורש פירוש; ואולם צורת הפרשנות נשארה. כמו תמיד בהיסטוריית התורות, אותן השאלות נשאלו מאז חתימת התלמוד: מהי כוונת הכתוב? מה דורשות התורות? וכמו במשך כל היסטוריית התורות, גם אחרי שנת 500 לספירה מתגלים גורמים והקשרים חדשים כאשר השאלות הללו נשאלות שוב, על סמך נסיבות חיי אדם שלא נצפו עד כה. מסיבה זו גם בזמננו אנו פעולת הפרשנות עדיין מובנת כהתפרסות יצירתית של התורות.
השאלה לגבי פירוש הטקסט נענתה בידי הפרשנים המתייחסים למעשה ישירות לכתוב, כלומר הפירוש של רבי שלמה יצחקי (הנקרא רש"י), פרשן התלמוד והמתורגמן החשוב ביותר בכל הזמנים, שללא עמלו היה זה בלתי אפשרי במשך מאות בשנים לקרוא בתלמוד. לפירוש רש"י נוספו "תוספות", בעיקר על ידי תלמידיו. קיימים עוד חיבורים שונים המשתדלים להסביר את דרישות התורות:
1. גוף רחב של ספרות שאלות ותשובות (שו"ת), השייך לסוג הספרות הפוסט־תלמודית הישנה ביותר על התורה שבעל־פה. הוא עוסק בעיקר ב"מקרים החדשים" המתרחשים תמיד ונפחו גדל מדור לדור עד שלמעשה אי אפשר להשיג מבט כללי עליו.
2. אותם חיבורים המסכמים את המסקנות ההלכתיות (כלומר המחייבות) של התלמוד וספרות השו"ת, כגון הרי"ף (רבי יצחק אלפסי), משנה תורה של הרמב"ם, ושולחן ערוך של רבי יוסף קארו.
תהליך הפרשנות לא יושלם לעולם. תמיד נשאלות מחדש שאלות לגבי משמעות הכתוב ולגבי החובות שדורשות התורות ב"זמן הזה", כי הזמן הזה מציג תמיד דבר חדש, ושוב ושוב נדרשות תשובות המוסקות מן היסודות. כתוצאה מכך הן מובילות גם לנתקים חדשים בסמכויות. מתקיימת "התדיינות" בין שני נתקים כאלה, כאשר כל אחד מייצג תקופה; בין שתי תקופות, המופרדות אחת מהשנייה על ידי נתק סמכות, נהפך הדיון ל"פרשנות". בדרך זו פירוש הולך אחרי פירוש: אבל הכול ממוקד במקור נצחי – התורה שבכתב. כך במשך הזמן הגילוי "מתגלה" לנו על ידי ה"פרשנות".

הסמכויות בהתפתחות התורות

<b>3. הסמכויות בהתפתחות התורות</b><br>סעיף זה מציג מספר דוגמות אופייניות של טקסטים מהמדרש, המשנה והגמרא. לקט רחב יותר של דוגמות המייצגות את עקרונות היסוד של המוסר החברתי היהודי ניתן למצוא בפרק VII, שנדפס בפעם הראשונה במהדורה זו (ר' הקדמת העורך). נראה כי הדוגמות הנוכחיות הוכנסו לספר כאשר הוחלט לא להכליל את פרק VII במהדורת 1935.
<b>א. מדרש</b>
אִם־כֶּסֶף תַּלְוֶה אֶת־עַמִּי אֶת־הֶעָנִי עִמָּךְ לֹא־תִהְיֶה לוֹ כְּנֹשֶׁה לֹא־תְשִׂימוּן עָלָיו נֶשֶׁךְ: (שמות כב, כד)
על פסוק זה מהתורה אומרת המכילתא דרבי ישמעאל (יתרו, פרשה יא): 
(שמות כב, כד) אם כסף תלוה את עמי וגו', רבי ישמעאל אומר: כל "אם" בתורה רשות חוץ מזה שהוא חובה. אתה אומר חובה, או אינו אלא רשות? תלמוד לומר (דברים טו ח) העבט תעביטנו, חובה ולא רשות.
מאידך, נאמר במדרש שמות רבה (פרשת משפטים, פרשה לא): 
"אם כסף תלוה את עמי," הוא הדין: (קהלת ה) "יש רעה חולה ראיתי תחת השמש עושר שמור לבעליו לרעתו ואבד העושר ההוא בענין רע." אשרי אדם שהוא עומד בנסיונו שאין בריה שאין הקדוש ברוך הוא מנסה אותה, העשיר מנסהו אם תהא ידו פתוחה לעניים, ומנסה העני אם יכול לקבל יסורין ואינו כועס שנאמר (ישעיהו נ״ח:ז׳) ועניים מרודים תביא בית, ואם עמד העשיר בנסיונו ועושה צדקות הרי הוא אוכל ממונו בעוה"ז והקרן קיימת לו לעולם הבא והקב"ה מצילו מדינה של גיהנם, שנאמר (תהלים מא, ז) אשרי משכיל אל דל ביום רעה ימלטהו ה', ואם עמד העני בנסיונו ואינו מבעט הרי הוא נוטל כפלים לעולם הבא, שנאמר (תהלים יח, כח) כי אתה עם עני תושיע, ממי אתה למד מאיוב שנתייסר בעוה"ז ושלם לו הקדוש ברוך הוא כפלים שנאמר (איוב מב, י) ויוסף ה' את כל אשר לאיוב למשנה, אבל העשיר שעינו רעה הולך הוא וממונו מן העוה"ז שנא' (קהלת ה, יג) ואבד העושר ההוא בענין רע שעינו רעה…
<b>ב. משנה</b>
בית הלל ובית שמאי, הדור הראשון של תנאי המשנה, מפרשים במשנה מושג מן הפרוטו־משנה בסגנון הגמרא: הכול חייבין בראיה (בבית המקדש בשלש הרגלים) חוץ מחרש שוטה וקטן … והחולה והזקן ומי שאינו יכול לעלות ברגליו. (גמרא בתוך המשנה:) איזהו קטן? כל שאינו יכול לרכוב על כתפיו של אביו ולעלות מירושלם להר הבית; דברי בית שמאי. ובית הלל אומרים, כל שאינו יכול לאחוז בידו של אביו ולעלות מירושלם להר הבית… (משנה חגיגה א, א)
משנה יבמות ו, ו (פרוטו־משנה): לא יבטל אדם מפריה ורביה אלא אם כן יש לו בנים. (גמרא בתוך המשנה על "יש לו בנים":) בית שמאי אומרים שני זכרים ובית הלל אומרים זכר ונקבה, שנאמר (בראשית ה, ב) זכר ונקבה בראם
משנה פסחים י, ה-ו: (בהסבר הסדר של הגדת ליל סדר פסח נאמר שיש לקרוא את המילים בהקשר ספציפי:) "ונאמר לפניו הללויה" (החל מפרקי תהילים קיג־קיח. על זה באה גמרא בתוך המשנה): עד היכן הוא אומר? בית שמאי אומרים, עד "אם הבנים שמחה" (סוף תהילים קי״ג:ט׳); ובית הלל אומרים, עד "חלמיש למעינו מים" (סוף תהילים קי״ד:ח׳. עכשיו ממשיך הפרוטו־משנה:) וחותם בגאולה. רבי טרפון אומר: אשר גאלנו וגאל את אבותינו ממצרים, ולא היה חותם. רבי עקיבא אומר: כן ה' אלהינו ואלהי אבותינו יגיענו למועדים ולרגלים אחרים הבאים לקראתינו לשלום, שמחים בבנין עירך וששים בעבודתך; ונאכל שם מן הזבחים ומן הפסחים כו', עד "ברוך אתה ה' גאל ישראל".
<b>ג. גמרא</b><br><small>חוץ מאשר בסיומי הסעיפים, דפוס המסכתות הקלאסיות של התלמוד מופיע ללא פיסוק כלשהו. סופי הסעיפים מסומנים בנקודתיים. עקב העדר פיסוק ימצא הלומד המתחיל שקשה לעקוב אחר הלוגיקה של דיוני התלמוד, אם לא בלתי אפשרי. רק תלמיד המנוסה בלימודי התלמוד יוכל לשחות בזרם ההיגיון של הדיון. בדוגמה הבאה (ממסכת כתובות), המכילה משנה וקטע מן הדיון בגמרא המופיע לאחריה, מוגש בתחילה הטקסט בדיוק כפי שהוא מופיע בתלמוד ואחר כך בצורה מוסברת, כפי שתלמיד מנוסה היה מבין אותו. הקורא יראה שכמעט לא ניתן לקלוט את המובאה המקורית באופן שכלי, ואילו הפירוש ברור לחלוטין. (א"ב)</small>
א) ורסיה מקורית
משנה. היו בה מומין ועודה בבית אביה – האב צריך להביא ראיה שמשנתארסה היו בה מומין הללו, ונסתחפה שדהו, נכנסה לרשות הבעל – הבעל צריך להביא ראיה שעד שלא נתארסה היו בה מומין אלו, והיה מקחו מקח טעות, דברי ר"מ; וחכמים אומרים: במה דברים אמורים – במומין שבסתר, אבל במומין שבגלוי – אינו יכול לטעון. ואם יש מרחץ באותה העיר – אף מומין שבסתר אינו יכול לטעון, מפני שהוא בודקה בקרובותיו.
גמרא. טעמא דמייתי האב ראיה, הא לא מייתי האב ראיה – הבעל מהימן, מני? רבי יהושע היא, דאמר: לא מפיה אנו חיין, אימא סיפא: נכנסה לרשות הבעל – הבעל צריך להביא ראיה; טעמא דמייתי הבעל ראיה, הא לא מייתי הבעל ראיה – האב מהימן, אתאן לר"ג, דאמר: נאמנת! א"ר אלעזר: תברא, מי ששנה זו לא שנה זו. … רבא אמר: רישא כאן נמצאו וכאן היו, סיפא נמי כאן נמצאו וכאן היו. איתיביה אביי: נכנסה לרשות הבעל – הבעל צריך להביא ראיה שעד שלא תתארס היו בה מומין אלו, והיה מקחו מקח טעות; עד שלא תתארס אין, משתתארס לא, ואמאי? לימא: כאן נמצאו וכאן היו! א"ל: משנתארסה, משום דאיכא למימר: חזקה אין אדם שותה בכוס אא"כ בודקו, והאי ראה וניפייס הוא. (כתובות דף עה, א-ב)
ב) ורסיה מפורשת
משנה. אם נמצאים בה מומים כלשהם כאשר היא גרה עוד בבית אביה, אזי על אביה להוכיח (במקרה שבעלה, אחרי ארוסיהם, מסרב להתחתן אתה בגלל המומים, וכן אינו מוכן לשלם לה מתנות סובלנות) כי המומים הופיעו רק אחרי שהתארסה, וכן שדהו (של הבעל) נסחף (ההפסד הוא שלו); ואם היא כבר באחריותו של הבעל, אזי על הבעל להציג הוכחה כי המומים היו בה עוד לפני שהתארסה, ובכן יש פה "מקח טעות" – כדברי רבי מאיר. החכמים אומרים כי מדובר כאן במומים פיזיים נסתרים בלבד, ואילו במומים גלויים אין לו (לבעל) טענות. אם קיים בית מרחץ בעיר, אין לו טענות אף בדבר פגמים נסתרים, כי הוא היה יכול לבדוק אותה על ידי קרובותיו.
גמרא. רק בתנאי שהאב מביא הוכחה (הוא נאמן), אבל אם אין האב מציג הוכחה נאמן הבעל, ז"א לפי (דעת) רבי יהושע, האומר (ראה כתובות י"ב:) "אין אנן (אנחנו) חיין מפיה" (טענתה ללא הוכחה לא שווה כלום). מאידך, בניגוד לזה נאמר במשפט הסופי (במשנה) שאם היא כבר באחריות בעלה, עליו מוטלת להביא את ההוכחה. (מזה יוצא) בתנאי שהבעל מציג הוכחה, אבל הבעל אינו מביא הוכחה, אזי נאמן האב, שזה לפי (דעתי של) רבן גמליאל. אך הוא אומר שהיא נאמנת (אף ללא הוכחה)!? ענה רבי אלעזר: יש לחלקו לשני עניינים: התנא שלימד את הרישא לא לימד את הסיפא … הסביר רבא: ברישא נגלו (המומים בבית אביה) ולכן (נאמר) שהתרחשו שם, ובדומה בסיפא נגלו (בבית בעלה) ולכן התרחשו שם. אביי טען נגד שיטה זאת: "אם היא כבר נכנסה תחת אחריותו של בעלה, חיים הבעל להביא הוכחה שהיו בה מומים לפני שהתארסה, וכך מחקו טעות" (כך שבמשנה, שממנה ניתן להסיק רק אם לפני ארוסיה (נבלו המומים ניתן לפעול על פי הוכחת הבעל), אבל לא אם (התרחשו) אחרי שנתארסה (אפילו שהיא נמצאת עדיין בבית אביה). אם כן צריכים לומר: שם נתגלו (בבית אביה אחרי האירוסין, לכן התרחשו שם) !? ענה אביי: אם (יש להוכיח את עניין המומים) אחרי שנתארסה, הבה נאמר שדבר ידוע הוא שאין אדם שותה מגביע לפני שבודק אותו; לכן הוא ראה (את המומים) ולמרות זאת הסכים.

סגנון

<b>V. סגנון</b>
לא מן הנמנע כי בדיקת התורה שבעל־פה לקראת עריכתה, שהחלה בתקופת רבי עקיבא, תביא במשך הזמן לביטול האיסור על העלתה על הכתב. עד היום לא הוכרע סופית מתי בדיוק קרה הדבר. לדעת מלומדים רבים, המשנה נכתבה כבר בידי רבי יהודה הנשיא, ואילו חוקרים חשובים אחרים טוענים כי היא הועלתה על הכתב רק יחד עם הגמרא. בין כך ובין כך, בדומה לעניינים רבים כל כך בהיסטוריה של התורה שבעל־פה, ביטול האיסור על רישום בכתב נגרם ללא ספק עקב גורלו הטראגי של עם ישראל, שבו לא למורים ולא לתלמידים היה פנאי או חיים שלווים שיאפשרו להם להמשיך ללמד וללמוד את גוף המסורת כולה בעל־פה. על מנת למנוע את הסכנה כי התורה תישכח לנצח, הועלתה התורה שבעל־פה על הכתב. ואולם מאחר שהדבר היווה עבירה על הקפדת החוק, שהותרה רק למען טובת התורות עצמן ומתוך צורך אמיתי, נרשמו התורות רק בצורה המינימאלית הדרושה. עיצוב התלמוד מראה לנו עד כמה הכירו במצב הזה: התורות לא נכתבו על מנת לתת ביטוי כתוב לחומר ה"נשמע", אלא רק בכוונה להבטיח שהוא לא יישכח. האופי הדיבורי של התכנים נשמר אף על פי שהם כתובים. דבר זה הושג על ידי כך שהמילים המדוברות נרשמו בדיוק בצורה שנאמרו, בלי שינוי כלשהו תוך כדי כתיבתן. זה מה שנתן לרישום הכתוב של התורות את טעמו האופייני.
המילה המדוברת והמילה הכתובה הן שתי צורות שונות במהותן לבטא מחשבות, רגשות ועוד. יש להציג אותה מחשבה אחרת, תלוי אם תועבר בעל־פה או בכתב. המילה המדוברת והמילה הכתובה הן בלתי תלויות, וכל אחת מהן מתייחסת ישירות לתוכן הפנימי של המידע שיש לבטא. אם לאחר ביטול איסור ההעלאה על הכתב נכתבה המילה המדוברת ללא כל שינוי, משמעות הדבר כי פעולה זו לא יצרה צורת התבטאות כתובה של תכני הלימוד, אלא רישום כתוב של הצורה המדוברת. מה שנכתב – הרשומות – איננה המילה הכתובה של התורות, אלא התמליל. זה לא היה שהתורות רכשו ביטוי כתוב שהתאים, ולכן התייחס לעצמן טבעית; להפך, צורת ביטוין המדוברת נרשמה באופן טכני. כך נשארה הרשימה כפי הנדרש – תמיכה בלבד לזיכרון כדי למנוע שכחה; ואולם התורות נשארו כמו שהיו – תורה שבעל־פה. הסגנון התלמודי הוא הסגנון של המילה המדוברת ולא של המילה הכתובה.
אך תמליל זה מאופיין בשתי "מגרעות". האמרה המדוברת קצרה מטבעה מזאת הכתובה, כיוון שאין לה הצורך לכלול את הכול בתוכה. היא נאמרת תמיד בתוך סביבה נתונה, התורמת את תרומתה ומרחיבה את תוכן המלל. בקונטקסט של שיחה, ניואנס קטנטן המלווה את הדיבור יכול לבטא משפט שלם. בשיחת חכמי התלמוד בבתי המדרש השאלה "מאי?" או "מניין?" בפי אנשים מסוימים ברגע מסוים, יכולה הייתה לכלול משמעות רבה כל כך עד שאילו הייתה נתונה בכתב, הייתה נדרשת הבהרה נוספת. כאשר הנאמר בעל־פה רשום בכתב, המשמעות העשירה הנקבעת מן ההקשר אינה נכתבת. האמרה נעשית עלובה או לחלופין נהיית מוגבלת מדי ומאבדת מתוכנה המהותי המקורי: היא נעשית "מילת מפתח" בלבד. יתרה מזאת, הצורה האופיינית שבה נרשמות התורות שבעל־פה אינה יכולה לבטא מאפיין נוסף של המילה המדוברת: הטעמה. למילה כלשהי ישנם מובנים שונים; תלוי בגוון הקול בו מבוטאת, היא יכולה להיות אירונית או רצינית, להביע שאלה או תשובה, להיות מלאה בתקווה או באכזבה, בהפתעה או בספקות. מה שהאדם המדבר יכול לבטא בתנועה קטנה או בצליל מסוים בקולו, דורש לעתים מן הסופר קטע כתיבה ארוך. רק המילה נכתבת, ללא הקצב שלה וללא צלילה. מכאן שאמרה מדוברת הנרשמת בכתב, בלי האינטונציה והנגינה שלה, אינה אלא מילת מפתח עבור הדובר. למרות זאת איפשרו שתי המגרעות הללו נתק מלהיב של איסור ההעלאה על הכתב: אם כי התורה שבעל־פה נכתבה על הנייר, התורות עצמן לא נכתבו. המילה המדוברת שנרשמה הייתה למילת מפתח עבור הזיכרון.
עם זאת, המשמעות היא הזיכרון חייב להיות נוכח תמיד, כלומר על התלמוד היה תמיד להילמד בעל־פה על פי התיעוד הכתוב שלו, שנמסר ממורה לתלמיד. צריך היה להפוך בחזרה את מילת המפתח למילה מדוברת. כשם שהקשר במטפחת מהווה תזכורת רק בעבור מי שקשר אותו, כך רישום הצורה המדוברת של התורות כעזר לזיכרון יכול להפוך בחזרה למילה מדוברת רק בידי אלה שהמילה הזכירה להם דבר־מה – במילים אחרות, בידי אותם האנשים אשר בדומה לדורות שחיו לפני ההעלאה על הכתב קיבלו את התורות בבתי המדרש מפי מוריהם, ומאז היו צריכים רק לחזור עליהן לפי התיעוד הכתוב. עקרונית, דבר לא השתנה בתסריט זה עד עצם היום הזה. "שפת הקשר" של התיעוד מובנת רק למי שנזכר באמצעותה במשהו שכבר למד. החשיבות הגדולה של מפרשי התלמוד העיקריים, המתבססים לרוב על המסורת, נעוצה בעובדה שהם מנסים לחקור את חומר הנלמד בצורת ההבעה בעל־פה של התורות. ואולם פעולת תרגום החומר הכתוב למילה מדוברת נשארת עד היום תפקידו של הלומד. מעל לכל, התורות שבעל־פה הן עדיין תהליך של הפיכה זו של ה"רשומות" חזרה ל"מילה".
אין "לקרוא" את התלמוד, אלא "להקריא" אותו. זו גם הסיבה לכך שפירושו של רש"י מסמן משפטים מסוימים באיפיון: "בתמיה", כלומר "יש לבטא בנעימת שאלה", או "בניחותא", משמע "לבטא באינטונציה נינוחה (למשל כתשובה, כהסכמה וכו'). הזמזום המסורתי שבו לומדים את התלמוד, ניגון הלימוד, הוא הפרשנות המקורית של התלמוד; זוהי הפיכת הדיבור הרשום בחזרה למילה החיה של התורה שבעל־פה. (אין פיסוק בתלמוד, כיוון שלשיחה אין פיסוק. ניגון הלימוד הוא בו־בזמן גם "פיסוק קולי". אדם צרפתי היה אומר: "C’est le ton qui fait le Talmud ["הטון הוא שעושה את התלמוד.])

עותקים וכתבי יד

<b>VI. עותקים וכתבי יד</b>
בשל עמדת הכנסייה כלפי התלמוד לא ניתן היה להדפיס עותקים ממנו עד לזמן מאוחר יחסית. בתחילה הודפסו רק מסכתות מסוימות, באיטליה על ידי סונסינו, ובליסבון. רק לאחר שהאפיפיור לואי העשירי הביע את רצונו שיודפס גוף הש"ס כולו, במהלך המאבקים בין הדומיניקנים לבין רושלין, יכול היה התלמוד להופיע בדפוס. ה"Editio princeps" (המהדורה הראשונה) יצאה לאור בוונציה בשנים 1523–1520 על ידי דניאל בומברג, בעל דפוס נוצרי מאנטוורפן. ספרים של הרמב"ם, הרמב"ן, הערוך ועוד הופיעו כבר קודם לכן.
חוץ מאשר במהדורת בומברג, בכל המהדורות המאוחרות יותר זכתה הגרסה של יוסטיניאן (ונציה, שנת 1550 לערך) לחשיבות מרכזית. במהדורות המאוחרות יותר נשמר מספור הדפים של עותק יוסטיניאן. זו הסיבה שגם היום בכל המהדורות התלמוד ממוספרים הדפים באופן זהה.
המהדורה המצונזרת של באזל הופיעה מ-1578 עד 1581. מהדורת פרנקפורט־אם־מיין (1722–1720), שכללה תוספות ותיקוני טעויות בטקסט, הייתה לדגם עבור כל העותקים שהופיעו אחריה.
פרט לאין־ספור כרכי המסכתות היחידות, מהדורות מוכרות היטב של התלמוד בשלמותו יצאו לאור בלמברג (לבוב), בקונסטנטינופול, בסלוניקי, בקרקוב, באמסטרדם, בפרנקפורט־אן־דר־אודר, בברלין, בסולצבאך, בדירנפורט, בסיטומיר, בווינה, בווילנא ועוד.
אמנם יש בידינו עותקי מודפסים רבים של התלמוד, ואולם מעטים הם העותקים שהגיעו אלינו בכתב־יד. כתב־היד השלם היחיד של התלמוד נמצא במינכן; חוץ ממנו שרדו רק קטעים, מהם גדולים יותר ומהם קטנים יותר. בספרו "דקדוקי סופרים" (מינכן, 1878–1897) מונה הרב ר. נ. רבינוביץ שלושים ותשעה אוספים בלבד של קטעי כתב־יד. האוספים המוכרים ביותר כוללים את האוספים של הספרייה הבודליאנית באוקספורד, של הוותיקן, של המוזיאון הבריטי, את האוסף שבמינכן – קטע שנכתב בשנת 1112 בפטרסבורג – והאחרון, וכנראה הוותיק ביותר, קטע ארוך במידה מרשימה הנמצא בקיימברידג' שבאנגליה.<sup class="footnote-marker">*</sup><i class="footnote">פקסימיליות של כתבי־יד של התלמוד ניתן לראות ברשת האינטרנט באתר <a href="https://web.nli.org.il/sites/NLI/Hebrew/collections/jewish-collection/Talmud/Pages/default.aspx">הספריה הלאומית</a> (א"ב).</i>

ז. מה כתוב בתלמוד?



VII. מה כתוב בתלמוד?
פרק ז' מכיל לקט אמרות מהתלמוד, המגדירות תובנות מרכזיות במסורת היהודית, העקרונות המנחים את חיי היהודי במשך הדורות. פרק זה ופרק ח' הבא אחריו לא הודפסו במהדורה הראשונה, שיצאה לאור בשנת 1935. המו"ל טען כי כלילתם של פרקים אלה בספר תגרום לשליחתם המיידית שלו ושל המחבר למחנה ריכוז על ידי הממשל הנאצי.
הנושאים הכלולים בפרק הנוכחי הם:
1. האדם – חייו, עמלו, מנוחתו
2. הזולת
3. הוא והיא
4. חברה וקהילה
5. משפט
6. עשיית צדק
א) מציאה
ב) הלוואות
ג) טענות לא מוכחות
7. פועלים ומעסיקים
8. צדקה
הציטטות נלקחו מתוכנת השו"ת 20 של אוניברסיטת בר־אילן ומופיעות כאן ברשות. – א.ב.

האדם - חייו, עמלו, מנוחתו

<b>1. האדם – חייו, עמלו, מנוחתו</b>
<b>א.</b>
הוא (רבי עקיבא) היה אומר… חביב אדם שנברא בצלם; חיבה יתירה נודעת לו שנברא בצלם, שנאמר (בראשית ט, ו) בצלם אלהים עשה את האדם<br>(אבות ג, יד)
תנו רבנן: שתי שנים ומחצה נחלקו בית שמאי ובית הלל, הללו אומרים: נוח לו לאדם שלא נברא יותר משנברא, והללו אומרים: נוח לו לאדם שנברא יותר משלא נברא. נמנו וגמרו: נוח לו לאדם שלא נברא יותר משנברא, עכשיו שנברא – יפשפש במעשיו. ואמרי לה: ימשמש במעשיו.<br>(עירובין יג:)
אמר רבי יהושע בן לוי: בשעה שאמר הקדוש ברוך הוא לאדם (בראשית ג, יח) וקוץ ודרדר תצמיח לך, זלגו עיניו דמעות, אמר לפניו: רבונו של עולם, אני וחמורי נאכל באבוס אחד? כיון שאמר לו (ה') (בראשית ג, יט) בזעת אפך תאכל לחם – נתקררה דעתו. אמר רבי שמעון בן לקיש: אשרינו אם עמדנו בראשונה, ועדיין לא פלטינן מינה.<br>(פסחים קיח.)
ואמר רבי ירמיה בן אלעזר: מאי דכתיב (בראשית ח', יא) והנה עלה זית טרף בפיה – אמרה יונה לפני הקדוש ברוך הוא: רבונו של עולם, יהיו מזונותי מרורין כזית ומסורין בידך, ואל יהיו מתוקין כדבש ותלוין ביד בשר ודם. כתיב הכא טרף, וכתיב התם (משלי ל', ח) הטריפני לחם חקי.<br>(עירובין יח:)
<b>ב.</b>
יברכך ה' אלהיך … (דברים יד, כט) יכול (אתה לחשוב) אפילו אתה יושב ובטל, תלמוד לומר (לכן אומרת התורה) "…בכל מעשה ידך", אם עושה אדם מתברך, ואם לאו אינו מתברך,<br>(ילקוט שמעוני תהלים רמז תרצ)
רבי שמעון בן אלעזר אומר: אף אדם הראשון לא טעם כלום עד שעשה מלאכה. שנאמר: (בראשית ב, טו) "ויניחהו בגן עדן לעובדה ולשמרה", והדר "מכל עץ הגן אכול תאכל." רבי טרפון אומר: אף הקדוש ברוך הוא לא השרה שכינתו על ישראל עד שעשו מלאכה, שנאמר: (שמות כה, ח) "ועשו לי מקדש ושכנתי בתוכם."<br>(אבות דר' נתן פרק יא)
שמעיה אומר אהוב את המלאכה ושנא את הרבנות ואל תתודע לרשות:<br>(אבות א, י)
רבן גמליאל בנו של רבי יהודה הנשיא אומר יפה תלמוד תורה עם דרך ארץ (כלו' מקצוע) שיגיעת שניהם משכחת עון וכל תורה שאין עמה מלאכה סופה בטלה וגוררת עון<br>(אבות ב, ב)
ר' יהודה כד אזיל לבי מדרשא שקיל גולפא על כתפיה (כשהלך לבית המדרש היה נושא כד על שכמו), אמר: גדולה מלאכה שמכבדת את בעליה. רבי שמעון שקיל צנא (סל) על כתפיה, אמר: גדולה מלאכה שמכבדת את בעליה.<br>(נדרים מט:)
רבי יהודה אומר: כל שאינו מלמד את בנו אומנות – מלמדו ליסטות. ליסטות ס"ד? אלא, כאילו מלמדו ליסטות.<br>(קידושין כט.)
כל שעסקו עם הנשים לא יתייחד עם הנשים (גם לא עם רבות) ולא ילמד אדם את בנו אומנות בין הנשים רבי מאיר אומר לעולם ילמד אדם את בנו אומנות נקיה וקלה ויתפלל למי שהעושר והנכסים שלו שאין אומנות שאין בה עניות ועשירות שלא עניות מן האומנות ולא עשירות מן האומנות אלא הכול לפי זכותו רבי שמעון בן אלעזר אומר ראית מימיך חיה ועוף שיש להם אומנות והן מתפרנסין שלא בצער והלא לא נבראו אלא לשמשני ואני נבראתי לשמש את קוני אינו דין שאתפרנס שלא בצער אלא שהרעותי מעשי וקפחתי את פרנסתי אבא גוריין איש צדיין אומר משום אבא גוריא לא ילמד אדם את בנו חמר גמל ספר ספן רועה וחנוני שאומנתן אומנות לסטים… רבי נהוראי אומר מניח אני כל אומנות שבעולם ואיני מלמד את בני אלא תורה.<br>(משנה קידושין ד, יד)
(שופטים י"ח, ג) ויסורו שם ויאמרו לו מי הביאך הלום ומה אתה עושה בזה ומה לך פה – אמרו לו: לאו ממשה קא אתית דכתיב ביה (לא באת ממשה, שכתוב בו): (שמות ג', ה) אל תקרב הלום? לאו ממשה קא אתית דכתיב ביה: (שמות ד', ב) מה זה בידך? לאו ממשה קא אתית דכתיב ביה: (דברים ה', כח) ואתה פה עמוד עמדי? תעשה כהן לעבודה זרה! אמר להן, כך מקובלני מבית אבי אבא: לעולם ישכיר אדם עצמו לעבודה זרה ואל יצטרך לבריות. והוא סבר: לע"ז ממש; ולא היא, אלא ע"ז – עבודה שזרה לו, כדאמר ליה רב לרב כהנא: נטוש נבילתא בשוקא ושקול אגרא, ולא תימא גברא רבא אנא וזילא בי מילתא (אני אשאיר את הנבילה בשוק ואקח מחירו, וזה לא ישפיע עלי כלל).<br>(בבא בתרא קי.)
ואמר רבי חייא בר אמי משמיה דעולא: גדול הנהנה מיגיעו יותר מירא שמים, דאילו גבי ירא שמים כתיב: (תהילים קי״ב:א׳) אשרי איש ירא את ה', ואילו גבי נהנה מיגיעו כתיב: (תהילים קכ״ח:ב׳) יגיע כפיך כי תאכל אשריך וטוב לך, אשריך בעולם הזה, וטוב לך לעולם הבא, ולגבי ירא שמים וטוב לך לא כתיב ביה.<br>(ברכות ח.)
<b>ג.</b>
ואמר רבא בר מחסיא אמר רב חמא בר גוריא אמר רב: הנותן מתנה לחבירו – צריך להודיעו, שנאמר (שמות לא, יג) לדעת כי אני ה' מקדשכם. תניא נמי הכי (כך גם למדנו): לדעת כי אני ה' מקדשכם. אמר לו הקדוש ברוך הוא למשה: מתנה טובה יש לי בבית גנזי ושבת שמה, ואני מבקש ליתנה לישראל – לך והודיעם.<br>(שבת י:)
אמר רב הונא: היה מהלך (בדרך או) במדבר, ואינו יודע אימתי שבת – מונה ששה ימים ומשמר יום אחד. חייא בר רב אומר: משמר יום אחד ומונה ששה. במאי קמיפלגי (במה הם חלוקים)? מר סבר: כברייתו של עולם (אחרי ששה ימי חול, שבת אחת), ומר סבר: כאדם הראשון (שנברא ביום ו').<br>(שבת סט:)
כלל גדול אמרו בשבת כל השוכח עיקר שבת ועשה מלאכות הרבה בשבתות הרבה אינו חייב אלא חטאת אחת. היודע עיקר שבת (אך לא ידע באיזה יום שבת) ועשה מלאכות הרבה בשבתות הרבה חייב על כל שבת ושבת. היודע שהוא שבת ועשה מלאכות הרבה (שלא ידע שהן אסורות) בשבתות הרבה חייב על כל אב מלאכה ומלאכה. העושה מלאכות הרבה מעין מלאכה אחת אינו חייב אלא חטאת אחת.<br>(משנה שבת ז, א)
וכבר היה רבי ישמעאל ורבי עקיבא ורבי אלעזר בן עזריה מהלכין בדרך… נשאלה שאלה זו בפניהם: מניין לפקוח נפש שדוחה את השבת? (נענו כמה תשובות…ואז) רבי יוסי ברבי יהודה אומר: (שמות לא, יג) את שבתותי תשמרו יכול לכל – תלמוד לומר אך – חלק. רבי יונתן בן יוסף אומר: (שמות לא, יד) כי קדש היא לכם – היא מסורה בידכם, ולא אתם מסורים בידה… אמר רב יהודה אמר שמואל: אי הואי התם הוה אמינא: דידי עדיפא מדידהו, (ויקרא יח, ה) וחי בהם (דרך מצוות התורה) – ולא שימות בהם. אמר רבא: לכולהו אית להו פירכא, בר מדשמואל דלית ליה פרכא (כולם ניתן להפריך, חוץ משל שמואל).<br>(יומא פה.)

הזולת

<b>2. הזולת</b>
ואהבת לרעך כמוך (ויקרא יט, יח), רבי עקיבא אומר זה כלל גדול בתורה, בן עזאי אומר, זה ספר תולדות אדם (בראשית ה, א), זה כלל גדול מזה.<br>(ספרא קדושים פרשה ב)
שוב מעשה בנכרי אחד שבא לפני שמאי, אמר לו: גיירני על מנת שתלמדני כל התורה כולה כשאני עומד על רגל אחת. דחפו באמת הבנין שבידו. בא לפני הלל, גייריה. אמר לו: דעלך סני לחברך לא תעביד (מה שעליך שנוא, אל תעשה לחברך) – זו היא כל התורה כולה, ואידך – פירושה הוא, זיל גמור (והיתר פירוש הוא, לך תלמד).<br>(שבת לא.)
רבי ישמעאל אומר הוי קל לראש. ונוח לתשחורת. והוי מקבל את כל האדם בשמחה:<br>(אבות ג, יב)
הוא (רבי חנינא בן דוסא) היה אומר כל שרוח הבריות נוחה הימנו רוח המקום (כלו' ה') נוחה הימנו וכל שאין רוח הבריות נוחה הימנו אין רוח המקום נוחה הימנו.<br>(אבות ג, י)
שאלה בלוריא הגיורת את רבן גמליאל: כתיב בתורתכם (דברים י, יז) אשר לא ישא פנים, וכתיב (במדבר ו) ישא ה' פניו אליך. נטפל לה רבי יוסי הכהן, אמר לה: אמשול לך משל, למה הדבר דומה – לאדם שנושה בחבירו מנה (מאה זוז), וקבע לו זמן בפני המלך, ונשבע לו בחיי המלך. הגיע זמן ולא פרעו, בא לפייס את המלך. ואמר לו: עלבוני מחול לך, לך ופייס את חבירך. הכא נמי, כאן – בעבירות שבין אדם למקום, כאן – בעבירות שבין אדם לחבירו.<br>(ראש השנה יז:)
בן זומא אומר…איזהו מכובד המכבד את הבריות.<br>(אבות ד, א)
רבי אליעזר אומר יהי כבוד חברך חביב עליך כשלך.<br>(אבות ב, י)
מר זוטרא בר טוביה אמר רב…נוח לו לאדם שיפיל עצמו לכבשן האש ואל ילבין פני חבירו ברבים. מנא לן – מתמר, דכתיב (בראשית ל"ח, כה) היא מוצאת והיא שלחה אל חמיה (במקום לבייש אותו בפומבי, על אף שהיא עמדה בסכנה להיזרק לשריפה).<br>(בבא מציעא נט.)
משנה. כשם שאונאה במקח וממכר כך אונאה בדברים. לא יאמר לו בכמה חפץ זה והוא אינו רוצה ליקח. אם היה בעל תשובה לא יאמר לו זכור מעשיך הראשונים, אם הוא בן גרים לא יאמר לו זכור מעשה אבותיך, שנאמר (שמות כ"ב, כ) וגר לא תונה ולא תלחצנו.
גמרא. תנו רבנן: (ויקרא כ"ה, יז) לא תונו איש את עמיתו – באונאת דברים הכתוב מדבר. אתה אומר באונאת דברים, או אינו אלא באונאת ממון? כשהוא אומר (ויקרא כ"ה, יד) וכי תמכרו ממכר לעמיתך או קנה מיד עמיתך – הרי אונאת ממון אמור, הא מה אני מקיים(ויקרא כ"ה) לא תונו איש את עמיתו – באונאת דברים.<br>(בבא מציעא נח:)
(וא"ר) חלבו לעולם יהא אדם זהיר בכבוד אשתו שאין ברכה מצויה בתוך ביתו של אדם אלא בשביל אשתו שנאמר (בראשית יב, טז) ולאברם הטיב בעבורה<br>(בבא מציעא נח:)
אמר ליה רב חסדא לרמי בר חמא: לא הוית גבן באורתא בתחומא, דאיבעיא לן מילי מעלייתא. אמר: מאי מילי מעלייתא? אמר ליה: הדר בחצר חבירו שלא מדעתו, צריך להעלות לו שכר או אין צריך? היכי דמי? אילימא בחצר דלא קיימא לאגרא (לא עומדת להשכרה) וגברא דלא עביד למיגר (והדייר בד"כ אינו שוכר), זה לא נהנה וזה לא חסר! אלא בחצר דקיימא לאגרא וגברא דעביד למיגר, זה נהנה וזה חסר! לא, צריכא (צריכים להזכיר), בחצר דלא קיימא לאגרא וגברא דעביד למיגר, מאי? מצי אמר (הדייר) ליה מאי חסרתיך, או דלמא מצי אמר (בעל החצר) הא איתהנית (אתה נהנית)?…
שלחוה (את השאלה) בי רבי אמי, אמר: וכי מה עשה לו? ומה חסרו? ומה הזיקו? רבי חייא בר אבא אמר: נתיישב בדבר…
שלח ליה רבי אבא בר זבדא למרי בר מר: בעי מיניה מרב הונא, הדר בחצר חבירו שלא מדעתו, צריך להעלות לו שכר או לא? אדהכי נח נפשיה דרב הונא, א"ל רבה בר רב הונא, הכי אמר אבא מרי משמיה דרב: אינו צריך להעלות לו שכר…<br>(בבא קמא כ-כא.)
ההוא דזבן ארעא אמצרא דבי נשיה (זה שקנה שדה על יד הגדר של חותניו), כי קא פלגו (היורשים), א"ל (אמר להם): פליגו לי אמצראי (תנו לי על יד גדר שדי); אמר רבה: כגון זה כופין על מדת סדום (כלו' מכריחים למלא את בקשתו). מתקיף לה רב יוסף, אמרי ליה אחי: מעלינן ליה עלויא (אם כן נעלה לך השומה כאילו) כי נכסי דבי בר מריון! והלכתא כרב יוסף. תרי ארעתא אתרי נגרי (שתי ערוגות על יד שתי תעלות מים) – אמר רבה: כגון זה כופין על מדת סדום. מתקיף לה רב יוסף, זמנין דהאי מדויל והאי לא מדויל (אחת זורמת ואחת לא)! והלכתא כרב יוסף. תרתי אחד נגרא (שתי שדות, תעלה אחת) – א"ר יוסף: כגון זה כופין על מדת סדום (מתחלקים במים). מתקיף לה אביי, מצי אמר: בעינא דאפיש אריסי (ברצוני להעמיד יותר פועלים)! והלכתא כרב יוסף, אפושי לאו מילתא היא (זאת לא טענה).<br>(בבא בתרא יב:)

הוא והיא

<b>3. הוא והיא</b>
אמר רבי תנחום א"ר חנילאי: כל אדם שאין לו אשה – שרוי בלא שמחה, בלא ברכה, בלא טובה; בלא שמחה – דכתיב: (דברים י"ד, כה) ושמחת אתה וביתך (ביתו הוא אשתו), בלא ברכה – דכתיב: (יחזקאל מ"ד, ל) להניח ברכה אל ביתך, בלא טובה – דכתיב: (בראשית ב יח) לא טוב היות האדם לבדו. במערבא (כלו' בארץ ישראל) אמרי: בלא תורה, בלא חומה; בלא תורה – דכתיב: (איוב ו', יג) האם אין עזרתי בי ותושיה נדחה ממני, בלא חומה – דכתיב: (ירמיהו לא, כב) נקבה תסובב גבר. רבא בר עולא אמר: בלא שלום, דכתיב: (איוב ה', כד) וידעת כי שלום אהלך ופקדת נוך ולא תחטא.<br>(יבמות סב:)
תנו רבנן: אשר בנה אשר נטע אשר ארש – לימדה תורה (ר' דברים כ, ה'-ו') דרך ארץ, שיבנה אדם בית ויטע כרם ואח"כ ישא אשה<br>(סוטה מד.)
ת"ר: ללמוד תורה ולישא אשה – ילמוד תורה ואח"כ ישא אשה, ואם א"א לו בלא אשה – ישא אשה ואח"כ ילמוד תורה. אמר רב יהודה אמר שמואל, הלכה: נושא אשה ואח"כ ילמוד תורה. ר' יוחנן אמר: ריחיים בצוארו ויעסוק בתורה? ולא פליגי: הא לן (בחופש של בבל), והא להו (תחת הכיבוש הרומי בארץ ישראל).<br>(קידושין כט:)
אמר רבא: הנושא אשה צריך שיבדוק באחיה, שנאמר: (שמות ו', כג) ויקח אהרן את אלישבע בת עמינדב אחות נחשון, ממשמע שנאמר בת עמינדב, איני יודע שאחות נחשון היא? מה תלמוד לומר אחות נחשון? מכאן, שהנושא אשה צריך שיבדוק באחיה. תנא: רוב בנים דומין לאחי האם.<br>(בבא בתרא קי.)
אמר רבה בר רב אדא אמר רב: כל הנושא אשה לשום ממון – הויין לו בנים שאינן מהוגנים, שנאמר: (הושע ה, ז) בה' בגדו כי בנים זרים ילדו; ושמא תאמר: ממון פלט? תלמוד לומר: (הושע ה, ז) עתה יאכלם חדש את חלקיהם; ושמא תאמר: חלקו ולא חלקה? תלמוד לומר: חלקיהם; ושמא תאמר: לזמן מרובה? ת"ל: חדש. מאי משמע? אמר רב נחמן בר יצחק: חדש נכנס וחדש יצא וממונם אבד.<br>(קידושין ע.)
רבי עקיבא אומר: כל שיש לו אשה נאה במעשים.<br>(שבת כה:)
משנה. האיש מקדש (אשה) בו ובשלוחו. האשה מתקדשת בה ובשלוחה. האיש מקדש את בתו כשהיא נערה (כלו' בגיל שתים־עשרה ומטה; לאחר מכאן היא בוגרת ויוצאת מתחת ידו של אביה), בו ובשלוחו.
גמרא. השתא בשלוחו מקדש, בו מיבעיא (אם שלוחו יכול לקדשה, למה צריך להזכיר גם החתן עצמו)? אמר רב יוסף: מצוה בו יותר מבשלוחו… איכא דאמרי: בהא (בקידושין ע"י שליח) איסורא נמי אית בה, כדרב יהודה אמר רב, דאמר רב יהודה אמר רב: אסור לאדם שיקדש את האשה עד שיראנה, שמא יראה בה דבר מגונה ותתגנה עליו, ורחמנא (ה') אמר: (ויקרא יט, יח) ואהבת לרעך כמוך. וכי איתמר דרב יוסף (שקידושי שליח מותרים) – אסיפא איתמר (מתיחס לסיפא של המשנה): האשה מתקדשת בה ובשלוחה; השתא בשלוחה מיקדשא, בה מיבעיא? אמר רב יוסף: מצוה בה יותר מבשלוחה;… אבל בהא איסורא לית בה, כדר"ל, דאמר ריש לקיש: טב למיתב טן דו מלמיתב ארמלו (עדיף לחיות עם בן זוג כלשהו שאשר בודדה).
האיש מקדש את בתו כשהיא נערה. כשהיא נערה אין (כן), כשהיא קטנה לא; מסייע ליה לרב, דאמר רב יהודה אמר רב, ואיתימא (ואולי) רבי אלעזר: אסור לאדם שיקדש את בתו כשהיא קטנה, עד שתגדל ותאמר בפלוני אני רוצה.<br>(קידושין מא.)
[אמר ר']) חלבו: לעולם יהא אדם זהיר בכבוד אשתו, שאין ברכה מצויה בתוך ביתו של אדם אלא בשביל אשתו, שנאמר(בראשית י"ב, טז) ולאברם הטיב בעבורה…<br>(בבא מציעא נט.)
ת"ר (שנו רבותינו): האוהב את אשתו כגופו, והמכבדה יותר מגופו, והמדריך בניו ובנותיו בדרך ישרה, והמשיאן סמוך לפירקן, עליו הכתוב אומר: וידעת כי שלום אהלך (איוב ה, כד).<br>(יבמות סב:)
תנא, רבי אליעזר בן יעקב אומר: לא ישא אדם אשתו ודעתו לגרשה, משום שנאמר: (משלי ג', כט) אל תחרש על רעך רעה והוא יושב לבטח אתך.<br>(יבמות לז:)
משנה. האשה שאמרה אשת איש הייתי וגרושה אני – נאמנת, שהפה שאסר הוא הפה שהתיר (להחתן שוב); ואם יש עדים שהיתה אשת איש, והיא אומרת גרושה אני – אינה נאמנת. אמרה נשביתי וטהורה אני – נאמנת, שהפה שאסר הוא הפה שהתיר…
גמרא. ת"ר: האשה שאמרה אשת איש אני, וחזרה ואמרה פנויה אני – נאמנת. והא שוויה לנפשה חתיכה דאיסורא (הלוא כשאמרה שהיא נשואה אסרה את עצמה)! אמר רבא בר רב הונא: כגון שנתנה אמתלא לדבריה (באמרה "אשת איש אני" רק קישטה את סיפורה). תניא נמי הכי: אמרה אשת איש אני, וחזרה ואמרה פנויה אני – אינה נאמנת, ואם נתנה אמתלא לדבריה – נאמנת; ומעשה נמי באשה אחת גדולה, שהיתה גדולה בנוי וקפצו עליה בני אדם לקדשה, ואמרה להם מקודשת אני, לימים עמדה וקידשה את עצמה, אמרו לה חכמים: מה ראית לעשות כן? אמרה להם: בתחלה שבאו עלי אנשים שאינם מהוגנים, אמרתי מקודשת אני, עכשיו שבאו עלי אנשים מהוגנים, עמדתי וקדשתי את עצמי.<br>(כתובות כב.)
אמר רבי שמואל בר נחמן: לכל יש תמורה, חוץ מאשת נעורים, שנאמר (ישעיהו נ"ד, ו) ואשת נעורים כי תמאס.<br>(סנהדרין כב.)

חברה וקהילה

<b>4. חברה וקהילה</b>
אמר להם (רבי יוחנן) צאו וראו איזוהי דרך ישרה שידבק בה האדם…רבי יהושע אומר חבר טוב רבי יוסי אומר שכן טוב…<br>(אבות ב, ט)
…א"ל רבא לרבה בר מרי, מנא הא מילתא דאמרי אינשי: מטייל ואזיל דיקלא בישא גבי קינא דשרכי? אמר ליה: דבר זה כתוב בתורה, שנוי בנביאים, ומשולש בכתובים, ותנן במתניתין, ותנינא בברייתא. כתוב בתורה, דכתיב: (בראשית כ"ח, ט) וילך עשו אל ישמעאל, שנוי בנביאים, דכתיב: (שופטים י"א, יג) ויתלקטו אל יפתח אנשים רקים ויהיו עמו; ומשולש בכתובים, דכתיב: (בן סירא י"ג, טו) כל עוף למינו ישכון ובני אדם לדומה לו; תנן במתני': כל המחובר לטמא – טמא, כל המחובר לטהור – טהור; ותנינא בברייתא, רבי אליעזר אומר: לא לחנם הלך זרזיר אצל עורב אלא מפני שהוא מינו (ושניהם אסורים לנו כאחד).<br>(בבא קמא צב:)
הלל אומר אל תפרוש מן הצבור ואל תאמן בעצמך עד יום מותך ואל תדין את חברך עד שתגיע למקומו…<br>(אבות ב, ד)
אמר רבי תנחום בר חנילאי לעולם אל ישנה אדם מן המנהג, שהרי משה עלה למרום – ולא אכל לחם, מלאכי השרת ירדו למטה (אצל אברהם) – ואכלו לחם. ואכלו סלקא דעתך? אלא אימא (אתה חושב שאכלו? אלא תגיד שעשו את עצמם כאילו): נראו כמי שאכלו ושתו.<br>(בבא מציעא פו:)
מקום שנהגו לעשות מלאכה בערבי פסחים עד חצות עושין מקום שנהגו שלא לעשות אין עושין ההולך ממקום שעושין למקום שאין עושין או ממקום שאין עושין למקום שעושין נותנין עליו חומרי מקום שיצא משם וחומרי מקום שהלך לשם ואל ישנה אדם מפני המחלוקת:<br>(משנה פסחים ד, א)
תנו רבנן: מי שהיה מתענה על הצרה ועברה, על החולה ונתרפא – הרי זה מתענה ומשלים. ההולך ממקום שאין מתענין למקום שמתענין – הרי זה מתענה עמהן, ממקום שמתענין למקום שאין מתענין – הרי זה מתענה ומשלים. שכח ואכל ושתה – אל יתראה בפני הצבור … אלא: יצער אדם עם הצבור. שכן מצינו במשה רבינו שציער עצמו עם הצבור, שנאמר (שמות י"ז, יב) וידי משה כבדים ויקחו אבן וישימו תחתיו וישב עליה, וכי לא היה לו למשה כר אחד או כסת אחת לישב עליה? אלא כך אמר משה: הואיל וישראל שרויין בצער – אף אני אהיה עמהם בצער, וכל המצער עצמו עם הצבור – זוכה ורואה בנחמת צבור.<br>(תענית י-יא.)
הוא (הלל) היה אומר אם אין אני לי מי לי וכשאני לעצמי מה אני ואם לא עכשיו אימתי.<br>(אבות א, יד)
תני סיעות בני אדם שהיו מהלכין בדרך פגעו להן גוים ואמרו תנו לנו אחד מכם ונהרוג אותו ואם לאו הרי אנו הורגים את כולכם אפי' כולן נהרגים לא ימסרו נפש אחת מישראל. ייחדו להן (השודדים) אחד כגון שבע בן בכרי ימסרו אותו ואל ייהרגו. א"ר שמעון בן לקיש והוא שיהא חייב מיתה כשבע בן בכרי (שמואל ב: כ, א) ורבי יוחנן אמר אף על פי שאינו חייב מיתה. (ההלכה היא לפי ריש לקיש; ר' רמב"ם, הלכות יסודי התורה, ח, ה'.)<br>(ירושלמי תרומות ח)
ת"ר: לא יסקל אדם מרשותו לרה"ר. מעשה באדם אחד שהיה מסקל מרשותו לרה"ר, ומצאו חסיד אחד, אמר לו: ריקה, מפני מה אתה מסקל מרשות שאינה שלך לרשות שלך! לגלג עליו. לימים נצרך למכור שדהו, והיה מהלך באותו רה"ר ונכשל באותן אבנים, אמר: יפה אמר לי אותו חסיד מפני מה אתה מסקל מרשות שאינה שלך לרשות שלך.<br>(בבא קמא נ:)
השופך מים ברשות הרבים והוזק בהן אחר חייב בנזקו המצניע את הקוץ ואת הזכוכית והגודר את גדרו בקוצים וגדר שנפל לרשות הרבים והוזקו בהן אחרים חייב בנזקן.<br>(משנה בבא קמא ג, ב)
תנו רבנן: אוצרי פירות, ומלוי ברבית, ומקטיני איפה (משקולת קטנה), ומפקיעי שערים – עליהן הכתוב אומר: (עמוס ח, ה) לאמר מתי יעבור החדש ונשבירה שבר והשבת ונפתחה בר להקטין איפה ולהגדיל שקל ולעות מאזני מרמה, וכתיב: (עמוס ח, ה) נשבע ה' בגאון יעקב אם אשכח לנצח כל מעשיהם… 
אוצרי פירות כגון מאן אמר ר' יוחנן כגון שבתי אצר פירות אבוה דשמואל מזבין להו לפירי בתרעא חרפא כתרעא חרפא שמואל בריה משהי לפירי ומזבין להו בתרעא אפלא כתרעא חרפא שלחו מתם טבא דאבא מדברא מ"ט תרעא דרווח רווח
אמר רב: עושה אדם את קבו אוצר. תניא נמי הכי: אין אוצרין פירות דברים שיש בהן חיי נפש, כגון יינות שמנין וסלתות, אבל תבלין כמון ופלפלין – מותר; במה דברים אמורים – בלוקח מן השוק, אבל במכניס משלו – מותר… ובשני בצורת – אפי' קב חרובין לא יאצור, מפני שמכניס מארה בשערים.<br>(בבא בתרא צ:)
ותניא: כל עיר שאין בה עשרה דברים הללו אין תלמיד חכם רשאי לדור בתוכה: בית דין מכין ועונשין, וקופה של צדקה נגבית בשנים ומתחלקת בשלשה, ובית הכנסת, ובית המרחץ, ובית הכסא, רופא, ואומן, ולבלר, (וטבח), ומלמד תינוקות. משום רבי עקיבא אמרו: אף מיני פירא, מפני שמיני פירא מאירין את העינים.<br>(סנהדרין יז:)

משפט

<b>5. משפט</b>
רבן שמעון בן גמליאל אומר על שלשה דברים העולם עומד על הדין ועל האמת ועל השלום שנאמר (זכריה ח, טז) אמת ומשפט שלום שפטו בשעריכם:<br>(אבות א, יח)
אמר רבי שמואל בר נחמני אמר רבי יונתן: כל דיין שדן דין אמת לאמיתו משרה שכינה בישראל, שנאמר(תהלים פ"ב, א) אלהים נצב בעדת אל בקרב אלהים ישפט. וכל דיין שאינו דן דין אמת לאמיתו – גורם לשכינה שתסתלק מישראל, שנאמר(תהלים י"ב, ו) משד עניים מאנקת אביונים עתה אקום יאמר ה'…<br>(סנהדרין ז.)
דרש רבי יאשיה ואיתימא רב נחמן בר יצחק: מאי דכתיב(ירמיהו כ"א, יב) בית דוד כה אמר ה' דינו לבקר משפט והצילו גזול מיד עושק, וכי בבקר דנין וכל היום אין דנין? אלא: אם ברור לך הדבר כבקר – אמרהו, ואם לאו – אל תאמרהו…<br>(סנהדרין ז:)
רבי יהושע בן קרחה אומר: מניין לתלמיד שיושב לפני רבו (בזמן משפט) וראה זכות לעני וחובה לעשיר, מניין שלא ישתוק (מכבוד רבו) – שנאמר (דברים א, יז) לא תגורו מפני איש, רבי חנין אומר: לא תכניס דבריך מפני איש.<br>(סנהדרין ו:)
וריש לקיש אמר: שנים שבאו (לפניך) לדין, אחד רך ואחד קשה, עד שלא תשמע דבריהם או משתשמע דבריהן ואין אתה יודע להיכן דין נוטה – אתה רשאי לומר להם: אין אני נזקק לכם (אני פוסל את עצמי מלדון). שמא נתחייב חזק ונמצא חזק רודפו. משתשמע דבריהן ואתה יודע להיכן הדין נוטה – אי אתה יכול לומר להן איני נזקק לכם, שנאמר(דברים א', יז) לא תגורו מפני איש.<br>(סנהדרין ו:)
ת"ר: ועמדו שני האנשים (דברים יט, יז) – מצוה לבעלי דינין שיעמדו. אמר ר' יהודה: שמעתי, שאם רצו להושיב את שניהם מושיבין, איזהו אסור? שלא יהא אחד עומד ואחד יושב, אחד מדבר כל צרכו ואחד אומר לו קצר דבריך. ת"ר: (ויקרא י"ט, טו) בצדק תשפוט עמיתך – שלא יהא אחד יושב ואחד עומד, אחד מדבר כל צרכו ואחד אומר לו קצר דבריך.<br>(שבועות ל.)
מנין לשנים שבאו לדין, אחד לבוש סמרטוטין ואחד לבוש איצטלית בת מאה מנה, שאומרין לו: לבוש כמותו או הלבישהו כמותך? ת"ל: מדבר שקר תרחק (שמות כג, ז).<br>(שבועות לא.)
(דברים א', טז) שמע בין אחיכם ושפטתם – אמר רבי חנינא: אזהרה לבית דין שלא ישמע דברי בעל דין קודם שיבא בעל דין חבירו…<br>(סנהדרין ז:)
אמר רב יהודה אמר רב אסי: גוזרי גזירות שבירושלים, היו נוטלין שכרן תשעים ותשע מנה מתרומת הלשכה, לא רצו – מוסיפין להם. לא רצו, אטו ברשיעי עסקינן (האם מדובר ברשעים)? אלא לא ספקו, אף על פי שלא רצו – מוסיפין עליהן. 
קרנא (דיין מפורסם בבבל) הוה שקיל איסתירא מזכאי ואיסתירא מחייב, ודאין להו דינא. והיכי עביד הכי? והכתי': (שמות כ"ג, ח) ושוחד לא תקח! וכ"ת, ה"מ (ואם תאמר כאן מדובר) היכא דלא שקיל מתרוייהו, דלמא אתי לאצלויי דינא, קרנא כיון דשקיל מתרוייהו לא אתי לאצלויי דינא, וכי לא אתי לאצלויי דינא מי שרי? והתניא: ושוחד לא תקח מה ת"ל? אם ללמד שלא לזכות את החייב ושלא לחייב את הזכאי, הרי כבר נאמר: (דברים ט"ז, יט) לא תטה משפט! אלא אפי' לזכות את הזכאי ולחייב את החייב, אמרה תורה: ושוחד לא תקח! הני מילי היכא דשקיל בתורת שוחד, קרנא בתורת אגרא (שכר טירחא) הוה שקיל. 
ובתורת אגרא מי שרי (מותר)? והתנן: הנוטל שכר לדון – דיניו בטלין! הנ"מ אגר דינא, קרנא אגר בטילא (שכר ביטול זמן) הוה שקיל. ואגר בטילא מי שרי? והתניא: מכוער הדיין שנוטל שכר לדון, אלא שדינו דין; ה"ד (במה מדובר)? אילימא אגר דינא, דינו דין? והתניא: הנוטל שכר לדון – דיניו בטילין! אלא אגר בטילא, וקתני: מכוער הדיין! הני מילי בטילא דלא מוכחא, קרנא בטילא דמוכחא הוה שקיל, דהוה תהי באמברא דחמרא ויהבי ליה זוזא. כי הא דרב הונא, כי הוה אתי דינא לקמיה, אמר להו: הבו לי גברא דדלי לי בחריקאי, ואידון לכו דינא (הביאו לי מישהו שישקה לי את שדיואני אתפנה לדון את דינכם).<br>(כתובות קה.)
ת"ר: (שמות כ"ג, ח) ושוחד לא תקח – אינו צריך לומר שוחד ממון, אלא אפילו שוחד דברים נמי אסור, מדלא כתיב בצע לא תקח. היכי דמי שוחד דברים? כי הא דשמואל הוה עבר במברא (במעבורת), אתא ההוא גברא יהיב ליה ידיה, אמר ליה: מאי עבידתיך (מה ענינך אתי)? אמר ליה: דינא אית לי, א"ל: פסילנא לך לדינא (אינני יכול לדון עבורך). אמימר הוה יתיב וקא דאין דינא, פרח גדפא ארישיה (ציפור לראשו), אתא ההוא גברא שקליה (הסיר את הציפור), א"ל (אמימר): מאי עבידתיך? א"ל: דינא אית לי, אמר ליה: פסילנא לך לדינא.<br>(כתובות קה:)
הוא (רבי צדוק) היה אומר אל תהי דן יחידי שאין דן יחידי אלא אחד<br>(אבות ד, ח)
תניא, אמר רבי יוסי: מתחילה לא היו מרבין מחלוקת בישראל, אלא בית דין של שבעים ואחד יושבין בלשכת הגזית, ושני בתי דינין של עשרים ושלשה, אחד יושב על פתח הר הבית ואחד יושב על פתח העזרה, ושאר בתי דינין של עשרים ושלשה יושבין בכל עיירות ישראל.<br>(סנהדרין פח:)
סנהדרי גדולה היתה של שבעים ואחד וקטנה של עשרים ושלשה. ומנין לגדולה שהיא של שבעים ואחד … ומנין לקטנה שהיא של עשרים ושלשה שנאמר (במדבר לה, כד־כה) ושפטו העדה והצילו העדה עדה שופטת ועדה מצלת הרי כאן עשרים ומנין לעדה שהיא עשרה שנאמר (במדבר יד, כז) עד מתי לעדה הרעה הזאת (בענין שנים־עשר המרגלים)? יצאו יהושע וכלב. ומנין להביא עוד שלשה? ממשמע שנאמר (שמות כג, ב) לא תהיה אחרי רבים לרעות. שומע אני שאהיה עמהם לטובה. אם כן למה נאמר (שמות כג, ב) אחרי רבים להטות לא כהטייתך לטובה הטייתך לרעה. הטייתך לטובה על פי אחד הטייתך לרעה על פי שנים. ואין בית דין שקול מוסיפין עליהם עוד אחד הרי כאן עשרים ושלשה…<br>(משנה סנהדרין א, ו)
אחד דיני ממונות ואחד דיני נפשות בדרישה ובחקירה (של העדים) שנאמר (ויקרא כ"ד, כה) משפט אחד יהיה לכם מה בין דיני ממונות לדיני נפשות? דיני ממונות (דנים) בשלשה (דיינים) ודיני נפשות בעשרים ושלשה; דיני ממונות פותחין בין לזכות בין לחובה ודיני נפשות פותחין לזכות ואין פותחין לחובה; דיני ממונות מטין על פי אחד בין לזכות בין לחובה ודיני נפשות מטין על פי אחד לזכות ועל פי שנים לחובה; דיני ממונות מחזירין בין לזכות בין לחובה, דיני נפשות מחזירין לזכות ואין מחזירין לחובה; דיני ממונות הכול מלמדין זכות וחובה, דיני נפשות הכול מלמדין זכות ואין הכול מלמדין חובה; דיני ממונות המלמד חובה מלמד זכות והמלמד זכות מלמד חובה; דיני נפשות המלמד חובה מלמד זכות אבל המלמד זכות אין יכול לחזור וללמד חובה; דיני ממונות דנין ביום וגומרין בלילה, דיני נפשות דנין ביום וגומרין ביום; דיני ממונות גומרין בו ביום בין לזכות בין לחובה, דיני נפשות גומרין בו ביום לזכות וביום שלאחריו לחובה. לפיכך אין דנין לא בערב שבת ולא בערב יום טוב.<br>(משנה סנהדרין ד, א)
דיני הטומאות והטהרות מתחילין מן (הדיין) הגדול דיני נפשות מתחילין מן הצד (מן הדיין הצעיר)…<br>(משנה סנהדרין ד, ב)
אמר רב כהנא: סנהדרי שראו כולן לחובה (לעונש מות) – פוטרין אותו. מאי טעמא? כיון דגמירי הלנת דין (עד למחרת) למעבד ליה זכותא, והני תו לא חזו ליה (אלה לא מסוגלים עוד למצוא לו זכות).<br>(סנהדרין יז.)
כיצד בודקים את העדים היו מכניסין אותן ומאיימין עליהן ומוציאין את כל האדם לחוץ ומשיירין את הגדול שבהן ואומרים לו אמור היאך אתה יודע שזה חייב לזה (כסף)? אם אמר הוא אמר לי שאני חייב לו (או) איש פלוני אמר לי שהוא חייב לו, לא אמר כלום עד שיאמר בפנינו הודה לו שהוא חייב לו מאתים זוז. ואחר כך מכניסין את השני ובודקים אותו אם נמצאו דבריהם מכוונים נושאין ונותנים בדבר…<br>(משנה סנהדרין ג, ו)
משנה. כיצד מאיימין את העדים? על עידי נפשות, היו מכניסין אותן ומאיימין עליהן: שמא תאמרו מאומד ומשמועה, עד מפי עד, ומפי אדם נאמן. שמא אי אתם יודעין שסופנו לבדוק אתכם בדרישה ובחקירה. הוו יודעין שלא כדיני ממונות דיני נפשות. דיני ממונות – אדם נותן ממון ומתכפר לו, דיני נפשות – דמו ודם זרעותיו תלויין בו עד סוף העולם… (ר' סעיף III.2)
גמרא. תנו רבנן: כיצד מאומד? אומר להן: שמא כך ראיתם: שרץ אחר חבירו לחורבה, ורצתם אחריו, ומצאתם סייף בידו ודמו מטפטף, והרוג מפרפר. אם כך ראיתם – לא ראיתם כלום. (כלו' העדות אינה יכולה להסתמך על ניתוחי מצב.).<br>(סנהדרין לז)
רבי אליעזר בנו של רבי יוסי הגלילי אומר: אסור לבצוע, וכל הבוצע – הרי זה חוטא, וכל המברך את הבוצע – הרי זה מנאץ, ועל זה נאמר (תהלים י') בצע ברך נאץ ה', אלא: יקוב הדין את ההר, שנאמר (דברים א') כי המשפט לאלהים הוא, וכן משה היה אומר יקוב הדין את ההר, אבל אהרן אוהב שלום ורודף שלום, ומשים שלום בין אדם לחבירו, שנאמר (מלאכי ב') תורת אמת היתה בפיהו ועולה לא נמצא בשפתיו בשלום ובמישור הלך אתי ורבים השיב מעון. 
רבי אליעזר אומר: הרי שגזל סאה של חטים וטחנה ואפאה והפריש ממנה חלה, כיצד מברך? אין זה מברך אלא מנאץ, ועל זה נאמר: ובוצע ברך נאץ ה'. 
רבי מאיר אומר: לא נאמר בוצע אלא כנגד יהודה, שנאמר (בראשית ל"ז) ויאמר יהודה אל אחיו מה בצע כי נהרג את אחינו, וכל המברך את יהודה – הרי זה מנאץ, ועל זה נאמר: ובצע ברך נאץ ה'. רבי יהושע בן קרחה אומר: מצוה לבצוע, שנאמר: (זכריה ח') אמת ומשפט שלום שפטו בשעריכם. והלא במקום שיש משפט – אין שלום, ובמקום שיש שלום – אין משפט. אלא איזהו משפט שיש בו שלום – הוי אומר: זה ביצוע…
רבי שמעון בן מנסיא אומר: שנים שבאו לפניך לדין, עד שלא תשמע דבריהן, או משתשמע דבריהן ואי אתה יודע להיכן דין נוטה – אתה רשאי לומר להן: צאו ובצעו. משתשמע דבריהן ואתה יודע להיכן הדין נוטה – אי אתה רשאי לומר להן: צאו ובצעו. שנאמר (משלי י״ז:י״ד) פוטר מים ראשית מדון ולפני התגלע הריב נטוש, קודם שנתגלע הריב – אתה יכול לנטשו, משנתגלע הריב – אי אתה יכול לנטשו.<br>(סנהדרין ו:)
רבי ישמעאל ברבי יוסי הוה קאזיל באורחא, פגע ביה ההוא גברא, הוה דרי פתכא דאופי (שנשא חבילת עצים), אותבינהו וקא מיתפח (הודידה ע"מ לנוח). אמר ליה: דלי לי (עזור לי להרים). אמר ליה: כמה שוין? – אמר ליה: פלגא דזוזא. יהיב ליה פלגא דזוזא, ואפקרה. הדר זכה בהו, הדר יהיב ליה פלגא דזוזא ואפקרה. חזייה דהוה קא בעי למיהדר למזכיה בהו, אמר ליה: לכולי עלמא אפקרנהו ולך לא אפקרנהו. … רבי ישמעאל ברבי יוסי לכולי עלמא אפקרינהו, ובמלתא בעלמא הוא דאוקמיה. והא רבי ישמעאל ברבי יוסי זקן ואינו לפי כבודו הוה! (ולכן הוא לא היה מחויב לעזור בלהרים. (ר' מס' בבא מציעא ל, א) – רבי ישמעאל ברבי יוסי לפנים משורת הדין הוא דעבד. דתני רב יוסף: (שמות י"ח, כ) והודעת להם – זה בית חייהם, את הדרך – זו גמילות חסדים, (אשר) ילכו – זה ביקור חולים, בה – זו קבורה, ואת המעשה – זה הדין, אשר יעשון – זו לפנים משורת הדין. דאמר רבי יוחנן: לא חרבה ירושלים אלא על שדנו בה דין תורה. – אלא דיני דמגיזתא לדיינו? (על פי ראש הכפר? ר' גם ס' 3.VII) – אלא אימא: שהעמידו דיניהם על דין תורה, ולא עבדו לפנים משורת הדין.<br>(בבא מציעא ל:)

עשיית צדק

מציאה

<b>6. עשיית צדק</b>
<b>א. מציאה</b>
לֹא תִרְאֶה אֶת שׁוֹר אָחִיךָ אוֹ אֶת שֵׂיוֹ נִדָּחִים וְהִתְעַלַּמְתָּ מֵהֶם הָשֵׁב תְּשִׁיבֵם לְאָחִיךָ. וְכֵן תַּעֲשֶׂה לַחֲמֹרוֹ וְכֵן תַּעֲשֶׂה לְשִׂמְלָתוֹ וְכֵן תַּעֲשֶׂה לְכָל אֲבֵדַת אָחִיךָ אֲשֶׁר תֹּאבַד מִמֶּנּוּ וּמְצָאתָהּ לֹא תוּכַל לְהִתְעַלֵּם.<br>(דברים כב, א-ג)
משנה. אף השמלה היתה בכלל כל אלו, ולמה יצאת – להקיש אליה, לומר לך: מה שמלה מיוחדת – שיש בה סימנין ויש לה תובעין, אף כל דבר שיש בו סימנין ויש לו תובעים – חייב להכריז.
גמרא. מאי בכלל כל אלו? אמר רבא: בכלל (דברים כב, א'-ב') כל אבדת אחיך. אמר רבא: למה לי דכתב רחמנא שור חמור שה ושמלה? צריכי, דאי כתב רחמנא שמלה, הוה אמינא: הני מילי – בעדים דגופה וסימנין דגופה, אבל חמור בעדים דאוכף וסימנין דאוכף (ולא של הבכמה עצמה) – אימא לא מהדרינן ליה, כתב רחמנא חמור, דאפילו חמור בסימני האוכף. שור ושה דכתב רחמנא למה לי? שור – דאפילו לגיזת זנבו, ושה – לגיזותיו (על סמך כל אלה צריכים והחזיר לבעליו).<br>(בבא מציעא כז.)
אלו מציאות שלו ואלו חייב להכריז אלו מציאות שלו מצא פירות מפוזרין מעות מפוזרות כריכות ברשות הרבים ועגולי דבילה ככרות של נחתום … הרי אלו שלו (כי אין לדברים אלה סימני הכר)…
ואלו חייב להכריז מצא פירות בכלי או כלי כמות שהוא מעות בכיס או כיס כמות שהוא צבורי פירות צבורי מעות שלשה מטבעות זה על גב זה כריכות ברשות היחיד וככרות של בעל הבית … הרי אלו חייב להכריז.<br>(משנה בבא מציעא ב, א'-ב')
תא שמע: שטף נהר קוריו עציו ואבניו ונתנו בתוך שדה חבירו – הרי אלו שלו, מפני שנתיאשו הבעלים.<br>(בבא מציעא כב.)

הלוואות

<b>ב. הלוואות</b>
משנה. המלוה את חבירו בשטר – גובה מנכסים משועבדים, על ידי עדים – גובין (רק) מנכסים בני חורין…
גמרא. אמר עולא: דבר תורה, אחד מלוה בשטר ואחד מלוה על פה – גובה מנכסים משועבדים, מאי טעמא? שעבודא דאורייתא, ואלא מה טעם אמרו: מלוה על פה – אינו גובה אלא מנכסין בני חורין? משום פסידא דלקוחות (שלא ידעו כי הקרקע שקנו משועבד הוא). אי הכי, מלוה בשטר נמי! התם אינהו נינהו דאפסידו אנפשייהו (אם לא בדקו). 
ורבה אמר: דבר תורה, אחד מלוה בשטר ואחד מלוה על פה – אינו גובה אלא מנכסים בני חורין, מ"ט? שעבודא לאו דאורייתא, ומה טעם אמרו: מלוה בשטר – גובה מנכסים משועבדים? כדי שלא תנעול דלת בפני לוין. אי הכי, מלוה על פה נמי! התם לית ליה קלא (שמועה). ומי אמר רבה הכי? והא אמר רבה: גבו קרקע – יש לו, גבו מעות – אין לו!<br>(בבא בתרא קעה)
אמר ריש לקיש: הקובע זמן (פרעון) לחבירו, ואמר לו פרעתיך בתוך זמני – אינו נאמן, ולואי שיפרע בזמנו. אביי ורבא דאמרי תרוייהו: עביד איניש דפרע בגו (לפני) זימניה, זימנין דמתרמו ליה זוזי, אמר: איזיל איפרעיה כי היכי דלא ליטרדן.<br>(בבא בתרא ה)

טענות לא מוכחות

<b>ג. טענות לא מוכחות</b>
שור שהיה רודף אחר שור אחר והוזק. זה אומר שורך הזיק וזה אומר לא כי אלא בסלע לקה. המוציא מחבירו עליו הראיה…<br>(משנה בבא קמא ג, יא)
משנה. שור שנגח את הפרה ונמצא עוברה (מתה) בצדה, ואין ידוע אם עד שלא נגחה ילדה אם משנגחה ילדה – משלם חצי נזק לפרה ורביע נזק לולד. וכן פרה שנגחה את השור ונמצא ולדה בצדה, ואין ידוע אם עד שלא נגחה ילדה אם משנגחה ילדה – משתלם חצי נזק מן הפרה ורביע נזק מן הולד…
גמרא. אמר רב יהודה אמר שמואל: זו דברי סומכוס, דאמר: ממון המוטל בספק חולקין (כמו כאן בענין הוולד), אבל חכמים אומרים: זה כלל גדול בדין המוציא מחבירו עליו הראיה… 
המוכר שור לחבירו ונמצא נגחן, רב אמר: הרי זה מקח טעות, ושמואל אמר: יכול שיאמר לו לשחיטה מכרתיו לך. אמאי? וניחזי אי גברא דזבין לרדיא (לחרישה), אי גברא דזבין לנכסתא (לשחיטה)! לא צריכא, בגברא דזבין להא ולהא. וניחזי אי דמי רדיא – לרדיא, אי דמי נכסתא – לנכסתא! לא צריכא, דאוקיר בישרא וקאי בדמי רדיא. … 
רב אמר: הרי זה מקח טעות, זיל בתר רובא, ורובא דאינשי לרדיא הוא דזבני; ושמואל אמר: יכול שיאמר לו לשחיטה מכרתיו לך, ולא אזלינן בתר רובא, כי אזלינן בתר רובא – באיסורא, אבל בממונא לא אזלינן בתר רובא, אלא המוציא מחבירו עליו הראיה…
א"ר שמואל בר נחמני: מניין להמוציא מחבירו עליו הראיה? שנאמר: (שמות כד, יד) מי בעל דברים יגש אליהם (אל השופטים), יגיש ראיה אליהם. מתקיף לה רב אשי: הא למה לי קרא? סברא הוא (ר' ס' 3.II), דכאיב ליה כאיבא אזיל לבי אסיא (מי שכואב הולך לרופא)!<br>(בבא קמא מו)

פועלים ומעסיקים

<b>7. פועלים ומעסיקים</b>
משנה. השוכר את הפועלים ואמר להם להשכים ולהעריב. מקום שנהגו שלא להשכים ושלא להעריב – אינו רשאי לכופן. מקום שנהגו לזון – יזון, לספק במתיקה (תשופרים) – יספק, הכול כמנהג המדינה. מעשה ברבי יוחנן בן מתיא שאמר לבנו: צא שכור לנו פועלין. הלך ופסק להם מזונות. וכשבא אצל אביו, אמר לו: בני, אפילו אם אתה עושה להם כסעודת שלמה בשעתו לא יצאת ידי חובתך עמהן, שהן בני אברהם יצחק ויעקב. אלא, עד שלא יתחילו במלאכה צא ואמור להם: על מנת שאין לכם עלי אלא פת וקטנית בלבד. רבן שמעון בן גמליאל אומר: לא היה צריך לומר, הכול כמנהג המדינה.
גמרא. פשיטא (שלא יכול להכריח אותם להקדים או לאחר)! לא, צריכא: דטפא להו אאגרייהו. מהו דתימא, אמר להו: הא דטפאי לכו אאגרייכו – אדעתא דמקדמיתו ומחשכיתו בהדאי, קא משמע לן דאמרו ליה: האי דטפת לן – אדעתא דעבדינן לך עבידתא שפירתא. (ששילם להם יותר. אם יגיד שעשה כך ע"מ כן, יוכלו לענות לו שעבור התשלום הנוסף עבדו יותר טוב.)<br>(בבא מציעא פג.)
משנה. אחד שכר אדם ואחד שכר בהמה ואחד שכר כלים – יש בו משום ביומו תתן שכרו (דברים כד, טו), ויש בו משום לא תלין פעלת שכיר אתך עד בקר (ויקרא יט, יג). אימתי – בזמן שתבעו; לא תבעו – אינו עובר עליו. המחהו אצל חנוני או אצל שולחני – אינו עובר עליו. שכיר בזמנו – נשבע ונוטל (שכרו), עבר זמנו – אינו נשבע ונוטל. אם יש עדים שתבעו (בזמנו) – הרי זה נשבע ונוטל..<br>(בבא מציעא קיא.)
גמרא (על סמך המשנה דלעיל). שכיר בזמנו נשבע ונוטל וכו'. שכיר אמאי תקינו ליה רבנן למשתבע ושקיל? (דבר שאינו מקובל) – אמר רב יהודה אמר שמואל:.. תקנות קבועות שנו כאן. שבועה דבעל הבית היא ועקרוה רבנן לשבועה דבעל הבית ושדיוה אשכיר, משום כדי חייו דשכיר. – ומשום כדי חייו דשכיר מפסדנא ליה לבעל הבית? – בעל הבית גופיה ניחא ליה דמשתבע שכיר ושקיל, כי היכי דליתגרו ליה פועלים. – שכיר גופיה ניחא ליה דמשתבע בעל הבית ויפקע, כי היכי דליגרוהו! – בעל הבית על כרחיה אגר. – שכיר נמי בעל כרחיה איתגר! אלא, בעל הבית טרוד בפועלים הוא. – אי הכי ניתב ליה בלא שבועה! – כדי להפיס דעתו של בעל הבית. – וניתב ליה בעדים! – טריחא להו מילתא.<br>(בבא מציעא קיב:)
תנו רבנן: שיירא שהיתה מהלכת במדבר ועמד גייס וטרפה, ועמד אחד מהן והציל – הציל לאמצע, ואם אמר אני אציל לעצמי – הציל לעצמו. היכי דמי? אי דיכול להציל, אפילו סיפא נמי לאמצע! ואי דלא יכול להציל, אפילו רישא נמי לעצמו! אמר רמי בר חמא: הכא בשותפין עסקינן, וכגון זה שותף חולק שלא לדעת חבירו, אמר – פליג, לא אמר – לא פליג. רבא אמר: הכא בפועלין עסקינן, וכרב, דאמר רב: פועל יכול לחזור בו אפילו בחצי היום, וכמה דלא הדר ביה כברשותיה דבעל הבית דמי, וכי הדר ביה טעמא אחרינא הוא, דכתיב: (ויקרא כ"ה, נה) כי לי בני ישראל עבדים, ולא עבדים לעבדים.<br>(בבא קמא קטז:)
רבה בר בר חנן תברו ליה הנהו שקולאי חביתא דחמרא. שקל לגלימייהו, אתו אמרו לרב. אמר ליה: הב להו גלימייהו. – אמר ליה: דינא הכי? – אמר ליה: אין,(משלי ב' כ') למען תלך בדרך טובים. יהיב להו גלימייהו. אמרו ליה: עניי אנן, וטרחינן כולה יומא, וכפינן, ולית לן מידי. אמר ליה: זיל הב אגרייהו. – אמר ליה: דינא הכי? – אמר ליה: אין,(משלי ב' כ') וארחות צדיקים תשמר.<br>(בבא מציעא פג.)

צדקה

<b>8. צדקה</b>
…ואמר רבי חמא ברבי חנינא, מאי דכתיב: (דברים יג, ה) אחרי ה' אלהיכם תלכו? וכי אפשר לו לאדם להלך אחר שכינה? והלא כבר נאמר: (דברים ד, כד) כי ה' אלהיך אש אוכלה הוא! אלא להלך אחר מדותיו של הקדוש ברוך הוא, מה הוא מלביש ערומים, דכתיב: (בראשית ג, כא) ויעש ה' אלהים לאדם ולאשתו כתנות עור וילבישם, אף אתה הלבש ערומים; הקדוש ברוך הוא ביקר חולים, דכתיב: (בראשית יח, א) וירא אליו ה' באלוני ממרא, אף אתה בקר חולים; הקדוש ברוך הוא ניחם אבלים, דכתיב: (בראשית כה, יא) ויהי אחרי מות אברהם ויברך אלהים את יצחק בנו, אף אתה נחם אבלים.<br>(סוטה יד.)
תנו רבנן: קופה של צדקה נגבית בשנים ומתחלקת בשלשה (אנשים), נגבית בשנים – שאין עושים שררות על הצבור פחות משנים, ומתחלקת בשלשה – כדיני ממונות (ר' ס' 5.VI); תמחוי נגבית בשלשה ומתחלקת בשלשה, שגבויה וחלוקה שוים; תמחוי – בכל יום, קופה – מערב שבת לערב שבת, תמחוי – לעניי עולם, קופה – לעניי העיר…
ת"ר: גבאי צדקה אינן רשאין לפרוש זה מזה, אבל פורש זה לשער וזה לחנות; מצא מעות בשוק – לא יתנם בתוך כיסו, אלא נותנן לתוך ארנקי של צדקה, ולכשיבא לביתו יטלם; כיוצא בו, היה נושה בחבירו מנה ופרעו בשוק – לא יתננו לתוך כיסו, אלא נותנן לתוך ארנקי של צדקה, ולכשיבא לביתו יטלם.<br>(בבא בתרא ח:)
אמר רב הונא: בודקין (את זכות העני) למזונות ואין בודקין לכסות; אי בעית אימא: (על סמך) קרא, ואי בעית אימא: (על סמך) סברא (ר' ס' 3.II). אב"א סברא, האי קא מבזי והאי לא קא מבזי; אי בעית אימא קרא (ישעיהו נח, ז) הלא פרוש לרעב לחמך בשי"ן כתיב, פרוש והדר הב ליה, והתם כתיב: (ישעיהו נח, ז) כי תראה ערום וכסיתו, כי תראה לאלתר. ורב יהודה אמר: בודקין לכסות ואין בודקין למזונות; אי בעית אימא: סברא, ואי בעית אימא: קרא. אי בעית אימא סברא, האי קמצערא ליה והאי לא קמצערא ליה; אי בעית אימא קרא, הכא כתיב: הלא פרוס לרעב לחמך – פרוס לאלתר, וכדקרינן (ולא כמו שמאוית בכתב), והתם כתיב: כי תראה ערום וכסיתו – כשיראה לך. תניא כוותיה דרב יהודה: אמר כסוני – בודקין אחריו, פרנסוני – אין בודקין.<br>(בבא בתרא ט.)
משנה…וכן המשיא את היתומה – לא יפחות לה מחמשים זוז; אם יש בכיס – מפרנסין אותה לפי כבודה…
גמרא: … ת"ר: יתום ויתומה שבאו להתפרנס, מפרנסין את היתומה ואחר כך מפרנסין את היתום, מפני שהאיש דרכו לחזור על הפתחים, ואין אשה דרכה לחזור. יתום ויתומה שבאו לינשא, משיאין את היתומה ואחר כך משיאין את היתום, מפני שבושתה של אשה מרובה משל איש. ת"ר: יתום שבא לישא, שוכרין לו בית ומציעין לו מטה וכל כלי תשמישו, ואחר כך משיאין לו אשה, שנאמר: (דברים ט"ו, ז) די מחסורו אשר יחסר לו, די מחסורו – זה הבית, אשר יחסר – זה מטה ושלחן, לו – זו אשה … וכן הוא אומר (בראשית ב, יח) אעשה לו עזר כנגדו:
תנו רבנן: די מחסורו – אתה מצווה עליו לפרנסו, ואי אתה מצווה עליו לעשרו; אשר יחסר לו – אפילו סוס לרכוב עליו ועבד לרוץ לפניו. אמרו עליו על הלל הזקן, שלקח לעני בן טובים אחד סוס לרכוב עליו ועבד לרוץ לפניו; פעם אחת לא מצא עבד לרוץ לפניו, ורץ לפניו שלשה מילין…
תנו רבנן מעשה באנשי גליל העליון שלקחו לעני בן טובים אחד מציפורי ליטרא בשר בכל יום ליטרא בשר מאי רבותא אמר רב הונא ליטרא בשר משל עופות ואיבעית אימא בליטרא בשר ממש רב אשי אמר התם כפר קטן היה בכל יומא הוה מפסדי חיותא אמטולתיה:
ההוא דאתא לקמיה דרבי נחמיה אמר ליה במה אתה סועד א"ל בבשר שמן ויין ישן רצונך שתגלגל עמי בעדשים גלגל עמו בעדשים ומת אמר אוי לו לזה שהרגו נחמיה אדרבה אוי לו לנחמיה שהרגו לזה מיבעי ליה אלא איהו הוא דלא איבעי ליה לפנוקי נפשיה כולי האי
ההוא דאתא לקמיה דרבא אמר לו במה אתה סועד אמר לו בתרנגולת פטומה ויין ישן אמר ליה ולא חיישת לדוחקא דציבורא א"ל אטו מדידהו קאכילנא מדרחמנא קאכילנא דתנינא (תהלים קמה, טו) עיני כל אליך ישברו ואתה נותן להם את אכלם בעתו בעתם לא נאמר אלא בעתו מלמד שכל אחד ואחד נותן הקב"ה פרנסתו בעתו אדהכי אתאי אחתיה דרבא דלא חזיא ליה תליסרי שני ואתיא ליה תרנגולת פטומה ויין ישן אמר מאי דקמא א"ל נענתי לך קום אכול
תנו רבנן: אין לו ואינו רוצה להתפרנס, נותנין לו לשום הלואה וחוזרין ונותנין לו לשום מתנה, דברי רבי מאיר; וחכמים אומרים: נותנין לו לשום מתנה וחוזרין ונותנין לו לשום הלואה. לשום מתנה הא לא שקיל! אמר רבא: לפתוח לו לשום מתנה. יש לו ואינו רוצה להתפרנס, נותנין לו לשום מתנה וחוזרין ונפרעין ממנו. חוזרין ונפרעין הימנו… ר"שמעון אומר: יש לו ואינו רוצה להתפרנס – אין נזקקין לו, אין לו ואינו רוצה להתפרנס – אומרים לו הבא משכון וטול, כדי שתזוח דעתו עליו.<br>(כתובות סז)
אמר רבי אלעזר: גדול העושה צדקה בסתר יותר ממשה רבינו, דאילו במשה רבינו כתיב: (דברים ט יט) כי יגורתי מפני האף והחמה, ואילו בעושה צדקה כתיב: (משלי כא, יד) מתן בסתר יכפה אף ושחד בחיק חמה עזה.<br>(בבא בתרא ט:)
מר עוקבא הוה עניא בשיבבותיה, דהוה רגיל כל יומא דשדי ליה ארבעה זוזי בצינורא דדשא. יום אחד אמר: איזיל איחזי מאן קעביד בי ההוא טיבותא. ההוא יומא נגהא ליה למר עוקבא לבי מדרשא, אתיא דביתהו בהדיה, כיון דחזיוה דקא מצלי ליה לדשא נפק בתרייהו, רהוט מקמיה עיילי לההוא אתונא דהוה גרופה נורא, הוה קא מיקליין כרעיה דמר עוקבא, אמרה ליה דביתהו: שקול כרעיך אותיב אכרעאי. חלש דעתיה, אמרה ליה: אנא שכיחנא בגויה דביתא ומקרבא אהנייתי. ומאי כולי האי? דאמר מר זוטרא בר טוביה אמר רב, ואמרי לה אמר רב הונא בר ביזנא אמר ר"שמעון חסידא, ואמרי לה א"ר יוחנן משום רבי שמעון בן יוחי: נוח לו לאדם שימסור עצמו לתוך כבשן האש ואל ילבין פני חברו ברבים; מנא לן? מתמר, דכתיב: (בראשית ל"ח, כה) היא מוצאת. (מוכנה היתה למסור עצמה לשריפה ולא לבייש את יהודה. ר'גם ס' 2.VI)<br>(כתובות סז:)
תניא: אמרו עליו על בנימין הצדיק שהיה ממונה על קופה של צדקה, פעם אחת באתה אשה לפניו בשני בצורת, אמרה לו: רבי, פרנסני! אמר לה: …אין בקופה של צדקה כלום! אמרה לו: רבי, אם אין אתה מפרנסני, הרי אשה ושבעה בניה מתים! עמד ופרנסה משלו. לימים חלה ונטה למות, אמרו מלאכי השרת לפני הקדוש ברוך הוא: רבש"ע, אתה אמרת: כל המקיים נפש אחת מישראל כאילו קיים עולם מלא, ובנימין הצדיק שהחיה אשה ושבעה בניה ימות בשנים מועטות הללו? מיד קרעו לו גזר דינו. תנא: הוסיפו לו עשרים ושתים שנה על שנותיו.<br>(בבא בתרא יא.)
תניא, א"ר אלעזר בר' יוסי: כל צדקה וחסד שישראל עושין בעולם הזה, שלום גדול ופרקליטין גדולין בין ישראל לאביהן שבשמים, שנאמר: (ירמיהו ט"ז, ה) כה אמר ה' אל תבא בית מרזח ואל תלך לספוד ואל תנוד להם כי אספתי את שלומי מאת העם הזה [וגו' את] החסד ואת הרחמים, חסד – זו גמילות חסדים, רחמים – זו צדקה. תניא, ר"יהודה אומר: גדולה צדקה שמקרבת את הגאולה, שנאמר: (ישעיהו נ"ו, א) כה אמר ה' שמרו משפט ועשו צדקה כי קרובה ישועתי לבא וצדקתי להגלות.<br>(בבא בתרא י.)

מה איננו כתוב בתלמוד - היהודי והלא-יהודי



<b>VIII. מה איננו כתוב בתלמוד – היהודי והלא־יהודי</b>
פרק זה מוכתר על ידי המחבר "מה לא כתוב בתלמוד?". מובאים בו מקורות רבים מתוך התורה והתלמוד, המכחישים את טענות האנטישמים, ושל הנאצים במיוחד, בחינת "כל הפוסל, במומו פוסל", שהיהודים רואים את עצמם כעם עילי, כגזע ברמה גבוהה מכלל האנושות. העובדה שהמוסר והאתיקה היהודיים היכו בפני האכזריות והאלימות ששלטו באומות העולם במשך ההיסטוריה, הביאה את העולם לחפש עילות לשנוא, לרדוף, ולדכא את עם ישראל והיום את מדינת ישראל.
הפרק תורגם מהמקור בגרמנית על ידי גב' חיה־בתיה מרקוביץ
מאז המתקפה של "אנשי החושך"<sup class="footnote-marker">2</sup><i class="footnote">2 "אנשי החושך", בגרמנית: Dunkelmänner. הכוונה כאן למתנגדי התלמוד והיהדות. הביטוי רומז ל-Epistolae obscurorum virorum (בעברית: אגרותיהם של אנשי החושך), סדרה של אגרות מזויפות הכתובות בשפה הלטינית משנת 1515. הזיוף הסאטירי היה מעשי ידיהם של הומניסטים גרמניים שלעגו לנציגי הסקולסטיקה, שיטת לימוד שעדיין הייתה בימים ההם נפוצה מאוד באוניברסיטות של גרמניה. סיבת הפרסום הייתה הפולמוס סביב השאלה האם יש לשרוף כתבים יהודיים, ובראשם התלמוד, או לא. בשריפת הכתבים צידד בראש ובראשונה המומר יוהנס פפרקורן (ראה הערה 2), ואילו ההומניסט רויכלין (ראה הערה 5) פעל לשימור הכתבים הנ"ל. עד מהרה התפשט הפולמוס והקיף כמעט את כל העילית הלמדנית של גרמניה ומעבר לה.</i> על התלמוד בראשית המאה ה-16 בהנהגתו של פפרקורן, <sup class="footnote-marker">3</sup><i class="footnote">3 יוהנס פפרקורן (Johannes Pfefferkorn; 1469 – 1521). מומר שתמך בשריפת התלמוד והתפלמס עם ההומניסט רויכלין (ראה 6 להלן).</i>לא פסק הפולמוס סביב ספר זה. לאחר המומר ושוליית הקצב לשעבר פפרקורן בא בסוף המאה ה-17 אייזנמנגר (פרופסור לשפות אוריינטליות באוניברסיטת היידלברג) עם ספרו Entdecktes Judentum [היהדות המגולה, היהדות שנחשפה].<sup class="footnote-marker">4</sup><i class="footnote">4 יוהאן אנדראס אייזנמנגר (Johann Andreas Eisenmenger; 1654 – 1704) היה פרופסור ללשון העברית באוניברסיטת היידלברג שבגרמניה. הוא נחשב לאחד מאבות האנטישמיות המודרנית. שם ספרו חושף את כוונתו של המחבר לנסות לעורר את הרושם שהיהודים שומרים על סוד במטרה להסתיר את אופיים האמיתי. הספר מבוסס על סטריאוטיפים אנטי־יהודיים, שהיו נפוצים בימי הביניים, שאותם ניסה אייזנמנגר לגבות בציטוטים מן המקורות היהודיים. הוא אמנם לא זייף את הציטוטים, כפי שטענו נגדו, אך הוא פירשם באופן מגמתי במטרה לאשש את טענותיו.</i> בעקבות אייזנמנגר פרסם רולינג במחצית השנייה של המאה ה-19 את ספרו Der Talmudjude [היהודי התלמודי].<sup class="footnote-marker">5</sup><i class="footnote">5 אוגוסט רולינג (August Rohling; 1839 – 1931). כומר קתולי ופרופסור לתיאולוגיה באוניברסיטת פראג. התפרסם כאנטישמי בעיקר באמצעות ספרו Talmudjude, בו ריכז ציטוטים מן התלמוד שהוצאו מהקשרם ופירשם בצורה שלילית. במידה רבה התבסס על ספרו של אייזנמנגר, וכן על המומר ברימן ("ד"ר יוסטוס", ראה להלן). לספר נודעה השפעה רחבה, ואפילו יוליוס שטרייכר בעיתונו האנטישמי Der Stürmer נעזר בטיעוניו של רולינג.</i> בפולמוס הסוער שהתפתח בימים ההם סביב התלמוד התבסס רולינג על הספר Judenspiegel [ראי היהודים] הנודע לשמצה של היהודי המומר "ד"ר יוסטוס", הלא הוא אהרן ברימן.<sup class="footnote-marker">6</sup><i class="footnote">6 אהרון ישראל ברימן (Aron Israel Brimann; 1859 – 1934). ידוע גם בכינויו "ד"ר יוסטוס" (Dr. Justus). יהודי יליד רומניה שהמיר את דתו לנצרות הפרוטסטנטית ואחר כך לקתולית.</i> (מלבד הספר Judenspiegel פרסם יוסטוס ספר על הקבלה שבו הצהיר כי הלמדנות התלמודית האנטי־יהודית החל מאייזנמנגר וכלה ב-Judenspiegel – ספרו שלו עצמו! – מבוססת על טיפשות ועל בורות. הספר פורסם בשמו האמיתי של יוסטוס ובהסכמתו בכתב של הבישוף אדר [Eder] מזלצבורג. תקציר מתוך הספר Judenspiegel של יוסטוס־ברימן הופיע בספר: Jakob Ecker, Die Sittenlehre des Juden. Auszug aus dem Talmud (Schulchan-Aruch), Marby Verlag, Weiblingen-Stuttgart 1934 (27. Auflage) [תורת המוסר של היהדות. תקציר מתוך התלמוד (שולחן־ערוך)].
מן הצד של מגיני התלמוד יש להזכיר בראש ובראשונה את השמות הבאים: ההומניסט יוהנס רויכלין<sup class="footnote-marker">7</sup><i class="footnote">7 יוהנס רויכלין (Johannes Reuchlin; 1455 – 1522). הוגה דעות, משפטן ודיפלומט. היה אחד הגרמנים הראשונים שהיו בקיאים בשפה העברית על בוריה. התפלמס בפומבי עם המומר פפרקורן (ראה 1 לעיל).</i> שכונה "עוף החול של גרמניה" [Phoenix Germaniae], ומהתקופה החדשה יותר: הפרופסורים דליטש,<sup class="footnote-marker">8</sup><i class="footnote">8 פרנץ יוליוס דליטש (Franz Julius Delitzsch; 1813 – 1890). תיאולוג אוונגלי־לותרני שהתמחה בפרשנות המקרא. נחשב לבקיא במיוחד בשפה העברית. היה פעיל במיסיון בקרב יהודים.</i> שטרק,<sup class="footnote-marker">9</sup><i class="footnote">9 הרמן לברכט שטרק (Hermann Leberecht Strack; 1848 – 1922). תיאולוג פרוטסטנטי ומזרחן. מן המגינים הגדולים ביותר על היהודים; היה אחד התיאולוגים הפרוטסטנטים המעטים שיצאו נגד האנטישמיות גם אחרי מלחמת העולם הראשונה. בחיבורו Jüdische Geheimgesetze? [חוקים יהודיים סודיים?] הוכיח כי ההלכה היהודית הייתה תמיד גלויה, שום דבר לא הוסתר, וכי ליהודים אסור להתייחס ללא־יהודים באופן שונה מאשר ליהודים.</i> וינשה,<sup class="footnote-marker">10</sup><i class="footnote">10 קרל אוגוסט וינשה (Karl August Wünsche; 1838 – 1912). תיאולוג אוונגלי ומומחה לשפה העברית. התפרסם בתרגום האגדה והוציא ספר על תולדות הספרות היהודית.</i> נלדקה<sup class="footnote-marker">11</sup><i class="footnote">11 תיאודור נלדקה (Theodor Nöldeke; 1836 – 1930). מזרחן שעסק גם בחקר המקרא.</i>, קאלה<sup class="footnote-marker">12</sup><i class="footnote">12 פאול ארנסט קאלה (Paul Ernst Kahle; 1875 – 1964). תיאולוג פרוטסטנטי ומזרחן. פרסם יחד עם רודולף קיטל (Rudolf Kittel) מהדורה ביקורתית של המקרא ("הברית הישנה") בשם Biblia Hebraica.</i> ועוד.
לדעתנו אי אפשר לדון בשאלת עמדתה של היהדות התלמודית כלפי הסביבה הלא־יהודית, שעליה מדובר כאן בראש ובראשונה, באמצעות לקט אקראי של ציטטות. על השאלה הזאת ניתן לענות רק במסגרת החקר המדעי של התלמוד כולו, אלא שלצערנו אנו נמצאים עדיין בראשית דרכנו בתחום זה.
בעקבות הלהט שבו התנהל הפולמוס סביב התלמוד לא היה ניתן למנוע שישתרשו שיבושים, אי־הבנות וטעויות, בעיקר בספרות האנטי־יהודית של ציטטות מתוך התלמוד. על השיבושים הללו כבר חוזרים היום שוב ושוב, ויש להניח שבמקרים רבים הדבר נעשה בתום לב. אין בכוונתנו להמשיך את הפולמוס בנושא, וגם אם נדון בהמשך בכמה ציטוטים ידועים מתוך התלמוד, הדבר לא נעשה מטעמים אפולוגטיים. איננו פונים כלפי חוץ, אלא אל חלקה הגדול של יהדות מערב־אירופה עצמה, לחלק שכבר אין לו גישה לתלמוד ושברוב המקרים אינו מסוגל לבדוק בעצמו את הציטטות, שהפכו כה פופולריות.

"אתם קרויים אדם"

<b>1. "אתם קרויים אדם"</b>
באיזה הקשר מוזכר המשפט הנ"ל? אייזנמנגר מצטט (I, 15) מתוך מסכת בבא מציעא קיד, ב כדלהלן: רבי שמעון בן יוחי אומר: קבריהן של נכרים (שהם כל האומות מלבד היהודים – אייזנמנגר) אין מטמאין, שנאמר (יחזקאל לד לא) "ואתן צאני צאן מרעיתי אדם אתם" – אתם קרויין אדם, ואין נכרים קרויין אדם. (ואולם אומות העולם אינם נקראים בני אדם אלא בהמות – אייזמנגר)
המובאה מצוטטת באופן כמעט נכון, להוציא שתי המילים "אלא בהמות" ["sondern Viehe"] – זוהי הוספה שהוסיף אייזנמנגר עצמו, והיא איננה נמצאת לא בבבא מציעא ולא במקום אחר בתלמוד. ברם נדמה שגם ללא ההוספה הנ"ל הקטע חמור דיו, ולכן הזיוף מעורר חשד שבעתיים. אי־דיוק נוסף הוא השימוש בצורת רבים "Menschen" [בני אדם]. הקטע בבבא מציעא אומר: "אתם קרויים אדם [דהיינו בצורת יחיד] וכו'". ממסכת יבמות (ס:-סא.) אנו למדים באיזו הגדרה, קודם כל הלכתית, מדובר. מצוטטת שם אמרתו הזהה של ר' שמעון בן יוחאי באופן מדויק יותר, כדלהלן: "וכן היה ר"ש בן יוחאי אומר קברי עובדי כוכבים אינן מטמאין באהל שנא' ואתן צאני וכו' (כמו לעיל בבא מציעא)". מיבמות אנו למדים ראשית כל שאמרתו של ר' שמעון בן יוחאי לא הייתה מקובלת על "רבנן" (רוב החכמים); הם אינם מבחינים בין קברים של יהודים ובין קברים של נוכרים. בפסיקת ההלכה מתקבלת דעת "רבים" נוכח דעת "יחיד". (ראה שולחן ערוך, יורה דעה, סי' שעב.) עוד ברור הוא שלא מדובר כאן בטומאה פולחנית באמצעות מגע עם גופה. בעניין זה לא מבחין אפילו ה"יחיד", הלא הוא ר' שמעון בן יוחאי, בין יהודים לנוכרים. למרבה הפליאה, בנקודה זו אין הבדל בין יהודים לנוכרים גם אליבא דר' שמעון בן יוחאי, והטומאה הנגרמת על ידי מגע בגופת נוכרי היא בעלת דרגה שווה לזו הנגרמת על ידי מגע בגופת יהודי; היא איננה דומה כלל לטומאה הנגרמת על ידי מגע בפגר של חיה. ר' שמעון בן יוחאי מדבר אך ורק על "הטומאה באוהל", דהיינו הטומאה הנגרמת על ידי שהייה של אדם יחד עם גופה תחת אותו גג. לו סבר באמת ר' שמעון בן יוחאי שנוכרים אינם נחשבים לבני אדם, אזי הוא היה עושה את אותה האבחנה שהוא עושה בנוגע לטומאת אוהל גם לגבי טומאה על ידי מגע.
כוונתו של ר' שמעון בן יוחאי באימרה "אתם קרויים אדם" מתבררת רק באמצעות אמרתו של רבינא הקשורה אליה. רבינא אומר (יבמות, שם): "נהי דמעטינהו קרא מאטמויי באהל, דכתיב [במדבר יט, יד] אדם כי ימות באהל – ממגע ומשא מי מעטינהו קרא?" או במילים אחרות: בנוגע לטומאת אוהל נאמר: אדם כי ימות באוהל – אדם שמת באוהל; במקום אחר (יחזקאל, ראה לעיל) יש לקרוא את אותו הביטוי "אדם" בקשר עם "אתם" – אדם אתם – מכאן מסיק ר' שמעון בן יוחאי שבכל מקום שבו משתמש המקרא בביטוי "אדם", לא מדובר בכל בני האדם, אלא רק ביהודים. זוהי גזירה שווה תלמודית על בסיס ביטוי זהה במקרא, שבה דנו בסעיף 1.II, ובמקרה שלפנינו יש לפרש זאת כדלהלן:
בביטוי "אדם" מכנה המקרא בספר יחזקאל בני אדם יהודים.
אותו ביטוי "אדם" מופיע בטומאת אוהל.
גם אי לכך, בקשר לטומאת אוהל בביטוי "אדם" מכוונים יהודים.
גזירה שווה זו בין "אדם" בספר יחזקאל לבין "אדם" בספר במדבר הכרחית מהסיבה היחידה שהמילה "אדם" – בן אדם, כולל גם נוכרים. ואולם בכל זאת רצו להוכיח באמצעות גזירה שווה כי דיני טהרה מסוימים נוגעים רק ליהודים, מפני שהמקרא בפסוק "אדם כי ימות באוהל" ביקש לומר: אם מת בן אדם מכם באוהל … כאן לא מדובר אפוא בפסיקה כללית בנוגע לנוכרים, אלא מדובר בקביעה מילונית בעניין השימוש במילה "אדם" במקרא.
פרשנות כזאת של מילים, הנקבעת מילונית באמצעות גזירה שווה, מופיעה בתלמוד לעתים קרובות. פרופ' ד. צ. הופמן<sup class="footnote-marker">13</sup><i class="footnote">13 הרב דוד צבי הופמן (1843 – 1921). פוסק ופרשן המקרא. תלמידו של הרב משה שיק והרב עזריאל הילדסהיימר, שימש אחרי פטירת האחרון כראש בית המדרש לרבנים בברלין. עסק בחקר התלמוד ובהוראתו. לאחר הקמת "אגודת ישראל" היה חבר במועצת גדולי התורה.</i> כבר הסב בספרו ("שולחן ערוך", ברלין 1885)<sup class="footnote-marker">14</sup><i class="footnote">14 השם המלא: Der Schulchan-Aruch und die Rabbinen über das Verhältniß der Juden zu Andersgläubigen [השולחן ערוך והרבנים על היחס של היהודים לבני דתות אחרות]. ספר זה נכתב בעקבות הופעת הספרים Judenspiegel לד"ר יוסטוס (אהרן ישראל ברימן, ראה לעיל) ו-Der Judenspiegel im Lichte der Wahrheit [ראי היהודים לאור האמת] ליאקוב אקר (Jakob Ecker) שהכילו לקט של הלכות מזויפות מתוך ה"שולחן ערוך" כדי להוכיח את אופייה הגזעני כביכול של היהדות.</i> את תשומת הלב לכמה דוגמאות הידועות לכל בקיא בתלמוד. כדי להמחיש את פרשנות המילים המילונית הזאת נזכיר כאן רק את הדוגמה הבאה: במנחות (י, א) נאמר: "אצבע אינה אלא ימין", שכן פעם אחת נאמר במקרא: "אצבעו הימנית" (ויקרא יד, טז). באופן תלמודי ניתן היה לנסח את המשפט הנ"ל כמו זה של ר' שמעון בן יוחאי, ואז ניסוחו היה: האצבעות של יד ימין נקראות אצבע, והאצבעות האחרות אינן נקראות אצבע. איש לא יעלה על דעתו שבכך מתכוונים בפסיקה כללית בנוגע לאצבעות של יד שמאל. אותו הדבר נכון לגבי המשפט: "אתם קרויים אדם".
ההוכחה: מלבד הכינוי "אדם" ישנם בשפה העברית עוד כמה ביטויים אחרים ל"בן אדם", לדוגמה "בן אדם", "אנוש", "איש", ועוד. לא נמצא בשום מקום שמילים אלו אינן משמשות גם בנוגע לנוכרים. להפך, במקומות שונים מודגש כי ביטויים אלה מקיפים כל כך, שהם מתייחסים גם לנוכרים. במסכת גיטין (מז, א) נאמר: "אמר רבה אע"פ שאין קנין (קרקע) לעובד כוכבים בארץ ישראל להפקיע מידי מעשר, שנאמר: כי לי הארץ (ויקרא כה, כג – כלומר) לי קדושת הארץ. אבל יש קנין לעובד כוכבים בא"י לחפור בה בורות שיחין ומערות, שנאמר :השמים שמים לה' והארץ נתן לבני אדם (תהלים קטו, טז)" מכאן שהביטוי "בני אדם" מוכיח כי המשפט מדבר לא רק על יהודים, אלא על כל בני האדם, דהיינו גם על נוכרים. בקשר לאיסור ברכת השם [קללה] נאמר בסנהדרין (נו, א): תנו רבנן "איש" (כתוב באיסור ברכת השם, ויקרא כד, טו, ודי היה בכך) מה ת"ל "איש איש" (פעמיים; 'איש' פירושו: כל אחד, 'איש איש' במובן 'כל איש' הוא כפל לשון)? לרבות את הנוכרים שמוזהרין על ברכת השם כישראל". מפני שהתורה ניתנה בסיני לעם ישראל יכולנו לחשוב כי "איש" פירושו איש יהודי. מן החזרה על הביטוי – "איש איש" מסיקים: כל איש – דהיינו גם לא־יהודי.
האופן החמור שבו שובש משפטו הנ"ל של ר' שמעון בן יוחאי מתוך בורות, ומתוך פרץ רגשות שנאה עולה מן הדברים האלה: כמו ר' שמעון בן יוחאי גם ר' מאיר סובר שבמילה "אדם" התורה מתכוונת רק ליהודים, כפי שכתוב בספר יחזקאל: "ואתן צאני צאן מרעיתי אדם אתם" (כנ"ל [יחזקאל לד, לא]). ואולם מפי אותו ר' מאיר נמסר במקומות רבים אחרים (עבודה זרה ג, א; סנהדרין נט, א; בבא קמא לח, א): "מניין שאפילו עובד כוכבים ועוסק בתורה שהוא ככהן גדול? תלמוד לומר: (ויקרא יח, ה) אשר יעשה אותם האדם וחי בהם. "כהנים לוים וישראלים" לא נאמר, אלא "האדם". הא למדת שאפילו עובד כוכבים ועוסק בתורה הרי הוא ככהן גדול." הציטוט הנ"ל מראה בבירור כי ר' מאיר תופס כמו ר' שמעון בן יוחאי את המילה "אדם" כמתייחסת רק ליהודים ואין דבר רחוק יותר שהיה יכול לומר מאשר: נוכרים אינם נחשבים כבני אדם. (כלליותו של הביטוי "האדם" פירושו שהמקרא מתכוון בהקשר הנתון לכל בני האדם, דהיינו גם לנוכרים.)
בדברי ר' מאיר כאן אין סתירה פנימית כלל. על סמך הפרשנות המילונית נקבע: המקרא מתכוון ליהודים כשהוא משתמש בביטוי "אדם". אלא שמטבע הדברים פרשנויות כאלו תוכלנה לשמש רק אם הביטוי זהה לחלוטין. אם נקבע באמצעות פרשנות מילונית כי המילה "אדם", שבעצם כוללת את כל בני האדם, משמשת במקרא רק בקשר ליהודים, אזי יהיה הדבר תקף אך ורק לגבי הצורה "אדם" – דהיינו: "בן אדם כל שהוא", אך לא לגבי צורה דקדוקית אחרת, למשל "האדם" (בה"א הידיעה). בציטוט הנ"ל מתבסס ר' מאיר על המקרא: "אשר יעשה אותם האדם" – דהיינו: בן האדם שפועל על פיהם. המובן המגביל של המילה "אדם – בן אדם כל שהוא" אינו תקף לגבי "האדם" בה"א הידיעה, ועל כן חוזרת המילה למובנה המקורי ופירושה בן אדם באופן כללי, דהיינו גם נוכרי. (הדבר נעשה ברור יותר כשזוכרים כי הפרשנות המילונית מתבססת על הגזירה השווה התלמודית. ברם את תנאי היסוד לכך מהווה האנלוגיה, כלומר זהות מוחלטת של הביטויים.)
ברור אפוא לחלוטין: רק בנוגע למילה "אדם", ורק לגבי הצורה הדקדוקית הזאת של המילה אומר ר' שמעון בן יוחאי כי כאשר המקרא משתמש בו הוא מדבר על בני אדם יהודים ולא על בני אדם נוכרים. ואולם בשום מקום בתלמוד לא נמצאת הדעה כי אין להשתמש במונח אדם לגבי אומות העולם כולן. על כן יש לתרגם את משפטו של ר' שמעון בן יוחאי כדלהלן: "במקרא אתם מכונים אדם [ללא ה"א הידיעה] (כלומר אליכם מתכוון המקרא כשהוא משתמש במילה הזאת), ואילו אומות העולם אינן מכונות אדם [ללא ה"א הידיעה] (לא אליהן הכוונה בצורה הדקדוקית הזאת של המילה)."
כדי להראות עד כמה רחוק התלמוד מתפיסה שאומות העולם אינם נחשבים לבני אדם, יוצגו כמה דוגמאות נוספות, שניתן היה להוסיף עליהן עוד כהנה וכהנה. על יסוד מס' ברכות נח. נקבעה הפסיקה בשולחן ערוך, אורח חיים (רכד, ז): "הרואה חכמי אומות העולם שחכמים בחכמות העולם אומר, ברוך אתה ה' אלהינו מלך העולם שנתן מחכמתו לבשר ודם [לאדם]." בדומה נפסק לגבי ראיית מלכים נוכרים, שאז יש לומר: "ברוך אתה ה' אלוקינו מלך העולם שנתן מכבודו ל(בן אדם העשוי) בשר ודם". בקשר להדרת פני זקן נאמר בקידושין (לג, א): "איסי בן יהודה אומר מפני שיבה תקום (ויקרא יט, לב), ואפילו כל שיבה במשמע (גם לא־יהודי, ראה שם לב, ב). אמר ר' יוחנן, הלכה כאיסי בן יהודה. 
ר' יוחנן הוה קאי מקמי סבי דארמאי. אמר, 'כמה הרפתקי עדו עלייהו דהני!' רבא מיקם לא קאי, הידור עבד להו. אביי יהיב ידא לסבי, רבא משדר שלוחיה, רב נחמן משדר גוזאי …" [ר' יוחנן נהג לקום לפני ארמאים זקנים. אמר, 'כמה צרות כבר עברו על אלה!' רבא לא היה קם, אך היה מחלק לו כבוד. אביי היה נותן יד לקשישים, רבא היה שולח שליחו, רב נחמן את סריסו.]
במסכת ברכות (יז א) נמצא: מרגלא בפומיה דאביי [פיתגם מפי אביי], לעולם יהא אדם ערום ביראה, מענה רך, משיב חמה, ומרבה שלום עם אחיו ועם קרוביו ועם כל אדם, ואפילו עם נכרי בשוק, כדי שיהא אהוב למעלה ונחמד למטה, ויהא מקובל על הבריות. אמרו עליו על רבן יוחנן בן זכאי שלא הקדימו אדם שלום מעולם, ואפילו נכרי בשוק. (רבן יוחנן בן זכאי, החי בתקופת חורבן הבית בשנת 70 לספירה, הוביל את הארגון מחדש של היהדות ביבנה, האישיות המנהיגה ללא עוררין בדורו. אביי, שנולד בבבל בשנת 280 לספירה, היה דוגמה קלאסית של התלמוד. בפי העם הביטוי "ללמוד אביי ורבא (שותפו)" מסמל פשוט "ללמוד בתלמוד".)
כן בשולחן ערוך, יורה דעה (רמד, ז): "… אפילו זקן עובד כוכבים מהדרים אותו בדברים (כלומר: בפנייה בכבוד, התחשבות בגילו בעת השיחה, וכו') ונותנים לו יד לסומכו". לגבי טביעתם של המצרים בים סוף נאמר בתלמוד (סנהדרין לט, ב): "באותה שעה בקשו מלאכי השרת לומר שירה (כמו בכל יום) לפני הקב"ה. אמר להן הקב"ה מעשה ידי טובעין בים ואתם אומרים שירה לפני!?" . לאימרה האגדתית הזאת של התלמוד, שאין לה אופי הלכתי, יש להשוות את הפסיקה בשולחן ערוך, אורח חיים (תצ, ד), לפיה אין לגמור (דהיינו לומר בשלמותו) את ההלל בימי חול המועד של פסח ובחג האחרון של פסח. על פי הסברו של בעל השולחן ערוך בפירושו לטור (שם), הדבר נקבע כך מאחר שביום השביעי של החג טבעו המצרים [בים], ובנפול אויבך אל תשמח (משלי כד:יז), ולפסוק הזה מתייחס גם הקטע הנ"ל בסנהדרין.
בילקוט לחומש בראשית עו מצויה האימרה: "אמר לו (ה' למשה), כלום יש לפני משוא פנים בין ישראל בין גוי, בין איש בין אשה, בין עבד בין שפחה? עשה מצוה, שכרה בצדה; שנאמר צדקתך כהררי אל וגו' (תהלים לו, ז)". ורק ההמשך של הרעיון הזה הוא שבסדר אליה רבה (י, ט) נאמר: "מעיד אני עלי שמים וארץ בין איש בין אשה, בין גוי בין ישראל, בין עבד בין שפחה, הכל לפי מעשיו של אדם". – עבודה זרה (י, ב) נאמר: "(העכו"ם אנטונינוס שאל את רבי יהודה הנשיא:) אתינא לעלמא דאתי [האם אכנס לעולם הבא]? אמר לו, אין [כן]! אמר לו, והכתיב (עובדיה א, יח) לא יהיה שריד לבית עשו? (וקיבל את התשובה:) בעושה מעשה עשו. תניא נמי הכי [כך גם למדנו]…" זהו בהתאם לתפיסת התלמוד בסנהדרין (קה, א), שם הוכרע הוויכוח בין ר' אליעזר ור' יהושע בהתאם למשנה לטובת דעתו של ר' יהושע כי רק הנוכרי הרשע (כמו בלעם) אין לו חלק לעולם הבא, אך לא כן הנוכרי שאינו רשע. את העיקרון הזה קובע גם (לפי המקורות התלמודיים) הרמב"ם (הלכות מלכים ח, יא), והוא נתקבל פה אחד באופן חד משמעי על ידי כל הפרשנים והפוסקים המאוחרים יותר (ראה גם את פירוש הבית יוסף, בעל השולחן ערוך, ליורה דעה שס ז, והרבה אחרים). עד כמה התפיסה הזאת חיה ביהדות תוכיח העובדה כי העיקרון הזה ידוע לכל בקיא בתלמוד במילים: כל חסידי אומות העולם יש להם חלק לעולם הבא. ואולם עד כמה שידוע לנו בשום מקור תלמודי לא נוסח תוכנו של המשפט הזה במילים האלה. מקור הנוסח הזה הוא כנראה עממי־יהודי.<sup class="footnote-marker">15</sup><i class="footnote">15 על אימרת בלעם למדו: אף אותו רשע נתן סימן בעצמו, אמר, 'תמות נפשי מות ישרים' (במדבר כג י), אם תמות נפשי מות ישרים – 'תהי אחריתי כמוהו', ואם לאו, הנני הולך לעמי [סנהדרין ק"ה א']: ר"ל: ואם לאו, שלא ימות אלא יהרג – הנני הולך לעמי, כלומר לגיהנם, והדורש הזה מביא דרשה זו לסמוך ראיה שגם אומות העולם יש להם חלק לעוה"ב, והכוונה חסידי אומות העולם, שאם לא כך מה נתן סימן בדבר שאינו? [פירוש תורה תמימה]<br>משנה מסכת סנהדרין פרק י, ב: שלשה מלכים וארבעה הדיוטות אין להם חלק לעולם הבא…ארבעה הדיוטות: בלעם ודואג ואחיתופל וגחזי:<br>פירוש המשנה לרמב"ם: … והזכיר את בלעם ואף על פי שלא היה מישראל, לפי שחסידי אומות העולם יש להם חלק לעולם הבא, לפיכך השמיענו שבלעם מרשעי אומות העולם.</i>

חוקים המפלים

<b>2. חוקים המפלים</b>
מה באשר לחוקים המפלים או "משפטי חוסר השוויון בחוק", מה באשר ל"מוסר הכפול" של התלמוד? – כפי שהזכרנו כבר במבוא לא נוכל כרגע לענות על השאלה הזאת באופן סופי. חקר התלמוד עדיין איננו מסוגל לענות על השאלה הזאת. לעת עתה ניתן רק לנסות להסב את תשומת הלב לכמה נקודות חשובות.
בתלמוד נמצא מספר גדול של כינויים ללא־יהודים, כגון נוכרי – זר, גוי – עם (בן לעם אחר), כותי – תושב כותא, עכו"ם – סוגד לכוכבים (ראשי תיבות: עובדי כוכבים ומזלות), ועוד. לכל אדם בקיא ברור שלא ניתן להחליף כינוי אחד בשני סתם כך. אלא נראה שכיום כמעט ולא נמצא אדם שיוכל לפרט את ההבדלים המדויקים ואת הגוונים האפשריים שבין הכינויים השונים. חוסר הבהירות בעניין זה גבר עוד בשל הצנזורה שבתלמוד, ונעשה לאנדרלמוסיה של ממש. הם החליפו לפי ראות עינם את המונחים "נוכרי" – זר, ו"גוי" במונחים "עכו"ם" או "כותי", וזאת רק במגמה למחוק בכך מהתלמוד כל אזכור בלתי־נעים, שאותו ניתן היה לייחס אולי גם לנוצרים. (במונח "נכרי" – ו"גוי" – עם אפשר לכלול גם נוצרים, אך לא כן במונח "כותי" – בן העיר כותא, או "עכו"ם" – סוגד לכוכבים – זה היה מהלך מחשבתם של הצנזורים.)
בכל אופן, בעינינו ברור שהאבחנה בין יהודים ולא־יהודים נעשתה על פי שני קריטריונים לפחות: לפי קריטריון חברתי־פוליטי ולפי קריטריון דתי. לאחרון מתייחס הכינוי "עכו"ם" (עובד כוכבים באופן כללי), ואילו לראשון הכינוי "נכרי" או זר, באותה מידה כפי שאין להחליף בין המונח המדיני "זר" [בן מדינה אחרת] ובין הכינוי "ברבר" המציין דרגה תרבותית מסוימת.
<b>א. הנכרי</b>
המונח "נכרי" מניח מראש את קיומה של מדינה יהודית או של חברה יהודית אוטונומית. הנכרי הוא אדם שלא חי דרך קבע בחברה יהודית אוטונומית זו, ושחוקיה אינם מחייבים אותו. דהיינו לא הלא־יהודי לכשעצמו, אלא ביתר דיוק: ה"זר" [בן מדינה אחרת] הלא־יהודי. (ראה דברים כט, כא: "וְהַנָּכְרִי אֲשֶׁר יָבֹא מֵאֶרֶץ רְחוֹקָה …". שמואל ב טו, יט־כ: "וַיֹּאמֶר הַמֶּלֶךְ אֶל אִתַּי הַגִּתִּי לָמָּה תֵלֵךְ גַּם אַתָּה אִתָּנוּ, שׁוּב וְשֵׁב עִם הַמֶּלֶךְ כִּי נָכְרִי אַתָּה, וְגַם גֹּלֶה אַתָּה לִמְקוֹמֶךָ. תְּמוֹל בּוֹאֶךָ וְהַיּוֹם אֲנִיעֲךָ עִמָּנוּ לָלֶכֶת?" או בצורה ברורה ביותר בתפילת שלמה בעת חנוכת בית המקדש, מלכים א ח: מא־מג: "וְגַם אֶל הַנָּכְרִי אֲשֶׁר לֹא מֵעַמְּךָ יִשְׂרָאֵל הוּא, וּבָא מֵאֶרֶץ רְחוֹקָה לְמַעַן שְׁמֶךָ … אַתָּה תִּשְׁמַע הַשָּׁמַיִם …".)
לעומת זאת, לא־יהודי שהתיישב דרך קבע בחברה יהודית אוטונומית נקרא "גר" – משמע: השוהה, אורח – דהיינו לא אזרח יליד.
חוקים מסוימים שימשו להסדרת היחסים בין ה"נכרי" – "זר" [תוחזר חוץ] לבין החברה היהודית. החוק הידוע מכולם הוא איסור ריבית או "חוק הנשך",<sup class="footnote-marker">16</sup><i class="footnote">16 הביטוי הגרמני הוא Wuchergesetz. המילה Wucher במובן של "ריבוי", "שפע" הייתה תחילה בעלת משמעות חיובית, אך במשך הזמן הפכה לכינוי המקובל ל"ריבית" ובעלת משמעות שלילית (בשל איסור הכנסייה על לקיחת ריבית).</i> כפי שהוא נקרא. ההוראה הרלוונטית שבמקרא מצוטטת בדרך כלל בתרגום לא מדויק: מהלא־יהודי תיקח ריבית נשך, ומאחיך אסור לקחת ריבית נשך (דברים כג, כא). התרגום הנכון של הפסוק הוא: מהנוכרי (דהיינו מי שעומד מחוץ לחברה יהודית אוטונומית) מותר לך לקחת ריבית, מאחיך אסור לך לקחת ריבית. – החוק היהודי־התלמודי לא מבחין בין נשך לריבית. אפילו ההטבה הפחותה ביותר על הלוואה אסורה, בשביל המלווה – לקבלה, בשביל הלווה – לתת אותה. (חכמי התלמוד אוסרים אפילו מתנות שיש בהן משום "מראית עין של ריבית", וישנה אפילו הוראה תלמודית האוסרת לברך את המלווה באופן מנומס מן הרגיל, שכן זאת תהיה "ריבית באמצעות מילים".) חוק כזה, הדומה יותר מכל למוסכמה חברתית החורגת בהרבה מעקרון הצדק, יש בו טעם רק אם נשמרת ההדדיות. אם אסור לי לקחת ריבית, אזי אהיה גם רשאי לקבל הלוואה ללא ריבית. אלא שהדדיות זו הייתה קיימת רק במסגרת החברה היהודית. ה"נכרי" ודאי לא הכיר באיסור הריבית הקפדני הזה, ולכן מלכתחילה לא נכלל הוא בו. חוק כגון: הן מנכרי והן מאחיך אסור לך לקחת שום ריבית, יהיה חסר כל היגיון מבחינה משפטית, שכן בעוד שחוק כזה תקף לגבי כל ה"אחים", הוא לא חל אף פעם על ה"נכרי". לנכרי מותר היה לקחת ריבית, ולכן גם היה מותר להלוות לו תמורת ריבית.
אותו הדבר נכון לגבי אבידתו של נכרי. לפי החוק התלמודי אין חובה להחזיר לו את האבידה. היסוד להוראה זו היה העובדה שהנכרי לא הכיר במצווה דאורייתא לגבי השבת אבידה, ולא מתוך רגשי שנאה כלפי היהודים, אלא בגלל שבחברה הלא־יהודית, כפי שהייתה ידועה אז, לא הייתה קיימת הוראה שכזאת. גם כאן חסרה אפוא ההדדיות שהיא היסוד היחיד של חוקים מן הסוג הזה.
ההוכחה: לפי החוק התלמודי יש להשיב אבידה רק אם הבעלים עדיין לא התייאש, אם על בטוח היה לו כבר להתייאש שלא תוחזר לו אבידתו, במקרה זה נחשבה האבידה להפקר, והמוצא היה רשאי להחזיקה. אך בבבא מציעא (כד, ב) נאמר:"ההוא גברא דאשכח ארבעה זוזי דציירי בסדינא ושדו בנהר בירן. אתא לקמיה (בא לפני) דרב יהודה. אמר לו: זיל אכריז (לך תכריז שמצאת). והא זוטו של ים הוא! (מדוע, אם כן, להכריז, הרי הבעלים התייאשו?) שאני נהר בירן כיון דמתקיל לא מיאש (הבעלים) והא רובא כנענים נינהו ש"מ אין הלכה כר"ש בן אלעזר אפי' ברוב כנענים שאני נהר בירן דישראל סכרו ליה וישראל כרו ליה כיון דישראל סכרו ליה אימור מישראל נפל וכיון דישראל כרו ליה לא מיאש (הבעלים)".[אחד שמצא צרור של ארבעה זוזים שנפלו לתוך נהר בירן בא לפני רב יהודה, שהורה לו "לך תכריז." והלוא זה כאילו נשלח לים! נהר בירן שונה הוא; היות והצרור נתקל בדרך, לא מתיאשים (הבעלים), והרוב שם נוכרים הם. מכאן שאין ההלכה כר' שמעון בן אלעזר, אפילו כשהרוב לא־יהודים. לא, המקרה של נהר בירן שונה כי יהודים סכרו אותו ויהודים כורים בו. מכיון שיהודים סכרו אותו נאמר שמישראל נפל הצרור, ומכיון שיהודים כורים בו לא מתיאש הבעלים.] דהיינו רק מפני שהפועלים היו יהודים, שהכירו במצוות השבת אבידה, לא התייאש הבעלים היהודי. ואולם אילו היו הפועלים לא־יהודים, המוצא היהודי היה רשאי לזכות באבידה, מפני שהמאבד היהודי היה חייב להביא בחשבון שימצאוה פועלים שאין עליהם מצוות השבת אבידה, ובמקרה זה היה נואש מן התקווה שאבידתו תוחזר לו. 
מן הקטע הנ"ל בבבא מציעא עולה גם שאין חובה להשיב אבידה שנמצאה בעיר שרוב תושביה הנם לא־יהודים, גם לא אם היה ידוע בוודאות שיהודי איבד אותה, שכן המאבד היהודי הביא בחשבון שלא־יהודי ימצא אותה, ועל כן התייאש מלקבל בחזרה את רכושו. (ראה גם שולחן ערוך, חושן משפט רנט, ג.) מכאן ברור שהציבו את העיקרון: בנוגע ל"נכרי", שאיננו מכיר בחובה להשיב את האבידה, גם כן אין אפוא חובה להשיב לו את אבידתו.
הדבר נכון גם בקשר ליתר "החוקים המפלים" המצומצמים במספר לגבי נכרי. מעמדו של ה"נכרי" בחוק היהודי־התלמודי נקבע אך ורק משיקולים ענייניים־משפטיים, שכולם מתבססים על עיקרון אחד ויחיד, עקרון ההדדיות. (הערה: זהו הבסיס התיאורטי. ואילו בפועל הייתה שאיפה לגישה שונה, אפילו לגבי הנכרי. בבבא מציעא (ע, ב), למשל, נאמר: "מרבה הונו בנשך ותרבית לחונן דלים יקבצנו (משלי כח, ח) … רב נחמן אמר: הסביר לי הונא, לא נצרכא [לא הצטרך הפסוק] אלא דאפילו רבית דעובד כוכבים. איתיביה [תקף] רבא לרב נחמן (דברים כג, כא)" לנכרי תשיך." מאי תשיך? לאו תשוך? לא, תשיך!". וכן במכות (כד, א): "כספו לא נתן בנשך (תהילים ט״ו:ה׳) – אפילו ברבית עובד כוכבים". 
על המשנה לפיה אנשים המלווים בריבית הם פסולים לעדות נאמר בסנהדרין (כה, ב),: "מלוה בריבית אחד המלוה ואחד הלוה. ואימתי חזרתן? משיקרעו את שטריהן ויחזרו בהן חזרה גמורה. אפילו לנכרי לא מוזפי [ילווה]." 
בנוגע לאבידה ראה להלן את ההערה לסעיף ב, עמ' 10.
<b>ב. עכו"ם</b>
עד כמה התלמוד עצמו מקפיד על שימוש נכון בעיקרון זה ניתן לראות מהדוגמה הבאה. דוגמה זו מעבירה אותנו מהמונח הפוליטי־חברתי – נוכרי – אל המונח הדתי־תרבותי – העכו"ם – ומביאה אותנו להבחין בין ההתייחסות של התלמוד ל"נכרי", המבוססת על הדין, לבין עמדתו כלפי ה"עכו"ם – עובד אלילים", הנקבעת מההיבט הדתי־תרבותי.
במשנה , בבא קמא (לז, ב), נאמר: "שור של ישראל שנגח שור של הקדש ושל הקדש שנגח לשור של הדיוט פטור, שנאמר (שמות כא, לה) 'שור רעהו' ולא שור של הקדש. שור של ישראל שנגח לשור של כנעני פטור, ושל כנעני שנגח לשור של ישראל, בין תם בין מועד, משלם נזק שלם." ברור שאין לתרגם את הכינוי "כנעני" כלא־יהודי באופן כללי. נדמה שמקור ההוראה בתקופה שבה היה לכל הפחות זכרם של הכנענים בארץ־ישראל עדיין טרי. היהודים חיו במצב מלחמה עם הכנענים בעת כיבוש הארץ על ידי יהושע, ושנים רבות לאחר מכן. מכאן ניתן להבין את חקיקת החוקים המפלים לגבי הכנעני. אבל הגמרא, שתפקידה לבאר את המשנה, איננה מסתפקת בכך. הגמרא מנסחת את הבעיה (בבבא קמא לח, א) באופן חריף וברור יותר מבחינה משפטית מאשר ניסחו אותה כל האייזנמנגרים והרולינגים: "ממה נפשך; אי רעהו דוקא, דכנעני כי נגח דישראל נמי ליפטר; ואי רעהו לאו דוקא, אפילו דישראל כי נגח דכנעני נחייב. [או כך או כך: אם מדובר ברעהו דווקא, אזי שור של כנעני שנגח של ישראל גם כן פטור; ואם לאו דווקא רעהו, אפילו של ישראל שנגח של כנעני גם נחייב.) א"ר אבהו, אמר קרא (חבקוק ג, ו) 'עמד וימודד ארץ ראה ויתר גוים..' ראה שבע מצות שקיבלו עליהם בני נח, כיון שלא קיימו עמד והתיר ממונן לישראל." 
– בכך נכנס אלמנט חדש לדיון. העיקרון המשפטי של ההדדיות מבוטל על ידי עיקרון דתי שמשמעותו: עקרון ההדדיות אינו תקף בנוגע לבני אדם שאינם שומרים שבע מצוות בני נח. ואולם בכך מבטא התלמוד באופן ברור: רק במקרים כנ"ל תקיפה המשנה הנ"ל, שלפיה אין היהודי חייב בפיצויים, ואילו הכנעני אכן חייב בו. כך דמותו ההיסטורית של ה"כנעני" נעשתה לסוג של אדם שאינו שומר את שבע מצוות בני נח. ואילו בנוגע לכל יתר הנכרים חל עקרון ההדדיות, שאותו ניסח בבירור התלמוד עצמו. (ראה גם את פירושו של המאירי [סוף המאה ה-13], המצוטט בשיטה מקובצת.)
מה הכוונה באי־שמירה של שבע מצוות בני נח? – שבע מצוות בני נח (סנהדרין נו, א) מזהירות על העניינים האלה: א. דינין (החיוב להקים מערכת משפט); ב. ברכת השם (האיסור לקלל בשם ה'); ג. איסור עבודה זרה; ד. איסור גילוי עריות (כולל ניאוף); ה. איסור שפיכות דמים; ו. איסור גזל; ז. איסור אבר מן החי (אכילת בשר שנחתך מבהמה בעודה בחיים). בעוד שלפי התפיסה היהודית ניתנה התורה במקור רק לעם ישראל, ושום לא־יהודי אינו חייב לשומרה, ואף אסור להכריחו לשומרה (ראה גם רמב"ם, הלכות מלכים, ח, י), מחייבות המצוות הנ"ל את האנושות כולה. כל הלא־יהודים המכירים במצוות אלה ומקפידים לשומרן, נקראים על פי התפיסה היהודית "חסידי אומות העולם" ויש להם חלק לעולם הבא, כפי שכבר כתבנו לעיל בסעיף 1 (ראה גם רמב"ם, הלכות מלכים, ח, יא). בכל התלמוד כולו לא נמצא שום חוק מפלה כלפיהם. (אם הם נכרים – זרים, אזי חל עליהם כמובן גם עקרון ההדדיות, המוצדק מבחינה משפטית.) לעומת זאת חלו הלכות מפלות על הלא־יהודים ששללו את מצוות בני נח באופן עקרוני, או שהראו באורח חייהם שאין הם מכירים בהן, והם אלה שאותם מכנה התלמוד בדרך כלל בביטוי עכו"ם. להלכות המפלות בנוגע לעכו"ם היקף קטן יחסית. בשום פנים ואופן לא היה העכו"ם במשפט היהודי חסר זכויות או אף מופקר. הגם שבתלמוד נמצאים חילוקי דעות בשאלה אם גזל עכו"ם אסור או לא, בכל זאת הוכרע באופן חד־משמעי (בבא קמא קיג) שבעניין זה אסור להבחין בין יהודי לעכו"ם. (בנוגע לנכרי, אם הוא איננו עכו"ם, אין אפילו ויכוח. עד כדי כך מובן מאליו שהאיסור תקף כמו בנוגע ליהודי.) הדבר נכון גם לגבי גניבה או הונאה. (ראה חולין צד, א): "ומפני שני דברים אמרו [חכמים] אין מוכרין נבילות וטרפות לעובד כוכבים. אחד מפני שמתעהו [העכו"ם חושב שמדובר בבשר שחוט בשחיטה כשרה]" שם: "דאמר שמואל אסור לגנוב דעת הבריות ואפילו דעתו של עובד כוכבים. והא דשמואל לאו בפירוש איתמר אלא מכללא איתמר. דשמואל הוה קא עבר במברא אמר ליה לשמעיה פייסיה למבוריה פייסיה ואיקפד מאי טעמא איקפד? אמר אביי, תרנגולת טרפה הואי ויהבה ניהליה במר דשחוטה. רבא אמר, אנפקא. אמר ליה לאשקויי, ואשקייה חמרא מזיגא."
[ודינו של שמואל לא נלמד בפירוש אלא מהכלל: כי שמואל עבר במעבורת. אמר לשמש שלו, 'שלם לבעל המעבורת. כששילם רגז שמואל. על מה כעס? אמר אביי, היתה לו עוף טריפה, ונתן לו בתור שחוטה. רבא אמר, גביע (היה לו). אמר לו להשקותו, והשקה לו יין מעורבב.]
והשווה גם הרמב"ם:
אסור לרמות את בני אדם במקח וממכר או לגנוב את דעתם; ואחד עובד כוכבים ואחד ישראל שוים בדבר זה (הלכות מכירה יח, א)
כל אחד הגונב ממון משוה פרוטה ולמעלה עובר על לא תעשה; שנאמר, לא תגנוב. ואין לוקין על לאו זה, שהרי ניתן לתשלומין, שהגנב חייבתו תורה לשלם. ואחד הגונב ממון ישראל או הגונב ממון עכום, ואחד הגונב את הגדול או את הקטן." (הלכות גניבה א, א)
אחד הנושא והנותן עם ישראל או עם עכום, אם מדד או שקל בחסר עובר על לא תעשה וחייב להחזיר. וכן אסור להטעות את העכו"ם בחשבון, אלא ידקדק עמו; שנאמר, וחשב עם קונהו (ויקרא כה:נ): אע"פ שהוא כבוש תחת ידיך. קל וחומר לעכו"ם שאינו כבוש תחת ידיך. והרי הוא בכלל (דברים כב:ד) "כי תועבת ה' אלהיך כל עושה אלה – כל עושה עול מכל מקום." (הלכות גניבה ז, ח) וכן בשולחן ערוך, חושן המשפט (– כל זה הוא רק סיכום של עקרונות תלמודיים שונים.)
לפי איזה עיקרון נהגו בנוגע לעכו"ם? אנו רואים זאת באופן הטוב ביותר באמצעות סיכום ההלכות המפלות העיקריות:
1. "אמר רב ביבי בר גידל, אמר רב שמעון חסידא, גזל כנעני אסור; אבידתו מותרת." (כלומר, אין צורך להשיב את מה שאיבד.)
2. "אמר שמואל, טעותו מותרת" (אין חובה להסב את תשומת ליבו על טעותו.) (שניהם: בבא קמא קיח, ב)
3. על סמך עבודה זרה כ, א נפסק בשולחן ערוך, חושן המשפט רמט ב, שאסור לתת מתנות לעכו"ם. (להוציא עניים ומכרים.)
4. "העובדי כוכבים ורועי בהמה דקה (גם יהודים, שכן הם בגדר גזלנים מפני שמניחים לצאנם לרעות בשדות זרים) לא מעלין (אם נפלו לבור)ולא מורידין (לשם)" (עבודה זרה כו, א)
המשותף לכל ההלכות כאלו, כולל אלה שהוזכרו בנוגע לפיצוי: בנוגע לעכו"ם מוכתבת התנהגות פסיבית. במשפט זה אכן כלול הדבר העיקרי. ניתן לבסס על כך את כל ההלכות המפלות כלפי עכו"ם (בנוסף למוזכרים לעיל יש רק עוד כמה סוגים בודדים); המשמעות היא מעין חרם חברתי כלפי בני אדם, שבאמצעות אי־שמירה על המצוות החוקים הבסיסיות ביותר של המוסר האנושי מעמידים עצמם מחוץ לחברה. העניין מבוטא באופן חיובי וכוונתו שאסור לעזור ל"עכו"ם" ללא סיבה מיוחדת. ואולם בכך בא לידי ביטוי עיקרון דתי המופיע במקומות שונים בתלמוד, עיקרון שהשולחן ערוך (חושן המשפט רסו, א) מנסח במילים: "… המחזירה (את האבידה לעכו"ם) הרי זה עובר עבירה מפני שהוא מחזיק ידי עוברי עבירה ". (העובדה שאכן מדובר כאן רק בעיקרון דתי כללי עולה מכך שהאיסור לחזק ידי עוברי עבירה תקף גם בנוגע ליהודים; ראה לעיל את הדוגמה בסעיף 4.)
לעומת זאת אין אף חוק המתיר לעשות עוול (הונאה, גניבה, גזל ואף רצח) באופן פעיל. כאן לא מבחינים כלל בין "עכו"ם" ליהודי.
(הערה: מן הדוגמות הבאות ניכר עד כמה ניסה התלמוד להחיל בפועל את הנוהג הפסיבי הזה, שביסודו תיאורטי, במובן הטוב: בנוגע למתנות ראה לעיל מה שנאמר בדוגמה 3; בנוגע לאבידה נאמר בירושלמי (בבא מציעא ב, ה): "אמר רבי לעזר, כיני מתניתא על גבי כסא שלו, ע"ג תיבה שלו. שמעון בן שטח הוה עסיק בהדא כיתנא (פשטן). אמרין ליה תלמידוי, ר' ארפי מינך ואנן זבנין לך חדא חמר ולית את לעי סוגין ואזלון זבנון ליה חדא חמר מחד סירקאי ותלי ביה חדא מרגלי. אתון לגביה אמרין ליה, מן כדון לית את צריך לעי תובן. אמר לון, למה? אמרין ליה, זבנינן לך חד חמר מחד סירקיי ותלי ביה חדא מרגלי. אמר לון, וידע בה מרה? אמרין ליה, לא. אמר לון, לון איזל חזר. לא כן אמר רב הונא ביבי בר גוזלון בשם רב התיבון קומי רבי אפילו כמאן דמר גזילו של עכו"ם אסור כל עמא מודיי שאבידתו מותרת מה אתון סברין שמעון בן שטח ברברין הוה בעי הוה שמעון בן שטח משמע בריך אלההון דיהודאי. מאגר כל הדין עלמא ויידא אמרה דא רבי חנינה משתעי הדין עובדא רבנין סבייא זבנין חד כרי דחיטין מאילין דאיסרטוס ואשכחון ביה חדא צררא דדינרי וחזרוניה להון אמרין בריך אלההון יהודאי. אבא אושעיה איש טורייא אמרה אהין להן לי אהן מהו חשוב עלי אית לי טבין מיניה אית לי סוגין מיניה א"ל אורייתא גזרת דנחזור מאר בריך אלההון דיהודאי. ר' שמואל בר סוסרטיי סלק לרומי אובדת מלכתא דילנית דידה ואשכחיה אפקת כרוז במדינתא מאן דמחזר לה בגו שלשים יומין יסב אכן ואכן בתר שלשים יומין איתרים רישיה לא חזריה גו שלשים יומין בתר שלשים יומין חזריה אמרה ליה לא היית במדינתא אמר לה אין אמרה ליה ולא שמעת קלא דכרוזא אמר לה אין אמרה ליה ומה מר אמר לה מאן דמחזר לה גו שלשים יומין יסב אכן ואכן בתר שלשי יומין יתרים רישיה אמרה ליה ולמה לא חזרתוניה גו שלשים יומין אמר לה דלא תימרון בגין דחלתיך עבדית אלא בגין דחלתיה דרחמנא אמרה לי בריך אלהון דיהודאי. [תרגום: שמעון בן שטח היה מתפרנס מעסקי פשתן. אמרו לו תלמידיו, 'רבי, עזוב סחורה זו ואנחנו נקנה לך חמור אחד ולא תצטרך להטריח עצמך כל כך הרבה.' הלכו לקנות לו חמור אחד מסירקאי אחד, והיה תלוי מרגלית בצווארו. באו אל רבם ואמרו לו, 'מעכשיו לא תצטרך להטריח את עצמך עוד.' אמר להם, 'למה?' אמרו לו, 'קנינו לך חמור מסיקאי אחד, ויש מרגלית תלויה בו.' שאל אותם, 'ובעל החמור יודע מזה?' השיבו לו, 'לא.' אמר להם, 'אם כן תלכו והחזירו לו.' ענו לו, 'לא כן אמר רב הונא ביבי בר גוזלון בשם רב: "כשישבנו לפני רבי והעלינו לפניו שאפילו לפי זה שאמר שגזל מהעכו"ם אסור, אך אבידתו מותרת. ומפני מה אתה מצווה להחזיר אבידתו?' השיב להם, 'וכי אתם חושבים ששמעון בן שטח ברברי הוא, שנעשה חטפן ואץ להתעשר? לא כן, אלא מעדיף שמעון בן שטח לשמוע "ברוך הוא אלוקי היהודים" מאשר כל אוצרות תבל.'
ומאיזה מעשה למד את זה? מסיפור זה של רב חנינה על הזקנים שלקחו כרי של חיטם מאלו אני הצבא, ומצאו בו צרור של דינרים, והחזירו להם, והם שיבחו אותם ואמרו, " ברוך הוא אלוקי היהודים שציווה אותם להחזיר אבידה, והם בוטחים בו ומקיימים מצוותיו."
אבא אושעיא איש טרייא היה כובס, ובאה המלכה להתרחץ שם, ואיבדה תכשיטים וכלי זהב שלה, והוא מצאם והחזירם לה. אמרה, 'הרי אלה שלכם, כי זכיתם בם. ענה הוא, 'אלו מהם חשובים בעיני? יש לי הרבה ויותר טובים. וכן התורה גזרה כך שנשיב אבידה.' ענתה, "ברוך הוא אלוקי היהודים"
רב שמואל בר סוסרטאיי נסע לרומא, שם איבדה המלכה החפצים והתכשיטים שלה – והוא מצאם. יצא כרוז בעיר: 'מי שיחזירם למלכה תוך שלושים יום יקבל פרס כך וכך. ואם אחרי שלושים יום יחזיר, ירימו ראשו ממנו.' והוא שמע את הכרוז, אך עיקב עד אחרי השלושים יום. שאלה אותו, 'האם לא היית בעיר?' אמר לה, 'כן.' אמרה לו, 'לא שמעת קול הכרוז?' ענה לה, 'כן.' שאלה, 'ומה אמר הכרוז?' אמר לה, 'מי שיחזירם למלכה תוך שלושים יום יקבל פרס כך וכך. ואם אחרי שלושים יום יחזיר, ירימו ראשו ממנו.' שאלה אותו, 'ומדוע לא החזרת אותם תוך שלושים יום?' ענה לה, 'כדי שלא תאמרו שמחמת פחד הכרוז החזרתי אלא מחמת יראת שמיים.' אמרה לא, "ברוך הוא אלוקי היהודים".])
<b>ג. "טוב שבגוים – הרוג"</b>
בעוד שבנוגע ל"נכרי" תקף רק עקרון ההדדיות, ובנוגע ל"עכו"ם" נדרשת התנהגות פסיבית בלבד ונאסרה כל פגיעה אקטיבית בגופו וברכושו – כיצד ניתן להסביר את המשפט הנודע לשמצה (מהמכילתא דרבי ישמעאל, פ' בשלח): טוב שבגוים – הרוג?
כבר ציטטנו לעיל (בסעיף 1) את אימרת התלמוד בעניין טביעת המצריים [בים סוף] ופסיקתו של השולחן ערוך הנובעת מכך לגבי תפילת ההלל, וסבורים אנו שדי במה שנאמר שם להבהיר לכל אדם אובייקטיבי שהלכה כזאת לא יכולה להימצא בתלמוד. מה שהבהרנו עתה בנוגע לגניבה, גזל ושוד של עכו"ם עוד יחזק זאת. שכן אם אסור לגנוב ממנו קל וחומר שאסור לרוצחו. אבל קודם כל ברור שההלכה שכרגע דנו בו: "העובדי כוכבים ורועי בהמה דקה לא מעלין ולא מורידין" מנוגד בניגוד גמור לכל הלכה כביכול שכזאת. הרי נאמר בבירור: "… ולא מורידין". כבר התוספות במקום (עבודה זרה כו, ב) שמו לב לסתירה הזאת, ויישבו אותה באמצעות פנייה לתלמוד הירושלמי (בסוף מסכת קידושין). לפי הירושלמי תקף הדין שלפיו יש להרוג את הטוב שבגוים, רק בשעת מלחמה. על סמך זה סבורים התוספות: ההוראה "ואין מורידין אותם" מתייחסת רק לעת שלום. בכך יושבה הסתירה ובו בזמן הוגבלה ההלכה כביכול על סמך הירושלמי (נחתם בשנת 330) לשעת מלחמה.
ואילו אנחנו סבורים כי מלכתחילה אין מקום לקושייה של התוספות. מעולם לא הייתה כאן סתירה, שכן המשפט "העובדי כוכבים … לא מעלין ולא מורידין" הוא בגדר הלכה, אך לא כן האימרה "טוב שבגוים …".
הדברים הנודעים לשמצה כתובים בהקשר כדלקמן (מסכת סופרים ט, ו [דפוס אמסטרדם טו, י]): "ר' יהודה אומר משמו: החמרין רובן רשעים, והספנים רובן חסידים, טוב שברופאים לגיהנם, והכשר שבטבחים שותפו של עמלק, … רובן של בנים דומין לאחי האם, תני [למדנו] רבי שמעון בן יוחי אומר, הטוב שבנחשים רצץ את מוחו, הכשירה שבנשים בעלת כשפים, אשרי מי שהוא עושה רצונו של המקום". – כל בקיא בתלמוד מיד ישים לב לדברים הבאים: ראשית, מדובר כאן בהערכה כללית של סוגי מקצוע שונים, במאפיינים של סוגים שונים של בני אדם. בקונטקסט זה מה קשורה לכאן ההלכה המשונה? ושנית, מה מביא את המחבר, ר' שמעון בן יוחאי, לכלול את ההלכה הזאת יחד עם הקביעות "טוב שבנחשים רצץ את מוחו" ו"הכשירה שבנשים בעלת כשפים" באימרה אחת? רק תפיסה המפרשת את הטקסט באופן אחיד ומיישבת את שתי הקושיות תוכל להיראות כמוצדקת.
את הבהרת השאלה, ובמיוחד בנוגע לניסוח "טוב שבגוים…", מספק לנו המקור הראשון של האימרה, המכילתא (פרשת בשלח א, ז): לדברי המקרא: "וַיִּקַּח (פרעה) שֵׁשׁ מֵאוֹת רֶכֶב בָּחוּר" (על מנת לרדוף אחרי ישראל הבורחים) נאמר שם: "משל מי היו הבהמות שהיו טוענין המרכבות? אם תאמר משלמצרים היו, והלא כבר נאמר (אצל עשר מכות, שמות ט, ו): 'וַיָּמָת כֹּל מִקְנֵה מִצְרָיִם'. ואם תאמר משלפרעה היו, והלא כבר נאמר (שם ט, ג): 'הִנֵּה יַד יי הוֹיָה בְּמִקְנְךָ אֲשֶׁר בַּשָּׂדֶה'. ואם תאמר משלישראל היו, והלא כבר נאמר (שם י, כו): 'וְגַם מִקְנֵנוּ יֵלֵךְ עִמָּנוּ, לֹא תִשָּׁאֵר פַּרְסָה'. אלא של מי היו? של 'הַיָּרֵא אֶת דְּבַר ה' מעבדי פרעה (שם ט, כ). נמצינו למדין ה'יָּרֵא אֶת דְּבַר יי' הם היו תקלה לישראל. מכאן היה רבי שמעון בן יוחי אומר: טוב שבגוים שבמצרים – הרוג, טוב שבנחשים רצץ את מחו."
אם כן, אימרתו של ר' שמעון בן יוחאי התייחסה במקורה למצרים. על סמך הטקסט שממנו נלקחה, האימרה גם כלל לא יכלה להתייחס לעם אחר. אך העובדה שהאימרה איננה מכילה הלכה להרוג את הטוב שבמצריים עולה מכך שבמאה השנייה לספירה, שבה חי ר' שמעון בן יוחאי, לא היה טעם בהלכה שכזאת. המצריים מימי המקרא כבר לא היו קיימים אז; למצרים כבר לא היה תפקיד בתולדות העם היהודי. האויב היה רומא. המקור במכילתא מוכיח לכל בר דעת כי מדובר כאן בפרשנות אגדית (דהיינו לא־הלכתית) גרידא של פסוק במקרא, שכוונתו לומר בערך כך: מן העובדה שהמצריים שיראו את אלוקים היו מוכנים להעמיד את בהמתם לרשות פרעה לשם מרדף אחרי היהודים, ניתן לראות שיראת האלוקים שלהם לא הייתה כנה. אפילו על יראי אלוקים לא היה ניתן לסמוך. (ומכאן הניסוח: טוב שבמצריים …) המשפט: "טוב שבמצריים הרוג" הוא אפוריזם בצורת פתגם ובמובנו, המבטא רק את הרעיון שגם על הטוב שבמצריים אין לסמוך – כל זמן שהוא בחיים, הוא אינו כן. על כן באה בעקבות המשפט הנ"ל האימרה האחרת: "טוב שבנחשים רצץ את מחו", אימרה שלבטח הייתה רק פתגם שביטא את צביעותו אף של הנחש המבוית ביותר לכאורה. (יש לזכור כי המצריים במקרא נמשלו במסורת היהודית לנחש בשל צביעותם. ראה ישעיה כ"ז א, עם התרגום. שני המשפטים הם רק שני נוסחים שונים, דמויי־משל, לחוסר המהימנות של טבע הנחש.) כך ניתן להבין את העובדה שבמסכת סופרים נוספו לאימרה הנ"ל גם המילים: "הכשירה שבנשים בעלת כשפים". בדומה לשני המשפטים הראשונים, יש כאן גינוי של חוסר מהימנות ושל חוסר כנות, והפעם אלה הנעוצים באופייה של האישה.
ואולם למשפט המסיים הזה אין מקום במכילתא, שכן כאן מדובר רק בפרשנות אגדית של פסוק במקרא הדן במצרים. לעומת זאת יש לו מקום במסכת סופרים, שבה מלוקטים פתגמים עממיים כלליים על סוגים שונים של מקצועות ושל בני אדם. בדומה למשפטים המופיעים לפני כן (במסכת סופרים), מכילה האימרה המשולשת של ר' שמעון בן יוחאי רק ניסוח דמוי־משל (ועל כן, כמו גם כל המשפטים לפני כן, מנוסח בהגזמה ובחריפות) המציין תכונות אופי של בני אדם ושל בעלי חיים מסוימים. מצריים, נחשים ונשים אוגדו יחד מפני ששלושתם כאחד מאופיינים בפגם זהה – צביעות. זוהי דעתו של ר' שמעון בן יוחאי – כלומר של חכם גדול יחיד. באיזו מידה ניתן לראות בדעה זו את הדעה הרשמית של היהדות ושל התלמוד – זאת שאלה אחרת. לפחות בנוגע לנשים נמצאות בתלמוד אין־ספור התבטאויות התופסות את ערכן ואת תכונותיהן באופן שונה מהותית. (ראה לעיל קטע 6, 3.)
מן המכילתא אנו למדים גם שהנוסח במסכת סופרים "טוב שבעכו"ם" או "… בגוים" איננו מדויק, שכן הטקסט שעליו מתבסס המשפט מרשה להחילו רק בנוגע למצריים של המקרא. הנוסח במסכת סופרים מקורו אפוא בטעות בהעתקה או באי־דיוק בנוסח של המסורת. העובדה שבתודעת העם הוחלף המונח הספציפי "מצריים" בכינוי הכללי "עכו"ם" מובנת לכל אדם הבקיא בתולדות ישראל בעת העתיקה. באופן עקרוני היה היהודי מסוגל להבחין בקושי בין מצרים לרומא, בין פרעה לטיטוס, דומיציאן, טרייאנוס, הדריאנוס. כל זאת לא משנה את העובדה כי המשפט הנ"ל, גם בנוסח שבמסכת סופרים, איננו מצווה אלא רק הערכה כללית על קבוצה מסוימת של עמים שהיו אויבים היסטוריים של העם היהודי. על בסיס המכילתא יש הצדקה גם לכך שהירושלמי מגביל את המשפט שלעיל לעתות המלחמה. ברגע שבו רדף פרעה אחר העם שכבר יצא, שרר מצב מלחמה בין שתי האומות. על כן השיפוט הנ"ל של המצריים, או על ה"גוים", מבטא למעשה את הדבר הבא: בעתות מלחמה לא ניתן לסמוך אפילו על הטוב שבמצריים ("הגוים").

ציטוטים

<b>3. "ציטוטים"</b>
א. "נכסי עובד כוכבים הרי הן הפקר" (בבא בתרא נד, ב).
אמנם המשפט הזה כתוב בערך כך בבבא בתרא, אך מהו ההקשר? הבה נקרא [במקור]: "אמר שמואל, נכסי עובד כוכבים הרי הן כמדבר; כל המחזיק בהן זכה בהן. מאי טעמא? עובד כוכבים מכי מטו זוזי לידיה אסתלק ליה [מיד כשמגיע הכסף לידו מסתלק מבעלות בשדה], ישראל לא קני עד דמטי שטרא לידיה [אין לו קנין בשדה עד שמגיע שטר מכירה לידו]; הלכך הרי הן כמדבר וכל המחזיק בהן זכה בהן." אם כן, מדובר כאן בכך שיהודי נתן לעכו"ם כסף תמורת השדה שלו. הוא ביקש לקנותו בכסף מידי העכו"ם, אלא שטרם נכתב שטר הקנייה. לפי המשפט היהודי הפך בכך השדה ל"הפקר" – "כמדבר". שכן על ידי קבלת הכסף ויתר העכו"ם על זכות הקניין שלו, ואילו הקונה היהודי, שיוכל לקנות מקרקעין במקרה זה רק באמצעות "שטר" (חוזה), על ידי מסירת הכסף לעכו"ם לא נעשה עדיין לבעלים של השדה. על כן יש לכל אדם הזכות לזכות בשדה על ידי תפיסת השטח, כמו באדמת מדבר.
להרחבת הבירור ניתן להשוות את הדיון בתלמוד על המשפט הנ"ל: "אמר ליה אביי לרב יוסף, מי [האם] אמר שמואל הכי [כך]? והאמר [הלוא אמר] שמואל דינא דמלכותא דינא. ומלכא אמר לא ליקני ארעא אלא באיגרתא [דין המלכות הוא הדין. והמלך גזר שקרקע לא ייקנה אלא בחוזה דהיינו לא על ידי תפיסת הקרקע]; אמר ליה, אנא לא ידענא עובדא הוה בדורא דרעותא בישראל דזבן ארעא מעובד כוכבי ואתא ישראל אחרינא רפיק בה פורתא (כסימן לקניין). אתא לקמיה דרב יהודה, אוקמה בידא דשני [השיב לו: אני לא יודע אלא שהיה מקרה בעיר דורא דרעותא, ביהודי שקנה קרקע מעכו"ם, ובא יהודי אחר ועשה בו מעשה כלשהו לשם קנין. בא לפני רב יהודה, והוא העמידו בידי זה השני.].
רב הונא זבן ארעא [קנה שדה] מעובד כוכבים . אתא [בא] ישראל אחר, רפיק בה פורתא [עשה דבר מה בקרקע]. אתא לקמיה [ניגש ל-]דרב נחמן, אוקמה בידיה [קבעו בידי השני]. אמר ליה (לרב הונא) מאי דעתיך? [מה דעתך? הלוא] דאמר שמואל, נכסי עובד כוכבים הרי הן כמדבר. – ברור למדי שהנפגע מהעיקרון של רכוש הפקר של עכו"ם הוא הקונה היהודי שכבר שילם את הכסף לעכו"ם, ומאחר שהקניין טרם הושלם באופן פורמלי עלול יהודי אחר לחלוק על בעלותו ולתפוס את הקרקע שנרכשה בכסף מלא.
ב. עדות נגד לא־יהודים
בבבא קמא (קיג, ב) נאמר: "ישראל דידע סהדותא לכותי ולא תבעו מיניה ואזל ואסהיד ליה בדיני דכותי על ישראל חבריה משמתינן ליה" [יהודי שבידו עדות בעד לא־יהודי שלא תבעו ממנו, אך הלך והעיד בענין הלא־יהודי נגד יהודי אחר, מכריזים חירם עליו]. כשהמשפט מצוטט באופן זה, דומה כי הוא הוכחה ברורה למוסר הכפול של התלמוד, אלא שלמרבה הצער גם מילים אלו משקפות רק את חלקה הראשון של אימרה תלמודית, שכן בהמשך נאמר: "מאי טעמא? דאינהו מפקי ממונא אפומא דחד. ולא אמרן אלא חד, אבל בתרי לא. וחד נמי לא אמרן אלא בדיני דמגיסתא; אבל בי דוואר אינהו נמי חד אמומתא שדו ליה" [מדוע? כי הם מפקיעים ממון על פי עד אחד. ולא אמרנו (שאסור) אלא בעד יחיד, אבל לא בשנים (מותר כמו בבית־דין). וגם עד אחד לא אמרנו אלא בבית משפט כפרי; אבל בבית משפט עירוני (מותר) כי משביעים גם עד בודד.] – על פי התפיסה המשפטית העברית אין היתר לדון נאשם לשלם קנס על סמך עדות של אדם יחיד. על כן אסור להעיד בפני ערכאות של לא־יהודים בתור עד אחד, אם לא נדרשו לכך על ידי בית המשפט. ואולם לא קיים איסור כזה אם פסק הדין ניתן על פי עדותם של שני עדים. במקרה זה מותר ליהודי להעיד בפני ערכאות של גוים נגד יהודי לטובת עכו"ם, ואפילו ללא שנדרש לכך בידי בית המשפט. וגם ההגבלה שלא להופיע בפני בית המשפט בתור אחד ללא הזמנה מיוחדת תופסת רק לגבי "מגיסתא" (בית משפט כפרי), אך לא לגבי "בי דוואר" (בית משפט עירוני). מכאן שמדובר במצבים שלא ניתן היה לסמוך במידה שווה על כל בתי המשפט הציבוריים. די לעיין בספרים הדנים בתולדות המשפט ולהביא בחשבון שהתלמוד נחתם לפני יותר מאלף וארבע מאות שנה, או אז תובן היטב הגישה הזהירה.

שנאת זרים?

<b>4. שנאת זרים?</b>
מעמד הזר במשפט היהודי
כדי להבין עד כמה שנאת הזרים רחוקה מן היהדות, ולכן גם מן התלמוד, יש לראות את המעמד המשפטי והחברתי של ה"גר", של הזר השוהה במדינה היהודית או בחברה יהודית אוטונומית. (בכל הקטע שלפנינו מדובר ב"גר תושב", דהיינו בזר שהתיישב בקרב יהודים, אך לא ב"גר צדק", דהיינו אדם שהתגייר מתוך שכנוע.) מדאורייתא היה הגר בעל זכויות שוות. בויקרא (כד, כב) כתוב: "מִשְׁפַּט אֶחָד יִהְיֶה לָכֶם, כַּגֵּר כָּאֶזְרָח יִהְיֶה: כִּי אֲנִי יְהוָה אֱלֹהֵיכֶם". מלבד זאת אסור ללחוץ ולהלחיץ את הגר, ובאותה נשימה מצווה לאהבו "כמוך". "וְכִי-יָגוּר אִתְּךָ גֵּר בְּאַרְצְכֶם – לֹא תוֹנוּ אֹתוֹ. כְּאֶזְרָח מִכֶּם יִהְיֶה לָכֶם הַגֵּר הַגָּר אִתְּכֶם, וְאָהַבְתָּ לוֹ כָּמוֹךָ – כִּי גֵרִים הֱיִיתֶם בְּאֶרֶץ מִצְרָיִם; אֲנִי יְהוָה אֱלֹהֵיכֶם" (ויקרא יט, לג־לד). והשווה עוד שמות כב, כ; כג, ט; דברים כד, יז־יח, וכן בעת השבעת כל העם בהר גריזים ובהר עיבל, דברים כז, יט: "אָרוּר מַטֶּה מִשְׁפַּט גֵּר, יָתוֹם, וְאַלְמָנָה; וְאָמַר כָּל-הָעָם אָמֵן".
כל החוקים וההלכות האלו בתלמוד תקפים גם כן, כמו כל מצוות התורה. ואולם לא כל זר יכול היה להתיישב דרך קבע במדינה היהודית. במסכת עבודה זרה (סד, ב) מצוי ויכוח, למי מותר להעניק את זכות ההתיישבות. לדעתם של החכמים, כלומר גם לפי ההלכה הפסוקה, חייב היה נכרי להכיר בשבע המצוות של בני נח ולשמור אותן. זה היה התנאי היחיד. לגבי התיישבות של גר נאמר (מסכת גרים ג, ד): "אין מושיבין אותו בספר, ולא בנוה רע, אלא בנוה יפה, באמצע ארץ־ישראל, במקום שאומנותו יוצאה, שנאמר (דברים כג, יז): 'עִמְּךָ יֵשֵׁב בְּקִרְבְּךָ בַּמָּקוֹם אֲשֶׁר-יִבְחַר'."

נספח

כרונולוגיה של התפתחות התורות



מבנה התלמוד הבבלי

