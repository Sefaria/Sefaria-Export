The Third Beit HaMikdash
צורת בית המקדש
Tzurat Beit HaMikdash, by Rabbi Yom Tov Lippman Heller, Moznaim Pub Corp. 2016
https://www.amazon.com/dp/1885220782/ref=cm_sw_r_cp_ep_dp_8pvHAbJWBG77V

צורת בית המקדש

הקדמה

<b>אָמַר</b> הַשֵּׁם בָּרוּךְ הוּא אֶל הַנָּבִיא יְחֶזְקֵאל:
אַתָּה בֶן אָדָם, הַגֵּד אֶת בֵּית יִשְׂרָאֵל אֶת הַבַּיִת, וְיִכָּלְמוּ מֵעֲוֹנוֹתֵיהֶם, וּמָדְדוּ אֶת תָּכְנִית. וְאִם נִכְלְמוּ מִכֹּל אֲשֶׁר עָשׂוּ, צוּרַת הַבַּיִת וּתְכוּנָתוֹ וּמוֹצָאָיו וּמוֹבָאָיו, וְכָל צוּרֹתָו, וְאֵת כָּל חֻקֹּתָיו וְכָל צוּרֹתָיו וְכָל תּוֹרֹתָיו, הוֹדַע אוֹתָם וּכְתֹב לְעֵינֵיהֶם, וְיִשְׁמְרוּ אֶת כָּל צוּרָתוֹ וְאֶת כָּל חֻקּוֹתָיו, וְעָשׂוּ אוֹתָם. <small>(יחזקאל מג, י-יא)</small>
צִוָּה הַשֵּׁם ב"ה אֶל הַנָּבִיא, שֶׁיַּגִּיד לְיִשְׂרָאֵל שֶׁיִּמְדְּדוּ כָּל תֹּכֶן חֶשְׁבּוֹן הַבִּנְיָן, וְשֶׁיִּשְׁמְרוּ הַצּוּרוֹת בִּלְבָבָם, שֶׁמָּא הַיּוֹם יָבוֹא מָשִׁיחַ וְאֵין כָּאן בּוֹנֶה פּוֹנֶה לְבִנְיַן בֵּית הַמִּקְדָּשׁ. וְכָךְ פֵּרֵשׁ רַשִׁ"י <small>(שם)</small> וְיִשְׁמְרוּ יִלְמְדוּ עִנְיְנֵי הַמִּדּוֹת מִפִּיךָ שֶׁיֵּדְעוּ לַעֲשׂוֹתָם לְעֵת קֵץ, ע"כ.
וְיוּכַל לִהְיוֹת כִּי 'כָּל צוּרוֹתָיו' בַּתְרָא שֶׁכָּתוּב בְּפֵרוּשׁ רַשִׁ"י שֶׁלֹּא פוֹרַשׁ שֶׁיִּהְיֶה עִנְיְנֵי הַצּוּרָה מוּחֶשֶׁת, רְצוֹנוֹ לוֹמַר לַעֲשׂוֹת תְּמוּנָה בְּמִדּוֹתָיו, כִּי הוּא מָבוֹא לַהֲקַלַּת הַהֲבָנָה.
גַּם מִדִּבְרֵי הר"ר יִצְחָק אַבַּרְבַנְאֵל ז"ל <small>(שם)</small> נִרְאֶה, שֶׁהַצִּוּוּי הָיָה אֶל הַנָּבִיא לַעֲשׂוֹת צוּרָה מוּחֶשֶׁת, שֶׁהֲרֵי פֵּרֵשׁ מַה שֶּׁכָּתוּב 'צוּרַת הַבַּיִת וּתְכוּנָתוֹ וּמוֹצָאָיו וּמוֹבָאָיו' בְּאַרְבַּע לְשׁוֹנוֹת הַלָּלוּ, כְּנֶגֶד ד' אוֹפְנֵי הַהַשָּׂגָה שֶׁיֵּשׁ לְכָל הַדְּבָרִים הַמֻּשָּׂגִים אֶצְלֵנוּ, וְהָאֹפֶן הָאֶחָד מֵהֶם הוּא הַהַשָּׂגָה בַּמּוּחָשׁ. וְעָלָיו אָמַר הַכָּתוּב 'צוּרַת הַבַּיִת'. וְכֵן פֵּרֵשׁ עוֹד <small>(שם)</small> 'וְכָל צוּרוֹתָיו' הַנִּזְכָּר בַּכָּתוּב שְׁנֵי פְעָמִים, שֶׁהָאֶחָד רֹמֵז עַל הַמּוּחֶשֶׁת וְהַשֵּׁנִי עַל הַמֻּשְׂכָּל הָרִאשׁוֹן, כִּי שְׁנֵיהֶם צוּרוֹת מֻשָּׂגוֹת לָאָדָם בְּלִי עִיּוּן. הֲרֵי יָצָא לָנוּ מִכְּלַל דְּבָרָיו, שֶׁהַנָּבִיא נִצְטַוָּה לְהַרְאוֹת הַדְּבָרִים בְּחוּשׁ.
וְכַיּוֹצֵא בָּזֶה פֵּרֵשׁ הָרַדַ"ק <small>(שם מג, י ד"ה ומדדו)</small> בְּמִלַּת 'תָּכְנִית', 'צוּרַת הַבַּיִת', שֶׁתַּרְאֶה לָהֶם יִמְדְּדוּ וְיָכִינוּ אוֹתוֹ, לְסִימָן כִּי עוֹד יַעֲשׂוּ כֵן לֶעָתִיד בְּבֹא הַגּוֹאֵל וְיִחְיוּ הַמֵּתִים, יָכִינוּ אוֹתוֹ לְסִימָן, שֶׁהָרוֹאִים זֹאת הַצּוּרָה יִחְיוּ בְּבִנְיַן הַבַּיִת לֶעָתִיד, ע"כ. וְהִנֵּה, נוֹסָף עַל מַה שֶּׁבִּקַּשְׁנוּ בִּדְבָרָיו, לָמַדְנוּ עוֹד כִּי הִבְטִיחַ הַשֵּׁם ב"ה שֶׁעַל יְדֵי הַבָנַת תְּמוּנַת צוּרַת הַבַּיִת יִזְכּוּ לִתְחִיָּה לֶעָתִיד. וְכֵן כָּתַב בְּפֵרוּשוֹ <small>(שם)</small> לִ'וְעָשׂוּ אוֹתָם', <small>(שם יא ד"ה וישמרו)</small> שֶׁהוּא רְאָיָה גְּדוֹלָה לִתְחִיַּת הַמֵּתִים.
וְהִנֵּה, הַבְטָחָה זוֹ לֹא בִּלְבַד לְדוֹרוֹ שֶׁל יְחֶזְקֵאל נֶאֱמַר, כִּי לָמָּה נִגָּרַע אֲנַחְנוּ הַבָּאִים אַחֲרֵיהֶם? אַךְ הִיא הַבְטָחָה כְּלָלִית אֶל כָּל שׁוֹמֵר וּמוֹדֵד הַצּוּרָה כַּנִּזְכַָּר, שֶׁיִּזְכֶּה לִתְחִיָּה לַעֲשׂוֹתָהּ לֶעָתִיד. שֶׁכֵּן, כָּל יִיעוּדֵי הַנְּבִיאִים ע"ה, עִם שֶׁהֵם מוּעָדִים לְנוֹכֵחַ, עִם כָּל זֶה מְגַמַּת פְּנֵיהֶם כְּמוֹ כֵן לַעֲתִידִים, בְּנֵיהֶם אֲשֶׁר יָקֻמוּ אַחֲרֵיהֶם, וִיסַפְּרוּ עַד דּוֹר אַחֲרוֹן. וְאָמְרוּ בִּלְשׁוֹן נוֹכֵחַ, לְהַקְדִּים הַטּוֹבָה, לַהֲחִישָׁה כְּשֶׁיִּזְכּוּ. מְצוֹרָף לָזֶה, שֶׁדִּבְרֵי הַשֵּׁם ב"ה וְהַבְטָחָתוֹ כְּאִלּוּ אָמַר וְנַעֲשָׂה מֵעַתָּה, כַּנִּזְכָּר בְּפֵרוּשׁ רַשִׁ"י בְּכַמָּה מְקוֹמוֹת <sup class="footnote-marker">א</sup><i class="footnote">ראה פרש”י שמות טו, א ד”ה אז ישיר, וכנ”ל ירמיה ו, יט סד”ה ותורתי: “ודרך המקראות לדבר כן”. ולהעיר מרבינו בחיי דברים לד, א וז”ל: שכל הנביאים נוהגים המנהג הזה בדבריהם לדבר עבר במקום עתיד עכ”ל. וכן הוא ברד”ק בהרבה מקומות ובעוד כמה מפרשים.</i> עַל עָבָר בִּמְקוֹם עָתִיד, הַבָּא בְּדִבְרֵי הַנְּבִיאִים ע"ה.
וּבְמִדְרַשׁ יְלַמְּדֵנוּ <sup class="footnote-marker">ב</sup><i class="footnote">במדרש תנחומא, פרשת צו יד בשינוי לשון.</i> <small>(הובא בילקוט שמעוני יחזקאל רמז שפב)</small> 'בֶּן אָדָם הַגֵּד לְבֵית יִשְׂרָאֵל אֶת הַבַּיִת'. בְּשָׁעָה שֶׁנִּגְלָה הַקָבָּ"ה וְהֶרְאָה לִיחֶזְקֵאל צוּרַת הַבַּיִת וּתְכוּנָתוֹ וּמוֹצָאָיו אָמַר הַקָבָּ"ה: הַגֵּד לְבֵית יִשְׂרָאֵל אֶת הַבַּיִת. 
אָמַר לוֹ: מָרֵי, וְכִי עַכְשָׁיו הֵם בּוֹנִים שֶׁאָמַרְתָּ 'וְיִשְׁמְרוּ אֶת כָּל צוּרָתוֹ וְעָשׂוּ אוֹתָם'? 
אָמַר לֵיה: לָאו. אַף עַל פִּי שֶׁאֵינָם עוֹשִׂים אוֹתוֹ עַכְשָׁיו, יְהוּ קוֹרִין בְּצוּרַת הַבַּיִת וַאֲנִי מַעֲלֶה עֲלֵיהֶם כְּאִלּוּ בְּבִנְיָנוֹ עֲסוּקִים. 
וּבִפְסִיקְתָּא <small>(פס"ר פט"ז, הובא ביל"ש שם)</small> שְׁמוּאֵל אוֹמֵר, 'וְאִם נִכְלְמוּ מִכֹּל אֲשֶׁר עָשׂוּ צוּרַת הַבַּיִת' וְכוּ'. וְכִי יֵשׁ צוּרַת הַבַּיִת? אֶלָּא אָמַר הַקָּבָּ"ה, הוֹאִיל וְאַתֶּם מִתְעַסְּקִים בּוֹ כְּאִלּוּ אַתֶּם בּוֹנִים בּוֹ, ע"כ. 
וְנִרְאֶה לְדַקְדֵּק מִלְּשׁוֹנוֹ שֶׁאָמַר 'בּוֹנִים בּוֹ' וְלֹא אָמַר 'בּוֹנִים אוֹתוֹ' <sup class="footnote-marker">ג</sup><i class="footnote">בפס”ר שם הנוסח: בונים אותו. אמנם ביל”ש שם הנוסח כמ”ש רבינו ועי’ לקו”ש חי”ח ע’ 412 הע’ 19 ובע’ 419 בהע’ 72.</i>, שֶׁאִלּוּ אָמַר 'בּוֹנִים אוֹתוֹ' יִהְיֶה מַשְׁמָעוֹ אֶת כֻּלּוֹ, אֲבָל אָמַר 'בּוֹנִים בּוֹ' שֶׁמַּשְׁמָעוֹ קְצָת מִמֶּנּוּ, וְזֶה מִפְּנֵי שֶׁעִנְיְנֵי הַבִּנְיָן הַזֶּה סְתוּמִים בִּלְתִּי מְפוֹרָשִׁים. וְהֵבִיא הָרַדַ"ק ז"ל <small>(שם מ, יג)</small> בְּמִדּוֹת תָּאֵי <sup class="footnote-marker">ד</sup><i class="footnote">תוקן עפ”י דפוס ראשון.</i> הַשַּׁעַר וּבְלִשְׁכוֹת הַקֹּדֶשׁ <small>(יחזקאל מב, ה)</small> מִדִּבְרֵי רַבּוֹתֵינוּ ז"ל שֶׁאָמְרוּ בְּמִקְצָת דְּבָרִים מִזּוֹ הַנְּבוּאָה עָתִיד אֵלִיָּהוּ לְדָרְשָׁהּ, כְּלוֹמַר שֶׁאֵין אָנוּ יוֹדְעִים לְדָרְשָׁהּ, עכ"ל. 
וְעִם הֱיוֹת שֶׁזֶּה הַמַּאֲמָר אֲמָרוּהוּ בְּפֶרֶק הַתְּכֵלֶת <small>(מנחות מה.)</small> עַל פָּרָשַׁת הַקָּרְבָּנוֹת שֶׁבְּדִבְרֵי יְחֶזְקֵאל <small>(מה יח)</small>, עִם כָּל זֶה הִקִּיש הָרַדַ"ק מִמֶּנָּה לְפָרָשׁוֹת אֲחֵרוֹת הַסְּתוּמִים גַּם כֵּן, אַחֲרֵי שֶׁאֵינָם מְפֹרָשִׁים וְיִסְבְּלוּ פֵּרוּשִׁים שׁוֹנִים, עַל כָּרְחֵנוּ נֹאמַר עֲלֵיהֶם גַּם כֵּן שֶׁאֵלִיָּהוּ עָתִיד לְפָרְשָׁם.
גַּם הָרַמְבַּ"ם בָּרִאשׁוֹן מֵהִלְכוֹת בֵּית הַבְּחִירָה <small>(ה"ד)</small> כָּתַב וְזֶה לְשׁוֹנוֹ: בִּנְיַן הֶעָתִיד לְהִבָּנוֹת אַף עַל פִּי שֶׁהוּא כָּתוּב בִּיחֶזְקֵאל אֵינוֹ מְפוֹרָשׁ וּמְבוֹאָר, ע"כ. וְעַל פִּי הַדְּבָרִים הָאֵלֶּה אָמַר שְׁמוּאֵל, 'כְּאִלּוּ אַתֶּם בּוֹנִים בּוֹ', כְּלוֹמַר קְצָת מִמֶּנּוּ. אַחֲרֵי שֶׁאִי אֶפְשָׁר שֶׁיָּבִין כֻּלּוֹ, שֶׁיִּהְיֶה אָז הָעֵסֶק כְּאִלּוּ בָּנָה כֻּלּוֹ רַק בְּמִקְצָת שֶׁיָּבִינוּ, אוֹתוֹ הַמִּקְצָת יִהְיֶה כְּאִלּוּ בְּנָאוֹ.
וְעִם הֱיוֹת שֶׁיֵּשׁ לִדְחֹק זֶה הַדִּקְדּוּק, וְלוֹמַר שֶׁלְּכָךְ אָמַר 'בּוֹנִים בּוֹ' שֶׁהוּא לָשׁוֹן נוֹפֵל עַל לָשׁוֹן 'מִתְעַסְּקִים בּוֹ', עִם כָּל זֶה, הַדִּין דִּין אֱמֶת. וְאִלְמָלֵא לֹא נֶאֱמַר רָאוּי לְאָמְרוֹ, דְּהָכִי מִסְתַּבֵּר דְּדַוְקָא מַה שֶׁיָּבִין יִהְיֶה כְּאִלּוּ בְּנָאוֹ. דְּאֵיךְ יִבְנֶה מַה שֶּׁלֹּא יְבִינוֹ? וּלְכָךְ אַסְמְכִינְהוּ אַלִּישְׁנֵיהּ דְּמִדְרָשׁ. 
וְאַחֲרֵי שֶׁכָּךְ הוּא, שְמַע מִינַּהּ שֶׁצָּרִיךְ שֶׁיִּהְיֶה הָעֵסֶק בַּהֲבָנָה וּבְדִקְדּוּק, דְּאִם לֹא כֵּן אֶלָּא שֶׁהָעֵסֶק בּוֹ בִּקְרִיאָה בְּעָלְמָא סַגִּי, אִם כֵּן הֲרֵי אַף כֻּלּוֹ יָכוֹל לִקְרוֹתוֹ וְלָמָּה לֹא יִהְיֶה כְּאִלּוּ בְּנָאוֹ כֻּלּוֹ? אֶלָּא כְּמוֹ שֶׁאָמַרְנוּ. 
וְכֵן הוּא דִּקְדּוּק לְשׁוֹן מִתְעַסְּקִים וְלֹא אָמַר קוֹרְאִים, אַךְ לְשׁוֹן עֵסֶק דְּבַר טֹרַח, וְזֶהוּ גַּם כֵּן לְשׁוֹן בִּרְכַּת הַתּוֹרָה שֶׁמְּבָרְכִין לַעֲסֹק בְּדִבְרֵי תוֹרָה <sup class="footnote-marker">ה</sup><i class="footnote">עיין ב”ח, אורח חיים מז ג ובט”ז שם סק”א</i>. וְכֵן יוֹרֶה גַּם כֵּן לְשׁוֹן הַנָּבִיא <small>(מג י)</small> וּמָדְדוּ וְגוֹ'.
<b>וְאַחֲרֵי</b> הַדְּבָרִים וְהָאֱמֶת הָאֵלֶּה, גַּם אָנֹכִי הַצָּעִיר לְיָמִים, הַלּוֹחֵךְ בַּעֲפַר רַגְלֵי הַחֲכָמִים, בְּקָרְאִי אֶת הַקְּרִיאָה אֲשֶׁר קָרָא ה' בְּאָזְנֵי הַנָּבִיא לְהַגִּיד לְבֵית יִשְׂרָאֵל שֶׁיִּכָּלְמוּ מֵעֲוֹנוֹתֵיהֶם וְשֶׁיִּמְדְּדוּ אֶת תָּכְנִית וְגוֹ', נָתַתִּי אֶל לִבִּי לִדְרוֹשׁ וְלָתוּר אוּלַי אֶמְצָא מָקוֹם שֶׁיָּדִי מַגַּעַת שָׁם לְהָבִין בְּמִקְצָת מִמֶּנּוּ, כִּי לֹא עָלֵינוּ הַמְּלָאכָה לִגְמֹר וְלֹא לְהִבָּטֵל מִמֶּנּוּ <sup class="footnote-marker">ו</sup><i class="footnote">אבות סוף פ”ב.</i> כְּאָמוּר. וּבְעָבְרִי עָלָיו פַּעֲמַיִם גַּם שָׁלֹשׁ, עַל פִּי פֵּרוּשׁ רֹאשׁ הַמְפָרְשִׁים רַשִׁ"י ז"ל, רָאִיתִי וְהִנֵּה טוֹב מְאֹד לַעֲשׂוֹת הַצּוּרָה בִּתְמוּנָה כְּלָלִית, תִּהְיֶה לְזִכָּרוֹן בֵּין עֵינַי, וְכַמְּצֻוֶּה עָלֵינוּ כְּמוֹ שֶׁכָּתַבְתִּי לְמַעְלָה. וְכַאֲשֶׁר רָאוּהָ אֶצְלִי בְּנֵי גִילִי, הִפְצִירוּנִי לְחָקְקוֹ בְּעֵט בַּרְזֶל וְעֹפָרֶת <sup class="footnote-marker">ז</sup><i class="footnote">עפ”י איוב יט, כד.</i> לְמַעַן יַעֲמֹד יָמִים רַבִּים <sup class="footnote-marker">ח</sup><i class="footnote">עפ”י ירמיהו לב, יד.</i> עַד עֵת קֵץ, וְיִהְיֶה בּוֹ זְכוּת הָרַבִּים, כִּי עֲשָׂרָה נִכְנָסִין לְבֵית הַמִּדְרָשׁ וְאֵינָם שָׂמִים אֶל לִבָּם בְּבִנְיָנָא דִּיחֶזְקֵאל לְקוֹשִׁי הַהֲבָנָה בּוֹ.
וְאָמַרְתִּי בְּלִבִּי לֹא אֶמְנַע טוֹב מִבְּעָלָיו <sup class="footnote-marker">ט</sup><i class="footnote">עפ”י משלי ג, כז.</i>, וְאֵין זֶה כְּנִכְנָס לִפְנִים מִמְּחִצָּתוֹ וּכְעוֹמֵד בִּמְקוֹם גְּדוֹלִים <sup class="footnote-marker">י</sup><i class="footnote">עפ”י חז”ל ד”ר ב, ז.</i> כִּי לֹא יָצָאתִי לָדוּן בַּדָּבָר הֶחָדָשׁ הַזֶּה, רַק לְפָרֵשׁ דִּבְרֵי הַמְפָרֵשׁ אַחֲרֵי שֶׁלֹּא בָּא לִסְתֹּם אֶלָּא לְפָרֵשׁ, לִסְדֹּר פֵּרוּשׁוֹ בְּאֹפֶן יִהְיֶה נָקֵל לַהֲבִינוֹ כַּאֲשֶׁר עֵינֵיכֶם תֶּחֱזֶינָה מֵישָׁרִים. וּלְכָךְ אֵין כָּל זֶה שֶׁיֹּאמַר עָלָיו שֶׁהוּא מָקוֹם לְהִתְגַּדֵּר בּוֹ <sup class="footnote-marker">יא</sup><i class="footnote">עפ”י חז”ל חולין ז.</i>, וַאֲשֶׁר קָטָנָם עָבָה מִמָּתְנִי <sup class="footnote-marker">יב</sup><i class="footnote">עפ”י מל”א יב, י.</i> הַכֹּל פֶּתַח פָּתוּחַ לִפְנֵיהֶם. יָדַעְתִּי כִּי לָהֶם אֵין צֹרֶךְ בְּכָל אֲשֶׁר עָשִׂיתִי, רַק אֶל נַעֲרֵי בְנֵי יִשְׂרָאֵל שָׁלַחְתִּי אֶת יָדִי. עַל כֵּן חֲדַל לְךָ הַקּוֹרֵא לְהַעֲלוֹת עַל לִבְּךָ וְלוֹמַר כִּי לִכְבוֹדִי אוֹ לִכְבוֹד בֵּית אַבָּא עָשִׂיתִי זֹאת, רַק לְהַפְצָרַת הַחֲבֵרִים הַמַּקְשִׁיבִים לְקוֹל הַקּוֹרֵא לְקַבֵּל הָאֱמֶת מִמִּי שֶׁאֲמָרוֹ <sup class="footnote-marker">יג</sup><i class="footnote">לשון הרמב”ם בהקדמתו לשמונה פרקים, ובמגן אבות להרשב”ץ פ”ד מ”כ כתב וכבר אמרו קבל כו’.</i>. וְיָצָאתִי בָּזֶה יְדֵי חוֹבָתִי לְהָסִיר מֵעָלַי הַתְּלוּנָה,
וְאָשִׁיב לְהַרְאוֹת לְעֵין הַקּוֹרֵא מַה מְּלַאכְתִּי, וּלְהוֹדִיעַ אֶת אֲשֶׁר אֲנִי עֹשֶׂה.
וּכְבָר הוֹדַעְתִּי נֶאֱמָנָה כִּי נָשׁוּב נִבְנֶה עַל פִּי פֵּרוּשׁ רַשִׁ"י ז"ל רֹאשׁ הַמְפָרְשִׁים, גַּם כִּי הוּא מַסְכִּים אֶל הַמִּשְׁנָה שֶׁל בִּנְיַן בַּיִת שֵׁנִי. שֶׁכֵּן מָצִינוּ חֲזַ"ל בְּשָׁלֹשׁ מְקוֹמוֹת שׁוֹמְרִים <sup class="footnote-marker">יד</sup><i class="footnote">לשון מליצי, והכונה שבשלשה מקומות אלו בנו בבית שני עפ”י צורת בית העתיד. ועיין מ”ש רבינו בפתיחה על משניות מדות ושם בתחילת פ”ג.</i> בִּנְיָנָא דִּיחֶזְקֵאל, בְּפִשְׁפְּשֵׁי שַׁעַר הַהֵיכָל <small>(פ"ד מ"ב, תמיד פ"ג מ"ז)</small> וּבְמִדּוֹת הַמִּזְבֵּחַ <small>(מדות פ"ג מ"א)</small> וּבַחֲצֵרוֹת קְטֻרוֹת <small>(שם פ"ב מ"ה)</small>. וְכַיּוֹצֵא בָּזֶה נִמְצָא בְּדִבְרֵי הָרַדַ"ק <small>(יחזקאל מה ה סד"ה וקומה)</small> בְּעִנְיַן חוֹמָה מִזְרָחִית שֶׁל הַר הַבַּיִת, וּכְמוֹ שֶׁיָּבֹא בִּדְבָרֵינוּ בַּהֲגִיעֵנוּ לְשָׁם (פתיחה) בְּאִם יִרְצֶה ה' ב"ה.
גַּם הָרַמְבַּ"ם ז"ל כָּתַב בְּפ"א מִבֵּית הַבְּחִירָה <small>(ה"ד)</small>: אַנְשֵׁי בַּיִת שֵׁנִי [וְגוֹ'] בִּימֵי עֶזְרָא בְּנָאוּהוּ כְּבִנְיַן שְׁלֹמֹה וּמֵעֵין הַמְּפֹרָשׁ בִּיחֶזְקֵאל כוּ', עכ"ל. וְלֹא בְּנָאוּהוּ כֻּלּוֹ כְּכָל תַּבְנִית בִּנְיַן יְחֶזְקֵאל, לְפִי שֶׁיָּדְעוּ עַל פִּי הַנְּבִיאִים שְבֵּינֵיהֶם שֶׁאֵין עַתָּה עֵת הַבִּנְיָן הַהוּא. וְזֶהוּ שֶׁנִּמְצָא בְּפֵרוּשׁ רַשִׁ"י ז"ל בְּקַפִּיטָל מ"ג <small>(יא ד"ה וישמרו)</small> רְאוּיָה הָיְתָה בִּיאָה שְׁנִיָּה שֶׁל עֶזְרָא כְּבִיאָה רִאשׁוֹנָה שֶׁל יְהוֹשֻׁעַ לָבוֹא בִּזְרוֹעַ וּבְנֵס כִּדְדָרְשִׁינַן <small>(ברכות ד.)</small> "עַד יַעֲבֹר" <small>(שמות טו, טז)</small>. וּבִנְיָן זֶה מֵאָז הָיָה רָאוּי לָהֶם כְּשֶׁעָלוּ מִן הַגּוֹלָה לִגְאֻלַּת עוֹלָם, אֶלָּא שֶׁגָּרַם הַחֵטְא שֶׁלֹּא הָיְתָה תְּשׁוּבָתָם הוֹגֶנֶת כוּ'. 
הִנֵּה שֶׁמִּן הַדִּין הָיָה לִבְנוֹת כָּךְ, וְשֶׁתִּהְיֶה גְּאֻלָּתָם גְּאֻלַּת עוֹלָם, אִלּוּ זָכוּ. אֲבָל כְּשֶׁלֹּא זָכוּ, לֹא הָיוּ רַשָּׁאִין לִבְנוֹת זֶה הַבִּנְיָן כְּלָל, לְפִי שֶׁזֶּה הַבִּנְיָן מְיֻעָד וּמוּכָן דַּוְקָא לִגְאֻלַּת עוֹלָם, שֶׁכְּשֶׁיִּבָּנֶה בַּתָּכְנִית הַזֹּאת תִּהְיֶה הַכָּבוֹד חוֹנֶה שָׁם עַד עוֹלָם. 
וְזֶהוּ שֶׁאָמַר בְּעִנְיַן הַבִּנְיָן <small>(יחזקאל מג, ט)</small> וְשָׁכַנְתִּי בְתוֹכָם לְעוֹלָם. וּלְכָךְ כְּשֶׁלֹּא הָיוּ רְאוּיִים שֶׁתִּשְׁרֶה הַשְּׁכִינָה בֵּינֵיהֶם בְּבַיִת שֵׁנִי לֹא הָיוּ רַשָּׁאִים לִבְנוֹתוֹ בְּדוֹמֶה לוֹ לְגַמְרֵי, אֲבָל בְּנָאוּהוּ דּוֹמֶה בְּמִקְצָת מִמֶּנּוּ, אַחֲרֵי שֶׁנְּבוּאָתוֹ הָיְתָה רְאוּיָה לִהְיוֹת בָּעֵת הַהִיא, וְשֶׁיִּהְיֶה לָהֶם הֲכָנָה בְּמִקְצָת בְּאִם הָיוּ זוֹכִים לַעֲשׂוֹת תְּשׁוּבָה הוֹגֶנֶת.
וּלְכָךְ פֵּרְטוּ חז"ל בְּג' מְקוֹמוֹת אֵלּוּ שֶׁהָיָה בִּנְיָנָם מִבִּנְיָנָא דִּיחֶזְקֵאל, שֶׁהֵם בְּג' חֶלְקֵי הַמִּקְדָּשׁ שֶׁנֶּחְלַק לְג' חֲלָקִים, הָעֲזָרָה הַחִיצוֹנָה וְהָעֲזָרָה הַפְּנִימִית וְהַבַּיִת בְּעַצְמוֹ, שֶׁהֵם כְּנֶגֶד ג' חֶלְקֵי הָעוֹלָם, מַה שֶּׁתַּחַת גַּלְגַּל הַיָּרֵחַ וְהַגַּלְגַּלִּים וּמֶרְכֶּבֶת כִּסֵּא כְבוֹדוֹ. וְהַמִּקְדָּשׁ מְקַשֵּׁר חֶלְקֵי הָעוֹלָם, אֶחָד בְּאֶחָד יִגַּשׁוּ, וְרוּחַ זָר וְטָמֵא בַּל יַעֲבֹר בָּם, <sup class="footnote-marker">טו</sup><i class="footnote">עפ”י איוב מא, ח. </i> וְאֵין כָּאן מָקוֹם זֶה לְהַאֲרִיךְ בּוֹ. אַךְ מָצָאנוּ רָאִינוּ שֶׁבְּנָאוּהוּ בּוֹנֵי בַּיִת שֵׁנִי בְּכָל אֶחָד מֵחֶלְקֵי הַמִּקְדָּשׁ דּוֹמֶה לְבִנְיַן בֵּית עוֹלָמִים.
בְּחֵלֶק הָעֲזָרָה הַחִיצוֹנָה בְּנָאוֹ הַחֲצֵרוֹת קְטֻרוֹת, וּבַעֲזָרָה הַפְּנִימִי הַמִּזְבֵּחַ, וּבַבַּיִת עַצְמוֹ פִּשְׁפְּשֵׁי הַשְּׁעָרִים, כָּל זֶה כְּדֵי שֶׁיִּהְיֶה לָהֶם קְצָת קִשּׁוּר וַהֲכָנָה אֶל הֶעָתִיד הַמְעֻתָּד לְהִבָּנוֹת. וְאַף עַל פִּי שֶׁהָיוּ עוֹד מְקוֹמוֹת זוּלַת אֵלּוּ הַשְּׁלֹשָׁה שֶׁנִּבְנוּ גַּם כֵּן דּוֹמֶה לְשֶׁל עָתִיד, כְּמוֹ שֶׁנִּזְכּוֹר בְּתוֹךְ הַבָּאִים. מִכָּל מָקוֹם פֵּרְטוּ רַבּוֹתֵינוּ זִכְרוֹנָם לִבְרָכָה אֵלּוּ הַשְּׁלֹשָׁה לִרְמוֹז לָנוּ שֶׁבְּכָל חֶלְקֵי הַמִּקְדָּשׁ בְּנָאוֹ דּוֹמֶה לְשֶׁל עָתִיד.
וּלְכָךְ שַׂמְנוּ לְנֹכַח פָּנֵינוּ וּלְנֶגֶד עֵינֵינוּ, אֶת פֵּרוּשׁ רַשִׁ"י הַמַּסְכִּים הַמִּקְרָא עִם הַמִּשְׁנָה בְּכָל מַה דְּאֶפְשָׁר. וּמֵאֲשֶׁר רָאִיתִי כִּי קוֹשִׁי הֲבָנַת הַבִּנְיָן הוּא מִמַּה שֶּׁאֵינוֹ לְסֵדֶר הַבִּנְיָן, אַךְ הַנָּבִיא מְדַלֵּג מֵעִנְיָן לְעִנְיָן, לְכָךְ כָּתַבְתִּי וְהָלַכְתִּי מִשַּׁעַר אֶל שַׁעַר, וּמִפִּנָּה לְפִנָּה, וּמֵעִנְיָן לְעִנְיָן, כְּפִי סֵדֶר הַבִּנְיָן וּמִמֶּנּוּ וּמִתּוֹכוֹ יוּבְנוּ הַמִּקְרָאוֹת בְּנָקֵל. עַל דֶּרֶךְ שֶׁכָּתַב רַשִׁ"י ז"ל בְּפָרָשַׁת וְאַתָּה תְּצַוֶּה בְּפָסוּק וְעָשׂוּ אֶת הָאֵפֹד <small>(שמות כח ו)</small>, אִם בָּאתִי לְפָרֵשׁ מַעֲשֵׂה הָאֵפֹד וְהַחֹשֶׁן עַל סֵדֶר הַמִּקְרָאוֹת הֲרֵי פֵּרוּשָׁן פְּרָקִים וְיִשְׁגֶּה הַקּוֹרֵא בְּצֵירוּפָן, לְכָךְ אֲנִי כּוֹתֵב מַעֲשֵׂיהֶם כְּמוֹת שֶׁהוּא, לְמַעַן יָרוּץ הַקּוֹרֵא בּוֹ, ואח"כ אֲפָרֵשׁ עַל סֵדֶר הַמִּקְרָאוֹת, עכ"ל. 
וּמִפְּנֵי שֶׁסִּדֵּר הַמִּקְרָא מְפֹרָשׁ בְּפֵרוּשׁ רַשִׁ"י, אֵין לָנוּ צֹרֶךְ לְהַכְפִּיל הַפֵּרוּשׁ, כִּי יוּבַן הַכֹּל מִתּוֹךְ דְּבָרֵינוּ. וּמִכָּל מָקוֹם הִצַּבְתִּי צִיּוּנִים בְּגִלְיוֹן הַדַּף לְהַרְאוֹת מְקוֹם הַמִּקְרָא שֶׁאָנוּ בְּבֵיאוּרוֹ אַיֵּה מְקוֹמוֹ בְּאֵיזֶה קַפִּיטָל וּבְכַמָּה מֵהַקַּפִּיטְל.
וּלְעוּמַת זֹאת עָשִינוּ מַרְאֶה מְקוֹם הַפְּסוּקִים כְּפִי סִדּוּרָם בַּכָּתוּב, אֶחָד לְאֶחָד, אַיֵּה הַמָּקוֹם שֶׁיִּתְפָּרֵשׁ בּוֹ בְּאֵיזֶה סִימָן מִסִּימָנֵי קֻנְטְרֵסִים אֵלּוּ, כִּי עָשִׂיתִי סִמָּנִיּוֹת בְּכָאן. וּלְעֻמָּתוֹ בַּתְּמוּנָה הַכְּלָלִית שֶׁדְּפַסְנוּהוּ <sup class="footnote-marker">טז</sup><i class="footnote">מפאת חוסר האפשרויות בזמן ההוא, התמונה שצייר רבינו לא נדפסה בתוך הספר אלא כנספח לו. היא מופיעה בסוף מהדורא זה כמוסף מקופל.</i> צוּרַת כָּל הַבִּנְיָן בְּיַחַד, עָשִׂינוּ כְּמוֹ כֵן סִמָּנִים בְּסֵדֶר א"ב וְכוּ'. וּבַמָּקוֹם שֶׁתִּמְצָא בְּכָאן בְּמָשָׁל סִימָן א' הוּא בֵּיאוּר הַצּוּרָה הַנִּסְמֶנֶת בַּתְּמוּנָה הַהִיא גַּם כֵּן בְּסִימָן א', וּמִמֶּנּוּ תַּקִּישׁ לְכָל הַסִּמָּנִים עַד גְּמִירָא.
גַּם נִכְתֹּב מַה שֶּׁצָּרִיךְ תִּקּוּן בְּפֵרוּשׁ רַשִׁ"י ז"ל מֵהַטָּעֻיּוֹת הַנִּמְצָאִים בּוֹ. זֹאת וְעוֹד אַחֶרֶת, נְדַלֵּג מֵעִנְיַן בִּנְיָן זֶה הֶעָתִיד, לְעִנְיַן בִּנְיַן שְׁלֹמֹה עָלָיו הַשָּׁלוֹם, וְנִכְתֹּב גַּם כֵּן תִּקּוּנֵי הַטָּעֻיּוֹת שֶׁלְּשָׁם, וּלְפִי שֶׁרָאִינוּ בַּבִּנְיַן הַהֹוֶה הֱיוֹת "בֵּית יַעַר הַלְּבָנוֹן" <small>(מל"א ז ב)</small> "וְהַמְּכוֹנוֹת", <small>(מל"א ז כז)</small> קֹשִׁי הַהֲבָנָה בָּהֶם, נִכְתֹּב גַּם פֵּרוּשֵׁיהֶם בִּקְצָרָה.
וְהַנֹטֶה כַּשַּׂלְמָה אוֹרָה<sup class="footnote-marker">יז</sup><i class="footnote">עפ”י תהלים קד, ב.</i>
וְנָתַן לָנוּ זֹאת הַתּוֹרָה
אַרוּכָה בַּכֹּל וּשְׁמוּרָה<sup class="footnote-marker">יח</sup><i class="footnote">עפ”י שמ”ב כג, ה.</i>
וְחַטָּאִים בַּדֶּרֶךְ מוֹרָה<sup class="footnote-marker">יט</sup><i class="footnote">עפ”י תהלים כה, ח</i>.
יוֹרֵנִי וְיִתְמֹךְ לִבִּי בְּקַלָּה וַחֲמוּרָה
בְּבִנְיַן בֵּית הַבְּחִירָה<br>וְתֶחֱזֶינָה עֵינֵינוּ הַכָּבוֹד בּוֹ שׁוֹרָה.
דִּבְרֵי נִתְעָב וְנֶאֱלָח הַחֹמֶר וְהַצּוּרָה
כּוֹתֵב לִכְבוֹד בְּנֵי הַחֲבוּרָה
אֲשֶׁר אַהֲבָתָם בְּלִבּוֹ כִּיקוֹד אֵשׁ בּוֹעֵרָה
<b>יוֹם טוֹב </b>הַנִּקְרָא לִיפְּמַן בֶּן הָרַ"ר <b>נָתָן</b> זלה"ה <b>לֵוִי הֶעלִיר</b> מִק"ק וַלֶרְשְׁטֵיין עִיר מוֹלַדְתִּי 
וּבְעִיר שֶׁל סוֹפְרִים וַחֲכָמִים נִתְיַשַּׁבְתִּי<br>קְהִלָּה קְדוֹשָׁה וּמְפוֹאָרָה<br>רַבָּתִי עַם כְּרַךְ גָּדוֹל וּבִירָה<br>שָׁם חָקַקְתִּי זֹאת בַּמְּחוֹגָה<br>נִקְרֵאת הִיא בְּשֵׁם פְּרָאגָא.

פתח דבר

<b>"כֹּה </b> אָמַר ה' אֱלֹקִים: גֵּה <sup class="footnote-marker">א</sup><i class="footnote">גֵּה כְּמוֹ זֶה.</i> גְבוּל אֲשֶׁר תִּתְנַחֲלוּ אֶת הָאָרֶץ וְגוֹ', וּנְחַלְתֶּם אוֹתָהּ אִישׁ כְּאָחִיו" <small>(יחזקאל מז, יג-יד)</small>. כִּי לֹא כַחֲלֻקָּה הָרִאשׁוֹנָה אִישׁ לְפִי פְקֻדָּיו, אֶלָּא עַכְשָׁיו כָּל הַשְּׁבָטִים שָׁוִין, וּכְמִין שׁוּרַת הַכֶּרֶם. כָּל חֵלֶק וְחֵלֶק מִן הַגְּבוּל מִזְרָח וְעַד יָם אוֹקְיָנוֹס <sup class="footnote-marker">ב</sup><i class="footnote">בדרך כלל מפרשים שהים הגדול בתורה לגבי גבולות הארץ הוא הים הסמוך לארץ ישראל שהוא נקרא הים התיכון. ועיין גיטין (ח.) דעת רבי יהודה שא”י נמשך עד ים אוקינוס וברש”י ותוס’ שם, ועיין רש”י יחזקאל (מח א) הביא מה שייסד ר”א הקליר בפייט (כי אקח מועד סילוק ב’ דחג הסוכות) שהחלוקה כאן הוא עד ים אוקיינוס, ותמה עליו כנ”ל. ועיין ברש”י (שם ח) כתב בפשיטות דגבול מערב הוא עד ים אוקיינוס ובהקדמתו כתב רבינו שבנה פירושו על פרש”י.</i> לַמַּעֲרָב כְּמוֹ שֶׁמְּפוֹרָשׁ בָּעִנְיָן <small>(שם טו-כ)</small>, וְאֵין שְׁנֵי שְׁבָטִים בִּרְצוּעָה אַחַת. 
וְכָתַב הָרִי"א <small>[אברבנאל]</small> שֶׁאָמַר הַכָּתוּב <small>(שם יד)</small> "וּנְחַלְתֶּם אוֹתָהּ אִישׁ כְּאָחִיו אֲשֶׁר נָשָׂאתִי אֶת יָדִי לְתִתָּהּ לַאֲבוֹתֵיכֶם", רָצָה בָּזֶה; שֶׁלֹּא יִתְלוֹנְנוּ מִזֶּה מִפְּנֵי הַחֲלֻקָּה הָרִאשׁוֹנָה. כִּי הוּא יִתְבָּרֵךְ לֹא נִשְׁבַּע לָתֵת אֶת הָאָרֶץ לְאוֹתָם שֶׁנְּחָלוּהָ בָּרִאשׁוֹנָה, אֲבָל נָשָׂא אֶת יָדוֹ לָתֵת לַאֲבוֹתֵיהֶם, רוֹצֶה לוֹמַר אַבְרָהָם יִצְחָק וְיַעֲקֹב, וְיַחַס אֶחָד יֵשׁ לְכָל שֵׁבֶט וְשֵׁבֶט עִם הָאָבוֹת הָהֵם, ע"כ.
<b>וְרוֹחַב</b> כָּל רְצוּעָה, שָׁנִינוּ בְּסִפְרִי פָּרָשַׁת הַאֲזִינוּ <small>(על הפסוק דברים לב, יב)</small> מַה תַּלְמוּד לוֹמַר "יְהוּדָה אֶחָד" <small>(יחזקאל מח, ז)</small>, "דָּן אֶחָד" <small>(שם א)</small>, "אָשֵׁר אֶחָד" <small>(שם, ב)</small> מְלַמֵּד שֶׁעֲתִידִים יִשְׂרָאֵל לִטּוֹל אֹרֶךְ מִן מִזְרָח לְמַעֲרָב בְּרֹחַב כ"ה אֶלֶף קָנִים שֶׁהֵם ע"ה מִילִין. וּמֵהֵיכָן לָמְדוּ הַשִּׁעוּר הַזֶּה? מִן הַתְּרוּמָה שֶׁהִיא כְּאַחַד הַחֲלָקִים הַלָּלוּ, שֶׁנֶּאֱמַר בַּתְּרוּמָה <small>(יחזקאל מח, ח)</small> "כְּאַחַד הַחֲלָקִים". וְהַתְּרוּמָה הִיא בְּרֹחַב כ"ה אֶלֶף קָנִים כְּמוֹ שֶׁמְּפֹרָשׁ בָּעִנְיָן <small>(שם)</small> וְהַקָּנֶה הוּא שֵׁשׁ אַמּוֹת בְּאַמָּה שֶׁהִיא אַמָּה וָטֹפַח. 
כְּלוֹמַר, שֶׁהִיא אַמָּה קְטַנָּה בַּת חֲמִשָּׁה טְפָחִים וְעוֹד טֶפַח. בֵּין הַכֹּל שִׁשָּׁה טְפָחִים, כְּמוֹ שֶׁכָּתוּב <small>(יחזקאל מ, ה)</small> "וּבְיַד הָאִישׁ קְנֵה הַמִּדָּה שֵׁשׁ אַמּוֹת בָּאַמָּה וָטֹפַח". נִמְצֵאתָ לָמֵד כ"ה אֶלֶף קָנִים הוּא ק"נ אֲלָפִים אַמּוֹת, וְכָל ב' אֲלָפִים אַמָּה הוּא מִיל, הֲרֵי רוֹחַב כָּל רְצוּעָה ע"ה מִילִין וְעַיֵּן בְּסִימָן פ'.
<b>"וְאֵלֶּה</b> שְׁמוֹת הַשְּׁבָטִים אֲשֶׁר מִקְצֵה צָפוֹנָה [וגו'] דָּן [וגו'] אָשֵׁר [וגו'] נַפְתָּלִי [וגו'] מְנַשֶּׁה [וגו'] אֶפְרַיִם [וגו'] רְאוּבֵן [וגו'] יְהוּדָה [וגו']. וְעַל גְּבוּל יְהוּדָה מִפְּאַת קָדִים עַד פְּאַת יָמָּה תִּהְיֶה הַתְּרוּמָה אֲשֶׁר תָּרִימוּ חֲמִשָּׁה וְעֶשְׂרִים אֶלֶף רֹחַב וְאֹרֶךְ, כְּאַחַד הַחֲלָקִים מִפְּאַת קָדִימָה עַד פְּאַת יָמָּה, וְהָיָה הַמִּקְדָּשׁ בְּתוֹכוֹ". "הַתְּרוּמָה אֲשֶׁר תָּרִימוּ לַה' ", רְצוֹנוֹ לוֹמַר לְמִקְדַּשׁ ה', הִיא בִּרְצוּעָה זוֹ שֶׁאֵצֶל יְהוּדָה שֶׁנִּקְרֵאת בִּכְלָלָהּ תְּרוּמָה, כְּמוֹ שֶׁיִּתְבָּאֵר בְּסוֹף הַחִבּוּר <small>(סימן פ)</small>. וּבְאֶמְצָעָהּ <sup class="footnote-marker">ג</sup><i class="footnote">צ”ע מה הכוונה בזה. האם הכוונה שהר הבית והמקדש הם בדיוק במרכז בין מזרח למערב? שהרי לפי זה יתכן שמקום המקדש דלעתיד לא יהיה במקום הנבחר בהר הבית? ועיין ברמב”ם הלכות בה”ב פ”א ה”ג שכתב וז”ל: ואין שם בית לדורי הדורות אלא בירושלים ובהר המוריה וכו’. ועיין פרש”י פמ”ח ח, ליישב האיך תהיה ירושלים במקומה עפ”י מה שנ”ל דהחלוקה הוא עד ים אוקיינוס, ומה שהעיר ע”ז ברש”ש, ב”ב קכ”ב ע”א ד”ה ואגב.</i> שֶׁמִּמִּזְרָח לַמַּעֲרָב, וּבְמֵצָר הַצָּפוֹן שֶׁל הַתְּרוּמָה הַגְּדוֹלָה, יָרִימוּ אֹרֶך חֲמִשָׁה וְעֶשְׂרִים אֶלֶף קָנִים מִמִּזְרָח לְמַעֲרָב, וְרֹחַב עֲשֶׂרֶת אֲלָפִים קָנִים מִצָּפוֹן לְדָרוֹם <small>(יחזקאל מח, א-ט)</small>, "וּבוֹ יִהְיֶה הַמִּקְדָּשׁ קֹדֶשׁ קָדָשִׁים" <small>(יחזקאל מה, ג)</small>.
<b>"חֲמֵשׁ</b> מֵאוֹת בַּחֲמֵשׁ מֵאוֹת מְרֻבַּע סָבִיב" <small>(יחזקאל מה, ב)</small> בִּקְנֵה הַמִּדָּה סָבִיב, וְהוּא הֶקֵּף הַר הַבַּיִת הַמַּקִּיף כָּל הַמִּקְדָּשׁ כְּמוֹ שֶׁיְּבֹאָר בע"ה. וְהַנּוֹתָר עַל זֶה הַהֶקֵּף מִזֶּה וּמִזֶּה, יִתְבָּאֵר בְּסוֹף הַחִבּוּר <small>(סימן ע"ז)</small> בְּעֶזְרַת הַצּוּר וִישׁוּעָתוֹ.
<b>"וְעַתָּה </b> רְאֵה בְעֵינֶיךָ וּבְאָזְנֶיךָ שְׁמָע וְשִׂים לִבְּךָ לְכֹל אֲשֶׁר אֲנִי מַרְאֶה אוֹתָךְ [וְגוֹ']. וְהִנֵּה חוֹמָה [וְגוֹ'] סָבִיב סָבִיב" <small>(יחזקאל מ, ד-ה)</small> אֵלּוּ הַחֲמֵשׁ מֵאוֹת קָנִים עַל חֲמֵשׁ מֵאוֹת קָנִים שֶׁזָּכַרְנוּ, וְהוּא חוֹמַת הַר הַבַּיִת. 
"וַיָּמָד אֶת רֹחַב הַבִּנְיָן" <small>(שם ה)</small> כְּלוֹמַר עוֹבִי הַחוֹמָה, "קָנֶה אֶחָד, וְקוֹמָה קָנֶה אֶחָד" <small>(שם)</small> שֶׁחוֹמָה זוֹ הָיְתָה נְמוּכָה, [כְּמוֹ] שֶׁשָּׁנִינוּ <small>(מידות פ"ב מ"ד)</small> כָּל הַכְּתָלִים שֶׁהָיוּ שָׁם הָיוּ גְּבוֹהִים חוּץ מִכֹּתֶל מִזְרָחִי, שֶׁהַכֹּהֵן הַשֹּׂרֵף אֶת הַפָּרָה עוֹמֵד בְּהַר הַמִּשְׁחָה [וְ]רוֹאֶה פֶּתַח הַהֵיכָל כוּ'. כֵּן כָּתַב רַשִׁ"י ז"ל. אַף עַל פִּי שֶׁיֵּשׁ לְהָבִין מִפְּשַׁט הַכָּתוּב שֶׁסְּבִיב כָּל הַר הַבַּיִת חוֹמָה זוֹ נְמוּכָה, לֹא בִּלְבַד לַמִּזְרָח. אָכֵן, מֵאַחַר שֶׁבְּנֵי בַּיִת שֵׁנִי בְּנָאוּהוּ בְּמִקְצָת דּוֹמֶה לְזֶה הַבִּנְיָן, כְּמוֹ שֶׁהֶאֱרַכְנוּ בַּהַקְדָּמָה, לָכֵן הֵבִיא רַשִׁ"י זוֹ הַמִּשְׁנָה כְּצוּרָתָהּ, וְלֹא חִלֵּק בֵּין בִּנְיָן לְבִנְיָן, [מֵ]אַחַר שֶׁאֶפְשָׁר לְפָרֵשׁ הַכָּתוּב מַסְכִּים לַבִּנְיָן הַהוּא, שֶׁהֲרֵי בַּמִּזְרָח הָיָה עוֹמֵד שֶׁנִּלְמַד מֵעִנְיָנוֹ.
<b>וְכֵן</b> כָּתַב הָרַדַ"ק ז"ל, <small>(סד"ה וקומה)</small> וְזֶה לְשׁוֹנוֹ: וְזֶה שֶׁהוּא אוֹמֵר חוּץ מִכֹּתֶל מִזְרָחִי, אוֹמֵר בְּחוֹמַת הַר הַבַּיִת שֶׁהִיא חִיצוֹנָה, וְעוֹלֵי גוֹלָה עָשׂוּ הַבִּנְיָן בַּדְּמוּת שֶׁהֶרְאָהוּ בְּבִנְיַן יְחֶזְקֵאל הֶעָתִיד בִּקְצָת הַדְּבָרִים. וְאַף עַל פִּי שֶׁמַּשְׁמָעוּת הַכָּתוּב כִּי כָּל הַחוֹמָה הָיְתָה שְׁפָלָה סָבִיב, שֶׁלֹּא יִיחֵד כֹּתֶל מִזְרָחִי, אֶלָּא אָמַר בִּסְתָם וְקוֹמָה קָנֶה אֶחָד, עכ"ל.
<b>וּלְדַעַת</b> הָרִ"י אַבַּרְבַּנְאֵל הָיְתָה הַחוֹמָה שֶׁבַּכָּתוּב סָבִיב סָבִיב נְמוּכָה, שֶׁכָּתַב וְז"ל: וְהָיָה זֶה לְיוֹפִי וְנוֹי, שֶׁמִּחוּץ יֵרָאֶה כָּל בִּנְיַן בֵּית הַמִּקְדָּשׁ וְלֹא יַעֲלִימֵהוּ הַחֹמָה הַהִיא, עכ"ל. וְיָכוֹל לִהְיוֹת כָּךְ, דְּזִיל בָּתַר טַעֲמָא, דִּבְמַתְנִיתִין הַטַּעַם שֶׁהָיוּ הַכְּתָלִים נְמוּכִין מִשּׁוּם הַכֹּהֵן הַשֹּׂרֵף אֶת הַפָּרָה וְכוּ'. וְהָא לֵיתָא בְּשֶׁל עָתִיד, דְּאִלּוּ הָתָם שָׁנִינוּ <small>(מידות פ"ב מ"ג)</small> י"ב מַעֲלוֹת <small>(בְּעֶזְרַת)</small> [לְעֶזְרַת] נָשִׁים, וְכָל הַמַּעֲלוֹת שֶׁהָיוּ שָׁם רוּם מַעֲלָה חֲצִי אַמָּה <small>(שם)</small> הֲרֵי ו' אַמּוֹת גּוֹבַהּ עֶזְרַת נָשִׁים מֵהַר הַבַּיִת. וְט"ו מַעֲלוֹת [לְעֶזְרַת] יִשְׂרָאֵל <small>(שם מ"ה)</small> הֲרֵי י"ג וּמֶחֱצָה, וְהַדּוּכָן [עִם הַמַּעֲלָה] ב' אַמּוֹת וּמֶחֱצָה <small>(שם מ"ו)</small> וְי"ב מַעֲלוֹת הָאוּלָם <small>(שם פ"ג מ"ו)</small>. הֲרֵי בֵּין הַכֹּל כ"ב אַמָּה, וְגוֹבַהּ חֲלַל כָּל שַׁעֲרֵי הַר הַבַּיִת רַק כ' אַמָה <small>(שם פ"ב מ"ג)</small> וַעֲלֵיהֶם כְּמִין חוֹמָה <small>(שם)</small>. הֲרֵי שֶׁלֹּא יוּכַל לִרְאוֹת מִפֶּתַח הַר הַבַּיִת אֶת פֶּתַח הַהֵיכָל לְפִי שֶׁפֶּתַח הָהֵיכָל מִפְּנֵי גָּבְהוֹ יָבֹא כְּנֶגֶד הַבִּנְיָן שֶׁעַל הַשַּׁעַר שֶׁל הַר הַבַּיִת. וּלְפִיכָךְ עֲשָׂאוּ בְּנֵי בַּיִת שֵׁנִי אוֹתָהּ [חוֹמָה] שֶׁל מִזְרָח נְמוּכָה. 
אֲבָל בְּהַךְ דִּלֶעָתִיד כְּתִיב <small>(יחזקאל מ, לד)</small> בְּעֶזְרַת יִשְׂרָאֵל שְׁמֹנֶה מַעֲלוֹת, חָסֵר אִם כֵּן ז' מַעֲלוֹת שֶׁהוּא ג' אַמּוֹת וּמֶחֱצָה. וְאִם כֵּן הָא דַּהֲוָה הָכָא נְמוּכָה לֹא מִשּׁוּם כֹּהֵן הַשֹּׂרֵף הוּא, אֶלָּא דְּטַעֲמָא אַחֲרִינָא כְּמוֹ שֶׁכָּתַב הָרִי"א ז"ל, וְלָא פְּלוּג בֵּין מִזְרָח לְרוּחוֹת אֲחֵרוֹת.
אֶלָּא דְּאִכָּא לְמֵימַר דְּהַמִּזְבֵּחַ <sup class="footnote-marker">ד</sup><i class="footnote">מקום המזבח אינו משתנה לעולם כמ”ש רבינו לקמן, אולם מדות הבית לעתיד ישתנו, ונמצא שמקום הפתח ישתנה.</i> הָיָה כֻּלּוֹ לִפְנֵי הַהֵיכָל כְּמוֹ שֶׁנוֹכִיחַ <sup class="footnote-marker">ה</sup><i class="footnote">שאפילו למ”ד בבית שני מזבח כולו בדרום מ”מ לעתיד תהיה חצר הפנימית קטנה ברחבה מבית שני ונמצא המזבח משוך נגד פתחו של היכל ומכסה הפתח.</i> בְּסִימָן מ"ג, וְעוֹלֶה ג' אַמּוֹת עַל מַעֲלוֹת הָאוּלָם, שֶׁהַמִּזְבֵּחַ גָּבְהוֹ ט' אַמּוֹת מִלְּבַד הַקְּרָנוֹת <small>(זבחים נד)</small>. יַעֲלֶה גַּם כֵּן בֵּין הַכֹּל כ"א אַמּוֹת וּמֶחֱצָה. וְעוֹד שֶׁלֹּא נִתְפָּרֵשׁ בַּכָּתוּב <sup class="footnote-marker">ו</sup><i class="footnote">וא”כ יתכן שיהיו באולם, או בעז”נ, יותר מי”ב מעלות שהיו בבית שני, וישלימו מה שבעזרת ישראל ישנן פחות מבית שני. ועיין ברש”י פרק מ פסוק ו ופסוק מט שכתב (רבינו הביאו לקמן סימן ב) שהיו י”ב מעלות. וצ”ע.</i> כַּמָּה מַעֲלוֹת לְעֶזְרַת נָשִׁים <sup class="footnote-marker">ז</sup><i class="footnote">היינו משער המזרחי. שהרי בשער הצפוני כתב רבינו, לקמן בסוף סימן ט, שעליו דיבר הכתוב ובמעלות שבע יעלו בו (מ, כב).</i> וּבָאוּלָם. וְאֶפְשָׁר שֶׁמָּה שֶׁחָסֵר בְּעֶזְרַת יִשְׂרָאֵל נִתְמָלֵא בְּעֶזְרַת נָשִׁים וּבְאוּלָם. וְאִם כֵּן יֵשׁ לָנוּ עוֹד טַעַם הַמִּשְׁנָה גַם כֵּן בַּכָּתוּב, וְיִשָּׁאֵר לָנוּ דַעַת רַשִ"י וְרַדַ"ק לְהַסְכִּים הַכָּתוּב עִם הַמִּשְׁנָה שֶׁלֹּא הָיְתָה נְמוּכָה אֶלָא בְּמִזְרָחָה.
<b>הִתְבָּאֵר</b> כִּי גָּדוֹל יִהְיֶה הֶקֵּף הַר הַבַּיִת שֶׁל עָתִיד תוב"ב מִמַּה שֶּׁהָיָה בְּבַיִת שֵׁנִי. דְּאִלּוּ הָתָם תְּנַן <small>(מידות פ"ב מ"א)</small> הַר הַבַּיִת ה' מֵאוֹת אַמָּה עַל ה' מֵאוֹת אַמָּה, וְאִלּוּ הָכָא הַמִּדָּה בְּקָנֶה כָּפוּל שִׁשָּׁה <sup class="footnote-marker">ח</sup><i class="footnote">בפרק מב, טו-כ, מבואר מדות הר הבית לעתיד חמש מאות “קנים” לכל צד, וכל קנה המדה בבנינא דיחזקאל הוא שש אמות, והר הבית בבית שני היה חמש מאות אמה כנ”ל.</i> מִמֶּנּוּ. וּכְשֶׁתַּחְתֹּךְ הֶקֵּף זֶה לִרְצוּעוֹת שֶׁל ת"ק אַמּוֹת עַל ת"ק אַמּוֹת, יַעֲלֶה בְיָדְךָ ו' פְּעָמִים [עַל ו' פְּעָמִים], שֶׁהוּא ל' מֵאוֹת עַל ל' מֵאוֹת אַמּוֹת. וְזֶהוּ שֶׁיָּסַד הַקַּלִּירִי <small>(בקדושתא דיום טוב שני של סוכות)</small> דּוֹד יִנְטֶה קַו, שְׁלֹשֶׁת אַלְפֵי אַמּוֹת, קְצוּבָה וְכוּ', כְּמוֹ שֶׁהֱבִיאוֹ רַשִׁ"י ז"ל סוֹף קַפִּיטָל מ"ב <small>(כ)</small>.
וְהִנֵּה הוֹדִיעַ הַשֵּׁם ב"ה וְגִלָּה סוֹדוֹ אֶל נְבִיאוֹ, מַה טַּעַם יִתְרַחֵב גְּבוּל מִקְדָּשׁוֹ לֶעָתִיד, בְּאָמְרוֹ <small>(יחזקאל מג, ז-ט)</small> "וְלֹא יְטַמְּאוּ עוֹד בֵּית יִשְׂרָאֵל אֶת שֵׁם קָדְשִׁי הֵמָּה וּמַלְכֵיהֶם בִּזְנוּתָם וּבְפִגְרֵי מַלְכֵיהֶם בָּמוֹתָם. בְּתִתָּם סִפָּם אֶת סִפִּי וּמְזוּזָתָם אֵצֶל מְזוּזָתִי וְגוֹ' עַתָּה יְרַחֲקוּ וְגוֹ' וְשָׁכַנְתִּי בְתוֹכָם לְעוֹלָם". וּלְפִי שֶׁלֹּא הָיְתָה רְאוּיָה שְׁכִינַת עוֹלָם בְּמִקְדָּשׁ שֵׁנִי, לְפִיכָךְ לֹא הִרְחִיבוּ גְּבוּל הַקֹּדֶשׁ, וְהִנִּיחוּהוּ לֶעָתִיד כְּמוֹ שֶׁנִּזְכַּר בַּהַקְדָּמָה, תִּרְאֶנּוּ מִשָּׁם.
<b>"לְאַרְבַּע</b> רוּחוֹת מְדָדוֹ חוֹמָה לוֹ סָבִיב סָבִיב, אֹרֶךְ חֲמֵשׁ מֵאוֹת וְרֹחַב חֲמֵשׁ מֵאוֹת לְהַבְדִּיל בֵּין הַקֹּדֶשׁ לְחֹל <small>(יחזקאל מב, כ)</small>, וַיָּבוֹא אֶל שַׁעַר אֲשֶׁר פָּנָיו דֶּרֶךְ הַקָּדִימָה" <small>(יחזקאל מ, ו)</small>. נִכְנָס לְתוֹךְ הַהֶקֵּף, וּבָא לוֹ לְשַׁעַר עֶזְרַת הַנָּשִׁים הַמִּזְרָחִי, הִיא נִקְרֵאת חָצֵר הַחִיצוֹנָה בְּכָל הָעִנְיָן הַזֶּה לְפִי שֶׁהִיא לִפְנֵי עֶזְרַת יִשְׂרָאֵל, וּמַקֶּפֶת וְסוֹבֶבֶת כָּל הַבִּנְיָן כֻּלּוֹ כְּמוֹ שֶׁיִּתְבָּאֵר.
וְצָרִיךְ שֶׁתֵּדַע כִּי זֶה הַהֶקֵּף לְפִי מַה שֶּׁשָּׁנִינוּ בְּפ"ב דְּמִדּוֹת <small>(מ"א)</small> אֵינֶנּוּ בְּאֶמְצַע הַר הַבַּיִת מְכֻוָּן. דְּהָכִי תְּנַן הַר הַבַּיִת <small>(וְגוֹ')</small> רֻבּוֹ מִן הַדָּרוֹם <sup class="footnote-marker">ט</sup><i class="footnote">ובטעם הדבר כתב רבינו בתוי”ט שם שהוא כיון שהעיר בדרום על כן היתה שם כניסת כל אדם. וקצת צ”ע ממה שכתב רבינו לקמן סימן ב מפרש”י שעיקר כניסה ויציאה הוא בשער המזרחי ועיי”ש בהערה.</i>, שֵׁנִי לוֹ מִן הַמִּזְרָח, שְׁלִישִׁית לוֹ מִן הַצָּפוֹן, מִעוּטוֹ מִן הַמַּעֲרָב, מָקוֹם שֶׁהָיָה רֹב מִדָּתוֹ שָׁם הָיָה רֹב תַּשְׁמִישׁוֹ, ע"כ.





Chapter 1

<b>עֹבִי</b> חוֹמָה זֹאת ו' אַמָּה, כְּמוֹ שֶׁבֵּאַרְתִּי לְךָ מִמִּדַּת סַף הַשַּׁעַר בְּסִימָן ג'. וְאֹרֶךְ זוֹ הַחוֹמָה (לַמִּזְרָח) <sup class="footnote-marker">א</sup><i class="footnote">רבים נלאו ליישב דברים אלו עם מה שנתבאר לקמן בכמה מקומות; שבין צפון ודרום היה פחות מאשר בין מזרח ומערב. אע”פ שבדפוס שהדפיס רבינו, בפראג שס”ב, הלשון הוא כמו שמופיע בסוגריים. הדברים אכן סתומים, ולכאורה ברור שנפלה בזה איזו טעות הדפוס וכדומה.</i> [לַצָּפוֹן וְלַדָּרוֹם] הָעֲזָרָה הַחִיצוֹנָה (מִצָּפוֹן לַדָּרוֹם) [מִמִּזְרַח לַמַּעֲרָב], שֶׁלְּשָׁם הַמִּדָּה יְתֵרָה מִשֶּׁל (מִזְרָח לְמַעֲרָב) [צָפוֹן לַדָּרוֹם]. וּלְפִיכָךְ קְרוּיָה אֹרֶךְ, כְּמוֹ שֶׁכָּתַב רַשִׁ"י ז"ל בְּהַרְבֵּה מְקוֹמוֹת מִפֵּרוּשָׁיו <small>(מל"א ו, ג)</small> שֶׁבְּכָל מָקוֹם הַמִּדָּה הַיְתֵרָה קְרוּיָה אֹרֶךְ. וְהִנֵּה בְּמַרְאֶה זוֹ, שֶׁהָעֲזָרָה הַזֹּאת מַקֶּפֶת כָּל הַבִּנְיָן, תִּהְיֶה חוֹמָה (מִזְרָחִית מִצָּפוֹן לַדָּרוֹם) [צְפוֹנִית וּדְרוֹמִית מִמִּזְרָח לַמַּעֲרָב] אֹרֶךְ, שי"ז אַמָּה, וְרֹחַב הֶחָצֵר הַחִיצוֹנָה (מִמִּזְרַח לַמַּעֲרָב) [מִצָּפוֹן לַדָּרוֹם], וְשָׁם הִיא שי"ב. וְיִתְבָּאֵר בְּסִימָן כ"ח וְע"ד בְּסַיְעַתָּא דִשְׁמַיָּא. וְנִשְׁתַּנָּה אִם כֵּן זֶה הֶחָצֵר מִשֶּׁל בַּיִת שֵׁנִי, דְּאִלּוּ הָתָם קל"ה על קל"ה, לְפִי שֶׁלֹּא הָיְתָה הָעֲזָרָה הַחִיצוֹנָה מַקֶּפֶת הַבִּנְיָן <sup class="footnote-marker">ב</sup><i class="footnote">בבית שני עזרת נשים היתה רק ממזרח לעזרה, בשונה מבית העתיד שתקיף כל שטח העזרה והבית מכל צדדיו.</i>, כְּמוֹ שֶׁיָּבֹא עוֹד בִּדְבָרֵינוּ <small>(בסימן י"ז)</small>.

Chapter 2

<b>וְהִנֵּה</b> שַׁעַר בְּאֶמְצַע הַחוֹמָה הַזֹּאת הַמִּזְרָחִית לְעֶזְרַת נָשִׁים, וְהוּא נִקְרָא <small>(יחזקאל מ, טו)</small> "שַׁעַר הָאִיתוֹן" מִלְּשׁוֹן "אָתָא בֹקֶר" <small>(ישעיה כא, יב)</small>, לְפִי שֶׁמְּשַׁמֵּשׁ עִקַּר<sup class="footnote-marker">א</sup><i class="footnote">לעיל בסוף הפתיחה כתב רבינו שבדרום היה שטח גדול יותר מכל צדדי העזרה וכן יהיה לעתיד, ועיי”ש בהערה מ”ש רבינו בתוי”ט הטעם שכן עיקר כניסה ויציאה הוא מהדרום שהעיר בדרום, וכמו שכתוב ביחזקאל (מ ב), וקצת נראה סתירה וצ”ע. ועיין שו”ת חת”ס שהוכיח מקרא דיחזקאל (מו, ט) שעיקר כניסה ויציאה הוא מהצדדים ולא משער המזרח וצ”ע.</i> כְּנִיסָה וִיצִיאָה, שֶׁהַבָּא שָׁם מִשְׁתַּחֲוֶה נִכְחוֹ כְּנֶגֶד קֹדֶשׁ הַקָּדָשִׁים.
<b>"וַיַּעַל</b> בְּמַעֲלוֹתָו" (מ, ו), גַּם בָּזֶה כָּתַב רַשִׁ"י הָא דִּתְנַן בְּמִדּוֹת (פ"ב מ"ג) שֶׁהָיוּ שְׁנֵים עָשָׂר. וְרוּם מַעֲלָה חֲצִי אַמָּה, וְשִׁלְּחָהּ חֲצִי אַמָּה, כָּל מַעֲלוֹת שֶׁהָיוּ שָׁם רוּם מַעֲלָה חֲצִי אַמָּה וְשִׁלְּחָהּ חֲצִי אַמָּה חוּץ מִשֶּׁל אוּלָם, כָּךְ הִיא גִּרְסַת רַשִׁ"י<sup class="footnote-marker">ב</sup><i class="footnote">בפרש”י שם כתב רק שמספר המעלות הם י”ב כאותה ששנינו במדות שם ע”כ, ואין לנו רש”י על מסכת מדות ועיין בפי’ ר’ שמעיה (תלמיד רש”י) פ”ג מ”ו ד”ה ושלחה שהזכיר דעת רש”י כנ”ל, ועיין בהערה הבאה.</i> ז"ל. וּמִדִּבְרֵי הָרַמְבַּ"ם<sup class="footnote-marker">ג</sup><i class="footnote">בהלכות בה”ב פ”ו ה”ד כתב הרמב”ם על מעלות האולם שלחה חצי אמה, והקשה בכס”מ דהוא דלא כמשנה (פ”ג מ”ו) שמעלות האולם שלחה אמה, וכן הוא במשנתנו שהגירסא הוא כל מעלות וכו’ חוץ משל אולם ונשאר בצ”ע. וע”ז כתב רבינו שמשמע שהרמב”ם גירסא אחרת היתה לו ולא גרס חוץ משל אולם ובפ”ג גרס שלחה אמה. וכ”כ המאירי דלא גרסינן לה, וביומא ט”ז ע”א ג”כ גרסינן במעלות האולם שלחה חצי אמה.</i> נִרְאֶה דְּלָא גָּרְסִינַן חוּץ מִשֶּׁל אוּלָם.
<b>וְלָרַדַ"ק</b> (שם) כָּל הַכָּתוּב בַּשַּׁעַר הַמִּזְרָחִי אֵינוֹ מְדַבֵּר בֶּחָצֵר הַחִיצוֹנִית, אֶלָּא בְּהַר הַבַּיִת. וּמִכָּל מָקוֹם מִסְתַּבְּרָא דְּאַף לְדִידֵיהּ, שַׁעַר עֶזְרַת נָשִׁים הַמִּזְרָחִי הָכִי הָוָה. דְּמִצָּפוֹן וְדָרוֹם נִלְמַד לַמִּזְרָחִי, וְהִזְכִּיר הַכָּתוּב מִזְרָחִי שֶׁבְּהַר הַבַּיִת, וּצְפוֹנִי וּדְרוֹמִי שֶׁבֶּחָצֵר, וְתֵן אֶת הָאָמוּר בָּזֶה לָזֶה<sup class="footnote-marker">ד</sup><i class="footnote">רבינו מחדש בזה שרש”י ורד”ק אינם חולקים למעשה אלא רק בפירוש הפסוק, אבל לפועל מודה הרד”ק שגם בשער הר הבית וגם בשער החצר ישנם הפרטים הכתובים בפסוקים. ולפ”ז יוצא לכאורה שגם בהר הבית יש שער צפוני ודרומי. ואם כן צריך ביאור לפי זה האם לדעת רש”י היו שערי הר הבית כמו שערי החצרות, שהרי לא הוזכרו כלל.</i>, וְאֶת הָאָמוּר בָּזֶה לָזֶה.

Chapter 3

<b>"וַיָּמָד</b> אֶת סַף הַשַּׁעַר", פֵּרוּשׁ מְזוּזַת הַשַּׁעַר הַמְכַסָּה עֹבִי הַחוֹמָה, קָנֶה אֶחָד רֹחַב, וְאֵת סַף אֶחָד, קָנֶה אֶחָד רֹחַב (מ, ו). "וַיָּמָד אֶת רֹחַב פֶּתַח הַשַּׁעַר עֶשֶׂר אַמּוֹת" (מ, יא).
<b>"וְעַל</b> פְּנֵי הַשַּׁעַר הָאִיתוֹן [וְגוֹ'] חֲמִשִּׁים אַמָּה" <small>(יחזקאל מ, טו)</small>, וּפֵרֵשׁ רַשִׁ"י וְעַל פְּנֵי – גָּבְהוֹ, וּמִגֹּבַהּ שְׁאָר הַשְּׁעָרִים שֶׁבָּעִנְיָן, שֶׁהֵם חֲמִשִּׁים אַמָּה, אֲנִי לָמֵד שֶׁ'עַל פְּנֵי' הָאָמוּר כָּאן, הוּא חֲמִשִּׁים אַמָּה, עכ"ל. וְכֵן כָּתַב<sup class="footnote-marker">א</sup><i class="footnote">הכוונה שרש”י מפרש שם על פניהם – גובה.</i> בִּמְלָכִים א' (ז, ו) "וְאוּלָם עַל פְּנֵיהֶם", פֵּרוּשׁ אוּלָם גָּבוֹהַּ עָשָׂה עַל כָּל הַבַּיִת.
וְכָתַב הָרַדַ"ק <small>(יחזקאל מ, טו)</small>: וַאֲנִי תָּמֵהַּ עַל פֵּרוּשׁוֹ, כִּי בְּכָל הָעִנְיָן אֵינוֹ אוֹמֵר עַל גֹּבַהּ הַשְּׁעָרִים מִדָּה. וְכֵן בְּבִנְיַן בַּיִת שֵׁנִי לֹא הָיָה שַׁעַר שֶׁהָיָה גָּבוֹהַּ חֲמִשִּׁים אַמָּה, כִּי כָּל הַשְּׁעָרִים רָחְבָּן עֶשֶׂר וְגָבְהָן עֶשְׂרִים, חוּץ מִשֶּׁל אוּלָם <small>(פ"ב מ"ג)</small> שֶׁהָיָה גָּבְהוֹ אַרְבָּעִים <small>(פ"ג מ"ז)</small>. וְאָנָה מָצָא לְשׁוֹן אֹרֶךְ<sup class="footnote-marker">ב</sup><i class="footnote">השגת הרד”ק למעיין שם הוא על מה שפרש”י (מ, לו) על אורך השער חמשים אמה שהכוונה הוא לגובה השער.</i> שֶׁעִנְיָנוֹ גֹּבַהּ, אֵין זֶה כִּי אֹרֶךְ מִדַּת הַשֶּׁטַח, וְגֹבַהּ הוּא מִדַּת הָרוּם אוֹ הָעֹמֶק. 
וּמַה שֶּׁאָמַר בְּמִדַּת הָעַמּוּדִים בְּבִנְיַן שְׁלֹמֹה, שֶׁאָמַר בְּסֵפֶר מְלָכִים א <small>(ז,טו)</small> קוֹמָה, וּבְדִבְרֵי הַיָּמִים ב' <small>(ג, טו)</small> אֹרֶךְ, כְּבָר פֵּרַשְׁנוּ שָׁם כִּי בְּדִבְרֵי הַיָּמִים סָפַר מִדָּתָן בְּעֵת יְצִיקָתָן בַּקַּרְקַע שֶׁהִיא מִדַּת הַשֶּׁטַח, לְפִיכָךְ אָמַר אֹרֶךְ. וּבָעֵת שֶׁהֶעֱמִידָן וְסָפַר מִדָּתָן אָמַר קוֹמָה כִּי כֵן הָיָה, עכ"ל.
וְהַנִּרְאֶה לְיַשֵּׁב פֵּרוּשׁ רַשִׁ"י הוּא שֶׁלָּמַד מִלְּשׁוֹן "וְעַל פְּנֵי", שֶׁפֵּרוּשׁוֹ בְּגָבְהוֹ כְּמוֹ הַפָּנִים שֶׁהוּא בְּגֹבַהּ הָאָדָם. 
אוֹ יִתָּכֵן הֱיוֹתוֹ מִלְּשׁוֹן פִּנָּה, כְּמוֹ הַפִּנּוֹת הַגְּבֹהוֹת בִּצְפַנְיָה <small>(א, טז)</small>. וּפֵרֵשׁ הָרַדַ"ק שֶׁהֵם הַמִּגְדָּלִים, וּבְשָׁרָשָׁיו<sup class="footnote-marker">ג</sup> <i class="footnote">בספר השרשים להרד”ק (שרש פנה) כתב שפנה היינו זוית. וכתב שם וז”ל: ולפי שחוזק הבית הפנות אמר על המגדלים החזקים פנות: על הערים הבצורות ועל הפנות הגבוהות (צפניה א, טו). ולפי שפנות הבית מן האבנים הגדולות כנה האנשים הגדולים והאצילים בפנות: גשו הלום כל פנות העם (שמ”א יד לח), ויתיצבו פנות כל העם (שופטים כ ב) עכ”ל.</i> כָּתַב הַטַּעַם שֶׁבַּפִּנּוֹת בּוֹנִין הָאֲבָנִים הַגְּבוֹהוֹת.
<b>וּמַה </b> שֶּׁאָמַר הַכָּתוּב בְּכֻלָּן אָרְכּוֹ חֲמִשִּׁים אַמָּה (מ, כה כט לג לו), וַהֲרֵי הָאֹרֶךְ הוּא מִדַּת הַשֶּׁטַח כְּדִבְרֵי הָרַדַ"ק, אֲנִי אוֹמֵר שֶׁלְּכָךְ אָמַר אָרְכּוֹ לְפִי שֶׁהַמְּדִידָה שֶׁל הַגֹּבַהּ הָיְתָה נִמְדֶּדֶת בְּשֶׁטַח הָאָרֶץ. וְזֶהוּ שֶׁהָיָה "פְּתִיל פִּשְׁתִּים בְּיָדוֹ וּקְנֵה הַמִּדָּה" (מ, ג) וּפֵרֵשׁ הָרַדַ"ק שֶׁבַּפְּתִיל מָדַד מִדָּה מְרֻבָּה בַּקַּרְקַע. 
וַאֲנַחְנוּ נֹאמַר שֶׁהַפְּתִיל הָיָה בְּיָּדוֹ, שֶׁיִּמְדֹּד [בּוֹ] גֹּבַהּ כָּל דָּבָר וְדָבָר בְּפַעַם אַחַת. לֹא שֶׁיִּצְטָרֵךְ לִמְדֹּד פְּעָמִים רַבּוֹת בַּקָּנֶה הַדָּבָר הַגָּבוֹהַּ יוֹתֵר מִקָּנֶה אֶחָד, לְפִי שֶׁהוּא טֹרַח רַב, כִּי יִצְטָרֵךְ בְּכָל פַּעַם לִרְשֹׁם מָקוֹם שֶׁכָּלָה שָׁם מִדָּתוֹ לְהָשִׂים עָלָיו הַקָּנֶה, וְלִמְדֹּד מִמֶּנּוּ וּלְהַלָּן. וְאַף כִּי הָיָה מַלְאָךְ הַדּוֹבֵר בּוֹ, וְהַכֹּל בְּמַרְאֶה וּבְחִידָה, לֹא בְּחוּשׁ וּבְמִדָּה, עִם כָּל זֶה בְּוַדַּאי הֶרְאָהוּ בְּאֹפֶן הַיּוֹתֵר נָאוֹת וּמִתְקַבֵּל וּמִתְקָרֵב אֶל הַמּוּחָשׁ. וְהָיָה הַפְּתִיל אָרֹךְ מְאֹד לִמְדֹּד בּוֹ בְּפַעַם אַחַת הַמִּדָּה הַיּוֹתֵר גָּבוֹהַּ שֶׁבַּבִּנְיָן. וּלְאַחַר שֶׁשִּׁעֵר בַּפְּתִיל שִׁעוּר הַגֹּבַהּ, הִשְׁכִּיב הַחֶבֶל אָרְצָה וּמָדַד בִּקְנֵה הַמִּדָּה כַּמָּה קָנִים הוּא גָּבוֹהַּ, וּבִמְדִידָה עַל הָאָרֶץ נָקֵל לְמָדְדוֹ בִּקְנֵה הַמִּדָּה מֵהַמְּדִידָה שֶׁבַּגֹּבַהּ, כַּמְּפֹרָשׁ.
<b>וְאַף אִם</b> זֶה הַטַּעַם לֹא יַסְפִּיק, וְלֹא יַכְרִיחַ לִהְיוֹת הַמְּדִידָה שֶׁבַּגֹּבַהּ בְּשִׁטְחִית, עִם כָּל זֶה נוּכַל לוֹמַר שֶׁהָיְתָה כָּךְ שִׁטְחִית כְּמוֹ שֶׁבֵּאַרְנוּ, וְהָיָה זֶה לְשׁוּם סִבָּה נֶעֱלֶמֶת וְטַעַם נִסְתָּר, אַחַר כִּי כֵן כָּל הַמַּרְאֶה הַנּוֹרָא הַהוּא, בִּלְתִּי סָפֵק אֵין בּוֹ דָּבָר קָטָן אוֹ גָּדוֹל מִבְּלִי טַעַם עָמֹק עָמֹק מִי יִמְצָאֶנּוּ, וְשֶׁלְּפִיכָךְ אָמַר הַכָּתוּב מִדַּת הַגֹּבַהּ בְּשֵׁם אֹרֶךְ, לְפִי שֶׁהָיְתָה הַמְּדִידָה שִׁטְחִית.
אָמְנָם נִשְׁאָר עַל רַשִׁ"י ז"ל הַתְּמִיָּה בְּמַה שֶּׁכָּתַב גֹּבַהּ שְׁאָר הַשְּׁעָרִים שֶׁבָּעִנְיָן כוּ', וְלֹא נִמְצָא שֶׁכֵּן הוּא בְּכָל הָעִנְיָן.
וְהָרִי"א ז"ל <small>(יחזקאל מ, טו)</small> עִם שֶׁהוֹכִיחַ כְּקֻשְׁיּוֹת הָרַדַ"ק, עִם כָּל זֶה כָּתַב שֶׁמַּה שֶּׁפֵּרֵשׁ רַשִׁ"י הוּא יוֹתֵר נָכוֹן בְּעֵינָיו כְּפִי מִלּוֹת הַכָּתוּב.
<b>וּתְנַן</b> (פ"ב מ"ג) שֶׁלְּכָל הַשְּׁעָרִים דְּלָתוֹת חוּץ מִשֶּׁל אוּלָם.

Chapter 4

<b>"וְתָאֵי</b> הַשַּׁעַר דֶּרֶךְ הַקָּדִים" מִבַּחוּץ סְמוּכִין לְכֹתֶל הָעֲזָרָה, "שְׁלֹשָׁה מִפֹּה וּשְׁלֹשָׁה מִפֹּה מִדָּה אַחַת לִשְׁלָשְׁתָּם" (מ, י). וּמְשׁוּכִין הָיוּ מֵחֲלַל רֹחַב הַפֶּתַח, שְׁתֵּי אַמּוֹת וּמֶחֱצָה מִכָּאן וּשְׁתֵּי אַמּוֹת וּמֶחֱצָה מִכָּאן. וְזֶה שֶׁכָּתוּב "וּגְבוּל לִפְנֵי הַתָּאוֹת אַמָּה אֶחָת וְגוֹ'" (מ, יב), הוּא מִלְּבַד אַמָּה וּמֶחֱצָה שֶׁהָאוּלָם מָשׁוּךְ מֵחֲלַל הַשַּׁעַר כְּמוֹ שֶׁמְּבֹאָר בַּסִּימָן הַסָּמוּךְ. וְאוֹתָן אַמָּה וּמֶחֱצָה הָיוּ גַּם כֵּן גְּבוּל לִפְנֵי הַתָּא, שֶׁפֵּרֵשׁ רַשִׁ"י מָקוֹם פָּנוּי. וְיָתֵר עַל אוֹתָן אַמָּה וּמֶחֱצָה, אָמַר הַכָּתוּב בְּכָאן, וּגְבוּל לִפְנֵי הַתָּא אַמָּה. הֲרֵי שֶׁהָיוּ [הַתָּאִים] מְשׁוּכִין מֵחֲלַל הַשַּׁעַר שְׁתֵּי אַמּוֹת וּמֶחֱצָה.
וְכֹתֶל הַתָּא חָמֵשׁ, שֶׁנֶּאֱמַר "וְהַתָּא קָנֶה אֶחָד אֹרֶךְ וְקָנֶה אֶחָד רֹחַב, וּבֵין הַתָּאִים" פֵּרוּשׁ, ח' הַכְּתָלִים הַמַּפְסִיקִים בֵּין הַתָּאִים "חָמֵשׁ אַמּוֹת" <small>(יחזקאל מ, ז)</small>, נִמְצָא הֶחָלָל שֶׁבֵּין גַּג הַתָּא מִצַּד<sup class="footnote-marker">א</sup><i class="footnote">היינו מצד צפון לשער לצד דרום השער .</i> זֶה לְגַג תָּא שֶׁמִּצַּד זֶה הוּא כ"ה אַמּוֹת. וְזֶהוּ חֶשְׁבּוֹנוֹ: עֹבִי כֹּתֶל תָּא שֶׁמִּפֹּה חָמֵשׁ, וְכֵן עֹבִי כֹּתֶל הַתָּא שֶׁמִּפֹּה הֲרֵי עֶשֶׂר, וְנַחְשֹׁב הַכְּתָלִים בִּכְלַל מַה שֶּׁבֵּין הַגַּגּוֹת, לְפִי שֶׁהַגַּג אֵינוֹ עַל הַכֹּתֶל כִּי אִם עַל הֶחָלָל הַנִּקְרָא תָּא. וּשְׁתֵּי אַמּוֹת וּמֶחֱצָה הַגְּבוּל מִכָּאן וּמִכָּאן הֲרֵי ט"ו, וַחֲלַל הַשַּׁעַר עֶשֶׂר, נִמְצָא בֵּין הַכֹּל כ"ה בֵּין גַּג תָּא לְגַג תָּא שֶׁכְּנֶגְדּוֹ. וְזֶהוּ פֵּרוּשׁ הַכָּתוּב <small>(יחזקאל מ, יג)</small> "וַיָּמָד אֶת הַשַּׁעַר מִגַּג הַתָּא לְגַגּוֹ רֹחַב עֶשְׂרִים וְחָמֵשׁ אַמּוֹת", כָּךְ פֵּרֵשׁ רַשִׁ"י ז"ל.
וְכָתַב הָרִי"א <small>(שם)</small> וְזֶה לְשׁוֹנוֹ, וְהָרַדַ"ק הִקְשָׁה לָמָּה אָמַר "וַיָּמָד אֶת הַשַּׁעַר", שֶׁהָיָה לוֹ לוֹמַר וַיָּמָד מִגַּג הַתָּא הָאֶחָד לְגַג הַתָּא הָאַחֵר שֶׁכְּנֶגְדוֹ מִבְּלִי שֶׁיִּזְכֹּר הַשַּׁעַר. וְלִי נִרְאֶה שֶׁאֵין בָּזֶה קֻשְׁיָא, כִּי בִּהְיוֹתוֹ מוֹדֵד מִגַּג הַתָּא לְגַג הַתָּא שֶׁכְּנֶגְדּוֹ, הָיָה מוֹדֵד הַשַּׁעַר שֶׁבֵּינֵיהֶם, עכ"ל.
<b>וְסִיֵּם</b> הַכָּתוּב "פֶּתַח נֶגֶד פָּתַח" (מ, יג), לוֹמַר שֶׁאֶל הֶחָלָל הַזֶּה הָיוּ הַתָּאִים הַסְּמוּכִים פְּתוּחִים לְשָׁם זֶה נֶגֶד זֶה, וּמֵאֶחָד הוֹלֵךְ אֶל שֶׁבְּצִדּוֹ, וּמִשֵּׁנִי לַשְּׁלִישִׁי. וְלָהֶם לֹא הָיוּ פְּתָחִים אֶל הַחוּץ.
וְחַלּוֹנוֹת אֲטֻמוֹת<sup class="footnote-marker">ב</sup><i class="footnote">אטומות – פרש”י ורד”ק שקופים אטומים דהיינו רחבים בחוץ וצרים בפנים וכמו שכתוב בבנין שעשה שלמה (מל”א ו, ד).</i> אֶל הַתָּאִים", <small>(יחזקאל מ, טז)</small> וְאֶל כִּתְפוֹת<sup class="footnote-marker">ג</sup><i class="footnote">המשך הפסוק שם וחלונות וגו’ ואל אליהמה לפנימה לשער וגו’ ופירש”י ואל אליהמה היינו כתפות פתחיהם של התאים. והכוונה בזה עפ”י המתבאר לקמן סימן ז בפירוש מילת “איל” שהוא כמו שני מזוזות הפתח משני צידיו. וכ”כ אל אליהמה היינו איליו של פתח התא לכיון החלל שמול השער, ואל כתפות אלו יעשו חלונות.</i> פִּתְחֵיהֶם שֶׁל שְׁנֵי הַתָּאִים הַפְּתוּחִים אֶל הֶחָלָל, "וְחַלּוֹנוֹת סָבִיב סָבִיב לִפְנִימָה" <small>(שם)</small> אֶל הַחוֹמָה לְצַד הָעֲזָרָה בִּפְנִים.
*כָּתַב רַשִׁ"י בַּפָּסוּק "וְחַלּוֹנוֹת אֶל הַתָּאִים", שֶׁלֹּא הָיוּ [תָאִים] בְּנוּיִים עַל גַּבֵּיהֶם. וְהָרַשְׁבָּ"ם כָּתַב בְּרֵישׁ פֶּרֶק הַמּוֹכֵר אֶת הַבַּיִת <small>(ב"ב סא)</small> וְזוֹ לְשׁוֹנוֹ: וְהַתָּא קָנֶה אֶחָד אֹרֶךְ וְגוֹ' הַיְנוּ שֵׁשׁ אַמּוֹת וְכוּ' וְאַיָּצִיעַ הַתִּיכוֹנָה קָאִי דְּהַוְיָא שֵׁשׁ אַמּוֹת, ע"כ. דַּעְתּוֹ כִּי הָיוּ אֵלּוּ הַתָּאִים דֻּגְמַת הַצְּלָעוֹת שֶׁסְּבִיב הַהֵיכָל, שֶׁיֵּשׁ עֲלֵיהֶם עוֹד צְלָעוֹת כְּמוֹ שֶׁכָּתַבְנוּ סִימָן ס"ד וְכוּ'. וְכֵן הָיוּ אֵלּוּ תָּאֵי הַשַּׁעַר דֻּגְמָתָן, אַחֲרֵי שֶׁהוּא צֶלַע הוּא תָּא כַּנִּזְכַּר שָׁם בַּגְּמָרָא, וּמִסְּבָרָא דְּנַפְשֵׁיהּ קָאָמַר. 
אֲבָל פְּשַׁט הַכְּתוּבִים אֵינָם מוֹכִיחִין כֵּן, דְּאִלּוּ הָיוּ בְּכָאן עוֹד תָּאִים עֲלֵיהֶם, הָיָה הַנָּבִיא חוֹשֵׁב אוֹתָם, כְּמוֹ שֶׁחָשַׁב הַצְּלָעוֹת תַּחְתִּיִּים שְׁנִיִּים וּשְׁלִשִׁים כֻּלָּם בְּיַחַד. וּבְכָאן לֹא אָמַר כִּי אִם <small>(יחזקאל מ, י)</small> "וְתָאֵי הַשַּׁעַר [וְגוֹ'] שְׁלֹשָׁה מִפֹּה וּשְׁלֹשָׁה מִפֹּה". וְאָמַר לְמַעְלָה <small>(שם ז)</small> "וּבֵין הַתָּאִים חָמֵשׁ אַמּוֹת", וּרְצוֹנוֹ לוֹמַר הַחוֹמָה שֶׁבֵּין תָּא לַשֵּׁנִי, וּמִשֵּׁנִי לַשְּׁלִישִׁי, וּמִכֵּיוָן שֶׁהָיוּ תָּאִים זֶה אֵצֶל זֶה, אִם כֵּן מַה שֶּׁאָמַר שְׁלֹשָׁה מִפֹּה וְגוֹ', הָרָצוֹן בּוֹ שְׁלֹשָׁה זֶה אֵצֶל זֶה. וְלֹא זָכַר תָּאִים עֲלֵיהֶם כְּמוֹ שֶׁעָשָׂה לְקַמָּן גַּבֵּי הַצְּלָעוֹת. שְׁמַע מִנָּהּ שֶׁלֹּא הָיוּ לָאֵלּוּ תָּאִים עַל גַּבֵּיהֶם, וְהַיְנוּ כְּדַעַת רַשִׁ"י ז"ל. (מהדורא בתרא).
וְכָל אֵלּוּ הַתָּאִים שֶׁבְּשַׁעֲרֵי הָעֲזָרוֹת, וְכָל שֶׁכֵּן לְפֵרוּשׁ הָרַדַ"ק <small>(יחזקאל מ, ז)</small> שֶׁגַּם בְּחוֹמַת הַר הַבַּיִת הָיוּ תָּאִים, לֹא נִזְכָּר מֵהֶם שׁוּם דָּבָר<sup class="footnote-marker">ד</sup><i class="footnote">הכוונה לתאים בחומת עזרת נשים, או לשיטת הרד”ק בחומת הר הבית כנ”ל. והתאים הנזכרים במסכת מדות (פ”ד) הם רק בכתלי ההיכל.</i> בְּבִנְיַן בַּיִת שֵׁנִי.

Chapter 5

<b>סימנים ה–ו</b>
<b>"וַיָּמָד</b> אֶת אֻלָם הַשַּׁעַר מֵהַבַּיִת" (מ, ח), אָמַר שֶׁזֶּה הָאוּלָם הוּא מִבִּפְנִים לַשַּׁעַר, לֹא מִבַּחוּץ כִּשְׁאָר אוּלָם שֶׁהוּא כְּמוֹ בֵּית שַׁעַר שֶׁהוּא מִבַּחוּץ, כְּמוֹ הָאוּלָם שֶׁלִּפְנֵי הַהֵיכָל, וְכֵן אוּלַמֵּי עֶזְרַת יִשְׂרָאֵל. אֲבָל זֶה הָאוּלָם וְכֵן כָּל אוּלַמֵּי שְׁאָר שַׁעֲרֵי עֶזְרַת נָשִׁים הֵם מֵהַבַּיִת, כְּלוֹמַר מִבִּפְנִים. "וַיָּמָד עֹבִי" חוֹמַת הַיָּמִין וְהַשְּׂמֹאל שֶׁהָאוּלָם נָכוֹן עֲלֵיהֶם, "קָנֶה אֶחָד" (שם). וּבְרֹאשָׁן דְּלָתוֹת וּמְזוּזוֹת, זֶהוּ שֶׁאָמַר (מ, ז) "וְסַף הַשַּׁעַר מֵאֵצֶל אֻלָם הַשַּׁעַר מֵהַבַּיִת קָנֶה אֶחָד".
וְאֵלּוּ הַכְּתָלִים הֵם מְשׁוּכִין מִשְּׁנֵי צִדֵּי חֲלַל הַשַּׁעַר אַמָּה וּמֶחֱצָה מִכָּאן וְכֵן מִכָּאן, נִמְצָא מֶרְחַב הָאוּלָם מִצָּפוֹן לְדָרוֹם י"ג אַמּוֹת: י' אַמּוֹת נֶגֶד חֲלַל הַשַּׁעַר, וְאַמָּה וּמֶחֱצָה מִכָּאן וְאַמָּה וּמֶחֱצָה מִכָּאן. זֶהוּ שֶׁאָמַר <small>(יחזקאל מ, יא)</small> "אֹרֶךְ הַשַּׁעַר שְׁלֹשׁ עֶשְׂרֵה אַמּוֹת".
וּלְפִי שֶׁעֹבִי חוֹמַת הָאוּלָם שֵׁשׁ אַמּוֹת, וּמְשׁוּכָה אַמָּה וּמֶחֱצָה מֵחֲלַל הַשַּׁעַר וְחוֹמַת הַתָּא עָבְיָהּ חָמֵשׁ אַמּוֹת, וּמְשׁוּכָה שְׁתֵּי אַמּוֹת וּמֶחֱצָה מֵחֲלַל הַשַּׁעַר, נִמְצָא שֶׁחֲלַל הַתָּא מָשׁוּךְ מֵחֲלַל הָאוּלָם<sup class="footnote-marker">א</sup><i class="footnote">והיינו מעבר לחומה שהתאים הם ממזרח (חוץ) לחומה והאולם הוא במערב (בפנים), מ”מ אינם בקו שוה שהרי עובי כותל התא חמש ועובי חומת האולם שש נמצא שיש הפרש אמה ביניהם.</i> שֵׁשׁ אַמּוֹת. זֶהוּ שֶׁחָזַר הַכָּתוּב וְאָמַר <small>(יחזקאל מ, יב)</small> "וְהַתָּא שֵׁשׁ אַמּוֹת מִפּוֹ וְשֵׁשׁ אַמּוֹת מִפּוֹ", אַף עַל פִּי שֶׁכְּבָר הִזְכִּיר הַכָּתוּב לְמַעְלָה מִדַּת חֲלַל הַתָּא. אֶלָּא בָּא לוֹמַר שֶׁהַתָּא הַדְּרוֹמִי נִמְשַׁךְ מֵחֲלַל הָאוּלָם שֵׁשׁ אַמּוֹת, וְכֵן הַתָּא הַצְּפוֹנִי, כֵּן כָּתַב הָרַדַ"ק.
וַיָּמָד אֶת רֹחַב "אֻלָם הַשַּׁעַר שְׁמֹנֶה אַמּוֹת" <small>(יחזקאל מ, ט)</small>, וְהוּא מְשִׁיכַת בְּלִיטָתוֹ מִמִּזְרָח לְמַעֲרָב. "עַל לִפְנֵי אֻלָם הַשַּׁעַר" <small>(יחזקאל מ, טו)</small> פֵּרוּשׁ גָּבְהוֹ "חֲמִשִּׁים אַמָּה". וְהָיוּ לוֹ<sup class="footnote-marker">ב</sup><i class="footnote">הכוונה שלאולם היו חלונות וכמו שכתוב (מ, טז) וכן לאלמות ופרש”י וז”ל : וכן היו חלונות לאילמות של כל שער ושער ע”כ.</i> "חַלּוֹנוֹת אֲטֻמוֹת".

Chapter 6



Chapter 7

<b>"וְאֵילָו</b> שְׁתַּיִם אַמּוֹת" <small>(יחזקאל מ, ט)</small>, כְּמִין אִילָנוֹת <sup class="footnote-marker">א</sup><i class="footnote">ז”ל רש”י שם : כל אילים האמורים בענין הם כמין אילנות עגולים עשויים מאבני גזית, ועומדים בפתח אחד מימין ואחד משמאל, במקום סיפין, במקום מזוזות, וכן תרגם יונתן (ישעי’ ו) וינועו אמות הסיפים – אילנות סיפיא, וקרואין אילים על שם עיגולן כאֵלָה וכאלון עכ”ל.</i> עֲגוּלִין עֲשׂוּיִן מֵאַבְנֵי גָּזִית, עוֹמְדִים בְּסוֹף חֲלָלוֹ, וּדְבוּקִים זֶה לְכֹתֶל הַיָּמִין, וְזֶה לַכֹּתֶל הַשְּׂמָאלִי, בִּמְקוֹם מְזוּזוֹת. וּשְׁתַּיִם אַמּוֹת עֹבִי עִגּוּלָן, נִמְצָא בְּלִיטַת הָאוּלָם עִם הָאֵילִים שֶׁלּוֹ מִמִּזְרָח לְמַעֲרָב עֶשֶׂר אַמּוֹת. וְגֹבַהּ כָּל אַיִל "שִׁשִּׁים אַמָּה" <small>(יחזקאל מ, יד)</small>, וּבְרֹאשָׁן עָשׂוּי כּוֹתֶרֶת דּוֹמָה לְדֶקֶל, דִּכְתִיב <small>(יחזקאל מ, טז)</small> "וְאֶל אַיִל תִּמֹרִים".

Chapter 8

<b>כְּבָר</b> כָּתַבְתִּי לְמַעְלָה (סימן א) שֶׁחוֹמַת חָצֵר הַחִיצוֹנָה לַצָּפוֹן וְלַדָּרוֹם אָרְכָּהּ שי"ז אַמָּה, וְיִתְבָּרֵר בְּסִימָן ע"ד בְּסַיְעַתָּא דִשְׁמַיָּא. וְעָבְיָהּ מִסְתַּבְּרָא קְנֵה הַמִּדָּה, שֶׁהֲרֵי מִדַּת הַשַּׁעַר הַזֶּה כְּמִדַּת הַשַּׁעַר הָרִאשׁוֹן, וְשָׁם נִמְדַּד סַף הַשַּׁעַר הַמְכַסֶּה אֶת עֹבִי הַחוֹמָה שֵׁשׁ אַמּוֹת.

Chapter 9

<b>וּבַצְּפוֹנִית</b> לְסוֹף קנ"א אַמָּה, מִמִּזְרָח לְמַעֲרָב, רָאָה הַנָּבִיא שַׁעַר. וְחֶשְׁבּוֹן הַזֶּה עִם הֱיוֹת שֶׁאֵינוֹ כָּתוּב מְפֹרָשׁ בַּמִּקְרָא, תִּמְצָאֵהוּ מֵעַצְמְךָ שֶׁהוּא צוֹדֵק, כִּי יִתְבָּאֵר בְּסִימָן כ"ב שֶׁמֶּרְחַב הֶחָצֵר הַחִיצוֹנָה מִמִּזְרָחוֹ עַד מִזְרַח הַפְּנִימִית מֵאָה אַמָּה, וְכֹתֶל מִזְרַח הַפְּנִימִית שֵׁשׁ, כִּי כֵן כָּל כָּתְלֵי הַחֲצֵרוֹת כְּמוֹ שֶׁכָּתוּב לְמַעְלָה <small>(סימן ח)</small>. וְהַפְּנִימִית מְרֻבַּעַת ק' עַל ק' כְּמוֹ שֶׁיְּבֹאָר בְּסִימָן ל"ו, וּבְאֶמְצָעָהּ לְכָל צַד הַשַּׁעַר, וְהוּא מְכֻוָּן נֶגֶד שַׁעַר הַחִיצוֹנִי. וּמִכֵּיוָן שֶׁרֹחַב כָּל הַשְּׁעָרִים עֶשֶׂר אַמּוֹת, הִנֵּה הַתְחָלַת שַׁעַר הַפְּנִימִית שֶׁלַּצָּפוֹן, לְסוֹף מ"ה אַמָּה מֵחֲלָלָהּ שֶׁמִּמִּזְרָח לְמַעֲרָב. הֲרֵי יֵצֵא לָנוּ הַחֶשְׁבּוֹן שֶׁל שַׁעַר הַצְּפוֹנִי הַחִיצוֹנָה הַמְכֻוָּן מוּל הַשַּׁעַר הַפְּנִימִי, מַתְחִיל לְסוֹף הַמֵּאָה שֶׁל הַחִיצוֹנָה, וְשֵׁשׁ שֶׁל חוֹמַת הַפְּנִימִי, וּמ"ה חֲלָלָה, שֶׁבֵּין הַכֹּל קנ"א אַמָּה.
וְהַשַּׁעַר אֲשֶׁר פָּנָיו דֶּרֶךְ הַצָּפוֹן . . מָדַד אָרְכּוֹ וְרָחְבּוֹ, וְתָאָיו שְׁלֹשָׁה מִפּוֹ וּשְׁלֹשָׁה מִפּוֹ . . וְאֵילָיו וְאֵלַמָּיו כְּמִדַּת הַשַּׁעַר הָרִאשׁוֹן חֲמִשִּׁים אַמָּה אָרְכּוֹ – פֵּרוּשׁ גָּבְהוֹ. וְרֹחַב – מִגַּג הַתָּא לְגַג תָּא הַשֵּׁנִי חָמֵשׁ וְעֶשְֹרִים בָּאַמָּה. וְחַלּוֹנָיו וְאֵילַמָּיו וְתִימֹרָיו כְּמִדַּת הַשַּׁעַר אֲשֶׁר פָּנָיו דֶּרֶךְ הַקָּדִים <small>(יחזקאל מ, כ-כב)</small>.
<b>"וּבְמַעֲלוֹת</b> שֶׁבַע יַעֲלוּ בוֹ" <small>(יחזקאל מ, כב)</small>. הָרַדַ"ק וְהָרִי"א פֵּרְשׁוּ שֶׁאֵלּוּ הַמַּעֲלוֹת נֶאֶמְרוּ עַל גּוֹבַהּ עֶזְרַת יִשְׂרָאֵל מֵהָעֲזָרָה הַזֹּאת, וּכְאִלּוּ אָמַר שֶׁמֵּחָצֵר הַזֶּה יַעֲלוּ שֶׁבַע מַעֲלוֹת אֶל עֶזְרַת יִשְׂרָאֵל. 
אֲבָל פְּשָׁט הַכָּתוּב נִרְאֶה בְעֵינַי, שְׁהוּא כַּמּוּבָן מִפֵּרוּשׁ רַשִׁ"י ז"ל, שֶׁאֵלּוּ הַמַּעֲלוֹת הֵם חוּץ לַשְּׁעָרִים הַלָּלוּ<sup class="footnote-marker">א</sup><i class="footnote">שער הצפון של החצר החיצונה המדובר בענין (אלא שקצת צ”ע לשון רבינו “לשערים”).</i>, וְהוּא גוֹבַהּ עֶזְרַת הַנָּשִׁים מֵהַר הַבַּיִת. וְאַף עַל פִּי שֶׁבַּשַּׁעַר הַמִּזְרָחִי שֶׁלֹּא נִזְכְּרוּ<sup class="footnote-marker">ב</sup><i class="footnote">עיין לעיל סימן ב שהביא הפסוק ויעל במעלותיו (מ, ו), שמדבר בשער המזרחי. והכוונה כאן היא למספר המעלות שלא נזכרו. ובספר צורת הבית המחודש (מ, כב) כתב רבינו שלא נזכרו בכתוב “מספר” המעלות.</i> הַמַּעֲלוֹת, כָּתַבְנוּ עַל פִּי הַמִּשְׁנָה שְׁהָיוּ י"ב<sup class="footnote-marker">ג</sup><i class="footnote">ובפתיחה כתב רבינו שיתכן שהיו יותר מי”ב. עיי”ש.</i> – עִם כָּל זֶה יוּכַל לִהְיוֹת שֶׁבְּצָפוֹן וְדָרוֹם<sup class="footnote-marker">ד</sup><i class="footnote">וכמ”ש בפסוק כו, ומעלות שבעה עולותיו וגו’.</i> לֹא הָיוּ אֶלָּא ז', כִּי אֶפְשָׁר שֶׁהָהָר הוּא יוֹתֵר מִדְרוֹן בַּמִּזְרָחוֹ. 
"וְאֵלַמָּיו לִפְנֵיהֶם" <small>(שם)</small>, פֵּרוּשׁ הָאוּלָם הָיָה לִפְנִים מִן הַמַּעֲלוֹת<sup class="footnote-marker">ה</sup><i class="footnote">כן פרש”י. ולפ”ז יוצא שהמעלות לעלות מן ההר לחצר החיצונה הם בתוך חלל השער צמוד לסוף השער מבפנים ששם מתחיל האולם.</i> שֶׁהַמַעֲלוֹת לְחוּץ מִמֶּנּוּ<sup class="footnote-marker">ו</sup><i class="footnote">המדובר כאן הלא הוא השער הצפוני שהמעלות הוא בחלל השער כנ”ל. והנה לעיל כתב רבינו שרוחב מעלה אחת חצי אמה, וכיון שבשער הצפוני יש שבעה מעלות יוצא שמשך המעלות כולם תופסי קצת יתר מחצי משך החלל. אכן בשער המזרח שכתב רבינו לעיל שיש בו י”ב מעלות (או יותר וכמ”ש רבינו בפתיחה) נמצא שתופס את כל חלל השער שהוא שש אמות (או יותר לפי הנ”ל).</i>, וְעוֹלִין עַל הַמַּעֲלוֹת קֹדֶם שֶׁיִּכְנוֹס לָאוּלָם.

Chapter 10

<b>הַחוֹמָה</b> שֶׁלִּדְרוֹם הֶחָצֵר הַחִיצוֹנָה אָרְכָּהּ שי"ז אַמָּה, וְעָבְיָהּ שֵׁשׁ, כְּדִין הַצְּפוֹנִי שֶׁנִּתְבָּאֵר לְמַעְלָה <small>(סימן ח)</small>, וְיִתְבָּרֵר בְּסִימָן ע"ד בְּעֵזֶר הַשֵּׁם יִתְבָּרֵךְ.

Chapter 11

<b>וּכְמוֹ כֵן</b> לְסוֹף קנ"א אַמָּה כְּפִי הַחֶשְׁבּוֹן שֶׁלְּמַעְלָה <small>(סימן ט)</small> רָאָה בַּנְּבוּאָה שַׁעַר, כְּמוֹ שֶׁכָּתוּב <small>(יחזקאל מ, כד-כו)</small> "וַיּוֹלִיכֵנִי [ה'] דֶּרֶךְ הַדָּרוֹם, וְהִנֵּה שַׁעַר דֶּרֶךְ הַדָּרוֹם, וּמָדַד אֵילָיו וְאֵילַמָּיו כַּמִּדּוֹת הָאֵלֶּה, וְחַלּוֹנִים לוֹ וּלְאֵילַמָּיו סָבִיב סָבִיב כְּהַחַלֹּנוֹת הָאֵלֶּה, חֲמִשִּׁים אַמָּה אוֹרֶךְ" – פֵּרוּשׁ גָּבְהוֹ. "וְרֹחַב" - מַה שֶּׁבֵּין גַּג תָּא לְגַג [הַ]תָּא שֶׁכְּנֶגְדּוֹ – "חָמֵשׁ וְעֶשְׂרִים אַמָּה, וּמַעֲלוֹת שִׁבְעָה עוֹלוֹתָיו, וְאֵילַמָּיו לִפְנֵיהֶם, וְתִמוֹרִים לוֹ, אֶחָד מִפּוֹ וְאֶחָד מִפּוֹ אֶל אֵילָיו".

Chapter 12

<b>כּוֹתֶל</b> מַעֲרָבִית שֶׁל חָצֵר הַחִיצוֹנָה לֹא אִיתְפָּרֵשׁ כְּלָל בַּכָּתוּב, אַךְ הַדַּעַת נוֹתֶנֶת שֶׁהִיא בִּדְמוּת הַמִּזְרָחִית בְּאוֹרֶךְ וּבְעוֹבִי.
וְיֵשׁ לָתֵת טַעַם שֶׁלֹּא נִזְכָּר בַּכָּתוּב לְפִי שֶׁלֹּא רָאָה שָׁם הַנָּבִיא שַׁעַר<sup class="footnote-marker">א</sup><i class="footnote">בפשטות כוונת רבינו לומר שודאי ישנה גם חומה מערבית לחצרות הבית העתיד. אלא שבכל מראה נבואת יחזקאל לא דבר על החומות אלא על השערים שבחומות ועל כן לא נזכר כלל חומה המערבית.</i>, וְלֹא זָכַר בְּכָל הַחֲצֵרוֹת כִּי אִם הַשְּׁעָרִים וְלֹא הַחוֹמוֹת. וְכֵן בְּבַיִת שֵׁנִי<sup class="footnote-marker">ב</sup><i class="footnote">לשון זה לכאורה צריך ביאור שהרי בבית שני לא היה כותל מערבי לחצר החיצונה (עזרת נשים) שכותלו המערבי הוא כותל מזרחי של העזרה.</i> לֹא קָחָשִׁיב הַתַּנָּא שׁוּם שַׁעַר לַמַּעֲרָב.
וּבַסֵּפֶר כַּפְתּוֹר וָפֶרַח הַמְּחֻבָּר עַל הַמִּצְוֹת הַנּוֹהֲגוֹת בָּאָרֶץ, כָּתַב בְּפֶרֶק שִׁשִּׁי שֶׁהָיָה שַׁעַר לַמַּעֲרָב<sup class="footnote-marker">ג</sup><i class="footnote">דברי הכפתור ופרח צריכין ביאור למעיין שם, שהרי הוא מונה השבעה שערים שהיו בחיל, והשערים שנשנו במשנה הם לפי כל המפרשים בעזרה עצמה, וכן הקשה בהר המוריה פ”ה מהלכות בה”ב ה”ג.</i>, וְשֶׁנִּקְרָא פַּרְבָר. וְלֹא יָדַעְתִּי מְנָא לֵיהּ, דְּהָא תַּנָּא דִּידָן<sup class="footnote-marker">ד</sup><i class="footnote">להבין את דברי רבינו יש לסכם את מחלוקת התנאים כמה שערים היה לעזרה, הנה סתם משנה לגבי מקומות שהיו שומרים במקדש תנן (פ”א מ”א) חמשה ב”חמשה” שערי העזרה, ובמשנה (פ”א מ”ד) תנן “שבעה” שערים היו בעזרה וכו’, ורמו מתניתין אהדדו (תמיד כ”ז.) אביי מתרץ שהגם שהיו שבעה מ”מ שמירה לא צריך רק בחמשה, שהיה שומר אחד על שני שערים, ורבא מוקי לה כתנאי די”א ה’ שערים וי”א ח’ וי”א ז’, ודעת אבא יוסי בן חנן (פ”ב מ”ו) שהיו י”ג שערים לעזרה וחשיב ואזיל שם מה הן.</i> <small>(מידות פ"א מ"ד)</small> דְּאָתָא כְּרַבָּנָן<sup class="footnote-marker">ה</sup><i class="footnote">במשנה בשקלים שם איתא שי”ג השחוויות כנגד י”ג שערים וע”ז אומר הירושלמי וז”ל: מתנית’ אבא יוסי וכו’ ברם כרבנן שבעה שערים היו בעזרה עכ”ל, ומשמע מרבינו דהכי קיי”ל כרבנן, (ועיין פיה”מ להרמב”ם מ”א שכתב “והוא דעת רבים”) ולפיכך הקשה על הכפו”פ דלרבנן לא היה שער במערב כלל.</i> <small>(ירושלמי שקלים פ"ו ה"ב)</small> לָא קָחָשִׁיב לֵיהּ. וְעוֹד שֶׁהֲרֵי רַזַ"ל פֵּרְשׁוּ הַכָּתוּב וְלַפַּרְבָר כְּמוֹ כְּלַפֵּי בַּר, כְּלוֹמַר שֶׁשָּׁמְרוּ הַלְוִיִּם מִבַּחוּץ, כִּדְאִיתָא בַּגְּמָרָא תָּמִיד <small>(כז)</small>. 
וְאֶפְשָׁר שֶׁאַחֲרֵי שֶׁבְּכָל מָקוֹם שֶׁשָּׁמְרוּ הַלְוִיִּם מִבַּחוּץ הוּא חוּץ לְשַׁעֲרֵי הָעֲזָרָה<sup class="footnote-marker">ו</sup><i class="footnote">להבהרת הענין: במצות שמירת המקדש שנו חז”ל בריש מדות שבג’ מקומות שומרים הכהנים ובכ”א מקומות שומרים הלוים והתנא הולך ומחשב כל מקומות השמירה, החלוקה היא שמירה בשערים ושמירה בפנות וישנם כאלו בהר הבית וכאלו בעזרה אלא שיש הבדל ביניהם ששומרי הר הבית עומדים מלפנים לחומת הר הבית משא”כ שומרי העזרה עומדים מחוץ לעזרה משום איסור ישיבה בעזרה.</i>, אִם כֵּן אַף בַּמַּעֲרָב בַּמָּקוֹם שֶׁשָּׁמְרוּ מִבַּחוּץ לַאֲחוֹרֵי הַכַּפֹּרֶת<sup class="footnote-marker">ז</sup><i class="footnote">במשנה (שם) שהכ”א מקומות הם, ה’ על שערי הר הבית, ה’ על שערי העזרה, ד’ על פנות הר הבית, ד’ על פנות העזרה, א’ בלשכת הקרבן, א’ בלשכת הפרוכת, וא’ “מאחורי בית הכפורת” ובוודאי שהוא מחוץ לחומת העזרה משום איסור ישיבה בעזרה.</i>, הָיָה גַּם כֵּן לְשָׁם שַׁעַר כְּמוֹ בִּשְׁאָר מְקוֹם שְׁמִירָתָן לַחוּץ. 
וְזֶה כְּדֵי שֶׁיּוּכְלוּ לָלֶכֶת לִפְנִים<sup class="footnote-marker">ח</sup><i class="footnote">אין להקשות מאיסור כניסה לעזרת כהנים לפנים מי”א אמה שהרי הוא לצורך מצות השמירה וכו’, ועיין מ"ש רבינו בזה לקמן סימן ע"ד.</i> בִּמְקוֹם שְׁמִירָתָן כִּי כֵן דֶּרֶךְ הַשְּׁמִירָה<sup class="footnote-marker">ט</sup><i class="footnote">רבינו מחדש כאן ענין מיוחד שאע”פ ששומרי העזרה עומדים בחוץ כנ”ל היינו שעיקר עמידתם הוא בחוץ כדי שאם ברצונם לישב יוכלו לישב, אבל מצוות השמירה עצמה צריך לשמור גם בפנים ועל כן מפעם לפעם צריכין להיכנס לפנים “כי כן דרך השמירה”.</i>. וּמַה שֶּׁהָיוּ בַּחוּץ לֹא הָיָה אֶלָּא כְּדֵי שֶׁ[יִּהְיוּ] יְכוֹלִין לֵישֵׁב שֶׁלֹּא יַעַמְדוּ כָּל הַלַּיְלָה <small>(תמיד שם)</small> לְפִי שֶׁאֵין יְשִׁיבָה בָּעֲזָרָה כִּי אִם לְמַלְכֵי בֵית דָּוִד <small>(שם)</small>, אֲבָל רַשָּׁאִין לַהֲלוֹךְ לִפְנִים בַּלַּיְלָה כְּמוֹ בַּיּוֹם. וְאַף עַל פִּי שֶׁשַּׁעֲרֵי הָעֲזָרָה נִנְעֲלוּ בְּכָל לַיְלָה, אֶפְשָׁר שֶׁפִּשְׁפְּשִׁין וּפְתָחִין קְטַנִּים הָיָה לָהֶם, אוֹ מַפְתְּחוֹת לְכָל שַׁעַר. וְאַף עַל פִּי שֶׁבְּפִנּוֹת הָעֲזָרָה וְהַר הַבַּיִת שָׁמְרוּ גַּם כֵּן, וּבַפִּנּוֹת אֵין שַׁעַר, מִכָּל מָקוֹם בְּאוֹתוֹ רוּחַ יֵשׁ לָהֶם שַׁעַר סָמוּךְ לָהֶן, וּלְפִיכָךְ סְבִירָא לֵיהּ דְּאַף בְּרוּחַ מַעֲרָבִית יֵשׁ שַׁעַר לְאוֹתָן שֶׁשָּׁמְרוּ כְּלַפֵּי בַּר. וְהַתַּנָּא לָא קָחָשִׁיב לֵיהּ לְפִי שֶׁלֹּא שִׁמֵּשׁ כְּנִיסָה וִיצִיאָה, שֶׁמִּעוּט תַּשְׁמִישׁ הַר הַבַּיִת לְמַעֲרָבוֹ<sup class="footnote-marker">י</sup><i class="footnote">קצ”ע שהרי בהר הבית היה שער למערבו, שער קיפונוס מן המערב (פ”א מ”ג), ועיין באברבנאל (מ, ה) שהרגיש קצת בזה.</i> כְּדִתְנַן לְעֵיל <small>(שם מ"א)</small>. וְאַף אָנוּ נֹאמַר שֶׁיְּחֶזְקֵאל לֹא זְכָרוֹ גַּם כֵּן מִזֶּה הַטַּעַם.
וְהַאי טַעֲמָא אִכָּא לְמֵימַר נַמִּי לְהַךְ תַּנָּא <small>(פ"ב מ"ו)</small> דִּסְבִירָא לֵיהּ י"ג שְׁעָרִים הָווּ בָּעֲזָרָה, וְקָחָשִׁיב שְׁנַיִם בַּמַּעֲרָב וְשֶׁאֵין לָהֶם שֵׁם. וְהַיְנוּ טַעֲמָא דִּלְפִי שֶׁלֹּא שִׁמְשׁוּ כְּנִיסָה וִיצִיאָה, לֹא הָיָה לָהֶם שֵׁם. וְכַפְתּוֹר וָפֶרַח דָּחַק עַצְמוֹ לִמְצוֹא שְׁנֵי שְׁעָרִים בַּמַּעֲרָב, כִּי לֹא מָצָא רַק הַפַּרְבָר, וְלוֹ יֵשׁ שֵׁם, וְאָמַר שֶׁהֵם שַׁעַר אוּלָם וְשַׁעַר הֵיכָל שֶׁאֵין לָהֶם שֵׁם מְיֻחָד. 
וַאֲנִי תָּמֵהַּ מַה צָּרִיךְ לְזֶה הַדֹּחַק, דְּהָא הַךְ תַּנָּא פַּלִּיג<sup class="footnote-marker">יא</sup><i class="footnote">דברי רבינו כאן לכאורה צ”ב שהרי כתב לעיל שלפי תנא דידן שכן נפסק להלכה, וכ”פ הרמב”ם (פ”ה ה”ד) שהיו רק ז’ שערים וכאן שקיל וטרי גם לפי הדעות השונות. ועיין בדברי ר”ת (כתובות קו. ד”ה שבעה) שאין כאן מחלוקת במציאות אלא שתנא דידן לא חשיב השערים האחרים לטעם קטנותן. ועיין בליקוטי שיחות (חי”ח ע’ 212 ואילך) האריך לבאר כן גם בדברי הרמב”ם שלא נחלקו רק מה יש לו דין שער לגבי מצוות שמירה, ולא במציאות, אם היה שער.</i> אַתַּנָּא דִּידָן דִּסְבִירָא לֵיהּ רַק שִׁבְעָה שְׁעָרִים בָּעֲזָרָה, וְכִי הֵיכָא דְּאִיהוּ קָחָשִׁיב שַׁעַר אֶחָד יָתֵר לַדָּרוֹם וְכֵן לַצָּפוֹן אַף עַל גַּב דִּלְמַאן דְּאָמַר שֶׁבַע לֹא הָיוּ אֵלּוּ, הָכִי נַמִּי בַּמַּעֲרָב סְבִירָא לֵיהּ שֶׁהָיוּ עוֹד שְׁנֵי שְׁעָרִים שֶׁאֵין לָהֶם שֵׁם. וְלַאֲחוֹרֵי הַכַּפֹּרֶת הָיוּ, וְלֹא שַׁעַר אוּלָם וְהֵיכָל, שֶׁהוּא דֹחַק גָּדוֹל לַחְשׁוֹב שַׁעַר אוּלָם וְהֵיכָל עִם שֶׁהֵם מַעֲרָבִים לְשַׁעֲרֵי הָעֲזָרָה.
וְלֹא תַּקְשֶׁה דְּאִם כֵּן הַוָּה לֵיהּ עִם הַפַּרְבָר י"ד, דִּלְטַעֲמָךְ לְרַבָּנָן הֲווּ ח' עִם הַפַּרְבָּר, אֶלָּא דְּפַרְבָר לְעוֹלָם אֵינוֹ מִן הַמִּנְיָן. וְאַף לְשׁוֹן הָרַ"ר שְׁמַעְיָה בְּפֵרוּשׁ הַמִּשְׁנָה <small>(פ"ב מ"ו)</small> כִּדְבָרַי, שֶׁכָּתַב וּשְׁנַיִם בַּמַּעֲרָב לַאֲחוֹרֵי הַכַּפֹּרֶת. אָמְנָם הַמִּסְתַּבֵּר דְּכֵיוָן דְּלָא קָחָשִׁיב תַּנָּא דִּידָן שׁוּם שַׁעַר לַמַּעֲרָב, שֶׁלֹּא הָיָה שָׁם שַׁעַר כְּלָל<sup class="footnote-marker">יב</sup><i class="footnote">צ”ב וכי חוזר רבינו כאן ממה שיישב דברי הכפו”פ? ובחנוכת הבית לרמ”א (סכ”ח) אחר שהביא דברי הכפו”פ ותמיהת רבינו עליו כתב וז”ל: הרי שמצא קצת התנצלות על סברת בעל כפו”פ עכ”ל. אכן לפי מ”ש לעיל שאפשר להבין סברת רבינו שהמחלוקת אינה במציאות (עפ”י הלקו”ש) יובנו מאד דברי רבינו כפשוטן, וכן משמע מדברי רבינו בתוי”ט בשקלים (פ”ו מ”ג) עיי”ש. וע”ע שם שהביא דברי יוסיפון שלא היה שום פתח בכותל מערבי ושהיה סתום לגמרי וסיים וז”ל: ומכיון שבבנינא דיחזקאל לא היו שערים במערב, ובהרבה דברים בנו בבית שני מעין בנין של יחזקאל וכמ”ש הרמב”ם וכו’, היה קרוב לשמוע להיוסיפון, אלא שאין לנו לזוז מקבלת חכמי המשנה עכ”ל.</i>. וְהַיְנוּ טַעֲמָא לְפִי שֶׁשָּׁם מִעוּט הַר הַבַּיִת <small>(פ"ב מ"א)</small>, וְאֵין צוֹרֶךְ לִכְנִיסָה וִיצִיאָה לְשָׁם.
גַּם הָרִי"א כָּתַב <small>(יחזקאל מ, ה)</small> שֶׁלֹּא הָיָה שׁוּם שַׁעַר בַּמַעֲרָב<sup class="footnote-marker">יג</sup><i class="footnote">ועיי”ש שהקשה מזה שהיה שער מערבי להר הבית ונדחק בזה.</i>, וְנָתַן שְׁנֵי טְעָמִים אַחֵרִים. הָאֶחָד לְפִי שֶׁלֹּא יִכָּנְסוּ אֶלָּא כְּנֶגֶד הַהֵיכָל לְהִשְׁתַּחֲווֹת וְלֵרָאוֹת שָׁם, וְזֶה אֵינוֹ בַּמַּעֲרָב. וְהַשֵּׁנִי, שֶׁהַבָּא אֶל הָעֲזָרָה יִשְׁתַּחֲוֶה בְּהִכָּנְסוֹ נִכְחוֹ, וְאִם יָבֹא בַּמַּעֲרָב יִשְׁתַּחֲוֶה (בַּמִּזְרָח) [לְמִזְרָח] נֶגֶד הַשֶּׁמֶשׁ, וְהַשֵּׁם יִתְבָּרֵךְ יַרְחִיקֵם מִתּוֹעֲבוֹת הַגּוֹיִם. ע"כ. 
וְאִם כֵּן גַּם לֶעָתִיד לֹא רָאָה יְחֶזְקֵאל שׁוּם שַׁעַר בַּמַּעֲרָב, וּלְפִיכָךְ לֹא זָכַר חוֹמָה הַמַּעֲרָבִית, לְפִי שֶׁלֹּא זָכַר חוֹמָה כִּי [אֶלָּא] אִם הָיָה לָהּ שַׁעַר.
<b>"וַיְבִיאֵנִי</b> אֶל הֶחָצֵר הַחִיצוֹנָה" <small>(יחזקאל מ, יז)</small> אֶל תּוֹכָהּ. כִּי עֲדַיִן הָיָה מַקִּיף מִבַּחוּץ לִרְאוֹת בִּנְיְנֵי תָּאֵי הַשַּׁעַר שֶׁבַּחוּץ. 
"וְהֵנָּה לְשָׁכוֹת וְרִצְפָּה", פֵּרוּשׁ: כְּזֻזְטְרָא<sup class="footnote-marker">יד</sup><i class="footnote">תיבה זאת מופיעה במקורות בכמה אופנים “כזוזטרא” “כסוסטרא” “גזוזטרא” וכן רבינו כותב לפעמים כך ולפעמים כך.</i> שְׁהִיא כְּמִין עֲלִיָּה<sup class="footnote-marker">טו</sup><i class="footnote">ברד”ק ובמצו”ד פירשו שהגזוזטרא עומדת על גבי עמודים.</i> בּוֹלֶטֶת וְעָלֶיהָ בְּנוּיוֹת לְשָׁכוֹת.
וְזוֹ הָרִצְפָּה הִקִּיפָה כָּל הֶחָצֵר הַחִיצוֹנָה, כַּמְּפֹרָשׁ בְּקַפִּיטָל מ"ב <small>(ג)</small> שֶׁהַלְּשָׁכוֹת שֶׁאֵצֶל הַתָּאִים שֶׁיִּתְבָּאֲרוּ בִּדְבָרֵינוּ סִימָן ע"א הָיוּ כְּנֶגֶד הָרִצְפָּה. וְהֵן הֵנָּה הָיוּ בְּמַעֲרָבִית צְפוֹנִית וּמַעֲרָבִית דְּרוֹמִית, וְהַתְחָלַת הָרִצְפָּה הִזְכִּירוֹ הַנָּבִיא ע"ה בַּשַּׁעַר הַמִּזְרָחִי, הָא קַמָּן דְּעַל כָּל פָּנִים לְשָׁלֹשׁ רוּחוֹת הִקִּיפָה הָרִצְפָּה. וְכֵן נַמִּי לָשׁוֹן "סָבִיב סָבִיב" <small>(יחזקאל מ, יז)</small>. וְכֵן דִּבְרֵי הַרַ"ר שְמַעְיָה ז"ל שֶׁנַּעְתִּיק בְּסָמוּךְ. וְהַסְּבָרָא נוֹתֶנֶת שֶׁאַף בַּמַּעֲרָב הָיְתָה מַקֶּפֶת.
וְהַכְּסֻסְטְרָא הַזֹּאת בְּנוּיָה בְּגֹבַהּ הַחוֹמָה, עַד שֶׁתַּחְתִּיתָהּ מְכֻוָּן לְעֻמַּת גּוֹבַהּ הַשְּׁעָרִים, שֶׁהֵם גְּבוֹהִים חֲמִשִּׁים אַמָּה כַּמְפוֹרָשׁ לְעֵיל סִימָן ג'. וּבְכָל מָקוֹם שֶׁהָיָה שַׁעַר, הָיָה הַשַּׁעַר מַפְסִיק אֶת הַכְּסֻסְטְרָא, זֶהוּ שֶׁנֶּאֱמַר <small>(יחזקאל מ, יח)</small> וְהָרִצְפָה אֶל כֶּתֶף הַשְּׁעָרִים לֹא מֵעַל הַשְּׁעָרִים. וְעוֹד הָיְתָה הַכְּסֻסְטְרָא הַזֹּאת נִפְסֶקֶת כְּנֶגֶד הַחֲצֵרוֹת קְטֻרוֹת שֶׁאַזְכִּירֵם בְּסָמוּךְ <small>(סימן י"ג-ט"ז)</small> בְּאִם יִרְצֶה הַשֵּׁם יִתְבָּרֵךְ.
וְהַלְּשָׁכוֹת שֶׁעָלֶיהָ הֵם שְׁלֹשִׁים, כְּדִכְתִיב <small>(יחזקאל מ, יז)</small> "שְׁלֹשִׁים לְשָׁכוֹת אֶל הָרִצְפָה". וּבְבַיִת שֵׁנִי לֹא הָיְתָה רִצְפָה זוֹ עִם הַלְּשָׁכוֹת שֶׁעָלֶיהָ, וְאֶפְשָׁר שֶׁמֵּעֵין אוֹתָהּ (בְּנָאוּ) [בָּנוּ] בְּבַיִת שְׁנֵי הַגְּזֻזְטְרָא דִּתְנַן בְּמִדּוֹת <small>(פ"ב מ"ה)</small>. שֶׁהָעֲזָרָה הָיְתָה חֲלָקָה בָּרִאשׁוֹנָה וְהִקִּיפוּהָ כְּזֻזְטְרָא, שֶׁהַנָּשִׁים רוֹאוֹת מִלְּמַעְלָה וְהָאֲנָשִׁים מִלְּמַטָּה כְּדֵי שֶׁלֹּא יְהוּ מְעֹרָבִין.
<b>וְכָתַב</b> ה"ר יִצְחָק אַבַּרְבַּנְאֵל זלה"ה <small>(יחזקאל מ, ה)</small>, הָעֲזָרָה הַחִיצוֹנָה הָרִאשׁוֹנָה אָמְרוּ חֲזַ"ל שֶׁבְּבַיִת שֵׁנִי הָיָה עֶזְרַת נָשִׁים וְשֶׁבָּנוּ אוֹתָהּ גְּזֻזְטְרָא כוּ'. וְרָאִיתִי אֲנִי בְּפֵרוּשֵׁי חַכְמֵי הַנּוֹצְרִים, שֶׁהָיְתָה הָעֲזָרָה הָרִאשׁוֹנָה מְיוּחֶדֶת לַגּוֹיִם הַבָּאִים לְהִתְפַּלֵּל בֵּית ה', וּכְמוֹ שֶׁאָמַר שְׁלֹמֹה בִּתְפִלָּתוֹ <small>(מל"א ח, מא)</small> "וְגַם אֶל הַנָּכְרִי" וְגוֹ'. וְנִרְאִין דִּבְרֵיהֶם לְדַעְתֵּנוּ, כִּי הִנֵּה לֶעָתִיד לָבֹא יִיעֲדוּ הַנְּבִיאִים שֶׁיֵּלְכוּ עַמִּים רַבִּים אֶל הַר ה' וְאֶל בֵּית אֱלֹקֵי יַעֲקֹב לְקַבֵּל תּוֹרָתוֹ <small>(ישעיה ב, ג, מיכה ד, א)</small>. וְלָכֵן הָיָה רָאוּי שֶׁיְּיוּחָד אֲלֵיהֶם מָקוֹם מְיוּחָד<sup class="footnote-marker">טז</sup><i class="footnote">באברבנאל הנדפס וז”ל: מקום היותר חיצוני והיותר מרוחק וכו’. אולם רבינו כתב והדפיס כמ”ש בפנים, וכן נראה יותר מתאים שהרי עז”נ אינה המקום “היותר” חיצוני שהרי יש החיל והסורג וכו’.</i> חִיצוֹנִי וְיוֹתֵר מְרוּחָק מֵהַקּוֹדֶשׁ. וְאוּלַי שֶׁעַל אוֹתָהּ עֲזָרָה תִּהְיֶה עֲלִיָּה מֻקֶּפֶת גְּזֻזְטְרָא לַנָּשִׁים כְּדִבְרֵיהֶם ז"ל <small>(פ"ב מ"ה)</small>, וְתִהְיֶנָּה רוֹאוֹת מִלְּמַעְלָה, וְהַגּוֹיִם בָּעֲזָרָה מִלְּמַטָּה וְכוּ', עכ"ל.
הִנֵּה שָׁכַח הָרַב ז"ל וְלֹא זָכַר מַה שֶּׁשָּׁנִינוּ בְּפ"ק דְּכֵלִים <small>(מ"ח)</small>: הַחֵיל מְקֻדָּשׁ מִמֶּנּוּ<sup class="footnote-marker">יז</sup><i class="footnote">להבנת הענין: במשנת כלים שם מפרטת המשנה עשר מעלות ובהמשך המשנה יוצא כך: א) מעלת ירושלים ב) הר הבית ג) החיל ד) עזרת נשים ה) העזרה (עזרת ישראל), לכל שלב יש מעלה יתירה לקודמו. ועיקר המעלה הוא בענין שילוח מחנות, שיש חיוב לשלח הטמאים מחוץ למחנה. ומעלות אלו הם כמו שלש מחנות שבמדבר: א) מחנה ישראל משלחים רק מצורע וזהו קדושת ירושלים (לפנים מן החומה). ב) מחנה לויה אסור כניסת (שילוח) זבין וזבות נדה ויולדות ומקבילו לפנים מחומת הר הבית. ג) מחנה שכינה והיינו חצר אוהל מועד ומקבילו העזרה, ששם אסור טמא מת להיכנס. אלא שהנביאים והחכמים ז”ל תיקנו עוד שתי מעלות בתוך מחנה לוי’: א) אין טמא מת ונכרי נכנס בשטח החיל שהוא בעיקרו חלק מהר הבית. ב) אין טבול יום נכנס בעזרת נשים שבעצם הוא גם מעיקרו ממחנה לויה שהרי הוא עזרה חיצונית לעזרה (החצר החדשה) כמ”ש בזבחים (לב:).</i> שֶׁאֵין גּוֹיִם וּטְמֵאֵי מֵת נִכְנָסִין לְשָׁם. הָא קַמָּן דְּאַף לֹא בְּכָל הַר הַבַּיִת הָיוּ רַשָּׁאִין הַגּוֹיִם לִכְנוֹס. שֶׁהַחֵיל הוּא לִפְנִים מִן הַסּוֹרֵג וְלִפְנֵי עֶזְרַת נָשִׁים<sup class="footnote-marker">יח</sup><i class="footnote">לדעת רש”י ורע”ב וסייעתם, חילקו את שטח הר הבית לשנים. דהיינו: מחומת הר הבית עד הסורג ומן הסורג עד לעזרה (במזרח עז”נ). עד הסורג מותר לטמא מת ונכרי להכנס ומן הסורג ולפנים אסור.</i> - אִם לְפֵרוּשׁ רַשִׁ"י <small>(יומא טז. ד"ה לפנים)</small> וְהָרע"ב <small>(פ"ב מ"ג)</small> ז"ל שֶׁפֵּרְשׁוּ, שֶׁהַחֵיל עֶשֶׂר אַמּוֹת דִּתְנַן <small>(פ"ב מ"ג)</small> הַיְנוּ, מְקוֹם רֹחַב עֶשֶׂר לִפְנֵי עֶזְרַת נָשִׁים<sup class="footnote-marker">יט</sup><i class="footnote">לדעתם החיל הוא שם השטח של עשר אמות בין הסורג לעזרת נשים.</i> - וְאִם לְהָרַמְבַּ"ם <small>(בה"ב פ"ה ה"ג)</small> שֶׁפֵּרֵשׁ שֶׁהוּא חוֹמַת עֶזְרַת נָשִׁים<sup class="footnote-marker">כ</sup><i class="footnote">דברי רבינו כאן בביאור שיטת הרמב”ם הם מחודשים מאד. למעיין בפיה”מ להרמב”ם במדות (פ”א מ”ד, ובפ”ב מ”א ב), מבואר שם שיטתו שהחיל הוא חומה קטנה לפנים מחומת הר הבית גבוה עשר אמות והשטח בינו לעז”נ נקרא על שמו. ורבינו בתוי”ט (שם פ”ב מ”ג) גם כן מפרש כן בהרמב”ם. וגם איך נפרש המעלה הנוספת (משנה כלים שם) שלא יכנס טבול יום בעזרת נשים אם נאמר שהחיל הוא באותו שטח של עז”נ, וצ”ע.</i> וְגָבְהָהּ עֶשֶׂר. וְשֶׁעָלֶיהָ נֶאֱמַר בַּקִּינוֹת <small>(איכה ב, ח)</small> "וַיַּאֲבֶל חֵל וְחוֹמָה". חֵל, הִיא חוֹמַת עֶזְרַת נָשִׁים הַקְּטַנָּה, וְחוֹמָה הִיא לְעֶזְרַת יִשְׂרָאֵל<sup class="footnote-marker">כא</sup><i class="footnote">הלשון כאן צריך ביאור. ולכאורה נראה כוונתו בשיטת הרמב”ם דחומה קטנה המסייעת לחומה גדולה (שורא ובר שורא). שהחיל הוא חומת עז”נ שהיא חומה קטנה, והיא עצמה חומה קטנה לחומת עזרת ישראל שהיא חומה גדולה.</i> שֶׁאוֹתָהּ חוֹמָה גְּדוֹלָה. לְכֻלֵּי עָלְמָא<sup class="footnote-marker">כב</sup><i class="footnote">שהרי משנה מפורשת (כלים שם) שאסור לגויים ליכנס בחיל ואיך שיהיה הפירוש בחיל א) השטח מן הסורג ולפנים ב) השטח מן החומה קטנה שנקרא חיל (רמב”ם פיה”מ) ג) חומת עזרת נשים. עכ”פ דברי הנוצרים שהיה מקום לנוצרים בתוך עזרת נשים לא יתכנו.</i> הַחֵיל הוּא קוֹדֶם עֶזְרַת נָשִׁים וְהַגּוֹיִם אֲסוּרִים לִכְנוֹס לְשָׁם.
אָמְנָם לְהַסְכִּים לְדִבְרֵיהֶם עִם מַה שֶּׁאָמַר שְׁלֹמֹה ע"ה <small>(מל"א ח, מא)</small> "וְגַם אֶל הַנָכְרִי [וְגוֹ'] וּבָא וְגוֹ' ", נֹאמַר שֶׁהַמָּקוֹם הַמְיוּחָד לָהֶם הוּא בְּהַר הַבַּיִת וְעַד הַסּוֹרֵג בִּלְבַד. 
וּלְדַעְתִּי<sup class="footnote-marker">כג</sup><i class="footnote">נראה שרבינו חידש דבר זה מדעתו הרחבה, וכן משמע ממה שצטט את דבריו אלו בתוי”ט (שם) ולא הביא מקור קדום מדברי רבותינו ז”ל (הובא בהערה הבאה). אכן מצאנו שהקדימו לרבינו בתשובות הרמ”ע מפאנו סימן צח, וכפי הנראה לא ראה רבינו את דבריו.</i> זֶהוּ שִׁמּוּשׁ הַסּוֹרֵג<sup class="footnote-marker">כד</sup><i class="footnote">בפירוש הרא”ש על מדות (שם) וכן הביא בשמו הכ”מ על הרמב”ם (שם) כתב וז”ל: ואין טעם לצורך הסורג כי אין תוספת מעלת הקדושה מן הסורג ולפנים כו’ ומצאתי כתוב שלהיתר טלטול בשבת נעשה וכו’. ורבינו בתוי”ט (שם) הביאו והקשה על זה כמה קושיות ומסיק שם וז”ל: אבל מה שנ”ל בזה הענין של הסורג הוא מש”כ כבר בס”ד בספר צורת הבית וכו’ ומעתיק מש”כ כאן שטעם הסורג להבדיל בין ישראל לעמים וכו’.</i>, לְהַבְדִּיל בֵּין הַקֹּדֶשׁ הַמְקֻדָּשׁ לַגּוֹיִם<sup class="footnote-marker">כה</sup><i class="footnote">כאן המקום לציין מקור מעניין שהוא סמך לדברי רבינו מדברי יוסף בן מתתיהו (יוסיפון) בספרו מלחמת היהודים (ה, ה ב ושם ו, ב ד) שעל הסורג הוצבו לוחות שהיה כתוב עליו בשפות שונות איסור כניסה מכאן ואילך לזר, והנכנס יהרג. בשנת תרל”ב נמצאה אבן כזו בחפירות ארכאולוגיות והיא נמצאת במוזיאון באיסטנבול, וכן נמצא חלק מאבן כזאת במוזיאון רוקפלר בירושלים, שמצאוהו בתרצ”ה במהלך סלילת כביש.</i> וְלִטְמֵאֵי מֵת, אֶל<sup class="footnote-marker">כו</sup><i class="footnote">אולם לדעת הרמב”ם (שם) שקדושת החיל מתחיל לאחר החומה שגבהו עשר אמות הנקרא חיל, א”א ללמוד כדברי רבינו. וא”כ צ”ל מהו תפקידו של הסורג, ורבינו בתוי”ט כתב שטעם הרא”ש להתיר הטלטול הוא לדברי הרמב”ם. עיי”ש.</i> הַר הַבַּיִת שֶׁאֵינוֹ מְקֻדָּשׁ לְכָךְ, וּלְפִיכָךְ פָּרְצוּ בוֹ מַלְכֵי יָוָן<sup class="footnote-marker">כז</sup><i class="footnote">ברשימות לאדמו”ר מליובאוויטש חוברת קכו (במהדורת תשע”ב כרך ב עמוד 524 ואילך) הקשה, שהרי איסור כניסת נכרים לחיל הוא מגזירות י”ח דבר, שהיה מאוחר בזמן הרבה ממלכי יוון, עיי”ש באריכות.</i> כֵּיוָן שֶׁהוּא לְהַבְדִּיל בֵּינֵיהֶם. וּכְשֶׁזָּכוּ וְגָדְרוּ תִּקְּנוּ עַל כָּל פִּרְצָה הִשְׁתַּחֲוָיָה <small>(פ"ב מ"ג)</small>, לְהוֹדוֹת לַה' כִּי טוֹב. וְזֶהוּ הָעֲזָרָה הָרִאשׁוֹנָה שֶׁכָּתְבוּ חַכְמֵי הַנּוֹצְרִים, וְקָרְאוּ לְהַר הַבַּיִת גַּם כֵּן עֲזָרָה, בְּמֻשְׁאָל<sup class="footnote-marker">כח</sup><i class="footnote">להעיר מדברי יוסיפון הנ”ל שקרא שטח הר הבית שמחוץ לסורג “עזרה”.</i> מִלְּשׁוֹן עֲזָרָה, וְלֹא שֶׁכִּוְּנוּ לְמַה שֶּׁנִּקְרָא בְּדִבְרֵי רַבּוֹתֵינוּ ז"ל עֲזָרָה.
וְלוֹמַר דְּדִבְרֵיהֶם בְּשָׁעָה שֶׁיָּדָם תַּקִּיפָה, אֵינוֹ נִרְאֶה, חֲדָא דְּמַשְׁמָע שֶׁהָיָה מְיוּחָד לָהֶם בְּיִחוּד מִדַּעַת בְּנֵי יִשְׂרָאֵל וְזִקְנֵיהֶם, וְתוּ שֶׁאִם יָדָם תַּקִיפָה מִי יַעֲצוֹר בָּהֶם, וּמִי יַצִּיב גְּבוּלוֹת עַמִּים לָשׂוּם לָהֶם יָד וּמְקוֹם גְּבוּל וְחֹק בַּל יַעֲבֹרוּ כְּשֶׁיָּדָם תַּקִּיפָה. וְאַף הָרַב הָרי"א ז"ל לֹא לְכָךְ נִתְכַּוֵּן, אֶלָּא שֶׁעַל הַמָּקוֹם שֶׁהָיָה לָהֶם מְיוּחָד<sup class="footnote-marker">כט</sup><i class="footnote">עפי”ד רבינו כאן יש ליתן טעם על מה שהתירו לגויים ליכנס לשטח הר הבית בכלל. הרי גזרו חז”ל על הגויים שיטמאו כזבים, וזבים אסורים ליכנס להר הבית כלל, וכמו שהקשו הר”ש והרא”ש במשנת כלים (שם), וכתבו שלענין שילוח מחנות לא גזרו. וע”פ דברי רבינו (ועיין בשו”ת רמ”ע מפאנו הנ”ל כמעט מפורש כן) יצא לנו טעם נכון למה לא גזרו חז”ל גם לענין שילוח מחנות שיהיו כזבין. שהרי אם נגזור עליהן לא יכלו ליכנס כלל לחצרות ה’ ולא יתקיימו דברי מלכנו שלמה וגם אל הנכרי וגו’.</i> מֵעוֹלָם, עָלָיו דִּבְּרוּ חַכְמֵיהֶם. עַל כֵּן מַה שֶּׁכָּתַבְתִּי הוּא הַנָּכוֹן.

Chapter 13

<b>סימנים יג–טז</b>
<b>"בְּאַרְבַּעַת</b> מִקְצֹעֹת הֶחָצֵר חֲצֵרוֹת קְטֻרוֹת" <small>(יחזקאל מו, כב)</small> פֵּרוּשׁ: שֶׁאֵינָן מְקוּרוֹת וְהֶעָשָׁן וְהַקִּטּוֹר עוֹלֶה מֵהֶם. וּפֵרֵשׁ הַר"ר שְׁמַעְיָה בְּפֵרוּשׁ הַמִּשְׁנָה <small>(פ"ב מ"ה)</small> שֶׁבְּמַרְאֵה יְחֶזְקֵאל הָיוּ מַפְסִיקִין הַמִּרְפֶּסֶת<sup class="footnote-marker">א</sup><i class="footnote">החצרות צריכות להיות בלתי מקורות – “קטורות”. על כן צריך לאמר שבבית שלעתיד יש מרפסת (כצוצטרא) סביבות חומת החצר החיצונה מבפנים, והיא נמשכת רק בין החצרות ולא מעליהן, שלא יהוו להן תקרה.</i>, הִיא הָרִצְפָה הַמְהַלֶּכֶת סְבִיב כָּל הֶחָצֵר, עכ"ל.
אַרְבָּעִים אֹרֶךְ וּשְׁלֹשִׁים רֹחַב מִדָּה אַחַת לְאַרְבַּעְתָּם ... וְטוּר סָבִיב בָּהֶם סָבִיב לְאַרְבַּעְתָּם וּמְבַשְּׁלוֹת עָשֹוּי מִתַּחַת וְגוֹ'  <small>(יחזקאל מו, כב - כג)</small>. וְשׁוּרַת נִדְבָּךְ חוֹמַת אֲבָנִים בּוֹלֵט מִן הַחוֹמָה סָמוּךְ לָאָרֶץ, וּבָהּ נְקָבִים נְקָבִים מְקוֹם שְׁפִיתַת קְדֵרוֹת. וּמִתַּחַת הַטּוּר חָלָל לְהַסִּיק בּוֹ אוּר מִתַּחְתָּיו, וְהַקְּדֵרוֹת מִלְּמַעְלָה.
וַיֹּאמֶר אֵלָי אֵלֶּה בֵּית הַמְבַשְּׁלִים אֲשֶׁר יְבַשְּׁלוּ שָׁם מְשָׁרְתֵי הַבַּיִת אֶת זֶבַח הָעָם <small>(יחזקאל מו, כד)</small>. חָזֶה וְשׁוֹק שֶׁל שְׁלָמִים שֶׁאֵינָם נִפְסָלִים בְּצֵאתָם חוּץ לְעֶזְרַת יִשְׂרָאֵל, כְּמוֹ הַחַטָּאת וְהָאָשָׁם<sup class="footnote-marker">ב</sup><i class="footnote">שהרי קדשי קדשים אסור להוציאם חוץ מהקלעים, שהוא עזרת ישראל (החצר הפנימית).</i> שֶׁנִּתְיַחֵד לְבִשּׁוּלָם מָקוֹם מְיוּחָד לִפְנִים, כְּמוֹ שֶׁיִּתְבָּאֵר בְּסִימָן (ע"א) [ע] בְּעֶזְרַת הַשֵּׁם יִתְבָּרֵךְ.
וּבְמִדּוֹת <small>(פ"ב מ"ה)</small> שָׁנִינוּ, וּמֶה הָיוּ מְשַׁמְּשׁוֹת? דְּרוֹמִית מִזְרָחִית, הִיא הָיְתָה לִשְׁכַּת הַנְּזִירִים שֶׁשָּׁם מְבַשְּׁלִין שַׁלְמֵיהֶן וּמְגַלְּחִין אֶת שַׂעֲרָם וּמַשְׁלִיכִים תַּחַת הַדּוּד. מִזְרָחִית צְפוֹנִית, הִיא הָיְתָה לִשְׁכַּת דִּיר הָעֵצִים שֶׁשָּׁם הַכֹּהֲנִים בַּעֲלֵי מוּמִין מַתְלִיעִים בָּעֵצִים. כָּל עֵץ שֶׁנִּמְצָא בּוֹ תוֹלַעַת, פָּסוּל מֵעַל גַּבֵּי הַמִּזְבֵּחַ. צְפוֹנִית מַעֲרָבִית, הִיא הָיְתָה לִשְׁכַּת הַמְּצֹרָעִים. מַעֲרָבִית דְּרוֹמִית, אָמַר ר' אֱלִיעֶזֶר בֶּן יַעֲקֹב שָׁכַחְתִּי מֶה הָיְתָה מְשַׁמֶּשֶׁת. אַבָּא שָׁאוּל אוֹמֵר, שָׁם הָיוּ נוֹתְנִין יַיִן וְשֶׁמֶן, וְהִיא הָיְתָה נִקְרֵאת לִשְׁכַּת בֵּית שְׁמַנְיָא. 
וּמִלְּבַד אֵלּוּ הַחֲצֵרוֹת, הַנִּקְרָאוֹת לְשָׁכוֹת בִּלְשׁוֹן הַמִּשְׁנָה, שֶׁהֵם בְּמִקְצוֹעֵי הָעֲזָרָה, הָיוּ עוֹד לְשָׁכוֹת בְּנוּיִים בְּאֶמְצַע הֶחָצֵר הַזֶּה, וְהָיָה מִן הָרָאוּי לְסַדְּרָם הֵנָּה. וּלְפִי שֶׁתְּכוּנָתָן וְסֵדֶר עֲמִידָתָן, בִּלְתִּי מוּבָן מִבְּלִי קְדִימַת בִּנְיָנוֹ שֶׁל הֵיכָל בִּכְלָל וּבִפְרָט, לָכֵן אֵחַרְנוּם וּכְתַבְנוּם כִּדְחָזִי בְּסִימָן ע"א.
<b>גַּם</b> שָׁם יִתְבָּאֵר לְךָ שֶׁמַּה שֶּׁכָּתוּב כָּאן בְּאֵלּוּ הַחֲצֵרוֹת שֶׁהֵם בְּמִקְצוֹעַ הֶחָצֵר. שֶׁרְצוֹנוֹ לוֹמַר בַּמִּקְצוֹעַ הַפְּנִימִית, וְלֹא בַּפִּנּוֹת מִבַּחוּץ כְּפִי מַה שֶּׁהֵבִין בַּעַל הַתְּמוּנָה הַנִּדְפֶּסֶת בְּמַנְטוֹבָה<sup class="footnote-marker">ג</sup><i class="footnote">משניות דפוס מנטובה שכ”ב בסוף מסכת מדות. אלא שהציור שם משונה מאד משום שצייר כל ארבע החצרות ממזרח לשער ניקנור. ועיין בפי’ הרא”ש מדות פ”ב מ”ה שכתב שהיו בחוץ. ובפי’ הר”מ קזיס שם, וחנה”ב לרמ”ח אות ט, ובחנה”ב לרמ”א שם כתב שיש דעות בזה. אולם בפשטות גם להרא”ש נראה שהיו בחוץ נגד המקצועות של עז”נ לצפון ולדרום. וכן משמע מהגהת הרש”ש על תויו”ט שם. ועיין תוי”ט כתב רבינו שהדפיסו התמונה שנית בוינציא שנת אשמ”ח.</i> עַל צוּרַת בַּיִת שֵׁנִי שֶׁשָּׂם אוֹתָן מִבַּחוּץ. וְאֵין הַדָּבָר כָּךְ כְּמוֹ שֶׁיִּתְבָּאֵר לְקַמָּן בְּאוֹרֶךְ, עַיֵּן עָלָיו. וְעַל כֵּן שַׂמְנוּם אֲנַחְנוּ בַּתְּמוּנָה הַהִיא שֶׁהִדְפַּסְנוּ עַל צוּרַת זֶה הַבַּיִת הָאַחֲרוֹן הַמְקֻוֶּה בִּמְהֵרָה בְיָמֵינוּ, שְׁתַּיִם מֵהַחֲצֵרוֹת בִּשְׁתֵּי מִקְצוֹעֵי הֶחָצֵר לִפְנִים בְּמִזְרָחוֹ, וּשְׁתַּיִם בַּמַּעֲרָב לִפְנִים. וְנִשְׁתַּנּוּ מִשֶּׁל בַּיִת שֵׁנִי בַּעֲמִידַת אֵלּוּ הַמַּעֲרָבִים, כֵּיוָן שֶׁהָעֲזָרָה הַחִיצוֹנָה שֶׁבְּבַיִת זֶה הִיא מְסַבֶּבֶת כָּל<sup class="footnote-marker">ד</sup><i class="footnote">עיין בסימן הבא.</i> הַבִּנְיָן וְכָל הַהֵיכָל.

Chapter 14



Chapter 15



Chapter 16



Chapter 17

<b>"וַיָּמָד</b> מִשַּׁעַר" הַתַּחְתּוֹן שֶׁל חָצֵר הַחִיצוֹנָה, שֶׁהוּא בְּתַחְתִּית הָהָר, אֶל שַׁעַר הָעֶלְיוֹן שֶׁל הֶחָצֵר הַפְּנִימִית שֶׁהוּא בְּעֶלְיוֹנוֹ שֶׁל הָהָר. לְפִי שֶׁהַמִּקְדָּשׁ כֻּלּוֹ לֹא הָיָה<sup class="footnote-marker">א</sup><i class="footnote">בדיוק לשון זה (“לא” היה וכו’ “אלא” וכו’) עיין לקו”ש חכ”ט (ע’ 71 ואילך). הכוונה לשלול בזה שבבית הבחירה אע”פ שהוא המשך למשכן ולציווי של ועשו לי מקדש – היה שונה: המשכן היה במישור משא”כ בבהמ”ק שהוא במעלה ההר, ועיין הערה הבאה.</i> בְּמִישׁוֹר אֶלָּא<sup class="footnote-marker">ב</sup><i class="footnote">עיין לקו”ש (שם) באריכות, האם דין זה הוא לעיכובא בביהמ”ק שצריך להיות במעלה ההר. וע”ע בספר השיחות תשמ”ט בשיחת ש"פ בהר (ס”ה ואילך).</i> בְּמַעֲלֶה הָהָר<sup class="footnote-marker">ג</sup><i class="footnote">אף שהרמב”ם (שמשם העתיק רבינו לשון זה) לכאורה מדבר בלשון עבר, שהרי מחשב שם צורת הבית וההר בבית שני, ולעתיד הרי ישתנו כמה דברים בצורת הבית. מ”מ לומד רבינו שענין זה שהמקדש כולו יהיה במעלה ההר הוא גם בבית השלישי, וכמו שמוכיחים הכתובים שעולים מההר להחצר וכו’ במעלות. ועיין בהערה לעיל.</i> <small>(רמב"ם פ"ו ה"א)</small>, וּלְפִיכָךְ הֻצְרְכוּ לְמַעֲלוֹת מִשַּׁעַר לְשַׁעַר כַּמְּפוֹרָשׁ בָּעִנְיָן. וְהָיְתָה הַמְּדִידָה הַזֹּאת הָרִאשׁוֹנָה דֶּרֶךְ הַדָּרוֹם, לִמְדּוֹד חֲלַל הֶחָצֵר הַחִיצוֹנָה מִדְּרוֹמָהּ לַדָּרוֹם הַפְּנִימִית, "וַיָּמָד… מֵאָה אַמָּה"<sup class="footnote-marker">ד</sup><i class="footnote">לכאורה צע”ק דביאתו דרך הדרום נזכר רק בפסוק שלאחריו (מ, כד). ואולי מפרש רבינו שסוף פסוק כג נמשך כבר למטה, וזו היתה מדידה ראשונה של הדרום. או שכוונת רבינו אינו לפרש הפסוק, אלא לציין שזו היתה המדידה הראשונה וכו’.</i> <small>(יחזקאל מ, כג)</small> וְעַיֵּן בְּסִימָן כ"ב.
הִנֵּה לֹא הָיָה זֶה בְּבַיִת שֵׁנִי, שֶׁשָּׁם לֹא הָיְתָה הָעֲזָרָה הַחִיצוֹנָה, כִּי אִם לְמִזְרַח הַפְּנִימִית<sup class="footnote-marker">ה</sup><i class="footnote">בבית שני עשו מעין לעתיד (חצר החיצונה) ובנו עזרת נשים, רק שכל שטח עזרת הנשים היה למזרח העזרה (חצר הפנימית). ובבית העתיד החצר החיצונה (עזרת נשים) הוא מאה אמה על מאה אמה מארבע רוחות חומת החצר הפנימית (העזרה).</i>, וְלֹא הִקִּיפָה לִשְׁאָר הָרוּחוֹת.

Chapter 18

<b>חוֹמַת</b> הַפְּנִימִית לַדָּרוֹם, עָבְיָהּ קְנֵה הַמִּדָּה כִּדְפִרַשְׁנוּ לְעֵיל סִימָן ח'. וְכֵן כָּתַב רַשִׁ"י וְלִפְנֵי הַלְּשָׁכוֹת <small>(יחזקאל מב, ד)</small>, עַיֵּן שָׁם. וְאָרְכָּהּ מֵאָה אַמָּה כְּנֶגֶד חֲלָלָהּ, שֶׁחָלָל הַפְּנִימִית מְרֻבַּעַת מֵאָה אַמָּה עַל מֵאָה, כְּמוֹ שֶׁנְּבַאֵר בְּסִימָן (ל"ה) <sup class="footnote-marker">א</sup><i class="footnote">לכאורה צ”ל ל”ו.</i> בְּעֵזֶר הַשֵׁם יִתְבָּרֵךְ.

Chapter 19

<b>"וְשַׁעַר</b> לֶחָצֵר הַפְּנִימִי דֶּרֶךְ הַדָּרוֹם" בְּאֶמְצַע חוֹמָתוֹ, מְכֻוָּן נֶגֶד שַׁעַר הַתַּחְתּוֹן. וַיְבִיאֵנִי אֶל חָצֵר הַפְּנִימִי בְּשַׁעַר הַדָּרוֹם וַיָּמָד אֶת הַשַּׁעַר הַדָּרוֹם כַּמִּדּוֹת הָאֵלֶּה. כְּלוֹמַר, כַּמִּדּוֹת הַנִּזְכָּרִים בַּשַּׁעַר הָרִאשׁוֹן<sup class="footnote-marker">א</sup><i class="footnote">וכן כל שערי החצר הפנימי והחיצוני שוים במדותיהם כשער הראשון וכמפורש בקרא, ונשתנה הפנימי במקום האולמות כדלקמן סימן כ.</i>. וְתָאָו וְאֵילָו וְאֵלַמָּו כַּמִּדּוֹת הָאֵלֶּה וְחַלּוֹנוֹת לוֹ וּלְאֵלַמָּו סָבִיב סָבִיב חֲמִשִּׁים אַמָּה אֹרֶךְ – פֵּרוּש <sup class="footnote-marker">ב</sup><i class="footnote">לעיל בתחילת ס”ג האריך רבינו בזה ש”אורך” כאן פירושו גובה עיי”ש.</i>: גָּבוֹהַּ, וְרֹחַב עֶשְׂרִים וְחָמֵשׁ אַמּוֹת בֵּין גַּג תָּא לְגַג הַתָּא שֶׁכְּנֶגְדּוֹ. "וְתִמֹרִים אֶל אֵילָו וּמַעֲלוֹת שְׁמֹנָה מֵעָלָיו" <small>(יחזקאל מ, כז-לא)</small>.

Chapter 20

<b>וּבְאַחַת</b> נִשְׁתַּנּוּ בִּנְיְנֵי שַׁעֲרֵי הַפְּנִימִית מִשַּׁעֲרֵי הַחִיצוֹנָה, וְהוּא בָּאוּלָמוֹת שֶׁלָּהֶם. שֶׁבַּחִיצוֹנָה, הָאוּלָמוֹת לִפְנִים מִן הַשַּׁעַר, וּבַפְּנִימִית, בּוֹלְטִין מִחוּץ לַשַּׁעַר אֶל חָצֵר הַחִיצוֹנָה, כְּדֵי שֶׁיִּהְיוּ הָאוּלָמוֹת מְכֻוָּנוֹת זֶה כְּנֶגֶד זֶה שֶׁהוּא דֶּרֶך נוֹי. וְזֶהוּ שֶׁאָמַר (מ, לא) "וְאֵילַמָּו אֶל חָצֵר הַחִצוֹנָה". 
וְנֹאמַר שֶׁהָיוּ בְּנוּיִין חוּץ מִתָּאֵי הַשָּׁעָר וְלֹא בֵּין הַתָּאִים, שֶׁאִלּוּ הָיוּ בֵּין הַתָּאִים לֹא הָיוּ נִרְאִין לַחוּץ. שֶׁכָּל מֶשֶׁךְ בְּלִיטַת הָאוּלָם רַק עֶשֶׂר, וְהַתָּא שֵׁשׁ, וְכָתְלוֹ שֶׁלַּחוּץ חָמֵשׁ - הֲרֵי בְּלִיטַת הַתָּא עִם כָּתְלוֹ אַמָּה יְתֵירָה מֵהָאוּלָם. 
וְעוֹד, כָּל הֶחָלָל הַמַּפְסִיק בֵּין כֹּתֶל תָּא לִכְשֶׁנֶּגְדּוֹ הוּא י"ג<sup class="footnote-marker">א</sup><i class="footnote">לכאורה צ”ל ט”ו אמות, שזהו החלל בין כותל התא הראשון מצד צפון לכותל תא מצד דרום בתאי שער החיצון בסימן ד, והרי כולם שוים. וכוונת רבינו להוכיח שהאולם בחצר הפנימית הרי הוא באותו צד של התאים, דהיינו בשטח חצר החיצונה רק שהוא משוך לאחורי ומחוץ להתאים לתוך חצר החיצון. שהרי אם נאמר שהאולם הוא בין כתלי התאים, נמצא כתלי האולם שהוא שש אמות מכל צד ממלאים את השטח של ט”ו אמות בין תא לתא וישארו רק ג אמות.</i> אַמּוֹת, וְעֹבִי כָּל כֹּתֶל אוּלָם שֵׁשׁ. וְלָכֵן נִרְאֶה שֶׁהָאוּלָם בַּפְּנִימִית חוּץ מִן הַתָּאִים, וְכֹתֶל הָאוּלָם בָּנוּי בִּקְצֵה הַתָּא כְּנֶגֶד כָּתְלָהּ. וְיוֹצֵא אַמָּה יְתֵרָה: שֶׁכֹּתֶל אוּלָם הוּא שֵׁשׁ, וַהֲרֵי הוּא מָשׁוּךְ מֵחֲלַל הַשַּׁעַר אַמָּה וּמֶחֱצָה מִכָּאן וְכֵן מִכָּאן, שֶׁיִּהְיֶה אִם כֵּן אוֹרֶךְ הָאוּלָם י"ג אַמּוֹת כְּאוֹתוֹ שֶׁל הַחִצוֹנָה. 
וְהִנֵּה הָאוּלָמוֹת בְּכִוּוּן זֶה מוּל זֶה, וְהוּא נוֹי בְּיוֹתֵר<sup class="footnote-marker">ב</sup><i class="footnote">עיין בדברי רבינו לעיל סימן ה ו. אדרבא, בדרך כלל עושים האולם לפני השער מבחוץ ורק בשער החיצר החיצונה נשתנו. וכן מצינו שהאולם בפתח ההיכל הוא מבחוץ. ונמצא לפי זה שהנוי הוא טעם לזה שאולמי החיצונה הם בפנים. ועצ”ע.</i>. גַּם נַשְׁוֶה בָּזֶה מִדּוֹתֵינוּ כְּמַאֲמַר הַכָּתוּב (מ, כט) "וְאֵלַמָּו כַּמִּדּוֹת הָאֵלֶּה", וּבְאֵלֶּה הֲרֵי כְּתִיב (שם יא) "אֹרֶךְ..." חַלַל אוּלָם "הַשַּׁעַר שְׁלוֹשׁ עֶשְׂרֵה אַמּוֹת". וְכֵן יְקֻיַּם בְּאֵלּוּ גַּם כֵּן לְפִי זֶה מַאֲמַר הַכָּתוּב (שם יב) "וְהַתָּא שֵׁשׁ אַמּוֹת מִפֹּה", לְפֵרוּשׁ הָרַדַ"ק דִּלְעֵיל סִימָן ו'.

Chapter 21

<b>"וְאֵלַמּוֹת</b> סָבִיב סָבִיב אֹרֶךְ חָמֵשׁ וְעֶשְׂרִים אַמָּה וְרֹחַב חָמֵשׁ אַמּוֹת" <small>(יחזקאל מ, ל)</small>, אוּלַמּוֹת הַלָּלוּ הָיוּ מִבִּפְנִים, שֶׁהֲרֵי מִבַּחוּץ הָיוּ הַתָּאִים שִׁשָּׁה, וְהֵם עִם כָּתְלֵיהֶם וְאוֹתָן ט"ו אַמּוֹת רֹחַב הַשַּׁעַר שֶׁבֵּין ג' תָּאִים לְג' תָּאִים עוֹלִים לְצ"א אַמּוֹת, וְכָל הֶחָצֵר הַפְּנִימִי רַק מֵאָה עַל מֵאָה כְּמוֹ שֶׁכָּתַבְנוּ סִימָן ל"ו וּזְכַרְנוּהוּ פְּעָמִים רַבּוֹת, אֶלָּא שֶׁמִּבִּפְנִים סְבִיב הַכֹּתֶל עַשֹוּיִן אֵלּוּ הָאוּלָמוֹת נִכְנָסִין בְּעָבְיוֹ, כֵּן כָּתַב רַשִׁ"י ז"ל <small>(שם)</small> וְכֵיוָן שֶׁבְּעָבְיוֹ נִכְנָסִין, וְאֹרֶךְ הָאוּלָם הָאֶחָד כ"ה אַמָּה, נִרְאֶה מִזֶּה שֶׁמַּרְאֶה הַנָּבִיא בְּאֵלּוּ הָאוּלָמוֹת הָיָה בִּסְקִירָה וּבִרְאִיָּה אַחַת, מִכָּל שְׁלֹשֶׁת צִדֵּי הֶחָצֵר דָּרוֹם מִזְרָח וְצָפוֹן שֶׁבַּפְּנִימִית, וְזֶהוּ שֶׁאָמַר סָבִיב סָבִיב. דְּלוֹמַר שֶׁלֹּאּ הָיוּ אֶלָּא בְּזוֹ הַכֹּתֶל לֹא דַיֵּק שַׁפִּיר לִישְׁנָא דְּסָבִיב סָבִיב, דְּהָא לָא הֲווּ אֶלָּא תְּרֵי אוּלַמּוֹת אֶחָד מִכֶּתֶף הַשַּׁעַר מִזֶּה וְאֶחָד מִזֶּה, שֶׁאֵין מִכָּל<sup class="footnote-marker">א</sup><i class="footnote">פירוש, שאין בכל שטח זה מקום להעמיד שני אולמות.</i> צַד כֶּתֶף הַשַּׁעַר חֲמִשִּׁים אַמָּה לְהַעֲמִיד שָׁם שְׁנֵי אוּלַמּוֹת. 
וְאַף עַל גַּב דִּכְבָר פֵּרֵשׁ רַשִׁ"י ז"ל <small>(יחזקאל מא, ט)</small> לִישְׁנָא דְּסָבִיב סָבִיב דְּגַבֵּי הַמּוּנַח, מִכָּאן וּמִכָּאן<sup class="footnote-marker">ב</sup><i class="footnote">לקמן שם פרש”י שסביב סביב אין הפירוש כפשוטו דהיינו מכל הצדדים אלא משני צדדים עיי”ש. וע”ז כתב רבינו שרק שם צריכים לדחוק פירוש זה, משא”כ בכל המקומות אין לזוז מפשוטו כנ”ל.</i> כְּמוֹ שֶׁהֶבֵאנוּ סִימָן ס"ד (ס"ק ט'). וְהָכִי נַמִּי אִיכָּא לְמֵימַר מִכָּאן וּמִכָּאן כְּלוֹמַר מִשְּׁנֵי כִּתְפֵי הַשַּׁעַר, הָא לֵיתָא, דְּהָתָם צְרִיכִין אָנוּ עַל כָּרְחִין לְמִדְחַק כָּךְ, אֲבָל הֵיכָא דְּאֵין אָנוּ צְרִיכִין לִדְחוֹק נְפַרְשֵׁהוּ כְּמַשְׁמָעוֹ וְעַל פִּי הַדַּעַת וְהַסְּבָרָא הַפְּשׁוּטָה.
וְהָרַדַ"ק פֵּרֵשׁ "אֹרֶךְ כ"ה אַמָּה" בֵּין כֻּלָּם<sup class="footnote-marker">ג</sup><i class="footnote">כוונת רבינו נראה שלהוציא מדעת רש”י שהיה שני אולמות של כ”ה אמה אורך על חמש אמות רוחב בכל קיר משני צדדי השער, דעת הרד”ק שהיו יותר מאולם אחד לקיר אלא שבין כולם היה המדה אורך כ”ה אמות.</i> הָיוּ מְחַזְּקוֹת בְּאֹרֶך הַקִּיר כ"ה אַמָּה, "וְרֹחַב חָמֵשׁ אַמּוֹת" כָּל אֶחָד רֹחַב חֲלָלוֹ ה' אַמּוֹת. וְכָךְ פֵּרֵשׁ סָבִיב סָבִיב<sup class="footnote-marker">ד</sup><i class="footnote">היינו שלפי הרד”ק “סביב סביב” מתייחס אל הקיר, שהיו כמה אולמות סביבו ובין כולם כ”ה אמה. ועפ”ז מדבר הנביא רק על קיר אחד וכדלהלן.</i>, וְז"ל סָבִיב סָבִיב הָיוּ אוּלַמּוֹת בְּנוּיוֹת סְבִיב הַקִּיר אוֹ בַּחֲלַל הַקִּיר, ע"כ. וְלִדְבָרָיו אֵלּוּ אֶפְשָׁר שֶׁלֹּא רָאָם הַנָּבִיא כִּי אִם בְּזוֹ הָרוּחַ דְּרוֹמִית בִּלְבַד, וַאֲנַחְנוּ לֹא נֵדַע מַה נַּעֲשָׂה בְּחוֹמַת הַצְּפוֹנִי וְהַמִּזְרָחִי.
<b>וְאֻלַמֵּי</b> הֶחָצֵר. הַסִּפִּים <small>(יחזקאל מא, טו-טז)</small> כָּתַב רש"י וְז"ל: אֻלַמֵּי הֶחָצֵר הַמְפוֹרָשִׁין לְמַעְלָה <small>(יחזקאל מ, ל)</small> וְאֵילַמּוֹת סָבִיב סָבִיב, לְכָל אֵלּוּ הַסִּפִּים הַחַלּוֹנוֹת וְכוּ'. פֵּרוּשׁוֹ כָּךְ, דְּאַאֵלּוּ הָאוּלָמוֹת קָאי קְרָא, מִדְּאָמַר הֶחָצֵר וְלֹא הַחֲצֵרוֹת שְמַע מִנַּהּ דִּבְחַד חָצֵר מַיְרֵי, וּמִמֵּילָא הָווּ הַנָּךְ אֻלַמּוֹת שֶׁבִּפְנִים לַפְּנִימִית, שֶׁלֹּא הָיוּ כִּי אִם בְּזֶה הֶחָצֵר<sup class="footnote-marker">ה</sup><i class="footnote">והכוונה בזה שבאולמות אלו יש ספים, (מזוזות) וחלונות, ואתיקים (עמודים לחיזוק – פרש”י שם).</i>, וְלֹא שֶׁבָּחוּץ מִשְּׁעָרֶיהָ שֶׁהָיוּ גַּם כֵּן בֶּחָצֵר הַחִיצוֹנָה.
<b>נֶגֶד</b> הַסַּף שְׂחִיף עֵץ <small>(יחזקאל מא, טז)</small> כָּתַב רש"י וְכָל זֶה מִבִּפְנִים. לְפִי שֶׁהָיוּ טָחִין עָלָיו צִפּוּי זָהָב שֶׁכָּל הַבַּיִת טוּחַ בְּזָהָב וְאֵין יְכוֹלִין לָטוּחַ בְּזָהָב עַל גַּבֵּי אֲבָנִים, ע"כ, מַשְׁמָע דְּבָא לְמַעֵט שֶׁלֹּא הָיָה שְׂחִיף עֵץ בְּאֻלַמֵּי הֶחָצֵר אֶלָּא בַּהֵיכָל הַפְּנִימִי בִּלְבַד הַנִּזְכָּר בַּכָּתוּב קֹדֶם הָאֻלַמּוֹת. וְטַעֲמוֹ דְּאִי אֶפְשָׁר לוֹמַר שֶהַשְּׂחִיף עֵץ הָיָה כָּךְ גָּלוּי מִבְּלִי טוּחַ עָלָיו מִשּׁוּם <small>(דברים טז, כא)</small> "לֹא תִטַּע [לְךָ] אֲשֵׁרָה כָּל עֵץ אֵצֶל מִזְבַּח ה' " כִּדְאִיתָא בְּפֶרֶק קַמָּא דִּגְמָרָא תָּמִיד <small>(כח:)</small>, וְלֹא אַשְׁכְּחָן לֹא בְּמִשְׁכַּן ה' וְלֹא בְּבִנְיַן שְׁלֹמֹה וְלֹא בַּתַּלְמוּד שֶׁהָיָה טוּחַ זָהָב כִּי אִם בִּפְנִים, וּלְפִיכָך פֵּרֵשׁ שֶׁזֶּה שֶׁאָמַר נֶגֶד הַסַּף שְׂחִיף עֵץ אַפְּנִימִי קָאֵי, וְלֹא אַאֻלַמּוֹת הֶחָצֵר, כֵּיוָן שֶׁלֹּא הָיָה שָׁם טוּחַ זָהָב אִי אֶפְשָׁר שֶׁיִּהְיֶה שָׁם כָּל עֵץ.
<b>גַּם</b> אֵלּוּ הָאֻלַמּוֹת לֹא נִמְצָא דָּבָר מֵהֶם בְּבַיִת שֵׁנִי, וְאֶפְשָׁר שֶׁמֵעֵינָם<sup class="footnote-marker">ו</sup><i class="footnote">פירוש מעין ודומה לאולמות האלו בבית שלישי עשו בבית שני אכסדראות וכמ”ש רבינו לעיל כמ”פ ובשם הרמב”ם שעולי הגולה עשו הרבה דברים כעין המוזכר ביחזקאל בבית העתיד.</i> בָּנוּ הָאַכְסַדְּרָה<sup class="footnote-marker">ז</sup><i class="footnote">עיין במפרש תמיד שם ע”א בד”ה אלו הולכין וז”ל: כל סביב העזרה מארבע רוחותיה עשו אכסדראות ע”ג עמודים לעמוד תחתיהם ולהצניע כלים וכו’, ושם ע”ב ד”ה א”ר חסדא כתב וז”ל: עמודים של אבן היו בעזרה סביב חומת העזרה ועל העמודים נתונים כמין תקראות.</i> שֶׁבְּעֶזְרַת יִשְׂרָאֵל הַנִּזְכֶּרֶת בֶּפֶרֶק קַמָּא דְּתָמִיד בַּמִּשְׁנָה <small>(פ"א מ"ג ובגמ' שם.)</small> וְאַף הִיא מְסַבֶּבֶת הָעֲזָרָה לְכָל רוּחוֹתֶיהָ כְּפִי דַּעְתֵּנוּ בְּאֵלּוּ הָאֻלַמֹּת לֶעָתִיד.

Chapter 22

<b>"וַיְבִיאֵנִי</b> אֶל הֶחָצֵר הַפְּנִימִי דֶּרֶךְ הַקָּדִים" <small>(יחזקאל מ, לב)</small>, וַיָּמָד מִשַּׁעַר הַתַּחְתּוֹן עַד הָעֶלְיוֹן מֵאָה אַמָּה <small>(שם יט)</small>, הוּא מֵרֹחַב הֶחָצֵר הַחִצוֹנָה, מִמִּזְרָחָה עַד מִזְרָח הַפְּנִימִית. וְכָתַב הָרִי"א וְאָמַר <small>(שָם)</small> "לִפְנֵי הֶחָצֵר הַפְּנִימִי מִחוּץ", לְהַגִּיד שֶׁהָיְתָה הַמִּדָּה מִחוּץ, לֹא עִם הַשַּׁעַר הַפְּנִימִית, ע"כ. וְהוּא הַדִּין לַדָּרוֹם, אַף עַל פִּי שֶׁזֶּה הַכָּתוּב כְּתִיב בַּקָּדִים וּבַצָּפוֹן.

Chapter 23

<b>חוֹמַת</b> הַקָּדִים לָעֲזָרָה הַפְּנִימִית, עָבְיָהּ שֵׁשׁ כְּדֶפִּירַשְׁנוּ סִימָן ח', וְאָרְכָּהּ מִצָּפוֹן לַדָּרוֹם נֶגֶד חֲלַל עַצְמָהּ מֵאָה אַמָּה.

Chapter 24

<b>"וַיָּמָד</b> אֶת הַשַּׁעַר כַּמִּדּוֹת הָאֵלֶּה", "וְתָאָו וְאֵלָו וְאֵלַמָּו כַּמִּדּוֹת הָאֵלֶּה, וְחַלּוֹנוֹת לוֹ וּלְאֵלַמָּו [וְגוֹ'], אֹרֶךְ" פֵּרוּשׁ <sup class="footnote-marker">א</sup> <i class="footnote">כנ”ל סימן ג באריכות.</i> גּוֹבַהּ "חֲמִשִּׁים אַמָּה, וְרֹחַב חָמֵשׁ וְעֶשְׂרִים אַמָּה" מִגַּג תָּא לְגַגּוֹ שֶׁל הַשֵּׁנִי, "וְאֵלַמָּו לֶחָצֵר הַחִיצוֹנָה, וְתִמוֹרִים אֶל אֵילָו מִפּוֹ וּמִפּוֹ, וּשְׁמֹנֶה מַעֲלוֹת מַעֲלָו" <small>(יחזקאל מ, לב-לד).</small>
וּבְמִדּוֹת בַּיִת שֵׁנִי <sup class="footnote-marker">ב</sup><i class="footnote">בפשטות נראה שכוונת רביו להבחין בחילוק שבין בית שני שהיה ט”ו מעלות לבית שלישי שיש שמונה, וגם צורת המעלות שבבית שני היה שונה משאר המעלות במקדש לא נתבאר איך יהיה בעתיד.</i> שָׁנִינוּ <small>(פ"ב מ"ה)</small> וְט"ו מַעֲלוֹת עוֹלוֹת מִתּוֹכָהּ לְעֶזְרַת יִשְׂרָאֵל, כְּנֶגֶד ט"ו שִׁיר הַמַּעֲלוֹת שֶׁבַּתְּהִלִּים, שֶׁעֲלֵיהֶן <sup class="footnote-marker">ג</sup><i class="footnote">עיין סוכה נא: במשנה ושם בפרש”י שבשמחת בית השואבה הלויים עומדים על מעלות אלו לשיר. משא”כ בזמן הקרבת הקרבן עומדים בפנים העזרה בדוכן המיוחד לכך וכמ”ש לקמן סימן כו כז.</i> הַלְּוִיִּם אוֹמְרִים בַּשִּׁיר, לֹא הָיוּ טְרוּטוֹת, אֶלָּא מֻקָּפוֹת כַּחֲצִי גּוֹרֶן עֲגֻלָּה.

Chapter 25

<b>וְלִשְׁכָּה</b> "... אַחַת אֶל כֶּתֶף שַׁעַר הַקָּדִים" וּפִתְחָהּ אֶל "פְּנֵי דֶּרֶךְ הַצָּפֹן", <small>(יחזקאל מ, מד)</small>, "לַכֹּהֲנִים שֹׁמְרֵי מִשְׁמֶרֶת הַמִּזְבֵּחַ הֵמָּה בְנֵי צָדוֹק הַקְּרֵבִים מִבְּנֵי לֵוִי אֶל ה' לְשָׁרְתוֹ" <small>(יחזקאל מ, מו)</small>.
וּבְפֶרֶק קַמָּא דְּמִדּוֹת <small>(מ"ד)</small> שָׁנִינוּ בְּמִזְרָחוֹ שַׁעַר נִקָּנוֹר, וּשְׁתֵּי לְשָׁכוֹת הָיוּ לוֹ, אַחַת מִימִינוֹ וְאַחַת מִשְּׂמֹאלוֹ,<sup class="footnote-marker">א</sup> <i class="footnote">נראה כוונת רבינו שמעין מה שבבית העתיד יש שני לשכות אחת מצפון ואחת מדרום, כן עשו בבית שני דוגמתן אע”פ שבתשמישן היו שונין בלעתיד.</i> אַחַת לִשְׁכַּת פִּנְחָס הַמַּלְבִּישׁ הַכֹּהֲנִים בִּשְׁעַת עֲבוֹדָתָן וּמַפְשִׁיטָן אַחַר כָּךְ, וְאַחַת לִשְׁכַּת בֵּית עוֹשֶׂה חֲבִיתִין.

Chapter 26

<b>סימנים כו–כז</b>
<b>"הַגְּדֶרֶת</b> הֲגִינָה", <small>(יחזקאל מב, יב)</small> תִּרְגֵּם יוֹנָתָן דּוּכַן לִיוָאֵי, וּלְשׁוֹן גְּדֶרֶת הֲגִינָה בִּנְיַן גֶּדֶר אֲבָנִים עָשׂוּי בְּמַעֲלוֹת, שֶׁהָיוּ נוֹגְנִים<sup class="footnote-marker">א</sup><i class="footnote">וזהו לשון “הגינה” מלשון נגינה ועיין במצודות שם.</i> וְשֹׁרְרִים עָלָיו הַלְוִיִּם, דֶּרֶךְ הַקָּדִים <small>(שם)</small> שֶׁהַדּוּכָן הוּא בַּמִּזְרָח, כְּדִכְתִיב בְּדִבְרֵי הַיָּמִים <small>(ב ה, יב)</small> בְּפָרָשַׁת וַתִּשְׁלַם "וְהַלְוִיִּם הַמְשֹׁרְרִים לְכֻלָּם לְאָסָף וְגוֹ' עוֹמְדִים מִזְרָח לַמִּזְבֵּחַ"<sup class="footnote-marker">ב</sup><i class="footnote">מתחלת הסימן עד כאן הוא העתק לשון רש”י שם.</i>. 
ובפ"ב דְּמִדּוֹת <small>(מ"ו)</small> א"ר אֱלִיעֶזֶר בֶּן יַעֲקֹב שֶׁמִּשְׁנָתוֹ קַב וְנָקִי <small>(גיטין סז.)</small> מַעֲלָה הָיְתָה וּגְבוֹהָה אַמָּה וְהַדּוּכָן נָתוּן עָלֶיהָ, וּבָהּ ג' מַעֲלוֹת שֶׁל חֲצִי חֲצִי אַמָּה. וְאִיתָא הָתָם <small>(מדות שם)</small> שֶׁהִיא בְרֹחַב<sup class="footnote-marker">ג</sup><i class="footnote">היינו מרחק י”א אמה ממזרח העזרה, בסוף עזרת ישראל ובתחלת עזרת כהנים וכדלהלן.</i> י"א אַמָּה מִמִּזְרָח לְמַעֲרָב, לְאֹרֶךְ הָעֲזָרָה מִצָּפוֹן לְדָרוֹם.
<b>וְאֵלּוּ</b> הי"א אַמּוֹת נִקְרְאוּ מְקוֹם דְּרִיסַת רַגְלֵי יִשְׂרָאֵל, וּמִכָּאן וּלְהַלָּן עַד הַמִּזְבֵּחַ נִקְרְאוּ מְקוֹם דְּרִיסַת רַגְלֵי הַכֹּהֲנִים <small>(פ"ה מ"א)</small> וְהוּא גַּם כֵּן י"א אַמּוֹת כְּדִתְנַן הָתָם <small>(שָם)</small>, נִמְצָא בֵּין הַכֹּל מִמִּזְרַח הָעֲזָרָה עַד הַמִּזְבֵּחַ כ"ב אַמָּה. וּתְנַן נַמִּי <small>(פ"ג מ"ו)</small> מִבֵּין הָאוּלָם וְלַמִּזְבֵּחַ כ"ב אַמָּה. לְפִי שֶׁכָּל הָעֲזָרָה הַהִיא שֶׁבְּבַיִת שֵׁנִי מִשַּׁעַר הַמִּזְרָחִי עַד הָאוּלָם רַק ע"ו אַמָּה, וּבְאֶמְצָעָהּ ל"ב אַמָּה לַמִּזְבֵּחַ, יִשָּׁאֵר לְךָ לְכָל צַד כ"ב אַמָּה.
אֲבָל הֶחָצֵר הַזֶּה שֶׁבַּבַּיִת שֶׁל עָתִיד יִבָּנֶה בִּמְהֵרָה בְּיָמֵינוּ הוּא מֵאָה אַמָּה לִפְנֵי הָאוּלָם, וּכְשֶׁתָּשִׂים הַמִּזְבֵּחַ בְּאֶמְצָעוֹ יִשָּׁאֵר לְךָ ל"ד אַמָּה מֵהַשַּׁעַר הַמִּזְרָחִי וְלַמִּזְבֵּחַ, וְכֵן ל"ד אַמָּה בֵּין הַמִּזְבֵּחַ וְלָאוּלָם, כְּשֶׁנַּחְלוֹק אוֹתָן ל"ד אַמָּה שֶׁל מִזְרַח הַמִּזְבֵּחַ, חֶצְיָן לִדְרִיסַת רַגְלֵי יִשְׂרָאֵל וְחֶצְיָן לִדְרִיסַת רַגְלֵי הַכֹּהֲנִים, יִהְיֶה כָּל אֶחָד רוֹחַב י"ז אַמָּה וּבֵינֵיהֶם הַדּוּכָן.
וּמַה שֶׁחָסֵר בְּכָאן דְּרִיסַת רַגְלֵי יִשְׂרָאֵל וְהַכֹּהֲנִים בְּאָרְכָּן מִמַּה שֶּׁהָיוּ בְּבַיִת שֵׁנִי, שֶׁשָּׁם הָיוּ בְּאֹרֶךְ קל"ה וּבְבַיִת זֶה רַק ק', נִתּוֹסְפוּ בְרָחְבּוֹ, שֶׁשָּׁם עָלוּ י"א אַמָּה וְכָאן י"ז. וְכִמְעַט הוּא בְּכִפְלַיִם מִשֶּׁל בַּיִת שֵׁנִי, שֶׁכְּשֶׁתִּקַּח ק' אַמָּה עַל י"א בְּכָאן, יִשָּׁאֵר לְךָ ו' אַמָּה עַל ק' אַמָּה. וּבְבַיִת שֵׁנִי קַח גַּם כֵּן ק' עַל י"א אַמָּה, יִשָּׁאֵר לְךָ ל"ה אַמָּה עַל י"א אַמָּה. וּכְשֶׁתַּחְתּוֹךְ הָרְצוּעָה שֶׁל ל"ה עַל י"א לְאַמָּה עַל אַמָּה, יַעֲלֶה בְּיָדֶךָ שפ"ה אַמָּה עַל אַמָּה, וְאִם תַּחְתֹּךְ רְצוּעָה שֶׁל מֵאָה עַל שֵׁשׁ, הִנֵּה הִנָּם שֵׁשׁ מֵאוֹת אַמָּה עַל אַמָּה.
<b>וּמַה</b> שֶּׁכָּתַב הָרִי"א <small>(יחזקאל מ, מז)</small> וְז"ל וְהִנֵּה בְּבַיִת שֵׁנִי הָיְתָה אֹרֶךְ עֶזְרַת יִשְׂרָאֵל קל"ה אַמּוֹת עַל רוֹחַב י"א, וְכָאן אָמַר שֶׁהָיָה מְרֻבָּע מֵאָה עַל מֵאָה<sup class="footnote-marker">ד</sup><i class="footnote">וכן משמע דעת הרד”ק שם.</i>, שֶׁהוּא גָּדוֹל יוֹתֵר נִמְרָץ, עכ"ל, דְּבָרָיו אֵלֶּה תְּמוּהִים בְּעֵינַי, כִּי מַה שֶּׁהוּא בְּכָאן ק' עַל ק' הוּא עִם עֶזְרַת כֹּהֲנִים וְהַמִּזְבֵּחַ וּמַה שֶׁבֵּינוֹ וְהָאוּלָם, וְכָל זֶה גַּם בְּבַיִת שֵׁנִי הָיָה קל"ה עַל ע"ו כְּמוֹ שֶׁזָּכַרְנוּ.
וְאוּלָם נִרְאֶה שֶׁהָרַב ז"ל סוֹבֵר שֶׁעֶזְרַת כֹּהֲנִים עִם הַמִּזְבֵּחַ, הוּא לִפְנִים מֵעֶזְרַת יִשְׂרָאֵל הַנִּזְכֶּרֶת בְּכָאן, וְשֶׁכָּל ק' עַל ק' הוּא עֶזְרַת יִשְׂרָאֵל בִּלְבַד, וְאוֹתָהּ עֲזָרָה שֶׁל כֹּהֲנִים הִיא אַחֶרֶת<sup class="footnote-marker">ה</sup><i class="footnote">ועיין באברבנאל וברד”ק בפי’ הפסוק ומעלות שמונה מעליו וגו’ (מ לא) שפירשו שהוא במקום שלוש המעלות שהיו בבית שני בין עזרת ישראל לעזרת כהנים שבבית שלישי יהיו שמונה ודו”ק. אלא שצ”ע מדבריהם בפי’ הפסוק שער החצר הפנימית וגו’ (מו א) שפירשו דקאי על השער בין עזרת כהנים לעזרת ישראל, ולפי הנ”ל לא מצינו שם שער. וצ”ע.</i>, וְתִהְיֶה אוֹתָהּ עֲזָרָה הַנִּזְכֶּרֶת בְּפָרָשַׁת מִזְבֵּחַ <small>(יחזקאל מג, יג ואילך)</small>, וְהִיא עֲזָרָה מַמָּשׁ, לֹא כְמוֹ שֶׁפֵּרֵשׁ רַשִׁ"י ז"ל לְשָם, שֶׁכָּךְ פֵּרֵשׁ הָרַב<sup class="footnote-marker">ו</sup><i class="footnote">סיכום דעת הרי”א (והרד”ק): א) עזרת ישראל היא ממזרח חצר הפנימית במשך מאה אמה על מאה אמה. ב) עזרת כהנים אחרי שמונה מעלות מעזרת ישראל. ג) פירוש המקראות (מג יד יז) הוא שעזרת כהנים מתחלקת לשתי עזרות, המזרחית לפני המזבח, והמערבית בין האולם למזבח שהיא נקראת עזרה גדולה.</i> ז"ל עַל "פָּסוּק <small>(שם יד)</small> "וּמֵחֵיק הָאָרֶץ עַד הָעֲזָרָה הַתַּחְתּוֹנָה שְׁתַּיִם אַמּוֹת וְרֹחַב אַמָּה אֶחָת, וּמֵהָעֲזָרָה הַקְּטַנָּה עַד הַגְּדוֹלָה אַרְבַּע אַמּוֹת וְרֹחַב הָאַמָּה", שֶׁקָּרָא עֲזָרָה מְקוֹם מַעֲמַד הַכֹּהֲנִים כו', וּפֵרֵשׁ עֲזָרָה הַתַּחְתּוֹנָה הִיא שֶׁמֵּהַמִּזְבֵּחַ וְלַמִּזְרָח, וְהִיא עֲזָרָה הַקְּטַנָּה, וַעֲזָרָה הַגְּדוֹלָה הִיא מֵהַמִּזְבֵּחַ וְלָאוּלָם, וְהִיא עֶלְיוֹנָה לְפִי שִׁפּוּעַ הָהָר, וְהִנֵּה הַמִּזְבֵּחַ בָּאֶמְצַע. 
וְכֵן פֵּרֵשׁ <small>(שם יז)</small> "וְהָעֲזָרָה אַרְבַּע עֶשְׂרֵה אֹרֶךְ" וְאַרְבַּע עֶשְׂרֵה רֹחַב, שֶׁהוּא נֶאֱמַר עַל עֶזְרַת כֹּהֲנִים, וְאָמַר שֶׁלֹּא פֵּרֵשׁ הַכָּתוּב עַל אֵיזוֹ עֲזָרָה אוֹמֵר כָּךְ, אִם עַל הַגְּדוֹלָה אוֹ עַל הַקְּטַנָּה. הִנֵּה שֶׁלְּפִי דַּרְכּוֹ יַזְכִּיר הַכָּתוּב בְּכָאן מְקוֹם דְּרִיסַת רַגְלֵי הַכֹּהֲנִים בִּפְנֵי עַצְמוֹ, וּלְפִיכָךְ סוֹבֵר שֶׁהֶחָצֵר שֶׁהוּא ק' עַל ק' הוּא לִדְרִיסַת רַגְלֵי יִשְׂרָאֵל בִּלְבַד.
אָמְנָם דִּבְרֵי רַשִׁ"י<sup class="footnote-marker">ז</sup><i class="footnote">סיכום דעת רש”י ורבינו: א) החצר הפנימית היא מאה אמה על מאה אמה, ושטח זה כולל עזרת ישראל, ועזרת כהנים, המזבח, ובין האולם למזבח עד פתח ההיכל. ב) משך ל”ד אמות משער המזרח עד למזבח מתחלק לשתים, י”ז אמות המזרחיות הן עזרת ישראל, וי”ז המערביות עד למזבח נקרא עזרת כהנים. ג) פי’ המקראות (מג יד יז) מתפרשים עפ”י דברי הגמ’ על המזבח עצמו, שמקום הילוך הכהנים על הסובב ועל גג המזבח נקראים עזרות, עליונה ותחתונה.</i> בְּפָרָשַׁת הַמִּזְבֵּחַ <small>(שם יד)</small> שֶׁהָעֲזָרוֹת הַנִּזְכָּרִים שָׁם הֵם יְסוֹד הַמִּזְבֵּחַ (וְסִבּוּבוֹ) [וְסוֹבֲבוֹ] <small>(ראה סי' ל"ז ול"ט)</small>, הֵן מְיֻסָּדִים עַל אַדְנֵי הַתַּלְמוּד <small>(מנחות צז: צח)</small> כְּמוֹ שֶׁכָּתַב שָׁם, וּמֵהֶם לֹא נִטֶּה יָמִין וּשְׂמֹאל<sup class="footnote-marker">ח</sup><i class="footnote">בדעת הרי”א והרד”ק נראה ליישב, שפי’ העזרות אינו מפורש בתלמוד שם, רק שרש”י פירש עפ”י דברי חז”ל שם שמפרשים כל הענין שם במזבח.</i>. וּמַה גַּם שֶׁאַף אִם יִהְיֶה כְּפֵרוּשׁוֹ שֶׁהָעֲזָרוֹת הַנִּזְכָּרִים שָׁם הֵם עֲזָרוֹת מַמָּשׁ, עִם כָּל זֶה יוּכַל לִהְיוֹת שֶׁהֵם עַצְמָן מִכְּלָל זֶה הַמְּרֻבָּע שֶׁל ק' עַל ק' אַמָּה, אֶלָּא שֶׁבְּכָאן סָתַם וּכְלָלָם בְּיַחַד, וּלְקַמָּן פֵּרֵט אֵיכוּתָם.

Chapter 27



Chapter 28

<b>"וְשַׁעַר</b> לֶחָצֵר הַפְּנִימִי נֶגֶד הַשַּׁעַר לַצָּפוֹן ... וַיָּמָד מִשַּׁעַר אֶל שַׁעַר מֵאָה אַמָּה" <small>(יחזקאל מ, כג)</small>. וּמֵעַתָּה נִמְצֵאתָ לָמֵד שֶׁרֹחַב עֶזְרַת נָשִׁים מִצָּפוֹן לַדָּרוֹם לִפְנֵי מִזְרָח הַפְּנִימִית, שי"ב אַמָּה וְכֵן הוֹלֶכֶת וּמְסַבֶּבֶת כָּל הַבִּנְיָן עַד שֶׁמִּכֹּתֶל צְפוֹנִית שֶׁלָּהּ עַד כֹּתֶל דְּרוֹמִית הֵם שי"ב אַמָּה. שֶׁמִּצְּפוֹן חִיצוֹנָה עַד צְפוֹן הַפְּנִימִית מֵאָה אַמָּה וְכֵן מִדְּרוֹמָהּ לִדְרוֹמָהּ שֶׁל פְּנִימִית גַּם כֵּן מֵאָה אַמָּה. וְהַפְּנִימִית בְּתוֹכָהּ מֵאָה, וּשְׁתֵּי כְּתָלִים הַמַּפְסִיקִים לַצָּפוֹן וְלַדָּרוֹם בֵּינָהּ לַחִיצוֹנָה כָּל אַחַת שֵׁשׁ אַמָּה, הֲרֵי שי"ב אַמָּה. וְהוּא הַדָּבָר אֲשֶׁר דִּבַּרְתִּי וְיָעַדְתִּי לְבָרְרוֹ בִּתְחִלַּת הַסִּימָנִים <small>(ראה סימן א')</small>.

Chapter 29

<b>חוֹמַת</b> הָעֲזָרָה הַפְּנִימִית לַצָּפוֹן עָבְיָהּ שֵׁשׁ אַמָּה, כְּמוֹ שֶׁבֵּאַרְנוּ בְּסִימָן ח' (וסי' י"ח). וְאָרְכָּהּ מִמִּזְרָח לְמַעֲרָב כְּנֶגֶד חֲלָלָה, מֵאָה אַמָּה.

Chapter 30

<b>"וַיְבִיאֵנִי</b> אֶל שַׁעַר הַצָּפוֹן וּמָדַד" – הַשַּׁעַר, "כַּמִּדּוֹת הָאֵלֶּה, תָּאָו אֵלָו וְאֵלַמָּו וְחַלּוֹנוֹת לוֹ סָבִיב סָבִיב, אֹרֶךְ" – פֵּרוּשׁ, גּוֹבַהּ <sup class="footnote-marker">א</sup><i class="footnote">נת”ל סימן ג.</i>, "חֲמִשִּׁים אַמָּה. ורֹחַב" - שֶׁמִּגַּג הַתָּא לְגַג תָּא שֶׁכְּנֶגְדּוֹ, "חָמֵשׁ וְעֶשְׂרִים אַמָּה. וְאֻלָמָּיו לֶחָצֵר הַחִיצוֹנָה" – בּוֹלֵט, "וְתִמוֹרִים אֶל אֵלָיו מִפּוֹ וּמִפּוֹ, וּשְׁמֹנָה מַעֲלוֹת מַעֲלָו" <small>(יחזקאל מ, לה-לז)</small>.

Chapter 31

<b>"וּבְאֻלָם</b> הַשַּׁעַר" – הַזֶּה, "שְׁנַיִם שֻׁלְחָנוֹת מִפּוֹ" — בְּמִזְרָחוֹ, "וּשְׁנַיִם שֻׁלְחָנוֹת מִפֹּה" - בְּמַעֲרָבוֹ, "לִשְׁחוֹט אֲלֵיהֶם" - כְּמוֹ עֲלֵיהֶם <sup class="footnote-marker">א</sup><i class="footnote">במצודת ציון ד”ה אליהם פירוש אצלם בסמוך להם. ואולי אין נפק”מ בין הפירושים ושניהם כוונתם סמוך. או אפ”ל שהשחיטה הוא סמוך, וצרכי השחיטה הוא עליהן ממש. וצ”ע.</i>, "הָעוֹלָה וְהַחַטָּאת וְהָאָשָׁם" <small>(יחזקאל מ, לט)</small>. 
וְאַף עַל פִּי שֶׁהָיוּ מְשׁוּכִין אֶל הֶחָצֵר הַחִיצוֹנָה, שֶׁהֲרֵי הָאוּלָם שֶׁבּוֹ הָיוּ, הוּא נִמְשָׁךְ וּבוֹלֵט לֶחָצֵר הַחִיצוֹנָה, אֲפִלּוּ הָכִי קְדֻשָּׁתָן כִּלְפָנִים כִּדְפִרֵשׁ רַשִׁ"י.
<b>וְאֶל</b> עֵבֶר פֶּתַח הָאוּלָם הַזֶּה, מִחוּצָה לַחֲלַל הָאוּלָם לְתוֹך חֲלָלָה <sup class="footnote-marker">ב</sup><i class="footnote">במיקומם של ארבע שולחנות אלו ישנו דו”ד. שבספר שחיף עץ (מ, מ) הביא שדעת רבינו הוא (אלא שצ”ע היכן כתב רבינו כך) שמיקומם הוא בחלל שבין התאים. (שהרי בשערי החצר הפנימי ישנו חלל האולם שהוא עדיין בשטח החצר החיצונה, ולפנים ממנו חלל שבין התאים, ולפנים ממנו חלל הפתח עצמו) וכ”כ במצו”ד ובלבו”ש (שם). אמנם מלשון רבינו שהעתיק לשון רש”י וז”ל: לתוך חללה של השער וכו’, כשנכנס לתוך השער ועולה במעלות וכו’, משמע לכאורה שמיקומם הוא בתוך חלל עובי השער (חומת העזרה), ועיין בהערה הבאה.</i> שֶל הַפֶּתַח הַפְּנִימִי שֶׁל הָאוּלָם, שֶׁהוּא לְצַד עֶזְרַת יִשְׂרָאֵל - כְּשֶׁנִּכְנַס לְתוֹךְ הַשַּׁעַר וְעוֹלֶה <sup class="footnote-marker">ג</sup><i class="footnote">לשון זה העתיק רבינו מפרש”י, ולכאורה משמע מזה שמעלות העזרה היו בתוך חלל השער ממש, וכן משמע לעיל סוף סימן ט. אמנם בפרש”י (מ’ טז) בד”ה ואל כתב בא”ד וז”ל: הפסק רוחב השער שהיה מפסיק בין התאים, ואותו אויר קורא לפנימה לשער. שמי שנכנס לבין אויר בליטת התאים שמכאן ומכאן נראה שהוא נכנס לשער עכ”ל. ועפ”ז אפשר לפרש שהכוונה בחלל השער הוא מתחיל בין התאים ושם היו המעלות והשלחנות הנ”ל. וגם נשווה דעת רש”י ורבינו למצו”ד ולבו”ש שבהערה הקודמת.</i> בְּמַעֲלוֹת פֶּתַח הָעֲזָרָה לְכֶתֶף הַפֶּתַח לַמִּזְרָח - "שְׁנַיִם שֻׁלְחָנוֹת. וְאֶל הַכָּתֵף הָאַחֶרֶת" – לַמַּעֲרָב, "שְׁנַיִם שֻׁלְחָנוֹת". בֵּין הַכֹּל "אַרְבָּעָה שֻׁלְחָנוֹת מִפֹּה וְאַרְבָּעָה שֻׁלְחָנוֹת מִפֹּה... אֲלֵיהֶם יִשְׁחֲטוּ"<small>(יחזקאל מ, מ-מא)</small>.

Chapter 32

<b>"וְלִשְׁכָּה "</b> בְּתוֹךְ הָעֲזָרָה הַפְּנִימִית אֵצֶל הַשַּׁעַר הַזֶּה, "וּפִתְחָהּ" שֶׁל לִשְׁכָּה זוֹ אֶל כִּתְפוֹת הַשַּׁעַר, לְצַד הַשַּׁעַר, "שָׁם יָדִיחוּ אֶת הָעֹלָה" <small>(יחזקאל מ, לח)</small>. וְיֵרָאֶה שֶׁזּוֹ הַלִּשְׁכָּה הִיא בֵּית הַמִּטְבָּחַיִם. 
וּמַה שֶּׁפִּתְחָהּ לְצַד הַשַּׁעַר וְלֹא עַל הֶחָצֵר וּלְצַד הַמִּזְבֵּחַ, יֵשׁ לוֹמַר כְּדֵי שֶׁלֹּא יִהְיוּ הַכֹּהֲנִים וְהָעָם הָעוֹמְדִים בָּעֲזָרָה רוֹאִים לְתוֹכָהּ כְּשֶׁהִיא לִפְעָמִים מְטֻנֶּפֶת מֵרֶעִי וּמִדְּמֵי הַבְּהֵמוֹת הַנִּשְׁחָטִים וְנִפְשָׁטִים לְשָׁם. אִי נַמִּי כְּדֵי שֶׁלֹּא יִשְׁמְעוּ וִדּוּי הַחוֹטְאִים הַמְּבִיאִים הַחַטָּאת וְהָאָשָׁם לְשָׁם, דַּהֲרֵי כְּשֶׁסָּמְכוּ עֲלֵיהֶם הֵם מִתְוַדִּים <small>(תוספתא מנחות פ"י ה"ג)</small>, וְתֵכֶף לִסְמִיכָה שְׁחִיטָה <small>(מנחות צג.)</small>, וּמְקוֹם הַשְּׁחִיטָה בַּשֻּׁלְחָנוֹת שֶׁבַּשַּׁעַר שֶׁלְּשָׁם. וְדוֹמֶה לָזֶה כָּתְבוּ <small>(שם לט)</small> הָרַדַ"ק וְהרי"א ז"ל בְּטַעַם יִיחוּד רוּחַ אַחַת בָּעֲזָרָה לִשְׁחִיטַת [הָעוֹלָה <sup class="footnote-marker">א</sup><i class="footnote">בדפו”ר אינו, אולם מוכח להמעיין שהוא ט”ס. שהרי כל עיקר כוונת הרד”ק ורי”א ז”ל לפרש טעם שצוותה תורה במקום אשר תשחט החטאת תשחט העולה, שהוא כדי שלא יהא ניכר מי הם החוטאים עיי”ש.</i> עִם] הַחַטָּאת וְהָאָשָׁם, שֶׁהוּא כְּדֵי שֶׁלֹּא לְפַרְסֵם הַחוֹטְאִים.

Chapter 33

<b>וּבְלִשְׁכָּה</b> זוֹ "אַרְבָּעָה שֻׁלְחָנוֹת לָעוֹלָה, אַבְנֵי גָזִית, אֹרֶךְ אַמָּה אַחַת וָחֵצִי, וְרֹחַב אַמָּה אַחַת וָחֵצִי, וְגֹבַהּ אַמָּה אַחַת" <small>(יחזקאל מ, מב)</small>, עֲלֵיהֶם מַנִּיחִין הַסַּכִּינִים וְהַמִּזְרָקוֹת שֶׁמְּקַבְּלִין בָּהֶן אֶת הַדָּם, שֶׁיִּהְיוּ מוּכָנִים אֶל הַשּׁוֹחֲטִים שָׁם אֶת קָדְשֵׁי קָדָשִׁים בַּצָּפוֹן.
וְאֶל הַשֻּׁלְחָנוֹת בְּשַׂר הַקָּרְבָּן <small>(יחזקאל מ, מג) וְיֵרָאֶה שֶׁמַּה שֶּׁאָמַר עַל לִשְׁכָּה זוֹ <small>(יחזקאל מ, לח)</small> "שָׁם יָדִיחוּ אֶת הָעֹלָה", דְּהַיְנוּ עַל שֻׁלְחָנוֹת אֵלּוּ שֶׁבְּתוֹכָהּ. וּלְכָך הֵם שֶׁל אַבְנֵי גָּזִית <sup class="footnote-marker">א</sup><i class="footnote">כן דעת רש”י ורוב המפרשים שהם שולחנות הנ”ל דלא כפירוש המלבי”ם שלהניח הבשר היו עוד שולחנות.</i>, וּכְדִתְנַן בְּמִדּוֹת פ"ג <small>(מ"ה)</small> שֻׁלְחָנוֹת שֶׁל שַׁיִשׁ בֵּין הָעַמּוּדִים, וּפֵרֵשׁ מהר"ר עוֹבַדְיָה זלה"ה שֶׁעֲלֵיהֶן מְדִיחִין הַקְּרָבַיִים, לְפִי שֶׁהַשַּׁיִשׁ מְקָרֵר וּמְצַנֵּן וְשׁוֹמֵר הַבָּשָׂר שֶׁלֹּא יַסְרִיחַ, ע"כ.</small>
וּבְבֵית שֵׁנִי הָיוּ שְׁמוֹנָה, כְּדִתְנַן בְּפֶרֶק שִׁשִּׁי מִמַּסֶּכֶת שְׁקָלִים <small>(מ"ד)</small> שְׁמֹנָה שֻׁלְחָנוֹת שֶׁל שַׁיִשׁ בְּבֵית הַמִּטְבְּחַיִים שֶׁעֲלֵיהֶן מְדִיחִין אֶת הַקְּרָבַיִים.

Chapter 34

<b>"וְהַשְׁפַתַּיִם</b> [טֹפַח אֶחָד]" <small>(יחזקאל מ, מג)</small>, פֵּרוּשׁ, עֻנְקְלִיּוֹת שֶׁל בַּרְזֶל קְבוּעִין וְיוֹצְאִין טֶפַח מֵעַמּוּדִים נַנָּסִין <sup class="footnote-marker">א</sup><i class="footnote">במקרא אינו מפורש העמודין רק האונקליות (ווים) בגודל טפח שעליהם תולים הזבח,ומקום קביעתן כתוב “בבית סביב סביב” משמע רק בכותל הבית, אלא שרש”י פירש כן עפ”י דברי חז”ל דלהלן בפנים, שכך היה בבית שני.</i> שֶׁבְּבֵית הַמִּטְבְּחַיִים בַּצָּפוֹן, לִתְלוֹת וּלְהַפְשִׁיט בָּהֶם אֶת הַקֳּדָשִׁים, הוּא שֶׁשָּׁנִינוּ בִּפְסָחִים פֶּרֶק חֲמִישִׁי <small>(סד.)</small> אֻנְקְלִיּוֹת שֶׁל בַּרְזֶל הָיוּ קְבוּעִין בָּעַמּוּדִים וּבַכְּתָלִים <sup class="footnote-marker">ב</sup><i class="footnote">שהוויים הנ”ל היו קבועין גם על שמונה עמודים הנ”ל וכן על כתלי בית המטבחיים.</i> שֶׁבָּהֶם תּוֹלִין וּמַפְשִׁיטִין.
תּוּ תְּנַן בפ"ג <small>(מ"ה)</small> מִתָּמִיד וּמִדּוֹת, בֵּית הַמִּטְבְּחַיִים הָיָה לִצְפוֹנוֹ שֶׁל מִזְבֵּחַ וְעָלָיו שְמוֹנָה עַמּוּדִים נַנָּסִין, פֵּרוּשׁ עַמּוּדִים שֶׁל אֶבֶן נְמוּכִים, וּרְבִיעִית שֶׁל אֶרֶז עַל גַּבֵּיהֶן, פֵּרוּשׁ חֲתִיכוֹת מְרֻבָּעוֹת שֶׁל אֶרֶז הָיוּ עַל הָעַמּוּדִים, וְאֻנְקְלִיּוֹת. פֵּרוּשׁ כְּמִין מִזְלָגוֹת שֶׁל בַּרְזֶל, הָיוּ קְבוּעִין בָּהֶן, בְּאוֹתָן שֶׁל אֶרֶז, וּשְׁלֹשָה סְדָרִים שֶׁל אֻנְקְלִיּוֹת <sup class="footnote-marker">ג</sup><i class="footnote">ועיין מ”ש רבינו במדות (שם ד”ה ושלושה) בשם הראבי”ה, שעל כל עמוד היה שלשה אונקליות מג’ צדדים, למזרח לצפון ולדרום, אבל לא לצד מערב, שלא יעמדו המפשיטים ואחוריהם אל הקודש.</i> זוֹ לְמַעְלָה מִזּוֹ הָיוּ בְּכָל חֲתִיכָה שֶׁל עֵץ, שֶׁבָּהֶן תּוֹלִין וְכוּ'. וְכָתַב הר"ר שְׁמַעְיָה <small>(פ"ג מ"ה)</small> ז"ל וְזֶה לְשוֹנוֹ וְאוֹמֵר אֲנִי שֶהַנָּמוּךְ לִתְלוֹת בּוֹ כֶּבֶשׂ, וְהָאֶמְצָעִי לִתְלוֹת בּוֹ אַיִל, וְהַגָּבוֹהַּ לִתְלוֹת בּוֹ פַּר.

Chapter 35

<b>"וּמִחוּצָה</b> [ לַשַעַר הַפְּנִימִי לִשְׁכוֹת שָׁרִים בֶּחָצֵר הַפְנִימִי אֲשֶׁר אֶל כֶּתֶף שַׁעַר הַצָּפוֹן וּפְנֵיהֶם דֶרֶך הַדָּרוֹם]" <small>(יחזקאל מ, מד)</small>, וּמִחוּץ לַחֲלַל אוּלַם הַשַּׁעַר, לְתוֹךְ אֲוִיר הֶחָצֵר הַפְּנִימִי, אֶל כֶּתֶף שַׁעַר הַזֶּה, כְּלוֹמַר לַאֲחוֹרָיו כְּפֵרוּשׁ הָרַדַ"ק, לִשְׁכוֹת <sup class="footnote-marker">א</sup><i class="footnote">“לשכות” רבים, ולקמן כתוב זאת “הלשכה” לשון יחיד, ובכמה מפרשים שהיו שתי לשכות כאחד יחד, ושני פתחיהם לצד אחד כנ”ל.</i> לְוִיִּם מְשׁוֹרְרִים, וּפִתְחָם לְצַד דָּרוֹם. וְזֶהוּ שֶׁכָּתוּב <small>(יחזקאל מ, מה)</small> זֹה הַלִּשְׁכָּה אֲשֶׁר פָּנֶיהָ דֶּרֶךְ הַדָּרוֹם לַכֹּהֲנִים שֹׁמְרֵי מִשְׁמֶרֶת הַבַּיִת. וּלְשׁוֹן רַשִׁ"י, כִּמְדֻמֶּה הֵם הַלְּוִיִּם הַמְּשׁוֹרְרִים. וְכָתַב הָרִי"א שֶׁקְּרָאָם כֹּהֲנִים<sup class="footnote-marker">ב</sup><i class="footnote">כלומר זה ברור שפרוש הפסוק לשכות שרים הכונה ללויים המשוררים וכמו שתרגם יונתן ולכן צריך ביאור למה קורא נביא אותם כהנים וע”ז ביאר הרי”א שהכוונה משרת. ויש להעיר ממה שכתוב בליקו”ת להאריז”ל בתחילת יחזקאל והובא בתניא (פ”נ) טעם עפ”י הקבלה לקריאת יחזקאל הלויים בשם כהנים מפני שלעתיד הלויים של עכשיו יהיו כהנים עיי”ש באריכות ואכ”מ.</i> לְפִי שֶׁעִנְיַן כֹּהֵן הוּא מְשָׁרֵת. 
אֲבָל הָרַדַ"ק פֵּרֵשׁ שֶׁזֶּה נֶאֱמַר עַל לִשְׁכָּה אַחֶרֶת שֶׁהָיְתָה שָׁם, וְאִם לֹא זְכָרָהּ שֶׁהָיוּ פָּנֶיהָ דֶּרֶךְ הַדָּרוֹם, לְבַד לִשְׁכוֹת הַלְוִיִּם שֶּׁזָּכַר, כִּי אוֹתָם הָיו לַלְוִיִּם וְזוֹ לַכֹּהֲנִים, ע"כ.
וּבְבַיִת שֵׁנִי מָצָאנוּ רָאִינוּ לִשְׁכוֹת הַלְוִיִּם מְסֻדָּרִים תַּחַת עֶזְרַת יִשְׂרָאֵל לַמִּזְרָח, וּפְתוּחוֹת לְעֶזְרַת נָשִׁים, דִּתְנַן <small>(פ"ב מ"ו)</small> גַּבֵּי שַׁעַר הַמִּזְרָחִי וּלְשָׁכוֹת הָיוּ תַּחַת עֶזְרַת יִשְׂרָאֵל וּפְתוּחוֹת לְעֶזְרַת הַנָּשִׁים שֶׁשָּׁם הַלְוִיִּם נוֹתְנִים כִּנּוֹרוֹת וּנְבָלִים וּמְצִלְתַּיִם וְכָל כְּלֵי שִׁיר.

Chapter 36

<b>"וַיָּמָד</b> אֶת הֶחָצֵר אֹרֶךְ מֵאָה אַמָּה וְרֹחַב מֵאָה אַמָּה מְרֻבָּעַת"<small>(יחזקאל מ, מז)</small>. וּכְבָר זָכַרְנוּ פְּעָמִים רַבּוֹת <small>(סי' א, סי' כ"ו כ"ז סק"ב וג')</small> שֶׁבְּבַיִת שֵׁנִי הָיְתָה זֹאת הָעֲזָרָה רֹחַב קל"ה אַמָּה כְּנֶגֶד כָּל עֶזְרַת נָשִׁים, שֶׁגַּם הִיא לֹא הָיְתָה שָׁם רַק קל"ה, וְשֶׁזּוֹ הָעֲזָרָה עַד לִפְנֵי הָאוּלָם ע"ו אַמָּה כְּמוֹ שֶׁכָּתַבְנוּ סִימָן כ"ו (סק"ב). 
וּבְבַיִת שֵׁנִי הִנֵּה הִיא מְסַבֶּבֶת כָּל הַבַּיִת, כְּדִתְנַן בְּפ"ה דְּמִדּוֹת <small>(מ"א)</small> דְּעֶזְרַת יִשְׂרָאֵל <sup class="footnote-marker">א</sup><i class="footnote">במשנה (שם) כל העזרה היתה אורך קפ”ז על רוחב קל”ה וכו’, וכן צ”ל כוונת רבינו כאן, שקוראו עזרת ישראל הכוונה מעזרת ישראל עד אחרי י”א אמה אחורי הכפורת.</i> רֹחַב קל"ה עַל קפ"ז. דַּחֲשִׁיבוּ הֲנֵי ע"ו, וּמֵאָה שֶׁל הַבַּיִת, וְי"א אֲחוֹרֵי הַכַּפֹּרֶת הֲרֵי קפ"ז. 
וְאוֹתָן ל"ה שֶׁהִיא רְחָבָה מִשֶּׁל הַבַּיִת שֶׁהוּא רַק ק', הֲרֵי הֵם מִתְחַלְקִים לִצְפוֹן וְלִדְרוֹם הַבַּיִת. מַה שֶּׁאֵין כֵּן בְּכַאן שֶׁאֵינָהּ אֶלָא ק' אַמָּה כְּרוֹחַב הַבַּיִת, וּמַה שֶּׁבְּצִידֵי הַבַּיִת מִכַּאן וּמִכַּאן הוּא מִן הֶחָצֵר הַחִיצוֹנָה וּכְמוֹ שֶׁכָּתַבְנוּ גַּבֵּי הַלְּשָׁכוֹת בְּסִימָן ע"א.

Chapter 37

<b>"וְהַמִּזְבֵּחַ</b> לִפְנֵי הַבָּיִת" <small>(יחזקאל מ, מז)</small> - כְּבַר בֵּאַרְנוּ בְּסִימָן כ"ו שֶׁהַמִּזְבֵּחַ שֶׁבְּמַרְאָה זוֹ, לְפִי הַנִּרְאֶה הוּא עוֹמֵד ל"ד אַמָּה מִמִּזְרַח הָעֲזָרָה, וְשֶׁמִּמֶּנּוּ וְלָאוּלָם גַּם כֵּן ל"ד אַמָּה. וְאָמְנָם אִם נַעֲמִידֵהוּ בִּצְפוֹן הָעֲזָרָה, אוֹ בִּדְרוֹמָהּ, אוֹ מְמֻצָּע, יִתְבָּרֵר בעז"ה יִתְבָּרֵךְ בְּסִימָן מ"ג.
וְאֵלֶּה מִדּוֹת הַמִּזְבֵּחַ בְּאַמּוֹת, שֶׁהִיא אַמָּה וָטֹפַח <small>(יחזקאל מג, יג)</small> כִּדְפִרַשְׁתִּי בִּתְחִלַּת הַחִבּוּר <small>(פתיחה)</small>, מִלְּבַד מִדַּת הַחֵיק שֶׁהוּא הַיְסוֹד. וְכֵן מִדַּת הַסּוֹבֵב, גַּם מִדּוֹת הַקְּרָנוֹת, הֵן הֵנָּה הָיוּ בְּאַמָּה קְטַנָּה, שֶׁהִיא ה' טְפָחִים וּכְּמוֹ שֶׁיִּתְבָּאֵר <small>(בסימן ל"ח וסימן מ"ב)</small>.
<b>"וּמֵחֵיק</b> הָאָרֶץ" - פֵּרוּשׁ מִיסוֹד קַרְקַע הָאָרֶץ. "עַד הָעֲזָרָה הַתַּחְתּוֹנָה" - פֵּרוּשׁ עַד גַּג מַלְבֵּן הָרִאשׁוֹן, "שְׁתַּיִם אַמּוֹת, וְרֹחַב אַמָּה אֶחָת" <small>(יחזקאל מ, יד)</small>. 
כֵּיצַד? <small>(כדתני לוי זבחים נד)</small> הָיָה מֵבִיא דְּפוּס מְרֻבָּע עָשׂוּי מֵאַרְבַּע קְרָשִׁים. כָּל קֶרֶשׁ אָרְכּוֹ ל"ב אַמָּה, וְרֹחַב הַקֶּרֶשׁ שְׁתֵּי אַמּוֹת, וְהוּא גוֹבַהּ הַדְּפוּס. וּמְמַלְּאוֹ אֲבָנִים וְסִיד וְזֶפֶת וְעוֹפֶרֶת מְהוּתָךְ, וְהוּא נַעֲשֶׂה מִקְשָׁה אַחַת<sup class="footnote-marker">א</sup><i class="footnote">פירוש שע”י החומרים הנ”ל מתהווה גוש אחד שהוא גוף מבנה המזבח, וכמו שכתב רש”י שם וז”ל בד”ה וממחה ושופך בתוך המלבן על האבנים ונדבקין יחד על ידי אלו וכו’ עכ”ל.</i> שֶׁל ל"ב אַמָּה עַל ל"ב אַמָּה, גָּבוֹהַּ שְׁתֵּי אַמּוֹת, בְּאַמָּה קְטַנָּה כִּדְאִיתָא פֶּרֶק שְׁתֵּי הַלֶּחֶם <small>(מנחות צז)</small>.
וְלֹא הָיָה הַיְסוֹד בְּכָל מָקוֹם ל"ב עַל ל"ב, אֶלָּא כְּדִתְנַן בְּמִדּוֹת <small>(פ"ג מ"א)</small>, וְהַיְסוֹד הָיָה מְהַלֵּךְ עַל פְּנֵי כָּל הַצָּפוֹן וְעַל פְּנֵי כָּל הַמַּעֲרָב וְאוֹכֵל בַּדָּרוֹם אַמָּה אַחַת וּבַמִּזְרָח אַמָּה אַחַת. פֵּרוּשׁ, כְּשֶׁהָיוּ עוֹשִׂים זֶה הַדְּפוּס הַמְּרֻבָּע לְמַלּאוֹתוֹ כִּדְאָמְרִינָן, הָיוּ מְשִׂימִין עֵץ אוֹ כָּל דָּבָר בְּאוֹתָן זָוִיּוֹת שֶׁל דְּרוֹמִית מִזְרָחִית כְּדֵי שֶׁלֹּא תִּתְמַלֵּא הַזָּוִית הַהִיא, וְאַחַר כָּךְ שׁוֹמְטִים הָעֵץ וְנִשְׁאָר אוֹתוֹ קֶרֶן פָּנוּי בְּלֹא יְסוֹד. וְנִמְשָׁךְ הַפָּנוּי מִקֶּרֶן מִזְרָחִית שֶׁבַּדָּרוֹם כָּל רוּחַ מִזְרָחִי, עַד אַמָּה אַחַת הַסְּמוּכָה לַצָּפוֹן. וְכֵן נִמְשָׁךְ זֶה הַפָּנוּי מִקֶּרֶן הַדְּרוֹמִי שֶׁבַּמִּזְרָח כָּל רוּחַ דְּרוֹמִי, עַד אַמָּה הַסְּמוּכָה לַמַּעֲרָב.
הֶאֱרַכְתִּי לְבַאֵר תְּמוּנַת הַיְסוֹד כִּי טָעוּ הַמַּדְפִּיסִים<sup class="footnote-marker">ב</sup><i class="footnote">כן הוא בדפוס מנטובה שב”ך (שהזכיר רבינו לעיל סימן יג ולקמן סימן עא) .</i> בַּצִּיּוּרִים שֶׁבְּפֵרוּשׁ הָרַמְבָּ"ם<sup class="footnote-marker">ג</sup><i class="footnote">יש שרצו לדייק (עזרת כהנים בני יוסף מדות פ”ג מ”א) בדברי הרמב”ם בהל’ בה”ב (פ”ב ה”י) כציור הנ”ל. אולם בציור בגוכי”ק הרמב”ם ז”ל (קאפח) צייר כמו שכתב רבינו כאן.</i> ז"ל, וּבִמְקוֹם זוּלָתוֹ, שֶׁצִּיְּרוּ הַיְסוֹד בְּאוֹפֶן שֶׁכָּלֶה סָמוּךְ לְקֶרֶן<sup class="footnote-marker">ד</sup><i class="footnote">דהיינו שלשיטתם היה יסוד לכל צד מזרח ורק באמה האחרונה בזוית שהוא קרן מזרחית דרומית ודרומית מזרחית היה חסר היסוד, ולא כמו שפירש רבינו לעיל.</i> מִזְרָחִית דְּרוֹמִית<sup class="footnote-marker">ה</sup><i class="footnote">שיטה זו הובא בריטב”א (יומא ט”ו ע”ב) בשם אחרים מהגאונים וחלק עליהם.</i>, וְטָעוּת הוּא בְּיָדָם<sup class="footnote-marker">ו</sup><i class="footnote">כוונת רבינו שציור זה טעות המדפיסים ואינו מהרמב”ם ז”ל, כנ”ל.</i>.

Chapter 38

<b>אַחַר</b> כָּךְ <sup class="footnote-marker">א</sup><i class="footnote">להבנת הענין כדאי לתת סיכום הענין בקצרה, הנה מבנה המזבח בנוי בשלוש מפלסים כשהתחתון מתפשט יותר על עליונו א) מפלס ראשון נקרא בלשון חז”ל “יסוד”, ב) מפלס שני נקרא “סובב”, ג) מפלס שלישי נקרא גג המזבח, וצורת בנייתם היה ע”י יציקת כל מפלס בנפרד, קודם כל יצקו את היסוד, וע”ז יציקה על שטח קטן יותר על גביו שזהו הסובב, ועל גביו יצקו עוד יציקה בשטח מצומצם יותר את עליונו של המזבח עד הגג, ועליו בנו ארבע קרנות.</i> מְבִיאִין דְּפוּס אֶחָד אָרְכּוֹ ל' אַמָּה עַל ל' אַמָּה בְּכִיווּן לְפֵרוּשׁ רַשִׁ"י ז"ל בְּפֶרֶק שְׁתֵּי הַלֶּחֶם <small>(מנחות צז: ד"ה אלא חיק)</small>, וּמַיְתֵי מַסְקָנָא דְּמִלְּתָא פ"ק דְּעֵרוּבִין דַּף ד' <small>(עמוד א' ד"ה וזה)</small> דְּהָא דְּקָאָמַר תַּלְמוּדָא דְּאַמָּה יְסוֹד בִּקְטַנָּה, לָאו בְּרֹחַב כְּנִיסַת הַיְסוֹד אֶלָּא בְּגוֹבַהּ עֲלִיָּתוֹ, וְאִם כֵּן הַכְּנִיסָה בְּאַמָּה בַּת ו', וְיִהְיֶה הַדְּפוּס שֶׁעָלָיו ל' אַמָּה עַל ל' בְּכִיווּן, שֶׁמִּכָּל צַד כָּנַס אַמָּה הֲרֵי ל"ב שֶׁל הַיְּסוֹד.
<b>אֲבָל</b> הָרַמְבָּ"ם <small>(בפירושו למשניות ריש פ"ג)</small> מְפָרֵש דְּלֹא שְׁנָא גָּבְהוֹ וְלֹא שְׁנָא כְּנִיסָתוֹ בְּאַמָּה בַּת ה'. וּלְפִיכָךְ פֵּרֵשׁ שֶׁזֶּה הַדְּפוּס הוּא שֶׁל ל' אַמָּה וּב' טְפָחִים עַל ל' אַמָּה וּב' טְפָחִים, לְפִי שֶׁהַכְּנִיסָה אֵינָהּ רַק ה' טְפָחִים, יִוָּתֵר לְךָ אִם כֵּן ל' אַמָּה וּב טְפָחִים עַל ל' וּב טְפָחִים אֶל הַדְּפוּס, שֶׁיִּהְיֶה בֵּין הַכֹּל ל"ב אַמָּה לְמַלּאוֹת מֵרֹחַב הַיְסוֹד. וְכָתַב <small>(שם)</small> שֶׁהַתַּנָּא לֹא רָצָה לִמְנוֹת הַטְּפָחִים, וְתַנָּא ל' עַל ל' אַמָּה. וְרֹחַב זֶה הַדְּפוּס שֶׁהוּא גָבְהוֹ אַרְבַּע אַמּוֹת, זְהוּ <sup class="footnote-marker">ב</sup><i class="footnote">כפי שהזכיר רבינו לעיל בסוף סימן כז עפ”י שיטת רש”י שמידות המזבח נלמדו מקרא דיחזקאל (מג יד – יז) וביאור הכתובים ברש”י (שם), א) המפלס הראשון (יסוד) נקרא בכתוב העזרה הקטנה, או העזרה התחתונה, ב) המפלס השני (סובב) נקרא בכתוב העזרה הגדולה, ג) מפלס שלישי (גג המזבח) נקרא בכתוב אריאל או הראל.</i> שֶׁאָמַר <small>(יחזקאל מג, יד)</small> וּמֵהָעֲזָרָה הַקְּטַנָּה פֵּרוּשׁ מִגַּג מַלְבֵּן הַתַּחְתּוֹן, עַד הָעֲזָרָה הַגְּדוֹלָה פֵּרוּשׁ עַד גַּג הַמַּלְבֵּן שֶׁעָלָיו, אַרְבַּע אַמּוֹת.
וְהִנֵּה הַיְסוֹד וְהַסּוֹבֵב בֵּין שְׁנֵיהֶם שֵׁשׁ אַמּוֹת גְּבוֹהִין מֵהָאָרֶץ. וּבְבַיִת שְׁנֵי כְּמוֹ כֵן שְׁנֵיהֶם יַחַד שֵׁשׁ אַמּוֹת, אֶלָּא דְּהָתָם תְּנַן <small>(פ"ג מ"א)</small> בַּיְסוֹד עָלָה אַמָּה אַחַת, וְסוֹבֵב עָלָה חָמֵשׁ, ע"כ.
וְנוֹתֵן זֶה הַדְּפוּס עַל הַיְסוֹד, וּמְמַלְּאוֹ אֲבָנִים וְסִיד וְזֶפֶת וְעוֹפֶרֶת כָּרִאשׁוֹנָה, וְנִדְבָּק בַּיְסוֹד, וְנַעֲשָׂה מִקְשָׁה אַחַת שֶל ל' עַל ל' עוֹמֵד עַל הַיְסוֹד. וְזֶה נִקְרָא סוֹבֵב, לְפִי שֶׁהוּא סוֹבֵב וּמַקִּיף כָּל הַמִּזְבֵּחַ, מַה שֶּׁאֵין כֵּן הַיְסוֹד כִּדְפִרַשְׁנוּ גַּבֵּיהּ <small>(סי' ל"ז)</small>.
וְנִמְצָא שֶׁהַיְסוֹד בַּאֲשֶׁר הוּא שָׁם, הוּא מִתְרַחֵב מִכָּל צַד אַמָּה אַחַת חוּץ מִן הַסּוֹבֵב. לְרַשִׁ"י אַמָּה בַּת ו', וְלָרַמְבַּ"ם בַּת ה'. וְזֶהוּ פֵּרוּשׁ מַה שֶּׁאָמַר הֲכָּתוּב <small>(שם)</small> וְרֹחַב הָאַמָּה, כְּלוֹמַר רוֹחַב הַיְּסוֹד וּכְנִיסָה שֶׁלּוֹ אַמָּה.

Chapter 39

<b>חָזַר</b> וְהֵבִיא דְּפוּס שְׁלִישִׁי, שֶׁהוּא כ"ח אַמָּה וּטְפָחַיִם עַל כ"ח אַמָּה וּטְפָחַיִם. דִּכְנִיסַת הַסּוֹבֵב הוּא לְכֻלֵּי עָלְמָא בְּאַמָּה בַּת ה', אֶלָּא דְּתַנָּא לֹא קָחָשִׁיב לַטְּפָחַיִם וְתַנָּא כ"ח עַל כ"ח. וְכֵן הַכָּתוּב הוּא אוֹמֵר <small>(יחזקאל מג, יז)</small> "וְהָעֲזָרָה אַרְבַּע עֶשְׂרֵה אֹרֶךְ בְּאַרְבַּע עֶשְׂרֵה רֹחַב", כְּלוֹמַר שֶׁהַמַּלְבֵּן שֶׁעַל הַסּוֹבֵב, רָחְבּוֹ כְּשֶׁתִּמְדּוֹד מֵאֶמְצָעוֹ הוּא אַרְבַּע עֶשְׂרֵה אַמָּה לְכָל צַד, דְּהַיְנוּ כ"ח עַל כ"ח, וְלָא קָחָשִׁיב לַטְּפָחִים. וְרֹחַב זֶה הַדְּפוּס דְּהַיְנוּ גָּבְהוֹ, ג' אַמּוֹת, וְהוּא גַּג הַמִּזְבֵּחַ.
וְעָלָיו נֶאֱמַר <small>(שם טו)</small> "וְהַהַרְאֵל אַרְבַּע אַמּוֹת". וּמְפֹרָשׁ תַּלְמוּדָא<sup class="footnote-marker">א</sup><i class="footnote">בגמ’ הקשו שם על מקרא זה, שכתוב וההראל ארבע אמות ומהאריאל ולמעלה הקרנות וגו’, שמשמע מזה שהמפלס העליון שנקרא אריאל גובהו ארבע ועליו הקרנות, וזה אינו נכון שהרי גובהו שלש עד האריאל, והקרנות אמה נוספת, ויחדיו יהיו ארבע, ומסקנת הגמ’ שכוונת הכתוב הוא שכל משך ארבע מן הסובב ולמעלה, הוא “רשות” קרנות, דהיינו שהוא כמו הקרנות לגבי נתינת דמים העליונים בחלק העליון של מזבח, כדלהלן בדברי רבינו.</i> בְּפֶרֶק אֵיזֶהוּ מְקוֹמָן <small>(זבחים נג.)</small> דִּרְשׁוּת קְרָנוֹת אַרְבַּע קָאָמַר, כְּלוֹמַר הַדָּמִים הַנִּתָּנִין בְּקַרְנוֹת הַמִּזְבֵּחַ רְשׁוּתַיְהוּ הֲוָה מֵהַהַרְאֵל וּלְמַטָּה אַרְבַּע אַמּוֹת. שֶׁבְּכָל מָקוֹם שֶׁיִּתֵּן מֵאֵלּוּ הַד' אַמּוֹת, נִתָּנִין לְמַעְלָה מִקְרוּ. וְזֶהוּ חוּט הַסִּקְרָא שֶׁהוּא בְּאֶמְצַע הַמִּזְבֵּחַ, לְהַבְדִּיל בֵּין דָמִים תַּחְתּוֹנִים לְעֶלְיוֹנִים <small>(פ"ג מ"א)</small>.
וּכְבָר הִתְבָּאֵר <small>(בסימן ל"ח)</small> שֶׁהַיְסוֹד וְהַסּוֹבֵב הֵם שֵׁשׁ אַמּוֹת<sup class="footnote-marker">ב</sup><i class="footnote">גם בבית שני וגם בבית העתיד יש ביסוד ובסובב יחד שש אמות,, אלא שבבית שני יסוד הוא אמה וסובב חמש, ובבית שלישי יסוד הוא שתים וסובב ארבע,</i> גְּבוֹהִים, וְכָל הַמִּזְבֵּח הוּא עֲשָׂרָה כְּמוֹ שֶׁיִּתְבָּאֵר <small>(בסימן מ"ב)</small>. אִם כֵּן הַחוּט שֶׁהוּא בָּאֶמְצַע הוּא בְּאַמָּה עֶלְיוֹנָה שֶׁל הַסּוֹבֵב. וּפֵרֵשׁ הָרַמְבָּ"ם <small>(בפירושו למשניות ריש פ"ג)</small> שֶׁבַּמִּזְבֵּחַ שֶׁבְּבַיִת שֵׁנִי הָאַמָּה הַזֹּאת שֶׁמֵּהַסּוֹבֵב הַנְּתוּנָה לְעֶלְיוֹנָהּ שֶׁל מִזְבֵּחַ<sup class="footnote-marker">ג</sup><i class="footnote">דהיינו חצי העליון של המזבח שהוא מקום דמים העליונים כנ”ל.</i> הָיְתָה בַּת שִׁשָּׁה טְפָחִים. לְפִי שֶׁהַיְסוֹד שֶׁבְּמִזְבַּח בַּיִת שֵׁנִי גָּבוֹהַּ אַמָּה בְּאַמָּה בַּת ה', וְהַסּוֹבֵב חָמֵשׁ אַמּוֹת בְּאַמָּה בַּת ו', הֲרֵי לְךָ אַמַּת הַיְסוֹד וְד' אַמּוֹת מֵהַסּוֹבֵב הֵן כ"ט טְפָחִים. וּכְשֶׁתַחְשׁוֹב הָאַמָּה הַחֲמִישִׁית שֶׁל הַסּוֹבֵב עִם ג' אַמּוֹת שֶׁל גַּג הַמִּזְבֵּחַ שֶׁהֵן גַּם כֵּן בַּת ו', וְאַמָּה שֶׁל הַקְּרָנוֹת שֶׁהִיא בַּת ה'<sup class="footnote-marker">ד</sup><i class="footnote">מסקנת הגמ’ (מנחות צז סע”ב).</i>, הֵן כְּמוֹ כֵן כ"ט טְפָחִים<sup class="footnote-marker">ה</sup><i class="footnote">הגמ’ (שם) מחשבת את גבהו הכולל של המזבח כדי לדעת היכן עבר חוט הסיקרא, שהרי מקום חוט הסקרא צריך להיות באמצעו בדיוק, כדי לחלק בין מקום נתינת דמים העליונים למקום נתינת דמים התחתונים, ואמרינן שם דכיון שהמזבח גבהו עשר אמות, ושמונה אמות מהן הן בנות ששה טפחים, ושתי אמות מהן בנות חמשה טפחים, (אמת היסוד ואמת הקרן), נמצא שכל גובה המזבח הוא נ”ח טפחים, וחצי גבהו בכ”ט טפחים, שהוא אמה אחת מתחת הסובב, שהרי אמת היסוד הוא ה”ט, ועוד ארבע אמות של ו”ט הם כ”ט טפחים, וכן למעלה מהחוט גם יש ארבע אמות עד הקרן של ו”ט, ואמה בת ה”ט של הקרן.</i>. וְאַף לְרַשִׁ"י עַל כָּל פָּנִים גּוֹבַהּ עֲלִיַּת הַיְסוֹד בְּאַמָּה בַּת ה'.
<b>וְאִם</b> כֵּן בַּמִּזְבֵּחַ שֶׁלֶּעָתִיד אַף עַל גַּב שֶׁהַיְסוֹד שֶׁלּוֹ גָּבוֹהַּ שְׁתֵּי אַמּוֹת, עִם כָּל זֶה אֶפְשָׁר שֶׁלֹּא יִהְיוּ שְׁתֵּיהֶן<sup class="footnote-marker">ו</sup><i class="footnote">שהרי אם נאמר ששניהן בנות ה”ט, נמצא גבהו של מזבח הוא נ”ז טפחים, ויצטרכו להזיז את חוט הסיקרא בחצי טפח וכנ”ל.</i> בְּאַמָּה בַּת ה', רַק אַמָּה אַחַת מִמֶּנָּה. וְכֵן יֵשׁ לְפָרֵשׁ <small>(יחזקאל מג, יג)</small> וְחֵיק הָאַמָּה, כְּלוֹמַר הָאַמָּה הָאַחַת מִמֶּנָּה הִיא בְּשֶׁל חוֹל.

Chapter 40

<b>וְגַג</b> הַמִּזְבֵּחַ שֶׁהוּא רָחָב כ"ח עַל כ"ח מִתְחַלֵּק בְּאוֹפֶן זֶה: שֶׁתִּמְדּוֹד מְאֶמְצָעִיתוֹ שְׁתֵּים עֶשְׂרֵה אַמָּה לְכָל צַד, שֶׁהוּא כ"ד עַל כ"ד, וְהוּא מְקוֹם הַמַּעֲרָכָה (פ"ג מ"א). זֶהוּ שֶׁנֶּאֱמַר (מג, טז) "וְהָהֲרִאֵיל שְׁתֵּים עֶשְׂרֵה אֹרֶךְ בִּשְׁתֵּים עֶשְׂרֵה רֹחַב".

Chapter 41

<b>וְהֶקֵּף</b> אַמָּה אַחַת סְבִיב מְקוֹם הַמַּעֲרָכָה, הוּא מְקוֹם הִלּוּךְ רַגְלֵי הַכֹּהֲנִים מִבְּלִי תֵּת שָׁם שׁוּם דָּבָר <sup class="footnote-marker">א</sup><i class="footnote">פירוש שאין שום מפריע להילוך לאפוקי אמה בין הקרנות שהקרנות מפסיקין כדלהלן.</i> כְּלָל. שֶׁיִּהְיֶה מָקוֹם פָּנוּי לְהִלּוּךְ הַכֹּהֲנִים, שֶׁלֹּא יִכָּוּוּ בַּגֶּחָלִים, אוֹ יִכָּשְׁלוּ בְּנִתְחֵי הַקָּרְבָּנוֹת, אוֹ בְּגִזְרֵי הָעֵצִים.

Chapter 42

<b>פּרְנַסְתָּ</b> כ"ו אַמָּה עַל כ"ו אַמָּה, וְנִשְׁאָר לְךָ עוֹד אַמָּה סָבִיב, גַּם כֵּן מָקוֹם לְהִלּוּךְ רַגְלֵי הַכֹּהֲנִים. אֶלָּא שֶׁבְּזָוִיּוֹת הַמִּזְבֵּחַ בְּאַרְבַּע פִּנּוֹתָיו נוֹתְנִין דְּפוּס אַמָּה עַל אַמָּה בְּרוּם אַמָּה, לְרַשִׁ"י (יחזקאל מג, יג, עירובין ד). בֵּין גָּבְהָן בֵּין רָחְבָּן בַּת ה', וְלָרַמְבַּ"ם דְּכָנַס הַיְסוֹד בְּבַת ה' סְבִירָא לֵיהּ (לעיל סי' ל"ח) הָכָא דַּוְקָא גָּבְהָן [בַּת ה'], אֲבָל רִבּוּעָן בְּאַמַּת ו' (פ"ב מבה"ב ה"ו). וּמְמַלְּאוֹ כוּ' כְּדִלְעֵיל (סי' ל"ז). וְהֵן נִקְרָאִין קְרָנוֹת, וְהֵם מַשְׁלִימִים גּוֹבַהּ הַמִּזְבֵּחַ שֶׁיִּהְיֶה עֶשֶׂר אַמָּה.
וּלְפִי שֶׁהַקְּרָנוֹת הַלָּלוּ מַפְסִיקִין סְבִיב הַמִּזְבֵּחַ בָּאַמָּה הַחִיצוֹנָה, לְפִיכָךְ הֻצְרְכוּ הַכֹּהֲנִים לָתֵת לָהֶם עוֹד אַמָּה אַחַת סָבִיב לְהִלּוּכָן, שֶׁיּוּכְלוּ לְסַבֵּב הַמִּזְבֵּחַ *מִבְּלִי עִכּוּב. וַהֲכִי אָמְרִינַן בְּפֶרֶק קָדְשֵׁי קָדָשִׁים <small>(זבחים סב)</small>, אַטּוּ הַכֹּהֲנִים בֵּין קֶרֶן לְקֶרֶן הֲווֹ אָזְלִי אֶלָּא אֵימָא וּמְקוֹם הִלּוּךְ רַגְלֵי הַכֹּהֲנִים אַמָּה. וּפֵרֵשׁ רַשִׁ"י, בֵּין קֶרֶן כוּ' וַהֲלֹא כְּשֶׁיַּגִּיעוּ לַקֶּרֶן הַקֶּרֶן מְעַכְּבָן מֵהַקִּיף (מהדורא בתרא). וְהִיא הָאַמָּה שֶׁכָּתַבְנוּ סִימָן מ"א, וְלֹא נִתְפָּרְשָׁה בַּכָּתוּב.
אֲבָל הַקְּרָנוֹת מְפוֹרָשִׁים בְּאָמְרוֹ <small>(יחזקאל מג, טו)</small> "וּמֵהָאֲרִאֵיל וּלְמַעְלָה הַקְּרָנוֹת אַרְבַּע", וְנֶאֱמַר <small>(שם יז)</small> "וְהַגְּבוּל סָבִיב אוֹתָהּ חֲצִי הָאַמָּה" - כְּלוֹמַר מַה שֶּׁנָּתוּן בִּגְבוּלֵי הַמִּזְבֵּחַ בְּזָוִיּוֹת מָדַד מֵאֶמְצָעִיתוֹ, וְהָיָה חֲצִי אַמָּה לְכָל צַד שֶׁהוּא אַמָּה עַל אַמָּה.
וְקַשְׁיָא לָן לְפֵרוּשׁ זֶה דִּגְבוּל הוּא (יְסוֹד) <sup class="footnote-marker">א</sup><i class="footnote">כ”ה בדפו”ר, ולכאורה פירושו מילת יסוד, דהיינו ששמו של הקרן הוא גבול, לאפוקי אם הפירוש הוא גבולו של המזבח, וכמ”ש רבינו לקמן בשם התרגום שתרגם גבול שם דבר (גדנפא) ולא תחום דבר, (ואולי יש לתקן ולכתוב קרן במקום יסוד).</i> [קֶרֶן], אִם כֵּן מַהוּ דִּכְתִיב גַּבֵּי מַתַּן דָּמִים <small>(שם כ')</small> "וְנָתַתָּה עַל אַרְבַּע קַרְנֹותָיו וְגוֹ' וְאֶל הַגְּבוּל סָבִיב", הֲרֵי הוּא קֶרֶן הוּא גְּבוּל, וּמַהוּ "וְאֶל הַגְּבוּל"? וְיֵשׁ לוֹמַר דְּהֵיכָא דְּלָא כְּתִיב בְּהֶדְיָא קֶרֶן וּכְתִיב גְּבוּל, פֵּרוּשׁוֹ קֶרֶן. אֲבָל הֵיכָא דִּכְתִיב קֶרֶן וּגְבוּל בַּהֲדֵי הֲדָדֵי, הֲוָה גְּבוּל עִנְיָן אַחֵר, דּוֹמֶה קְצָת לְמַה שֶּׁפֵּרֵשׁ רַשִׁ"י ז"ל בְּפָרָשַׁת אֱמֹר <small>(ויקרא כא, כ)</small> גַּבֵּי גָרָב וְיַלֶּפֶת, עַיֵּן שָׁם. וּלְפִיכָךְ יֵשׁ לְפָרְשׁוֹ כְּדִכְתִיב גַּבֵּיהּ קֶרֶן בַּהֲדֵיהּ, דִּגְבוּל רְצוֹנוֹ לוֹמַר מְקוֹם דְּרִיסַת רַגְלֵי הַכֹּהֲנִים, אוֹ מַה שֶּׁבֵּין הַקְּרָנוֹת, אוֹ שְׁנֵיהֶם כְּאֶחָד. וְיֵשׁ לוֹ חָבֵר בַּמִּשְׁנָה, גְּבוּל הָעֲרוּגָה דִּבְמַסֶּכֶת כִּלְאַיִם <small>(פ"ג מ"א)</small>, שֶׁהוּא מְקוֹם הַדְּרִיסָה שֶׁסְּבִיב הָעֲרוּגָה. וְאַף יוֹנָתָן תִּרְגֵּם כָּל גְּבוּל שֶׁבָּעִנְיָן <small>(שם יג, יז)</small> גְּדַנְפָא, שֶׁהוּא תַּרְגּוּם מִסְגֶּרֶת, וְהַךְ דְּגַבֵּי קֶרֶן <small>(שם כ)</small> תִּרְגְּמוֹ: וּתְחוּמָא.

Chapter 43

<b>"וּמַעֲלֹתֵהוּ</b> פְּנוֹת קָדִים" <small>(יחזקאל מג, יז)</small> פֵּרֵשׁ רַשִׁ"י: וְכֶבֶשׁ שֶׁעוֹלִים בּוֹ הָיָה בַּדָּרוֹם, כְּדֵי שֶׁיִּהְיֶה הָעוֹלֶה בּוֹ פּוֹנֶה<sup class="footnote-marker">א</sup><i class="footnote">שכן הדין שצריך לפנות למזרח וכו’</i> לְמִזְרָח. שֶׁכָּל הַפּוֹנוֹת<sup class="footnote-marker">ב</sup><i class="footnote">כ”ה בדפו”ר. ונראה כוונת רבינו, שחז”ל דרשו מפסוק זה, פנות לשון “פונה” (פונות = פניות), שצריך לפנות תמיד דרך ימין. שלכן היה הכבש בדרום שכשעולה בכבש פונה לקדים (למזרח).</i> הָיוּ דֶּרֶךְ יָמִין, וּכְשֶׁאַתָּה נוֹתֵן הַכֶּבֶשׁ בַּדָּרוֹם, הָעוֹלֶה בּוֹ וּפוֹנֶה דֶּרֶךְ יָמִין פּוֹנֶה לַמִּזְרָח, ע"כ. וּדְבָרָיו הַלָּלוּ מְבֹאָרִין <small>(בזבחים)</small> בְּפֶרֶק קָדְשֵׁי קָדָשִׁים דַּף ס"ב<small>(:ב)</small>.
וּתְנַן בְּמִדּוֹת <small>(פ"ג מ"ג)</small>: וְכֶבֶשׁ הָיָה לִדְרוֹמוֹ שֶׁל מִזְבֵּחַ ל"ב אַמָּה עַל רֹחַב ט"ז אַמּוֹת מִמִּזְרָח לְמַעֲרָב. פֵּרוּשׁ: גֶּשֶׁר מְשֻׁפָּע וְעָשׂוּי מִדְרוֹן שֶׁבּוֹ עוֹלִין וְיוֹרְדִין מִן הַמִּזְבֵּחַ, שֶׁלֹּא הָיָה אֶפְשָׁר לַעֲלוֹת בּוֹ בְּמַעֲלוֹת, מִשּׁוּם שֶׁנֶּאֱמַר <small>(שמות כ, כג)</small>: "וְלֹא תַעֲלֶה בְמַעֲלֹת עַל מִזְבְּחִי". וְאָרְכּוֹ מִדָּרוֹם לְצָפוֹן הוּא ל"ב. כְּלוֹמַר, אֹרֶךְ שִׁפּוּעוֹ. לְפִי שֶׁהָיָה פּוֹרֵחַ אַמָּה עַל הַיְסוֹד וְאַמָּה עַל הַסּוֹבֵב <small>(זבחים סב:)</small>. אֲבָל מִתַּחְתִּית הַמִּזְבֵּחַ, מֵהַתְחָלַת הַיְסוֹד עַל הָאָרֶץ, לֹא הָיָה מֶשֶׁךְ שִׁטְחוֹ רַק ל' אַמָּה. וְהַיְנוּ הָא דִתְנַן בְּסוֹף מִדּוֹת <small>(פ"ה מ"ב)</small> הַכֶּבֶשׁ וְהַמִּזְבֵּחַ ס"ב. דְּקָחָשִׁיב אֹרֶךְ הָעֲזָרָה וְרָחְבָּהּ, וְקָאָמַר שֶׁמְּקוֹם הַכֶּבֶשׁ עִם הַמִּזְבֵּחַ אוֹכֵל בָּעֲזָרָה ס"ב אַמָּה, וְהַיְנוּ הַמִּזְבֵּחַ ל"ב אַמָּה, וְהַכֶּבֶשׁ ל', וְכִדְפָרֵישִׁית.
וַאֲוִיר מְלֹא נִימָא בֵּינוֹ לַמִּזְבֵּחַ, כִּדְאַמָּרָן בְּפֶרֶק קָדְשֵׁי קָדָשִׁים <small>(זבחים סב:)</small>. <b>וְאָמְרִינַן</b> נַמִּי הָתָם <small>(סג.)</small>, דְּכֶבֶשׁ הַגָּדוֹל<sup class="footnote-marker">ג</sup><i class="footnote">בגמ’ (שם) ארמב”ח כל כבשי כבשים ג’ אמות לאמה חוץ מכבשו של מזבח וכו’, ובפרש”י שם וז”ל: כל כבשים גדולים וקטנים שהיו שם היה להן שיפוע שלש אמות לאמה גובה, חוץ מכבש הגדול של מזבח, שעולין בו במשא איברים כבדים, והוא חלק, היה צריך להיות משופע ביותר, לכך האריכוהו וכו’, עכ”ל.</i> שֶׁל הַמִּזְבֵּחַ מַגִּיעַ שִׁפּוּעוֹ שָׁלֹשׁ אַמּוֹת וּמֶחֱצָה וְאֶצְבַּע וּשְׁלִישׁ אֶצְבַּע לְאַמָּה. שֶׁהֲרֵי לְט' אַמּוֹת שֶׁל גֹּבַהּ הַמִּזְבֵּחַ עוֹלֶה שִׁפּוּעוֹ ל"ב אַמָּה. צֵא וַחֲשֹׁב ט' פְּעָמִים ג' אַמּוֹת הֵן כ"ז וְט' פְּעָמִים חֲצִי אַמָּה הוּא ד' אַמּוֹת וּמֶחֱצָה, הֲרֵי ל"א וּמֶחֱצָה. חָסֵר לְךָ חֲצִי אַמָּה שֶׁהוּא ג' טְפָחִים שֶׁהֵן י"ב אֶצְבָּעוֹת, תֵּן לְט' אַמּוֹת ט' אֶצְבָּעוֹת, נִשְׁאָר לְךָ ג' אֶצְבָּעוֹת, עוֹלִים ט' שְׁלִישֵׁי אֶצְבַּע. הִנֵּה מְבֹאָר שֶׁלְּכָל אַמָּה מִגֹּבַהּ הַמִּזְבֵּחַ, מַגִּיעַ שִׁפּוּעַ הַכֶּבֶשׁ ג' אַמּוֹת וּמֶחֱצָה וְאֶצְבַּע וּשְׁלִישׁוֹ.
וְכָל זֶה הַמִּשּׁוֹר הַגָּדוֹל בַּעֲבוּר הַכֹּהֲנִים הַנֹּשְׂאִין אֵבְרֵי הַקָּרְבָּנוֹת הַכְּבֵדִים <small>(רש"י שם)</small>, שֶׁיֵּלְכוּ שֶׁלֹּא עַל יְדֵי הַדְּחָק. דְּהָא אֲפִלּוּ מִתְלַקֵּט עֲשָׂרָה מִתּוֹךְ אַרְבַּע הֲוָה הִלּוּךְ עַל יְדֵי הַדְּחָק, כְּמוֹ שֶׁהוֹכִיחוּ הַתּוֹסָפוֹת <small>(שם ד"ה כל)</small> מִשַּׁבָּת <small>(ק.)</small> וְעֵרוּבִין <small>(נח:)</small>.
<b>וְעַל פִּי</b> הַדְּבָרִים הָאֵלֶּה יֵשׁ לָנוּ לְהִתְבּוֹנֵן, אַיֵּה מְקוֹמוֹ שֶׁל הַמִּזְבֵּחַ שֶׁיִּבָּנֶה בִּמְהֵרָה בְיָמֵינוּ. וְאֵין לָנוּ סָפֵק שֶׁלֹּא יִשְׁתַּנֶּה מְקוֹמוֹ בְּהַר הַמּוֹרִיָּה מִמָּקוֹם שֶׁהָיָה לְשֶׁעָבָר לְמָקוֹם אַחֵר. דְּהָא אַמְרִינָן בַּפֶּרֶק הַנִּזְכָּר <small>(זבחים סב.)</small>, תַּנָּא רַבִּי אֱלִיעֶזֶר בֶּן יַעֲקֹב אוֹמֵר: ג' נְבִיאִים עָלוּ עִמָּהֶן מִן הַגּוֹלָה, אֶחָד שֶׁהֵעִיד לָהֶם עַל הַמִּזְבֵּחַ וְעַל מְקוֹם הַמִּזְבֵּחַ וְכוּ'. שְׁמַע מִנַּהּ, שֶׁהָיוּ צְרִיכִין לְעֵדוּת זוֹ כְּדֵי שֶׁלֹּא יְשַׁנּוּ אֶת מְקוֹמוֹ. וְכָךְ פָּסַק הָרַמְבָּ"ם בְּפֶרֶק שֵׁנִי מֵהִלְכוֹת בֵּית הַבְּחִירָה <small>(ה"א-ד')</small>,<sup class="footnote-marker">ד</sup><i class="footnote">וז”ל: המזבח מקומו מכוון ביותר, ואין משנין אותו ממקומו לעולם, שנאמר (דה”א כב א) וזה מזבח לעולה לישראל. ובמקדש נעקד יצחק אבינו, שנאמר (בראשית כב ב) ולך לך אל ארץ המוריה, ונאמר בדברי הימים (ב ג א) ויחל שלמה לבנות את בית ה’ בירושלים בהר המוריה אשר נראה לדויד אביהו אשר הכין במקום דויד בגרן ארנן היבוסי. ומסורת ביד הכל, שהמקום שבנה בו דוד ושלמה המזבח בגורן ארונה, הוא המקום שבנה בו אברהם המזבח ועקד עליו יצחק (זבחים סב.), והוא המקום שבנה בו נח (פרקי דר”א פל”א) כשיצא מן התיבה , והוא המזבח שהקריבו בו קין והבל (שם כג), ובו הקריב אדם הראשון קרבן כשנברא (ב”ר פל”ד), ומשם נברא, אמרו חכמים (שם פי”ד) אדם ממקום כפרתו נברא. מדות המזבח מכוונות הרבה, וצורתו ידועה איש מאיש (זבחים שם), ומזבח שבנו בני הגולה כעין מזבח שעתיד להבנות עשוהו, ואין להוסיף על מדתו ולא לגרוע ממנה. ושלשה נביאים עלו עמהם מן הגולה (שם), אחד העיד להן על מקום המזבח, ואחד העיד להן על מידותיו, ואחד העיד להן שמקריבין על המזבח הזה כל הקרבנות, אע”פ שאין שם בית, עכ”ל.</i> וְכֵן הוּא בַּסְּמַ"ג <small>(עשה קסג)</small>. אָמְנָם נִסְתַּפֵּק<sup class="footnote-marker">ה</sup><i class="footnote">כוונת רבינו, נראה שאע”פ שמקום המזבח מכוון ביותר ולא ישתנה, הרי מדות הבית והחצרות ודאי ישתנו כמפורש בכתוב, וע”כ ביחס למקדש עצמו (מול הפתח ומקומו בתוך החצר וכדו’) יש להסתפק האיך יהיה מקומו, וכמו שמפרש לקמן.</i> בָּזֶה לְפִי שֶׁאֶפְשָׁר שֶׁהַבִּנְיָן הַמַּקִּיף הַמִּזְבֵּחַ, שֶׁהוּא יִשְׁתַּנֶּה, וְהַמִּזְבֵּחַ עוֹמֵד עַל עָמְדוֹ בִּמְקוֹמוֹ הָרִאשׁוֹן מוּנָח, שֶׁהֲרֵי עַל כָּרְחִין הֶקֵּף עֲזָרָה דִּלֶעָתִיד לֹא כָּרִאשׁוֹנָה הִיא, כְּמוֹ שֶׁהִתְבָּאֵר <small>(עיין סימן ל"ו ול"ז)</small>.
וְנֹאמַר, דִּלְרַבִּי יְהוּדָה דְּאָמַר הַמִּזְבֵּחַ מְמֻצָּע וְעוֹמֵד בְּאֶמְצַע הָעֲזָרָה, עֶשֶׂר אַמּוֹת כְּנֶגֶד פִּתְחוֹ שֶׁל הֵיכַל, י"א אַמָּה לַצָּפוֹן וְי"א אַמָּה לַדָּרוֹם,<sup class="footnote-marker">ו</sup><i class="footnote">רוחב פתחו של היכל עשר אמות, ורוחב המזבח ל”ב אמות. ולדברי ר”י עשר אמות אמצעיות של המזבח ממלאים לנגד כל פתח ההיכל, וי”א אמות ממנו לצפון. וכן לדרום.</i> וְנִמְצָא הַמִּזְבֵּחַ מְכֻוָּן כְּנֶגֶד הַהֵיכָל וְכָתְלָיו כִּדְאִיתָא בפ"ק דְּיוֹמָא <small>(טז)</small>. לְדִידֵיהּ וַדַּאי לָא קַשְׁיָא מִידִי. דְּהָכִי נַמִּי אִכָּא לְמֵימַר, שֶׁהַהֵיכָל יִבָּנֶה בְּאֹפֶן שֶׁיִּהְיֶה פִּתְחוֹ פָתוּחַ כְּנֶגֶד אֶמְצַע הַמִּזְבֵּחַ כְּבָרִאשׁוֹנָה. וְיֵשׁ כָּאן מָקוֹם מְרֻוָּח לַמִּזְבֵּחַ וְכִבְשׁוֹ, שֶׁהֲרֵי הַתְחָלָתוֹ י"ו אַמָּה בִּצְפוֹן הָעֲזָרָה, שֶׁהוּא אִם כֵּן מִדְּרוֹם הֶחָצֵר דִּלֶעָתִיד עַד הַתְחָלָתוֹ ס"ו אַמָּה.<sup class="footnote-marker">ז</sup><i class="footnote">חצי שטח רוחב החצר הפנימית לעתיד הוא חמשים אמה, וחצי רוחב המזבח הוא י”ו אמה, הם יחד ס”ו.</i> וְהַמִּזְבֵּחַ עִם כִּבְשׁוֹ אֵינוֹ מַחֲזִיק רַק ס"ב<sup class="footnote-marker">ח</sup><i class="footnote">ל”ב של מזבח ושלושים של כבש. וכמ”ש רבינו לעיל בסמוך.</i> כְּדִתְנַן בְּסוֹף מִדּוֹת <small>(פ"ה מ"א)</small>. הִנֵּה עוֹד ד' אַמּוֹת רֶוַח בֵּין הַכֶּבֶשׁ לְכֹתֶל הָעֲזָרָה בַּדָּרוֹם. 
וְכֵן נַמִּי לְר' שִׁמְעוֹן בֶּן יוֹחָאי, דְּאָמַר בְּפֶרֶק אֵיזֶהוּ מְקוֹמָן <small>(זבחים נג)</small> דְּכֻלֵּיהּ מִזְבֵּחַ בַּצָּפוֹן קָאֵי, חוּץ מִיסוֹד דְּרוֹמִי דְּבֵיהּ מְקַיְּמִינַן לִפְנֵי ה'. לְדִידֵיהּ נַמִּי לָא קַשְׁיָא, דְּהָא לְעוֹלָם הַכֶּבֶשׁ בַּדָּרוֹם, לְקַיֵּם פְּנוֹת קָדִים <small>(יחזקאל מג, יז)</small>, וְכֵיוָן שֶׁכָּל הַמִּזְבֵּחַ לַצָּפוֹן, הִנֵּה לְךָ מָקוֹם מְרֻוָּח לַכֶּבֶשׁ בַּדָּרוֹם, יוֹתֵר מִדִּלְרַבִּי יְהוּדָה.
אֲבָל לְרַבִּי אֱלִיעֶזֶר בֶּן יַעֲקֹב דְּתַנָּא הָתָם <small>(זבחים נט)</small> וּבְיוֹמָא <small>(טז)</small> וּבְכַמָּה דּוּכְתֵי <small>(שם לז)</small>, דְּכֻלֵּיהּ מִזְבֵּחַ בַּדָּרוֹם קָאֵי, דְּתָנֵי "צָפֹנָה לִפְנֵי ה'" שֶׁיְּהֵא צָפוֹן פָּנוּי מִכְּלוּם וַאֲפִלּוּ מִן הַמִּזְבֵּחַ. וּבְתוֹרַת כֹּהֲנִים תַּנְיָא בְּהֶדְיָא בפ"ז (ויקרא א, יא) צָפֹנָה לִפְנֵי ה' שֶׁהַצָּפוֹן פָּנוּי, דִּבְרֵי ר' אֱלִיעֶזֶר בֶּן יַעֲקֹב: הַמִּזְבֵּחַ מְכֻוָּן כְּנֶגֶד חֲצִי פִּתְחוֹ שֶׁל הֵיכַל, וּכְּנֶגֶד אֶחָד מִן הַדְּלָתוֹת מָשׁוּךְ כְּלַפֵּי הַדָּרוֹם, עכ"ל. 
לְדִידֵיהּ קַשְׁיָא טוּבָא, דְּהָא הַךְ חָצֵר לֹא יִהְיֶה כִּי אִם מֵאָה אַמָּה מְרֻבַּעַת. וְאִם כֵּן, כָּל רוּחַ דְּרוֹמִית רַק חֲמִשִּׁים אַמָּה וְהַמִּזְבֵּחַ עִם כִּבְשׁוֹ אוֹכֵל ס"ב אַמָּה כִּדְאָמְרָן. וְהִנֵּה עַל כָּרְחִין עוֹמֵד י"ב אַמָּה בְּחֶצְיָהּ הַשֵּׁנִית שֶׁל צָפוֹן מִלְּבַד מַה שֶּׁבֵּין הַכֶּבֶשׁ לַכֹּתֶל דְּרוֹמִית, שֶׁבִּלְתִּי סָפֵק [צָרִיךְ שֶׁ]יִּהְיוּ יְכוֹלִין לַהֲלֹךְ לְשָׁם מִבְּלִי שֶׁיַּפְסִיעוּ עַל סְעִיפֵי הַכֶּבֶשׁ. וְיִהְיֶה גַּם כֵּן לִפְנֵי כָּל פֶּתַח הַהֵיכָל, שֶׁהֲרֵי הַמִּזְבֵּחַ אוֹכֵל לְפָחוֹת י"ב אַמָּה בַּצָּפוֹן, וּפֶתַח הַהֵיכָל אֵינוֹ אוֹכֵל בַּצָּפוֹן רַק ה' אַמּוֹת.
וּמַה גַּם שֶׁמִּשְׁנַת ר' אֱלִיעֶזֶר בֶּן יַעֲקֹב קַב וְנָקִי <small>(גיטין סז.)</small>. וְתוּ, סָתַם רַבֵּנוּ הַקָּדוֹשׁ כַּוָּתֵיהּ בפ"ג דְּיוֹמָא <small>(לז.)</small>, דִּתְנַן הָתָם לִצְפוֹן הַמִּזְבֵּחַ. וְדִיֵּק תַּלְמוּדָא, מִדְּקָאָמַר לִצְפוֹן הַמִּזְבֵּחַ, מִכְּלַל דְּמִזְבֵּחַ לָאו בַּצָּפוֹן קָאֵי. מַנִּי ר' אֱלִיעֶזֶר בֶּן יַעֲקֹב הִיא; דְּתַנְיָא צָפֹנָה לִפְנֵי ה' שֶׁיְּהֵא צָפוֹן כֻּלּוֹ פָּנוּי, דִּבְרֵי ר' אֱלִיעֶזֶר בֶּן יַעֲקֹב. 
וְכֵן פָּסַק הָרַמְבָּ"ם בפ"ג מֵהִלְכוֹת עֲבוֹדַת יוֹם הַכִּפּוּרִים <small>(ה"ב)</small> כְּפִי מַה שֶּׁכָּתַב בַּעַל כֶּסֶף מִשְׁנֶה ז"ל<sup class="footnote-marker">ט</sup><i class="footnote">רבינו מביא דברי הכס”מ (שם) שלומד בשיטת הרמב”ם שפוסק כראב”י, אולם רבינו מאריך להוכיח מכמה ראיות שאין שיטת הרמב”ם כראב”י, ורבינו הניף ידו שנית בתוי”ט (יומא פ”ג מ”ט) להוכיח כן דלא ככ”מ. ומציין שם לדבריו כאן.</i>. וְאִי הָכִי, קַשְׁיָא טוּבָא מִדִּלֶעָתִיד.
וְאַשְׁכַּחְנָא בַּתּוֹסָפוֹת פֶּרֶק קָדְשֵׁי קָדָשִׁים <small>(זבחים סג. ד"ה כל)</small> שֶׁתָּמְהוּ לְמַאן דְּאָמַר כֻּלֵּיהּ מִזְבֵּחַ בַּדָּרוֹם קָאֵי. אִם כֵּן, מִזְבֵּחַ שֶׁל מֹשֶׁה, לְמַאן דְּאָמַר שֶׁגָּבְהוֹ עֶשֶׂר, לֹא מַשְׁכַּחַת לְכָל הַיּוֹתֵר גֹּבַהּ שִׁפּוּעַ הַכֶּבֶשׁ כִּי אִם עֶשְׂרִים וְכוּ'. וַהֲוָה לֵיהּ הִלּוּךְ עַל יְדֵי הַדְּחָק וְכוּ', כִּדְמוּכָח בְּשַׁבָּת <small>(ק.)</small> וְעֵרוּבִין <small>(נח:)</small> בְּמִתְלַקֵּט עֲשָׂרָה מִתּוֹךְ אַרְבַּע דְּהָוֵה רְשׁוּת הַיָּחִיד, עכ"ל.
<b>תּוּ</b> אִכָּא לְמֵידַק בְּמִזְבַּח בַּיִת שֵׁנִי בְּעַצְמוֹ, הֵיכִי הַוָה קָאֵי. כֻּלֵּיהּ מִזְבֵּחַ לַדָּרוֹם, הָא כִּי דַיְקָת בְּחֻשְׁבְּנָא דִּבְסוֹף מִדּוֹת <small>(פ"ה מ"א וב')</small>. דְּחָשִׁיב בַּמֶּה נִתְפַּרְנְסוּ קל"ה אַמּוֹת רֹחַב הָעֲזָרָה? וּמוֹנֶה וְהוֹלֵךְ: הַכֶּבֶשׁ וְהַמִּזְבֵּחַ - ס"ב אַמָּה, מִן הַמִּזְבֵּחַ וְלַטַּבָּעוֹת - ח' אַמּוֹת, מְקוֹם הַטַּבָּעוֹת - כ"ד, מִן הַטַּבָּעוֹת לַשֻּׁלְחָנוֹת - אַרְבַּע, מִן הַשֻּׁלְחָנוֹת לַנַּנָּסִין - אַרְבַּע, מִן הַנַּנָּסִין לְכֹתֶל הָעֲזָרָה - שְׁמוֹנֶה אַמּוֹת, (וְהַנּוֹתָר) [וְהַמּוֹתָר] - בֵּין הַכֶּבֶשׁ לַכֹּתֶל וּמְקוֹם הַנַּנָּסִין. וּכְשֶׁתַּחֲלֹק הַמּוֹתָר שֶׁהוּא כ"ה אַמּוֹת לַחֲצָאִין, כִּי כֵן מִן הַנִּרְאֶה כֵּיוָן שֶׁלֹּא פֵּרֵשׁ, יִהְיֶה אִם כֵּן י"ב אַמּוֹת וָחֵצִי מְקוֹם הַנַּנָּסִין, וְי"ב אַמּוֹת וּמֶחֱצָה מֵהַכֶּבֶשׁ וְלַכֹּתֶל. וְכֵיוָן שֶׁכָּךְ הוּא, יַעֲלֶה מַה שֶּׁמִּכֹּתֶל דְּרוֹמִי עַד כְּלוֹת הַמִּזְבֵּחַ ע"ד אַמּוֹת וּמֶחֱצָה<sup class="footnote-marker">י</sup><i class="footnote">ס”ב אַמּוֹת הַמִּזְבֵּחַ וְהַכֶּבֶשׁ, וְי”ב אַמּוֹת וּמֶחֱצָה מֵהַכֶּבֶשׁ עַד כֹּתֶל דְּרוֹמִי.</i>. וְכָל רוּחַ דְּרוֹמִית שֶׁהוּא חֲצִי קל"ה, רַק ס"ז אַמָּה וּמֶחֱצָה. וּמָצָאתִי בְּתוֹסָפוֹת פֶּרֶק קָדְשֵׁי קָדָשִׁים <small>(זבחים נט. ד"ה שיהא)</small> שֶׁכָּתְבוּ צָרִיךְ לְדַקְדֵּק בְּמַתְנִיתִין דְּמִדּוֹת שֶׁלֹּא תַקְשֶׁה דְּרַבִּי אֱלִיעֶזֶר בֶּן יַעֲקֹב סְבִירָא לֵיהּ הָכָא כֻּלֵּיהּ מִזְבֵּחַ בַּדָּרוֹם קָאֵי, וּבְפֶרֶק קַמָּא דְּיוֹמָא <small>(טז.)</small> מוֹקְמִינַן מַתְנִיתִין דְּמִדּוֹת כְּר' אֱלִיעֶזֶר בֶּן יַעֲקֹב, ע"כ.
וְרַשִׁ"י ז"ל בְּפֶרֶק קַמָּא דְּיוֹמָא <small>(יז.)</small> מוֹקִי הַךְ מַתְנִיתִין, שֶׁאֵין בֵּין הַכֶּבֶשׁ וְלַכֹּתֶל כִּי אִם חָמֵשׁ אַמּוֹת וּמֶחֱצָה, וְהַכֶּבֶשׁ וְהַמִּזְבֵּחַ שִׁשִּׁים וּשְׁתַּיִם. הֲרֵי הַמִּזְבֵּחַ כֻּלּוֹ בַּדָּרוֹם שֶׁהוּא ס"ז אַמָּה וּמֶחֱצָה. וְכָלָה הַמִּזְבֵּחַ בְּסוֹף דָּרוֹם בְּאֶמְצַע הָעֲזָרָה, וְהַנּוֹתָר כֻּלּוֹ לִמְקוֹם הַנַּנָּסִין, וְלֹא דִּקְדֵּק הַתַּנָּא לְחַלְּקוֹ לַחֲצָאִין. כֵּן כָּתַב רַשִׁ"י ז"ל.
<b>אֲבָל</b> הָרַמְבָּ"ם בפ"ה מֵהִלְכוֹת בֵּית הַבְּחִירָה <small>(הט"ו)</small> קָחָשִׁיב לְהוּ בְּפֵרוּשׁ לַחֲצָאִין, וְשֶׁמִּכֹּתֶל צְפוֹנִית הָעֲזָרָה עַד הַמִּזְבֵּחַ רַק ס' אַמָּה וּמֶחֱצָה. וְאֵין לוֹמַר דִּסְבִירָא לֵיהּ דְּדַעַת רְבִיעִית אִכָּא, וְהַיְנוּ הַאי תַּנָּא דְּסוֹף מִדּוֹת <small>(פ"ה מ"ב)</small>, וְאָתָא דְּלָא כְּר' אֱלִיעֶזֶר בֶּן יַעֲקֹב, וְלָא כְּחַד מֵהָנֵי תְּלָת תַּנָּאֵי דְּכָתְבִינַן לְעֵיל,<sup class="footnote-marker">יא</sup><i class="footnote">נראה כוונת רבינו א) דעת ר”י הנ”ל שמזבח מכוון ממש לאמצע. ב) דעת רשב”י שמזבח לגמרי בצפון. ג) דעת ראב”י שמזבח לגמרי בדרום. והדעה ברמב”ם הנ”ל שהמזבח בדרום, אלא שנמשך עוד שבע אמות לצד צפון עיי”ש, וע”ז כתב רבינו שי”ל שהוא שיטה רביעית דלא כשלש שיטות הנ”ל.</i> וְכִדְאַסִּיק אַדַּעְתֵּיהּ דְּרַשִׁ"י ז"ל בְּיוֹמָא. דַאֲפִלּוּ כִּי תֵּימָא דְּהַהוּא מַתְנִיתִין תַּנָּא אַחֲרִינָא הוּא, מִכָּל מָקוֹם קַשְׁיָא דִּידֵיהּ אַדִּידֵיהּ. דְּהָכָא פָּסִיק כִּי הַאי תַּנָּא רְבִיעִי, ובפ"ג מֵעֲבוֹדַת יוֹם הַכִּפּוּרִים <small>(ה"ב)</small> פָּסַק כְּר' אֱלִיעֶזֶר בֶּן יַעֲקֹב, מִדְּכָתַב הָתָם לְשׁוֹן הַמִּשְׁנָה לִצְפוֹן הַמִּזְבֵּחַ, וּכְמוֹ שֶׁכָּתַב עָלָיו הָרַב בַּעַל כֶּסֶף מִשְׁנֶה זלה"ה.
וְהוּא ז"ל <small>(בכס"מ פ"ג מעבודת יוה"כ ה"ב)</small> הִגִּיהַּ מִשּׁוּם כָּךְ בְּפֶרֶק ד' מֵהִלְכוֹת עֲבוֹדַת יוֹם הַכִּפּוּרִים בְּמַה שֶּׁכָּתוּב 'וּפָרוֹ הָיָה עוֹמֵד בֵּין הָאוּלָם וְלַמִּזְבֵּחַ', שֶׁצָּרִיךְ לוֹמַר כְּבֵין הָאוּלָם וְלַמִּזְבֵּחַ דְּהָכִי הוּא לְר' אֱלִיעֶזֶר בֶּן יַעֲקֹב, וְלֹא הִרְגִּישׁ בְּהַךְ דפ"ה מֵהִלְכוֹת בֵּית הַבְּחִירָה.
וְתוּ קַשְׁיָא לָן, בְּהָא דְּכָתַב הָרַמְבָּ"ם ז"ל <small>(פ"ה מבית הבחירה הט"ז)</small> דְּרִבּוּעַ מְקוֹם הַשְּׁחִיטָה הוּא, אֵלּוּ ס' אַמָּה וּמֶחֱצָה עַל ע"ו אַמָּה שֶׁמֵּהַתְחָלַת עֲזָרָה זוֹ לְמִזְרָחָהּ עַד לִפְנֵי הָאוּלָם. וְכֵן הִסְכִּים שֵׁנִית לִדְבָרִים אֵלּוּ בְּרֵישׁ פ"ה מֵהִלְכוֹת מַעֲשֵׂה הַקָּרְבָּנוֹת. וְקַשְׁיָא, אַמַּאי לֹא מְרַבְּעוֹ עַל רֹחַב חֲצִי הֶחָצֵר כֻּלָּהּ שֶׁהִיא ס"ז אַמָּה וּמֶחֱצָה, דְּהָא הַךְ דְּפָסַק הָתָם, הוּא אַלִּבָּא דְּרַבִּי דְּפֶרֶק ב' דִּזְבָחִים <small>(כ.)</small> וּפֶרֶק ג' דְּיוֹמָא <small>(לו.)</small> דִּסְבִירָא לֵיהּ, דְּאַף לַצָּפוֹן מְקוֹם דְּרִיסַת רַגְלֵי הַכֹּהֲנִים וְיִשְׂרָאֵל מְקוֹם שְׁחִיטָה הוּא. וּשָׁקִיל וְטָרִי הָתָם תַּלְמוּדָא, דְּרַבִּי מוֹסִיף אַדְּרַבִּי אֶלְעָזָר בְּרַבִּי שִׁמְעוֹן דִּסְבִירָא לֵיהּ שֶׁבֵּין הָאוּלָם וְלַמִּזְבֵּחַ כָּשֵׁר כָּל רוּחַ צְפוֹנִית. וְאִם כֵּן, רַבִּי דְּמוֹסִיף, סְבִירָא לֵיהּ שֶׁכָּל רוּחַ צְפוֹנִית כָּשֵׁר, וְיַעֲלֶה הָרִבּוּעַ לס"ז וּמֶחֱצָה עַל ע"ו, וְהָכִי הֲוָה לֵיהּ לְהָרַמְבָּ"ם לְרַבֵּעַ כֵּיוָן דְּפָסַק כְּרַבִּי.
הִלְכָּךְ נִרְאֶה דְּהָרַמְבָּ"ם פּוֹסֵק כְּהַךְ תַּנָּא דְּסוֹף מִדּוֹת, וּסְבִירָא לֵיהּ דְּאִיהוּ דַּעַת רְבִיעִית, וּלְפִיכָךְ אֵינוֹ מְרַבֵּעַ כָּל חֲצִי הָעֲזָרָה. וּדְכָתַב לִצְפוֹן הַמִּזְבֵּחַ לֹא בָּעֵי, דְּתֵידוּק מִנֵּיהּ כִּדְדַיֵּק תַּלְמוּדָא אַמַּתְנִיתִין, אֶלָּא דְּנָקַט לְשׁוֹן הַמִּשְׁנָה, וּכְבָר יָדָעְנוּ דְּאֵין לְדַקְדֵּק כָּל כָּךְ בִּלְשׁוֹן הַפּוֹסְקִים כְּמוֹ בִּלְשׁוֹן הַמִּשְׁנָה.

Chapter 44

<b>יֵשׁ</b> לְדַקְדֵּק אַחֲרֵי שֶׁאֵין הַכֶּבֶשׁ עָשׂוּי מַעֲלוֹת מַעֲלוֹת מִשּׁוּם ו"ְלֹא תַעֲלֶה בְמַעֲלֹת" כִּדְפֵרַשְׁתִּי לְעֵיל <small>(סימן מ"ג)</small>, אִם כֵּן הֲוָה לֵיהּ לוֹמַר <small>(יחזקאל מג, יז)</small> "וּמַעֲלָתוֹ פְּנוֹת קָדִים", וּמַהוּ "וּמַעֲלֹתֵהוּ"?
וְנִרְאֶה<sup class="footnote-marker">א</sup><i class="footnote">רבינו הזכיר בתוי”ט פ”ה משנה ג פירושו כאן.</i> דְּהַיְנוּ הָא דְּאָמְרִינַן בְּפֶרֶק קָדְשֵׁי קָדָשִׁים <small>(זבחים סב:)</small>, אָמַר רַב יְהוּדָה: שְׁנֵי כְּבָשִׁים קְטַנִּים יוֹצְאִין מִן הַכֶּבֶשׁ שֶׁבָּהֶן פּוֹנִין לַיְסוֹד וְלַסּוֹבֵב, וּמֻבְדָּלִין מִן הַמִּזְבֵּחַ מְלֹא נִימָא, מִשּׁוּם שֶׁנֶּאֱמַר "סָבִיב". וּפֵרֵשׁ רַשִׁ"י: אוֹתוֹ שֶׁפּוֹנִין בּוֹ לַסּוֹבֵב יָצָא בְּמִזְרָחוֹ שֶׁל כֶּבֶשׁ לְיָמִין. וְיוֹצֵא וּמַתְחִיל בְּשִׁפּוּלוֹ שֶׁל כֶּבֶשׁ, וְנִמְשָׁךְ וְעוֹלֶה בַּאֲלַכְסוֹן עַד שֶׁמַּגִּיעַ לַסּוֹבֵב. וְהַפּוֹנֶה לַיְסוֹד, יוֹצֵא לְמַעֲרָבוֹ<sup class="footnote-marker">ב</sup><i class="footnote">בצורת הכבש הקטן במערב המזבח דנו המפרשים באריכות. ועיין הבית השני בתפארתו (אייבשיץ) פט”ז, שסיכם באריכות את כל השיטות בזה. ובשיטת רבינו בזה עיין בהערה הבאה.</i> לְהוֹלִיךְ בּוֹ הַשְּׁיָרִים שֶׁל חַטָּאת [כְּ]שֶׁיּוֹרֵד מִן הַמִּזְבֵּחַ פּוֹנֶה לִשְׂמֹאלוֹ<sup class="footnote-marker">ג</sup><i class="footnote">מכללות דברי רש”י אלו משמע, שהכבש הקטן במערב המזבח שונה מזה שבמזרחו. שהמזרחי תפקידו לאפשר עליה מהעזרה אל הסובב, שכל עליה לסובב הוא דרך ימין, משא”כ הכבש הקטן במערבו, תפקידו לאפשר ירידה מן הסובב אל היסוד. שהרי אחרי שסבב את המזבח כולו מגיע למערבו של כבש, ויורד לכיוון דרום מן הסובב על כבש קטן זה. ועיין במ”ש רבינו בתוי”ט (זבחים פ”ו מ”ג) בביאור דברי רש”י, ומה שהבינו בדבריו המפרשים (נז”ל בהערה הקודמת), שכבש זה היו לו שני מפלסים. דהיינו שבצד מערב הכבש, ירד כבש קטן מן הסובב לכיוון דרום, כמו הכבש הגדול, אלא שבאמצע מהלכו סבב השיפוע לצד צפון לכיוון המזבח. ועפ”ז אתי שפיר שיסוד דרומי היה “לשמאל” היורד מהכבש הקטן, ודו”ק. ועיין עוד בהערה 5.</i> לִיסוֹד דְּרוֹמִי. וּמַתְחִיל לָצֵאת בְּשִׁפּוּלוֹ שֶׁל כֶּבֶשׁ רָחוֹק מִן הַמִּזְבֵּחַ, כְּדֵי שֶׁיְּהֵא נֹחַ לְשַׁפֵּעַ וְלֵירֵד לַיְסוֹד. 
מִשּׁוּם שֶׁנֶּאֱמַר "סָבִיב"<sup class="footnote-marker">ד</sup><i class="footnote">ברש”י שם הוא ד”ה חדש, והוא פירוש ומקור על זה שהכבשים נפרדים מהמזבח מלא נימא.</i> שֶׁיְּהֵא הֶקֵּף לַמִּזְבֵּחַ כָּל דְּהוּ, וְאִי הֲווּ מְחֻבָּרִין שׁוּב אֵין הֶקֵּף, אֲפִלּוּ בְּחוּט אֵין אָדָם יָכוֹל לְסַבְּבוֹ, ע"כ.
וְאִיתָא הָתָם <small>(סג.)</small> דְּכָל כִּבְשֵׁי כְּבָשִׁים שָׁלֹשׁ אַמּוֹת לְאַמָּה [וְגוֹ']. וְאִם כֵּן בְּבִנְיַן הֶעָתִיד, שֶׁהַיְסוֹד גָּבוֹהַּ שְׁתֵּי אַמּוֹת, יִהְיֶה מֶשֶׁךְ שִׁפּוּעוֹ שֵׁשׁ אַמּוֹת. מַה שֶּׁאֵין כֵּן בְּמִזְבַּח בַּיִת שֵׁנִי, שֶׁהַיְסוֹד רַק אַמָּה אַחַת גָּבוֹהַּ. אֲבָל כֶּבֶשׁ הַסּוֹבֵב בִּשְׁנֵיהֶם שָׁוִין שֶׁהוּא גָּבוֹהַּ שֵׁשׁ אַמּוֹת<sup class="footnote-marker">ה</sup><i class="footnote">עיין לעיל בהערה, מה שנתבאר בשיטת רבינו בצורת זה כבש המערבי, שהוא בעל שני מפלסים וכו’. והנה מדברי רבינו כאן מוכח שהכבש מן האמה יסוד בצד דרום מערב המזבח, היה מן הארץ עד ליסוד, ולא רק מהסובב אל היסוד, אשר על כן צריך לומר בהכרח דרבינו לומד שהכבש המערבי היה כבש בעל שלשה מפלסים. דהיינו תשע אמות שיפוע לכיוון דרום, ועוד תשע אמות לכיוון צפון מערב, דהיינו עד היסוד, ומן היסוד עוד שש אמות עד לארץ.</i> כִּדְפֵרַשְׁתִּי בִּמְקוֹמוֹ <small>(בסימן ל"ח)</small>, וְאִם כֵּן מֶשֶׁךְ שִׁפּוּעוֹ י"ח אַמּוֹת.

Chapter 45

<b>תְּנַן</b> הָתָם בְּפ"ג דְּמִדּוֹת <small>(מ"ו)</small>: הַכִּיּוֹר, בֵּין הָאוּלָם וְלַמִּזְבֵּחַ, מָשׁוּךְ כְּלַפֵּי הַדָּרוֹם. וְאַף כִּי לֹא הֻזְכַּר [הַכִּיּוֹר] בְּמַרְאוֹת הַנְּבוּאָה הַזֹּאת, הֲלֹא הוּא כָּתוּב עַל סֵפֶר תּוֹרַת מֹשֶׁה <small>(שמות ל, יח; לא, ט; לח, ח)</small>. וְאֵין דִּבְרֵי יְחֶזְקֵאל סוֹתְרִין דְּבָרָיו, חָלִילָה.
וּמִתְּחִלָּה לֹא הָיוּ לוֹ אֶלָּא שְׁנֵי דַּדִּין. וְאַחַר כָּךְ עָשָׂה לוֹ בֶּן קָטִין <sup class="footnote-marker">א</sup><i class="footnote">כהן גדול היה (רש”י יומא לז.)</i> י"ב דַּדִּין, כְּדִתְנַן בְּפ"ג דְּיוֹמָא <small>(מ"י)</small>. כְּדֵי שֶׁיִּהְיוּ כָּל הַכֹּהֲנִים הָעוֹסְקִים בַּתָּמִיד מִתְקַדְּשִׁין בּוֹ כְּאֶחָד <small>(יומא כה:)</small>, שֶׁהֲרֵי הֵם י"ב <small>(שם)</small> חוּץ <sup class="footnote-marker">ב</sup><i class="footnote">בגמ’ (יומא כה:) הקשו שהרי יש שלשה עשר כהנים שעוסקים בקרבן התמיד. ומתרצין שכיון ששחיטה כשרה בזר, ע”כ אף אם הכהן שוחט, אינו מחויב בקידוש יו”ר.</i> מֵהַשּׁוֹחֵט שֶׁכְּשֵׁרָה בְּזָר <small>(שם כז.)</small>, וְתִמְצָאֵם רֵישׁ פ"ג דְּתָמִיד, עַיֵּן שָׁם <small>(ברע"ב)</small>.

Chapter 46

<b>"וַיְבִאֵנִי</b> אֶל אֻלָם הַבַּיִת וְגוֹ' וּבַמַּעֲלוֹת אֲשֶׁר יַעֲלוּ אֵלָיו" <small>(יחזקאל מ, מח-מט)</small>. שָׁנִינוּ גַּבֵּי בַּיִת שֵׁנִי <small>(מדות פ"ג מ"ו)</small>: בֵּין הָאוּלָם וְלַמִּזְבֵּחַ כ"ב אַמָּה, וּשְׁתֵּים עֶשְׂרֵה מַעֲלוֹת הָיוּ שָׁם, רוּם מַעֲלָה חֲצִי אַמָּה וְשִׁלְּחָהּ אַמָּה וְכוּ'. וְלָרַמְבַּ"ם גָּרְסִינַן חֲצִי אַמָּה כְּמוֹ שֶׁכָּתַבְנוּ סִימָן ב'. וְהִתְבָּאֵר בְּסִימָן כ"ו-כ"ז, כִּי בְּבֵית שֶׁלֶּעָתִיד מִן הַנִּרְאֶה שֶׁיֵּשׁ בֵּין הָאוּלָם לַמִּזְבֵּחַ ל"ד אַמָּה, עַיֵּן עָלָיו.

Chapter 47

<b>"אֹרֶךְ</b> הָאֻלָם" מִצָּפוֹן לַדָּרוֹם "עֶשְׂרִים אַמָּה" <small>(יחזקאל מ, מט)</small>. "וְרֹחַב הַשַּׁעַר שָׁלֹשׁ אַמּוֹת מִפּוֹ וְשָׁלֹשׁ אַמּוֹת מִפּוֹ" <small>(יחזקאל מ, מח)</small>. פֵּרוּשׁ: שָׁלֹשׁ אַמּוֹת סוֹתְמִין חֲלַל הַפֶּתַח מִכָּאן וְשָׁלֹשׁ אַמּוֹת מִכָּאן, נִשְׁאָר לְךָ י"ד אַמּוֹת חֲלַל הַפֶּתַח.
אֲבָל בְּבַיִת שֵׁנִי, הָיָה הָאוּלָם פָּרוּץ בִּמְלֹא הָעֶשְׂרִים אַמָּה, כָּל אָרְכּוֹ, מִלִּפְנֵי רֹחַב הַהֵיכָל. שֶׁכֵּן כָּתְבוּ הַתּוֹסָפוֹת פֶּרֶק כָּל הַצְּלָמִים <small>(ע"ז מג.)</small> בְּדִבּוּר הַמַּתְחִיל אַכְסַדְרָה תַּבְנִית אוּלָם<sup class="footnote-marker">א</sup><i class="footnote">אכסדרה = מקום מקורה, שלכל הפחות פרוץ לגמרי מצד אחד. דהיינו; שאין לו מחיצה רביעית. ואמרינן בגמ’ שאסור לעשות אכסדרה כדוגמת האולם, ראינו שהאולם פרוץ בצד מזרח. עפ”ז מתעוררת שאלה: מדוע נקרא פתחו של אולם בשם פתח, ולא בשם פרצה? שהרי פתח מתייחס לפתח בתוך קיר סגור. ומביא ע”ז דברי התוס’ שאעפ”כ נקרא פתח. ולכאורה אפשר לומר, שכיון שבהמשך לשני צדי האולם, נמשך קיר (עיין לקמן סימן נ), יש עליו שם פתח ג”כ. אבל מהוכחת התוס’ מפתח המשכן, נראה שיש לקרא פתח גם כשאין לו כותל. ועדיין צריך ביאור.</i>, שֶׁהָאוּלָם הָיָה פָּרוּץ בִּמְלוֹאוֹ לְרוּחַ מִזְרָחִית<sup class="footnote-marker">ב</sup><i class="footnote">ועיין לקמן סימן נ, הביא רבינו קושית התוס’, דהלא היו ד’ מחיצות באולם.</i>. וְהָכִי נַמִּי אָמְרִינַן בְּלֹא יַחְפֹּר <small>(בבא בתרא כה.)</small>: עוֹלָם, לְאַכְסַדְרָה הוּא דוֹמֶה וְרוּחַ צְפוֹנִית אֵינָהּ מְסוֹבֶבֶת. וּמִכָּל מָקוֹם קָרִי לֵיהּ פֶּתַח הָאוּלָם בְּהַרְבֵּה מְקוֹמוֹת בַּתַּלְמוּד <small>(כגון עירובין דף ב ועוד)</small>, כְּמוֹ פֶּתַח הַמִּשְׁכָּן שֶׁהָיָה פָּרוּץ בִּמְלוֹאוֹ לְרוּחַ מִזְרָחִית וְקָרִי לֵיהּ פֶּתַח בַּפָּסוּק <small>(שמות מ, ו)</small>, עכ"ל. וְעַיֵּן בְּמַה שֶּׁאֶכְתֹּב בְּסִימָן נ' בעז"ה.
וְעֹבִי חוֹמַת הָאוּלָם חָמֵשׁ אַמּוֹת, זֶהוּ שֶׁאָמַר <small>(יחזקאל מ, מח)</small> "וַיָּמָד אֵל אֻלָם" פֵּרוּשׁ: מְזֻזוֹת הַחוֹפִים עֹבִי הַכֹּתֶל, "חָמֵשׁ אַמּוֹת מִפֹּה וְחָמֵשׁ אַמּוֹת מִפֹּה".

Chapter 48

<b>"וְעַמֻּדִים</b> אֶל הָאֵילִים" אֵצֶל מְזוּזַת הַשַּׁעַר, "אֶחָד מִפֹּה" אֶל הַיָּמִין, "וְאֶחָד מִפֹּה" <small>(יחזקאל מ, מט)</small> אֶל הַשְּׂמֹאל, תַּחַת <sup class="footnote-marker">א</sup><i class="footnote">הנה מידות העמודים של אולם בית השלישי לא נתפרשה מידתם. וצ”ע האם מידתם היא כמו האילים של שערי החצר, שנתפרשו בסימן ז, שגבהם שישים ורחבם שנים, או אפשר שיהיו כמו יכין ובועז שבבית ראשון, שגבהם שלושים ושש ורחבם ארבע אמות, כמ”ש במלכים (א ז טז).</i> יָכִין וּבֹעַז שֶׁהָיוּ בְּמִקְדָּשׁ רִאשׁוֹן <small>(מל"א ז, כא)</small>.

Chapter 49

<b>"וְרֹחַב</b> הָאֻלָם" מִמִּזְרָח לְמַעֲרָב "עַשְׁתֵּי עֶשְׂרֵה אַמָּה" <small>(יחזקאל מ, מט)</small>.
וְחַלּוֹנִים אֲטֻמוֹת וְתִמֹרִים מִפּוֹ וּמִפּוֹ אֶל כִּתְפוֹת הָאוּלָם <small>(יחזקאל מא, כו)</small>, פֵּרוּשׁ לִשְׁנֵי עֶבְרֵי הַפֶּתַח.

Chapter 50

<b>"וּמָדַד</b> אֹרֶךְ הַבִּנְיָן אֶל פְּנֵי הַגִּזְרָה וְגוֹ' וְאַתִּוקֶיהָא [קרי וְאַתִּיקֶיהָא] מִפּוֹ וּמִפּוֹ מֵאָה אַמָּה" <small>(יחזקאל מא, טו)</small>, וְאַתִּיקֶיהָא תִּרְגֵּם יוֹנָתָן: וְזִיוִיתָהָא. כְּלוֹמַר שֶׁמָּדַד אֹרֶךְ הַבִּנְיָן<sup class="footnote-marker">א</sup><i class="footnote">בחזית בנין בית המקדש יש מבנה של מאה אמה אורך מן הצפון לדרום, (לגבי מדת רחבו דהיינו מן המזרח למערב האריך רבינו לבאר לקמן) וכן היה גם בבית שני, אלא שפְּנים מבנה זה כולל כמה אגפים. חלק נקרא בבית שני בית החליפות, וחלק נקרא אולם, וכן לעתיד מבאר רבינו בזה איך תהיה חלוקה בפנים המבנה.</i> עִם מַה שֶּׁבָּנוּי וְיוֹצֵא בְּפִנּוֹת הַבִּנְיָן, וְהוּא הַבִּנְיָן הַנִּקְרָא בְּמִשְׁנַת מִדּוֹת בֵּית הַחֲלִפוֹת, כְּדִתְנַן בְּפֶּרֶק ד' <small>(מ"ז)</small>. וְהָאוּלָם עוֹדֵף עָלָיו<sup class="footnote-marker">ב</sup><i class="footnote">שהרי מידת רוחב הבית (ההיכל) מן הצפון לדרום הוא רק שבעים אמות, נמצא שהמבנה הקדמי בולט לצפון ולדרום ט”ו אמות לכל צד.</i> ט"ו אַמּוֹת מִכָּאן וְט"ו אַמּוֹת מִכָּאן. וְהוּא הָיָה נִקְרָא בֵּית הַחֲלִפוֹת.
וּמִזֶּה הַלָּשׁוֹן מַשְׁמַע שֶׁאֵין נִקְרָא בֵּית הַחֲלִפוֹת כִּי אִם אֵלּוּ הַט"ו אַמּוֹת שֶׁמִּכָּאן וּמִכָּאן, וְכָל מַה שֶּׁלִּפְנֵי הַהֵיכָל וּכְתָלָיו כֻּלּוֹ בְּשֵׁם אוּלָם יִקָּרֵא. וְשֶׁאָמַר הַכָּתוּב <small>(יחזקאל מ, מט)</small> "אֹרֶךְ הָאֻלָם עֶשְׂרִים", הַיְנוּ מַה שֶּׁכְּנֶגֶד הַהֵיכָל בִּלְבַד, שֶׁכֵּן הוּא אוּלַם הַבַּיִת, כְּלוֹמַר אוּלַם הַהֵיכָל. אֲבָל מִכָּל מָקוֹם הָיָה הָאוּלָם בְּעַצְמוֹ מִתְרַחֵב יוֹתֵר כְּנֶגֶד כָּל כָּתְלֵי הַהֵיכָל. וְכָךְ כָּתַב הַר"ר שְׁמַעְיָה ז"ל <small>(שם)</small> וְזֶה לְשׁוֹנוֹ: מִלְּבַד הַחֲלִפוֹת צָרִיךְ לְהַרְחִיב כָּתְלֵי הָאוּלָם לַצָּפוֹן וְלַדָּרוֹם כְּנֶגֶד הַתָּאִים וְכוּ'.<sup class="footnote-marker">ג</sup><i class="footnote">דהיינו עוד עשרים וחמש אמה לכל צד. שהרי מדות ההיכל הוא שבעים אמה מן הצפון לדרום.</i>
וְאַף עַל פִּי שֶׁאֵין כָּל הָרוּחַ מִזְרָחִית פְּרוּצָה אֲפִלּוּ<sup class="footnote-marker">ד</sup><i class="footnote">פתחו של אולם בבית שני רחבו עשרים אמה, משא”כ בבנין העתיד רק י”ד אמות (כנ”ל סימן י”ז). מ”מ אינו פרוץ לגמרי, שהרי האולם נמשך לצדדים כנגד כתלי ההיכל והתאים.</i> בְּבִנְיַן בַּיִת שֵׁנִי, שֶׁהֲרֵי הָאוּלָם מִתְרָחֵב כְּנֶגֶד הַתָּאִים וּפִתְחוֹ אֵינוֹ רַק עֶשְׂרִים. אֲפִלּוּ הָכִי נִקְרָא אַכְסַדְרָה כְּמוֹ שֶׁכָּתְבוּ הַתּוֹסָפוֹת <small>(מנחות כח: ד"ה אכסדרה)</small> לְפִי שֶׁהוּא נִקְרָא אוּלַם הַהֵיכָל,<sup class="footnote-marker">ה</sup><i class="footnote">לעיל סימן מ”ז הביא רבינו דברי התוס’ במסכת ע”ז, שאע”פ שהאולם הוא אכסדרה מ”מ אפשר לקרותו גם בשם פתח האולם שכן מצינו בגמ’ עיי”ש, וכאן מביא רבינו בשם התוס’ במנחות שאע”פ שהאולם אינו פרוץ לגמרי אפילו מרוח אחת (רוח מזרחית) אעפ”כ נקרא בשם אכסדרה, אולם בתוספות אינו מבואר מדוע באמת נקרא האולם אכסדרה, הרי אכסדרה פירושו מקום מקורה בלא מחיצות, או לפחות פרוץ מרוח אחד. וזאת מבאר רבינו בשתי אפשרויות.</i> וּמַה שֶּׁכְּנֶגֶד הַהֵיכָל הוּא פָּרוּץ בִּמְלוֹאוֹ. אִי נַמִּי הַתּוֹסָפוֹת סְבִירָא לְהוּ שֶׁהָאוּלָם אֵינוֹ מִתְרַחֵב כְּנֶגֶד כָּתְלֵי הַהֵיכָל, וְשֶׁכָּל מַה שֶּׁכְּנֶגֶד כָּתְלֵי הַהֵיכָל בְּשֵׁם בֵּית הַחֲלִפוֹת יִקָּרֵא, וְלֹא בָּא הַתַּנָּא לְמַעֵט שֶׁלֹּא יִהְיֶה נִקְרָא בֵּית הַחֲלִפוֹת זוּלַת אֵלּוּ הַט"ו אַמּוֹת מִכָּאן וּמִכָּאן. אֶלָּא אָמַר שֶׁזֶּה הָעוֹדֵף נִקְרָא כָּךְ בְּשֵׁם בֵּית הַחֲלִפוֹת, אֲבָל אִין הָכִי נַמִּי שֶׁיֵּשׁ עוֹד כַּמָּה אַמּוֹת שֶׁנִּקְרָאִים בֵּית הַחֲלִפוֹת וְהַיְנוּ מַה שֶּׁכְּנֶגֶד כָּתְלֵי הַהֵיכָל.
<b>וּבַבִנְיָן</b> הַזֶּה שֶׁלֶּעָתִיד עַל כָּרְחִין הָיוּ כָּתְלֵי הַהֵיכָל נִמְשָׁכִין לְתוֹךְ הָאוּלָם,<sup class="footnote-marker">ו</sup><i class="footnote">בבית שני היה מבנה האולם ובית החליפות צמוד לבנין ההיכל וכמ”ש במשנה (פ”ד מ”ז) כותל האולם חמש והאולם י”א כותל ההיכל שש וההיכל מ’ וכו’. נמצא שרוחב מבנה זה של ט”ו אמות שכולל את כותל האולם וחללו צמוד לכותל מזרח ההיכל, משא”כ בבית שלישי שכותל האולם הוא חמש וחלל האולם הוא י”א כמפורש בכתוב, ומבנה ההיכל הרי מפורש שהוא תשעים אמה נמצא שכל הבנין מן המזרח למערב הוא יותר ממאה אמה, והמבנה הקדמי מדתו מן המזרח למערב עשר אמות, והרי לפי מה שיתבאר לקמן (בענין המונח) בבית העתיד יש רווח בין המבנה הקדמי למערבי (ההיכל) חמש אמות, לכן מן ההכרח הוא שכתלי ההיכל (ז”א כתליו הפנימיים בלא התאים מסביב) נכנסים לתוך שטח האולם חמש אמות.</i> כְּנֶגֶד חָמֵשׁ אַמּוֹת שֶׁל הַמֻּנָּח, הֵן לְפֵרוּשׁ הָרַמְבָּ"ם ז"ל שֶׁנַּסְכִּים לִדְבָרָיו, וְאַף לְפֵרוּשׁ רַשִׁ"י, כְּמוֹ כֵן כַּאֲשֶׁר יִתְבָּאֵר בְּאֹרֶךְ בְּסִימָן ס"ה. וְאִם כֵּן הָאוּלָם רַק עֶשְׂרִים, עַל כָּל פָּנִים כְּנֶגֶד אֵלּוּ ה' אַמּוֹת שֶׁל הַמֻּנָּח.
מֶשֶׁךְ אֵלּוּ הַט"ו אַמּוֹת שֶׁמִּכָּאן וּמִכָּאן מִמִּזְרָח לְמַעֲרָב אֵינָם רַק עֶשֶׂר אַמּוֹת, שֶׁכֵּן הוּא אוֹמֵר <small>(יחזקאל מא, יב)</small> "וְאָרְכּוֹ תִּשְׁעִים אַמָּה". כְּלוֹמַר, אֹרֶךְ הַבַּיִת מִמַּעֲרָב לְמִזְרָח עַד בִּנְיַן בֵּית הַחֲלִפוֹת תִּשְׁעִים אַמָּה, וְכָל הַבַּיִת עִם הָאַתִּיקִים שֶׁהֵם בֵּית הַחֲלִפוֹת מֵאָה אַמָּה, כְּמוֹ שֶׁיִּתְבָּאֵר סִימָן ס"ה. הֲרֵי שֶׁבֵּית הַחֲלִפוֹת מִמִּזְרָח לַמַּעֲרָב עֶשֶׂר אַמּוֹת בִּלְבַד. וְכֵן פֵּרֵשׁ רַשִׁ"י בְּפָסוּק <small>(יחזקאל מב, ד)</small> "וְלִפְנֵי הַלְּשָׁכוֹת מַהֲלַךְ עֶשֶׂר אַמּוֹת וְכוּ'".
וְאֵלּוּ הָעֶשֶׂר אַמּוֹת מֵהֶם כֹּתֶל הָאוּלָם לַמִּזְרָח, דְּחָשְׁבִינַן חָמֵשׁ אַמּוֹת בְּסִימַן מ"ז, וְאִם כֵּן רֹחַב הֶחָלָל אֵינוֹ אֲפִלּוּ חָמֵשׁ, כִּי יִתְמַעֵט קְצָת מִפְּנֵי כֹּתֶל מַעֲרָבִי שֶׁלּוֹ. וְאֶפְשָׁר דְּלָא אֲמָרָן כֹּתֶל אוּלָם חָמֵשׁ אֶלָּא בְּמַה שֶׁהִיא כְּנֶגֶד הָאוּלָם, אֲבָל לֹא בְּמַה שֶּׁהִיא כְּנֶגֶד בֵּית הַחֲלִפוֹת, כִּי שָׁם נִתְמַעֲטָה בְּעָבְיָהּ. אִי נַמִּי יֵשׁ לוֹמַר שֶׁבְּאוֹתָהּ הַחוֹמָה שֶׁלְּמִזְרָחָן, שֶׁעָבְיָהּ ה' אַמּוֹת, יִהְיוּ כ"ד חַלּוֹנוֹת<sup class="footnote-marker">ז</sup><i class="footnote">פירוש חלון כתב רבינו בתוספות יום טוב מסכת מעילה פרק ו משנה א וז”ל: מן החלון - העשוי להשתמש ולהניח בו חפציו. ואינו אלא חלל מה בעובי הכותל. אבל אינו פתוח מעבר לעבר ומפולש כחלון העשוי לאורה. וכן תמצא בעדיות פ”ה [משנה ו’] ובבכורות פ”ג [משנה ד’] ובתמיד פ”ה משנה ג’ ובמסכת פרה פי”ב משנה ד’ לפי’ מהר”ם ז”ל ובמסכת טהרות פ”ז משנה ז’]:</i> שֶׁל כ"ד מִשְׁמָרוֹת כִּדְאִיתָא סוֹף מַסֶּכֶת סֻכָּה <small>(נו.)</small>,<sup class="footnote-marker">ח</sup><i class="footnote">שם במשנה, שחלונה של משמרת בילגה היתה סתומה ובתוספתא שם (הי”ב) שכ”ד חלונות היו שם לכ”ד משמרות ולא פורש היכן היו החלונות אלא שברש”י (נו. ד”ה וחלונה) כתב וז”ל: חלונות היו בבית החליפות בעובי כתלי התאים שבצפונו של היכל, ששם גונזין את סכיניהן. כדתנן במסכת מדות וכו’ עכ”ל.</i> וְתַחֲלֹק<sup class="footnote-marker">ט</sup><i class="footnote">עיין בהערה לעיל דברי רש”י, שכתב שהיו בצפונו של היכל. דמשמע שכל החלונות היו בצד צפוני של בית החליפות. ועיין בספר הבית השני בתפארתו (עמוד תג ואילך), שהביא כמה דעות בזה ולא זכר את דברי רבינו הנפלאים כאן.</i> שְׁנֵים עָשָׂר מִכָּאן וּשְׁנֵים עָשָׂר מִכָּאן, וְזֶהוּ הַנָּכוֹן בְּעֵינַי, וְכֹה צִיַּרְנוּהוּ.
<b>אָמְנָם</b> בְּבַיִת שֵׁנִי אֵינֶנּוּ מֻכְרָח שֶׁיִּהְיֶה הֶחָלָל שֶׁל בֵּית הַחֲלִפוֹת מוּעָט כָּל כָּךְ, כִּי אֶפְשָׁר שֶׁנִּמְשְׁכוּ יוֹתֵר מֵעֶשֶׂר אַמּוֹת מִמִּזְרָח לְמַעֲרָב, כִּי לֹא נִתְפָּרֵשׁ שָׁם מַהוּ (ה)אֹרֶךְ הַבַּיִת<sup class="footnote-marker">י</sup><i class="footnote">כוונת רבינו ודאי אינה שלא נתפרשה מדת ההיכל מן האולם עד המערב, שהרי דבר זה מפורש במשנה (פ”ד מ”ז), ושם מבואר שמכותל מזרח של האולם עד כותל מזרח של היכל היה י”א אמות. וכוונת רבינו כאן היא לחמש עשרה אמה העודפות מן הצפון ומן הדרום, אם היו נמשכין למערב. ונמצא חללן הרבה מי”א, וכפי שממשיך להלן ומביא כמה שיטות בזה.</i> מִמַּעֲרָבוֹ עַד בֵּית הַחֲלִפוֹת כְּמוֹ שֶׁמְּפֹרָשׁ בְּכָאן. אֲבָל עַל כָּל פָּנִים נִרְאֶה שֶׁלֹּא הִגִּיעוּ וְלֹא נִמְשְׁכוּ כְּנֶגֶד כָּל הַבַּיִת מִשְּׁנֵי צְדָדָיו, דְּאִי הָכִי הֲוָה הֵיאַךְ תְּקַיֵּם הָא דִּתְנַן <small>(פ"ד מ"ז)</small> וְהַהֵיכָל רָחָב מִלְּפָנָיו וְצַר מֵאֲחוֹרָיו וְכוּ'.
אֶפֶס, דִּבְרֵי הָרַמְבָּ"ם ז"ל אֵינָם כֵּן, שֶׁכָּתַב בְּפֶרֶק ד' <small>(ה"ה)</small> מֵהִלְכוֹת בֵּית הַבְּחִירָה, מִן הַצָּפוֹן וְלַדָּרוֹם מֵאָה אַמָּה, עֹבִי כֹּתֶל הָאוּלָם חָמֵשׁ, וּמִכֹּתֶל אוּלָם עַד כֹּתֶל הַקֹּדֶשׁ עֶשֶׂר אַמּוֹת. וְכֵן פֵּרֵשׁ הרע"ב <small>(שם)</small>: הָאוּלָם עוֹדֵף עָלָיו ט"ו אַמּוֹת מִן הַצָּפוֹן, שֶׁכֹּתֶל הָאוּלָם עָבְיוֹ חָמֵשׁ אַמָּה, וְהָאוּלָם עֶשֶׂר אַמּוֹת, לַצָּפוֹן, וְכֵן לַדָּרוֹם.
וּבַסֵּפֶר כַּפְתּוֹר וָפֶרַח בְּפֶרֶק שִׁשִּׁי כָּתוּב לֵאמֹר: וְהָאוּלָם הוּא כֹּתֶל שַׁעַר שֶׁלִּפְנֵי הַהֵיכָל אָרְכּוֹ מֵאָה אַמָּה. וּבְאֶמְצָעִיתוֹ, הַשַּׁעַר גָּבְהוֹ אַרְבָּעִים רָחְבּוֹ עֶשְׂרִים. בֵּינוֹ וּבֵין כֹּתֶל הַהֵיכָל י"א אַמּוֹת, וְכֵן לְסוֹף אוֹתָם מֵאָה אַמָּה לְכָל צַד מֵהָאוּלָם כֹּתֶל עַד כֹּתֶל הַהֵיכָל הַמַּעֲרָבִי, וְהָרֹחַב שֶׁבֵּינֵיהֶם עֶשֶׂר אַמּוֹת, וְאוֹתוֹ רֹחַב נִקְרָא בֵּית הַחֲלִפוֹת וְכוּ'. וְעֹבִי כֹּתֶל זוֹ שֶׁל הָאוּלָם בְּכָל שְׁלֹשֶׁת צְדָדִין ה' אַמּוֹת, הֲרֵי שֶׁהָאוּלָם מַקִּיף הַהֵיכָל מִג' צְדָדִין עַד חוֹמָה הַמַּעֲרָבִית, עכ"ל. 
עוֹד שָׁם, מִי שֶׁיִּכָּנֵס לִפְנִים בַּשַּׁעַר לֹא יְסַבֵּב הַהֵיכָל אֶלָּא מִשְּׁלֹשֶׁת צְדָדִין. וְהֵם, כָּל פְּנֵי מִזְרָח וְכָל פְּנֵי הַדָּרוֹם וְהַצָּפוֹן, וְזֶה בַּחֲלִפוֹת לֹא לְצַד הַמַּעֲרָב כְּלָל, לְפִי שֶׁרָאשֵׁי כָּתְלֵי הַחֲלִפוֹת הַמַּעֲרָבִיִּים עוֹמְדִים כְּנֶגֶד כֹּתֶל הַהֵיכָל מַעֲרָבִית וְלֹא יַעֲבֹרוּ, עכ"ל.
אָמְנָם הָרַאֲבָ"ד בְּהַשָּׂגוֹתָיו <small>(שם)</small> כָּתַב: אָמַר אַבְרָהָם, כָּל זֶה הֶבֶל וְרַעְיוֹן רוּחַ. שֶׁלֹּא הָיָה שָׁם כֹּתֶל לָאוּלָם כְּלָל, וְטָעוּת גְּדוֹלָה הִיא זוֹ, שֶׁלֹּא הָיָה לָאוּלָם אֶלָּא כֹּתֶל הַמִּזְרָח שֶׁלִּפְנֵי הַהֵיכָל. וְעַל כֵּן אָמְרוּ: הַהֵיכָל צַר מֵאֲחוֹרָיו וְרָחָב מִלְּפָנָיו, וְרֹחַב הָאוּלָם נִמְנֶה בְּרֹחַב הַהֵיכָל, עכ"ל.
וּבַעַל כֶּסֶף מִשְׁנֶה <small>(שם)</small> הֵלִיץ בְּעַד הָרַמְבָּ"ם, וְכָתַב: וַאֲנִי אוֹמֵר; כָּל עַצְמוֹ שֶׁל הָרַאֲבָ"ד לְיַחֵס טָעוּת לְרַבֵּנוּ, הוּא מִמַּה שֶּׁשָּׁנִינוּ בַּמִּשְׁנָה הַנִּזְכֶּרֶת הַהֵיכָל צַר מֵאֲחוֹרָיו וְרָחָב מִלְּפָנָיו וְדוֹמֶה לַאֲרִי. וּכְבָר פֵּרְשׁוֹ רַבֵּנוּ בְּפֵרוּשׁ הַמִּשְׁנָה וְזוֹ לְשׁוֹנוֹ, הָיָה כָּל הַהֵיכָל מֵאָה עַל מֵאָה, אֲבָל הָיוּ מַטִּין הַבִּנְיָן מְעַט צַר לְצַד הַמַּעֲרָב, וּכְשֶׁיִּמָּשֵׁךְ לְצַד הַמִּזְרָח מִתְרַחֵב כִּדְמוּת הָאַרְיֵה, שֶׁהוּא רָחָב מִלְּפָנָיו וְצַר מֵאֲחוֹרָיו, עכ"ל. וּלְפִי זֶה אֵינוֹ עִנְיָן לַנִּדּוֹן שֶׁלָּנוּ, עכ"ל הַכֶּסֶף מִשְׁנֶה.
הֵן אֱמֶת צָדְקוּ דְּבָרָיו, שֶׁהָרַמְבָּ"ם ז"ל אֵינוֹ מְפָרֵשׁ זוֹ הַמִּשְׁנָה עַל בִּנְיָן בֵּית הַחֲלִפוֹת, אֶלָּא שֶׁהָיוּ מַטִּין הַבִּנְיָן לְאַחֲרָיו וּמִתְרַחֵב לְפָנָיו. אֲבָל עֲדַיִן צְרִיכִין אָנוּ לְמוֹדָעִי, בְּאֵיזֶה אֹפֶן נְקַיֵּם שְׁנֵּי הַמַּאֲמָרִים שֶׁיִּהְיוּ צוֹדְקִים יַחְדָּיו, שֶׁנֶּאֱמַר שֶׁהָיָה ק' עַל ק', וְנֶאֱמַר כְּמוֹ כֵן שֶׁהָיָה מֻטֶּה לְאַחֲרָיו.
גַּם הרע"ב ז"ל אֲשֶׁר דָּרַךְ בְּדֶרֶךְ הָרַמְבָּ"ם ז"ל, וּפֵרֵשׁ כְּפֵרוּשׁוֹ גַּבֵּי אוּלָם וְגַבֵּי הַהֵיכָל רָחָב כוּ', בְּצֵאתוֹ מֵאֵת פְּנֵי הַפֶּרֶק <small>(מדות סוף פ"ד)</small> הַהוּא צֹוֵחַ וְאוֹמֵר בְּזֶה הַלָּשׁוֹן: לֹא אִתְפָּרֵשׁ לִי הֵיאַךְ, שֶׁהֲרֵי מֵאָה עַל מֵאָה הָיָה בְּשָׁוֶה, עכ"ל. לְכָךְ הַמִּסְתַּבֵּר כְּפֵרוּשׁ הָרַאֲבָ"ד, אַחֲרֵי שֶׁהוּא מַסְכִּים גַּם כֵּן לַבַּיִת הֶעָתִיד.
וְלֹא נְכַחֵד מִלְּיַשֵּׁב דִּבְרֵי הָרַמְבָּ"ם וְנֹאמַר שֶׁאֶפְשָׁר שֶׁהָיָה ק' עַל ק' בִּיסוֹד הַבִּנְיָן, וְהָיוּ מַטִּין הַבִּנְיָן שֶׁעַל הַיְסוֹד לַמַּעֲרָב, וְהִנֵּה הוּא מֵאָה עַל מֵאָה בַּיְסוֹד שֶׁלּוֹ. וְיֵשׁ לָנוּ רְאָיָה מִן הַמִּקְרָא <small>(יחזקאל מא, ח)</small>, "שֵׁשׁ אַמּוֹת אַצִּילָה" כְּפֵרוּשׁ רַשִׁ"י, שֶׁחוֹשֵׁב הַמִּקְרָא אֶת הַיְסוֹד בְּמִנְיַן הַק' אַמָּה אַף עַל פִּי שֶׁלְּמַעְלָה נִגְרַע הַבִּנְיָן בְּאַמָּה, וּכְמוֹ שֶׁנַּאֲרִיךְ בְּסִימַן ס"ד בְּעֵזֶר ה', תִּרְאֶנּוּ מִשָּׁם.
וְעִם כָּל זֶה, בִּנְיָן הֶעָתִיד אֵין לְפָרֵשׁ כְּפֵרוּשׁ הָרַמְבָּ"ם אַף לְפִי זֶה הַיִּשּׁוּב, כְּמוֹ שֶׁיִּתְבָּאֵר לְקַמָּן סִימָן ע' בְּפֵרוּשֵׁנוּ לְפָסוּק <small>(יחזקאל מא, י)</small> "וּבֵין הַלְּשָׁכוֹת רֹחַב עֶשְׂרִים".

Chapter 51

<b>"וַיְבִיאֵנִי</b> אֶל הַהֵיכָל וַיָּמָד אֶת..." מְזוּזוֹת הַמְכַסִּים עֹבִי הַכֹּתֶל הַמַּפְסִיק בֵּין הָאוּלָם וְלַהֵיכָל, וְהִנֵּה הִנָּם "שֵׁשׁ אַמּוֹת" <small>(יחזקאל מא, א)</small>.
וְרָאִיתִי לַבַּיִת גֹּבַהּ סָבִיב סָבִיב <small>(שם, ח)</small>, וְלֹא פֵּרֵשׁ שִׁעוּרוֹ. וּבְמִדּוֹת <small>(פ"ד מ"ו)</small> שָׁנִינוּ עַל רוּם מֵאָה. וְשָׁם מְפֹרָשׁ הַחֶשְׁבּוֹן בַּמֶּה הָיָה גָּדוֹל בְּגֹבַהּ כָּל כָּךְ.
אָמְנָם אֵין אָנוּ יְכוֹלִין לְחַיֵּב שֶׁיִּהְיֶה מְכֻוָּן הַגֹּבַהּ שֶׁל בֵּית הֶעָתִיד לְגֹבַהּ בַּיִת שֵׁנִי, אַחֲרֵי שֶׁמָּצָאנוּ בִּנְיַן שְׁלֹמֹה ע"ה גָּבוֹהַּ מִמֶּנּוּ עֶשְׂרִים אַמָּה, כַּכָּתוּב בְּדִבְרֵי הַיָּמִים <small>(ב, ג-ד)</small> "וְהַגֹּבַהּ מֵאָה וְעֶשְׂרִים". *וּמִזֶּה קָשֶׁה לִי עַל רַשִׁ"י ז"ל דִּבְרֵישׁ פֶּרֶק הַשֻּׁתָּפִים <small>(ב"ב ג. ד"ה בבנין)</small> אַדְּאַמְרִינָן גָּדוֹל יִהְיֶה כְּבוֹד הַבַּיִת הָאַחֲרוֹן מִן הָרִאשׁוֹן <small>(חגי ב, ט)</small>. חַד אָמַר: בְּבִנְיָן. פֵּרֵשׁ רַשִׁ"י שֶׁהָיָה גָּבְהוֹ מֵאָה אַמּוֹת כְּדִתְנַן בְּמִדּוֹת, ע"כ. וְקָשֶׁה, וַהֲרֵי בַּיִת רִאשׁוֹן כָּתוּב עָלָיו <small>(שם)</small> "וְהַגֹּבַהּ מֵאָה וְעֶשְׂרִים". לָכֵן נִרְאֶה לְפָרֵשׁ הָתָם שֶׁהַהֵיכָל עַצְמוֹ הָיָה גָּבְהוֹ בְּבַיִת שֵׁנִי אַרְבָּעִים כְּדִתְנַן בְּמִדּוֹת פ"ד <small>(מ"ו)</small>, וְהֵיכָל שֶׁל שְׁלֹמֹה רַק שְׁלֹשִׁים כְּמוֹ שֶׁיִּתְבָּאֵר. (מהדורא בתרא).
וְכֵן בְּגֹבַהּ הַהֵיכָל מִלְּבַד מַה שֶּׁעָלָיו, מְחֻלָּקִים בִּנְיַן שְׁלֹמֹה וּבַיִת שֵׁנִי. שֶׁבְּבַיִת שֵׁנִי קָחָשִׁיב לֵיהּ אַרְבָּעִים <small>(פ"ד מ"ו)</small>, וּבְשֶׁל שְׁלֹמֹה רַק שְׁלֹשִׁים <small>(מל"א ו, ב)</small>, כְּמוֹ שֶׁפֵּרֵשׁ רַשִׁ"י בְּדִבְרֵי הַיָּמִים ב' ג' <small>(ד)</small>, וְכֵן הָרַדַ"ק מְלָכִים <small>(שם)</small>. וּלְפִיכָךְ אֵין לָנוּ הֶכְרַח עַד כַּמָּה גֹּבַהּ הַהֵיכָל בְּעַצְמוֹ, גַּם הַבִּנְיָן שֶׁעָלָיו כַּמָּה גָּבְהוֹ, וּבָרוּךְ הַיּוֹדֵעַ.
וּלְפִי שֶׁהָיָה גֹּבַהּ גָּדוֹל כַּכָּתוּב, עַל כֵּן יָשִׂימוּ עֵצִים עָבִים מִכֹּתֶל הֵיכָל לְכֹתֶל אוּלָם לְחַבְּרָם בַּל יִמּוֹטוּ. וְכֵן הוּא אוֹמֵר <small>(יחזקאל מא, כה)</small> "וְעָב עֵץ אֶל פְּנֵי הָאוּלָם מֵהַחוּץ", וּפֵרֵשׁ רַשִׁ"י כְּלוֹנָסוֹת שֶׁל אֶרֶז הָיוּ קְבוּעִין מִכָּתְלוֹ שֶׁל הַהֵיכָל לְכָתְלוֹ שֶׁל אוּלָם כְּדֵי שֶׁלֹּא יִבְעַט <sup class="footnote-marker">א</sup><i class="footnote">פי’ כדי שלא יטה הכותל באמצע לרוב גבהו (פיה”מ שם).</i> כְּדִתְנַן בְּמִדּוֹת פ"ג <small>(מ"ח)</small>.
וְהָרַב בַּעַל כֶּסֶף מִשְׁנֶה בְּפֶרֶק א' מִבֵּית הַבְּחִירָה <small>(ה"ט)</small> תָּמַהּ עַל זוֹ הַמִּשְׁנָה. שֶׁהֲרֵי אֵין בּוֹנִין עֵץ בּוֹלֵט מִשּׁוּם "לֹא תִטַּע לְךָ אֲשֵׁרָה כָּל עֵץ אֵצֶל מִזְבַּח" וְכוּ' <small>(דברים טז, כא)</small>. וּמְפָרֵק לַהּ שֶׁלֹּא קְבוּעִין מַמָּשׁ בַּבִּנְיָן קָאָמַר, אֶלָּא קְבוּעִים בְּעָלְמָא בְּלֹא בִּנְיָן.
וְהָרַדַ"ק פֵּרֵשׁ "וְעָב עֵץ" כְּמִין אַסְקֻפָּה בְּנוּיָה לְמַעְלָה, וְהָיָה זֶה מִבַּחוּץ לָאוּלָם, וְנִקְרָא בְּדִבְרֵי רז"ל <small>(ב"ק סז.)</small> מָרִישׁ. וּבְבִנְיַן שְׁלֹמֹה <small>(מל"א ו, לו)</small> "כְרֻתוֹת אֲרָזִים", ע"כ. וְנִרְאֶה לִי שֶׁלְּפֵרוּשׁוֹ הֵם הָאֲמָלְתְּרָאוֹת<sup class="footnote-marker">ב</sup><i class="footnote">וחמש אמלתראות (קורות מצוירות ומכוירות (רע”ב)) של מילת היו על גביו (של פתח האולם).</i> דִתְנַן הָתָם <small>(מדות פ"ג מ"ז)</small>.
וְ"רֹחַב" הַהֵיכָל מִצָּפוֹן לַדָּרוֹם "עֶשְׂרִים אַמָּה" <small>(יחזקאל מא, ד)</small>. וּבְאֶמְצַע הַכֹּתֶל שֶׁל מִזְרָחוֹ הַפֶּתַח רָחָב "עֶשֶׂר אַמּוֹת, וְכִתְפוֹת הַפֶּתַח חָמֵשׁ אַמּוֹת מִפּוֹ וְחָמֵשׁ אַמּוֹת מִפּוֹ" <small>(יחזקאל מא, ב)</small>, "וּמְזוּזַת<sup class="footnote-marker">ג</sup><i class="footnote">שהיתה המזוזה מרובעת (רש”י ומצודות).</i> רְבֻעָה" <small>(יחזקאל מא, כא)</small>.
<b>"וּשְׁתַּיִם </b> דְּלָתוֹת לַהֵיכָל וְלַקֹּדֶשׁ, וּשְׁתַּיִם דְּלָתוֹת לַדְּלָתוֹת שְׁתַּיִם מוּסַּבּוֹת דְּלָתוֹת שְׁתַּיִם לְדֶלֶת אֶחָת וּשְׁתֵּי דְלָתוֹת לָאַחֶרֶת" <small>(יחזקאל מא, כג-כד)</small>. כְּמוֹ שֶׁשָּׁנִינוּ בְּמַסֶּכֶת מִדּוֹת <small>(פ"ד מ"א)</small> אַרְבַּע דְּלָתוֹת הָיוּ לוֹ שְׁתַּיִם מִבִּפְנִים וּשְׁתַּיִם מִבַּחוּץ כוּ' כַּכָּתוּב בְּאֹרֶךְ<sup class="footnote-marker">ד</sup><i class="footnote">ז”ל רש”י: (כד) ושתים דלתות לדלתות - לפתח ההיכל היו שתי זוגות דלתות כמו ששנינו במסכת מדות: ד’ דלתות היו לו, ב’ מבפנים וב’ מבחוץ. החיצונות נפתחות לתוך הפתח לכסות עוביו של כותל שהיה שש אמה והדלת רחבו חמש כשיעור חצי רוחב הפתח וכנוס אמה לפנים מן המזוזה. נמצא עובי הכותל ה’ אמות מגולה וכשהדלת החיצון בפתח לפנים היה מכסה אותה. והפנימיות נפתחות לתוך הבית לכסות אחר הדלתות, שכל הבית היה טוח בזהב חוץ מאחר הדלתות. רבי יהודה אומר, אף הפנימיות היו עומדות בתוך הפתח. וכמין איסטרמיטא היו נקפלות לאחוריהן אלו ב’ אמות ומחצה ואלו ב’ אמות ומחצה, וחצי אמה מזוזה מכאן וחצי אמה מזוזה מכאן שנאמר ושתים דלתות לדלתות שתים מוסבות דלתות וגו’. וזהו פירושו בין פנימיות בין חיצונות עומדות בתוך עובי הכותל ואלו ואלו כנוסות חצי אמה לפנים מן המזוזה הפנימיות נפתחות לצד החיצוניות וחיצוניות לצד הפנימיות. וכיצד, ב’ דלתות של חמש חמש אמות נפתחות זו כנגד זו בתוך ה”א (=ה’ אמות) רחב של עובי הכותל. של חוליות היו וכנגד חציין היו נקפלות לאחוריהן כשפותחין אותן כמין פנקסאות של עץ שכותבין עליהם בעט ברזל שנקפלות זו אחורי זו. נמצא כשנקפלות עמדו על שתי אמות ומחצה, וכשנפתחות זו לעומת זו מכסות חמש אמות של עובי הכותל עכ”ל.</i> בְּפֵרוּשׁ רַשִׁ"י ז"ל. 
"וַעֲשׂוּיָה אֲלֵיהֶן, אֶל דַּלְתוֹת הַהֵיכָל, כְּרוּבִים וְתִמֹרִים כַּאֲשֶׁר עֲשׂוּיִם לַקִּירוֹת" <small>(יחזקאל מא, כה)</small> שֶׁיִּתְבָּאֵר בְּסִימָן נ"ד.

Chapter 52

<b>"וַיָּשֶׁב</b> אֹתִי דֶּרֶךְ שַׁעַר הַמִּקְדָּשׁ הַחִיצוֹן הַפֹּנֶה קָדִים" שֶׁהוּא שַׁעַר הַהֵיכָל הַחִיצוֹן לְקֹדֶשׁ הַקֳּדָשִׁים, "וְהוּא סָגוּר". "וַיֹּאמֶר אֵלַי ה', הַשַּׁעַר הַזֶּה סָגוּר יִהְיֶה, לֹא יִפָּתֵחַ. וְאִישׁ לֹא יָבֹא בוֹ, כִּי ה' אֱלֹקֵי יִשְׂרָאֵל בָּא בוֹ, וְהָיָה סָגוּר" <small>(יחזקאל מד, א-ב)</small>. רַבּוֹתֵינוּ הֶעֱמִידוּ הַמִּקְרָא הַזֶּה בַּפִּשְׁפָּשׁ הַדְּרוֹמִי שֶׁיִּהְיֶה לְשַׁעַר הַהֵיכָל, וְכָךְ שָׁנִינוּ בְּתָמִיד <small>(פ"ג מ"ז)</small> וּבְמִדּוֹת <small>(פ"ד מ"ב)</small>: שְׁנֵי פִּשְׁפָּשִׁין הָיוּ לוֹ לַשַּׁעַר הַגָּדוֹל אֶחָד בַּדָּרוֹם וְאֶחָד בַּצָּפוֹן, שֶׁבַּדָּרוֹם לֹא נִכְנַס בּוֹ אָדָם מֵעוֹלָם, וְעָלָיו מְפֹרָשׁ עַל יְדֵי יְחֶזְקֵאל "הַשַּׁעַר הַזֶּה סָגוּר יִהְיֶה [וְכוּ' וְהָיָה סָגוּר]". וּפֵרֵשׁ הרע"ב ז"ל שֶׁהָיוּ שְׁנֵי פְּתָחִים קְטַנִּים רְחוֹקִים קְצָת מִן הַשַּׁעַר.
וְכָתַב הרי"א ז"ל <small>(יחזקאל מד, ג)</small> עַל מִשְׁנָה זוֹ, וְזֶה לְשׁוֹנוֹ: וְהָיָה דַּעְתָּם שֶׁזֶּה מַה שֶּׁרָאָה פֹּה הַנָּבִיא הָיָה מִמַּה שֶּׁנַּעֲשָׂה בְּבַיִת שֵׁנִי. וְאֵין דַּעְתִּי סוֹבֵל זֶה<sup class="footnote-marker">א</sup><i class="footnote">הנה דעת האברבנאל וכן דעת הרד”ק והמלבי”ם, דדרשת חז”ל בזה אינו בדרך הפשט. שפשט הכתוב מדבר אך ורק בבית שלישי, ומדבר בשער הגדול של ההיכל, שאחרי שיבא בו הכבוד ישאר סגור לעולם. והוא לסימן. והודיע שאין שכינה זזה משם לעולם, ולא כמו שהיה בבית ראשון ושני. ומההוכחה לזה הקשה האברבנאל שלא יתכן שכתוב מדבר בבית שני. וכדלהלן. ויש להעיר לפי שיטתם, שישאר פתח ההיכל סגור לעולם איך יהיו יכולים להקריב קרבנו? הרי ידוע ההלכה וכן נפסק ברמב”ם (מעה”ק פ”ה ה”ה) וז”ל: שלמים ששחטן קודם שיפתחו דלתות ההיכל פסולין שנאמר פתח אהל מועד - בזמן שפתוח, אפילו היו דלתותיו מוגפות הרי זה כנעול. אבל הפרוכת שעליו אינה פוסלת, עכ”ל. וצ”ע.</i>, כִּי הִנֵּה בְּבַיִת שֵׁנִי לֹא בָּא הַכָּבוֹד<sup class="footnote-marker">ב</sup><i class="footnote">בבית ראשון מצינו (מל”א ח, י – יא). “ויהי בצאת הכהנים מן הקדש והענן מלא את בית ה’, ולא יכלו הכהנים לעמד לשרת מפני הענן כי מלא כבוד ה’ את בית ה’”. אבל בבית שני לא מצינו שבא כבוד כמ”ש חז”ל (יומא כא:) חמשה דברים שחסרו בבית שני ואחד מהם שלא שרתה שכינה.</i> דֶּרֶךְ שַׁעַר הַקָּדִים. וְאִם זֶה לֹא נִתְקַיֵּם שָׁם אָז אֵיךְ נֹאמַר שֶׁנִּתְקַיֵּם "הַשַּׁעַר הַזֶּה סָגוּר יִהְיֶה ... כִּי ה' אֱלֹקֵי יִשְׂרָאֵל בָּא בוֹ", מְחֻיָּב הוּא שֶׁנֹּאמַר שֶׁסְּגִירַת הַשַּׁעַר הָיָה אַחַר בּוֹא הַכָּבוֹד לַבַּיִת, עכ"ל.
אָמְנָם נְדַקְדֵּק בִּלְשׁוֹן הַמִּשְׁנָה הַזֹּאת שֶׁאָמְרָה 'וְעָלָיו מְפֹרָשׁ<sup class="footnote-marker">ג</sup><i class="footnote">וכפי מה שרבינו מפרש לקמן בעניננו, כוונת המשנה במלת “ועליו” שעל שער (הפשפש הדרומי) זה ממש מפורש בכתוב. שכיון שהכבוד עתיד לבא בו לעתיד על כן “יהיה” סגור אחר ביאתו “והיה” סגור לפני ביאתו כלומר בבית שני.</i> עַל יְדֵי יְחֶזְקֵאל שֶׁנֶּאֱמַר' וְכוּ'. וְלֹא אָמְרָה הַמִּשְׁנָה: וְכֵן הוּא עָתִיד לִהְיוֹת, כַּלָּשׁוֹן שֶׁאָמְרָה <small>(פ"ב מ"ה)</small> גַּבֵּי חֲצֵרוֹת קְטֻרוֹת. אֶלָּא שֶׁבְּזֶה הַלָּשׁוֹן כִּוְּנָה לִדְחוֹת קֻשְׁיוֹת הרי"א דְּלֹא תַּקְשֶׁה כְּלָל. דְּאִלּוּ אָמְרָה 'וְכֵן הוּא עָתִיד לִהְיוֹת', שֶׁהָיְתָה הַמִּשְׁנָה מַשְׁוָה שְׁתֵּי הַבָּתִּים בִּשְׁנֵי הַפִּשְׁפָּשִׁים, הָיְתָה הַקֻּשְׁיָא הַזֹּאת עוֹלָה עַל לִבֵּנוּ דְּהֵיאַךְ יֶהֱווּ שָׁוִים? דְּאִלּוּ הָתָם הַסְּגִירָה לְאַחַר שֶׁבָּא הַכָּבוֹד דֶּרֶךְ שָׁם כַּכָּתוּב, וְאִלּוּ הָכָא עֲדַיִן הַכָּבוֹד לֹא בָּא, וְלָמָּה יִהְיֶה סָגוּר? לְכָךְ אָמְרָה 'וְעָלָיו מְפֹרָשׁ עַל יְדֵי יְחֶזְקֵאל' - כְּלוֹמַר שֶׁבְּכָאן סָגוּר. 'וְעָלָיו מְפֹרָשׁ עַל יְדֵי יְחֶזְקֵאל' כְּמוֹ שֶׁיִּתְבָּאֵר, לֹא שֶׁיִּשְׁתַּוֶּה שֶׁכֵּן יִהְיֶה לֶעָתִיד, שֶׁאֵין הָעִנְיָנִים שָׁוִים. שֶׁעִם הֱיוֹת שֶׁהַבִּנְיָנִים יִהְיוּ שָׁוִים בִּסְגִירַת הַשַּׁעַר, אֲבָל אֵין עִנְיַן סְגִירָה זוֹ כְּעִנְיַן סְגִירָה זוֹ.
וְזֶה מַה שֶּׁהֵבִיאָה הַמִּשְׁנָה בִּשְׁנֵי הַמְּקוֹמוֹת, בְּתָמִיד וּבְמִדּוֹת, כָּל הַכָּתוּב, "וְהָיָה סָגוּר" דְּסֵיפֵיהּ דִּקְרָא, נַמִּי. דְּלִכְאוֹרָה הוּא כָּפוּל בַּכָּתוּב גַּם כֵּן, שֶׁכְּבָר הִתְחִיל הַכָּתוּב וְאָמַר "סָגוּר יִהְיֶה", אֶלָּא דְּרֵישֵׁיהּ דִּקְרָא "סָגוּר יִהְיֶה" בֶּעָתִיד מִשְׁתָּעִי, וְסֵיפֵיהּ דִּקְרָא "וְהָיָה סָגוּר" בֶּעָבָר קָאָמַר, כְּלוֹמַר שֶׁכְּבָר הָיָה סָגוּר קֹדֶם זֶה הֶעָתִיד. דְּאַף עַל גַּב דַּעֲדַיִן לֹא הָיָה בַּיִת שֵׁנִי בִּזְמַן יְחֶזְקֵאל, עִם כָּל זֶה קְרָאוֹ עָבָר אַחֲרֵי שֶׁמַּרְאֶה שֶׁלּוֹ בֶּעָתִיד נִתְרָאֶה אֵלָיו. וְזֶהוּ שֶׁכִּוְּנָה הַמִּשְׁנָה בְּאָמְרָהּ וְעָלָיו מְפֹרָשׁ עַל יְדֵי יְחֶזְקֵאל כוּ', וְהַיְנוּ בְּסֵיפֵיהּ דִּקְרָא "וְהָיָה סָגוּר". וְהִנֵּה הַטַּעַם שֶׁל "כִּי ה' אֱלֹקֵי יִשְׂרָאֵל בָּא בוֹ", לֹא קָאֵי אַסְּגִירַת פִּשְׁפַּשׁ בַּיִת שֵׁנִי דִּכְתִיב בָּתְרֵיהּ, וְלָא קַשְׁיָא כְּלָל הָא דְּהִקְשָׁה הרי"א.
וְיֵשׁ לָתֵת טַעַם לִסְגִירַת פִּשְׁפַּשׁ בַּיִת שֵׁנִי, שֶׁהוּא מִפְּנֵי שֶׁסּוֹף הַכָּבוֹד לָבֹא דֶּרֶךְ שָׁם. וְכֹה יֹאמַר הַכָּתוּב, "הַשַּׁעַר הַזֶּה סָגוּר יִהְיֶה" לֶעָתִיד "כִּי ה' ... וְהָיָה סָגוּר" בְּבַיִת שֵׁנִי גַּם כֵּן, אַחֲרֵי שֶׁאַחַר כָּךְ יָבֹא הַכָּבוֹד דֶּרֶךְ שָׁם, וְיִהְיֶה זֶה סִימָן אֶל עוֹלֵי הַגּוֹלָה כִּי עוֹד חָזוֹן לַמּוֹעֵד, וּבֹא יָבֹא כְּבוֹד ה' וְיַשְׁרֶה שְׁכִינָתוֹ בְּבֵית מִקְדָּשׁוֹ.
אֶת הַנָּשִׂיא הוּא כֹּהֵן גָּדוֹל, וְעַיֵּן בְּסָמוּךְ<sup class="footnote-marker">ד</sup><i class="footnote">בסימן הבא. שיש מפרשים שהנשיא הכוונה למלך.</i>. אֵלָיו הוּא נוֹתֵן רְשׁוּת, לְפִי שֶׁנָּשִׂיא הוּא וְחָשׁוּב, וְאֵין דַּרְכּוֹ לֵישֵׁב וְלֶאֱכֹל עִם שְׁאָר הַכֹּהֲנִים בַּלְּשָׁכוֹת, "הוּא יֵשֶׁב בּוֹ לֶאֱכָול לֶחֶם" בְּתוֹךְ חֲלָלוֹ "לִפְנֵי ה' " <small>(יחזקאל מד, ג)</small>.

Chapter 53

<b>"כֹּה</b> אָמַר ה' אֱלֹקִים שַׁעַר הֶחָצֵר הַפְּנִימִית הַפֹּנֶה קָדִים", פֵּרוּשׁ פִּשְׁפָּשׁ הַצְּפוֹנִי שֶׁבְּשַׁעַר הַהֵיכָל, "יִהְיֶה סָגוּר שֵׁשֶׁת יְמֵי הַמַּעֲשֶׂה וּבְיוֹם הַשַּׁבָּת יִפָּתֵחַ וּבְיוֹם הַחֹדֶשׁ יִפָּתֵחַ" <small>(יחזקאל מו, א)</small>. וְקָרָא לַהֵיכָל בְּשֵׁם חָצֵר פְּנִימִית, כְּמוֹ שֶׁפֵּרֵשׁ רַשִׁ"י גַּבֵּי <small>(יחזקאל מד, יז)</small> "וְהָיָה בְּבוֹאָם אֶל שַׁעֲרֵי הֶחָצֵר הַפְּנִימִית" עַיֵּן שָׁם.
וּבָא הַנָּשִׂיא דֶּרֶךְ אוּלָם הַשַּׁעַר שֶׁל עֲזָרָה "מִחוּץ, וְעָמַד עַל מְזוּזַת" אוֹתוֹ "הַשַּׁעַר" הַקָּטָן הוּא הַפִּשְׁפָּשׁ. "וְעָשׂוּ הַכֹּהֲנִים אֶת עוֹלָתוֹ וְאֶת שְׁלָמָיו וְהִשְׁתַּחֲוָה עַל מִפְתַּן הַשַּׁעַר וְיָצָא וְהַשַּׁעַר לֹא יִסָּגֵר עַד הָעָרֶב, וְהִשְׁתַּחֲווּ עַם הָאָרֶץ פֶּתַח הַשַּׁעַר הַהוּא בַּשַּׁבָּתוֹת וּבֶחֳדָשִׁים לִפְנֵי ה' " <small>(יחזקאל מו, ב-ג)</small>. וְכִי יַעֲשֶׂה הַנָּשִׂיא נְדָבָה ... וּפָתַח לוֹ אֶת הַשַּׁעַר וגו'  <small>(יחזקאל מו, יב)</small>. וּבְּפֶרָשָה מ"ה <small>(יז)</small> כָּתוּב בְּפֵרוּשׁ רַשִׁ"י ז"ל שֶׁהַנָּשִׂיא הַזֶּה בְּכֹהֵן גָּדוֹל מְדַבֵּר, וְכֵן כָּל הַנָּשִׂיא שֶׁבָּעִנְיָן. וְשָׁמַעְתִּי מִשְּׁמוֹ שֶׁל מְנַחֵם שֶׁבַּמֶּלֶךְ מְדַבֵּר, עכ"ל.
וְעַל פִּשְׁפָּשׁ זֶה תְּנַן <small>(מדות פ"ד מ"ב)</small>: נָטַל אֶת הַמַּפְתֵּחַ וּפָתַח אֶת הַפִּשְׁפָּשׁ וְנִכְנַס לְהַתָּא וּמֵהַתָּא לַהֵיכָל<sup class="footnote-marker">א</sup><i class="footnote">מדברי רבינו משמע שכן יהיה גם בבית העתיד שהפשפש אינו פתוח להיכל אלא לחלל שיש בתוך כתל ההיכל ולקמן בסימן סד-סט יבאר באריכות.</i>. וְכָתַב הָרַמְבָּ"ם <small>(פ"ד מבית הבחירה ה"ו)</small> וּמְהַלֵּךְ בֵּיןְ שְנֵי<sup class="footnote-marker">ב</sup><i class="footnote">לכאורה נראה שדברי הרמב”ם (יתבאר בדברי רבינו לקמן סימן סד סט) לשיטתו דכותל ההיכל חלול, ולשטת רש”י צריך לומר שמהלך בתא עצמו וכפשטות לשון המשנה.</i> הַכְּתָלִים<sup class="footnote-marker">ג</sup><i class="footnote">כתל התא וכתל ההיכל.</i> עַד שֶׁמַּגִּיעַ לְמָקוֹם פָּתוּחַ לַקֹּדֶשׁ מִשְּׂמֹאלוֹ, וְנִכְנַס לְתוֹךְ הַהֵיכָל, וּמְהַלֵּךְ עַד שַׁעַר הַגָּדוֹל וּפוֹתְחוֹ, ע"כ.

Chapter 54

<b>"וַיָּמָד</b> אָרְכּוֹ" אֹרֶךְ הַהֵיכָל מִמִּזְרָח לְמַעֲרָב "אַרְבָּעִים אַמָּה" <small>(יחזקאל מא, ב)</small>.
הַסִּפִּים וְגוֹ' וְהַחַלֹּנוֹת מְכֻסּוֹת <sup class="footnote-marker">א</sup><i class="footnote">מכל המפרשים משמע, הכוונה בזה שמסגרות החלונות היו מכוסות בשחיף עץ כדי שיוכלו לצפותו בזהב. ומה שיש גירסא ברש”י שמשמע שהחלונות היו סתומות, כבר כתב הלבו”ש ועוד, שהוא גירסא מוטעית. ועוד, שהרי הוא נגד דברי רש”י לעיל שהחלונות אטומות הכוונה צר מבפנים ורחב מבחוץ.</i> <small>(יחזקאל מא, טז)</small> בְּנֶסֶר שֶׁל אֶרֶז, לְפִי שֶׁהָיוּ טָחִין עָלָיו צִפּוּי זָהָב, שֶׁכָּל הַבַּיִת טוּחַ בְּזָהָב וְאֵין יְכוֹלִין לָטוּחַ זָהָב עַל גַּבֵּי אֲבָנִים. "עַל מֵעַל" גֹּבַהּ "הַפֶּתַח ... וְאֶל כָּל הַקִּיר סָבִיב סָבִיב" בְּכָל כְּתָלָיו "בַּפְּנִימִי וּבַחִיצוֹן מִדּוֹת" <small>(יחזקאל מא, יז)</small> פֵּרוּשׁ, מְחֻפִּים נְסָרִים גְּדוֹלִים עֲשׂוּיוֹת בַּמִּדָּה. וּמְצֻיָּרִים בָּאֶרֶז הַהוּא "כְּרוּבִים וְתִמֹרִים, וְתִמֹרָה בֵּין כְּרוּב לִכְרוּב, וּשְׁנַיִם פָּנִים לַכְּרוּב, וּפְנֵי אָדָם וְגוֹ' " <small>(מא יח-יט)</small>.

Chapter 55

<b>"זֶרֶת</b> הָאֶחָד וְזֶה גַּב הַמִּזְבֵּחַ" <small>(יחזקאל מג, יג)</small> פֵּרֵשׁ רַשִׁ"י בְּאַמָּה שֶׁל חֹל, שֶׁהִיא בַת חֲמִשָּׁה, הָיָה נִמְדָּד גַּב מִזְבַּח הַזָּהָב, אַמָּה אָרְכּוֹ וְאַמָּה רָחְבּוֹ. וּמֵאֶמְצָעִיתוֹ מוֹדְדוֹ זֶרֶת לְכָל רוּחַ, שֶׁכֵּן הָיוּ הַמְּדִידוֹת שֶׁבַּמִּזְבֵּחַ הַחִיצוֹן גַּם כֵּן מֵאֶמְצָעִיתוֹ, כְּמוֹ שֶׁכָּתַבְנוּ בִּמְקוֹמוֹ לְמַעְלָה <small>(ריש סימן ל"ט וסימן מ')</small>.
וּבְסֵדֶר וְאַתָּה תְּצַוֶּה כָּתוּב לֵאמֹר <small>(שמות ל, ב)</small> "וְאַמָּתַיִם קֹמָתוֹ ... וְלוֹ אַרְבַּע קְרָנוֹת וְזֵר זָהָב" <small>(שם, ג)</small>. וְנָתוּן בַּהֵיכָל מְכֻוָּן בֵּין הַשֻּׁלְחָן לַמְּנוֹרָה מָשׁוּךְ כְּלַפֵּי הַמִּזְרָח, כְּמוֹ שֶׁכָּתַב רַשִׁ"י ז"ל בְּסֵדֶר תְּרוּמָה בְּפָרָשַׁת פָּרֹכֶת <small>(שם, כו-לה)</small>. וְכָתַב <sup class="footnote-marker">א</sup><i class="footnote">ז”ל רש”י: (לה) ושמת את השלחן - שלחן בצפון, משוך מן הכותל הצפוני שתי אמות ומחצה. ומנורה בדרום משוכה מן הכותל הדרומי שתי אמות ומחצה. ומזבח הזהב נתון כנגד אויר שבין שלחן למנורה, משוך קמעא כלפי המזרח, וכולם נתונים מן חצי המשכן ולפנים. כיצד? אורך המשכן מן הפתח לפרכת עשרים אמה, המזבח והשלחן והמנורה משוכים מן הפתח לצד מערב עשר אמות.</i> שָׁם שֶׁשְּׁלָשְׁתָּן נְתוּנִין מֵחֲצִי הַהֵיכָל וְלִפְנִים.

Chapter 56

<b>"הַמִּזְבֵּחַ</b> עֵץ ... וַיְדַבֵּר אֵלַי זֶה הַשֻּׁלְחָן אֲשֶׁר לִפְנֵי ה' ". <small>(יחזקאל מא, כב)</small> ו"שָׁלוֹשׁ אַמּוֹת גָּבֹהַּ [וְגוֹ']"<sup class="footnote-marker">א</sup> <i class="footnote">וז”ל רש”י שם: (כב) המזבח עץ - ת”י: לקבל מדבחא פתורא. ר”ל השלחן קורא מזבח שמכפר בזמן הזה כמזבח כך שמעתי. והוא עפ”י הגמ’ סוף מסכת חגיגה (כז.).</i><small>(שם)</small>. שָׁלוֹשׁ אַמּוֹת גָּבוֹהּ, אִם כֵּן גָּבוֹהַּ כִּפְלַיִם מִשֶּׁל מֹשֶׁה<sup class="footnote-marker">ב</sup><i class="footnote">בענין זה ישנה שאלה ידועה האיך ישתנו המדות אשר נתנו למשה מסיני, וכן תעשו (שמות כה, ט)? ופרש”י לדורות, הלא ידוע שאין נביא רשאי לחדש דבר נגד מה שנצטוה משה רבינו והוא אחד מי”ג עקרי האמונה (ועיי”ש ברמב”ן ובאוה”ח ועוד). ובאמת קושיא זו הוא גם לגבי השינויים שהיו בבית שני ועיין שו”ת חת”ס יו”ד (סימן רלו ובכ”מ) וז”ל: יש לתמוה על כמה שינוים בכלים ובבנין ממשכן ומזבח של מרע”ה, וגם בנין בית שני שנויים מהראשון, ובנין שעתיד בנבואת יחזקאל שנוי מכל הנ”ל. אף על גב הכל בכתב מיד ה’ השכיל על פי נביא מ”מ הא אין נביא רשאי לחדש דבר אלא לשעה לא לקיום. והיה נראה לי דהיינו דכתיב: ככל אשר אני מראה אותך תבנית המשכן תבנית כל כליו וכן תעשו, פירש”י: לדורות, והוא מהש”ס פ”ב דשבועות. ועיין רמב”ן שהקשה. ולפענ”ד דקאי אהתחלת הקרא ככל אשר אני מראה אותך עתה כן תעשו לדורות – על פי אשר אני מראה בכל בנין ובנין אראה איך יעשה זה משונה מזה. א”כ הרי העיד הקדוש ברוך הוא מתחלה שישכיל בכתב מידו לנביאיו ואין כאן דבר שחידשו נביאיו נגד דין תורה, ע”כ.</i> <small>(שמות כה, כג)</small>. "וְאָרְכּוֹ שְׁתַּיִם אַמּוֹת" <small>(יחזקאל מא, כב)</small>. וְרָחְבּוֹ לֹא פֹּרַשׁ. וּבְשֶׁל מֹשֶׁה: "אַמָּתַיִם אָרְכּוֹ וְאַמָּה רָחְבּוֹ" <small>(שמות שם)</small>. 
וְיֶתֶר פְּרָטֵי הַשֻּׁלְחָן עִם כֵּלָיו יֶאֱרַךְ הַסִּפּוּר בָּהֶם לְלֹא צֹרֶךְ לְעִנְיָנֵנוּ, וּמְפֹרָשׁ תִּמְצָא בַּתַּלְמוּד מְנָחוֹת פֶּרֶק י"א <small>(צ"ז-צ"ט)</small>.
וּפֵרֵשׁ רַשִׁ"י בַּחֻמָּשׁ <small>(שמות כו, לה)</small> שֶׁהוּא מָשׁוּךְ שְׁתֵּי אַמּוֹת וּמֶחֱצָה מִכָּתְלֵי צָפוֹן. וּלְשָׁם רֹחַב הַהֵיכָל עֶשֶׂר אַמּוֹת, וּבְבִנְיַן עוֹלָמִים הָרֹחַב עֶשְׂרִים אַמּוֹת, אִם כֵּן מִן הַנִּרְאֶה שֶׁבְּבִנְיַן עוֹלָמִים<sup class="footnote-marker">ג</sup><i class="footnote">צ”ע ממנחות צט. ותוספות שם שגם בבית עולמים רחוק שתי אמות ומחצה.</i> הוּא מָשׁוּךְ חָמֵשׁ אַמּוֹת מֵהַכֹּתֶל.

Chapter 57

<b>אַף</b> כִּי לֹא אָמַר הַנָּבִיא אִם רָאָה מְנוֹרָה אִם לֹא, אֵין סָפֵק לָנוּ כִּי לֹא יִגָּרַע מֵהַכֵּלִים הַכְּתוּבִים עַל פִּי ה' בְּיַד מֹשֶׁה. וּמַה גַּם לְפֵרוּשׁ הרי"א ז"ל שֶׁמְּפָרֵשׁ <small>(יחזקאל מא, כא)</small> "וּפְנֵי הַקֹּדֶשׁ הַמַּרְאֶה כַּמַּרְאֶה", יֹאמַר מִבִּפְנִים שֶׁבְּתוֹךְ הַהֵיכָל הַנִּקְרָא קֹדֶשׁ הָיָה הַמַּרְאֶה כַּמַּרְאֶה. כְּלוֹמַר מְנוֹרַת הַמָּאוֹר שֶׁהִיא הַמַּרְאֶה וְחוֹלֶקֶת אוֹר לְכָל הַבַּיִת. וְלָכֵן אָמַר כַּמַּרְאֶה רְצוֹנוֹ לוֹמַר כִּמְנוֹרַת הַמָּאוֹר שֶׁל כָּל אָדָם קָרוֹב לְשֻׁלְחָנוֹ, וּכְמוֹ שֶׁאָמַר <small>(מל"ב ד, י)</small> "וְנָשִׂים לוֹ שָׁם מִטָּה וְשֻׁלְחָן וְכִסֵּא וּמְנוֹרָה". עכ"ד.
וּבְכֵן שַׂמְנוּ בְּצִיּוּרֵנוּ הַמְּנוֹרָה נֹכַח הַשֻּׁלְחָן עַל יֶרֶךְ הַמִּקְדָּשׁ תֵּימָנָה מָשׁוּךְ חָמֵשׁ אַמּוֹת, כִּי כֵן יַעֲלֶה הַחֶשְׁבּוֹן לְפִי מַה שֶּׁפֵּרֵשׁ רַשִׁ"י לְשָׁם <small>(שמות כו, לה)</small>, שֶׁהָיָה מָשׁוּךְ שְׁתֵּי אַמּוֹת וּמֶחֱצָה כְּדִכְתִיבְנָא גַּבֵּי הַשֻּׁלְחָן <sup class="footnote-marker">א</sup><i class="footnote">ועיי”ש בהערה.</i>.
וְהָרוֹצֶה לֵידַע תַּבְנִית הַמְּנוֹרָה בִּכְלָל וּבִפְרָט, יְעַיֵּן בפ"ג דִּמְנָחוֹת <small>(מ"ז)</small> בְּפֵרוּשׁ הָרַמְבָּ"ם זלה"ה.

Chapter 58

<b>"וּבָא</b> לִפְנִימָה" אֶל הַמְּחִצָּה הַמַּפְסֶקֶת בֵּין הַהֵיכָל לְקֹדֶשׁ הַקֳּדָשִׁים, "וַיָּמָד אֵיל הַפֶּתַח" פֵּרוּשׁ מְזוּזַת הַפֶּתַח, עֹבִי הַמְּכַסֶּה הַכֹּתֶל, "שְׁתַּיִם אַמּוֹת" <small>(יחזקאל מא, ג)</small>.
וּבְבַיִת שֵׁנִי קָחָשִׁיב <small>(פ"ד מ"ז, יומא נב.)</small> אַמָּה טְרַקְסִין. וְאוֹתָהּ הָאַמָּה לֹא הָיְתָה חוֹמָה<sup class="footnote-marker">א</sup><i class="footnote">בבית ראשון היה חומה כמפורש במל”א. אבל בבית שני, שהיה גובה ההיכל גבוה יותר מבראשון אי אפשר היה לבנות חומה בעובי אמה גבוה כל כך, על כן עשו פרוכת.</i>, רַק שְׁתֵּי פָּרוֹכוֹת<sup class="footnote-marker">ב</sup><i class="footnote">שכיון שנסתפקו האם אמת החומה שייכת להיכל או שקדוש בקדושת קדש הקדשים לכן עשו ברוכת במזרח האמה ופרוכת במערב האמה וביניהם אמה טרקסין.</i> כִּדְאִיתָא הָתָם <small>(יומא נא:)</small>. וְכֵן בְּמִשְׁכַּן הַמִּדְבָּר הָיְתָה פָּרֹכֶת <small>(שם)</small>. וְאִלּוּ הָכָא<sup class="footnote-marker">ג</sup><i class="footnote">לכאורה משמע מזה שלא יהיה פרוכת , וא”א לומר כן, שהרי הוא ציווי מן התורה: ועשית פרוכת וגו’. מן ההכרח לומר שכוונת רבינו הוא שבמשכן ובבית שני היה רק פרוכת, ובבית ראשון ובבית שלישי יש חוץ מן הפרוכת גם דלתות, ודלתות אלו פתוחות לעולם וראשי הבדין בולטין בפרוכת לחוץ (ילקו”ש).</i> כְּתִיב <small>(יחזקאל מא, כג)</small> "וּשְׁתַּיִם דְּלָתוֹת לַהֵיכָל וְלַקֹּדֶשׁ".
וְהַפֶּתַח שֵׁשׁ אַמּוֹת פֵּרוּשׁ בְּגֹבַהּ, "וְרֹחַב הַפֶּתַח שֶׁבַע אַמּוֹת" <small>(יחזקאל מא, ג)</small>. "מְזוּזַת רְבֻעָה, וּשְׁתַּיִם דְּלָתוֹת" <small>(יחזקאל מא, כא-כג)</small> סוֹגְרִים זֶה לְעֻמַּת זֶה, אַחַת בִּמְזוּזָה צְפוֹנִית וְאַחַת בִּמְזוּזָה דְּרוֹמִית.

Chapter 59

<b>"וַיָּמָד</b> אֶת אָרְכּוֹ עֶשְׂרִים אַמָּה וְרֹחַב עֶשְׂרִים אַמָּה [וְגוֹ’] וַיֹּאמֶר אֵלַי זֶה קֹדֶשׁ הַקֳּדָשִׁים" <small>(מא ד)</small>. הַסִּפִּים וְהַחַלּוֹנִים הָאֲטֻמוֹת וְהָאַתִּיקִים נֶגֶד הַסַּף שְׂחִיף עֵץ סָבִיב סָבִיב וְהָאָרֶץ עַד הַחַלּוֹנוֹת וְהַחַלֹּנוֹת מְכֻסּוֹת, עַל מֵעַל הַפֶּתַח וְעַד הַבַּיִת הַפְּנִימִי וְגוֹ' סָבִיב סָבִיב כַּכָּתוּב <small>(יחזקאל מא, טז-יט)</small>.

Chapter 60

<b>עִם</b> הֱיוֹת שֶׁלֹּא הִזְכִּיר הַנָּבִיא ע"ה אֶת אֲרוֹן ה' צְבָאוֹת, אֵין צֹרֶךְ רְאָיָה שֶׁיָּשׁוּב בָּאַחֲרוֹן, כִּי כָּל תִּקְוָתֵנוּ וּמִבְטָחֵנוּ שֶׁתָּשוּב הַכָּבוֹד לְקַדְמוּתָהּ, וְגָדוֹל יִהְיֶה כְּבוֹד הַבַּיִת הָאַחֲרוֹן בַּחֲמִשָּׁה דְּבָרִים שֶׁנֶּחְסְרוּ בְּבַיִת שֵׁנִי <small>(יומא כא:)</small>, וְהָאָרוֹן אֶחָד מֵהֶם.
וּמַה שֶּׁלֹּא חָזַר לָנוּ בְּבַיִת שֵׁנִי, לְפִי שֶׁכָּל עַצְמוֹ שֶׁל דָּבָר שֶׁנִּגְנַז הֲלֹא הוּא בִּשְׁבִיל שֶׁרָאָה יֹאשִׁיָּהוּ <sup class="footnote-marker">א</sup><i class="footnote">וברמב”ם כתב שכל סיבת המקום שעשה שלמה הוא שידע שיחרב וז”ל: הלכה א. אבן היתה בקדש הקדשים במערבו שעליה היה הארון מונח, ולפניו צנצנת המן ומטה אהרן. ובעת שבנה שלמה את הבית וידע שסופו ליחרב, בנה בו מקום לגנוז בו הארון למטה במטמוניות עמוקות ועקלקלות. ויאשיהו המלך צוה וגנזו במקום שבנה שלמה, שנאמר: ויאמר ללוים המבינים לכל ישראל הקדושים לה’ תנו את ארון הקדש בבית אשר בנה שלמה בן דויד מלך ישראל, אין לכם משא בכתף עתה עבדו את ה’ אלקיכם וגו’. ונגנז עמו מטה אהרן והצנצנת ושמן המשחה וכל אלו לא חזרו בבית שני, עכ”ל.</i> שֶׁעָתִיד הַבַּיִת לֵחָרֵב <small>(הוריות יב.)</small>, וְאִם כֵּן לָמָּה יַחֲזֹר בְּבַיִת שֵׁנִי שֶׁגַּם הוּא נֶחְרַב בַּעֲווֹנֵינוּ. וְאַף לְדַעַת הָאוֹמֵר שֶׁלֹּא נִגְנַז וּלְבָבֶל יָרַד, שֶׁנֶּאֱמַר <small>(מל"ב כ, יז)</small> "לֹא יִוָּתֵר דָּבָר", אֵלּוּ הַדִּבְּרוֹת, כִּדְאִיתָא בְּיוֹמָא פֶּרֶק הוֹצִיאוּ לוֹ <small>(נג:)</small>. לֹא חָזַר גַּם כֵּן מִזֶּה הַטַּעַם, כֵּיוָן שֶׁעָתִיד לֵחָרֵב הַבַּיִת בַּשְּׁנִיָּה, לֹא רָצָה הַשֵּׁם יִתְבָּרַךְ שֶׁיִּגְלֶה אֲרוֹנוֹ עִם הַדִּבְּרוֹת שֶׁבּוֹ שֵׁנִית.
וּתְמוּנַת הָאָרוֹן, עִם בַּדָּיו לֹא יָסֻרוּ מִמֶּנּוּ, וְכַפֹּרֶת הַזָּהָב עִם הַכְּרוּבִים שֶׁעָלָיו, הֲלֹא הֵם כְּתוּבִים בְּסֵדֶר תְּרוּמָה <small>(שמות כה, י-כב)</small>.

Chapter 61

<b>"וַיָּמָד</b> קִיר הַבַּיִת" הוּא כֹּתֶל מַעֲרָבִי שֶׁל קָדְשֵׁי קָדָשִׁים "שֵׁשׁ אַמּוֹת" <small>(יחזקאל מא, ה)</small>. וּבְבַיִת שֵׁנִי לְפֵרוּשׁ הָרַמְבָּ"ם <small>(פ"ד מ"ג, ובפ"ד מבית הבחירה ה"ד)</small> לֹא הָיָה זֶה הַכֹּתֶל עֹבִי שֵׁשׁ, אֶלָּא הָיָה בּוֹ חָלָל, וְעִם הֶחָלָל שֶׁבּוֹ עָבְיוֹ שֵׁשׁ.
וְהָיִינוּ יְכוֹלִין לְפָרֵשׁ בְּכָאן כְּמוֹ כֵן שֶׁתִּהְיֶה הַכֹּתֶל חֲלוּלָה, וְיִהְיֶה זֶה הֶחָלָל אֶחָד מֵהַשָּׁלֹשׁ וּשְׁלֹשִׁים צְלָעוֹת, אַחֲרֵי שֶׁאֲנַחְנוּ פֵּרַשְׁנוּ <small>(סימן ס"ד-ס"ט)</small> הַשְּׁלֹשִׁים צְלָעוֹת שֶׁמֵּהֶן עַל פִּי פֵּרוּשׁ הָרַמְבָּ"ם. אֶלָּא שֶׁרָצִינוּ לְהַסְכִּים הַמְּתַרְגֵּם עִם הָרַמְבָּ"ם, וּכְמוֹ שֶׁיִּתְבָּאֵר בְּסִימָן ס"ד ס"ה וְכוּ'.

Chapter 62

<b>"וְרֹחַב</b> הַצֵּלָע אַרְבַּע אַמּוֹת" <small>(יחזקאל מא, ה)</small>. וּבְבַיִת שֵׁנִי שֵׁשׁ אַמּוֹת.
וְעַל הַצֵּלָע הַזֶּה עוֹד צֵלָע בָּנוּי עָלָיו, וְעָלָיו עוֹד צֵלָע. וְהֵן הַשָּׁלֹשׁ צְלָעוֹת מֵהַשָּׁלֹשׁ וּשְׁלֹשִׁים צְלָעוֹת שֶׁיִּתְבָּאֲרוּ בְּסִימָן ס"ד וְכוּ'.
וְאָמַר הַכָּתוּב <small>(שם)</small> "סָבִיב סָבִיב לַבַּיִת סָבִיב", וּבְסִימָן ס"ד וכו' נְבָאֵר זֶה בְּאֹרֶךְ לְכָל הַצֹּרֶךְ.

Chapter 63

<b>"מוּסְדוֹת </b>   <sup class="footnote-marker">א</sup><i class="footnote">ז”ל רש”י: מוסדות הצלעות מלו הקנה - יסוד הצלעות היה מלא כקנה. שש אמות אצילה - ת”י ריוח יסוד מחיצת הצלע בתוך הארץ היה רחב שש אמות אבל למעלה מן הארץ היה רחבו חמש אמות כמו שמפורש בענין במקרא של אחריו.</i> הַצְּלָעוֹת מְלוֹ הַקָּנֶה שֵׁשׁ אַמּוֹת אַצִּילָה" <small>(יחזקאל מא, ח)</small>, תַּרְגּוּם יוֹנָתָן: רֶוַח. וּפֵרֵשׁ הָרַדַ"ק, כְּלוֹמַר בָּרֶוַח הָיָה בְּרָחְבָּן שֵׁשׁ אַמּוֹת, וְאַצִּילָה מִלְּשׁוֹן <small>(שמות כג, יא)</small> "וְאֶל אֲצִילֵי בְּנֵי יִשְׂרָאֵל", לְשׁוֹן גְּדֻלָּה. וְכָתַב רַשִׁ"י שֶׁהוּא נֶאֱמַר עַל הַיְּסוֹד שֶׁל מְחִיצַת הַצֵּלָע שֶׁבְּתוֹךְ הָאָרֶץ שֶׁהָיָה רֹחַב שֵׁשׁ אַמּוֹת, אֲבָל לְמַעְלָה מִן הָאָרֶץ הָיָה רָחְבּוֹ חָמֵשׁ אַמּוֹת, כְּמוֹ שֶׁמְּפֹרָשׁ בָּעִנְיָן בַּמִּקְרָא שֶׁלְּאַחֲרָיו.
רֹחַב הַקִּיר אֲשֶׁר לַצֵּלָע אֶל הַחוּץ חָמֵשׁ אַמּוֹת <small>(יחזקאל מא, ט)</small>. וּכְמוֹ שֶׁכָּתַבְנוּ בְּסִי' ס"א שֶׁבְּבַיִת שֵׁנִי הָיְתָה הַכֹּתֶל הַהִיא חֲלוּלָה וּבָהּ תָּא, כְּמוֹ כֵּן זוֹ הַכֹּתֶל הַחִיצוֹנָה גַּם כֵּן בְּבַיִת שֵׁנִי הָיְתָה חֲלוּלָה וּבָהּ תָּא. אֲבָל בַּבַּיִת הַזֶּה שֶׁלֶּעָתִיד לֹא צִיַּרְנוּהוּ כֵּן אַף לְפֵרוּשׁ הָרַמְבָּ"ם, לְפִי שֶׁאֲנַחְנוּ מַסְכִּימִין הָרַמְבָּ"ם עִם הַמְּתַרְגֵּם, כְּמוֹ שֶׁתִּרְאֶה בְּסִימָן ס"ד וְכוּ'.

Chapter 64

<b>סימנים סד–סט</b>
<b>"וְהַצְּלָעוֹת</b> צֵלָע אֶל צֵלָע שָׁלֹשׁ וּשְׁלֹשִׁים פְּעָמִים" <small>(יחזקאל מא, ו)</small>. הַשְּׁלֹשָׁה כְּבָר הוֹדַעֲנוּם לְפָנֶיךָ <small>(בסימן ס"ב)</small>, וְאֶל הַשְּׁלֹשִׁים נָבֹא אֶל בֵּאוּרָם מִדִּכְתִיב <small>(יחזקאל מא, ז)</small> "וְרָחֲבָה וְנָסְבָה וְגוֹ' וּמִן הַתַּחְתּוֹנָה יַעֲלֶה אֶל הָעֶלְיוֹנָה לַתִּיכוֹנָה", שֶׁהַמּוּבָן מִזֶּה הַכָּתוּב, שֶׁהָיוּ אֵלּוּ הַצְּלָעוֹת תַּחְתִּיִּם שְׁנִיִּם וּשְׁלִשִׁים.
וּתְנַן<sup class="footnote-marker">א</sup><i class="footnote">א</i> <sup class="footnote-marker">ב</sup><i class="footnote">להבנת נושא זה, יש להקדים מה שמפורש במשנה (פ”ד מ”ז) שרוחב מבנה ההיכל כולל את חלל ההיכל עצמו, שהיה רק עשרים אמה, ומן הצפון והדורום נוספו כתלים וחדרים (תאים) בעוד עשרים וחמש אמות לכל צד. וז”ל המשנה: מן הצפון לדרום שבעים אמה: כותל המסבה חמש והמסבה שלש, כותל התא חמש והתא שש, כותל ההיכל שש ותוכו עשרים אמה, כותל ההיכל שש והתא שש, וכותל התא חמש ובית הורדת המים שלש אמות והכותל חמש אמות. ע”כ. וקודם לזה באותו פרק (מ”ג) כתוב וז”ל: ושלשים ושמונה תאים היו שם חמשה עשר בצפון, חמשה עשר בדרום ושמונה במערב. שבצפון ושבדרום חמשה על גבי חמשה וחמשה על גביהם, ושבמערב שלשה על גבי שלשה ושנים על גביהם עכ”ל. בצורת תכנית זו של הכתלים והתאים, ישנן שתי דעות כלליות שנחלקו בזה: הרמב”ם וסיעתו, ולעומתם, רש”י וסיעתו. לדעת הרמב”ם וסיעתו הכתלים לא היו מלאים והיה להם חלל בתוך עביין. נמצא שלרוחב המבנה מן הצפון אל הדרום יש חמשה חללים שהם א) כותל ההיכל ב) התא ג) כותל התא ד) בית הורדת המים (בדרום) והמסבה (בצפון) ה) הכותל החיצון. אורך חללים אלו היה כאורך כל המבנה מהמזרח למערב. נמצא שמה שאמרה המשנה ל”ח תאים - אלו חמשה חללים כפול שלש, שכן היו שלש קומות מהצפון לדרום. ובמערב ג”כ היו שלשה תאים (חללים) מן המזרח למערב, וארכם מן הצפון לדרום כרוחב המבנה. ובקומה השלישית היה רק שני תאים (חללים). דעת רש”י וסיעתו היא שדברי המשנה (מ”ג) מתייחסים רק למה שנקרא לקמן במשנה תא. אלא שהתאים הנ”ל היו לכל אורך המבנה מהמזרח למערב - חמשה תאים בני י”א אמה, אורך כל תא כפול שלש קומות. וכן במערב לרוחב המבנה היו שלש על שלוש (מהצפון לדרום) ושנים על גביהן. רבינו כאן האריך לבאר הענין בתחילה עפ”י פירוש הרמב”ם וסיעתו, ובהמשך מבאר עפ”י דעת רש”י. ומדבריו לקמן משמע שאינו מכריע בזה. וכן כתב רבינו ג”כ לאחר זמן בתוי”ט (פ”ד) וציין לדבריו כאן.</i> נָמֵי בְּמַסֶּכֶת מִדּוֹת <small>(פ"ד מ"ג)</small> וְל"ח תָּאִים הָיוּ שָׁם: ט"ו בַּצָּפוֹן, ט"ו בַּדָּרוֹם, ח' בַּמַּעֲרָב. שֶׁבַּצָּפוֹן וְשֶׁבַּדָּרוֹם, ה' עַל גַּבֵּי ה' וַחֲמִשָּׁה עַל גַּבֵּיהֶן, וְשֶׁבַּמַּעֲרָב ג' עַל גַּבֵּי ג' וּשְׁנַיִם עַל גַּבֵּיהֶן. 
וּפֵרֵשׁ הרע"ב וְזֶה לְשׁוֹנוֹ, לְקַמָּן בְּפִרְקִין <small>(מ"ז)</small>: כִּי חָשִׁיב מִצָּפוֹן לַדָּרוֹם ע' אַמָּה, קַתָּנֵי כֹּתֶל הַמְּסִבָּה חָמֵשׁ וְהַמְּסִבָּה שָׁלֹשׁ, כֹּתֶל הַתָּא חָמֵשׁ וְהַתָּא שֵׁשׁ וְכֹתֶל הַהֵיכָל שֵׁשׁ, וּכְנֶגְדָּן קָחָשִׁיב בַּדָּרוֹם. וְלָאו לְמֵימְרָא דְּעֹבִי כֹּתֶל הַמְּסִבָּה וְעֹבִי כֹּתֶל הַתָּא וְכֹתֶל הַהֵיכָל שֶׁלְּצַד צָפוֹן הָיוּ כָּךְ, אֶלָּא עֹבִי כֹּתֶל הַהֵיכָל עִם הֶחָלָל שֶׁבֵּינוֹ וּבֵין הַכֹּתֶל הַשֵּׁנִי הוּא מוֹנֶה, וּבֶחָמֵשׁ שֶׁל כֹּתֶל הַמְּסִבָּה וְג' שֶׁל מְסִבָּה וְה' שֶׁל כֹּתֶל תָּא וְשֵׁשׁ שֶׁל תָּא וְשֵׁשׁ שֶׁל כֹּתֶל הֵיכָל, בְּכָל אֶחָד מֵאֵלּוּ הַה' הָיְתָה לִשְׁכָּה, דְּהַיְנוּ תָּא. הֲרֵי ה' תָּאִים לַצָּפוֹן וּכְנֶגְדָּן בַּדָּרוֹם. וְעַל אֵלּוּ עוֹד ה' הֲרֵי ט"ו לַצָּפוֹן וְכֵן לַדָּרוֹם, וְכֵן בַּמַּעֲרָב קָחָשִׁיב לְקַמָּן בְּפִרְקִין <small>(שם)</small>: כֹּתֶל הַהֵיכָל ו' וְהַתָּא ו' וְכֹתֶל הַתָּא ה', וּבְכָל אֶחָד מֵהֶם הָיְתָה לִשְׁכָּה, שֶׁלֹּא הָיָה כֹּתֶל עָב שֵׁשׁ, אֶלָּא הַכֹּתֶל עִם הַתָּא שֶׁבּוֹ שֵׁשׁ, וְהַתָּא הָאֶחָד שֶׁחוּצָה לוֹ הָיָה שֵׁשׁ. וְכֹתֶל הַתָּא הָאַחֵר שֶׁחוּץ לָהֶם עִם הַתָּא שֶׁבּוֹ, הָיָה ה', הֲרֵי ג' לְשָׁכוֹת. וְג' לְשָׁכוֹת אֲחֵרוֹת בְּנוּיוֹת עַל גַּבֵּי אֵלּוּ הַשְּׁלֹשָׁה, וּשְׁתַּיִם עַל גַּבֵּיהֶן, הֲרֵי ח' תָּאִים לַמַּעֲרָב, עכ"ל.
וְכֵן כָּתַב הָרַמְבָּ"ם <small>(בפירוש המשניות למדות שם)</small>, וְזוֹ לְשׁוֹנוֹ: וְאַל יַטְעֲךָ שֶׁקָּרָא אוֹתָם כֹּתֶל מְסִבָּה, וּמְסִבָּה, וְכֹתֶל תָּא, וְהַתָּא, וְכֹתֶל הֵיכָל, וְאַחַר כָּךְ חָזַר וּקְרָאָם כֻּלָּם תָּאִים. לְפִי שֶׁהַהַרְחָקָה שֶׁיֵּשׁ בֵּין ב' הַכְּתָלִים הוּא הַתָּא, וְכֻלָּם תָּאִים, אֲבָל כֹּתֶל הַמְּסִבָּה וְכֹתֶל הַתָּא וְכֹתֶל הַהֵיכָל לֹא הָיָה כֹּתֶל סָתוּם אֶלָּא שְׁנֵי כְּתָלִים וּבֵינֵיהֶם הַרְחָקָה. וְלִקְצָת הַתָּאִים הָיוּ שֵׁמוֹת כְּגוֹן שֶׁקָּרָא הַשּׁוּרָה הַתַּחְתּוֹנָה מֵהֶם מְסִבָּה וּבֵית הוֹרָדַת הַמַּיִם וְזוּלָתָם, ע"כ.
<b>וְכֵן</b> בְּבַיִת זֶה יִהְיוּ הַה' הַתַּחְתּוֹנִים חָמֵשׁ הַרְחָקוֹת כַּנִּזְכָּר, וְחָמֵשׁ עַל גַּבֵּי אֵלּוּ, וְחָמֵשׁ עַל גַּבֵּיהֶן לַצָּפוֹן וְלַדָּרוֹם. וְאוּלַי יִהְיֶה לָהֶם גַּם כֵּן שֵׁם לְוַי עִם שֶׁלֹּא נִזְכַּר בַּפָּסוּק.
וְלָרַדַ"ק וְהָרי"א <small>(יחזקאל מא, ז)</small> נִזְכֶּרֶת הַמְּסִבָּה בְּפֵרוּשׁ בַּכָּתוּב, שֶׁפֵּרְשׁוּ "וְנָסְבָה" שֶׁהוּא הַמְּסִבָּה, לֹא סֻלַּם הָעֲלִיָּה כְּפֵרוּשׁ רַשִׁ"י וְהַתַּרְגּוּם, שֶׁנְּפָרֵשׁ לְקַמָּן.
וְאַף שֶׁמַּשְׁוִים אֲנַחְנוּ סֵדֶר הַצְּלָעוֹת שֶׁבַּכָּתוּב כְּסֵדֶר הַתָּאִים שֶׁבַּמִּשְׁנָה, עִם כָּל זֶה בְּמִנְיַן, רֹחַב כָּל אֶחָד אֵינָם שָׁוִים לְדַעְתֵּנוּ, כְּמוֹ שֶׁיִּתְבָּאֵר בְּפֵרוּשֵׁנוּ לְפָסוּק פְּאַת רֹחַב דֶּרֶךְ הַיָּם.
וְכֵן בְּעִנְיַן הַתָּאִים שֶׁבְּמַעֲרַב בֵּית הֶעָתִיד, כְּבָר כָּתַבְנוּ בַּסִּימָנִין הַקּוֹדְמִים <small>(סימן ס"ב)</small> שֶׁהָיוּ רַק שְׁלֹשָׁה. וְשֶׁהָיוּ בְּנוּיִם זֶה עַל זֶה בְּאֶמְצַע מַה שֶּׁבֵּין כֹּתֶל הַקֹּדֶשׁ קָדָשִׁים לַכֹּתֶל שֱׁאֶל הַחוּץ, שֶׁאוֹתוֹ הֶחָלָל שֶׁבֵּינָם הוּא צֵלָע הַנִּזְכָּר בַּכָּתוּב.
וְלֹא רָאִינוּ לְסַדְּרָם זֶה אֵצֶל זֶה, וְשֶׁשְּׁנַיִם מֵהֶם בְּתוֹךְ הַכֹּתֶל, וְשֶׁלֹּא הָיְתָה עָבָה כָּל כָּךְ - כְּמוֹ שֶׁפֵּרַשְׁנוּ בְּבַיִת שֵׁנִי, וּכְמוֹ שֶׁפֵּרַשְׁנוּ גַּם כֵּן בְּזֶה הַבַּיִת בַּצָּפוֹן וְדָרוֹם לְפִי שֶׁיּוֹנָתָן תִּרְגֵּם <small>(יחזקאל מא, ו)</small> חֲדָא עֶסְרֵי בַּסִּידְרָא. וּכְשֶׁהָיוּ בְּנוּיִין זֶה עַל זֶה בַּמַּעֲרָב, הִנֵּה כְּשֶׁתַּעֲרִיךְ ה' צְפוֹנִיִּים וְה' דְּרוֹמִיִּים הַתַּחְתּוֹנִים עִם הַתַּחְתּוֹן שֶׁבַּמַּעֲרָב, הֲרֵי י"א בְּסֵדֶר אֶחָד. וְהַעֲרֵךְ תַּעֲרִיךְ הַשְּׁנִיִּים כְּמוֹ כֵן בְּסֵדֶר שֵׁנִי, וְכֵן הַשְּׁלִישִׁים. וְאִלּוּ הָיוּ שְׁלֹשָׁה שֶׁבַּמַּעֲרָב זֶה בְּצַד זֶה לֹא תִּמְצָא חַד עֶסְרֵא בַּסִּדְרָא.
<b>"וּבָאוֹת</b> בַּקִּיר אֲשֶׁר לַבַּיִת לַצְּלָעוֹת סָבִיב סָבִיב לִהְיוֹת אֲחוּזִים וְלֹא יִהְיוּ אֲחוּזִים בְּקִיר הַבָּיִת" <small>(יחזקאל מא, ו)</small>. כְּלוֹמַר, הַקּוֹרוֹת שֶׁל עֲלִיּוֹת הַצְּלָעוֹת שֶׁבֵּין הַתַּחְתּוֹנָה לַתִּיכוֹנָה וּבֵינָהּ לָעֶלְיוֹנָה, אָמַר שֶׁהָיוּ רָאשֵׁיהֶן שֶׁל הַקּוֹרוֹת בָּאוֹת עַל קִיר הַצְּלָעוֹת אֲשֶׁר בַּבַּיִת. כְּלוֹמַר, עַל הַקִּיר הַנִּרְאֶה וְנִכָּר בִּפְנִים. וּרְצוֹנוֹ לוֹמַר שֶׁהָיְתָה הַחוֹמָה כְּנוּסָה בְּמִקְצָת, כְּמוֹ שֶׁנְּבָאֵר בְּסָמוּךְ.
לִהְיוֹת אֲחוּזִים וְלֹא יִהְיוּ אֲחוּזִים בְּקִיר הַבָּיִת <small>(יחזקאל מא, ו)</small>. לִהְיוֹת אֲחוּזִים בִּמְקוֹם הַכְּנִיסָה שֶׁבַּקִּיר, וְלֹא בַּקִּיר, שֶׁיַּעֲשׂוּ בְּקִיר הַבַּיִת חוֹרִים וּנְקָבִים<sup class="footnote-marker">ג</sup><i class="footnote">טעם הדבר שלא עשו נקבים, כתב רש”י (מל”א ו, ו) וז”ל: שקלקול החומה הוא ואינו דרך נוי, ע”כ. והר”י בתוס’ (הנ”ל) כתב הטעם שלא ירקבו הקורות בתוך הנקבים. והרד”ק (שם ז) כתב וז”ל: והבית בהבנותו - זהו הטעם שהקדים לבלתי אחוז בקירות הבית, לפיכך הוא צריך לתת מגרעות בקיר הבית להניח שם ראשי קורות התאים. כי לא יכלו לעשות חורים בקיר להנח’ הקורות כמו שעושין בשאר בנינים של חול, כי כל כלי ברזל לא נשמע שם בבית בהבנותו. ואבני הקיר היו מדה אחת כולם, אם כן לא יתכן להניח שם חורים בבנין הקיר. ולעשות שם החורים אחר בנין הקיר, גם כן לא יתכן, כי לא נשמע כלי ברזל בבנין הבית. ולטעם זה הכניסו פסוק זה בין סיפור התאים וסיפור פתחי התאים, ע”כ. ובמצו”ד שם פירש כהרד”ק, ושינה טעמו ביחזקאל. וכתב הטעם שע”י זה יהיו להם חוזק רב, שבנקבים אינו בחוזק מספיק. עיי”ש. והנה לכל הטעמים הנ”ל צריך הסבר מדוע רק בקיר ההיכל עשו כן ולא בכותל התא. (ואולי יש לומר לטעם אבן שלימה, שדין זה הוא רק בכותל ההיכל. ודוחק). ולשיטת הרמב”ם אין שאלה, שכן לשיטתו היה כן בכל הכתלים, וכמ”ש רבינו לקמן בסמוך.</i>. נְקָבִים, לִהְיוֹת רָאשֵׁי הַקּוֹרוֹת אֲחוּזוֹת בָּהּ, זֶה לֹא נַעֲשָׂה, רַק הָיוּ אֲחוּזִים עַל הַכְּנִיסָה. וְכֵן פֵּרְשׁוּ הָרַדַ"ק <small>(שם)</small> וְהָרִ"י <small>(תוס' יומא נב. ד"ה כותל)</small>. אֶלָּא שֶׁלְּדַעְתָּם, לֹא הָיְתָה זֹאת הַכְּנִיסָה רַק בַּקִּיר שֶׁבְּצַד הַהֵיכָל, לְפִי שֶׁהֵם מְפָרְשִׁים בִּנְיַן הַצְּלָעוֹת כְּפֵרוּשׁ רַשִׁ"י<sup class="footnote-marker">ד</sup><i class="footnote">רבינו הביא לקמן את פרש”י. ולהבנת הענין כאן צריך להבין תוכן שיטתו שהוא גם שיטת הרד”ק ומסקנת ר”י בתוס’ שם. שהרי לשיטתם היה רק חלל אחד לתאים לאורך ההיכל בין כותל ההיכל בפנים וכותל התא מבחוץ, וע”כ פירשו שבכותל התא היו נקבים בתוך הכותל שבהם היו תוחבים קורות תקרת התאים בשלש קומותיהן. אבל בכותל ההיכל מבחוץ שצד זה פונה לתא, לא היו מנקבין רק שהיו בנוי בצורה מדורגת שנתמעט הכותל אמה לכל תקרה ועליו היה מונח התקרה [תבדוק – אולי צריך להכתב: היתה מונחת הקורה?]. ובתוס’ שם הביא בשם ר”י שזה כוונת הכתוב ולא יהיו אחוזים “בקיר הבית”. דהיינו, שדווקא בקיר של הבית (ההיכל) לא היו אחוזים רק מונחין על הכניסה [המדריגה?] שבקיר.</i> שֶׁנָּבִיא לְקַמָּן.
אֲבָל לְפֵרוּשֵׁנוּ<sup class="footnote-marker">ה</sup><i class="footnote">בפשטות נראה לומר שכוונת רבינו לבאר שלפי דעת הרמב”ם שהתאים הם לרוחב הבית מן הדרום לצפון יוצא שכל כותל היה חלול ובתוכו תא של שלש קומות. ואין שום טעם מדוע בצד אחד יעשו נקובים ובצד שני יעשו מגרעות. לכן מפרש לדעת הרמב”ם שכל הקומות של כל התאים היו מגרעות משני צידיו ועליהן מונחות התקרות [כנ”ל – הקורות?].</i> שֶׁהוּא עַל פִּי פֵּרוּשׁ הָרַמְבָּ"ם וְסִיעָתוֹ, הַכְּנִיסָה הַזֹּאת, שֶׁאֶל רָאשֵׁי הַקּוֹרוֹת, הָיְתָה בִּשְׁנֵי הַצְּדָדִים. כְּלוֹמַר, בִּשְׁנֵי הַכְּתָלִים שֶׁאֶל כָּל תָּא וְתָא אֶל שְׁנֵי רָאשֵׁי הַקּוֹרוֹת.
וְרָחֲבָה וְנָסְבָה לְמַעְלָה לְמַעְלָה לַצְּלָעוֹת כִּי מוּסַב הַבַּיִת לְמַעְלָה לְמַעְלָה סָבִיב סָבִיב לַבַּיִת עַל כֵּן רֹחַב לַבַּיִת לְמָעְלָה <small>(יחזקאל מא, ז)</small>. אִם נְפָרֵשׁ וְרָחֲבָה וְנָסְבָה שֶׁהֵם שְׁנֵי דְּבָרִים<sup class="footnote-marker">ו</sup><i class="footnote">לפי רש”י הכתוב מתייחס לשני דברים אחרים: א) שהצלעות, היינו התאים, שהוא חלל בין שתי כתלים ככל שהוא עולה למעלה הוא נעשה רחב יותר. וז”ל: ורחבה - והצלעות היו הולכין ומרחיבין למעלה כמו שפירשתי, האמצעית רחבה מן התחתונה אמה, וכן העליונה מן האמצעית, ע”כ. ב) שהיו שם מדרגות מסובבות (מסיבה) שדרכם היו עולים למעלה מקומה לקומה. וז”ל: ונסבה למעלה למעלה - ומוסבה מסיבה שקורין וי”ץ בלע”ז, של בנין אבנים הוא כמין עמוד ומעלות עולות בו והעולה בהם דומה לו כהולך ומקיף סביבות עמוד אבנים. ובלשון אשכנז קרוי שווינד”ל שטיין, הוא שאמור בבנין שלמה: ובלולים יעלו על התיכונה. אף הוא מתורגם: ובמסיבת, כמו ונסבה למעלה למעלה. וכן מסיבה עולה למעלה עד גג התא העליון כמו שהוא מפרש והולך, שהמסיבה עולה מן התחתון לאמצעי, ומן האמצעי לעליון. ע”כ. ולקמן הביא רבינו פירוש התרגום שכוונת הכתוב ב’ורחבה ונסבה’ לדבר אחד, דהיינו לרוחב המסיבה.</i>, שֶׁהֲרֵי הַוָּי"ו מְחַלֶּקֶת, וּכְדַעַת רַשִׁ"י ז"ל נוּכַל לְפָרֵשׁ וְרָחֲבָה כְּמוֹ שֶׁפֵּרֵשׁ רַשִׁ"י ז"ל <small>(שם)</small>: שֶׁהָיוּ הַצְּלָעוֹת הוֹלְכִין וּמִתְרַחֲבִין לְמַעְלָה קְצָת. לְפִי שֶׁכֵּן דֶּרֶךְ בִּנְיַן הַחוֹמוֹת הַגְּבוֹהוֹת שֶׁכּוֹנְסִין לְמַעְלָה קְצָת מִמֶּנָּה שֶׁלֹּא יִכְבַּד עַל הַתַּחְתּוֹן.
אֲבָל בָּזֶה לֹא נוּכַל לְהַסְכִּים בְּמַה שֶּׁפֵּרֵשׁ רַשִׁ"י, שֶׁהָיְתָה הַכְּנִיסָה בְּכָל מָקוֹם בָּאַמָּה. שֶׁהֲרֵי פֵּרַשְׁנוּ, דְּלָאו כֹּתֶל חָמֵשׁ אוֹ שֵׁשׁ מַמָּשׁ הוּא, אֶלָּא עִם חֲלָלוֹ שֶׁבּוֹ הוּא חָמֵשׁ וְשֵׁשׁ, וְאִם כֵּן אֵיךְ תִּכָּנֵס הַחוֹמָה אַמָּה בַּתִּיכוֹנָה וְאַמָּה בָּעֶלְיוֹנָה. וּמַה שֶּׁרַשִׁ"י פֵּרֵשׁ כֵּן, לְפִי שֶׁהוּא מְפָרֵשׁ דְּכֹתֶל שֵׁשׁ וְחָמֵשׁ מַמָּשׁ קָאָמַר, וּכְמוֹ שֶׁנְּפָרֵשׁ דְּבָרָיו לְקַמָּן.
<b>וּמִיהוּ</b> בַּמִּשְׁנָה <small>(פ"ד מ"ד)</small>: הַתַּחְתּוֹנָה ה' וְרֹבֶד ו' וְכוּ' "כִּי מִגְרָעוֹת נָתַן לַבַּיִת סָבִיב" <small>(מל"א ו, ו)</small>, פֵּרְשׁוֹ הָרַמְבָּ"ם וְהָרע"ב שֶׁהָיוּ הַמִּגְרָעוֹת אַמָּה בְּכָל פַּעַם. אֶלָּא שֶׁפֵּרְשׁוּ דְּחוּץ לְכֹתֶל הַמְּסִבָּה<sup class="footnote-marker">ז</sup><i class="footnote">ז”ל הגמ’ (ב”ב סא.): תאני רב יוסף, שלש שמות יש לו: יציע, צלע, תא. יציע, דכתיב: היציע התחתונה חמש באמה רחבה. צלע, דכתיב: והצלעות צלע אל צלע שלש ושלשים פעמים. תא, דכתיב: והתא קנה אחד אורך וקנה אחד רחב ובין התאים חמש אמות. ואי בעית אימא, מהכא: כותל ההיכל שש, והתא שש, כותל התא חמש, ע”כ. והנה רש”י וסיעתו פירשו כפשוטו ששלש שמות אלו נקראו במקרא. וכן בחז”ל לאותם חללים (תאים) סביבות כותל ההיכל, ולשיטתם פירוש המשנה (מ”ד) שהביא רבינו כאן הוא המשך למשנה הקודמת (מ”ג) שהובא לעיל כלומר שהמשנה מפרשת מידתן של הל”ח תאים הנ”ל. אכן לדעת הרמב”ם וסיעתו היציעים הם ענין אחר ואינו המשך למשנה הקודמת. והכוונה, שמסביב לבנין על כותל החיצון היו גזוזטראות (יציעים = מרפסות), וז”ל הרמב”ם (פ”ד ה”ט): ההיכל היה בניינו רחב מלפניו וצר מאחוריו כמו ארי, ויציעים היו מקיפין לבית כולו מסביב חוץ לכותל המסיבה. ויציע התחתונה חמש, ורובד על גבה שש, ויציע אמצעית שש, ורובד על גבה ז’, והעליונה ז’ שנאמר היציע התחתונה וגו’. וכן היו השלש יציעים מקיפים לבית משלשה רוחותיו וכן סביב לכתלי האולם מלמטה עד למעלה כך היו: אמה אחת חלק ורובד שלש אמות, ואמה חלק ורובד שלש אמות עד למעלה. ונמצאו הרובדין מוקפין לכתלים, רוחב כל רובד שלש אמות עד למעלה, ובין כל רובד ורובד, אמה. ורובד העליון היה רוחבו ארבע אמות. ומה שאמר רב יוסף שג' שמות נקרא שמשמע מזה ששלשתן דבר אחד הוא, כתב במרכבת המשנה (שם) וז"ל: וכיון שכתב רבנו בפי' המשנה שיציע חוץ לכותל המסבה, אלמא שאין היציע מכלל ל"ח תאין. שהרי ט"ו תאין היו חמשה ע"ג חמשה בתוך השבעים אמה, והיציע חוצה להן. אלא ודאי הכי קאמר רב יוסף, שגם היציע היה כדמות תא, ור"ל שבלשון הקודש נקרא תא ג”כ יציע אבל אין היציע התא עצמו כמ”ש.ע”כ.</i> קָאָמַר, שֶׁשָּׁם הָיוּ אֶל הַחוּץ שָׁלֹשׁ גְּזֻזְטְרָאוֹת זוֹ עַל זוֹ, וְהוּא הַנִּקְרָא <small>(מל"א ו ה, י)</small> יָצִיעַ בְּבִנְיַן שְׁלֹמֹה ע"ה. 
וְשֶׁכֹּתֶל הַמְּסִבָּה הוֹלֵךְ וּמֵצֵר אֶל הַחוּץ לְמַעְלָה, שֶׁכְּשֶׁמַּגִּיעַ אֶל הָרֹבֶד שֶׁעַל גַּבֵּי הַתַּחְתּוֹנָה הָיָה נִכְנָס לִפְנִים אַמָּה אַחַת, וְעַל אוֹתָהּ אַמָּה הַבּוֹלֶטֶת הָיוּ נוֹתְנִין קוֹרוֹת הַיָּצִיעַ וְכוּ'. וְכֵן כְּשֶׁמַּגִּיעַ רֹבֶד שֶׁעַל גַּבֵּי הַתִּיכוֹנָה שֶׁהִיא הָרִצְפָּה שֶׁל הַשְּׁלִישִׁית הָיָה הַכֹּתֶל מֵצֵר וְנִכְנָס לְפָנִים אַמָּה אַחַת, כְּדֵי שֶׁיַּנִּיחַ רֹאשׁ הַקּוֹרָה וְכוּ', וְזֶהוּ שֶׁנֶּאֱמַר "כִּי מִגְרָעוֹת" וְכוּ' .
הִנֵּה, שֶׁעַל כָּרְחֵנוּ נֹאמַר שֶׁהֶחָלָל בְּכֹתֶל מְסִבָּה הוּא צַר עַד מְאֹד, וּלְפִיכָךְ הָיָה יָכוֹל לְהַכְנִיס אַמָּה בַּתִּיכוֹנָה וְאַמָּה בָּעֶלְיוֹנָה בַּכֹּתֶל שֶׁל הֶחָלָל שֶׁאֶל הַחוּץ. וְאִם כֵּן אַף אָנוּ הָיִינוּ יְכוֹלִין לְהַסְכִּים לְפֵרוּשׁ רַשִׁ"י שֶׁכֵּן הוּא בְּכָל הַכְּתָלִים כְּמוֹ בְּכֹתֶל מְסִבָּה.
אֶלָּא שֶׁאֵין צֹרֶךְ בָּזֶה, כֵּיוָן דְּכָל עַצְמוֹ שֶׁל רַשִׁ"י ז"ל שֶׁפֵּרֵשׁ כָּךְ, הוּא מִפְּנֵי שֶׁרוֹצֶה לְהַסְכִּים "כִּי מִגְרָעוֹת נָתַן לַבַּיִת" שֶׁבְּבִנְיַן שְׁלֹמֹה עִם "וְרָחֲבָה" שֶׁבְּכָאן. וְאַחֲרֵי שֶׁהָרַמְבָּ"ם מְפָרֵשׁ אוֹתָן הַמִּגְרָעוֹת אֶל כֹּתֶל הַמְּסִבָּה בִּלְבַד, אִם כֵּן אֵינוֹ עִנְיָן לֶ"וְרָחֲבָה" שֶׁבְּכָאן. וְעוֹד, דְּהָא תֵּינַח לִגְרֹעַ ב' אַמּוֹת בְּכֹתֶל אֶחָד שֶׁאֶל הֶחָלָל, לְפִי שֶׁנּוּכַל לְמַעֵט כְּנֶגְדָּהּ בַּכֹּתֶל הַשֵּׁנִי שֶׁאֶל הֶחָלָל, אֲבָל לִגְרֹעַ בִּשְׁנֵי הַכְּתָלִים בְּכָל אֶחָד ב' אַמּוֹת, יִהְיֶה הֶחָלָל לְמַטָּה אִם כֵּן יוֹתֵר צַר.
וְאַף עַל פִּי שֶׁיֵּשׁ לְפָרֵשׁ גַּם כֵּן שֶׁהַמִּגְרָעוֹת אַמָּה, וְאַמָּה הַיְנוּ בְּזֶה הַכֹּתֶל חֲצִי אַמָּה וּבְזֶה הַכֹּתֶל חֲצִי אַמָּה, כְּמוֹ שֶׁפֵּרֵשׁ ר"י בַּתּוֹסְפוֹת פ"ה דְּיוֹמָא <small>(נב. ד"ה כותל)</small>, עִם כָּל זֶה אַחַר שֶׁלְּהָרַמְבָּ"ם אֵין עִנְיָן כִּי מִגְרָעוֹת אֶל הַצְּלָעוֹת כִּי אִם אֶל הַחוּץ, לְכָךְ לֹא נַכְנִיס עַצְמֵנוּ אֶל הַדּוֹחֲקִים הַלָּלוּ, וּנְפָרֵשׁ "וְרָחֲבָה" שֶׁהָיוּ מִתְרַחֲבִין כְּפִי אֹמֶד כְּנִיסַת הַבִּנְיָן לְפִי מַה שֶּׁהוּא.
וּכְמוֹ כֵן אִם נְפָרֵשׁ כְּמוֹ שֶׁנִּרְאֶה דַּעַת הַמְּתַרְגֵּם<sup class="footnote-marker">ח</sup><i class="footnote">דעת רש”י לעיל שמילת ורחבה, מדבר על הצלעות ומילת ונסבה, מדבר על מסיבה. ודעת התרגום שמילות ורחבה ונסבה פירושם ענין אחד והוא “רוחב המסיבה”.</i> דֶּ"וְרָחֲבָה וְנָסְבָה" חֲדָא מִלְּתָא הוּא, וְהַוָּי"ו תִּהְיֶה נִסְפַּחַת כְּמוֹ "תֵּת וְקֹדֶשׁ וְצָבָא מִרְמָס" בְּדָנִיֵּאל <small>(ח, יג)</small>, וּכְמוֹ "נִרְדָּם וְרֶכֶב וָסוּס" בִּתְהִלִּים ע"ו <small>(ז)</small> לְפֵרוּשׁ רַשִׁ"י ז"ל <small>(שם ושם ובויקרא ז, טז)</small>. 
שֶׁהֲרֵי תִּרְגֵּם וּפוּתְיָא מְסִבָּתָא וְסָלְקָא לְעֵילָא, (כְּמוֹ) מַשְׁמָע שֶׁמְּפָרֵשׁ "וְרָחֲבָה" הָיְתָה הַמְּסִבָּתָא, וְעוֹלָה הִיא לְמַעְלָה וְכוּ'. וְזֶהוּ שֶׁתִּרְגֵּם "כִּי מוּסַב הַבַּיִת" וְגוֹ' אֲרֵי מִקָּפָא בֵּיתָא לְסַלְקָא לְעֵילָא כוּ'. שֶׁהוֹסִיף תֵּבַת לְסַלְקָא. לוֹמַר, שֶׁנְּתִינַת טַעַם שֶׁנָּתַן לָנוּ הַמִּקְרָא בְּאָמְרוֹ "כִּי מוּסַב הַבַּיִת", לֹא אַמֶּרְחַב הַצְּלָעוֹת קָאֵי לָתֵת בָּהֶם טַעַם לָמָּה הָיוּ רְחָבִין. וּכְפִי פֵּרוּשׁ רַשִׁ"י ז"ל: וְשֶׁהוּא נִמְשָׁךְ לְמַטָּה אֶל "עַל כֵּן רֹחַב לַבַּיִת לְמָעְלָה", רַק שֶׁהוּא נִמְשָׁךְ לְמַעְלָה לָתֵת טַעַם אֶל מֶרְחַב מְסִבָּתָא. ע"כ וְאָמַר שֶׁהוּא לְפִי שֶׁהַמְּסִבָּה הַנִּקְרָא שְׁוִוינְדְל שְׁטִיג<sup class="footnote-marker">ט</sup><i class="footnote">מדרגות לולייניות (מעוגלות).</i> בִּלְשׁוֹן אַשְׁכְּנַז, כִּדְפֵרֵשׁ רַשִׁ"י, הִיא מִקָּפָא בֵּיתָא לַעֲלוֹת בּוֹ לְעֵילָא לְעֵילָא סְחוֹר סְחוֹר לְגָיו, לְפִיכָךְ הָיְתָה רְחָבָה מֵחֲמַת גָּבְהָהּ.
עִם כָּל זֶה אַף לְזֶה הַפֵּרוּשׁ מַה שֶּׁאָמַר <small>(יחזקאל מא, ז)</small> "עַל כֵּן רֹחַב לַבַּיִת לְמָעְלָה", צְרִיכִין לְפָרֵשׁ דְּקָאֵי אַצְּלָעוֹת שֶׁהָיוּ מִתְרַחֲבִין לְמַעְלָה לְמַעְלָה, הַתִּיכוֹנָה רְחָבָה מֵהַתַּחְתּוֹנָה, וְהָעֶלְיוֹנָה רְחָבָה מִכֻּלָּן, וְיִהְיֶה עַל כֵּן נִמְשָׁךְ לְמַעְלָה <small>(יחזקאל מא, ו)</small> אֶל "לִהְיוֹת אֲחוּזִים". 
וְכֵן פֵּרֵשׁ הָרַדַ"ק: עַל כֵּן, טַעֲמוֹ לְמַעְלָה. עַל כֵּן, שֶׁהָיוּ אוֹחֲזִים בְּקִיר הַבַּיִת הָיָה רֹחַב לַבַּיִת לְמָעְלָה, הָעֶלְיוֹנָה שֶׁבַּצְּלָעוֹת הָיְתָה רְחָבָה מִכֻּלָּן, עכ"ל. אֲבָל אֵין בּוֹ שִׁעוּר אֶל הַהִתְרַחֲבוּת, אֶלָּא כְּפִי אֹמֶד הַבִּנְיָן לְפִי מַה שֶּׁהוּא, כִּדְפֵרַשְׁנוּ.
<b>גֹּבַהּ</b> כָּל צֶלַע לֹא אִתְפָּרֵשׁ<sup class="footnote-marker">י</sup><i class="footnote">כלומר לדעת הרמב”ם (וכפי שמפרש רבינו לקמן בסמוך), שהגובה המפורש במלכים הוא רק על היציעים שהיו מחוץ למבנה כנ”ל. מפרש רבינו שלשיטתו, היה כל צורת המבנה שונה מכפי שלומדים שאר המפרשים, שלשיטתם מבנה ההיכל היה מתנשא לגובה הרבה יותר ממבנה התאים שסבבו להיכל. ולדעת הרמב”ם מבנה בית שני כקוביה: ארכו, גבהו וקומתו שוים כולם מידתם מאה אמה, רק שההיכל עצמו נחלק לשתי קומות, בית ועליה. ומסביב להיכל חמישים אמה מכל צד היו התאים מחולקים לשלש קומות, ומחוץ לכותל החיצוני של אותם שבעים אמה רוחב, היו היציעים שלא היו מגיעים לגובה הבנין. ומסביב להם חומת בית החליפות שלדעת הרמב”ם נמשכים לצפון ודרום כנ”ל בסימן נ.</i>, לְפִי שֶׁמִּתְחַלְּקִים עַד שֶׁכָּל אֶחָד עִם תִּקְרָתוֹ הוּא שְׁלִישׁ מִגֹּבַהּ הַבַּיִת<sup class="footnote-marker">יא</sup><i class="footnote">חידוש זה שחידש רבינו שלדעת הרמב”ם היה גובה התאים כגובה הבית רק שכל תא גבהו כשליש הבית, לא מצאנו לו חבר.</i>, וְהַכָּתוּב לֹא רָצָה לְפָרֵשׁ גֹּבַהּ הַבַּיִת<sup class="footnote-marker">יב</sup><i class="footnote">עיין מ”ש רבינו לעיל סימן נ”א.</i>. וְאִלּוּ הוֹדִיעָנוּ גֹּבַהּ הַצְּלָעוֹת הָיִינוּ יוֹדְעִים גַּם כֵּן מַה שֶּׁרָצָה לְהַסְתִּיר.
וּלְפֵרוּשׁ רַשִׁ"י שֶׁנְּפָרֵשׁ לְקַמָּן הִנֵּה הִנָּם הַצְּלָעוֹת הַלָּלוּ כְּמוֹ הַיְּצִיעִים שֶׁבְּבִנְיַן שְׁלֹמֹה, וְשָׁם כְּתִיב <small>(מל"א ו, י)</small> "וַיִּבֶן אֶת הַיָּצִיעַ [וְגוֹ'] חָמֵשׁ אַמּוֹת קוֹמָתוֹ". וְאַף בְּכָאן <small>(יחזקאל מא, יב)</small> כָּתַב רַשִׁ"י: הַגִּזְרָה - תִּרְגֵּם יוֹנָתָן בְּצוּרְתָא. וְאוֹמֵר אֲנִי שֶׁהַבַּיִת הַגָּבוֹהַּ<sup class="footnote-marker">יג</sup><i class="footnote">וז”ל מצודת ציון: הגזרה - ת”י בצורתא, ועל הבית יאמר שהוא גבוה למעלה מהצלעות ומהמסיבות. כי בצר הוא ענין גבהות וכמ”ש גדולות ובצורות בשמים (דברים א׳:כ״ח) כי בנין גבוה הוא מבצר ומשגב.</i> קוֹרֵא כֵּן וְהַתָּאִים הַנְּמוּכִים אֲשֶׁר סָבִיב אוֹתָם הוּא קוֹרֵא בִּנְיָן, ע"כ<sup class="footnote-marker">יד</sup><i class="footnote">כל זה לשון רש”י. ולקמן בסמוך, מפרש רבינו מה נקרא בנין ובית ומה נקרא גזרה.</i>. הֲרֵי שֶׁסּוֹבֵר שֶׁהַתָּאִים לֹא הָיוּ שָׁוִים בְּגֹבַהּ הַבַּיִת.
<b>"וְהַבִּנְיָן</b> אֲשֶׁר אֶל פְּנֵי הַגִּזְרָה פְּאַת דֶּרֶךְ הַיָּם" <small>(יחזקאל מא, יב)</small>, פֵּרֵשׁ רַשִׁ"י הַגִּזְרָה הוּא הַבַּיִת. וְהִקְשָׁה הָרַדַ"ק וְכֵן הָרִי"א <small>(שם יד)</small>: אִם כֵּן מַה שֶּׁאוֹמֵר אַחַר כָּךְ <small>(יחזקאל מא, יד)</small> "וְרֹחַב פְּנֵי הַבַּיִת וְהַגִּזְרָה לַקָּדִים", הֲרֵי הוּא הַבַּיִת הוּא הַגִּזְרָה.
וְנִרְאֶה בְּעֵינַי דְּלָא קַשְׁיָא, דִּכְמוֹ שֶׁבְּאָמְרוֹ "וְהַבִּנְיָן אֲשֶׁר אֶל פְּנֵי הַגִּזְרָה" רְצוֹנוֹ לוֹמַר הַתָּאִים הַבְּנוּיִים אֶל פְּנֵי הַבַּיִת. כְּמוֹ כֵן, בְּאָמְרוֹ "וְרֹחַב פְּנֵי הַבַּיִת" רְצוֹנוֹ לוֹמַר הָרֹחַב שֶׁל מַה שֶּׁבָּנוּי עַל פְּנֵי הַבַּיִת, אַף עַל פִּי שֶׁלֹּא אָמַר וְהַבִּנְיָן. 
דְּכַיּוֹצֵא בָּזֶה כָּתְבוּ הַתּוֹסְפוֹת פ"ה דְּיוֹמָא <small>(נב. ד"ה כותל)</small> בְּפֵרוּשׁ אֶחָד שֶׁכָּתְבוּ עַל פָּסוּק "כִּי מִגְרָעוֹת נָתַן לַבַּיִת" <small>(מל"א ו, ו)</small>, דְּמָצִינוּ לְמֵימַר כִּי מִגְרָעוֹת נָתַן לַדָּבָר שֶׁהָיָה<sup class="footnote-marker">טו</sup><i class="footnote">דהיינו שהתוספות פירשו שמילת: לבית - בתוספת ל בפת”ח, כוונתו הסמוך והנטפל לבית. כמו כן מפרש רבינו פני הבית - מה שבנוי על פני הבית כלומר לפניו.</i> לַבַּיִת סָבִיב דְּהַיְנוּ לְכָתְלֵי הַתָּאִים, ע"כ. אַף אָנוּ נֹאמַר דִּפְנֵי הַבַּיִת הַיְנוּ מַה שֶּׁהוּא פְּנֵי הַבַּיִת, כְּלוֹמַר לְפָנָיו, מַה שֶּׁבָּנוּי לְפָנָיו, דְּהַיְנוּ הַתָּאִים. וְחָזַר וּפֵרֵט "וְהַגִּזְרָה" שֶׁהוּא הַבַּיִת בְּעַצְמוֹ. וְיִהְיֶה כְּאִלּוּ אָמַר וְרֹחַב פְּנֵי הַבַּיִת וְהַבַּיִת, וּכְלוֹמַר שֶׁמָּדַד רֹחַב הַתָּאִים וְגַם מָדַד רֹחַב הַבַּיִת בְּעַצְמוֹ.
וּמַה שֶּׁלֹּא פֵּרֵט מְדִידַת הַבַּיִת בַּכָּתוּב הָרִאשׁוֹן, לְפִי שֶׁלְּשָׁם הוּא עוֹמֵד בַּמַּעֲרָב, שֶׁהַתָּא עַל פְּנֵי כָּל הַמַּעֲרָב, וּלְפִיכָךְ בְּמָדְדוֹ שָׁם אֶת הַתָּא, הֲרֵי נִמְדָּד הַבַּיִת עִמּוֹ. אֲבָל כָּאן שֶׁהוּא עוֹמֵד בַּמִּזְרָח, וְאֵין שָׁם תָּא לִפְנֵי הַהֵיכָל, הֻצְרַךְ לְפָרֵט הַבַּיִת בְּעַצְמוֹ.
וּמִיֹּפִי הַלָּשׁוֹן לְדַבֵּר בְּמִלּוֹת שׁוֹנוֹת, לְכָךְ אָמַר "פְּנֵי הַבַּיִת וְהַגִּזְרָה", וְלֹא פְּנֵי הַבַּיִת וְהַבַּיִת אוֹ פְּנֵי הַגִּזְרָה וְהַגִּזְרָה<sup class="footnote-marker">טז</sup><i class="footnote">סיכום תירוץ רבינו על קושית הרד”ק ורי”א: מבנה ההיכל עצמו קרוי גם גזרה על שם שבנוי בגובה כעין מבצר, וכמו כן נקרא בשם בית, כי הוא בית ה’ עצמו. והבנין, הוא המבנים הנוספים מסביב לבית. ופני הבית, הוא הבנין שעל פני הבית ולפניו, מיופי הלשון כשאומר פני הבית וכוונתו על התאים מסביבות הבית קורא לבית עצמו גזרה.</i>.
<b>"פְּאַת</b> דֶּרֶךְ הַיָּם רֹחַב שִׁבְעִים אַמָּה" <small>(יחזקאל מא, יב)</small>, כִּי הָא דִּתְנַן <small>(מדות פ"ד מ"ז)</small> מִן הַצָּפוֹן לַדָּרוֹם שִׁבְעִים אַמָּה, כֹּתֶל הַמְּסִבָּה חָמֵשׁ וְהַמְּסִבָּה שָׁלֹשׁ, כֹּתֶל הַתָּא חָמֵשׁ וְהַתָּא שֵׁשׁ, כֹּתֶל הַהֵיכָל שֵׁשׁ וְתוֹכוֹ עֶשְׂרִים אַמָּה, כֹּתֶל הַהֵיכָל שֵׁשׁ, וְהַתָּא שֵׁשׁ וְכֹתֶל הַתָּא חָמֵשׁ, וּבֵית הוֹרָדַת הַמַּיִם שָׁלֹשׁ אַמּוֹת, וְהַכֹּתֶל חָמֵשׁ אַמּוֹת. 
וּכְבָר הִתְבָּאֵר לְמַעְלָה שֶׁהֵם חָמֵשׁ הַרְחָקוֹת, וְהֵם חָמֵשׁ תָּאִים לַצָּפוֹן וְכֵן לַדָּרוֹם. וְכֵן הֵם לֶעָתִיד חֲמִשָּׁה תָּאִים זֶה אֵצֶל זֶה לַצָּפוֹן וְכֵן לַדָּרוֹם, וְהֵיכַל הַקֹּדֶשׁ מְכֻוָּן בָּאֶמְצַע, וְהָרֹחַב שֶׁבֵּין כֻּלָּם שִׁבְעִים אַמָּה.
וְהַיְנוּ בִּכְלָלָן, אֲבָל בִּפְרָטָן אִי אַתָּה מוֹצֵא כֵּן, שֶׁיִּהְיֶה רֹחַב צֵלָע שֶׁבְּבִנְיַן הֶעָתִיד כְּרֹחַב הַתָּא שֶׁבְּבִנְיַן בַּיִת שֵׁנִי, וְכֵן הָאֲחֵרִים. לְפִי שֶׁנֶּאֱמַר <small>(יחזקאל מא, ה)</small> "וְרֹחַב הַצֵּלָע אַרְבַּע אַמּוֹת סָבִיב סָבִיב לַבַּיִת סָבִיב". שֶׁרְצוֹנוֹ לוֹמַר, שֶׁהַצֵּלָע שֶׁאֵצֶל הַמַּעֲרָב דְּבֵיהּ מִשְׁתָּעִי קְרָא הוּא בְּרֹחַב אַרְבַּע אַמּוֹת, וְכִי הוּא נִמְשָׁךְ סָבִיב דְּהַיְנוּ לַצָּפוֹן וְלַדָּרוֹם. הֲרֵי מְבֹאָר שֶׁהַצֵּלָע שֶׁהוּא הַנִּקְרָא תָּא בִּלְשׁוֹן הַמִּשְׁנָה הוּא בְּבֵית הֶעָתִיד רַק אַרְבַּע אַמּוֹת בָּרֹחַב. וְכָךְ הֵם דִּבְרֵי הָרִי"א <small>(שם)</small> וְזוֹ לְשׁוֹנוֹ: וְכָל צֵלָע הָיָה בֶּן ד' אַמּוֹת וְהָיוּ מְחֻבָּרוֹת בִּשְׁלֹשָׁה כָּתְלֵי הַבַּיִת מִחוּץ, מַעֲרָב צָפוֹן וְדָרוֹם, וְזֶה שֶׁאָמַר "סָבִיב לַבַּיִת סָבִיב", עכ"ל. גַּם בַּלָּשׁוֹן הַשֵּׁנִי שֶׁבְּפֵרוּשׁ רַשִׁ"י <small>(יחזקאל מא, ט)</small> כָּךְ הוּא<sup class="footnote-marker">יז</sup><i class="footnote">לקמן מביא רבינו לשון רש”י בפירוש “המונח” לפי לשון ראשון (וכן עיקר, עיי”ש). המונח הוא מרחב פנוי של חמש אמות בין בית החליפות לתחילת התאים במקצוע מזרחית דרומית וכן במזרחית צפונית, ותו לא. ויש לשון אחר ברש”י שם (ועיין לקמן שאינו עיקר) שהמונח הוא חלל פנוי מסביבות כל הבית בין ההיכל לתאים (וכעין שיטת הרמב”ם שכותל ההיכל חלול עיי”ש לקמן). וע”ז כותב רבינו כאן שגם לפי לשון זה היו הצלעות מחוברות סביב סביב לכתלי הבית צפון ממערב ודרום, אע”פ שלשון זה אינו ענין לכאן.</i>, עִם שֶׁאֵינוֹ עִנְיָן לְפֵרוּשֵׁנוּ זֶה.
וְאַחֲרֵי שֶׁאֲנַחְנוּ גּוֹרְעִים מֵהַצֵּלָע שֶׁבַּצָּפוֹן ב' אַמּוֹת, וְכֵן מֵאוֹתוֹ שֶׁבַּדָּרוֹם, שֶׁהֲרֵי בְּבַיִת שֵׁנִי תְּנַן <small>(פ"ד מ"ז)</small> הַתָּא שֵׁשׁ, וְהַיְנוּ דְּהָתָם הָיָה בַּמַּעֲרָב גַּם כֵּן שֵׁשׁ. לְפִיכָךְ צְרִיכִין אֲנַחְנוּ לְהוֹסִיף אֵלּוּ הַב' אַמּוֹת<sup class="footnote-marker">יח</sup><i class="footnote">רש”י (מא, יב) כתב וז”ל: רוחב שבעים אמה - רוחב הבנין מצפון לדרום שבעים אמה. והא לך החשבון: התא הצפוני ארבע, וכותליו עשר, הרי ארבע עשר, וחמש מקום הפנוי בין התא לבית, הרי תשע עשר, רוחב יסוד הכתלים היה נבלע בחלל התא ובמקום הפנוי וכותל ההיכל ששה, הרי כ”ה, וחללו רוחב כ’, הרי מ”ה, וכותל ההיכל דרומי ששה, הרי נ”א, וי”ט של תאי הדרום, סך הכל שבעים, עכ”ל. הרי שרש”י מצא פתרון לשני האמות החסרות בזה שהוסיף שתי אמות במקום הפנוי (בפשטות כוונת רש”י “מקום פנוי” הוא המסיבה בצפון והורדת המים בדרום. וקורא להם מקום פנוי כיון ששמות הנ”ל במשנה לא נזכרו במקרא ועדיין צ”ע). בבית שני המסבה והורדת המים היו שלש אמות כל אחד וכאן הן חמש כל אחד כנ”ל. ודברים אלו מתאימים עם דברי תלמידו של רש”י רבינו שמעיה (פ”ד מ”ז) בשמו וז”ל: כתב הר”ר שמעיה ז”ל (פ”ד מ”ו) מסבה וכתלה שמונה, הורדת המים וכתלה שמונה, זה שעור המשנה. אבל למקרא צריך לעשותן של עשרה מתוך שממעט ברחב התא מכאן [ומכאן], שכן כתיב (מא, ה) ורחב הצלע ארבע אמות, הרי מעט בתאים ארבע אמות מזה ומזה. כנגדן הרחיב מסבה והורדה בד’ אמות, למלאות שבעים רחב בהיכל לאחוריו. כן השיב לי רבינו לי ולחבירי, עכ”ל. אלא שרבינו מביא דברי הר”ר שמעיה לקמן סוף סקי”ד ומיאן בפירושו ומציין למ”ש כאן פירוש אחר, וצ”ע.</i> לִשְׁאָר בִּנְיְנֵי הַצָּפוֹן, וְכֵן ב' אַמּוֹת בִּשְׁאָר בִּנְיְנֵי הַדָּרוֹם לְמַלֹּאת שִׁבְעִים אַמָּה כִּדְבַר ה'. וּלְפִי שֶׁמַּה שֶּׁגָּרַע מֵאוֹתוֹ שֶׁבַּמַּעֲרָב הוֹסִיף רַשִׁ"י ז"ל בִּיסוֹד קִיר שֶׁלּוֹ כְּמוֹ שֶׁנִּכְתֹּב בְּסָמוּךְ. כְּמוֹ כֵן נַשְׁוֶה גַּם כֵּן מִדּוֹתֵינוּ לְהוֹסִיף אַמָּה בִּיסוֹד כֹּתֶל תָּא<sup class="footnote-marker">יט</sup><i class="footnote">דברי רבינו. כאן צריכין ביאור. דבשלמא בכותל המסבה אפשר לומר דהאמה הנוספת ביסודו למטה לחוץ, נחשבת במדת השבעים אמה, שהרי הוא נוסף על שטח רוחב הבית וכתליו. אבל איך אפשר לומר שהאמה הנוספת ביסוד כותל התא אל תחת המסבה ובית הורדת המים משלימה השבעים, הרי היא נבלעת תחת שלש האמות שלה? ומצאתי במצודת דוד (מא, יב בד”ה פאת) וז”ל: והא לך החשבון רוחב הבית כ’ ושני הכתלים י”ב צלע מזה וצלע מזה, כ”א ד’ כתליהם, י”ב במקום היסודות, מסיבה מזה ומסיבה מזה כ”א ג’ להלן מיסוד כותל הצלע, כתליהם י”ב במקום היסודות, הרי ע’ אמה, עכ”ל. נראה שמפרש, שבאמת למעלה היה רוחב המסיבה אמה נוספת אלא שאינה נחשבת במסיבה, אלא השלש שיש בחלל למטה ביסודו. ועדיין צ”ע.</i>, וְאַמָּה בִּיסוֹד כֹּתֶל הַמְּסִבָּה, לַצָּפוֹן וְכֵן לַדָּרוֹם.
אַף עַל פִּי שֶׁמַּשְׁמָעוּת הַכָּתוּב שֶׁקִּיר הַמְּסִבָּה רַק חָמֵשׁ וּכְדִתְנַן בְּמַתְנִיתִין <small>(שם)</small> שֶׁכֵּן כְּתִיב <small>(יחזקאל מא, יב)</small> "וְקִיר הַבִּנְיָן חָמֵשׁ אַמּוֹת רֹחַב סָבִיב סָבִיב", יֹאמַר שֶׁכֹּתֶל הַחִיצוֹן שֶׁל הַבִּנְיָן שֶׁהוּא כֹּתֶל הַמְּסִבָּה, הוּא חָמֵשׁ אַמּוֹת רֹחַב סָבִיב סָבִיב לַצָּפוֹן וְלַדָּרוֹם. לְפִי שֶׁהוּא נִמְשָׁךְ מִקִּיר שֶׁל הַבִּנְיָן שֶׁאֶל הַמַּעֲרָב שֶׁהוּא גַּם כֵּן חָמֵשׁ כַּכָּתוּב <small>(יחזקאל מא, ט)</small> "רֹחַב הַקִּיר אֲשֶׁר לַצֵּלָע אֶל הַחוּץ חָמֵשׁ אַמּוֹת", הַיְנוּ בְּבִנְיָנוֹ לְמַעְלָה עַל הַיְסוֹד. 
אֲבָל יְסוֹדוֹ הוּא שֵׁשׁ, כְּמוֹ שֶׁאוֹתוֹ הַקִּיר שֶׁל מַעֲרָב מְפֹרָשׁ בּוֹ שֶׁיְּסוֹדוֹ שֵׁשׁ אַמּוֹת שֶׁנֶּאֱמַר <small>(יחזקאל מא, ח)</small> "מוּסְדוֹת הַצְּלָעוֹת מְלוֹ הַקָּנֶה שֵׁשׁ אַמּוֹת". וּפֵרֵשׁ רַשִׁ"י שֶׁעַל יְסוֹד מְחִיצַת הַצֵּלָע שֶׁאֶל הַחוּץ נֶאֱמַר, כַּאֲשֶׁר הִתְבָּאֵר בְּסִימָן ס"ג, גַּם יִתְבָּאֵר לְקַמָּן בְּפֵרוּשֵׁנוּ לַפָּסוּק <small>(יחזקאל מא, יב)</small> "וְאָרְכּוֹ תִּשְׁעִים אַמָּה" וְגוֹ' שֶׁהַיְסוֹד שֶׁלּוֹ נֶחְשָׁב לְמִנְיַן אֹרֶךְ הַבַּיִת. 
וּכְמוֹ כֵן נֹאמַר שֶׁזֶּה הַקִּיר שֶׁל צָפוֹן וְדָרוֹם הַנִּמְשָׁךְ מִזֶּה הַקִּיר, הָיָה גַּם כֵּן בִּיסוֹדוֹ שֵׁשׁ, וְשֶׁהַיְסוֹד נֶחְשָׁב מִן הַמִּנְיָן שֶׁל שִׁבְעִים רֹחַב. וְאַף לְשׁוֹן הַמִּקְרָא מוֹכִיחַ כֵּן שֶׁהֲרֵי אָמַר מוּסְדוֹת הַצְּלָעוֹת, וְאִי אַשֶּׁל מַעֲרָב לְחוּד קָאֵי, מוּסָד הַצֵּלָע הֲוָה לֵיהּ לְמֵימַר.
וְנִרְאֶה עוֹד דְּאַף מִשּׁוּם כֹּתֶל מְסִבָּה<sup class="footnote-marker">כ</sup><i class="footnote">הכוונה לכל הכותל החיצון שנקרא בצפונו כותל המסיבה ובדרומו כותל הורדת המים, והוא כותל אחד לשלשת הצדדים ונקרא קיר הבנין.</i> לְחוּד נָמֵי הֲוָה סַגִּי לֵיהּ לִקְרָא לוֹמַר מוּסַד הַצֵּלָע, שֶׁהֲרֵי בַּמְּחִיצָה הַחִיצוֹנָה קָאֵי, וּכְבָר חָשַׁב הַכָּתוּב הַקִּיר הַחִיצוֹן לְמַעֲרָב וְצָפוֹן וְדָרוֹם לְאֶחָד בְּאָמְרוֹ <small>(יחזקאל מא, יב)</small> "וְקִיר הַבִּנְיָן... סָבִיב סָבִיב". אֶלָּא דְּמִשּׁוּם הָכִי אָמַר מוּסְדוֹת הַצְּלָעוֹת לְרַבּוֹת כֹּתֶל הַתָּא שֶׁיְּסוֹדָהּ גַּם כֵּן מְלוֹ הַקָּנֶה, הֲרֵי לָנוּ רְאָיָה מוּכַחַת כִּדְבָרֵינוּ לְהוֹסִיף בִּיסוֹד כֹּתֶל הַמְּסִבָּה וּבִיסוֹד כֹּתֶל תָּא, מַה שֶּׁנִּגְרָע מֵהַתָּא עַצְמוֹ, וְשֶׁהֵם מֵהַמִּנְיָן שֶׁל ע' אַמָּה רֹחַב, כְּמוֹ שֶׁהַיְסוֹד שֶׁאֶל מְחִיצַת הַצֵּלָע שֶׁלַּמַּעֲרָב הוּא מִמִּנְיַן מֵאָה אֹרֶךְ כַּאֲשֶׁר יִתְבָּאֵר בְּסָמוּךְ.
<b>"וְאָרְכּוֹ</b> תִּשְׁעִים אַמָּה, וּמָדַד אֶת הַבַּיִת אֹרֶךְ מֵאָה אַמָּה" <small>(יחזקאל מא, יב-יג)</small>. עָשָׂה הַכָּתוּב שְׁנֵי חֶשְׁבּוֹנוֹת מֵהָאֹרֶךְ.
הָאֶחָד ק' אַמָּה, הוּא שֶׁשָּׁנִינוּ בְּמִדּוֹת <small>(פ"ד מ"ז)</small> מִן הַמִּזְרָח לַמַּעֲרָב מֵאָה אַמָּה, כֹּתֶל אוּלָם ה' וְרָחְבּוֹ י"א, כֹּתֶל הַהֵיכָל שֵׁשׁ וְאָרְכּוֹ אַרְבָּעִים, וְאַמָּה טְרַקְסִין, וְעֶשְׂרִים אַמָּה בֵּית קָדְשֵׁי קָּדָשִׁים, וְכֹתֶל שֵׁשׁ, וְהַתָּא שֵׁשׁ וְכֹתֶל הַתָּא חָמֵשׁ. וְאַף לְמַעְלָה בָּעִנְיָן כָּךְ מְפֹרֶשֶׁת מִדַּת כֻּלָּם, חוּץ מֵאַמָּה טְרַקְסִין שֶׁכָּתוּב בּוֹ בְּעִנְיָן זֶה. וּבֵאַרְנוּהוּ בְּסִימַן נ"ח שֶׁהֵן שְׁתַּיִם אַמּוֹת בְּבַיִת זֶה, וּכְנֶגְדָּן הוּא מְמַעֵט אֶת רֹחַב הַתָּא אַמָּה: שֶׁהַתָּא שֶׁבַּמִּשְׁנָה רָחְבּוֹ שֵׁשׁ וְכָתְלוֹ חָמֵשׁ, וְכָאן רָחְבּוֹ אַרְבַּע וְכָתְלוֹ שֵׁשׁ שֶׁנֶּאֱמַר <small>(יחזקאל מא, ח)</small> "וּמוּסְדוֹת הַצְּלָעוֹת מְלוֹ הַקָּנֶה" כְּמוֹ שֶׁכָּתוּב בְּסִימַן ס"ג, וְהַיְסוֹד שֶׁלּוֹ נֶחְשָׁב מֵהַמִּנְיָן. אֵלּוּ הֵן דִּבְרֵי רַשִׁ"י ז"ל.
וְהַחֶשְׁבּוֹן הַשֵּׁנִי תִּשְׁעִים אַמָּה, וְהוּא נִמְדָּד רַק עַד בֵּית הַחֲלִפוֹת, שֶׁהוּא י' אַמּוֹת עוֹד לְהַמִּזְרָח, שֶׁבֵּין שְׁנֵיהֶם ק' אַמָּה וּכְמוֹ שֶׁמְּבֹאָר בְּבִנְיַן בֵּית הַחֲלִפוֹת בְּסִימַן נ'.
וּלְפִי שֶׁאֵלּוּ צ' אֹרֶךְ הֵם בְּרֹחַב ע', וְהָעֲשָֹרָה שֶׁל בֵּית הַחֲלִפוֹת הַנּוֹתָרִים הֵם בְּרֹחַב ק', לְפִיכָךְ חִלְּקָם הַכָּתוּב. וְזֶהוּ גַּם כֵּן מַה שֶּׁשָּׁנִינוּ (מדות ד' ז') הֵיכָל צַר מִלְּאַחֲרָיו וְרָחָב מִלְּפָנָיו, וְדִבַּרְנוּ בָּזֶה דֵּי הַצֹּרֶךְ בְּסִמָּן נ'.
<b>בְּאֹרֶךְ</b> הַתִּשְׁעִים אַמָּה, הֶחָמֵשׁ אַמּוֹת שֶׁבְּסוֹפָן הַסְּמוּכִין לְבֵית הַחֲלִפוֹת פְּנוּיִין, וְרֶוַח בֵּין הַתָּאִים וּבֵין בֵּית הַחֲלִפוֹת לִהְיוֹת הַתָּאִים פְּתוּחִים לְשָׁם. וְזֶהוּ שֶׁאָמַר <small>(יחזקאל מא, ט)</small> "וַאֲשֶׁר מֻנָּח בֵּית צְלָעוֹת אֲשֶׁר לַבָּיִת" וְתִרְגֵּם יוֹנָתָן: וַאֲתַר שָׁבִיק. כְּלוֹמַר, מָקוֹם פָּנוּי מִבְּלִי בִּנְיָן נֶגֶד אֲוִיר רֹחַב הַצְּלָעוֹת בְּקֶרֶן זָוִיּוֹת, כְּדִכְתִיב <small>(יחזקאל מא, יא)</small> "וְרֹחַב מְקוֹם הַמֻּנָּח חָמֵשׁ אַמּוֹת סָבִיב סָבִיב". וּפֵרֵשׁ רַשִׁ"י <small>(יחזקאל מא, ט)</small>: סָבִיב סָבִיב שֶׁכָּתוּב בַּמָּקוֹם הַמֻּנָּח אֵינוֹ בְּד' פִּנּוֹת כְּמַשְׁמָעוֹ, אֶלָּא כְּלוֹמַר מִכָּאן וּמִכָּאן דָּרוֹם וְצָפוֹן, זָוִית דְּרוֹמִית מִזְרָחִית וְזָוִית צְפוֹנִית מִזְרָחִית.
וְכֵן כָּתַב עוֹד <small>(רש"י שם)</small> בְּפָסוּק וַאֲשֶׁר מֻנָּח, וְזוֹ לְשׁוֹנוֹ: וּמָקוֹם פָּנוּי הָיָה מֻנָּח בְּמִקְצֹעוֹת הַצָּפוֹן וְהַדָּרוֹם שֶׁאֵצֶל הַמִּזְרָח, שֶׁאֵין הַתָּאִים מַקִּיפִין אֶת כָּל הַבַּיִת. וּלְאוֹתוֹ מָקוֹם פָּנוּי הָיוּ פִּתְחֵי הַתָּאִים שֶׁבְּמִקְצוֹעוֹת מִזְרָחִיִּים, כְּמוֹ שֶׁאָמוּר בָּעִנְיָן <small>(יחזקאל מא, יא)</small> "וּפֶתַח הַצֵּלָע לַמֻּנָּח פֶּתַח אֶחָד דֶּרֶךְ הַצָּפוֹן וּפֶתַח אֶחָד לַדָּרוֹם". כִּי לֹא הָיוּ לָהֶם פְּתָחִים לַתָּאִים לֹא לְצַד הֶחָצֵר וְלֹא לְצַד הַהֵיכָל, אֶלָּא לְאוֹתָן שֶׁבְּמִקְצוֹעַ מִזְרָחִית צְפוֹנִית וּבְמִזְרָחִית דְּרוֹמִית הָיָה הַפֶּתַח בַּכֹּתֶל. רָחְבּוֹ פָּתוּחַ לְאוֹתוֹ מָקוֹם הַמֻּנָּח, וּבְאוֹתוֹ פֶּתַח נִכְנָסִין לוֹ, וּמִמֶּנּוּ לַתָּא הַשֵּׁנִי, וּמִן הַשֵּׁנִי אֶל הַשְּׁלִישִׁי וְכֵן סָבִיב. שֶׁכֵּן שָׁנִינוּ בְּמַסֶּכֶת מִדּוֹת <small>(פ"ד מ"ג)</small> שְׁלֹשָׁה פְּתָחִים לְכָל אֶחָד וְאֶחָד, אֶחָד לַתָּא מִן הַיָּמִין וְאֶחָד לַתָּא מִן הַשְּׂמֹאל וְאֶחָד לַתָּא שֶׁעַל גַּבָּיו. וְאַף יוֹנָתָן תִּרְגֵּם כֵּן "וַאֲשֶׁר מֻנָּח" - וַאֲתַר שָׁבִיק, עַד כָּאן לְשׁוֹן רַשִׁ"י ז"ל.
וְכֵן דִּבְרֵי הר"ר שְׁמַעְיָה תַּלְמִידוֹ ז"ל, שֶׁבְּפֶרֶק ד' דְּמִדּוֹת <small>(מ"ב)</small> כָּתַב: וְאַף בְּבִנְיַן יְחֶזְקֵאל ה' אַמּוֹת מֻנָּח לִפְנֵי הַתָּא הָאַחֲרוֹן, מְכֻוָּן חֲלָלוֹ כְּנֶגֶד עֹבִי כָּתְלוֹ שֶׁל הֵיכָל לְפִי הַחֶשְׁבּוֹן כוּ'. וּבְסָמוּךְ נַעְתִּיק דְּבָרָיו<sup class="footnote-marker">כא</sup><i class="footnote">עיין מה שביאר רבינו ענין זה לקמן באריכות.</i> בְּאֹרֶך בְּעֵזֶר ה' יִתְבָּרַךְ.
<b>וּמַה</b> שֶּׁכָּתַב רַשִׁ"י ז"ל <small>(יחזקאל מא, ט)</small> שֶׁלֹּא הָיוּ פְּתוּחִין לַהֵיכָל, לָאו לְמֵימְרָא שֶׁאֵין שׁוּם אֶחָד מֵהֶם פָּתוּחַ לַהֵיכָל. אֶלָּא, שֶׁלֹּא הָיָה הַפֶּתַח שֶׁהָיָה לַתָּא אֶל הַהֵיכָל מְשַׁמֵּשׁ כְּנִיסָה וִיצִיאָה, וּכְמוֹ שֶׁנֶּאֱמַר הַטַּעַם לְקַמָּן <small>(ד"ה יהיה)</small>. וּלְפִיכָךְ הָיָה צֹרֶךְ לַפֶּתַח אֶל הַמֻּנָּח לְשַׁמֵּשׁ בְּאוֹתוֹ פֶּתַח הַכְּנִיסָה וְהַיְּצִיאָה.
וּמַה שֶּׁמַּכְרִיחֵנִי לְפָרֵשׁ כָּךְ, הוּא הָא דִּתְנַן <small>(פ"ד מ"ג)</small> וּבְקֶרֶן מִזְרָחִית צְפוֹנִית הָיוּ חֲמִשָּׁה פְּתָחִים, אֶחָד לְהַתָּא מִן הַיָּמִין, וְאֶחָד לַתָּא שֶׁעַל גַּבָּיו, וְאֶחָד לַמְּסִבָּה, וְאֶחָד לַפִּשְׁפָּשׁ, וְאֶחָד לַהֵיכָל. וְכָתַב הָרַמְבָּ"ם בְּהִלְכוֹת בֵּית הַבְּחִירָה <small>(פ"ד הי"א)</small> וּבְקֶרֶן מִזְרָחִית צְפוֹנִית בַּתָּא שֶׁבַּדְּיוֹטָא הָאֶמְצָעִית הָיוּ חֲמִשָּׁה פְּתָחִים, אֶחָד לַתָּא מִן הַיָּמִין, וְאֶחָד לַתָּא שֶׁעַל גַּבָּיו, וְאֶחָד לַמְּסִבָּה, וְאֶחָד לַתָּא שֶׁיֵּשׁ בּוֹ הַפִּשְׁפָּשׁ, וְאֶחָד לַהֵיכָל, עכ"ל.
דְּבָרָיו מְבֹאָרִין עִם מַה שֶּׁכָּתַב בְּפֵרוּשׁ הַמִּשְׁנָה <small>(שם)</small>, וְזֶה לְשׁוֹנוֹ: וְהַתָּא הַזֶּה הָיָה בְּשׁוּרָה אֶמְצָעִית מֵהַתָּאִים וְהוּא שֶׁעַל גַּבֵּי הַמְּסִבָּה, עַד כָּאן. וְאִם כֵּן יֵשׁ לוֹ ה' פְּתָחִים: הָאֶחָד לַתָּא מִן הַיָּמִין, שֶׁהוּא כֹּתֶל הַמְּסִבָּה, שֶׁיֵּשׁ בּוֹ חָלָל הַנִּקְרָא תָּא. וְאֶחָד אֶל הַתָּא שֶׁעַל גַּבָּיו, שֶׁהֲרֵי זֶה הוּא בַּדְּיוֹטָא הָאֶמְצָעִית, וְיֵשׁ עוֹד דְּיוֹטָא שְׁלִישִׁית עָלֶיהָ. וְאֶחָד לַמְּסִבָּה שֶׁתַּחְתָּהּ, שֶׁמִּשָּׁם עוֹלִין אֵלָיו. וְאֶחָד לַתָּא שֶׁיֵּשׁ בּוֹ הַפִּשְׁפָּשׁ. וְזֶה לְשׁוֹנוֹ בְּפֵרוּשׁ הַמִּשְׁנָה <small>(שם)</small>: רְצוֹנוֹ לוֹמַר, לַתָּא שֶׁיֵּשׁ בּוֹ הַפִּשְׁפָּשׁ הַצְּפוֹנִי שֶׁבּוֹ נִכְנָסִין לַהֵיכָל, וְזֶהוּ הַפֶּתַח שֶׁהָיָה בִּצְפוֹנוֹ שֶׁל תָּא שֶׁהָיָה לוֹ חֲמִשָּׁה פְּתָחִים, עכ"ל. 
הֻקְשָׁה לוֹ, כִּי הַפִּשְׁפָּשׁ הוּא סָמוּךְ לַהֵיכָל וְהַיְנוּ בְּכֹתֶל הֵיכָל, וְהֵיאַךְ יִהְיֶה מַה שֶּׁעַל הַמְּסִבָּה פָּתוּחַ לַפִּשְׁפָּשׁ, וַהֲרֵי בֵּינוֹ לַפִּשְׁפָּשׁ עוֹד שְׁתֵּי הַרְחָקוֹת, כֹּתֶל תָּא וְהַתָּא. וּלְפִיכָךְ פֵּרֵשׁ שֶׁמַּה שֶּׁאָמַר וְאֶחָד לַפִּשְׁפָּשׁ לָאו לַפִּשְׁפָּשׁ מַמָּשׁ קָאָמַר, אֶלָּא לַתָּא שֶׁיֵּשׁ בּוֹ הַפִּשְׁפָּשׁ, כְּלוֹמַר שֶׁאֶצְלוֹ הַפִּשְׁפָּשׁ, וְהַיְנוּ לְהַתָּא הַמְּיֻחָד בְּשֵׁם תָּא. וְנִרְאֶה לִי שֶׁמַּה שֶּׁכָּתוּב בִּצְפוֹנוֹ שֶׁל תָּא, שֶׁצָּרִיךְ לוֹמַר בִּדְרוֹמוֹ.<sup class="footnote-marker">כב</sup><i class="footnote">עיין בתרגומו של הרב קפאח למשנה זו.</i> 
וְהַפֶּתַח הַחֲמִישִׁי אֶל הַהֵיכָל, הַיְנוּ שֶׁמִּן הַפִּשְׁפָּשׁ אֶל הַהֵיכָל. אֶלָּא שֶׁלְּפִי שֶׁאֵלּוּ הַפְּתָחִים - רוֹצֶה לוֹמַר שֶׁמִּמֶּנּוּ אֶל הַתָּא שֶׁיֵּשׁ בּוֹ הַפִּשְׁפָּשׁ וּמֵהַפִּשְׁפָּשׁ אֶל הַהֵיכָל, הֵם פְּתוּחִים זֶה מוּל זֶה - לְפִיכָךְ יִתְיַחֲסוּ גַּם כֵּן אֶל זֶה הַתָּא שֶׁעַל גַּבֵּי הַמְּסִבָּה, אַף עַל פִּי שֶׁבֶּאֱמֶת אֵין בְּעַצְמוֹ פֶּתַח אֶל הַפִּשְׁפָּשׁ, כָּל שֶׁכֵּן אֶל הַהֵיכָל, כִּי אִם עַל יְדֵי הַהַרְחָקוֹת שֶׁבֵּינֵיהֶם. כֵּן נִרְאֶה לְפָרֵשׁ דְּבָרָיו ז"ל, וְאִם לֹא אֵפוֹא, מִי יִתֵּן וְאֵדָעֵהוּ עַל פִּי דַּרְכּוֹ ז"ל.
אָמְנָם בַּמִּשְׁנָה עַצְמָהּ <small>(פ"ד מ"ג)</small> נִרְאֶה בְּעֵינַי לְפָרֵשׁ פֵּרוּשׁ אַחֵר. וְהוּא שֶׁבַּשּׁוּרָה הַתַּחְתּוֹנָה, בַּתָּא הַמְּיֻחָד בְּשֵׁם תָּא, הוּא אוֹמֵר שֶׁהָיָה לוֹ חֲמִשָּׁה פְּתָחִים. וְאָמַר בְּקֶרֶן מִזְרָחִית צְפוֹנִית, לְאַפּוֹקֵי שֶׁבַּדְרוֹמִית, שֶׁשָּׁם הַשַּׁעַר סָגוּר יִהְיֶה לֹא יִפָּתֵחַ לָא קָא מִדְכָּר פִּתְחֵי הַפִּשְׁפָּשׁ וְהַהֵיכָל שֶׁלְּשָׁם. וְזֶה הַטַּעַם הוּא נָכוֹן גַּם לְפֵרוּשׁ הָרַמְבָּ"ם ז"ל. וְאָמַר <small>(שָׁם)</small> אֶחָד לַתָּא מִן הַיָּמִין, הוּא הַתָּא שֶׁבְּכֹתֶל תָּא זֶה. וְאֶחָד לַתָּא שֶׁעַל גַּבָּיו. וְאֶחָד לַמְּסִבָּה, דֶּרֶךְ כָּתְלוֹ. וְאֶחָד לַתָּא שֶׁיֵּשׁ בּוֹ הַפִּשְׁפָּשׁ, הוּא הַתָּא שֶׁבְּכֹתֶל הֵיכָל. וְאֶחָד לַהֵיכָל עַצְמוֹ, דֶּרֶךְ הַפִּשְׁפָּשׁ הַזֶּה.
וּלְפִי שֶׁשְּׁתֵּי הַתָּאִים, רָצָה לוֹמַר שֶׁבְּכֹתֶל תָּא וְשֶׁבְּכֹתֶל הֵיכָל, הִנֵּה הִנָּם עִם הֱיוֹתָם חֲלוּלִים חֲלוּלִים וְשִׁמּוּשׁ תָּאִים יִשְׁתַּמְּשׁוּ, עִם כָּל זֹאת בְּשֵׁם כֹּתֶל יִכּוֹנוּ וְיִקָּרְאוּ. וְלֲכּוֹתֶל נַעֲשׂוּ וְלֹא בִּפְנֵי עַצְמָם, אֶלָּא שֶׁעַל יְדֵי שֶׁהֻצְרַךְ לַכֹּתֶל עָשׂוּ הַכֹּתֶל חֲלוּלָה אַגַּב. לְפִיכָךְ כְּשֶׁיֵּשׁ פֶּתַח פָּתוּחַ מֵהַתָּא הַמְּיֻחָד בְּשֵׁם תָּא עַד הַהֵיכָל אוֹ עַד הַמְּסִבָּה דֶּרֶךְ אֵלּוּ שְׁתֵּי הַכְּתָלִים, מִן הָרָאוּי לְיַחֵס אוֹתָן הַפְּתָחִים אֶל הַתָּא הַמְּיֻחָד בְּשֵׁם תָּא. אַחֲרֵי, שֶׁאַף עַל פִּי שֶׁהַכְּתָלִים הֵם חֲלוּלִים וְנִקְרָאִים בְּשֵׁם תָּאִים, עִם כָּל זֶה הֵם נִקְרָאִים כֹּתֶל תָּא וְכֹתֶל הֵיכַל כִּדְפָרִישִׁית.
וּלְכָךְ לֹא זָכַר הַתַּנָּא שֶׁהָיָה לוֹ לְזֶה הַתָּא פֶּתַח אֶל הֶחָלָל שֶׁבְּכֹתֶל מְסִבָּה, לְפִי שֶׁהַמְּסִבָּה הוּא חֶדֶר מְיֻחָד. וַאֲפִלּוּ יִהְיֶה שֶׁהַפֶּתַח שֶׁבַּמְּסִבָּה אֶל חֲלַל כָּתְלָהּ יִהְיֶה פָּתוּחַ מוּל אוֹתוֹ הַפֶּתַח שֶׁמִּן הַתָּא אֵלֶיהָ, עִם כָּל זֶה לֹא נְיַחֵס זֶה הַפֶּתַח אֶל הַתָּא, וְשֶׁנֹּאמַר שֶׁהָיָה לוֹ פֶּתַח שִׁשִּׁי, וְהַיְנוּ אֶל כֹּתֶל הַמְּסִבָּה, שֶׁזֶּה אֵינוֹ. שֶׁזֶּה הַפֶּתַח מִן הַמְּסִבָּה הִיא וְאֵלֶיהָ תְּיֻחַס, אַחֲרֵי שֶׁהַמְּסִבָּה הִיא חֶדֶר מְיֻחָד בִּפְנֵי עַצְמָהּ. אֲבָל זָכַר הַפֶּתַח שֶׁמִּמֶּנָּה אֶל הַמְּסִבָּה שֶׁבְּצִדָּהּ וְאֶל הַהֵיכָל, אַף עַל פִּי שֶׁיֵּשׁ חֲלַל הַכֹּתֶל שֶׁל תָּא וְשֶׁל כֹּתֶל הַהֵיכָל בֵּינֵיהֶם, לְפִי שֶׁשְּׁתֵּי הַחֲלָלִים שֶׁבְּאֵלּוּ הַכְּתָלִים לֹא נִקְרָאוּ בְּשֵׁם בִּפְנֵי עַצְמָם, וּלְפִיכָךְ יֻחֲסוּ אֵלּוּ הַשְּׁנֵי פְּתָחִים אֶל הַתָּא הַמְּיֻחָד בְּשֵׁם תָּא. וְכֵן נָמֵי קָחַשֵּׁיב הַתַּנָּא הַפְּתָחִים שֶׁיֵּשׁ לוֹ אֶל שְׁתֵּי הַחֲלָלִים שֶׁל הַכְּתָלִים הַנִּזְכָּרִים, אַחֲרֵי שֶׁלְּפִי הָאֱמֶת כָּךְ הוּא שֶׁיֵּשׁ שָׁם חָלָל, וּמֻשְׁאָל אֵלָיו שֵׁם תָּא. וְהֵם פְּתוּחִים מַמָּשׁ אֶל הַתָּא הַזֶּה הַמְּיֻחָד שֶׁשֵּׁם תָּא, כָּךְ נִרְאֶה לְפָרֵשׁ הַמִּשְׁנָה.
וּלְפֵרוּשׁ הָרַמְבָּ"ם צָרִיךְ תַּלְמוּד מַה טַעַם נְיַחֵס הַפְּתָחִים אֶל הַתָּא הַהוּא לְפֵרוּשׁוֹ, שֶׁאֵין הַטַּעַם הַנִּזְכָּר בְּפֵרוּשֵׁנוּ עוֹלֶה לְפֵרוּשׁוֹ. וְעוֹד לָמָּה לָא קָחָשִׁיב נַמִּי הַפֶּתַח שֶׁמִּמֶּנּוּ אֶל כֹּתֶל תָּא, רוֹצֶה לוֹמַר אֶל הֶחָלָל שֶׁבּוֹ, כְּמוֹ שֶׁחָשַׁב הַפֶּתַח שֶׁמִּמֶּנּוּ אֶל הֶחָלָל שֶׁבְּכֹתֶל מְסִבָּה, שֶׁהֲרֵי זֶהוּ הָאֶחָד לַתָּא שֶׁאֶל הַיָּמִין. וְאִם נֹאמַר דְּתָא שֶׁעַל הַיָּמִין הַיְנוּ הַתָּא שֶׁבְּכֹתֶל תָּא, וְנִקְרָא יָמִין לְפִי שֶׁהוּא בִּדְרוֹם הַתָּא הַהוּא, אִם כֵּן קַשְׁיָא אִיפְּכָא לָמָּה לֹא קָחַשֵּׁיב נַמִּי אוֹתוֹ פֶּתַח שֶׁמִּמֶּנּוּ אֶל כֹּתֶל מְסִבָּה? וְאֶפְשָׁר לִדְחֹק וּלְתָרֵץ דְּדַוְקָא הַךְ פֶּתַח שֶׁל כֹּתֶל תָּא קָחַשֵּׁיב, לְפִי שֶׁרוֹצֶה לַחְשֹׁב הַפְּתָחִים שֶׁמִּמֶּנּוּ עַד הַהֵיכָל. וְכָל זֶה אֵינֶנּוּ שֹׁוֶה לִי.
יִהְיֶה אֵיךְ שֶׁיִּהְיֶה, הַדָּבָר מְבֹאָר שֶׁהָיוּ יְכוֹלִין לַהֲלֹךְ דֶּרֶךְ הֵיכָל אֶל הַתָּאִים, אַחֲרֵי שֶׁהֵם פְּתוּחִים אֶל הַהֵיכָל. הוּא הַדָּבָר שֶׁמַּכְרִיחֵנִי לְפָרֵשׁ שֶׁמַּה שֶּׁכָּתַב רַשִׁ"י ז"ל שֶׁלֹּא הָיוּ פְּתוּחִין לַהֵיכָל, הַיְנוּ בַּפֶּתַח הַמְשַׁמֵּשׁ כְּנִיסָה וִיצִיאָה, לְפִי שֶׁהוּא גְּנַאי גָּדוֹל אִם לֹא יִהְיוּ הוֹלְכִים אֶל הַתָּאִים כִּי אִם דֶּרֶךְ הֵיכַל מֶלֶךְ בָּרוּךְ הוּא, וּכְקַפַּנְדַּרְיָא דָּמֵי. וְעוֹד, דְּהַנִּכְנָס לַהֵיכָל שֶׁלֹּא בִּשְׁעַת עֲבוֹדָה הוּא לוֹקֶה כִּדְאִיתָא בְּפֶרֶק הַקּוֹמֵץ רַבָּה <small>(מנחות כז:)</small>. וְאַף לְהִשְׁתַּחֲוָיָה שֶׁלֹּא בִּגְמַר הָעֲבוֹדָה מְחַיֵּב הַסְּמַ"ג <small>(לא תעשה ש"ג)</small>.
וְאַף עַל פִּי שֶׁפֵּרוּשׁ הָרַמְבָּ"ם בְּפֵרוּשׁ מִשְׁנָה זוֹ, גַּם פֵּרוּשֵׁנוּ זֶה, אֵינָם עִנְיָן כְּלָל לְפֵרוּשׁ רַשִׁ"י בְּמִשְׁנָה זוֹ כְּמוֹ שֶׁיָּבֹא לְקַמָּן. עִם כָּל זֶה אַף רַשִׁ"י ז"ל סְבִירָא לֵיהּ דִּפְתוּחִין לַהֵיכָל, כִּדְתָנָא תוּנָא <small>(פ"ד מ"ג)</small> וְאֶחָד לַהֵיכָל.
וּבֶאֱמֶת לֹא הָיָה לָנוּ לְהַאֲרִיךְ בְּפֵרוּשׁ הַמִּשְׁנָה כְּלָל, דְּמִפְּשָׁטָא דְּמַתְנִיתִין שָׁמְעִינַן דִּפְתוּחִין לַהֵיכָל, וְאִם כֵּן כְּבָר הָיִינוּ מוֹצְאִים מַה שֶּׁבִּקַּשְׁנוּ, אֶלָּא שֶׁיָּצָאנוּ לָדוּן בַּדָּבָר הֶחָדָשׁ.
וְאִם הָיָה הַמֻּנָּח הַזֶּה כְּמוֹ כֵן בְּבַיִת שֵׁנִי, לֹא נִזְכָּר בַּמִּשְׁנָה. גַּם הַמְּפָרְשִׁים לֹא כָּתְבוּ מִמֶּנּוּ כְּלוּם, רַק הָר"ש ז"ל <small>(פ"ד מ"ג)</small> נִרְאֶה כְּמִסְתַּפֵּק בּוֹ.
<b>"וְרֹחַב</b> פְּנֵי הַבַּיִת וְהַגִּזְרָה לַקָּדִים מֵאָה אַמָּה" <small>(יחזקאל מא, יד)</small>. כְּבָר פֵּרַשְׁתִּי שֶׁפְּנֵי הַבַּיִת הֵם הַתָּאִים הַבְּנוּיִם לִפְנֵי הַבַּיִת, וְהַגִּזְרָה הוּא הַבַּיִת עַצְמוֹ, שֶׁבֵּין הַכֹּל, הָרֹחַב לַקָּדִים הוּא מֵאָה אַמָּה. וְאַף עַל פִּי שֶׁלַּמַּעֲרָב הוּא רַק שִׁבְעִים, הָיָה לַמִּזְרָח מֵאָה, לְפִי שֶׁהָאוּלָם עוֹדֵף עָלָיו ט"ו אַמָּה מִכָּאן וְט"ו אַמָּה מִכָּאן, דְּהַיְנוּ שְׁלֹשִׁים נוֹסָף עַל הַשִּׁבְעִים, שֶׁהוּא [סַךְ הַכֹּל] מֵאָה, וְכִדְפֵרַשְׁנוּ בַּאֲרֻכָּה בְּסִימָן נ', תִּרְאֶנּוּ מִשָּׁם, דְּאַפּוּכֵי מַטַּרְתָּא לָמָּה לִי.
<b>נִמְצֵאתָ</b> לָמֵד מִתּוֹךְ דְּבָרֵינוּ אֵלֶּה, שֶׁהַשְּׁלֹשִׁים צְלָעוֹת הֵם ט"ו לַצָּפוֹן, בְּנוּיִין בַּסֵּדֶר הַזֶּה: שֶׁכֹּתֶל הַהֵיכָל שֵׁשׁ, וְהוּא חָלוּל, וּבוֹ תָּא. וְחוֹצֶה לוֹ הַתָּא, רֹחַב אַרְבַּע אַמּוֹת. וְכֹתֶל הַתָּא, יְסוֹדוֹ שֵׁשׁ וּלְמַעְלָה חָמֵשׁ, עִם הֶחָלָל שֶׁבּוֹ, הוּא תָּא שְׁלִישִׁי. וְאֶצְלוֹ חוּצָה לוֹ עוֹד תָּא, רֹחַב שָׁלֹשׁ, וְהוּא נִקְרָא בִּלְשׁוֹן הַמִּשְׁנָה <small>(פ"ד מ"ג ומ"ז)</small> בְּשֵׁם לְוַי שֶׁלּוֹ מְסִבָּה. וְכָתְלָהּ, יְסוֹדוֹ שֵׁשׁ וּלְמַעְלָה חָמֵשׁ, עִם הֶחָלָל שֶׁבּוֹ, הוּא תָּא הֲחַמִישִׁי. וְעַל גַּבָּן עוֹד חֲמִשָּׁה וַחֲמִשָּׁה עַל גַּבֵּיהֶן, הֲרֵי ט"ו לַצָּפוֹן מַחֲזִיקִים עִם יְסוֹדָם כ"ה אַמּוֹת. וּכְנֶגְדָּן לַדָּרוֹם כַּסֵּדֶר הַזֶּה, זוּלַת שֵׁם לְוַי הַמְּסִבָּה, נִשְׁתַּנָּה וְנִקְרָא בַּדָּרוֹם בֵּית הוֹרָדַת הַמַּיִם בְּמַתְנִיתִין <small>(שם)</small>, הֲרֵי גַּם כֵּן לַדָּרוֹם כ"ה אַמּוֹת. וְהֵיכַל הַקֹּדֶשׁ מְכֻוָּן בָּאֶמְצַע, רָחְבּוֹ עֶשְׂרִים, הֲרֵי שִׁבְעִים אַמָּה, זוּלַת עֶשֶׂר אַמּוֹת הַמִּזְרָחִיִּים, עוֹדְפִים ט"ו אַמָּה מִכָּאן וְט"ו אַמָּה מִכָּאן, וְהוּא נִקְרָא בֵּית הַחֲלִפוֹת.
וְנִמְצָא שֶׁעֶשֶׂר אַמּוֹת הַמִּזְרָחִיִּים, הֵם בִּלְבַד מֵאָה רֹחַב. אֲבָל תִּשְׁעִים אַמָּה מֵאֹרֶךְ הַבַּיִת, אֵינָם כִּי אִם רֹחַב שִׁבְעִים.
וְאֵלּוּ הַתִּשְׁעִים אַמָּה אֹרֶךְ, קְצָת מֵהֶם פָּנוּי וּמְרֻוָּח מִלְּבַד בִּנְיָן, וְהוּא נִקְרָא מֻנָּח בַּכָּתוּב <small>(יחזקאל מא, יא)</small>. וְהֵם הַחֲמִשָּׁה אַמּוֹת הַסְּמוּכִין לְבֵית הַחֲלִפוֹת. שֶׁשָּׁם כָּלוּ הָאַרְבַּע תָּאִים הַחִיצוֹנִיִּים שֶׁלַּצָּפוֹן, שֶהֵם - כֹּתֶל הַמְּסִבָּה וְהַמְּסִבָּה, וְכֹתֶל הַתָּא וְהַתָּא, וְכֵן לַדָּרוֹם - כֹּתֶל בֵּית הוֹרָדַת הַמַּיִם וּבֵית הוֹרָדַת הַמַּיִם, וְכֹתֶל הַתָּא וְהַתָּא.
וְאוֹתוֹ מָקוֹם פָּנוּי הַנִּקְרָא מֻנָּח, שָׁם הַתָּא הָאֶחָד פָּתוּחַ, וּמִמֶּנּוּ נִכְנָסִין לַאֲחֵרִים שֶׁאֶצְלוֹ וְשֶׁעַל גַּבּוֹ, שֶׁכֵּן כְּתִיב <small>(יחזקאל מא, יא)</small> "וּפֶתַח הַצֵּלָע לַמֻּנָּח פֶּתַח אֶחָד דֶּרֶךְ הַצָּפוֹן וּפֶתַח אֶחָד לַדָּרוֹם".
כָּל אֵלֶּה הַדְּבָרִים נֶאֱמָרִים בְּכָל לָשׁוֹן שֶׁל זְכוּת וְיִפּוּי כֹּחוֹ שֶׁל הָרַב הַגָּדוֹל הָרַמְבָּ"ם ז"ל <small>(פ"ד מבית הבחירה ה"ה)</small>, והרע"ב <small>(פ"ד מ"ז)</small> הַדּוֹרֵךְ עַל בָּמֳתֵי פֵּרוּשׁוֹ. וְנוֹטֶה מִפֵּרוּשׁ הר"ש תַּלְמִיד רַשִׁ"י ז"ל, אַף כִּי רָאָה אֶת דְּבָרָיו עוֹמְדִים לְפָנָיו כַּנִּרְאֶה מִתּוֹךְ פֵּרוּשׁוֹ בִּמְקוֹמוֹת הַרְבֵּה מִמַּסֶּכֶת הַזֹּאת וְזוּלַת. וְגַם דִּבְרֵי הָרַאֲבָ"ד <small>(פ"ד מבית הבחירה ה"ט וי"א)</small> בְּסֵדֶר הַתָּאִים נִרְאִין כֵּן.
<b>אֲבָל</b> דִּבְרֵי רַשִׁ"י בְּפֵרוּשׁ הַמִּקְרָא אֵינָם כֵּן, לְפִי שֶׁבַּמִּשְׁנָה גַּם כֵּן מְפָרֵשׁ פֵּרוּשׁ אַחֵר, וְזֶה לְשׁוֹן רַשִׁ"י בַּפָּסוּק "וְהַצְּלָעוֹת" <small>(יחזקאל מא, ו)</small>: וְאוֹמֵר אֲנִי שֶׁהַתָּאִים שֶׁבַּצָּפוֹן וְשֶׁבַּדָּרוֹם כָּךְ סִדְרָן, שֶׁכָּל אֶחָד וְאֶחָד אָרְכּוֹ י"ב אַמָּה, הֲרֵי ס' אַמָּה לְחָמֵשׁ תָּאִים. וְה' כְּתָלִים שֶׁל ה', ה' אַמָּה הֲרֵי פ"ה. וְרֹחַב ה' אַמּוֹת שֶׁל הַמֻּנָּח, פִּרְנַסְתָּ צ' אַמָּה שֶׁל אֹרֶךְ הַכֹּתֶל [לַצָּפוֹן] וְכֵן לַדָּרוֹם. וְשֶׁבַּמַּעֲרָב, א' עַל גַּבֵּי א' וּשְׁלִישִׁי עַל גַּבֵּיהֶן, וְאָרְכָּן כ' אַמָּה כְּנֶגֶד רֹחַב בֵּית קֹדֶשׁ הַקֳּדָשִׁים, הֲרֵי י"א בְּכָל סֵדֶר, וְכֵן תִּרְגֵּם יוֹנָתָן חַד עֶסְרֵי בַּסִּדְרָא, עכ"ל. 
מְפֹרָשׁ רָאִינוּ כִּי הוּא ז"ל מְסַדֵּר הַתָּאִים הַחֲמִשָּׁה לְאֹרֶךְ הַבַּיִת, זֶה אֲחוֹרֵי זֶה. אֲבָל יֵשׁ בִּדְבָרָיו מִמַּה שֶׁיִּקְשֶׁה מְאֹד, וְהוּא שֶׁחוֹשֵׁב ה' כְּתָלִים לְה' תָּאִים, וּכְבָר מְבֹאָר שֶׁלְּה' חֲלָלִים צָרִיךְ שִׁשָּׁה כְּתָלִים. וְלוֹמַר שֶׁלַּחִיצוֹן לֹא הָיָה כֹּתֶל כִּי כֻּלּוֹ פָּתוּחַ הוּא דֹּחַק לְלֹא צֹרֶךְ. דְּלָמָּה לָנוּ לְמַעֵט כֹּתֶל אֶחָד כְּדֵי לְהַרְבּוֹת בְּאֹרֶך כָּל תָּא? וּמַה גַּם שֶׁדַּרְכֵי הַבִּנְיָנִים לְהַחֲזִיק מָקוֹם הַיּוֹתֵר חִיצוֹנִי.
וְלוֹמַר שֶׁהַמְּאֻחָר שֶׁבְּכֻלָּם, רוֹצֶה לוֹמַר אוֹתוֹ שֶׁבִּדְרוֹם מַעֲרָב וּבִצְפוֹן מַעֲרָב, הוּא סָתוּם בְּכֹתֶל הֶחָצֵר, גַּם הוּא דֹּחַק לְלֹא צֹרֶךְ כָּאָמוּר. וְעוֹד שֶׁבְּבַיִת שֵׁנִי אֲחוֹרֵי בֵּית הַכַּפֹּרֶת י"א אַמָּה <small>(פ"ה מ"א)</small>, וּבְכָאן (י') הָיָה סָתוּם. וְעוֹד שֶׁהַתָּא שֶׁבַּמַּעֲרָב יֵשׁ לוֹ קִיר חִיצוֹן לוֹ, שֶׁהֲרֵי הַקִּיר הַהוּא מְמַלֵּא אֹרֶךְ הַמֵּאָה לַבַּיִת, וְאִם כֹּתֶל הֶחָצֵר דָּבֵק לוֹ יִהְיֶה לַתָּא הַמַּעֲרָבִי שְׁנֵי כְּתָלִים דְּבוּקִים זֶה אֵצֶל זֶה, וְהוּא דָּבָר אֵין הַדַּעַת סוֹבַלְתּוֹ.
אֲבָל דִּבְרֵי הר"ר שְׁמַעְיָה תַּלְמִידוֹ אֵינָם כֵּן, וּלְדִידֵיהּ לָא קַשְׁיָא, וְזוֹ לְשׁוֹנוֹ <small>(פ"ד מ"ג)</small>: רֹחַב הַתָּא מְפֹרָשׁ לְפָנֵינוּ הַתָּא שֵׁשׁ וְכוּ' אֲבָל לְאָרְכּוֹ לֹא נִתָּן בּוֹ שִׁעוּר לֹא בַּמִּשְׁנָה וְלֹא בַּמִּקְרָא. וּלְפִי חֶשְׁבּוֹן הַנָּבִיא צָרִיךְ רַבֵּינוּ מְנוּחָתוֹ כָּבוֹד לִתֵּן ט"ז אַמָּה בֵּין אֹרֶךְ הַתָּא וְכָּתְלוֹ, וְאֵין בַּמִּקְרָא אֶלָּא שְׁלֹשָׁה וּשְׁלֹשִׁים תָּאִים, אֶחָד תֵּן לַמַּעֲרָב עַל פְּנֵי כָּל הַבַּיִת, וַחֲמִשָּׁה לַדָּרוֹם וַחֲמִשָּׁה לַצָּפוֹן. וְיוֹנָתָן כָּךְ תִּרְגֵּם - חַד עֶסְרֵי בַּסִּדְרָא, וְי"א, וְי"א חָלָל בָּזֶה עַל גַּב זֶה, כֵּן הִגִּיהַּ רַבִּי, עכ"ל.
וּמֵעַתָּה תַּחֲשֹׁב חָמֵשׁ לְכֹתֶל תָּא, וְרַק י"א לְאֹרֶךְ הַתָּאִים, וַחֲשֹׁב ה' פְּעָמִים י"ו הוּא שְׁמוֹנִים אַמָּה. יִשָּׁאֵר לְךָ חָמֵשׁ שֶׁל הַמֻּנָּח וְחָמֵשׁ לְכֹתֶל שִׁשִּׁי לְפַרְנֵס כָּךְ הַתִּשְׁעִים אַמָּה עַד בֵּית הַחֲלִפוֹת. וְלֹא זְכָרָהּ הָרַב ז"ל בְּפֵרוּשׁ כְּמוֹ שֶׁלֹּא זָכַר הַמֻּנָּח, לְפִי שֶׁלֹּא רָצָה לְפָרֵשׁ לָנוּ כִּי אִם אֹרֶךְ כָּל תָּא, וְאַגַּב מָנָה כָּתְלוֹ. וְכָלַל תָּא וְכָתְלוֹ בְּיַחַד, כִּי לֹא פֹּרַשׁ הַכֹּתֶל שֶׁבֵּין תָּא לְתָא. שֶׁמַּה שֶׁמְּפֹרָשׁ כֹּתֶל תָּא בַּמִּשְׁנָה, וְקִיר הַצֵּלָע בַּמִּקְרָא, הוּא שֶׁאֶל הַחוּץ<sup class="footnote-marker">כג</sup><i class="footnote">היינו הכותל שחוצץ בין שורת התאים ולחוץ (המסיבה) לאורך כל הבנין.</i>, אִם כֵּן לֹא זָכַר הַכֹּתֶל הַשִּׁשִּׁי, לְפִי שֶׁהוּא נִמְשָׁךְ מִקִּיר הַצֵּלָע הַחִיצוֹנָה שֶׁאֶל הַמַּעֲרָב, וּבִכְלָלוֹ יֵחָשֵׁב.
וּלְדִבְרֵיהֶם ז"ל<sup class="footnote-marker">כד</sup><i class="footnote">דברי רש”י וסיעתו דלא כדעת הרמב”ם וסיעתו לעיל.</i> כֹּתֶל הַהֵיכָל שֵׁשׁ מַמָּשׁ, וְכֵן כֹּתֶל הַתָּא חָמֵשׁ מַמָּשׁ וְאֵין בָּהֶם חָלָל. וּלְפִיכָךְ פֵּרֵשׁ רַשִׁ"י ז"ל<sup class="footnote-marker">כה</sup><i class="footnote">וז”ל: ובאות בקיר אשר לבית לצלעות - קורות עליות היציעים היו ראשיהם שלצד מחיצת התאים החיצונה באות ונוקבות בקיר בצדו הפנימי. וזהו אשר לבית לצלעות בצדו אשר לתוך התאים. וזהו להיות אחוזים בקיר הבית קבועים בחזקה, פופרי”ש בלע”ז. ולא יהיו אחוזים בקיר הבית - ראשיהם של צד קיר ההיכל היו באות ונוקבות על כניסות. שהיה קיר ההיכל בולט לתוך התאים כמו שאמור בבנין שלמה (מלכים א ו, ו): כי מגרעות נתן לבית סביב חוצה. היציע התחתונה חמש באמה רוחב, חללה ועלייתה שש. שהיה כותל ההיכל כנוס מלמעלה אמה לפיכך חלל התיכונה ו’ אמה רחבה. והשלישית שבע באמה רחבה, והיא היתה עלייה של תיכונה, שהיה כותל ההיכל כנוס לתוכה אמה מלמעלה. ואף אלו היו כמותן. וזהו שאמר: ולא יהיו אחוזים בקיר הבית. לא היו נוקבים בקיר ההיכל כשאר ראשי הקורות נמוכים הקבועים בכותל גבוה שנוקבים הכותל ותוקעים ראשי הקורות בנקבים.</i> <small>(יחזקאל מא, ו-ז)</small> "וּבָאוֹת בַּקִּיר אֲשֶׁר לַבַּיִת לַצְּלָעוֹת סָבִיב סָבִיב לִהְיוֹת אֲחוּזִים וְלֹא יִהְיוּ אֲחוּזִים בְּקִיר הַבָּיִת", שֶׁקוֹרוֹת עֲלִיּוֹת הַיְצִיעִים, הָיוּ רָאשֵׁיהֶם שֶׁל צַד מְחִיצַת הַתָּאִים הַחִיצוֹנָה, בָּאוֹת וְנוֹקְבוֹת בַּקִּיר בְּצִדּוֹ הַפְּנִימִי. וְזֶהוּ "אֲשֶׁר לַבַּיִת לַצְּלָעוֹת" בְּצִדּוֹ אֲשֶׁר לְתוֹךְ הַתָּאִים, וְזֶהוּ "לִהְיוֹת אֲחוּזִים" קְבוּעִים בְּחָזְקָה, "וְלֹא יִהְיוּ אֲחוּזִים בְּקִיר הַבָּיִת". 
רָאשֵׁיהֶם שֶׁלְּ צַד קִיר הַהֵיכָל הָיוּ בָּאוֹת וְנוֹקְבוֹת<sup class="footnote-marker">כו</sup><i class="footnote">לא היו נוקבות “בתוך” הקיר, רק מונחות על הכניסות שבקיר.</i> עַל כְּנִיסוֹת, שֶׁהָיָה קִיר הַהֵיכָל בּוֹלֵט לְתוֹךְ הַתָּאִים, כְּמוֹ שֶׁאוֹמֵר בְּבִנְיַן שְׁלֹמֹה <small>(מל"א ו, ו)</small> "כִּי מִגְרָעוֹת נָתַן לַבַּיִת סָבִיב חוּצָה". הַיָּצִיעַ הַתַּחְתּוֹנָה חָמֵשׁ בָּאַמָּה רֹחַב חֲלָלָהּ, וַעֲלִיָּתָהּ שֵׁשׁ. שֶׁהָיָה כֹּתֶל הַהֵיכָל כָּנוּס מִלְּמַעְלָה אַמָּה, לְפִיכָךְ חֲלַל הַתִּיכוֹנָה שֵׁשׁ בָּאַמָּה רָחְבָּהּ, וְהַשְּׁלִישִׁית שֶׁבַע בָּאַמָּה רָחְבָּהּ וְכוּ', וְאַף אֵלּוּ הָיוּ כְּמוֹתָן.
וְזֶהוּ שֶׁאָמַר "וְלֹא יִהְיוּ אֲחוּזִים בְּקִיר הַבָּיִת". לֹא הָיוּ נוֹקְבִין בְּקִיר הַהֵיכָל כִּשְׁאָר רָאשֵׁי קוֹרוֹת נְמוּכִים הַקְּבוּעִים בְּכֹתֶל גָּבוֹהַּ, שֶׁנּוֹקְבִין הַכֹּתֶל וְתוֹקְעִים רָאשֵׁי הַקּוֹרוֹת בִּנְקָבִים.
<b>"וְרָחֲבָה ",</b> וְהַצְּלָעוֹת הָיוּ הוֹלְכִין וּמַרְחִיבִין לְמַעְלָה [וְכוּ'], הָאֶמְצָעִית רְחָבָה מִן הַתַּחְתּוֹנָה אַמָּה, וְכֵן הָעֶלְיוֹנָה מִן הָאֶמְצָעִיּוֹת אַמָּה, עכ"ל. 
לְפִי שֶׁכֹּתֶל הֵיכָל לִדְבָרָיו שֵׁשׁ מַמָּשׁ, לְפִיכָךְ נוּכַל לְגָרֵעַ שְׁתֵּי אַמּוֹת כַּמְּפֹרָשׁ, מַה שֶּׁלֹּא רָצִינוּ לְפָרֵשׁ כָּךְ לְפֵרוּשׁ הָרַמְבָּ"ם שֶׁלְּמַעְלָה. לְפִי שֶׁהוּא קְצָת דֹּחַק לְפִי פֵּרוּשׁוֹ שֶׁמְּפָרֵשׁ שֶׁהַכֹּתֶל חָלוּל, וְשָׁם פֵּרַשְׁנוּ הַכָּתוּב בְּאֹפֶן אַחֵר.
<b>וּבְמִדַּת</b> רֹחַב הַבַּיִת שִׁבְעִים אַמָּה <small>(יחזקאל מא, יב)</small>, כָּתַב הר"ר שְׁמַעְיָה ז"ל <small>(פ"ד מ"ו)</small> מְסִבָּה וְכָתְלָהּ שְׁמוֹנֶה, [בֵּית] הוֹרָדַת (מִשָּׁם) הַמַּיִם וְכָתְלָהּ שְׁמוֹנֶה, זֶה שִׁעוּר הַמִּשְׁנָה. אֲבָל לַמִּקְרָא צָרִיךְ לַעֲשׂוֹתָן שֶׁל עֲשָׂרִים<sup class="footnote-marker">כז</sup><i class="footnote">כן הוא בדפוס ראשון וכן הוא בדפוסים הישנים בפרוש רבינו שמעיה, והכוונה עשרים בין שני הצדדים יחד עשרה לצפון ועשרה לדרום. ובדפוסים החדשים תקנו וכתבו “עשרה”.</i> מִתּוֹךְ שֶׁמְּמַעֵט בְּרֹחַב הַתָּא, שֶׁכֵּן כְּתִיב <small>(יחזקאל מא, ה)</small> וְרֹחַב הַצֵּלָע אַרְבַּע אַמּוֹת. הֲרֵי מִעֵט בַּתָּאִים אַרְבַּע אַמּוֹת מִזֶּה וּמִזֶּה, כְּנֶגְדָּן הִרְחִיב מְסִבָּה וְהוֹרָדָה בְּד' אַמּוֹת, לְמַלֹּאות שִׁבְעִים רֹחַב בַּהֵיכָל לַאֲחוֹרָיו. כֵּן הֵשִׁיב לִי רַבֵּינוּ וְלַחֲבֵרִי, עכ"ל.
וְאָמְנָם אֲנַחְנוּ הוֹכַחְנוּ לְמַעְלָה<sup class="footnote-marker">כח</sup><i class="footnote">ועיין מה שכתבנו שם בהערה.</i> מִן הַמִּקְרָא שֶׁכֹּתֶל תָּא בִּיסוֹדוֹ שֵׁשׁ, וְכֹתֶל מְסִבָּה בִּיסוֹדוֹ שֵׁשׁ, לְמַלֹּאות הָע' אַמָּה. וְהוּא נָכוֹן גַּם כֵּן לְפֵרוּשׁ רַשִׁ"י ז"ל, וּלְפִיכָךְ הֵבִיא רַשִׁ"י ז"ל <small>(יחזקאל מא, יב)</small> הַמִּשְׁנָה <small>(פ"ד מ"ז)</small> כְּצוּרָתָהּ, לִלְמֹד הֵימֶנָּה הַשִּׁעוּר לְמַעֵט וּלְרַבּוֹת כְּפִי הַצֹּרֶךְ. וּכְמוֹ שֶׁפֵּרֵשׁ הרר"ש תַּלְמִידוֹ ז"ל <small>(שם מ"ו)</small>, אִי נַמִּי כְּפִי מַה שֶּׁפֵּרַשְׁנוּ אֲנַחְנוּ מִתּוֹךְ הַמִּקְרָא. וְאַף שֶׁהַמְּסִבָּה לֹא נִזְכְּרָה כְּלָל בַּכָּתוּב<sup class="footnote-marker">כט</sup><i class="footnote">הכוונה למסיבה הנזכרת במשנה שהיא סביבות הבית כולו, שהרי לפרש”י מילת ונסבה קאי על הלולים שהיו מקומה תחתונה של התאים אל הקומות העליונות וכמ”ש (שם), וז”ל: ונסבה למעלה למעלה - ומוסבה מסיבה שקורין וי”ץ בלע”ז של בנין אבנים הוא. כמין עמוד ומעלות עולות בו והעולה בהם דומה לו כהולך ומקיף סביבות עמוד אבנים ובלשון אשכנז קרוי שווינד”ל שטיין. הוא שאמור בבנין שלמה: ובלולים יעלו אל התיכונה, אף הוא מתורגם: ובמסיבת, כמו ונסבה למעלה למעלה וכן מסיבה עולה למעלה עד גג התא העליון כמו שהוא מפרש והולך. שהמסיבה עולה מן התחתון לאמצעי ומן האמצעי לעליון, עכ”ל, ועיין בהערה הבאה.</i>, לְפֵרוּשָׁם שֶׁאֵין הַמְּסִבָּה מִכְּלַל הַשְּׁלֹשִׁים צְלָעוֹת, מִכָּל מָקוֹם הֲרֵי הַכָּתוּב <small>(שם)</small> אוֹמֵר "פְּאַת דֶּרֶךְ הַיָּם רֹחַב שִׁבְעִים", וְעָלֶיךָ לְמַלֹּאות הַשִּׁבְעִים בְּמַה שֶּׁתּוּכַל, וּמֵהַנִּרְאֶה לְמַלְּאוֹתָם כְּדִתְנִינַן.
וְזָכוֹר תִּזְכֹּר כְּמוֹ כֵן שֶׁלָרַדַ"ק<sup class="footnote-marker">ל</sup><i class="footnote">וז”ל: ומה שאמר ונסבה, רוצה לומר, כי במסיבה היו עולים למעלה לצלעות כמ”ש במלכים: ובלולים יעלו אל התיכונה ומן התיכונה אל השלישית. ובלול או הלול הוא בנין כמין עמוד חלול עשוי כמו מעלות סביב סביב והעולה בו עולה דרך היקף. וכן שנינו במסכת מדות: ומסיבה היתה מקרן מזרחית צפונית לקרן צפונית מערבית שבה היו עולים לגגות התאים. היה עולה במסיבה ופניו למערב והלך על פני כל הצפון עד שהוא מגיע למערב. הגיע למערב והפך פניו לדרום הלך כל פני המערב עד שהוא מגיע לדרום והפך פניו למזרח. היה מהלך בדרום עד שהוא מגיע לפתחה של עליה פתוח כלפי דרום. כי מוסב הבית למעלה הלול או בלול קורא אותו מוסב והיה עולה למעלה למעלה עד העליונה, עכ”ל. ולכאורה נראה מדבריו שישנם שני דברים הנקראים מסיבה, א) לולים שבו יעלו מתא תחתון לעליון, ב) המסבה שמסביבות הבית. ואולי זה כוונת רבינו שאין סתירה בין דברי רש”י לרד”ק. וזה מ”ש שנוכל לסתום הדברים בחדא כרש”י ובחדא כהרד”ק, ועיין בהערה הקודמת.</i> וְהָרִי"א פֵּרוּשׁ וְנָסְבָה <small>(יחזקאל מא, ז)</small>, הַמְּסִבָּה. אֲבָל רַשִׁ"י לֹא פֵּרֵשׁ כֵּן, רַק שֶׁהוּא הַמַּעֲלוֹת שֶׁמִּן הַתַּחְתּוֹנִים לַתִּיכוֹנִים וְלָעֶלְיוֹנִים. אָמְנָם אֲנַחְנוּ נוּכַל לִסְתֹּם הַדְּבָרִים בַּחֲדָא כְּרַשִׁ"י, וּבַחֲדָא כְּהָרַדַ"ק.
<b>וְהוֹאִיל</b> וּלְעֵיל אֲתָא לְיָדָן הַךְ מַתְנִיתִין <small>(פ"ד מ"ג)</small> דִּבְקֶרֶן מִזְרָחִית צְפוֹנִית הָיָה לוֹ חֲמִשָּׁה פְּתָחִים, וּפֵרַשְׁנוּהָ שָׁם עַל פִּי דֶּרֶךְ הָרַמְבָּ"ם ז”ל כַּנִּרְאֶה מִלְּשׁוֹנוֹ, וּמַה שֶּׁנִּרְאֶה לָנוּ גַּם כֵּן עַל פִּי דַּרְכּוֹ, נֵימָא בֵּיהּ מִילְּתָא נַמִּי בְּדֶרֶךְ רַשִׁ"י ז"ל, אַף עַל פִּי שֶׁאֵינוֹ מֵעִנְיַן הַצֹּרֶךְ לָנוּ בּוֹ.
וְזוֹ לְשׁוֹן הר"ר שְׁמַעְיָה ז”ל <small>(פ"ד מ"ב)</small>: וּפָתַח אֶת הַפִּשְׁפָּשׁ שֶׁבִּצְפוֹן הַשַּׁעַר הַגָּדוֹל וְנִכְנַס לְהַתָּא, לְאֶחָד מִן הַתָּאִים שֶׁבְּזָוִית צְפוֹנִית מִזְרָחִית שֶׁל הֵיכָל הוּא הָאַחֲרוֹן שֶׁבַּשּׁוּרָה. וְהָיָה מִקְצָת חֲלָלוֹ כְּנֶגֶד עֹבִי כֹּתֶל הֵיכָל שֶׁבַּמִּזְרָח, חָקְקוּ כָּתְלוֹ שֶׁל הֵיכָל כְּנֶגֶד הַתָּא וְעָשׂוּ פֶּתַח בַּתָּא שֶׁיִּכָּנֵס מִמֶּנּוּ לְעֹבִי כֹּתֶל הַהֵיכָל, עַד שֶׁמַּגִּיעַ לַפִּשְׁפָּשׁ הַצְּפוֹנִי שֶׁאֵצֶל שַׁעַר הַגָּדוֹל. הֲרֵי שֶׁיָּכוֹל לִכָּנֵס מִפִּשְׁפָּשׁ לְהַתָּא, וְעוֹד עָשׂוּ לוֹ פֶּתַח לְאוֹתוֹ הַתָּא כְּנֶגֶד חֲלַל הַהֵיכָל, וְנִכְנַס מֵהַתָּא לַהֵיכָל, וּפוֹתֵחַ שָׁם דְּלָתוֹת פְּנִימִיּוֹת שֶׁל הֵיכָל וְכוּ'.
וּלְהַלָּן <small>(שם מ"ג)</small> כָּתַב וּבְקֶרֶן מִזְרָחִית צְפוֹנִית, כְּלוֹמַר בַּתָּא שֶׁבְּקֶרֶן מִזְרָחִית צְפוֹנִית שֶׁל הֵיכָל, הָיוּ חֲמִשָּׁה פְּתָחִים. אָתָאן לְרַבָּנָן, אֶחָד לַפִּשְׁפָּשׁ וְאֶחָד לַהֵיכָל כְּבָר פֵּרַשְׁנוּ לְדִבְרֵיהֶם, וְאֶחָד לַמְּסִבָּה. תַּנָּא לְקַמָּן, מְסִבָּה הָיְתָה עוֹלָה מִקֶּרֶן מִזְרָחִית צְפוֹנִית לְקֶרֶן צְפוֹנִית מַעֲרָבִית, שֶׁבָּהּ הָיוּ עוֹלִין לְגַגּוֹת הַתָּאִים. וּבַמִּקְרָא כְּתִיב <small>(יחזקאל מא, יא)</small>: "וּפֶתַח הַצֵּלָע לַמֻּנָּח, פֶּתַח אֶחָד דֶּרֶךְ הַצָּפוֹן וּפֶתַח אֶחָד לַדָּרוֹם", וְאוֹמֵר אֲנִי בְּקֶרֶן זָוִית שֶׁל צֵלָע זֶה הָאַחֲרוֹן בַּצְּפוֹנִית מִזְרָחִית שֶׁלּוֹ, עָשׂוּ לוֹ פֶּתַח בְּמוּרְשָׁא דְּקַרְנָתָא. הֲרֵי הַתָּא (הוּא) [ה]פָּתוּחַ לַמֻּנָּח שֶׁלְּפָנָיו בַּמִּזְרָח פּוֹנֶה דֶּרֶךְ הַצָּפוֹן, שֶׁהַקֶּרֶן זָוִית מְשַׁמֵּשׁ שְׁנֵי צְדָדִין. וְרֶגֶל הַמְּסִבָּה שָׁם הוּא בְּקֶרֶן הַצָּפוֹן, שֶׁמְּהַלֶּכֶת בְּצִדֵּי הַתָּאִים כֻּלָּם, וְרַגְלֶיהָ כָּלִין בְּקֶרֶן הַתָּא הַזֶּה. נִמְצָא פֶּתַח (הַקֶּרֶן) [בַּקֶּרֶן], מִמֶּנּוּ עוֹלִין לַמְּסִבָּה. הֲרֵי הַמִּשְׁנָה וְהַמִּקְרָא מְכֻוָּנִים, וְאִם לֹא הָיָה מֻנָּח בְּבַיִת שֵׁנִי, תֵּן הַפֶּתַח כֻּלּוֹ לִצְפוֹן הַתָּא, וְהַיְנוּ אֶחָד לַמְּסִבָּה דְּמַתְנִיתִין, עכ"ל. 
הִנֵּה שֶׁלִּדְבָרָיו ז”ל הַחֲמִשָּׁה פְּתָחִים שֶׁאֶל הַתָּא הַזֶּה הֵם כִּפְשָׁטָן שֶׁל הַדְּבָרִים, מִבְּלִי שֶׁנִּצְטָרֵךְ אֶל הַדְּחוּקִים שֶׁדָּחַקְנוּ עַל פִּי דֶּרֶךְ הָרַמְבָּ"ם, הֵן לְפֵרוּשׁוֹ וְאַף לְפֵרוּשֵׁנוּ שֶׁעַל פִּי דַּרְכּוֹ. וְכֵן יֶתֶר דְּבָרָיו גַּם כֵּן מְפֹרָשִׁין בְּעַצְמָן, אֵין צְרִיכִין בֵּאוּר.
וּמַה שֶּׁכָּתַב<sup class="footnote-marker">לא</sup><i class="footnote">הובא בדברי רבינו לעיל וז”ל: ואף בבנין יחזקאל ה’ אמות מונח לפני התא האחרון, מכוון חללו כנגד עבי כתלו של היכל לפי החשבון כו’, עכ”ל.</i> וְהָיָה מִקְצָת חֲלָלוֹ כְּנֶגֶד עֹבִי כֹּתֶל הֵיכָל, מְבֹאָר גַּם כֵּן. לְפִי שֶׁבֵּית הַחֲלִפוֹת הוּא כְּנֶגֶד חָמֵשׁ אַמּוֹת הַמִּזְרָחִיִּים<sup class="footnote-marker">לב</sup><i class="footnote">שהרי כל משך בית החליפות מן המזרח למערב עשר אמות כמפורש בקרא ונתבאר באריכות לעיל, וחמש במזרח תופסות עובי כותלו המזרחי. נשארו רק חמש אמות מזרחיות של חלל האולם ועוד חמש אמות כנגד כתלי ההיכל מחשבון התשעים במערבו. וע”כ צריך לומר שישנו עוד אמה אחת מכתלי ההיכל עד הפתח כדי להשלים חשבון י”א אמות לרוחב האולם מן המזרח למערב.</i> שֶׁל אוּלָם כְּמוֹ שֶּׁכָּתַבְנוּ סִימָן נ', וְחָמֵשׁ אַמּוֹת מֻנָּח אַחֲרָיו, יִשָּׁאֵר לְךָ אַמָּה אַחַת אֶל רֹחַב הָאוּלָם. שֶׁהֲרֵי רָחְבּוֹ י"א אַמָּה <small>(פ"ד מ"ז)</small>, וְאוֹתָהּ הָאַמָּה כְּנֶגֶד אַמָּה מִכֹּתֶל הַתָּא הַחִיצוֹן<sup class="footnote-marker">לג</sup><i class="footnote">שהרי כותל החיצון (המזרחי) של התאים מתחילים אמה אחת למזרח יותר מכותל מזרח ההיכל. שכותל התא מתחיל חמש אמות למערב בית החליפות שהוא המונח, וכותל מזרח ההיכל מתחיל אמה אחת למערב להשלים י”א אמות רוחב האולם.</i> וְאוֹתוֹ הַכֹּתֶל חָמֵשׁ כְּכָל כָּתְלֵי הַתָּאִים <small>(שם)</small>. הֲרֵי שֶׁמֵּהַכֹּתֶל אַרְבַּע אַמּוֹת כְּנֶגֶד כֹּתֶל מִזְרָח שֶׁל הֵיכָל, וְכֹתֶל שֶׁל מִזְרַח הַהֵיכָל הוּא שֵׁשׁ אַמּוֹת כְּמוֹ שֶׁנִּתְבָּאֵר סִימָן נ"א. אִם כֵּן מְבֹאָר הַדָּבָר שֶׁשְּׁתֵּי אַמּוֹת מֵחֲלַל הַתָּא, כְּנֶגֶד עֹבִי כֹּתֶל הֵיכָל שֶׁלַּמִּזְרָח.
נִמְצֵאתָ לָמֵד שֶׁלְּדִבְרֵיהֶם ז”ל הַשְּׁלֹשִׁים צְלָעוֹת הֵם בַּסֵּדֶר הַזֶּה: חָמֵשׁ הַצְּפוֹנִיִּים זֶה אֲחוֹרֵי זֶה, אֹרֶךְ כָּל תָּא וְכָתְלוֹ שֵׁשׁ עֶשְׂרֵה אַמָּה. וְכֹתֶל שִׁשִּׁית, שֶׁהֲרֵי אֶל חָמֵשׁ חֲלָלִים צָרִיךְ שִׁשָּׁה כּוֹתָלִים, הִיא חָמֵשׁ אַמּוֹת. וְהַמֻּנָּח שֶׁלִּפְנֵי הַתָּאִים חָמֵשׁ אַמּוֹת, וְכֻלָּם סְדוּרִים חוּץ לְכֹתֶל הֵיכָל, וְכֹתֶל הֵיכָל עַצְמוֹ עָבְיוֹ שֵׁשׁ מַמָּשׁ, לַצָּפוֹן וְלַדָּרוֹם. 
וְעַל אֵלּוּ חָמֵשׁ בְּנוּיִין עוֹד חָמֵשׁ, וְעוֹד חָמֵשׁ עַל גַּבֵּיהֶן, לַצָּפוֹן וְלַדָּרוֹם. וְכֹתֶל הַתָּא שֶׁאֶל הַחוּץ חָמֵשׁ אַמּוֹת בְּעֹבִי מַמָּשׁ, וִיסוֹדוֹ שֵׁשׁ. וְכֹתֶל הַתָּא שֶׁאָמַרְנוּ, הַיְנוּ כֹּתֶל שֶׁל כָּל הַתָּאִים, וְהוּא מְבֹאָר מֵעַצְמוֹ שֶׁכֵּן הוּא. וְחוּצָה לְכֹתֶל הַתָּא הַמְּסִבָּה שָׁלֹשׁ, וְכָתְלָהּ חוּצָה לָהּ חָמֵשׁ מַמָּשׁ בָּעֹבִי, וִיסוֹדוֹ שֵׁשׁ. וְהַתָּא הַחִיצוֹן שֶׁבְּמִקְצוֹעַ הַמִּזְרָח לַצָּפוֹן וְלַדָּרוֹם, פָּתוּחַ אֶל הַמֻּנָּח וְאֶל הַמְּסִבָּה, וְאֶל הַתָּא שֶׁאֲחוֹרָיו, וְאֶל הַפִּשְׁפָּשׁ, וְאֶל הַהֵיכָל.
הִנֵּה לְךָ גַּם כֵּן פֵּרוּשׁ רַשִׁ"י ז”ל כְּפִי לָשׁוֹן הָרִאשׁוֹן שֶׁבְּפֵרוּשׁוֹ <small>(יחזקאל מא, ט)</small>, וְעַל פִּי תַּלְמִידוֹ הָרַ"שׁ ז"ל. אֲבָל לָשׁוֹן אַחֵר שֶׁבְּפֵרוּשׁ רַשִׁ"י מְבֹאָר מֵעַצְמוֹ, וְאֵין צָרִיךְ לְהַעְתִּיקוֹ זוּלַת פָּסוּק <small>(יחזקאל מא, ו-ז)</small> וּבָאוֹת בַּקִּיר וְגוֹ' וְרָחֲבָה, צָרִיךְ שֶׁתְּפָרֵשׁ כְּמוֹ שֶׁפֵּרַשְׁנוּ לְהָרַמְבָּ"ם. וְלֹא רָאִינוּ לְהַעְתִּיקוֹ, שֶׁהֲרֵי הָרַ"שׁ<sup class="footnote-marker">לד</sup><i class="footnote">לא מצאתי מקורו, ואולי מזה שהגיה במדת התאים (שם מ”ג) למד רבינו כך. וצ”ע.</i> מֵעִיד עַל רַבּוֹ שֶׁהִגִּיהַּ כֵּן כַּפֵּרוּשׁ הָרִאשׁוֹן. וְכֵן הָרִי"א <small>(שם, ט)</small> מְפָרֵשׁ בְּשֵׁם רַשִׁ"י כַּלָּשׁוֹן הָרִאשׁוֹן. גַּם בְּפֵרוּשׁ רַשִׁ"י כָּתוּב עַל קְלָף לֹא נִמְצָא זֶה הַלָּשׁוֹן, וְאוּלַי הוּבָא בְּתוֹכוֹ מִתַּלְמִיד שֶׁכְּתָבוֹ בַּגִּלָּיוֹן.
וְאַף עַל פִּי שֶׁפֵּרוּשׁ רַשִׁ"י עוֹלֶה יָפֶה בְּפֵרוּשׁ הַמִּקְרָא וְהַמִּשְׁנָה, עִם כָּל זֶה עָשִׂינוּ הַתְּמוּנָה הַכְּלָלִית שֶׁהִדְפַּסְנוּהָ, עַל פִּי פֵּרוּשׁ הָרַמְבָּ"ם. הוֹאִיל וְסוּגְיָן דְּעָלְמָא אָזְלָא כְּוָתֵיהּ בְּפֵרוּשׁ הַמִּשְׁנָה, שֶׁהֲרֵי הרע"ב דְּבָתְרָאָה הוּא, וְרָאָה לְפָנָיו פֵּרוּשׁ הָרַ"שׁ עַל דֶּרֶךְ רַשִׁ"י, וְעִם כָּל זֶה כָּתַב פֵּרוּשׁ הָרַמְבָּ"ם. אַף כִּי הַתּוֹסְפוֹת בְּיוֹמָא <small>(נב. ד"ה כותל)</small> וּבְבָבָא בַּתְרָא פֶּרֶק ד' <small>(סא. ד"ה והתא)</small> פֵּרְשׁוּ כְּפֵרוּשׁ רַשִׁ"י, אוּלַי לֹא רָאוּ הֵם דִּבְרֵי הָרַמְבָּ"ם, שֶׁעֲדַיִן בִּימֵיהֶם לֹא נִתְפַּשְּׁטוּ חִבּוּרָיו, בִּפְרָט פֵּרוּשׁ הַמִּשְׁנָה שֶׁלּוֹ, שֶׁהָעְתַּק אֶל לְשׁוֹן הַקֹּדֶשׁ בִּימֵי הָרַשְׁבָּ"א ז"ל.
וּמִכָּל מָקוֹם אַחֲרֵי שֶׁכָּתַבְנוּ<sup class="footnote-marker">לה</sup><i class="footnote">רבינו לא הכריע בין השיטות, ומבאר הדברים באריכות כנ”ל לפי שתי השיטות, וכן הניף ידו שנית בתוי”ט בפרק רביעי דמדות באריכות, וגם שם לא הכריע כאחת מן השיטות.</i> כָּל דְּבָרֵינוּ עַל פִּי רַשִׁ"י ז"ל, לֹא נִמְנַע טוֹב מִבְּעָלָיו, בִּהְיוֹת לְאֵל יָדֵינוּ לַעֲשׂוֹת תְּמוּנָה אֶל הַתָּאִים הַלָּלוּ, שֶׁמִּמֶּנָּה תִּרְאֶה אַף תַּשְׂכִּיל פֵּרוּשׁוֹ זִכְרוֹנוֹ לִבְרָכָה.

Chapter 65



Chapter 66



Chapter 67



Chapter 68



Chapter 69



Chapter 70

<b>"וּבֵין</b> הַלְּשָׁכוֹת רֹחַב עֶשְׂרִים אַמָּה סָבִיב לַבַּיִת סָבִיב סָבִיב" <small>(יחזקאל מא, י)</small>. שֶׁהָיוּ לְשָׁכוֹת בְּנוּיִים בֶּחָצֵר הַחִיצוֹנָה לִצְפוֹן הַתָּאִים וְלִדְרוֹם הַתָּאִים, כְּמוֹ שֶׁיִּתְבָּאֲרוּ בְּסִימָן ע"א. וְאָמַר הַכָּתוּב בְּכָאן שֶׁהָיָה הֶפְסֵק בֵּין אוֹתָם הַלְּשָׁכוֹת אֶל הַתָּאִים עֶשְׂרִים אַמָּה. סָבִיב לַבַּיִת סָבִיב, כְּלוֹמַר מִכָּאן וּמִכָּאן, כִּדְפֵרַשְׁתִּי לְעֵיל גַּבֵּי מֻנָּח <small>(בסימן ס"ד-ס"ט)</small> דְּ"סָבִיב סָבִיב" הַיְנוּ לַצָּפוֹן וְלַדָּרוֹם.
וְקָרָא הַכָּתוּב בְּכָאן הַלְּשָׁכוֹת מַה שֶּׁהוּא נִקְרָא לְשָׁכוֹת בְּסִימָן ע"א, וְכֵן הַתָּאִים גַּם כֵּן נִכְלָל בְּשֵׁם לִשְׁכָּה, שֶׁהוּא שֵׁם כּוֹלֵל כָּל חַדְרֵי הַבַּיִת יִהְיֶה מַה שֶּׁיִּהְיֶה.
וְאֵלּוּ הָעֶשְׂרִים אַמּוֹת, מֵהֶם ט"ו אַמּוֹת שֶׁכְּנֶגֶד הָעוֹדֵף שֶׁלַּצָּפוֹן וְלַדָּרוֹם, וְה' אַמּוֹת עוֹד עוֹדֵף עֲלֵיהֶן. וְכֻלָּן בְּשֵׁם חָצֵר<sup class="footnote-marker">א</sup><i class="footnote">אע”פ שלשכות אלו והרווח בין הבית אל הלשכות הן בשטח החצר החיצונה (עיין לעיל סל”ו ולקמן סע”א) שהוא מחוץ לכותל חצר הפנימית’ נקרא אויר העשרים בשם חצר הפנימי בכתוב.</i> פְּנִימִי יִקָּרְאוּ, כְּמוֹ שֶׁנֶּאֱמַר <small>(יחזקאל מב, ג)</small>: "נֶגֶד הָעֶשְׂרִים אֲשֶׁר לֶחָצֵר הַפְּנִימִי".
<b>"וַיְבִיאֵנִי</b> בַמָּבוֹא וְגוֹ' צָפֹנָה וְהִנֵּה שָׁם מָקוֹם בַּיַּרְכָתַיִם יָמָּה, וַיֹּאמֶר אֵלַי זֶה הַמָּקוֹם אֲשֶׁר יְבַשְּׁלוּ שָׁם הַכֹּהֲנִים אֶת הָאָשָׁם וְאֶת הַחַטָּאת אֲשֶׁר יֹאפוּ אֶת הַמִּנְחָה לְבִלְתִּי הוֹצִיא<sup class="footnote-marker">ב</sup><i class="footnote">פירוש הפסוק, שאויר העשרים יש לו דין חצר הפנימי וע”כ שם הוא מקום אכילת ובישול קדשי קדשים, וגם נפק”מ מזה לענין איסור הוצאת קדשי-קדשים חוץ למחיצתן.</i> אֶל הֶחָצֵר הַחִיצוֹנָה לְקַדֵּשׁ אֶת הָעָם" <small>(יחזקאל מו, יט-כ)</small>. וְאַף עַל פִּי שֶׁהַכָּתוּב אֵינוֹ אוֹמֵר אֶלָּא צָפֹנָה, מִכָּל מָקוֹם נִרְאֶה שֶׁכְּמוֹ כֵן אוֹתָן עֶשְׂרִים אַמָּה שֶׁבֵּין הַלְּשָׁכוֹת שֶׁלַּדָּרוֹם הֵם גַּם כֵּן מְקֻדָּשִׁין לְכָל זֶה, דְּמַאי שְׁנָא הָנֵי מֵהָנֵי, אֶלָּא מִשּׁוּם דִּבְצָפוֹנָה שְׁכִיחִין טְפֵי קָדְשֵׁי קָדָשִׁים דְּהָתָם מְקוֹם שְׁחִיטָתָן <small>(זבחים מז.)</small>. 
וְאוּלַי שֶׁכְּמוֹ שֶׁלְּעוֹלָם מְיֻחָד רוּחַ צְפוֹנִית לִמְקוֹם שְׁחִיטָתָן, תִּתְיַחֵד לֶעָתִיד כְּמוֹ כֵן אוֹתָהּ הָרוּחַ לַאֲכִילָתָן<sup class="footnote-marker">ג</sup><i class="footnote">דברי רבינו צריכים ביאור שהרי מקרא מפורש בפרק מב פסוק יג: ויאמר אלי לשכות הצפון לשכות הדרום אשר אל־פני הגזרה הנה ׀ לשכות הקדש אשר יאכלו־שם הכהנים אשר־קרובים לה’ קדשי הקדשים שם יניחו קדשי הקדשים והמנחה והחטאת והאשם כי המקום קדש. וכן כתב רבינו במפורש לקמן (סע”א סק”ט) שאויר העשרים והלשכות בצפון ובדרום כולם קדושים ומביא פסוק זה, וצ”ע.</i>.

Chapter 71

<b>"וַיְבִאֵנִי</b> אֶל הַלִּשְׁכָּה<sup class="footnote-marker">א</sup><i class="footnote">מדובר כאן במבנה המחולק לשכות לשכות, ולכן נקרא בפסוק לפעמים בלשון יחיד ע”ש המבנה, ולפעמים לשכות כיון שהוא מכיל לשכות רבות. וכן פירש במצודת דוד וז”ל: אל הלשכה - ר”ל אל קבוצת הלשכות אשר עמדו מול הגזרה ומול הבנין אל אותן הלשכות שעמדו בפאת צפון רחוקים עשרים אמה מיסוד כותל המסיבה, עכ”ל.</i> אֲשֶׁר נֶגֶד הַגִּזְרָה" הוּא הַהֵיכָל "וַאֲשֶׁר נֶגֶד הַבִּנְיָן" הֵם הַתָּאִים "אֶל הַצָּפוֹן" <small>(יחזקאל מב, א)</small>. וּבְבַיִת שֵׁנִי לֹא הָיוּ אֵלּוּ הַלְּשָׁכוֹת, וְאֶפְשָׁר שֶׁמֵּעֵינָם (בָּנאוּ) [בָּנוּ] בֵּית הַמּוֹקֵד וְאַרְבַּע לְשָׁכוֹת שֶׁבּוֹ <small>(מדות פ"א מ"ו)</small>. וְאוּלָם הוּא בָּנוּי בְּמָקוֹם אַחֵר, לֹא כְּנֶגֶד הַהֵיכָל וְגַם לֹא בִּשְׁנֵי הַצְּדָדִים, כִּי אִם בַּצְּפוֹנִית בִּלְבַד, כְּדִתְנַן פ"ג דְּתָמִיד <small>(מ"ג)</small> וּמִדּוֹת <small>(פ"א מ"ו)</small>.
<b>וְהַמָּקוֹם</b> שֶׁבּוֹ בְּנוּיִין אֵלּוּ הַלְּשָׁכוֹת נִקְרָא חָצֵר חִיצוֹנָה, שֶׁנֶּאֱמַר <small>(יחזקאל מב, א)</small>: "וַיּוֹצִאֵנִי אֶל הֶחָצֵר הַחִיצוֹנָה הַדֶּרֶךְ דֶּרֶךְ הַצָּפֹן וַיְבִאֵנִי אֶל הַלִּשְׁכָּה וְגוֹ'".
אֹרֶךְ הַלְּשָׁכוֹת אֲשֶׁר לֶחָצֵר הַחִצוֹנָה חֲמִשִּׁים אַמָּה <small>(יחזקאל מב, ח)</small>, רוֹצֶה לוֹמַר מִדָּתָן מִצָּפוֹן לַדָּרוֹם. וְאָמַר אֹרֶךְ אַף עַל פִּי שֶׁזֶּה הוּא רָחְבָּן, מִשּׁוּם סֵיפָא דִּקְרָא<sup class="footnote-marker">ב</sup><i class="footnote">נראה לפרש כוונת רבינו שמילת “אורך” קאי על החצר שעל פני הבית. שמהבית עד לחומת החצר החיצונה ישנו לצפון ולדרום מאה ועשרים, ומחומת החצר הפנימית עד לחיצונה ממזרח למערב יש רק מאה אמה. וכוונת הכתוב הוא שלאורך החצר שעל פני הבית היה משך הלשכות חמשים.</i> "וְהִנֵּה עַל פְּנֵי הַהֵיכָל" מִן הַמִּזְרָח לַמַּעֲרָב כְּנֶגֶד הָאוּלָם וְהַהֵיכָל וּבֵית הַכַּפּוֹרֶת וְהַתָּא "מֵאָה אַמָּה".
וְלִפְנֵי הַלְּשָׁכוֹת הַלָּלוּ הֶחָצֵר בְּרֹחַב חֲמִשִּׁים, זֶהוּ שֶׁאָמַר <small>(שם ב)</small> "אֶל פְּנֵי אֹרֶךְ אַמּוֹת הַמֵּאָה פֶּתַח הַצָּפוֹן וְהָרֹחַב חֲמִשִּׁים אַמּוֹת". וּפֵרֵשׁ רַשִׁ"י, אֶל פֶּתַח הַלִּשְׁכָּה, שֶׁהוּא פּוֹנֶה לַצָּפוֹן לֶחָצֵר הַחִיצוֹנָה וְרוֹאֶה כְּנֶגְדּוֹ חֲמִשִּׁים אַמָּה רֹחַב עַד הַכֹּתֶל צְפוֹנִי שֶׁל חָצֵר הַחִיצוֹנָה, וְאֹרֶךְ מֵאָה אַמָּה. שֶׁהֲרֵי הַלְּשָׁכוֹת מַחֲזִיקוֹת מִן הַמִּזְרָח לַמַּעֲרָב מֵאָה אַמָּה, וְרָחְבּוֹ מִן הַצָּפוֹן לַדָּרוֹם חֲמִשִּׁים אַמָּה, כְּמוֹ שֶׁאָמוּר לְמַטָּה בָּעִנְיָן <small>(שם ח)</small>. וַחֲלַל הֶחָצֵר הַחִיצוֹנָה מֵאָה אַמָּה רֹחַב כְּמוֹ שֶׁאָמוּר לְמַעְלָה <small>(יחזקאל מ, כג)</small> "וַיָּמָד מִשַּׁעַר אֶל שַׁעַר מֵאָה אַמָּה". נִמְצָא לִפְנֵי הַלְּשָׁכוֹת חֲלַל אֲוִיר, אֹרֶךְ מֵאָה אַמָּה, וְרֹחַב חֲמִשִּׁים, ע"כ.
וּכְמוֹ שֶׁמַּה שֶּׁאָמַר הַכָּתוּב אֹרֶךְ הֶחָצֵר שֶׁלִּפְנֵי הַלְּשָׁכוֹת מֵאָה אַמָּה, הוּא בְּעֵרֶךְ הַלְּשָׁכוֹת שֶׁאֵינָם רַק מֵאָה, אֲבָל הֶחָצֵר בְּעַצְמוֹ עוֹד יוֹתֵר וְיוֹתֵר לַמִּזְרָח, כְּמוֹ כֵן לַמַּעֲרָב גַּם כֵּן הֶחָצֵר עוֹד יוֹתֵר, כִּדְאַשְׁכְּחַן בְּמַתְנִיתִין דְּמִדּוֹת פֶּרֶק בַּתְרָא <small>(מ"א)</small>, וְי"א<sup class="footnote-marker">ג</sup><i class="footnote">רבינו לומד שכשם שבבית שני היו י”א אמות אחורי בית הכפרת, כן הוא בבנין העתיד. ועיין לקמן בסימן ע”ד שהאריך רבינו לבאר איך יכנס רווח זה לתוך חשבון אורך חומת החצר החיצונה והלשכות.</i> אַמָּה אֲחוֹרֵי בֵּית הַכַּפֹּרֶת. וְכֵן בַּמִּשְׁכָּן שֶׁל מֹשֶׁה עֶשְׂרִים אַמָּה מִן הַקְּלָעִים שֶׁבַּמַּעֲרָב לַיְּרִיעוֹת שֶׁל אֲחוֹרֵי הַמִּשְׁכָּן, כְּמוֹ שֶׁפֵּרֵשׁ רַשִׁ"י בְּסוֹף סֵדֶר תְּרוּמָה <small>(שמות כז, יח)</small>. וְכֵן מִן הָרָאוּי כְּדֵי שֶׁיּוּכְלוּ הַשּׁוֹמְרִים לְסַבֵּב אֶת הַהֵיכָל בִּפְנִים בֶּחָצֵר, כְּמוֹ שֶׁמָּצִינוּ נַמִּי בְּרֵישׁ תָּמִיד <small>(פ"א מ"ג)</small><sup class="footnote-marker">ד</sup><i class="footnote">וז”ל ברטנורא שם: והיו הולכים באכסדראות העשויות לצד רוח צפונית. אלו מהלכים בה בחציה של צד מזרח ואלו מהלכים בה בחציה של צד מערב, עד שפוגעים זה בזה במקום שעושים מנחת חביתין של כהן גדול. שהיה מביא בכל יום מחציתה בבוקר ומחציתה בערב, והיא היתה סמוך לשער ניקנור. ושם היו אומרים זה לזה שלום, הכל שלום, כלומר מצאנו כל הכלים בשלום ולא נפקד מהם כלי.</i> שֶׁעָשׂוּ כֵן בְּכָל בֹּקֶר וּבֹקֶר לְבַקֵּר אֶת הַכֵּלִים.
<b>וְגָדֵר</b>  <sup class="footnote-marker">ה</sup><i class="footnote">וגדר – כותל (מצודת ציון).</i>"אֲשֶׁר לַחוּץ לְעֻמַּת הַלְּשָׁכוֹת דֶּרֶךְ הֶחָצֵר הַחִצוֹנָה אֶל פְּנֵי הַלְּשָׁכוֹת אָרְכּוֹ חֲמִשִּׁים אַמָּה" <small>(יחזקאל מב, ז)</small>, פֵּרֵשׁ רַשִׁ"י ז"ל: וְגָדֵר אֲשֶׁר לַחוּץ וְגוֹ' הַמַּפְסִיק בֵּין הַלְּשָׁכוֹת וְהֶחָצֵר הַחִיצוֹנָה שֶׁל צַד מִזְרָח אָרְכּוֹ חֲמִשִּׁים אַמָּה מִן הַצָּפוֹן לַדָּרוֹם, עַד כָּאן. וּמִנָּהּ דְּאַף אוֹתוֹ גָּדֵר שֶׁל צַד מַעֲרַב הַלְּשָׁכוֹת גַּם כֵּן אָרְכּוֹ חֲמִשִּׁים אַמָּה, וְלֹא נָקַט שֶׁל צַד מִזְרָח אֶלָּא מִשּׁוּם דִּקְרָא בְּחַד גָּדֵר אִרְיָא, וְסָבַר רַשִׁ"י דִּבְהַהוּא גָּדֵר שֶׁאֶל רֹב הֶחָצֵר מַיְרִי.
אִי נַמִּי [לְכָךְ נָקַט שֶׁל צַד מִזְרָח], לְפִי שֶׁהוּא מְכֻוָּן חֲמִשִּׁים אַמָּה, מַה שֶּׁאֵין כֵּן בַּמַּעֲרָב שֶׁלְּשָׁם עַל כָּרְחִין הוּא אַמָּה אַחַת יוֹתֵר. שֶׁהֲרֵי נִתְבָּאֵר לְמַעְלָה סִימָן ע' שֶׁהַתְחָלַת הַלְּשָׁכוֹת חֲמִשָּׁה אַמּוֹת מִבֵּית הַחֲלִפוֹת. וְאוֹתָן חָמֵשׁ אַמּוֹת בְּסוֹפָן לַמִּזְרָח בָּנוּי כֹּתֶל חָצֵר פְּנִימִי הַמַּפְסִיק בֵּינָהּ לַחִיצוֹנָה בְּרֹחַב שֵׁשׁ אַמּוֹת. חָמֵשׁ מֵהֶן כְּנֶגֶד אֵלּוּ חָמֵשׁ, וְאַמָּה אַחַת יְתֵרָה. וּמֵהַכֹּתֶל הַזֹּאת וּלְהַלָּן הֶחָצֵר הַחִיצוֹנָה מֵאָה אַמָּה כְּמוֹ שֶׁנִּתְבָּאֵר בְּסִימָן כ"ב. 
וּמֵעַתָּה קַשְׁיָן קְרָאֵי אַהֲדָדֵי: דְּכָתוּב אֶחָד אוֹמֵר <small>(שם ח)</small> שֶׁהַלְּשָׁכוֹת חֲמִשִּׁים אַמָּה בָּרֹחַב, וְכָתוּב אֶחָד אוֹמֵר <small>(שם ב)</small> "וְהָרֹחַב חֲמִשִּׁים אַמּוֹת" שֶׁהוּא רֹחַב הֶחָצֵר שֶׁלִּפְנֵי הַלְּשָׁכוֹת כִּדְפֵרַשְׁנוּ לְמַעְלָה. וּלְפִי הַחֶשְׁבּוֹן שֶׁלְּמַעְלָה, שֶׁהַלְּשָׁכוֹת מַתְחִילִין בְּאַמָּה שֶׁמִּן הַכֹּתֶל חָצֵר פְּנִימִי, נִמְצָא שֶׁנּוֹתָר לְךָ אַמָּה אַחַת שֶׁלֹּא הֹעֲלָה בְּחֶשְׁבּוֹן כָּתוּב זֶה, וְלֹא בְּחֶשְׁבּוֹן כָּתוּב זֶה, וּלְאָנָה תַּטִּילָהּ, וְנִמְצָא שֶׁהַכְּתוּבִים מַכְחִישִׁין זֶה אֶת זֶה. בָּא הַכָּתוּב הַזֶּה "וְגָדֵר אֲשֶׁר לַחוּץ" <small>(שם ז)</small> לְהַכְרִיעַ בֵּינֵיהֶם, שֶׁפֵּרֵשׁ בְּהַךְ קְרָא גָּדֵר שֶׁאֶל הַמִּזְרָח בִּלְבַד<sup class="footnote-marker">ו</sup><i class="footnote">כלומר; הלשכות המערביות לצפון ולדרום, הכותל המזרחי שלהן דבוק אמה אחת אל תוך הפינה המערבית של עובי כותל החצר הפנימי מבחוץ, ולכן רק שם הוא חמשים אמה. אבל כתל מערבי שלהן הוא רוחב חמשים ואחת אמות. ולענין כמה משך החפיפה בין כותל הפנימי במערבו למזרח לשכות המערביות, עיין מ”ש רבינו לקמן סימן ע”ד.</i>. לוֹמַר, שֶׁאוֹתוֹ גָּדֵר הָיָה חֲמִשִּׁים אַמָּה כְּנֶגֶד חָצֵר חִיצוֹנָה, אֲבָל הַלְּשָׁכוֹת בְּעַצְמָן הֵן חֲמִשִּׁים וְאַחַת אַמּוֹת, אֶלָּא שֶׁהָאַמָּה הַיְּתֵרָה לֹא הָיְתָה צְרִיכָה לְגָדֵר, שֶׁכֹּתֶל חָצֵר פְּנִימִי סוֹתְמוֹ. וּלְפִיכָךְ לֹא מַיְרִי אֶלָּא בְּחַד גָּדֵר וְהַיְנוּ בְּשֶׁל מִזְרָח, לְפִי שֶׁבְּשֶׁל מַעֲרָב הִיא חֲמִשִּׁים וְאַחַת, שֶׁשָּׁם אֵין דָּבָר הַסּוֹתְמוֹ.
<b>"וּפִתְחֵיהֶם</b> לַצָּפוֹן" <small>(יחזקאל מב, ד)</small> לְצַד הֶחָצֵר הַחִיצוֹנָה, דַּהֲרֵי בְּאוֹתָן שֶׁבַּצָּפוֹן מִשְׁתָּעִי. וְרַשִׁ"י ז”ל פֵּרֵשׁ בַּפָּסוּק "וַיְבִיאֵנִי בַמָּבוֹא" <small>(יחזקאל מו, יט)</small>, שֶׁהָיוּ לָהֶם גַּם כֵּן פְּתָחִים אֶל אֲוִיר הָעֶשְׂרִים. וְאֶפְשָׁר שֶׁדִּקְדֵּק כֵּן מִמַּה שֶּׁאָמַר <small>(שם)</small> "וַיְבִיאֵנִי בַמָּבוֹא וְגוֹ' אֶל הַלִּשְׁכוֹת וְגוֹ'". דְּמַשְׁמַע שֶׁמֵהַמָּבוֹא שֶׁאֶל אֲוִיר הָעֶשְׂרִים מִשָּׁם הֱבִיאוֹ אֶל הַלִּשְׁכוֹת, הִנֵּה מְבֹאָר שֶׁהָיוּ הַלְּשָׁכוֹת פְּתוּחִים לְשָׁם. וּבַסִּימָן ע"ג מוּכָח גַּם כֵּן שֶׁהָיָה לָהֶם פְּתָחִים לְהַמָּבוֹא, עַיֵּן שָׁם בְּסוֹפוֹ.
<b>וְהַלְּשָׁכוֹת</b>  <sup class="footnote-marker">ז</sup><i class="footnote">להבין קטע זה של האתיקים מן הראוי להעתיק לשון רש”י בפסוקים אלו, ומה שנוסף בפרש”י תוספת בשם “אשל גדול” (כמ”ש רבינו), וז”ל: ( מב, ג) נגד העשרים אשר לחצר הפנימי - כל זה סימן מקום הלשכות אצל העשרים רוחב אויר אשר לחצר הפנימי סביב סביב לבית, כמו שאמור למעלה ובנין הלשכות רוחב כ’ אמה. ונגד רצפה אשר לחצר החיצונה - שאמרנו למעלה שעליה היתה החצר (סביב) מוקפת סביב לה. אתיק אל פני אתיק - לא ידעתי מהו, (תוספות) אתיק אל פני אתיק. אתיק הוא עמוד כמו שפי’ רש”י נמי (לעיל טז) והאתיקים סביב לשלשתם, שהם עמודים. והלשכות העליונות, היינו הני לשכות עצמם שמדבר מהם וקורא אותם עליונות לפי שהם בגובהו של הר כמו שפירש”י גבי ומתחת הלשכות האלה. והכי פירש על הסדר. והלשכות העליונות שהם בגובהו של הר, ב’ מהם היו קצרות כלומר אינם רווחות, לפי שהאתיקים היו ממעטים בהם שכן דרך הבנאים לחזק מלאכת בניינם לעשות עמודים עד שני שליש החומה ומשם ואילך כלים ומשפיעים. ולכך השלישית אינה קצרה, והיינו דקאמר: כי משולשות הנה ואין להם עמודים, לפי שאין צריך חיזוק כמו מלמטה. ואין להם עמודים כעמודי החצרות, כלומר, עמודי לשכות אלו אינם כשאר עמודים. ששאר עמודים מיושבים אצל החומה לחיזוק אבל הני בעובי החומה בולטין לחוץ ולפנים לכך אוכלים מן הבנין. על כן נאצל - כתרגומו דחיקן. לפי שהם בעובי החומה בולטים לחוץ ולפנים מחזקים הלשכות. מהתחתונות ומהתיכונות מהארץ - לצד הארץ כך מצאתי בשם אשל גדול (סא”א): בשלישים - ת”י: מתלתין, משמע שהיו אותן לשכות משולשות שלש זו למעלה מזו. וגם המקראות מוכיחין כן שהוא אומר והלשכות העליונות קצרות מהתחתונות ומהתיכונות. ואני לא יכולתי להבין בשלשת המקראות הללו כלל מהו, כי יוכלו אתיקים. מה הם אותם אתיקים? והיאך אוכלות מן העליונות ואינם אוכלות מן התחתונות ומן התיכונות? וטעם שהוא נותן לדבר, כי משולשות הנה ואין להם עמודים, לא ידעתי להבין בו. (ואני לא היה לי לא רב ולא עוזר בכל הבנין הזה אלא כמו שהראוני מן השמים):</i>" הָעֶלְיוֹנֹת קְצֻרוֹת כִּי יוֹכְלוּ אַתִּיקִים מֵהֵנָה מֵהַתַּחְתֹּנוֹת וּמֵהַתִּכוֹנוֹת בִּנְיָן. כִּי מְשֻׁלָּשׁוֹת הֵנָּה וְאֵין לָהֶן עַמּוּדִים כְּעַמּוּדֵי הַחֲצֵרוֹת עַל כֵּן נֶאֱצַל מֵהַתַּחְתֹּנוֹת וּמֵהַתִּיכֹנוֹת מֵהָאָרֶץ" <small>(יחזקאל מב, ה-ו)</small>. פֵּרוּשׁ, הַלְּשָׁכוֹת הָעֶלְיוֹנוֹת. רָצָה בָּזֶה אֵלּוּ הַלְּשָׁכוֹת שֶׁהֵם בְּמַעֲלֵה הָהָר כְּנֶגֶד הַהֵיכָל, לְאַפּוּקֵי הַנֵּי לְשָׁכוֹת שֶׁיִּתְבָּאֲרוּ בְּסִימָן ע"ג שֶׁהֵם בְּתַחְתִּית הָהָר. וְאָמַר שֶׁקְּצָת מֵהַנֵּי הַלְּשָׁכוֹת הֵם קְצֻרוֹת.
כִּי יוֹכְלוּ כְּמוֹ יֹאכַל, שֶׁהַוָּא"ו בִּמְקוֹם אָלֶ"ף, וּכְלוֹמַר מְמַעֲטִין. וְאָמַר שֶׁהָאַתִּיקִים פֵּרוּשׁ - הָעַמּוּדִים הֵם מְמַעֲטִים "מֵהֵנָּה", פֵּרוּשׁ מֵהֵנָּה - "מֵהַתַּחְתֹּנוֹת וּמֵהַתִּיכוֹנוֹת". וּמַה שֶּׁכָּתוּב "בִּנְיָן" מוּסָב אֶל "יוֹכְלוּ", כְּלוֹמַר שֶׁאוֹכְלִין וּמְמַעֲטִין אֶת הַבִּנְיָן. וְאָמַר הַטַּעַם "כִּי מְשֻׁלָּשׁוֹת" וְגוֹ' לְפִי שֶׁהָיוּ מְשֻׁלָּשׁוֹת בְּתַחְתִּיִּים שְׁנִיִּים שְׁלִישִׁים, וַהֲרֵי הֵם גְּבוֹהִים, "וְאֵין לָהֶן עַמּוּדִים כְּעַמּוּדֵי הַחֲצֵרוֹת" הַבּוֹלְטִין לַחוּץ וְאֵינָם אוֹכְלִים בִּפְנִים. אֶלָּא הָיָה לָהֶם אַתִּיקִים הָאוֹכְלִים בַּחוּץ וּבִפְנִים. "עַל כֵּן נֶאֱצַל" כְּלוֹמַר - נִדְחָה "מֵהַתַּחְתֹּנוֹת" וְגוֹ'. אֲבָל לֹא עָלוּ הָאַתִּיקִים בָּעֶלְיוֹנוֹת, לְפִי שֶׁשּׁוּב לֹא הָיָה צָרִיךְ חִזּוּק. כָּךְ נִמְצָא בְּשֵׁם אֵשֶׁל גָּדוֹל.
וְהָרִי"א <small>(שם ב-ו)</small> פֵּרֵשׁ בְּהַפָּרָשָׁה שֶׁהָעֶלְיוֹנוֹת הַיְינוּ הַשְּׁלִישִׁים, וְהֵם קְצֻרוֹת. וּפֵרֵשׁ אַתִּיקִים לְשָׁכוֹת, שֶׁכֵּן כָּתוּב גַּם כֵּן <small>(שם ג)</small> "אַתִּיק אֶל פְּנֵי אַתִּיק בַּשְּׁלִשִׁים". רוֹצֶה לוֹמַר, לִשְׁכָּה עַל פְּנֵי לִשְׁכָּה, שְׁלֹשָׁה זוֹ עַל גַּב זוֹ, עֶלְיוֹנָה וְתִיכוֹנָה וְתַחְתּוֹנָה, וְהוּא אָמְרוֹ "בַּשְּׁלִשִׁים". וְאָמַר "וְהַלְּשָׁכוֹת הָעֶלְיוֹנֹת קְצֻרוֹת", לְפִי שֶׁכְּבָר זָכַר שֶׁהָיוּ לְשָׁכוֹת שָׁלֹשׁ זוֹ עַל זוֹ, אָמַר עַתָּה שֶׁהָעֶלְיוֹנוֹת הָיוּ קְצָרוֹת מֵאֲחֵרוֹת. וְהָיוּ אֵלֶּה הֵפֶךְ אוֹתָם הַתָּאִים שֶׁזָּכַר לְמַעְלָה, כִּי אוֹתָם הָיוּ רְחָבוֹת הָעֶלְיוֹנוֹת מֵאֲשֶׁר תַּחְתֵּיהֶן כְּפִי מַה שֶּׁפֵּרַשְׁתִּי, אֲבָל בְּאֵלֶּה הַלְּשָׁכוֹת הָיוּ "הָעֶלְיוֹנֹת קְצֻרוֹת". וְנָתַן הַטַּעַם בָּזֶה בְּאָמְרוֹ "כִּי יוֹכְלוּ אַתִּיקִים מֵהֵנָּה מֵהַתַּחְתֹּנוֹת", וְעוֹד נָתַן טַעַם אַחֵר "כִּי מְשֻׁלָּשׁוֹת הֵנָּה וְאֵין לָהֶן עַמּוּדִים". 
רוֹצֶה לוֹמַר בַּטַּעַם הָרִאשׁוֹן כִּי יוֹכְלוּ אַתִּיקִים מֵהֵנָּה, שֶׁיִּתְפְּשׂוּ אֲוִירֵי הַלְּשָׁכוֹת מֵהַתַּחְתּוֹנוֹת וּמֵהַתִּכוֹנוֹת. [כְּלוֹמַר שֶׁהַתַּחְתּוֹנוֹת וְהַתִּכוֹנוֹת] יִתְפְּשׂוּ מֵהַבִּנְיָן יוֹתֵר, לְפִי שֶׁהָיָה רָחָב יוֹתֵר מִלְּמַטָּה. וְאָמַר "מֵהֵנָּה", וְאַחַר כָּךְ פֵּרֵשׁ "מֵהַתַּחְתֹּנוֹת וּמֵהַתִּכוֹנוֹת". וְיוֹכְלוּ כָּתוּב בְּוָא"ו בִּמְקוֹם אָלֶ"ף, וְהוּא עִנְיַן תְּפִישָׂה. וְהַלָּשׁוֹן הַזֶּה מָצִינוּ בְּדִבְרֵי חַזַ"ל <small>(ב"ב יד.)</small> כַּמָּה לוּחוֹת אוֹכְלוֹת בָּאָרוֹן שִׁשָּׁה. וְהָרַדַ"ק כָּתַב שֶׁלֹּא יוּכַל לְהָבִין בְּבִנְיַן הַלְּשָׁכוֹת הָאֵלֶּה אֵיךְ הָיוּ הַתַּחְתּוֹנוֹת רְחָבוֹת מֵהָעֶלְיוֹנוֹת, וְגַם רַשִׁ"י לֹא פֵּרֵשׁ בּוֹ דָּבָר, וְלֹא יוֹנָתָן גַּם כֵּן, וְעַל זֶה אָמַר הָרַדַ"ק שֶׁפָּרָשָׁה זוֹ עָתִיד אֵלִיָּהוּ לְפָרְשָׁהּ. 
וְאֶפְשָׁר לוֹמַר בָּזֶה<sup class="footnote-marker">ח</sup><i class="footnote">כאן מחדש רבינו פירוש שונה מדברי ה”אשל גדול”, שלומד שהקומה השלישית יותר רחבה מהאמצעית והאמצעית מהתחתונה. ורבינו לומד, שבניגוד לתאים שכמבואר בסימן סד-סט, התחתון צר והאמצעי רחב והעליון יותר רחב, כאן באתיקים של הלשכות, למטה רחב ומיצר והולך כלפי מעלה. והסיבה היא שבתאים, החומה מתמעטת והולכת (שכן הדרך לעשות הכותל מיצר והולך כלפי מעלה שלא יתמוטט) ולכן בעליונים יש יותר מקום להניח הקורות על מגרעות הכותל כדלעיל. משא”כ בלשכות שנבנה ע”י אתיקים, דהיינו שהיה כמו שלשה מבנים המונחים זה על גבי זה, ולכן העליונים צרים יותר מהתחתונים.</i> שֶׁהַתָּאִים [שֶׁזָּכַר לְמַעְלָה] הָיוּ רְחָבִים הָעֶלְיוֹנִים מֵאֲשֶׁר תַּחְתֵּיהֶם מִפְּנֵי הַכֹּתֶל אֲשֶׁר עָלָיו יִסָּמְכוּ שֶׁהָיָה רָחָב מִלְּמַטָּה וְצַר מִלְּמַעְלָה, וְלָכֵן הַבָּתִּים הָהֵם הָעֶלְיוֹנִים הָיָה בָּהֶם יוֹתֵר שֶׁטַח(יות) מִבַּתַּחְתּוֹנִים. לְפִי שֶׁלֹּא הָיָה בָּעֶלְיוֹנִים הַכֹּתֶל כָּל כָּךְ עָב כְּמוֹ בַּתַּחְתּוֹנִים, גַּם שֶׁהָיוּ נִסְמָכוֹת עַל הָעַמּוּדִים, וְלָכֵן הָיוּ מִתְרַחֲבוֹת כָּל מַה שֶּׁיּוּכְלוּ, כִּי לֹא יִפְחֲדוּ וְלֹא יִירְאוּ מֵהַנְּפִילָה בִּהְיוֹתָן עַל הָעַמּוּדִים. אָמְנָם הַלְּשָׁכוֹת הָאֵלֶּה הָיוּ מְשֻׁלָּשׁוֹת רוֹצֶה לוֹמַר זוֹ עַל גַּב זוֹ. וְלֹא הָיָה אִם כֵּן, הַכֹּתֶל עָב מִצַּד אֶחָד יוֹתֵר מִבְּצַד אַחֵר, וְלֹא הָיוּ עַל הָעַמּוּדִים. וּמִפְּנֵי זֶה הָיָה בְּהֶכְרֵחַ הַבַּיִת הָעֶלְיוֹן קָצָר מֵאֲשֶׁר תַּחְתָּיו, לְפִי שֶׁמִּפַּחַד הַנְּפִילָה לֹא יִתְפַּשְּׁטוּ הַבָּתִּים הָעֶלְיוֹנִים כָּל מַה שֶּׁיִּתְפַּשְּׁטוּ הַתַּחְתּוֹנִים לִהְיוֹתָם נִסְמָכִים עַל הַקַּרְקַע אוֹ קָרוֹב אֵלָיו. וְהוּא אָמְרוֹ "עַל כֵּן נֶאֱצַל מֵהַתַּחְתֹּנוֹת וּמֵהַתִּיכוֹנוֹת מֵהָאָרֶץ", רוֹצֶה לוֹמַר שֶׁנֶּאֶצְלוּ וְנִתְקַצְּרוּ הָעֶלְיוֹנוֹת מֵאֲשֶׁר תַּחְתֵּיהֶן. וְהוּא מִלְּשׁוֹן "וְאָצַלְתִּי מִן הָרוּחַ אֲשֶׁר עָלֶיךָ" <small>(במדבר יא, יז)</small>, "לֹא אָצַלְתִּי מֵהֶם" <small>(קהלת ב, י)</small>, שֶׁהוּא עִנְיַן פְּרִישׁוּת. וְכֵן תִּרְגֵּם יוֹנָתָן <small>(יחזקאל מב, ו)</small> עַל כֵּן דְּחִיקָן, עכ"ל.
<b>וּלְעֻמַּת</b> אֵלּוּ הַלְּשָׁכוֹת שֶׁל צְפוֹן הַהֵיכָל, לְעֻמָּתָן בִּדְרוֹם הַהֵיכָל גַּם כֵּן לְשָׁכוֹת, כָּאֵלּוּ כֵּן אֵלּוּ, כְּאָרְכָּן כֵּן רָחְבָּן וְכָל מוֹצָאֵיהֶן, וּכְמִשְׁפְּטֵיהֶן וּכְפִתְחֵיהֶן. שֶׁכֵּן כָּתוּב <small>(יחזקאל מא, י)</small> "וּבֵין הַלְּשָׁכוֹת רֹחַב עֶשְׂרִים סָבִיב לַבַּיִת סָבִיב סָבִיב". הֲרֵי שֶׁסְּבִיב הַבַּיִת הָיָה רֹחַב עֶשְׂרִים בֵּין הַלְּשָׁכוֹת, אִם כֵּן סְבִיב הַבַּיִת הָיוּ לְשָׁכוֹת, וְהַיְנוּ בַּצָּפוֹן וּבַדָּרוֹם וְכִדְפֵרַשְׁתִּי סִימָן ע'. וְכֵן כָּתוּב <small>(יחזקאל מב, יג)</small>: "וַיֹּאמֶר אֵלַי לִשְׁכוֹת הַצָּפוֹן לִשְׁכוֹת הַדָּרוֹם אֲשֶׁר אֶל פְּנֵי הַגִּזְרָה הֵנָּה לִשְׁכוֹת הַקֹּדֶשׁ אֲשֶׁר יֹאכְלוּ שָׁם הַכֹּהֲנִים אֲשֶׁר קְרוֹבִים לַה' קָדְשֵׁי הַקָּדָשִׁים [וְגוֹ'] וְהַמִּנְחָה וְהַחַטָּאת וְהָאָשָׁם כִּי הַמָּקוֹם קָדֹשׁ".
<b>כְּבָר</b> יִעַדְנוּ לְמַעְלָה בְּסִימָן י"ג י"ד וְכוּ' לְבָאֵר בְּזֶה הַסִּימָן שֶׁאוֹתָן הַחֲצֵרוֹת קְטֻרוֹת הַמְּבֹאָרִין לְשָׁם, הֵם בְּנוּיִין בְּמִקְצוֹעֵי הֶחָצֵר בְּתוֹכוֹ בִּפְנִים, לֹא מִבַּחוּץ כְּצִיּוּרוֹ שֶׁל בַּעַל הַתְּמוּנָה הַנִּדְפֶּסֶת בְּמַנְטוֹבָה<sup class="footnote-marker">ט</sup><i class="footnote">עיי”ש מ”ש בהערה.</i> עַל צוּרַת בַּיִת שֵׁנִי. וְזֶהוּ לְפִי שֶׁהוּא אוֹמֵר <small>(יחזקאל מו, כא)</small>: "וַיּוֹצִיאֵנִי אֶל הֶחָצֵר הַחִיצֹנָה וַיַּעֲבִרֵנִי אֶל אַרְבַּעַת מִקְצוֹעֵי הֶחָצֵר וְהִנֵּה חָצֵר בְּמִקְצֹעַ הֶחָצֵר". וְהוּא נֶאֱמַר אַחֲרֵי שֶׁהָיָה בְּתוֹךְ מָבוֹא<sup class="footnote-marker">י</sup><i class="footnote">וכמ”ש בתחלת הענין מו (יט) ויביאני במבוא אשר על כתף השער אל הלשכות הקדש אל הכהנים הפנות צפונה והנה שם מקום בירכתים ימה: (כ) ויאמר אלי זה המקום אשר יבשלו־שם וגו’ (כא) ויוציאני אל־החצר החיצנה ויעבירני אל־ארבעת מקצועי החצר והנה חצר במקצע החצר חצר במקצוע החצר: ובסימן ע”ב יפרש רבינו שה”מבוא” הוא הדרך לבוא לתוך אויר העשרים.</i> אֲוִיר הָעֶשְׂרִים הַנִּזְכָּרִים. הִנֵּה מְבֹאָר שֶׁיָּצָא אֶל תּוֹךְ הֶחָצֵר [הַחִיצוֹנָה], וּבְתוֹכָהּ מָצָא אֵלּוּ הָאַרְבָּעָה חֲצֵרוֹת [קְטֻרוֹת].
וְכֵן נִרְאֶה מִדִּבְרֵי הָרַמְבָּ"ם ז”ל בְּסִפְרוֹ<sup class="footnote-marker">יא</sup><i class="footnote">וז”ל: ולפני העזרה במזרח היתה עזרת הנשים, והיא היתה אורך ק’ אמה ול”ה על רוחב קל”ה. וארבע לשכות היו בארבע מקצעותיה של ארבעים ארבעים אמה ולא היו מקורות וכן עתידין להיות. עכ”ל. וכן הוא מפורש בציורו של הרמב”ם בפירוש המשניות מכתב יד (קאפח), עי”ש בסוף מסכת מדות.</i> <small>(פ"ה מבית הבחירה ה"ז)</small>. וְאַף הר"ר שְׁמַעְיָה פֵּרֵשׁ כֵּן בְּהֶדְיָא, זֶה לְשׁוֹנוֹ <small>(פ"ב מ"ה)</small>: עֶזְרַת נָשִׁים וְכוּ' קל"ה עַל קל"ה וְהַכֹּל פָּנוּי חָצֵר גְּדוֹלָה חוּץ שֶׁבְּאַרְבַּע מִקְצוֹעוֹתֶיהָ כוּ'.
<b>אֲבָל</b> מַה שֶּׁכָּתַב <small>(הר"ר שמעיה שם)</small> שֶׁזּוֹ הַלִּשְׁכָּה [הַצְּפוֹנִית מַעֲרָבִית] לֹא נִתְקַדְּשָׁה לְפִי שֶׁשָּׁם הָיוּ טוֹבְלִים הַמְּצֹרָעִין<sup class="footnote-marker">יב</sup><i class="footnote">נגעים יד, משנה ח וז”ל: בא לו אצל המצורע והמצורע טבל בלשכת המצורעים, בא ועמד בשער ניקנור:</i> בַּשְּׁמִינִי לְטָהֳרָתָן כְּשֶׁבָּא לְהַכְנִיס יָדָיו לִפְנִים לְמַתַּן בְּהוֹנוֹת אַף עַל פִּי שֶׁטָּבַל מִבָּעֶרֶב, שֶׁכָּל הַנִּכְנָס לָעֲזָרָה טָעוּן בִּיאַת מַיִם <small>(יומא ל.:)</small>, וּלְפִיכָךְ כָּתַב שֶׁזּוֹ הַלִּשְׁכָּה לֹא נִתְקַדְּשָׁה<sup class="footnote-marker">יג</sup><i class="footnote">מצורע בשביעי שלו טובל ומעריב שמשו והוא טהור, אלא שהוא מחוסר כפרה ואסור להכנס למקדש ולעזרה עד שיביא קרבנותיו. לכן למחרתו שהוא ביום השמיני מביא קרבנותיו לבית המקדש ורק אחר הבאת הקרבנות מותר ליכנס. והסדר בזה הוא: שבשעת ההקרבה עומד המצורע בשער ניקנור, ומכניס ראשו ובהונותיו כדי שיתן הכהן עליו דם הקרבן והשמן כמפורש בתורה. אכן כדי שיהיה מותר להכניס ראשו לשער צריך טבילה, כמו שכל אדם, אפילו טהור, חייב לטבול לפני כניסתו לעזרה. וע”ז כתב רבינו שמעיה, שכיון שהמצורע אסור עדיין ליכנס לעזרה לפני שסיים הקרבת קרבנותיו עד אחרי נתינת הדם על ראשו והבהונות, הרי איך יבוא לעזרת נשים? ולכן מפרש שהשאירו את מקום לשכת המצורעים ללא קדושת עזרת נשים.</i>. 
דְּבָרָיו הַלָּלוּ אֵינָם מְחֻוָּרִין אֶצְלִי כְּלָל, לְפִי<sup class="footnote-marker">יד</sup><i class="footnote">כדי להוכיח נגד דעת רבינו שמעיה, מביא רבינו שיטות התנאים בטעם חיוב הטבילה לפני כניסה לעזרה שנחלקו (יומא ל.). לדעת בן זומא ילפינן מק”ו מכה”ג ביוה”כ שחייב טבילה כשנכנס מקודש לקודש, ק”ו לנכנס מחול אל הקודש. ולפי דעת בן זומא הרי החיוב הוא מדאורייתא דק”ו הוא דאורייתא. ודעת ר”י, שחכמים חייבו טבילה כדי שאדם הנכנס לעזרה, ישים דעתו אולי היתה לו איזו טומאה ישנה, וע”י שצריך טבילה ישים דעתו ע”ז ויזכר. ועל זה מבאר רבינו שלשתי השיטות החיוב הוא רק כשנכנס לעזרת ישראל ולא לעזרת נשים.</i> שֶׁמַּה שֶּׁאֵין אָדָם נִכְנָס לָעֲזָרָה עַד שֶׁיִּטְבֹּל דִּתְנַן בְּפ"ג דְּיוֹמָא <small>(שם)</small> הַיְנוּ לְעֶזְרַת יִשְׂרָאֵל בִּלְבַד. 
דֶּלְבֶן זוֹמָא <small>(שם)</small> דְּיָלִיף לֵיהּ מִקַּל וָחֹמֶר מִכֹּהֵן גָּדוֹל, פְּשִׁיטָא דְּלֵיתָא אֶלָּא לַנִּכְנָס בְּעֶזְרַת יִשְׂרָאֵל, דְּדַיּוֹ לַבָּא מִן הַדִּין לִהְיוֹת כַּנִּדּוֹן. 
וּלְרַבִּי יְהוּדָה <small>(שם)</small> נַמִּי דִּסְבִירָא לֵיהּ דְּרַבָּנָן הִיא מִשּׁוּם סְרָךְ טְבִילָה כְּדֵי שֶׁיִּזְכֹּר טֻמְאָה יְשָׁנָה שֶׁבְּיָדוֹ וְיִפְרֹשׁ. הֲרֵי אֵין טְמֵא [מֵת] אָסוּר מִן הַתּוֹרָה אֶלָּא בְּעֶזְרַת יִשְׂרָאֵל וְלִפְנִים, כִּדְאִיתָא בְּפֶרֶק אֵיזֶהוּ מְקוֹמָן <small>(זבחים נה:)</small> אָמַר שְׁמוּאֵל: אֵין חַיָּבִין מִשּׁוּם טֻמְאָה אֶלָּא עַל אֹרֶךְ מֵאָה וּשְׁמוֹנִים וְשֶׁבַע עַל רֹחַב מֵאָה וּשְׁלֹשִׁים וְחָמֵשׁ. וְהַיְנוּ הֶקֵּף עֶזְרַת יִשְׂרָאֵל שֶׁהוּא כָּךְ בְּבַיִת שֵׁנִי, אִם כֵּן הַטְּבִילָה נַמִּי לֵיתָא אֶלָּא בְּנִכְנָס לְמָקוֹם זֶה.
וְלוֹמַר דְּמִכָּל מָקוֹם מִדְּרַבָּנָן אָסוּר לִטְמֵא מֵת לִכְנוֹס לְעֶזְרַת נָשִׁים, וְעָבְדֵי רַבָּנָן דְּלִטְבֹּל קֹדֶם שֶׁיִּכָּנֵס אֲפִלּוּ לַעֲזָרָה זוֹ, הָא לֵיתָא. חֲדָא, דְּתַקַּנְתָּא לְתַקַּנְתָּא לָא עָבְדִי <small>(שבועות מא.)</small>. וְעוֹד, דְּאִי אִיתָא דְּתִקְּנוּ תַּקָּנָה לְתַקָּנָתָם, אִם כֵּן אַף בַּחֵיל שָׁיָכָא תַּקָּנָה זוֹ, שֶׁהֲרֵי אַף לְשָׁם אָסוּר טְמֵא מֵת לִכָּנֵס כְּדִתְנַן בְּפֶרֶק קַמָּא דְּכֵלִים <small>(מ"ח)</small>. וְהַשְׁתָּא, אֲפִלּוּ כִּי תֵּימָא דְּלָא נִתְקַדְּשָׁה הַלִּשְׁכָּה הַזֹּאת כִּי הֵיכָא דְּלִטְבֹּל קֹדֶם שֶׁיִּכְנֹס לִקְדֻשָּׁה דְּרַבָּנָן, אַכָּתִי קַשְׁיָא - הֵיאַךְ הָיָה יָכוֹל לִכְנוֹס אֶל הַלִּשְׁכָּה הַזֹּאת, שֶׁעַל כָּל פָּנִים דֶּרֶךְ הַחֵיל יֵשׁ לוֹ לִכָּנֵס. וְתִצְטָרֵךְ לִדְחֹק וְלוֹמַר שֶׁהַדֶּרֶךְ שֶׁאֶל הַלִּשְׁכָּה הַזֹּאת מֵהַחֵיל נַמִּי אֵינוֹ מְקֻדָּשׁ בְּקִדּוּשׁ רַבָּנָן.
וּמִכָּל מָקוֹם קַשְׁיָא אַמַּאי לָא תְּנַן <small>(יומא שם)</small> אֶלָּא הַנִּכְנָס לָעֲזָרָה, הֲרֵי אַף לַחֵיל לֹא יִכָּנֵס, דְּהָתָם נַמִּי צָרִיךְ לִזְכֹּר בְּטֻמְאָה יְשָׁנָה שֶׁבְּיָדוֹ מִדְּרַבָּנָן וְיִפְרֹשׁ. וְכִי תֵּימָא דְּמַתְנִיתִין כְּבֶן זוֹמָא, אִם כֵּן כֵּיוָן דְּסָתַם לָן רַבִּי כַּוָּתֵיהּ, הִלְכְתָא הוּא <small>(שבת מו. וש"נ)</small>, וְאַמַּאי נִפְסֹק<sup class="footnote-marker">טו</sup><i class="footnote">וכן פסק הרמב”ם (עבודת יוה”כ פ”ב ה”ג) כרבי יהודה.</i> דְּלָא כַּוָּתֵיהּ.
אֶלָּא הַמְּחֻוָּר דְּלֵיתָא לְהַךְ סְבָרָא אֲפִלּוּ לְר' יְהוּדָה, דְּאִיהוּ נַמִּי לָא קָאָמַר אֶלָּא שֶׁלֹּא יִכְנֹס בְּמָקוֹם הַמְּקֻדָּשׁ מִדְּאוֹרָיְיתָא, וּלְפִיכָךְ כָּל קְדֻשַּׁת עֶזְרַת נָשִׁים יֵשׁ אֶל הַלִּשְׁכָּה הַזֹּאת כְּמוֹ כֵן<sup class="footnote-marker">טז</sup><i class="footnote">דהיינו שלשכת המצורעים קדושתה שוה לכל שטח עזרת נשים וחיוב טבילה אינו רק כדי ליכנס לעזרת ישראל.</i>, וְיָכוֹל הַמְּצֹרָע לִטְבֹּל שָׁם כְּמוֹ שְׁאָר כָּל אָדָם. שֶׁהֲרֵי כְּבָר טָבַל מִבָּעֶרֶב, כְּמוֹ שֶׁהֵם דִּבְרֵי הָרַב בְּעַצְמוֹ, וּלְהַאי טְבִילָה רַשַּׁאי לִכָּנֵס בְּעֶזְרַת נָשִׁים כִּדְפָרִישִׁית. וְאוּלַי דְּמִשּׁוּם מַה שֶּׁפֵּרֵשׁ הרר"ש דְּלֹא נִתְקַדְּשָׁה, מִשּׁוּם כָּךְ הֶעֱמִיד בַּעַל הַתְּמוּנָה הַנִּזְכָּר אֶת אֵלּוּ הַחֲצֵרוֹת אֶל הַחוּץ. וְאֵין זֶה [נָכוֹן, וּ]כְמוֹ שֶׁהוֹכַחְתִּי.
גַּם הַתּוֹסְפוֹת כָּתְבוּ בְּיוֹמָא פֶּרֶק ג' <small>(ל:)</small> בְּדִבּוּר הַמַּתְחִיל אִי דְּלָא טָבִיל כוּ' וּבְפֶרֶק קַמָּא דְּכֵלִים <small>(מ"ח)</small> תְּנַן עֶזְרַת נָשִׁים מְקֻדֶּשֶׁת מִמֶּנּוּ שֶׁאֵין שׁוּם טְבוּל יוֹם נִכְנָס לְשָׁם, וְלִשְׁכַּת מְצֹרָעִים הָיְתָה עוֹמֶדֶת בְּעֶזְרַת נָשִׁים כוּ', עַד כָּאן.
וְאַף בְּבֵית הֶעָתִיד שֶׁעוֹמֶדֶת הַלִּשְׁכָּה הַזֹּאת כְּנֶגֶד הַהֵיכָל, מִכָּל מָקוֹם הֶחָצֵר הַהוּא לֹא נִתְקַדֵּשׁ, שֶׁהֲרֵי נִקְרָא כָּל זֶה חָצֵר חִיצוֹנָה.
<b>אֶלָּא</b> דְּאִיכָּא לְמֵידַק<sup class="footnote-marker">יז</sup><i class="footnote">קושיית רבינו כאן היא, שמכיון שבבית שני היה קל”ה אמות רוחב מהצפון לדרום וקפ”ז אמות אורך מן המזרח למערב קדוש בקדושת עזרת ישראל, ובשלמא כשנאמר שבבית שלישי יוסיפו לקדושת העזרה יותר, הרי דבר זה אפשרי, ולכן ישנם מקומות בבית שלישי שמקום קדושת העזרה רחב יותר על קל”ה, וכפי שמבאר שכן הוא מצידי ההיכל, אבל באורך העזרה בפנים חצר הפנימית, שכל שטחו הוא לפני הבית מן המזרח, הוא רק מאה מן הדרום לצפון, ואיך נמעט הקדושה ממקום העזרה בבית שני.</i>, כֵּיוָן שֶׁכָּל מַה שֶּׁנִּקְרָא חָצֵר חִיצוֹנָה לֹא נִתְקַדֵּשׁ, הֵיאַךְ יִמָּצֵא אֹרֶךְ קפ"ז עַל רֹחַב קל"ה <small>(פ"ה מ"א)</small> שֶׁיִּתְקַדֵּשׁ לֶעָתִיד. דְּהַתֵּינַח בָּאֹרֶךְ קַמַּשְׁכַּחַת טְפֵי טוּבָא מִקפ"ז [כְּ]שֶׁתַּחְשֹׁב מֵאָה הֶחָצֵר הַפְּנִימִי וּמֵאָה שֶׁל הַבַּיִת. אֲבָל בָּרֹחַב יֵשׁ בּוֹ מָקוֹם שֶׁאֵינוֹ קל"ה. דְּדַוְקָא כְּנֶגֶד הַהֵיכָל שֶׁשָּׁם מְפֹרָשׁ <small>(יחזקאל מב, ג)</small> שֶׁעֶשְׂרִים אַמָּה שֶׁבֵּין הַלְּשָׁכוֹת לַצָּפוֹן וְדָרוֹם, וְהַלְּשָׁכוֹת עַצְמָן שֶׁרָחְבָּן חֲמִשִּׁים אֶל הֶחָצֵר <small>(שם ח)</small> כֻּלָּם קְדוֹשִׁים, וּבְתוֹכָם יֹאכְלוּ הַכֹּהֲנִים קָדְשֵׁי קֳדָשִׁים <small>(שם יג)</small>. וַהֲרֵי הָרֹחַב מַה שֶּׁנִּתְקַדֵּשׁ לְשָׁם הוּא מֵאָה אַמָּה שֶׁל לִשְׁכוֹת הַקֹּדֶשׁ חֲמִשִּׁים מִזֶּה וַחֲמִשִּׁים<sup class="footnote-marker">יח</sup><i class="footnote">נקט לישנא דקרא, שהלא ביאר רבינו לעיל שרוחב הלשכות הם באמת חמשים ואחת אמה.</i> מִזֶּה, וְאַרְבָּעִים מַה שֶּׁבֵּינָם לַהֵיכָל מִכָּאן וּמִכָּאן. וְרֹחַב שֶׁל הַהֵיכָל וְתָאָיו, שֶׁבֵּין הַכֹּל מָאתַיִם וָעֶשֶׂר, הוּא יוֹתֵר עַל קל"ה, אֲבָל הָרֹחַב שֶׁל הֶחָצֵר הַפְּנִימִי הוּא רַק מֵאָה <small>(יחזקאל מ, כג)</small>.
וְאִי הָכִי לֵימָא מְסַיֵּעַ לֵיהּ לְהָרַאֲבָ"ד בְּהַשָּׂגוֹתָיו פ"ו מֵהִלְכוֹת בֵּית הַבְּחִירָה <small>(הי"ד)</small> בְּאָמְרוֹ: וְלֹא עוֹד אֶלָּא שֶׁאֲנִי אוֹמֵר שֶׁאֲפִלּוּ לְר' יוֹסִי דְּאָמַר קְדֻשָּׁה שְׁנִיָּה קִדְּשָׁהּ לֶעָתִיד לָבוֹא, לֹא אָמַר אֶלָּא לִשְׁאָר אֶרֶץ יִשְׂרָאֵל, אֲבָל לִירוּשָׁלַיִם וְלַמִּקְדָּשׁ לֹא אָמַר. לְפִי שֶׁהָיָה יוֹדֵעַ עֶזְרָא שֶׁהַמִּקְדָּשׁ וִירוּשָׁלַיִם עֲתִידִים לְהִשְׁתַּנּוֹת וּלְהִתְקַדֵּשׁ קִדּוּשׁ אַחֵר עוֹלָמִי [כוּ']. כָּךְ נִגְלָה לִי מִסּוֹד ה' לִירֵאָיו, לְפִיכָךְ הַנִּכְנָס עַתָּה שָׁם אֵין בּוֹ כָּרֵת, עכ"ל. וְקַשְׁיָא לְהָרַמְבָּ"ם שֶׁכָּתַב שָׁם דְּקִדְּשָׁהּ לְעוֹלָם וְהַנִּכְנָס לְשָׁם חַיָּב כָּרֵת.
וְנִרְאֶה דֶּלְהָרַמְבָּ"ם, יִהְיוּ לֶעָתִיד בִּכְלַל הַקְּדֻשָּׁה אוֹתָן הַתָּאִים שֶׁאֶל שַׁעֲרֵי הֶחָצֵר הַפְּנִימִית, וּכְשֶׁתַּחְשֹׁב עֹבִי חוֹמַת הֶחָצֵר שֵׁשׁ, וְהַתָּא שֵׁשׁ, וְכָתְלוֹ חָמֵשׁ מִכָּאן וְכֵן מִכָּאן, יַעֲלוּ בְּיָדְךָ ל"ד אַמּוֹת. וְהָאַמָּה הַחֲסֵרָה תַּשְׁלִימָהּ בְּאֹפֶן שֶׁיִּוָּתֵר לְךָ הַרְבֵּה, שֶׁהֲרֵי הַהֲלָכָה רוֹוַחַת כְּר' מֵאִיר שֶׁאָמַר בְּפֶי"ז דְּכֵלִים <small>(מ"י)</small> דְּכָל אַמּוֹת שֶׁהָיוּ שָׁם בְּבַיִת שֵׁנִי בְּבֵינוֹנִית, וּבְהַךְ בִּנְיָנָא כֻּלָּן בִּקְנֵה הַמִּדָּה שֶׁהוּא אַמָּה גְּדוֹלָה בְּטֶפַח יְתֵרָה עַל הַבֵּינוֹנִית<sup class="footnote-marker">יט</sup><i class="footnote">דברי רבינו נפלאים מאד. וצ”ע, שהלא בכל המקומות פירוש אמה בינונית הוא אמה בת ששה ואמה קטנה היא בת חמשה. ור”י פליג רק שהכלים הם מאמה בת חמשה. וצ”ע.</i>. וְיִהְיוּ אִם כֵּן קל"ד טְפָחִים יְתֵרִים עַל שֶׁל קל"ד אַמּוֹת שֶׁבְּבַיִת שֵׁנִי, שֶׁהֵם עֶשְׂרִים וְשֶׁבַע אַמּוֹת בֵּינוֹנִית פָּחוֹת טֶפַח.
וּלְפִי זֶה לֹא הָיָה לָנוּ לְהַרְבּוֹת וּלְהַכְנִיס כָּל הַתָּאִים וְכָתְלֵיהֶם בִּקְדֻשַּׁת הָעֲזָרָה, שֶׁהֲרֵי הָעֲזָרָה בְּעַצְמָהּ הִיא ק' [אַמּוֹת, שֶׁהֵם ת"ר] טְפָחִים, שֶׁהֵם עֶשְׂרִים אַמּוֹת בֵּינוֹנִית יְתֵרִים עַל ק' אַמָּה שֶׁבְּבַיִת שֵׁנִי. וְלֹא נֶחְסָר הַמְקֻדָּשׁ כִּי אִם ט"ו אַמּוֹת, וְחֶלְקָם מִכָּאן וּמִכָּאן לֹא יַגִּיעוּ כִּי אִם עַד אַמָּה וּמֶחֱצָה לְתוֹךְ הַתָּאִים. אֶלָּא שֶׁבְּמַה שֶּׁפֵּרַשְׁנוּ יֵשׁ לָנוּ דָּבָר מְסֻמָּן אֶל הַקֹּדֶשׁ. וּמִשּׁוּם כָּךְ לֹא רָצִינוּ לְהוֹצִיא אֲפִלּוּ כָּתְלֵי הַתָּאִים, לְפִי שֶׁעַל כָּל פָּנִים בִּכְלוֹת הַתָּאִים שֶׁבְּכֶתֶף הַשַּׁעַר לַמַּעֲרָב, הוּא ד' אַמּוֹת וּמֶחֱצָה חוֹמָה מִבְּלִי תָּאִים כִּדְפֵרַשְׁתִּי סִימָן כ"א. וְהוּא מֵהָאֹרֶךְ שֶׁל הַקפ"ז, וְשָׁם יוֹצֵא הַקְּדֻשָּׁה אַמָּה וּמֶחֱצָה, וְאֵין שָׁם דָּבָר נִסְמָן אֶל הַקְּדֻשָּׁה. לְפִיכָךְ אָמַרְנוּ שֶׁהַקְּדֻשָּׁה שֶׁלֶּעָתִיד תִּהְיֶה אַף בְּכָתְלֵי הַתָּאִים. וְהִנֵּה יֵשׁ מָקוֹם מְסֻמָּן מִבַּחוּץ דְּהַיְנוּ עַד כְּנֶגֶד כְּלוֹת כָּתְלֵי הַתָּאִים. וְאַף עַל פִּי שֶׁהוֹסַפְנוּ הַרְבֵּה אֵין בְּכָךְ כְּלוּם, כְּמוֹ שֶׁבָּאֹרֶךְ גַּם כֵּן נִתּוֹסֵף עַל כָּל פָּנִים. וְכֵן בָּרֹחַב מַה שֶּׁכְּנֶגֶד הַהֵיכָל, שֶׁרַשָּׁאִין לְהוֹסִיף עַל הָעֲזָרָה כְּדִתְנַן בְּפֶרֶק קַמָּא דְּסַנְהֶדְרִין <small>(ב.)</small> וּבְפֶרֶק ב' דִּשְׁבוּעוֹת <small>(יד.)</small>.
אַךְ לְר' יְהוּדָה דְּפָלִיג בְּמַסֶּכֶת כֵּלִים <small>(שם)</small> אַר' מֵאִיר, וּסְבִירָא לֵיהּ דִּבְבַיִת שֵׁנִי נַמִּי כָּל אַמָּה שֶׁל בִּנְיָן בְּבַת שִׁשָּׁה, קַשְׁיָא הָאַמָּה הַחֲסֵרָה לָנוּ מֵהַקְּדֻשָּׁה לֶעָתִיד, אִם לֹא שֶׁנֹּאמַר דְּרַבִּי יְהוּדָה סְבִירָא לֵיהּ כְּר' אֱלִיעֶזֶר <small>(שבועות טז. ועי"ש)</small> דְּלֹא קִדְּשָׁהּ לֶעָתִיד. אִי נַמִּי, יוּכַל לִהְיוֹת שֶׁיִּהְיוּ שָׁם רָאשֵׁי פְּסֵפָסִין מַבְדִּילִין לְהֶכֵּר, כְּהַהִיא דִּתְנַן בְּרֵישׁ מִדּוֹת <small>(מ"ו)</small> בְּרָאשֵׁי פְּסֵפָסִין שֶׁמַּבְדִּילִין בְּלִשְכוֹת בֵּית הַמּוֹקֵד בֵּין מְקוֹם קֹדֶשׁ לְחֹל. וּכְדִתְנַן נַמִּי בְּמִדּוֹת פ"ד <small>(מ"ה)</small> בַּעֲלִיַּת קָדְשֵׁי קֳדָשִׁים שֶׁהִיא מֻבְדֶּלֶת בִּפְסֵפָסִין. וּבְדִבְרֵי תַּנָּא קַמָּא דְּרַבִּי אֱלִיעֶזֶר בֶּן יַעֲקֹב בְּפֶרֶק ב' <small>(מ"ו)</small> שֶׁהָיוּ פְּסֵפָסִין לְהַבְדִּיל בֵּין עֶזְרַת כֹּהֲנִים לְעֶזְרַת יִשְׂרָאֵל.
וּלְפִי זֶה גַּם לְרַבִּי מֵאִיר אֶפְשָׁר שֶׁאֵין לְהוֹסִיף, וְיִהְיוּ מֻבְדָּלִים כָּךְ הָאַמָּה וּמֶחֱצָה בְּרָאשֵׁי פְּסֵפָסִין בְּתוֹךְ הַתָּאִים, וּבַחוּץ בְּמָקוֹם שֶׁאֵין תָּאִים. אֲבָל פֵּרוּשׁ הָרִאשׁוֹן לְרַבִּי מֵאִיר נִרְאֶה יוֹתֵר.

Chapter 72

<b>"וְלִפְנֵי</b> הַלְּשָׁכוֹת מַהֲלַךְ עֶשֶׂר אַמּוֹת רֹחַב לָבֹא אֶל הַפְּנִימִית דֶּרֶךְ אַמָּה אֶחָת" <small>(יחזקאל מב, ד)</small>. פֵּרוּשׁ, לְפִי שֶׁלֹּא הָיוּ יְכוֹלִין לָבֹא אֶל אֲוִיר הָעֶשְׂרִים שֶׁבֵּין הַלְּשָׁכוֹת וְהַתָּאִים לֹא בֶּחָצֵר הַפְּנִימִי וְלֹא בֶּחָצֵר הַחִיצוֹנָה. כִּי הֶחָצֵר הַפְּנִימִית לֹא הָיְתָה, רַק מֵאָה עַל מֵאָה לִפְנֵי הַבַּיִת לַמִּזְרָח <small>(יחזקאל מ, מז)</small>, וְנֶאֱמַר <small>(יחזקאל מא, יד)</small> עַל רֹחַב הַבַּיִת "לַקָּדִים מֵאָה אַמָּה". נִמְצָא רֹחַב הַבַּיִת סוֹתֵם אֶת רֹחַב הֶחָצֵר, וְאוֹתָן חָמֵשׁ הַיְּתֵרִים מִט"ו שֶׁל בֵּית הַחֲלִפוֹת, סוֹתְמָן עֹבִי כֹּתֶל הַמַּפְסִיק בֵּין הֶחָצֵר הַפְּנִימִי וּבֵין הֶחָצֵר הַחִיצוֹנָה הַבָּא מִן הַמִּזְרָח לַמַּעֲרָב, שֶׁהֲרֵי עָבְיוֹ שֵׁשׁ אַמּוֹת. וְאִם כֵּן, לֹא הָיָה מָבוֹא לְשָׁם אֶלָּא אִם כֵּן הָיָה מְשַׁפֵּעַ<sup class="footnote-marker">א</sup><i class="footnote">בפשטות 'משפע' הכוונה מלמטה למעלה - שהרי מפלס החצר החיצונה נמוך מן הפנימית וכדי ליכנס לפנימית צריך לשפע ולעלות, אלא שבתמונה הכללית שצייר רבינו, משמע כי שיפוע מתייחסת לשיפוע (החתך) בכותל.</i> וְכוֹנֵס, [כְּלוֹמַר] כְּשֶׁהָיָה מְכַלֶּה סוֹף חוֹמָה שֶׁבֵּין שְׁתֵּי הַחֲצֵרוֹת, שִׁפֵּעַ בְּתוֹךְ חָצֵר הַחִיצוֹנָה בְּעֹבִי הַחוֹמָה אַמָּה כְּדֵי כְּנִיסַת אָדָם<sup class="footnote-marker">ב</sup><i class="footnote">כדאמרינן (סוכה ז:) גברא באמתא יתיב.</i>. וְנִכְנָס לְתוֹךְ אֲוִיר חָמֵשׁ אַמּוֹת שֶׁבֵּין כֹּתֶל הַחֲלִפוֹת וְכֹתֶל הַלְּשָׁכוֹת, וְהוֹלֵךְ בְּאוֹתוֹ אֲוִיר לְצַד מַעֲרָב עֶשֶׂר אַמּוֹת, וְשָׁם כָּלֶה מֶשֶׁךְ בֵּית הַחֲלִפוֹת. וְזֶהוּ שֶׁאָמַר "מַהֲלַךְ עֶשֶׂר אַמּוֹת רֹחַב", וּמִשָּׁם וְאֵילָךְ עֶשְׂרִים אַמּוֹת הָאֲוִיר שֶׁבֵּין הַלְּשָׁכוֹת וְהַתָּאִים. וְלָמָּה קוֹרֵהוּ מַהֲלַךְ רֹחַב, וַהֲלֹא הָיָה לוֹ לוֹמַר מַהֲלַךְ עֶשֶׂר אַמּוֹת אֹרֶךְ? לְפִי שֶׁלְּעִנְיַן בֵּית הַחֲלִפוֹת הוּא רֹחַב. לְפִי שֶׁבִּנְיַן הַחֲלִפוֹת מִן הַצָּפוֹן לַדָּרוֹם ט"ו אַמָּה, וּמִן הַמִּזְרָח לַמַּעֲרָב אֵינוֹ אֶלָּא עֶשֶׂר אַמּוֹת, עַד כָּאן דִּבְרֵי רַשִׁ"י ז”ל.
וְאַף עַל פִּי שֶׁהָיוּ יְכוֹלִין לַהֲלֹךְ אֶל הָאֲוִיר עֶשְׂרִים מֵאֲחוֹרֵי בֵּית הַכַּפֹּרֶת, מִכָּל מָקוֹם הֻצְרַךְ לַמָּבוֹא שֶׁבְּכָאן שֶׁהוּא לְמִזְרַח הֶחָצֵר, שֶׁשָּׁם רֹב מַהֲלַךְ וְתַשְׁמִישׁ הֶחָצֵר. וְעוֹד שֶׁלְּפִי דַּעְתֵּנוּ בְּסִימָן י"ב אֵין שָׁם שַׁעַר אֶל הֶחָצֵר לַמַּעֲרָב, וְאִם כֵּן הָרוֹצֶה לֵילֵךְ מֵהֶחָצֵר אֶל אֲוִיר הָעֶשְׂרִים יִצְטָרֵךְ לָלֶכֶת לִפְנֵי מִזְרָחָן<sup class="footnote-marker">ג</sup><i class="footnote">דהיינו לצאת מן החצר הפנימית דרך השער ולהקיף את הלשכות. ולפני מזרחן, היינו מזרח הלשכות בצפון או בדרום דרך שערי החצר. ועיקר האריכות הוא בזה שצריך להקיף כל הלשכות לצפון או לדרום ושוב למערב, שהרי גם אחרי שיש מבא לאויר העשרים צריך לצאת מן החצר הפנימית.</i>, וּלְהַקִּיף חֲמִשִּׁים רֹחַב מִזְרָחָן, וּמֵאָה אָרְכָּן, וַחֲמִשִּׁים רָחְבָּן שֶׁל מַעֲרָב, עַד שֶׁיָּבֹא אֶל אֲוִיר הָעֶשְׂרִים. מִשּׁוּם כָּךְ הָיָה הַמָּבוֹא אֲלֵיהֶם בְּמִזְרָחָן.
וּמֵהַאי טַעֲמָא נַמִּי, לָא סַגִּי בְּפִתְחֵי הַלְּשָׁכוֹת שֶׁאֶל הֶחָצֵר וּמֵהֶם אֶל אֲוִיר הָעֶשְׂרִים כִּדְפֵרַשְׁתִּי בַּסִּימָן הַקּוֹדֵם, וְיִהְיוּ אִם כֵּן יְכוֹלִין לַהֲלֹךְ אֲלֵיהֶם דֶּרֶךְ הַלְּשָׁכוֹת. דְּהָכִי נַמִּי יִצְטָרֵךְ לְהַקִּיף בְּרָחְבָּן שֶׁל מִזְרָח, וַחֲצִי אָרְכָּן, וְרָחְבָּן מִבִּפְנִים מִפֶּתַח לְפֶתַח. וּבְלָאו הָכִי נַמִּי אֵין מִן הָרָאוּי שֶׁפִּתְחֵי הַלְּשָׁכוֹת יִשְׁתַּמְּשׁוּ אֶל אֲוִיר הָעֶשְׂרִים, שֶׁאֵלּוּ הַלְּשָׁכוֹת הֵם חֲדָרִים רְאוּיִם לִהְיוֹת מְסֻגָּרִים, אֵין יוֹצֵא וּבָא אֶלָּא לְעִתּוֹ וְשַׁעְתּוֹ. וְאֵלּוּ הָעֶשְׂרִים אֲוִיר הִנֵּה הִנָּם כְּכָל שְׁאָר הֶחָצֵר, רְאוּיִם לִהְיוֹת פְּתוּחִים כְּדֶרֶךְ הֶחָצֵר, שֶׁיּוּכְלוּ לָבוֹא אֲלֵיהֶן כְּמוֹ אֶל כָּל הֶחָצֵר.

Chapter 73

<b>"וּמִתַּחַת</b> הַלְּשָׁכוֹת הָאֵלֶּה הַמֵּבִוא מֵהַקָּדִים בְּבֹאוֹ לָהֵנָּה מֵהֶחָצֵר הַחִצֹנָה בְּרֹחַב גֶּדֶר הֶחָצֵר דֶּרֶךְ הַקָּדִים אֶל פְּנֵי הַגִּזְרָה וְאֶל פְּנֵי הַבִּנְיָן, לְשָׁכוֹת. וְדֶרֶךְ לִפְנֵיהֶם כְּמַרְאֵה הַלְּשָׁכוֹת אֲשֶׁר דֶּרֶךְ הַצָּפוֹן, כְּאָרְכָּן כֵּן רָחְבָּן. וְכֹל מוֹצָאֵיהֶן וּכְמִשְׁפְּטֵיהֶן וּכְפִתְחֵיהֶן, וּכְפִתְחֵי הַלְּשָׁכוֹת אֲשֶׁר דֶּרֶךְ הַדָּרוֹם, פֶּתַח בְּרֹאשׁ דָּרֶךְ, דֶּרֶךְ בִּפְנֵי הַגְּדֶרֶת הֲגִינָה דֶּרֶךְ הַקָּדִים בְּבוֹאָן" <small>(יחזקאל מב, ט-יב)</small>. 
כָּתַב רַשִׁ"י ז"ל: אֵינִי יוֹדֵעַ אִם בָּא לְלַמֵּד שֶׁהָיוּ לָהֶם מְחִלּוֹת מִתַּחְתֵּיהֶם, אוֹ בָּא לְלַמֵּד שֶׁהָיוּ לְשָׁכוֹת בְּמִזְרַח הֶחָצֵר. וּלְפִי שֶׁהָהָר הוֹלֵךְ וּמְשַׁפֵּעַ לְצַד הַמִּזְרָח קוֹרֵא לוֹ "וּמִתַּחַת הַלְּשָׁכוֹת הָאֵלֶּה", שֶׁאֵלּוּ בְּגָבְהוֹ וְאֵלּוּ בְּשִׁפּוּלוֹ. וְכֵן הוּא אוֹמֵר, וּבְשִׁפּוּלוֹ שֶׁל חָצֵר - אֶל הַמָּבוֹא אֲשֶׁר מֵהַקָּדִים "בְּבֹאוֹ לָהֵנָּה מֵהֶחָצֵר הַחִיצֹנָה, בְּרֹחַב גֶּדֶר הֶחָצֵר וְגוֹ'". הַבָּא מִן הַקָּדִים שֶׁל חָצֵר הַחִיצוֹנָה, וְסוֹבֵב אֶל הַצָּפוֹן דֶּרֶךְ מִקְצוֹעַ צְפוֹנִית מִזְרָחִית שֶׁל חוֹמוֹת הַפְּנִימִית מִבַּחוּץ. לָבֹא לְאוֹתָן הַלְּשָׁכוֹת שֶׁבַּצָּפוֹן, מוֹצֵא עַל פְּנֵי גֶּדֶר הֶחָצֵר - כֹּתֶל מִזְרָח שֶׁל חָצֵר הַפְּנִימִית, שֶׁהִיא מַעֲרָבִית לַחִיצוֹנִית, כְּנֶגֶד הַגִּזְרָה וְהַבִּנְיָן שֶׁבַּפְּנִימִית - "לְשָׁכוֹת" סְמוּכוֹת לְאוֹתוֹ הַכֹּתֶל וְעוֹמְדוֹת בַּחִיצוֹנָה.
[וְדֶרֶךְ לִפְנֵיהֶם], לִפְנֵי הַלְּשָׁכוֹת הַלָּלוּ יֵשׁ דֶּרֶךְ רֹחַב אֲוִיר הֶחָצֵר חֲמִשִּׁים אַמָּה, כְּמַרְאֵה דֶּרֶךְ הַלְּשָׁכוֹת אֲשֶׁר בְּצַד הַצָּפוֹן הַכְּתוּבוֹת לְמַעְלָה <small>(שם ז-ח)</small>. 
"כְּאָרְכָּן" שֶׁל לְשָׁכוֹת הַצָּפוֹן אָרְכָּן שֶׁל אֵלּוּ, וְכֵן רָחְבָּן, "וּכְמִשְׁפְּטֵיהֶן וּכְפִתְחֵיהֶן" שֶׁל לִשְׁכוֹת הַצָּפוֹן, "וּכְפִתְחֵי הַלְּשָׁכוֹת אֲשֶׁר דֶּרֶךְ הַדָּרוֹם" הָיוּ פִּתְחֵי לִשְׁכוֹת הַקָּדִים. שֶׁאַף בַּדָּרוֹם הָיוּ לְשָׁכוֹת מֻבְדָּלוֹת אֵצֶל הַתָּאִים [וְגוֹ'] כְּמוֹ שֶׁנִּתְבָּאֵר לְמַעְלָה. 
"פֶּתַח בְּרֹאשׁ דָּרֶךְ", פֶּתַח הָיָה לָהֶם לְלִשְׁכוֹת הַקָּדִים בְּרֹאשׁ דָּרֶךְ, וְהַדֶּרֶךְ הָיָה בִּפְנֵי הַגְּדֶרֶת הֲגִינָה, תִּרְגֵּם יוֹנָתָן: דּוּכַן לִיוָאֵי וְכוּ', עכ"ל.
אַף עַל פִּי<sup class="footnote-marker">א</sup><i class="footnote">רבינו שולל כאן מה שמשמע לכאורה, שבשונה מלשכות המערביות - הלשכות המזרחיות ארכן מן הצפון לדרום ורחבן מן המזרח. וע”ז מוכיח רבינו שלא כן הוא.</i> שֶׁמִּמַּה שֶּׁכָּתוּב מוֹצֵא עַל פְּנֵי גֶּדֶר הֶחָצֵר כֹּתֶל מִזְרָח שֶׁל חָצֵר הַפְּנִימִית וְכוּ' סְמוּכוֹת לְאוֹתוֹ הַכֹּתֶל כוּ' - מַשְׁמָע שֶׁאֵלּוּ הַלְּשָׁכוֹת בְּנוּיִין אָרְכָּן עַל פְּנֵי הַגָּדֵר מִצָּפוֹן לַדָּרוֹם, וְרָחְבָּן מִמִּזְרָח לַמַּעֲרָב. אֵין הַדָּבָר כָּךְ, לְפִי שֶׁאִי אֶפְשָׁר לְפָרֵשׁ כֵּן, שֶׁהֲרֵי הָיוּ לְשָׁם תָּאִים הַבּוֹלְטִין עִם כָּתְלֵיהֶן י"א אַמָּה אֶל הֶחָצֵר. וְלֹא יִהְיֶה אִם כֵּן מֵאָה חָצֵר, שֶׁיִּהְיֶה בָּהֶן חֲמִשִּׁים רֹחַב הַלְּשָׁכוֹת וַחֲמִשִּׁים חָצֵר לִפְנֵיהֶן כְּמוֹ שֶׁאֶל הַלְּשָׁכוֹת שֶׁלְּמַעְלָה. וְכֵן לֹא יַעַמְדוּ בְּאֹרֶךְ וְרֹחַב שֶׁלָּהֶן כְּאוֹתָן שֶׁלְּמַעְלָה. וְעוֹד; אֵיזֶה דֶּרֶךְ יֵלְכוּ אֶל הַשַּׁעַר שֶׁל הֶחָצֵר, הַאִם יֵלְכוּ דֶּרֶךְ הַלְּשָׁכוֹת אֶל הַשַּׁעַר, אֶתְמָהָה. וְלֹא יִהְיֶה גַּם כֵּן הַנּוֹי שֶׁבִּבְלִיטַת אוּלַם שַׁעַר הֶחָצֵר הַפְּנִימִי, דְּפָרִישִׁית בְּסִימָן כ'.
וְאֵין לְפָרֵשׁ<sup class="footnote-marker">ב</sup><i class="footnote">כאן שולל רבינו הצד לפרש שלשכות אלו אע”פ שארכן הוא מן המזרח למערב, מ”מ, כל שטחן הוא בשטח בין מזרחו של חומת חצר הפנימית שהוא במערב וחומת החיצונה במזרח.</i> גַּם כֵּן שֶׁיִּהְיֶה אָרְכָּן מִמִּזְרָח לְמַעֲרָב, וְרָחְבָּן כְּנֶגֶד כֹּתֶל הֶחָצֵר מִצָּפוֹן לְדָרוֹם. שֶׁבְּלִיטַת הַתָּאִים וְכָתְלֵיהֶן מְמַעֲטִין [מִ]מֵאָה אָרְכָּן, וּמִטַּעַם שֶׁיִּתְבָּאֵר בְּסָמוּךְ גַּם כֵּן.
וְכֵן אֵין נִרְאֶה לְפָרֵשׁ<sup class="footnote-marker">ג</sup><i class="footnote">רבינו שולל סברא לומר שהלשכות שנתונים למקצוע צפונית מזרחית ודרומית מזרחית, מתחילות רק אחר סיום חומות הפנימית הדרומית והצפונית.</i> שֶׁהֵן [הָאַחַת] בְּמִקְצוֹעַ צְפוֹנִית מִזְרָחִית הֶחָצֵר הַפְּנִימִי, [וְהַשֵּׁנִית בְּמִקְצוֹעַ דְּרוֹמִית מִזְרָחִית הֶחָצֵר הַפְּנִימִי], וְאָרְכָּן מִמַּעֲרָב לַמִּזְרָח כְּאוֹתָן שֶׁלְּמַעְלָה. דְּאִם כֵּן; אֵין כָּאן מָקוֹם לַהֲלֹךְ מִפִּנָּה לְפִנָּה בֶּחָצֵר הַחִיצוֹנָה כִּי אִם דֶּרֶךְ הַלְּשָׁכוֹת, שֶׁהֲרֵי הַלְּשָׁכוֹת מְמַלְּאִין כָּל אֹרֶךְ הֶחָצֵר הַחִיצוֹנָה שֶׁלִּפְנֵי הַפְּנִימִית לַקָּדִים. וְזֶה אֵין נִרְאֶה שֶׁיְּהֵא הַמְּהַלֵּךְ מִפִּנָּה לְפִנָּה בֶּחָצֵר דֶּרֶךְ הַלְּשָׁכוֹת מֵהַטַּעַם שֶׁפֵּרַשְׁתִּי לְמַעְלָה בַּסִּימָן הַקּוֹדֵם לְעִנְיַן הַלְּשָׁכוֹת שֶׁלְּמַעְלָה, שֶׁלֹּא יֵלְכוּ מִפִּתְחֵיהֶן מֵהֶחָצֵר אֶל אֲוִיר הָעֶשְׂרִים.
לְכָךְ נִרְאֶה שֶׁבַּמָּקוֹם שֶׁכָּלִים אוֹתָם הַתָּאִים שֶׁל הַשַּׁעַר הַצְּפוֹנִי [שֶׁל הֶחָצֵר הַפְּנִימִית] שֶׁבְּכֶתֶף הַשַּׁעַר לַמִּזְרָח, בְּכַלּוֹתָן מַתְחִילִין אֵלּוּ הַלְּשָׁכוֹת, וְכֵן בַּשַּׁעַר הַדְּרוֹמִי [שֶׁל הֶחָצֵר הַפְּנִימִית]. וְאָרְכָּן עוֹמֵד מִמִּזְרָח לְמַעֲרָב כְּאוֹתָן שֶׁלְּמַעְלָה, וְהִנֵּה יֵשׁ דֶּרֶךְ וּמָבוֹא מִפִּנָּה לְפִנָּה בֶּחָצֵר הַחִיצוֹנָה. כִּי כְּנֶגֶד מַה שֶּׁהֵם מְשׁוּכִין לְאָחוֹר לְצַד מַעֲרָב, וְהֵם בְּנוּיִין כְּנֶגֶד הֶחָצֵר הַפְּנִימִית וְעֹבִי כָּתְלָהּ הַמִּזְרָחִית כְּנֶגְדָּן, יִהְיֶה מָקוֹם מְרֻוָּח לִפְנֵיהֶם לַמִּזְרָח מִסּוֹפָן עַד כֹּתֶל הֶחָצֵר הַחִיצוֹנָה. שֶׁהֲרֵי אָרְכּוֹ שֶׁל הֶחָצֵר לַקָּדִים כְּאֹרֶךְ הַלְּשָׁכוֹת, וְהֵם מְשׁוּכִין לַאֲחוֹרָן, וּמַשְׁכַּחַת נַמִּי לִפְנֵיהֶם רֹחַב חֲמִשִּׁים אַמָּה חָצֵר כְּאוֹתָן שֶׁלְּמַעְלָה. וְהֵם בְּנוּיִים בְּגֶדֶר הַמִּזְרָח בַּמִּקְצוֹעַ שֶׁלָּהּ, וּסְמוּכִין לְכָתְלָהּ, כְּלוֹמַר בְּסוֹפָהּ. וּלְכָךְ אַסְבְּרַהּ לָהּ בְּבוֹאוֹ מֵהַקָּדִים וְסוֹבֵב אֶל הַצָּפוֹן - שֶׁכֵּן הֵם בְּמִקְצוֹעַ מִזְרָחִית צְפוֹנִית, אֶלָּא שֶׁאֵין מַתְחִילִין בַּמִּקְצוֹעַ מַמָּשׁ אֶלָּא כִּדְפָרִישִׁית.
וְאַף אוֹתָהּ אַמָּה הַיְּתֵרָה שֶׁהִכְנַסְנוּ בַּלְּשָׁכוֹת שֶׁלְּמַעְלָה, וְכָתַבְנוּ <small>(סימן ע"א)</small> שֶׁהֵם בְּעַצְמָן חֲמִשִּׁים וְאַחַת אַמּוֹת, נוּכַל גַּם כֵּן לְהַכְנִיס כְּמוֹ כֵן בְּאֵלּוּ הַלְּשָׁכוֹת אַמָּה אַחַת מֵעֹבִי הַכֹּתֶל שֶׁל חָצֵר הַפְּנִימִי. וּבִכְלוֹת הַכֹּתֶל וְהַלְּשָׁכוֹת [שֶׁבַּצָּפוֹן לַמַּעֲרָב], הֵם כְּנֶגֶד הֶחָצֵר [הַפְּנִימִית], שָׁם בּוֹלְטִין אַמָּה אֶל הֶחָצֵר לַדָּרוֹם. וְהַלְּשָׁכוֹת שֶׁבַּדָּרוֹם בּוֹלְטִין אֶל הֶחָצֵר [הַפְּנִימִית] בִּכְלוֹתָן [לַמַּעֲרָב] (מִ)כְּנֶגֶד הֶחָצֵר הַפְּנִימִית אַמָּה אַחַת אֶל הֶחָצֵר לַצָּפוֹן. וְנִמְצָא שֶׁהֵם בְּעַצְמָן, הֵן נ"א אַמּוֹת, וְהֶחָצֵר לִפְנֵיהֶם חֲמִשִּׁים. לִפְנֵי הַלְּשָׁכוֹת שֶׁבַּצָּפוֹן יִהְיֶה הֶחָצֵר לִפְנֵיהֶם [חֲמִשִּׁים] לַצָּפוֹן, וְלִפְנֵי הַלְּשָׁכוֹת שֶׁבַּדָּרוֹם יִהְיֶה הֶחָצֵר לִפְנֵיהֶם חֲמִשִּׁים לַדָּרוֹם, כַּדֻּגְמָא שֶׁלְּמַעְלָה <small>(שם)</small>.
<b>וְהַשְׁתָּא</b> אָתִי שַׁפִּיר מַה שֶּׁכָּתַב רַשִׁ"י ז"ל כְּנֶגֶד הַגִּזְרָה וְהַבִּנְיָן שֶׁבַּפְּנִימִית. לְפִי שֶׁנִּתְבָּאֵר, שֶׁהָיוּ בְּנוּיִין כְּנֶגֶד הַחוֹמָה שֶׁל הַפְּנִימִית וְלֹא שֶׁהִתְחִילוּ בְּמִקְצוֹעַ מַמָּשׁ. וְשָׁם בְּנוּיִין אוּלָמוֹת בִּפְנִים כִּדְפֵרַשְׁתִּי סִימָן כ"א, וְהִנֵּה הַלְּשָׁכוֹת בְּעַצְמָן בְּנוּיִין כְּנֶגְדָּן. אֲבָל כְּשֶׁיִּהְיוּ הַלְּשָׁכוֹת מַתְחִילִין בַּמִּקְצוֹעַ אוֹ מִלִּפְנֵי כֹּתֶל הֶחָצֵר הַמִּזְרָחִית כִּדְסָלְקָא אַדַעְתִּין, אַף עַל פִּי שֶׁגַּם לְשָׁם אוּלָמוֹת כִּדְפֵרַשְׁתִּי הָתָם, עִם כָּל זֶה אֵין מֵהַלְּשָׁכוֹת כְּנֶגְדָּן, כִּי אִם כֹּתֶל שֶׁלָּהֶם בְּסוֹפָן. אֲבָל עַכְשָׁו הֵם בְּנוּיִין בְּמִקְצָתָן כְּנֶגְדָּן, כְּמוֹ שֶׁאוֹתָן שֶׁלְּמַעְלָה בְּנוּיִין כְּנֶגֶד הַבַּיִת בְּאֹפֶן זֶה. 
אִי נַמִּי יֵשׁ לְפָרֵשׁ הַבִּנְיָן שֶׁבַּפְּנִימִית הֵם הַתָּאִים, שֶׁהֲרֵי בְּסוֹפָן מַתְחִילִין הַלְּשָׁכוֹת. וַאֲנַחְנוּ נְפָרֵשׁ לְקַמָּן בְּסִימָן ע"ד שֶׁחֲצִי אַמָּה מִכֹּתֶל תָּא הַחִיצוֹן כְּנוּסָה לְתוֹךְ אֵלּוּ הַלְּשָׁכוֹת. עַיֵּן עָלָיו, וַהֲוָה שַׁפִּיר כְּנֶגְדָּן, כֵּיוָן שֶׁכְּנוּסִין הֵן בָּהֶן בִּקְצָת מֵהֵן, כָּל זֶה לְפֵרוּשׁ רַשִׁ"י.
אָמְנָם לְדַעְתִּי הַקְּלוּשָׁה נִרְאֶה<sup class="footnote-marker">ד</sup><i class="footnote">כוונת רבינו נראה שלפי פרש”י הכוונה במ”ש אל פני הגזרה וגו’ הבנין וגו’, פירושו שלשכות אלו אינם למזרח ממש אלא שחופפים אל הגזרה והבנין. ולפי”ז צ”ל שהגזרה הוא החצר והבנין קאי על אולמות שנמצאים בחלל חומת החצר הפנימית (או על התאים) ותחילת הלשכות מחוץ לחומה חופפין להם. אולם רבינו ממאן לפרש כן שהרי מצינו בכתוב (נתפרש לעיל סימן ס”ד-ס”ט) שהגזרה הכוונה לבנין הבית עצמו והבנין הכוונה על התאים מסביבות הגזרה. לכן מפרש רבינו שפירוש הכתוב כאן אל הגזרה וגו’ - לא שחופפין להם, אלא שמשוכין הלשכות כלפי מערב לכיוון הגזרה והבנין שהוא אותו בנין וגזרה הנ”ל, מבנה ההיכל והתאים.</i> [שֶׁ]מַה שֶּׁאָמַר "אֶל פְּנֵי הַגִּזְרָה וְאֶל פְּנֵי הַבִּנְיָן", שֶׁרָצָה בָּזֶה לְבָאֵר לָנוּ מַה שֶּׁכָּתַבְנוּ שֶׁהַלְּשָׁכוֹת הַלָּלוּ הֵן מְשׁוּכִין לַאֲחוֹרָן לַמַּעֲרָב, וְאֵינָם שָׁוִים בְּאָרְכָּן הַמֵּאָה, לְאֹרֶךְ מֵאָה הֶחָצֵר שֶׁלִּפְנֵי קָדִים הַפְּנִימִי. וְהַיְנוּ אָמְרוֹ אֶל פְּנֵי הַגִּזְרָה וְהַבִּנְיָן, שֶׁעִם הֱיוֹת שֶׁהֵם בַּמָּבוֹא מֵהַקָּדִים, עִם כָּל זֶה לָאו בַּקָּדִים מַמָּשׁ הֵן, וְשֶׁהֵן בְּאָרְכָּן הַמֵּאָה מְמַלְּאִין אֹרֶךְ מֵאָה שֶׁל הֶחָצֵר שֶׁלְּשָׁם, אֶלָּא שֶׁהֵם מְשׁוּכִין קְצָת אֶל הַגִּזְרָה, הוּא הַבַּיִת. וְהַבִּנְיָן הֵם הַתָּאִים שֶׁסְּבִיב הַבַּיִת, כִּדְפֵרֵשׁ רַשִׁ"י בַּפָּסוּק <small>(יחזקאל מא, יב)</small> "וְהַבִּנְיָן אֲשֶׁר אֶל פְּנֵי הַגִּזְרָה וְגוֹ'", וַהֲבֵאתִיו בְּסִימָן ס"ד וכו'. כְּלוֹמַר, שֶׁהֵן מְשׁוּכִין לַמַּעֲרָב אֶל פְּנֵי הַגִּזְרָה וְכוּ' כִּדְפָרִישִׁית.
וְאָתָא הַגִּזְרָה וְהַבִּנְיָן שַׁפִּיר טְפֵי מִלְּפֵרוּשׁ רַשִׁ"י, דְּלָא אַשְׁכְּחַן הַאי לִישְׁנָא כִּי אִם עַל הַבַּיִת וְהַתָּאִים. וְעוֹד מַה גִּזְרָה וּבִנְיָן שַׁיָּךְ בֶּחָצֵר - אוֹ גִּזְרָה אוֹ בִּנְיָן. אֲבָל שְׁנֵי בִּנְיָנִים חֲלוּקִים לָא אַשְׁכְּחַן בְּגַוֵּיהּ.
<b>וְאָתִי</b> נַמִּי שַׁפִּיר מַה שֶּׁאָמַר הַכָּתוּב <small>(יחזקאל מב, יב)</small> "פֶּתַח בְּרֹאשׁ דָּרֶךְ, דֶּרֶךְ בִּפְנֵי הַגְּדֶרֶת הֲגִינָה". שֶׁפֵּרֵשׁ רַשִׁ"י שֶׁהָיָה לָהֶם פֶּתַח בְּרֹאשׁ דֶּרֶךְ שֶׁלִּפְנֵי הַדּוּכָן, שֶׁכֵּן בְּרֹאשָׁן<sup class="footnote-marker">ה</sup><i class="footnote">מדברי רבינו משמע שהדרך להיכנס מלשכות אלו לעזרה היה בראש לשכות אלו. דהיינו שהיה פתח מחומת הלשכות ובחומת החצר הפנימית, המוליך אל תוך שטח העזרה, מרחק ארבע אמות ומחצה למערב ממזרח העזרה. משם הדרך מובילה לעזרת כהנים, שתחילת גבולו הוא בדוכן שנקרא בכתוב “גדרת הגינה”. וכנראה פתחים אלו משמשים לכניסת ישראל לעזרה.</i> בַּמָּקוֹם שֶׁמַּתְחִילִין בִּכְלוֹת הַתָּאִים, הֵם כְּנֶגֶד חֲלַל חָצֵר הַפְּנִימִית כְּמוֹ ד' אַמּוֹת וּמֶחֱצָה כְּמוֹ שֶׁיִּתְבָּאֵר בְּסִימָן ע"ד. וּכְשֶׁיֵּשׁ מִשָּׁם פֶּתַח מֵהֶם אֶל חֲלַל הֶחָצֵר הַפְּנִימִית הוּא בָּרֹאשׁ דֶּרֶךְ הַדּוּכָן. לְפִי שֶׁכָּל מַהֲלַךְ רַגְלֵי יִשְׂרָאֵל שֶׁבְּהַתְחָלַת הֶחָצֵר הַפְּנִימִי הוּא דֶּרֶךְ אֶל הַדּוּכָן שֶׁאַחֲרָיו, וּמַהֲלָכָן הוּא בְּי"ז אַמָּה עַד הַדּוּכָן כִּדְפֵרַשְׁתִּי סִימָן כ"ו. וְנִמְצָא שֶׁהַפֶּתַח שֶׁבְּד' אַמּוֹת וּמֶחֱצָה הָרִאשׁוֹנוֹת מֵהֶן, הוּא בְּרֹאשׁ הַדֶּרֶךְ שֶׁאֶל הַדּוּכָן.
<b>אֲבָל</b> מַה שֶּׁפֵּרֵשׁ רַשִׁ"י <small>(יחזקאל מב, יב)</small> "וּכְפִתְחֵי הַלְּשָׁכוֹת אֲשֶׁר דֶּרֶךְ הַדָּרוֹם" הָיוּ פִּתְחֵי לִשְׁכוֹת הַקָּדִים, שֶׁאַף בַּדָּרוֹם הָיוּ לְשָׁכוֹת וְכוּ'. 
קַשְׁיָא לְפֵרוּשׁוֹ זֶה, לָמָּה תְּלָאָן הַכָּתוּב [לְ]פִּתְחֵי לְשָׁכוֹת אֵלּוּ בְּפִתְחֵי לִשְׁכוֹת הַדָּרוֹם. וְהִנֵּה אוֹתָן הַלְּשָׁכוֹת סְתוּמִין בַּכָּתוּב בִּלְתִּי מְפֹרָשִׁין בְּהֶדְיָא, כְּמוֹ אוֹתָן שֶׁבַּצָּפוֹן, כְּמוֹ שֶׁהֻצְרַכְנוּ לְהוֹכִיחַ בְּסוֹף סִימָן ע"א שֶׁיֵּשׁ לְשָׁכוֹת אֶל הַדָּרוֹם. וְעוֹד שֶׁאַף אֵלּוּ הַתַּחְתּוֹנִים דִּבְהוּ מִשְׁתָּעִי קְרָא, מַיְרִי נַמִּי בַּצְּפוֹנִית כְּמוֹ שֶׁכָּתוּב <small>(יחזקאל מב, ט)</small> "וּמִתַּחַת לְשָׁכוֹת הָאֵלֶּה", וּלְפָנָיו לֹא נִזְכְּרוּ וְלֹא נִרְמְזוּ הַדְּרוֹמִית עַד אַחַר כָּךְ, שֶׁאָמַר <small>(יחזקאל מב, יג)</small> "לִשְׁכוֹת הַצָּפוֹן לִשְׁכוֹת הַדָּרוֹם". וְעוֹד שֶׁהַדֶּרֶךְ חֲמִשִּׁים חָצֵר שֶׁלִּפְנֵיהֶם תְּלָאוֹ הַכָּתוּב בְּלִשְכוֹת צְפוֹנִיּוֹת שֶׁלְּמַעְלָה, כְּמוֹ שֶׁכָּתוּב <small>(יחזקאל מב, יא)</small> "וְדֶרֶךְ לִפְנֵיהֶם כְּמַרְאֵה הַלְּשָׁכוֹת אֲשֶׁר דֶּרֶךְ הַצָּפוֹן". וְלָמָּה לֹא יַעֲשֶׂה כֵּן בְּפִתְחֵיהֶן, לִתְלוֹתָן בַּצְּפוֹנִית גַּם כֵּן.
לָכֵן נִרְאֶה כְּפֵרוּשׁ הַמְּתַרְגֵּם שֶׁתִּרְגֵּם <small>(יחזקאל מב, יב)</small> וּכְתַרְעֵי לִשְׁכָּתָא דִּפְתִיחַ לְאֹרַח דָּרוֹמָא. רָצָה בָּזֶה שֶׁמַּה שֶּׁאָמַר הַכָּתוּב אֲשֶׁר דֶּרֶךְ הַדָּרוֹם אֵינוֹ מוּסָב עַל תֵּבַת הַלְּשָׁכוֹת, אֶלָּא עַל תֵּבַת וּכְפִתְחֵי. לוֹמַר שֶׁכְּפִתְחֵי הַלְּשָׁכוֹת הַפְּתוּחִים לַדָּרוֹם, וּלְעוֹלָם בַּלְּשָׁכוֹת הַצְּפוֹנִיּוֹת מַיְרִי, וְלָהֶם פְּתָחִים אֶל אֲוִיר הָעֶשְׂרִים שֶׁבֵּינֵיהֶם לְבֵין הַתָּאִים כִּדְפֵרַשְׁתִּי בְּסִימָן ע"א, וְהוּא דָּרוֹם שֶׁלָּהֶן. וְאָמַר שֶׁאַף אֵלּוּ הֵן פְּתוּחִים לְאוֹתוֹ הָרוּחַ, וְשָׁם יֵשׁ לָהֶן "פֶּתַח בְּרֹאשׁ דָרֶךְ וְגוֹ'". וּלְפִיכָךְ לָא סַגִּי לֵיהּ בְּמַה שֶּׁאָמַר קֹדֶם זֶה הַכָּתוּב וּכְפִתְחֵיהֶן, לְפִי שֶׁבָּא עַכְשָׁיו לְבָאֵר פֶּתַח יְתֵירָה שֶׁהָיָה לָהֶם "בְּרֹאשׁ דָּרֶךְ". 
וּמַתְחִיל וְאוֹמֵר, וּכְפִתְחֵי הַלְּשָׁכוֹת הַפְּתוּחִין דֶּרֶךְ הַדָּרוֹם שֶׁהוּא אֶל הָאֲוִיר הָעֶשְׂרִים, כִּדְפֵרַשְׁתִּי, כְּמוֹ כֵן אֵלּוּ פְּתוּחִים לְשָׁם, וְעוֹד פֶּתַח לָהֶם בְּרֹאשׁ דָּרֶךְ. אוֹ שֶׁפֶּתַח זוֹ בִּלְבַד לָהֶם, בִּמְקוֹם פִּתְחֵי הַלְּשָׁכוֹת שֶׁלְּמַעְלָה אֶל הַדָּרוֹם. אֲבָל יוֹתֵר נִרְאֶה לְפָרֵשׁ וְעוֹד<sup class="footnote-marker">ו</sup><i class="footnote">שמילת בראש דרך, הוא ענין חדש דהיינו, שיש עוד פתח שם.</i> פֶּתַח, כְּדֵי שֶׁיִּהְיוּ פְּתוּחִים גַּם כֵּן אֶל הֶחָצֵר הַחִיצוֹנָה בַּדְּרוֹמִי שֶׁלָּהֶן.
וְיֵשׁ לְיַשֵּׁב דִּבְרֵי רַשִׁ"י ז"ל שֶׁלְּפִי שֶׁבָּא לְפָרֵשׁ פֶּתַח שֶׁבַּדָּרוֹם שֶׁלָּהֶן, וְלַדָּרוֹם שֶׁלָּהֶן אֵין כָּאן אֲוִיר עֶשְׂרִים כְּמוֹ לְאוֹתָן שֶׁלְּמַעְלָה כִּי אִם חָצֵר מְרֻוָּח. לְפִיכָךְ תְּלָאוֹ בַּלְּשָׁכוֹת שֶׁבַּדָּרוֹם, שֶׁהֵם פְּתוּחִין בַּדָּרוֹם שֶׁלָּהֶן גַּם כֵּן אֶל הֶחָצֵר מְרֻוָּח, שֶׁאֲוִיר הָעֶשְׂרִים בִּצְפוֹנָם הוּא<sup class="footnote-marker">ז</sup><i class="footnote">להשלמת הענין יש להעתיק דברי רבינו בצורת הבית המחודש (מב, יב) וז”ל: וכפתחי הלשכות אשר דרך הדרום, היו פתחי לשכות הקדים. שאף בדרום היו לשכות כו’. ויש לתמוה, למה תלאן הכתוב באותן לשכות אשר עדיין לא הועלו על הכתוב, והוי כדתלי תניא בדלא תניא. ועוד, שלכל שאר עניניהם תלאן בלשכות הצפוניות, וכפי הנכון. לכן נראה כפירוש תרגום יונתן שתרגם ובתרעי לשכתא דפתיח באורח דרומא. שירצה לומר, שמה שאמר הכתוב, אשר דרך הדרום, אינו מוסב על תיבת הלשכות אלא על תיבת וכפתחי, לומר שבפתחי הלשכות הפתוחות לדרום. ולעולם בלשכות הצפוניות קא מיירי וכאמר, שכמו שלאותן היו להם פתחים אל אויר העשרים שביניהם לבין התאים, והוא דרום שלהן, כמו כן אף אלו הן פתוחין לאותו הרוח, ושם יש להן פתח בראש דרך, וכמו שיתבאר. ולפיכך לא סגי ליה במה שאמר קודם זה (יא) וכפתחיהן וגו’, שהם אמנם הפתחים שכלפי צפון לצד החצר החיצונה, ועכשיו בא לומר שהיה להם פתח יתירה פתוח לראש דרך שיתבאר בסמוך, וכה אמר שבפתחי הלשכות העליונות פתוחות לדרום, היינו לאויר העשרים, כן אלו פתוחים לדרום, ואמנם לראש דרך שיתבאר בסמוך. או יש לפרש, שהיו פתוחים ג”כ כלפי דרום, ולתוך החצר, כפתחי אותן לשכות. וכאמור. ומה שאמר פתח בראש דרך, ירצה שעוד להם פתח בראש דרך שיתבאר בסמוך. ועכשיו פתוחים לדרום לתוך החצר, מול הפתחים שלתוך החצר לצפון כמו העליונות, אלא שלאלו היה עוד פתח בראש דרך, כדי ליכנס מהם לתוך חצר הפנימי גם כן. וקצת יש ליישב פירוש רש”י, דלכך תלאן בלשכות הדרום, לפי שבפתח לשכות הדרום לצד דרום היו אל החצר, לא אויר העשרים. לפי שאל אויר העשרים הוא להם לצפון, וכן גם אלו הפתחים שלאלו הלשכות היו לצד דרום של אויר החצר, לכן תלאן בשל דרום. ומ”מ מה שפרשתי לפי תרגום יונתן, נראה יותר. עכ”ל.</i>. וּמִכָּל מָקוֹם דִּבְרֵי תַּרְגּוּם יוֹנָתָן נִרְאִין יוֹתֵר.

Chapter 74

<b>כְּבָר</b> כָּתַבְנוּ בְּסִימַן ע"א שֶׁגַּם בְּבִנְיַן הֶעָתִיד יִהְיֶה מְקוֹם רֶוַח אֲחוֹרֵי בֵּית הַכַּפֹּרֶת. וּבְמִדּוֹת פֶּרֶק בַּתְרָא <small>(מ"א)</small> תְּנַן: וְי"א אַמָּה אֲחוֹרֵי בֵּית הַכַּפֹּרֶת. וְהָיָה בְּאֶפְשָׁר לוֹמַר, שֶׁאֵלּוּ י"א אַמּוֹת שֶׁלַּאֲחוֹרֵי בֵּית הַכַּפֹּרֶת דִּתְנַן בְּמִדּוֹת, הֵם בְּמִסְפָּר בְּמִפְקַד י"א אַמָּה מְקוֹם דְּרִיסַת רַגְלֵי יִשְׂרָאֵל, דְּגַם לַאֲחוֹרֵי בֵּית הַכַּפֹּרֶת רַשָּׁאִין לֵילֵךְ כִּדְכָתַב הָרַמְבָּ"ם בְּסִפְרוֹ<sup class="footnote-marker">א</sup><i class="footnote">לא מצאנו מקומו ברמב”ם. אמנם מקור דבר זה שרשאין ישראל להלך שם הוא בגמ’ (יומא כא.) שברגלין היו ישראל נמשכין לשם, ומשמע שמותרין לילך שם, ועיי”ש בפרש”י (ד”ה נמשכין) שהיו נמשכין דרך צדדי ההיכל עד לאחורי ההיכל משמע נמי שרק לפניהם דהיינו בי”א של כהנים אסורים ליכנס עיי”ש. ועיין בתפא”י (פ”ב מ”ו נח) למד מזה ג”כ כנ”ל.</i>. וּלְפִי זֶה אִם נַשְׁוֶה מִדּוֹתֵינוּ גַּם כֵּן בְּזֶה הַבַּיִת הֶעָתִיד, יִהְיֶה אִם כֵּן י"ז אַמָּה אֲחוֹרֵי בֵּית הַכַּפֹּרֶת, שֶׁכֵּן הוּא דְּרִיסַת רַגְלֵי יִשְׂרָאֵל בְּזֶה הַבַּיִת הֶעָתִיד, י"ז אַמָּה, כִּדְפֵרַשְׁתִּי סִימַן כ"ו. שֶׁעִם הֱיוֹת שֶׁאוֹתָן שֶׁל אֲחוֹרֵי בֵּית הַכַּפֹּרֶת [בְּבִנְיַן הֶעָתִיד] הֵן בְּאֹרֶך יוֹתֵר<sup class="footnote-marker">ב</sup><i class="footnote">שהרי רוחב העזרה בבית שני הוא קל"ה אמה ורוחב חצר החיצונה בבית העתיד הוא שי"ב אמות.</i> [מִבְּבַיִת שֵׁנִי] לְפִי שֶׁהוֹלְכִין עַל פְּנֵי כָּל הֶחָצֵר הַחִיצוֹנָה, הֲרֵי אֹרֶךְ הַזֶּה שֶׁלָּהֶן לֹא יַעֲלֶה לְחֶשְׁבּוֹן מַה שֶּׁאֲחוֹרֵי בֵּית הַכַּפֹּרֶת, כֵּיוָן שֶׁהוּא בֶּחָצֵר [הַ]חִיצוֹנָה<sup class="footnote-marker">ג</sup><i class="footnote">שהרי חומות החצר הפנימית מסתיימות במזרח הבית ובמערב הבית יש רק החומה המערבית של התצר החיצונה, כמו שהולך ומבאר בסמוך.</i>.
אָמְנָם נִרְאֶה, דְּאַף לֶעָתִיד לֹא יִהְיֶה כִּי אִם י"א אַמָּה אֲחוֹרֵי בֵּית הַכַּפֹּרֶת, וְיִהְיוּ הַמִּדּוֹת שָׁוִים בֶּעָתִיד וּבֶעָבָר, וּבֶעָתִיד עַצְמוֹ גַּם כֵּן. לְפִי דְּהָתָם מַה שֶּׁהוּא אֲחוֹרֵי בֵּית הַכַּפֹּרֶת הוּא בֶּחָצֵר הַפְּנִימִי, שֶׁהוּא מְהַלֵּךְ בְּבַיִת שֵׁנִי סְבִיב הַבַּיִת לַצָּפוֹן וְלַדָּרוֹם וְלַאֲחוֹרָיו, וּלְפִיכָךְ מִן הַדִּין שֶׁיִּהְיֶה סוֹפוֹ שָׁוֶה לְרֹאשׁוֹ, שֶׁהוּא י"א אַמָּה דְּרִיסַת רַגְלֵי יִשְׂרָאֵל שֶׁבְּרֹאשׁוֹ. אֲבָל בֶּעָתִיד מַה שֶּׁאֲחוֹרֵי בֵּית הַכַּפֹּרֶת הוּא בֶּחָצֵר הַחִיצוֹנָה כַּאֲשֶׁר עֵינֶיךָ הָרוֹאוֹת בְּצִיּוּרֵנוּ, וּבֵין שֶׁיִּהְיֶה הַמָּקוֹם הַהוּא מְקֻדָּשׁ כֵּיוָן שֶׁאֲוִיר הָעֶשְׂרִים וְהַלְּשָׁכוֹת מְקֻדָּשׁוֹת, וּבֵין שֶׁלֹּא יִהְיֶה מְקֻדָּשׁ, שֶׁאֵין אָנוּ צְרִיכִין לְכָךְ, שֶׁמִּבַּלְעָדָן יֵשׁ לָנוּ יוֹתֵר מִקפ"ז אֹרֶךְ הַמְּקֻדָּשׁ בְּבַיִת שֵׁנִי כִּדְפֵרַשְׁתִּי סִימָן ע"א, עַל כָּל פָּנִים הֵמָּה בַּחִיצוֹנָה. וּלְפִיכָךְ מִן הָרָאוּי גַּם כֵּן שֶׁיִּהְיוּ רַק י"א אַמָּה בְּסוֹפָן, כְּמוֹ שֶׁמָּצָאנוּ גַּם כֵּן בְּרָאשָׁן מָקוֹם מְיֻחָד בְּי"א אַמָּה. וְהוּא, מַה שֶׁמְּכַלּוֹת הַלְּשָׁכוֹת בַּקָּדִים הֶחָצֵר שֶׁפֵּרַשְׁנוּ בַּסִּימָן הַקּוֹדֵם עַד הַתְחָלַת הֶחָצֵר הַחִיצוֹנָה.
לְפִי שֶׁיָּדַעְתָּ שֶׁהֶחָצֵר הַחִיצוֹנָה לִפְנֵי קָדִים הַפְּנִימִי אָרְכּוֹ מֵאָה אַמָּה. וְהַלְּשָׁכוֹת גַּם כֵּן אָרְכָּן מֵאָה אַמָּה, וְהֵם מְשׁוּכִין לַאֲחוֹרֵיהֶן לַמַּעֲרָב עַד הַתָּאִים שֶׁל כֶּתֶף הַשַּׁעַר לַצָּפוֹן וְלַדָּרוֹם. וּמִכְּלוֹת הַתָּאִים יֵשׁ חֲלַל חָצֵר פְּנִימִית ד' אַמּוֹת וּמֶחֱצָה, שֶׁהֲרֵי נִתְבָּאֵר בְּסִימַן כ"א שֶׁהַתָּאִים עִם חֲלַל הַשַּׁעַר שֶׁבֵּינֵיהֶם מַחְזִיקִים צ"א אַמָּה מֵהֶחָצֵר שֶׁהוּא מֵאָה עַל מֵאָה, וְיִשָּׁאֵר לְךָ ט' אַמּוֹת. תֵּן הַמֶּחֱצָה מֵהֶן לְמִזְרַח הַתָּאִים וְהַמֶחֱצָה לְמַעֲרָבָן, יִהְיֶה אִם כֵּן בְּמִזְרָחָן שֶׁשָּׁם הַתְחָלַת הַלְּשָׁכוֹת, ד' אַמּוֹת וּמֶחֱצָה חָצֵר. וְשֵׁשׁ אַמָּה עֹבִי כֹּתֶל הַמִּזְרָח לֶחָצֵר הַפְּנִימִית, וּכְנֶגֶד כָּל זֶה כָּלִין הַלְּשָׁכוֹת וּרְחוֹקִין מֵהַתְחָלַת הֶחָצֵר הַחִיצוֹנָה לַמִּזְרָח.
וּלְפִי שֶׁרָאִינוּ בְּנֵי בַּיִת שֵׁנִי בָּנוּ לַאֲחוֹרֵי בֵּית הַכַּפּוֹרֶת י"א אַמָּה חָצֵר, נֹאמַר עַכְשָׁו שֶׁהַלְּשָׁכוֹת שֶׁלְּעָתִיד בְּקָדִים הֶחָצֵר, יִהְיוּ עוֹד מְשׁוּכִין בַּחֲצִי אַמָּה לַאֲחוֹרָן, וְיִהְיֶה חֲצִי אַמָּה מִכֹּתֶל הַתָּא הָאַחֲרוֹן כְּנוּסָה לְתוֹךְ חוֹמַת הַלְּשָׁכוֹת שֶׁלְּמִזְרָחָן. וּבָזֶה יֵשׁ מָקוֹם רָחוֹק<sup class="footnote-marker">ד</sup><i class="footnote">דהיינו מרחק שוה של י"א אמות מחומת החצר החיצונה במזרח עד לתחילת הלשכות כנ"ל.</i> בֵּין הַתְחָלַת הֶחָצֵר אֶל הַלְּשָׁכוֹת, י"א אַמָּה בְּשָׁוֶה, וְכֵן יִהְיֶה לַאֲחוֹרָיו, דּוֹמֶה סוֹפוֹ לְרֹאשׁוֹ. כְּמוֹ שֶׁבְּבַיִת שֵׁנִי דּוֹמֶה סוֹפוֹ לְרֹאשׁוֹ, וְהַכֹּל בֶּחָצֵר פְּנִימִי, וְלֶעָתִיד יְדַמֶּה [רֹאשׁוֹ לְסוֹפוֹ] בֶּחָצֵר חִיצוֹנָה. שֶׁכֵּן, מַה שֶּׁאֲחוֹרֵי בֵּית הַכַּפּוֹרֶת, בְּבַיִת שֵׁנִי הוּא בֶּחָצֵר הַפְּנִימִי, וְלֶעָתִיד הוּא בֶּחָצֵר הַחִיצוֹנָה.
<b>וּמֵעַתָּה</b> נָבוֹא לַחֶשְׁבּוֹן שֶׁכָּתַבְנוּ בַּסִּימָן הָרִאשׁוֹן, שֶׁאֹרֶךְ הֶחָצֵר הַחִיצוֹנָה מִמִּזְרָח לְמַעֲרָב הוּא שי"ז אַמָּה, וְתִהְיֶה הַחֲתִימָה מֵעֵין הַפְּתִיחָה. וְהֵא לְךָ חֶשְׁבּוֹנוֹ, מַה שֶּׁמִּמֶּנּוּ לִפְנֵי הֶחָצֵר הַפְּנִימִי לַקָּדִים הוּא מֵאָה אַמָּה, וְנִתְבָּאֵר סִימָן כ"ב. וּכְנֶגֶד כֹּתֶל הַפְּנִימִית שֶׁהִיא שִׁשָּׁה, כִּדְפֵרַשְׁתִּי סִימָן כ"ג, וּכְנֶגֶד הַפְּנִימִית שֶׁהִיא מֵאָה, כִּדְפֵרַשְׁתִּי סִימָן ל"ו, וּכְנֶגֶד הַבַּיִת שֶׁהוּא מֵאָה אֹרֶךְ כִּדְפֵרַשְׁתִּי סִימָן ס"ד וְכוּ'. וְאֵלּוּ הַי"א אַמָּה שֶׁאֲחוֹרָיו, הֲרֵי בֵּין הַכֹּל שי"ז אַמָּה.
עַד כֹּה עֲזָרָנִי הַאֵל יִתְבָּרֵךְ בְּחַסְדּוֹ וּבְטוּבוֹ הַגָּדוֹל לְבָאֵר תְּמוּנַת הַבַּיִת בְּחַצְרוֹתָיו וְלִשְׁכוֹתָיו בִּנְיָנָיו וְתָאָיו מוֹצָאָיו וּמוֹבָאָיו, הַכֹּל בָּאֵר הֵיטֵב כְּיַד ה' הַטּוֹבָה עָלֵינוּ. 
וּמְחֻיָּבִים אֲנַחְנוּ לְהַשְׁלִים דְּבָרֵינוּ בְּמַחְלֹקֶת הַתְּרוּמָה הַגְּדוֹלָה, מַה שֶּׁהוּא מִמֶּנָּה יָתֵר עַל הַר הַבַּיִת שֶׁבְּתוֹכָהּ, כַּאֲשֶׁר הִתְחַלְנוּ בָּהּ בְּרֵאשִׁית הַדְּבָרִים <small>(פתיחה)</small>. וּרְצוֹנֵנוּ לְצַיְּרָהּ בִּכְלוֹת דְּבָרֵינוּ מִמֶּנָּה, וְנַעֲשֶׂה לָהּ סִימָנִיּוֹת וּלְעֻמָּתָן בִּדְבָרֵינוּ אֵלֶּה. וְתוֹעַלְתָּן מוּבָן מֵעַצְמוֹ, וּכְבָר זְכַרְנוּהָ בַּהַקְדָּמָה. 
וְאַחֲרֵי שֶׁסִּימָנֵי צוּרַת הַבַּיִת עָלוּ עַד ע"ד, וְהַתְחָלָתֵנוּ בְּזֶה הַצִּיּוּר יִהְיֶה מֵהַר הַבַּיִת שֶׁהוּא הֶקֵּף הַבַּיִת כְּמוֹ שֶׁבֵּאַרְנוּ טֶרֶם בּוֹאֵנוּ אֶל הַסִּימָנִים <small>(פתיחה)</small>, לְפִיכָךְ יִהְיֶה סִימַן הַר הַבַּיִת ע"ה, וְהַשֵּׁנִי לוֹ ע"ו, וּשְׁלִישִׁי לוֹ ע"ז, וְכֵן עַד גְּמִירָא.

Chapter 75

<b>"זֹאת</b> תּוֹרַת הַבָּיִת עַל רֹאשׁ הָהָר כָּל גְּבֻלוֹ סָבִיב סָבִיב קֹדֶשׁ קָדָשִׁים<sup class="footnote-marker">א</sup><i class="footnote">ז”ל מצודת דוד שם: זאת תורת הבית - ר”ל מה שזכר במקרא שלפניו זה הוא ענין למוד הבית: על ראש ההר - ר”ל וזהו הבנין העומד על ראש ההר וכל גבולו מסביב הוא קדש הקדשים. ועל הר הבית יאמר כי כל אחוזת הכהנים והלוים יקרא קדש כמ”ש והיתה תרומת הקדש (לקמן יחזקאל מ״ח:כ״א). והר הבית יקרא למול קודש [ה]קדשים וכאשר יקרא הדביר ק”ק למול כל בנייני המקדש.</i> הִנֵּה זֹאת תּוֹרַת הַבָּיִת" <small>(יחזקאל מג, יב)</small>, "חֲמֵשׁ מֵאוֹת" קָנִים<sup class="footnote-marker">ב</sup><i class="footnote">בפסוק זה לא מופיע שהמדה הוא בקנים אולם בסוף פרק מב מפורש שמידות של הר הבית הם חמש מאות על חמש מאות קנים. זה פי שש ממידת שטח הר הבית בבית שני, שהיה חמש מאות על חמש מאות אמה, וכמ”ש רבינו לעיל כמה פעמים.</i> "בַּחֲמֵשׁ מֵאוֹת" קָנִים "מְרֻבָּע סָבִיב" <small>(יחזקאל מה, ב)</small>. וְהוּא הֶקֵּף הַר הַבַּיִת כַּאֲשֶׁר בֵּאַרְנוּ בִּפְתִיחַת דְּבָרֵינוּ , וְשָׁם כָּתַבְנוּ בִּנְיַן חוֹמָתָהּ.
וּבְמִדּוֹת פֶּרֶק א' <small>(מ"ג)</small> תְּנַן: חֲמִשָּׁה שְׁעָרִים הָיוּ<sup class="footnote-marker">ג</sup><i class="footnote">בפשטות אין כוונת רבינו לומר שלעתיד יהיו אלו החמשה שערים, שלא הוזכר כן בשום מקום. אלא מסתבר לומר שיהיו עוד שערים שהרי שטחו יגדל פי שש, רק שרבינו הזכיר איך היו בבית שני. אבל בציור שצייר רבינו מחלוקת התרומה הגדולה כתב שיהיו להר הבית חמשה שערים וצ”ע.</i> לְהַר הַבַּיִת, שְׁנֵי שַׁעֲרֵי חֻלְדָּה מִן הַדָּרוֹם מְשַׁמְּשִׁין כְּנִיסָה וִיצִיאָה, קִיפוֹנוֹס מִן הַמַּעֲרָב מְשַׁמֵּשׁ כְּנִיסָה וִיצִיאָה, טָדִי מִן הַצָּפוֹן לֹא הָיָה מְשַׁמֵּשׁ כְּלוּם, שַׁעַר הַמִּזְרָחִי עָלָיו שׁוּשַׁן הַבִּירָה צוּרָה שֶׁבּוֹ כֹּהֵן גָּדוֹל הַשּׂוֹרֵף אֶת הַפָּרָה, וּפָרָה וְכָל מְסַעֲדֶיהָ יוֹצְאִין לְהַר הַמִּשְׁחָה.

Chapter 76

<b>"וַחֲמִשִּׁים</b> אַמָּה מִגְרָשׁ<sup class="footnote-marker">א</sup><i class="footnote">מגרש לו סביב - בכל ארבעת הרוחות יהיה מגרש חמשים אמה: (מצ”ד) מגרש - ענינו מקום פנוי מבלי זריעה ואילנות וכן ומגרש לערים (במדבר ל”ה): (מצ”צ)</i> לוֹ סָבִיב" <small>(יחזקאל מה, ב)</small>.

Chapter 77

<b>וּמוֹתַר</b> הַקֹּדֶשׁ, עַד אֹרֶךְ כ"ה אֶלֶף קָנִים בְּרֹחַב עֲשֶׂרֶת אֲלָפִים שֶׁל הָרְצוּעָה הַזֹּאת שֶׁבַּצְּפוֹנִית, הַתְּרוּמָה הַגְּדוֹלָה שֶׁהִיא קֹדֶשׁ קָדָשִׁים, כְּמוֹ שֶׁזָּכַרְנוּ כָּל זֶה בִּפְתִיחַת דְּבָרֵינוּ, וְשֶׁבְּתוֹךְ רְצוּעָה זוֹ הוּא הַר הַבַּיִת בְּאֶמְצָעָהּ. וּפֵרֵשׁ הַכָּתוּב עַכְשָׁיו <small>(יחזקאל מה, ד)</small> מַה שֶּׁהוּא סְבִיב הַר הַבַּיִת, הַיְנוּ י"ב אֶלֶף וּמָאתַיִם וַחֲמִשִּׁים קָנִים לַמִּזְרָח, וּכְנֶגְדָּן לַמַּעֲרָב, וְהַר הַבַּיִת ה' מֵאוֹת קָנִים בָּאֶמְצַע, הֲרֵי כ"ה אֶלֶף קָנִים אֹרֶךְ. וְאַרְבַּעַת אֲלָפִים וּשְׁבַע מֵאוֹת וַחֲמִשִּׁים קָנִים לַצָּפוֹן, וּכְנֶגְדָּן לַדָּרוֹם, וְהַר הַבַּיִת חֲמֵשׁ מֵאוֹת קָנִים בָּאֶמְצַע, הֲרֵי רֹחַב עֲשֶׂרֶת אֲלָפִים קָנִים, כָּךְ הֶעֱלָה רַשִׁ"י <small>(שם)</small> הַחֶשְׁבּוֹן.
וְכָתַב הָרִי"א ז"ל <small>(יחזקאל מה, ב)</small> וְכָל זֶה מִלְּבַד<sup class="footnote-marker">א</sup><i class="footnote">לקמן בסימן פא, כשמדבר במגרש העיר, מפרש בכתוב מדות המגרש ומדת העיר והשטח לעובדי העיר. וכאן במגרש הר הבית כתוב שמדת המגרש הוא חמשים אמה, ומשמע ליה לאברבנאל שבדומה למגרש העיר, שהוא בנוסף למדות השטח סביבו, כן הוא במגרש הר הבית. ורבינו מוכיח כפירוש הרד”ק, ששטח מגרש הר הבית כלול בשטח שנים עשר אלף ומאתיים וחמשים הקנים שבמזרח ומערב, ובארבע אלף שבע מאת וחמשים הקנים שבצפון והדרום. ומה שלא מפורט כן בכתוב, הוא כיון שחשבון המגרש הוא באמות ולעומת חשבון השטח בקנים, הוא דבר מועט.</i> הַחֲמִשִּׁים אַמָּה שֶׁהָיוּ לַמִּגְרָשׁ סָבִיב, ע"כ. וְאֵינוֹ נִרְאֶה, לְפִי שֶׁאִם כֵּן הוּא, אֵלּוּ הַג' רְצוּעוֹת שֶׁנִּתְרְמוּ מֵהַתְּרוּמָה הַגְּדוֹלָה לֹא יִהְיוּ בְּשִׁוּוּי. כִּי הָרְצוּעָה שֶׁל הַכֹּהֲנִים שֶׁהַמִּקְדָּשׁ בְּתוֹכָהּ תִּהְיֶה חֲמִשִּׁים אַמָּה עוֹדֵף מִד' רוּחוֹתֶיהָ, מִפְּנֵי הַמִּגְרָשׁ שֶׁסְּבִיב הַר הַבַּיִת. וְהַכָּתוּב מַשְׁוֶה שְׁלָשְׁתָּן תָּמִיד, רְצוּעַת הַכֹּהֲנִים עִם רְצוּעַת הַלְוִיִּם בְּאֹרֶך וְרֹחַב <small>(יחזקאל מח, יג)</small>, וּרְצוּעַת הָעִיר בָּאֹרֶךְ עִם שְׁתֵּיהֶן <small>(יחזקאל מח, י)</small>. וְכֵן חָזַר הַכָּתוּב וְכָלַל שְׁלָשְׁתָּן בִּמְרֻבָּע בְּאָמְרוֹ <small>(יחזקאל מח, כ)</small>: כָּל הַתְּרוּמָה וְגוֹ', כְּמוֹ שֶּׁכָּתַבְנוּ בְּסִימָן פ"ג.
אָמְנָם מַה שֶּׁלֹּא פִּחֵת רַשִׁ"י ז"ל אֵלּוּ הַחֲמִשִּׁים שֶׁל הַמִּגְרָשׁ, לְפִי שֶׁלֹּא הָיוּ רַק בָּאַמָּה כַּכָּתוּב, וְאֵינָם עוֹלִים בְּמִדַּת הַקָּנֶה, כִּי אִם ח' קָנִים וָחֵצִי בְּקֵרוּב. וְהוֹאִיל וְאֵינָם עוֹלִים לְמִנְיַן י' קָנִים, לְכָךְ לֹא רָצָה לִפְחֹת מֵהַחֶשְׁבּוֹן בְּפָחוֹת מֵעֶשֶׂר. וְכֵן הֵם דִּבְרֵי הָרַדַ"ק ז"ל <small>(יחזקאל מה, ד)</small> שֶׁהַחֲמִשִּׁים מִגְרָשׁ הֵם בִּכְלַל הַחֶשְׁבּוֹן הַזֶּה הַנִּשְׁאָר חוּץ לְהַר הַבַּיִת, כְּמוֹ שֶׁזְּכַרְנוּהוּ שָׁם. וְאָמַר שֶׁזֶּה הַנּוֹתָר כֻּלּוֹ יִהְיֶה לַכֹּהֲנִים מְשָׁרְתֵי הַמִּקְדָּשׁ הַקְּרֵבִים לְשָׁרֵת אֶת ה', וְהָיָה לָהֶם מָקוֹם לַבָּתִּים.

Chapter 78

<b>סימנים עח–עט</b>
<b>"וְהַלְוִיִּם</b> לְעֻמַּת גְּבוּל הַכֹּהֲנִים" <small>(יחזקאל מח, יג)</small> בַּדְּרוֹמִי שֶׁלָּהֶן, שֶׁהֲרֵי הַלְוִיִּם בֵּין הַמִּקְדָּשׁ וְהָעִיר, וְהָעִיר הִיא בַּנֶּגֶב כְּדִכְתִיב <small>(יחזקאל מ, ב)</small> "וְעָלָיו<sup class="footnote-marker">א</sup><i class="footnote">כמו שאמרו המפרשים, שפירוש “ועליו” היינו, בסמוך. כמו: ועליו מטה מנשה. יחזקאל ראה בצד דרום את העיר מנגד, וראה הבית בחלקו הצפוני של התרומה. ובמראה הנבואה ראה מצפון לדרום המקדש והכהנים ומדרומו הלויים ובדרומו העיר.</i> כְּמִבְנֵה עִיר מִנֶּגֶב.
וַחֲמִשָּׁה וְעֶשְׂרִים אֶלֶף אֹרֶךְ וַעֲשֶׂרֶת אֲלָפִים רֹחַב וְהָיָה לַלְוִיִּם מְשָׁרְתֵי הַבַּיִת לָהֶם לַאֲחֻזָּה עֶשְׂרִים לְשָׁכוֹת" <small>(יחזקאל מה, ה)</small>. פֵּרֵשׁ הָרַדַ"ק שֶׁיַּעֲשׂוּ בְחֶלְקָם סָמוּךְ לַאֲחֻזַּת הַכֹּהֲנִים עֶשְׂרִים לְשָׁכוֹת לָשֶׁבֶת בָּהֶם הַשּׁוֹעֲרִים, כְּדֵי שֶׁיְּהוּ קְרוֹבִים אֶל הַבַּיִת, וְהַשְּׁאָר יִהְיֶה לְצָרְכֵיהֶם וּלְבָתֵּיהֶם. וְכֵן פֵּרֵשׁ הָרִי"א ז"ל <small>(שם)</small>, וְכֵן נִמְצָא בְּפֵרוּשׁ רַשִׁ"י ז"ל <small>(שם)</small>.

Chapter 79



Chapter 80

<b>"וַחֲמֵשֶׁת</b> אֲלָפִים הַנּוֹתָר בָּרֹחַב עַל פְּנֵי חֲמִשָּׁה וְעֶשְׂרִים אָלֶף" <small>(מח’ טו)</small>. שֶׁהֲרֵי הַתְּרוּמָה הַגְּדוֹלָה הָיְתָה כ"ה אֶלֶף, וְאֹרֶךְ כְּאַחַד הַחֲלָקִים, וּמִמֶּנָּה חָזַר וְתָרַם מֵאֶמְצָעָהּ. שֶׁמִּמִּזְרָח לְמַעֲרָב שְׁתֵּי רְצוּעוֹת כָּל אַחַת רֹחַב עֲשֶׂרֶת אֲלָפִים וְאֹרֶךְ כ"ה אֶלֶף, וְהֵם בַּצָּפוֹן שֶׁלָּהּ זוֹ אֵצֶל זוֹ, עֲדַיִן נִשְׁאָר בְּאֹרֶךְ אֵלּוּ שְׁתֵּי הָרְצוּעוֹת רֹחַב חֲמֵשֶׁת אֲלָפִים בִּדְרוֹם הַתְּרוּמָה הַגְּדוֹלָה. עַל זֶה אָמַר הַכָּתוּב שֶׁאוֹתָן חֲמֵשֶׁת אֲלָפִים הַנּוֹתָר וְגוֹ' "חֹל הוּא לָעִיר לְמוֹשָׁב וּלְמִגְרָשׁ" <small>(שם)</small>.
ְעִיר וּמִגְרָשׁ, כְּמַשְׁמָעָן. וּמוֹשָׁב, רָצָה בּוֹ מַה שֶּׁיֵּשְׁבוּ בּוֹ עוֹבְדֵי הָעִיר. וּמְבָאֵר וְהוֹלֵךְ כָּל אֶחָד כַּמָּה הוּא. וּלְמַעְלָה כָּלַל הַכָּתוּב שְׁלָשְׁתָּן בְּשֵׁם עִיר, לְפִי שֶׁכֻּלָּן צֹרֶךְ הָעִיר. הֵם שֶׁאָמַר <small>(יחזקאל מה, ו)</small> "וַאֲחֻזַּת הָעִיר תִּתְּנוּ חֲמֵשֶׁת אֲלָפִים רֹחַב וְאֹרֶךְ חֲמִשָּׁה וְעֶשְׂרִים אָלֶף לְעֻמַּת תְּרוּמַת הַקֹּדֶשׁ לְכָל בֵּית יִשְׂרָאֵל יִהְיֶה".
וְהָיְתָה הָעִיר בְּתוֹכֹה<sup class="footnote-marker">א</sup><i class="footnote">וז”ל רד”ק: בתוכה - כתיב וקרי בתוכו. וטעם הכתוב בתוכה, התרומה. וטעם בתוכו, אל החלק והכל מבואר למעלה.</i> <small>(יחזקאל מח, טו)</small> כְּלוֹמַר, בְּאֶמְצָעִית הָרְצוּעָה הַזֹּאת. "וְאֵלֶּה מִדּוֹתֶיהָ פְּאַת צָפוֹן חֲמֵשׁ מֵאוֹת וְאַרְבַּעַת אֲלָפִים" קָנִים, "וּפְאַת נֶגֶב חֲמֵשׁ מֵאוֹת וְאַרְבַּעַת אֲלָפִים" קָנִים, "וּמִפְּאַת קָדִים חֲמֵשׁ מֵאוֹת וְאַרְבַּעַת אֲלָפִים" קָנִים," וּפְאַת יָמָּה חֲמֵשׁ מֵאוֹת וְאַרְבַּעַת אֲלָפִים" <small>(יחזקאל מח, טז)</small> קָנִים. "סָבִיב שְׁמֹנָה עָשָׂר אֶלֶף וְשֵׁם הָעִיר מִיּוֹם ה’ שָׁמָּה" <small>(יחזקאל מח, לה)</small>.
<b>מַה</b> שֶּׁכָּלַל הַכָּתוּב מִדּוֹת הָעִיר מֵאַרְבַּע רוּחוֹתֶיהָ <small>(יחזקאל מח, טז)</small>, וְכָתַב הַמִּדָּה שֶׁמִּכְּלָלָן כַּמָּה הוּא הֶקֵּיפָן<sup class="footnote-marker">ב</sup><i class="footnote">בדרך כלל כשרוצים לתאר שטח אומרים האורך והרוחב. וכאן האריך הכתוב לפרט ולתאר את כל חוט המקיף מארבעת צדדי העיר.</i> <small>(יחזקאל מח, לה)</small> - וְלֹא נַעֲשָׂה כֵן לְכָל הַמִּדּוֹת, לֹא בְּמִדּוֹת הַתְּרוּמָה הַגְּדוֹלָה, וְלֹא בְּאֶחָד מֵחֲלָקֶיהָ, וְלֹא בְּהַר הַבַּיִת, וְלֹא בְּאֶחָד מֵחֶלְקֵי הַמִּקְדָּשׁ. יֵשׁ לָנוּ לָתֵת טַעַם בָּזֶה; שֶׁהוּא לְהוֹדִיעַ וּלְהִגָּלוֹת לִבְנֵי הַגָּלוּת, כִּי גָּדוֹל יִהְיֶה הֶקֵּף הָעִיר בְּמִדָּתָהּ י"ח אֶלֶף, כְּדֵי שֶׁתִּהְיֶה הִיא בָּזֶה דֻּגְמַת כָּל הָעוֹלָמוֹת שֶׁשָּׁט בָּהֶן קֻדְשָׁא בְּרִיךְ הוּא בְּלֵילְיָא, שֶׁהֵן י"ח אֶלֶף, כִּדְאִיתָא בְּפֶרֶק קַמָּא דַּעֲבוֹדָה זָרָה<sup class="footnote-marker">ג</sup><i class="footnote">וז”ל: ובליליא מאי עביד, איבעית אימא, מעין יממא, ואיבעית אימא, [ובלילה מה עושה? אם תרצה, אמור: מעין היום, ואם תרצה, אמור:] רוכב על כרוב קל שלו ושט בשמונה עשר אלף עולמות, שנאמר רכב אלהים רבותים אלפי שנאן, אל תקרי שנאן אלא שאינן.</i> <small>(ג:)</small>. וּמוּכָח לֵיהּ מִדִּכְתִיב <small>(תהלים סח, יח)</small>: רֶכֶב אֱלֹקִים רִבֹּתַיִם אַלְפֵי שִׁנְאָן אַל תִּקְרֵי שִׁנְאָן אֶלָּא שֶׁאֵינָן<sup class="footnote-marker">ד</sup><i class="footnote">אלא שאינן - ב’ אלפים חסירין מריבותים. (רש”י)</i>. וּלְפִיכָךְ לֹא אָמַר הַכָּתוּב סָבִיב שְׁמֹנָה עָשָׂר אֶלֶף קָנִים, לְפִי שֶׁבָּא בְּרֶמֶז עַל הַמִּדָּה הַזֹּאת, שֶׁהִיא כְּנֶגֶד שְׁמֹנָה עָשָׂר אֶלֶף עוֹלָמוֹת הַלָּלוּ.
וְזֶהוּ "וְשֵׁם הָעִיר מִיּוֹם ה’ שָׁמָּה" <small>(יחזקאל מח, לה)</small>. כְּלוֹמַר, מִשֶּׁפָּנָה הַיּוֹם, ה’ שָׁמָּה. וְהַמִּקְדָּשׁ הוּא דֻּגְמַת זֶה הָעוֹלָם בְּג' חֲלָקָיו כַּאֲשֶׁר זָכַרְתִּי בַּהַקְדָּמָה. וּבָהֶם עָבִיד קֻדְשָׁא בְּרִיךְ הוּא בִּימָמָא כִּדְאִיתָא הָתָם <small>(ע”ז ג:)</small>. זֶהוּ מַה שֶּׁנִּרְאֶה לַעֲנִיּוּת דַּעְתֵּנוּ.
<b>וּבְאַגָּדַת</b> חֵלֶק <small>(סנהדרין צז:)</small> פֵּרְשׁוּ לְהַךְ קְרָא <small>(יחזקאל מח, לה)</small> עַל שׁוּרוֹת הַצַּדִּיקִים שֶׁסְּבִיב הַשְּׁכִינָה. דְּאָמַר רָבָא דָּרָא דְּקַמֵּי קֻדְשָׁא בְּרִיךְ הוּא תַּמְנֵי סְרֵי אַלְפֵי פַּרְסֵי הֲוַאי שֶׁנֶּאֱמַר <small>(שם)</small>: "סָבִיב שְׁמֹנָה עָשָׂר אֶלֶף". וּפֵרֵשׁ רַשִׁ"י וְזֶה לְשׁוֹנוֹ: בִּירוּשָׁלַיִם שֶׁל מַעְלָה מִשְׁתָּעִי קְרָא בְּסוֹף יְחֶזְקֵאל, עכ"ל.
וְצָרִיךְ שֶׁתֵּדַע דְּמַה שֶּׁאָמַר רַשִׁ”י ‘בִּירוּשָׁלַיִם שֶׁל מַעְלָה מִשְׁתָּעִי קְרָא’ לָא אָתֵי לְאַפּוֹקֵי יְרוּשָׁלַיִם שֶׁל מַטָּה. דְּחַס לֵיהּ לְפוּמָא קַדִּישָׁא דִּיפּוּק מִינֵּיהּ כִּי הַאי מִלְּתָא. דִּפְשִׁיטָא [=מְדַבֵּר הַכָּתוּב. לֹא בָּא לְיַתֵּר אֶת יְרוּשָׁלַיִם שֶׁל מַטָּה. שֶׁלֹּא רָאוּי לוֹ לַפֶּה הַקָּדוֹשׁ שֶׁיֵּצֵא מִמֶּנּוּ כָּזֶה דָּבָר. שֶׁכֵּן פָּשוּט שֶׁ]דְּאֵין הַמִּקְרָא יוֹצֵא מִידֵי פְּשׁוּטוֹ, וְהָא וַדַּאי [וְזֶה בָּרוּר שֶׁ]דִּנְבוּאוֹת יְחֶזְקֵאל כְּמַשְׁמָעָן וְכִפְשָׁטָן הֵן. וַהֲרֵי בְּסֵפֶר יְחֶזְקֵאל עַצְמוֹ פֵּרֵשׁ רַשִׁ"י ז"ל <small>(שם)</small> בְּזֶה הַלָּשׁוֹן: הֶקֵּף הָעִיר י"ח אֶלֶף קָנִים כֵּן עוֹלֶה חֶשְׁבּוֹן רִבּוּעָהּ, עכ"ל. הֲרֵי שֶׁפֵּרֵשׁ לִקְרָא בִּירוּשָׁלַיִם שֶׁל מַטָּה כִּפְשָׁטָן שֶׁל הַדְּבָרִים. אֶלָּא דְּאַהָךְ קְרָא קַשְׁיָא, אַמַּאי כָּלִיל הַמִּדָּה שֶׁסְּבִיב הָעִיר וְלָא סַגִּי לֵיהּ בְּפֵרוּט כָּל הָרוּחוֹת שֶׁכְּבָר פֵּרְטָן, וַאֲנַן יָדְעִינַן כְּלָלָא דְּכֻלְּהוּ<sup class="footnote-marker">ה</sup><i class="footnote">בפסוק ט”ז מפרט הכתוב את כל צדדי העיר בנפרד, וכפי שכתב רבינו לעיל בסמוך שבין הכל יש ח”י אלפים קנים. ובפסוק ל”ה חוזר הכתוב לומר שכלל ההיקף הוא ח”י אלף קנים, ורבינו מבאר שהחזרה באה לדרוש: ירושלים של מעלה.</i>. וְעוֹד; מַאי אִכְפַּת לָן לְמֶחְשַׁב וּלְמֵידַע כְּלָלָא דְּרִבּוּעַ הָעִיר. אֶלָּא דְּאָתָא לְאַשְׁמְעִינַן הַךְ דְּרָשָׁא, דְּזֶה הַהֶקֵּף שֶׁל הָעִיר הוּא בְּמִסְפַּר וּבְמִפְקַד הַשּׁוּרוֹת שֶׁל צַדִּיקִים הַיּוֹשְׁבִים סְחוֹר סְחוֹר לִפְנֵי ה’. וּדְאָמַר רָבָא פַּרְסֵי, אֲפָרֵשׁ בְּסָמוּךְ בְּעֵזֶר ה’ יִתְבָּרַךְ.
וּבֹא וּרְאֵה שֶׁאַף עַל פִּי שֶׁלֹּא נִשְׁמַר מִזֶּה רַשִׁ”י ז”ל בְּפֵרוּשׁוֹ זֶה שֶׁבְּחֵלֶק, אָמְנָם בְּסֻכָּה בְּפֶרֶק לוּלָב וַעֲרָבָה <small>(מה:)</small> מַיְתִי נַמִּי תַּלְמוּדָא לְהַךְ דְּרָבָא. וְשָׁם כָּתַב רַשִׁ"י בְּזֶה הַלָּשׁוֹן: "סָבִיב שְׁמֹנָה עָשָׂר אָלֶף" סֵיפֵיהּ דִּקְרָא "ה’ שָׁמָּה", דְּאַף עַל גַּב דְּבִירוּשָׁלַיִם שֶׁלֶּעָתִיד לָבֹא כְּתִיב קְרָא, דַּרְשִׁינַן לֵיהּ נַמִּי לְהָכִי, דְּמָקוֹם שֶׁשְּׁכִינָה שָׁמָּה, סוֹבְבִין אוֹתוֹ י”ח אֶלֶף, וְהֵם הַצַּדִּיקִים הַנְּתוּנִים לִפְנִים מִמַּלְאֲכֵי הַשָּׁרֵת, שֶׁנֶּאֱמַר <small>(במדבר כג, כג)</small>: "כָּעֵת יֵאָמֵר לְיַעֲקֹב וּלְיִשְׂרָאֵל מַה פָּעַל אֵל". וְאוֹמֵר <small>(ישעיה כג, יח)</small> "לַיֹּשְׁבִים לִפְנֵי ה’ יִהְיֶה סַחְרָהּ", וְאוֹמֵר <small>(ישעיה ל, כ)</small> "וְהָיוּ עֵינֶיךָ רֹאוֹת אֶת מוֹרֶיךָ", עכ”ל. 
הִנְּךָ רוֹאֶה כִּי נִשְׁמַר מִזֶּה, וְקַמַּקְשֶׁה לֵיהּ, דְּהָא בִּירוּשָׁלַיִם שֶׁלֶּעָתִיד לָבֹא כְּתִיב, וְתֵרֵץ דְּדַרְשִׁינַן לֵיהּ נַמִּי לְהָכִי וְכוּ’. וְיֵשׁ לְתָרֵץ שֶׁלֹּא פֵּרֵשׁ כָּךְ בְּפֶרֶק חֵלֶק, לְפִי שֶׁסָּמַךְ אַמַּה שֶּׁפֵּרֵשׁ<sup class="footnote-marker">ו</sup><i class="footnote">מדברי רבינו אפשר ללמוד כלל בפרש”י על הש”ס - רש”י סומך על מה שפירש לפני זה לפי הסדר. וכמו שמובא כלל זה על הרמב”ם בספרו היד החזקה (יד מלאכי כללי הרמב”ם ו) ועל פירש”י על התורה (ליקוטי שיחות חלק ה ע’ 251 הע’ 4 ובשוה”ג. ועיין כללי רש”י פרק ז).</i> בְּסֻכָּה שֶׁהוּא קוֹדֵם אֵלָיו בְּסֵדֶר הַתַּלְמוּד. כִּי סֻכָּה בְּמוֹעֵד וְחֵלֶק בִּנְזִיקִין, וְסֵדֶר הַסְּדָרִים יָדוּעַ בַּפָּסוּק <small>(ישעיה לג, ו)</small> "וְהָיָה אֱמוּנַת עִתֶּיךָ חֹסֶן יְשׁוּעֹת", הִנֵּה עִתֶּיךָ שֶׁהוּא מוֹעֵד <small>(שבת לא.)</small> קוֹדֶם לִישׁוּעוֹת שֶׁהִיא נְזִיקִין <small>(שם)</small>. וְתֵדַע שֶׁהֲרֵי לֹא הֵבִיא נַמִּי בְּחֵלֶק הַנְהוּ רְאָיוֹת עַל שֶׁיִּהְיוּ הַצַּדִּיקִים סְבִיב הַשְּׁכִינָה דְּמַיְתִי בְּסֻכָּה, אֶלָּא דְּסָמַךְ אַמַּאי דְּפֵרֵשׁ בְּסֻכָּה, וְלֹא רָצָה לִכְפֹּל אֲרִיכַת הַדְּבָרִים. וְלֹא פֵּרֵשׁ בְּחֵלֶק רַק מַה שֶּׁנִּדְרַשׁ הַפָּסוּק בִּירוּשָׁלַיִם שֶׁל מַעְלָה, וּפְשִׁיטָא וַהֲלָכָה מְרֻוַּחַת הִיא <small>(שבת סג.)</small> דְּאֵין הַמִּקְרָא יוֹצֵא מִידֵי פְּשׁוּטוֹ, וּכְבָר פֵּרֵשׁ כֵּן בְּסֻכָּה כִּדְכָּתִיבְנָא.
וְעוֹד אֲנִי אוֹמֵר, דִּלְהָכִי לֹא הֻצְרַךְ רַשִׁ"י ז"ל לְפָרֵשׁ בְּחֵלֶק דְּבִפְשָׁטֵיהּ מִשְׁתָּעִי, אֶלָּא דְּדַרְשִׁינַן נַמִּי מִנֵּיהּ הַךְ דְּרָשָׁה. לְפִי דִּבְדִבְרֵי רָבָא גּוּפֵיהּ מוּכָח בְּהֶדְיָא, דִּקְרָא כִּפְשׁוּטֵיהּ מַיְרִי. 
דְּקַשְׁיָא בְּמַאי דְּאָמַר י"ח אֶלֶף פַּרְסֵי, וַהֲרֵי קְרָא בְּקָנִים מַיְרִי, וְאִם כֵּן הֲוָה לֵיהּ י"ח אֶלֶף קָנִים. אֶלָּא דִּקְרָא כִּפְשָׁטֵיהּ מַיְרִי בְּמִדַּת הָעִיר וּסְבִיבָהּ, שֶׁהִיא י"ח אֶלֶף קָנִים, אֲבָל הַכָּתוּב לֹא אָמַר הַקָּנִים בְּזֶה הַמִּקְרָא (לְפִי) [כְּדֵי] שֶׁתִּדָּרֵשׁ מִנֵּיהּ זוֹ הַדְּרָשָׁה, שֶׁהָעִיר הִיא כְּנֶגֶד שׁוּרוֹת הַצַּדִּיקִים שֶׁל מַעְלָה שֶׁהֵם י"ח אֶלֶף. וְלֹא בְּקָנִים הַמִּדָּה הַהִיא, כִּי אִם בְּפַרְסָאוֹת, שֶׁכֵּן הַמִּדּוֹת שֶׁל מַעְלָה נִמְדָּדוֹת כָּךְ בְּפַרְסָאוֹת, כִּדְאַשְׁכְּחָן בְּפִרְקֵי הֵיכָלוֹת לְרַבִּי יִשְׁמָעֵאל כֹּהֵן גָּדוֹל <small>(פרק טז)</small>. וְהַטַּעַם, לְפִי שֶׁהִיא הַמִּדָּה הַמְרֻבָּה שֶׁבַּמִּדּוֹת. וּלְפִיכָךְ הַפַּיְטָן בְּפָרָשַׁת שְׁקָלִים <small>(פיוט המתחיל אז ראית)</small> כְּשֶׁמּוֹדֵד הַמִּדּוֹת וּמְחַלְּקָן, הוּא מַתְחִיל בְּפַרְסָה, וּמְחַלְּקָהּ עַד לַקְּטַנָּה שֶׁבַּמִּדּוֹת. לְפִי שֶׁהִיא הַגְּדוֹלָה, כֵּיוָן שֶׁנִתְּנוּ הַשִּׁעוּרִין שֶׁלְּמַעְלָה לִמְדֹּד בָּהּ. 
וְהַשְׁתָּא דִּבְדִבְרֵי רָבָא גּוּפֵיהּ שָׁמְעִינַן דִּקְרָא כִּפְשׁוּטֵיהּ מַיְרִי, דְּכֵיוָן שֶׁאָמַר הוּא פַּרְסָה, וְהַכָּתוּב מַיְרִי בְּקָנִים, הוֹרָה בָּזֶה שֶׁדְּבָרָיו הֵם דְּרָשָׁה, זוּלַת פְּשַׁט הַכָּתוּב שֶׁבִּמְקוֹמוֹ הוּא מוּנָח. לְפִיכָךְ לֹא הֻצְרַךְ רַשִׁ"י ז"ל לִשְׁמֹר עַצְמוֹ מִן הַטָּעוּת, כֵּיוָן שֶׁנִּגְלָה סְתִירָתוֹ בְּדִבְרֵי רָבָא עַצְמוֹ. אֲבָל בְּפֶרֶק לוּלָב וַעֲרָבָה לָא גָּרְסִינַן בְּדִבְרֵי רָבָא פַּרְסֵי, לְפִי שֶׁבְּפֶרֶק זֶה לָאו מְקוֹם אַגָּדוֹת הוּא, וְלֹא הוּבָא אֶלָּא לְהַקְשׁוֹת מִנֵּיהּ. וְאַף עַל גַּב דִּבְחֵלֶק נַמִּי הוּבָא לְהַקְשׁוֹת מִנֵּיהּ, מִכָּל מָקוֹם הוֹאִיל וּפִרְקָא דְּאַגָּדָה הוּא, חָס בַּעַל הַלָּשׁוֹן לַהֲבִיאוֹ בִּשְׁלֵמוּתוֹ. וְכֵיוָן דִּבְפֶרֶק לוּלָב וַעֲרָבָה לָא גָּרְסִינַן פַּרְסֵי, לֹא נֵדַע, אִם כֵּן, אִם בָּא רָבָא לְהוֹצִיא הַמִּקְרָא מִפְּשׁוּטוֹ אוֹ לֹא. לְפִיכָךְ הֶאֱרִיךְ רַשִׁ”י וּפֵרֵשׁ בָּאֲרוּכָה, דְּאַדְּרַבָּה עַל כָּל פָּנִים הַמִּקְרָא בִּפְשׁוּטוֹ הוּא קָאֵי, אֶלָּא דְּדָרְשִׁינַן לֵיהּ נַמִּי לְהָכִי וְכוּלֵּי.
<b>וּמֵעַתָּה</b> מַה שֶּׁכָּתְבוּ הַתּוֹסָפוֹת בְּסֻכָּה <small>(מה: ד”ה סביב)</small> דְּלָא גָּרְסִינַן פַּרְסֵי, דְּאַטּוּ פַּרְסֵי מִי כְּתִיב בַּקְּרָא וְכוּ'. וְאִם כֵּן, בְּפֶרֶק חֵלֶק נַמִּי לָא גָּרְסִינָן, אֶלָּא שֶׁלֹּא נִתְחַבְּרוּ שָׁם הַתּוֹסָפוֹת. לְדִידַן לֵיתָא, אֶלָּא דְּרָבָא וַדַּאי פַּרְסֵי קָאָמַר, אַף עַל גַּב דִּקְרָא בְּקָנִים מַיְרִי, דְּלָא אֲתָא אֶלָּא לְמִדְרַשׁ מִקְּרָא, דְּיֵשׁ לְמַעְלָה שׁוּרוֹת הַצַּדִּיקִים כָּל כָּךְ בְּמִסְפַּר י"ח אֶלֶף, וְדוּן מִנָּהּ וְאוּקִי בְאַתְרָהּ, דְּרַבָּנָן קִים לְהוּ הָכִי בְּפֶרֶק ד' דִּשְׁבוּעוֹת <small>(לא.)</small>. וְהִלְכָּךְ אוּקְמִי בְּאַתְרָהּ, דְּהָתָם הַמִּדּוֹת בְּפַרְסָאוֹת, כִּדְפֵרַשְׁתִּי. אֶלָּא דְּלָא גָּרְסִינַן בְּסֻכָּה [פַּרְסֵי, לְפִי] שֶׁנִּשְׁמַט מִבַּעַל הַלָּשׁוֹן, כֵּיוָן שֶׁאֵין לוֹ צֹרֶךְ [בְּכָךְ] בְּקֻשְׁיָתוֹ שֶׁמַּקְשֶׁה מִמֶּנּוּ, וּבְחֵלֶק, דְּהוּא פִּרְקָא דְּאַגַּדְתָּא, חָשׁ לַהֲבִיאוֹ כֻּלּוֹ.
וְאִם נְפָרֵשׁ כַּפֵּרוּשׁ הָרִאשׁוֹן שֶׁכָּתַבְנוּ בְּיִשּׁוּב רַשִׁ”י ז”ל, וְלֹא נִתְלֶה הַדָּבָר בְּחִלּוּף גִּרְסָאוֹת, נִרְאֶה בְּעֵינַי דְּאַף בְּסֻכָּה גָּרְסִינַן פַּרְסֵי מִטַּעַם דְּפָרִישְׁנָא, דְּהַמִּדּוֹת שֶׁלְּמַעְלָה הֵם בְּפַרְסָאוֹת. וּמַה שֶּׁלֹּא נִכְתַּב בַּסֵּפֶר, הוּא מֵהַסּוֹפֵר שֶׁרָאָה לְפָנָיו דִּבְרֵי הַתּוֹסָפוֹת, לְפִיכָךְ מְחָקוֹ. וּבְחֵלֶק, שֶׁלֹּא רָאָה דִּבְרֵיהֶם לֹא מְחָקוֹ. אֲבָל הָיָה כָּתוּב בִּשְׁנֵי הַמְּקוֹמוֹת כְּמוֹ שֶׁהֵם דִּבְרֵי הַתּוֹסָפוֹת, וְגָרְסִינָן לֵיהּ שַׁפִּיר.
<b>וְהִנֵּה,</b> זָכִינוּ לְדֵין שֶׁאֵין לִטְעוֹת בְּדִבְרֵי רַשִׁ"י ז"ל כַּאֲשֶׁר חָשְׁבוּ לִדְחוֹת הַנְּבוּאָה הַזֹּאת מִפְּשָׁטָהּ, וְרָצוּ לְהִסְתַּיֵּעַ מִדִּבְרֵי רַשִׁ"י שֶׁבְּחֵלֶק, כְּמוֹ שֶׁזְּכָרָם<sup class="footnote-marker">ז</sup><i class="footnote">בהפריכו את טענות הנוצרים שכאילו הנבואה הזאת כבר התקיימה, ומה שלא ראינו בגשמיות את דברי הנבואה, הוא בגלל שלטענתם, הנבואה הזאת מכוונת רק לענינים רוחניים, עיי”ש שהאריך בזה.</i> הָרִי"א ז"ל <small>(יחזקאל מה, א)</small> וּדְחָאָם גַּם כֵּן בִּלְשׁוֹן רַשִׁ"י דִּבְפֶרֶק לוּלָב וַעֲרָבָה. אֶלָּא שֶׁאֲנַחְנוּ הִרְחַבְנוּ פֹּה, הִגְדַּלְנוּ לְשׁוֹן פַּרְסֵי דְּאָמַר רָבָא, וְכֵן בְּטַעַם מַה נִּשְׁתַּנָּה פֶּרֶק חֵלֶק דְּלֹא פֵּרֵשׁ רַשִׁ"י הָתָם כְּמוֹ בְּסֻכָּה. אֲבָל שְׁנֵינוּ לְדָבָר אֶחָד נִתְכַּוַּנּוּ, לְהַעֲמִיד הַדְּבָרִים כִּפְשָׁטָן, כַּאֲשֶׁר בֵּאַרְנוּ עַד הֵנָּה הַכֹּל בְּבֵאוּר רָחָב וּמְפֹרָשׁ בִּכְלָל וּבִפְרָט, וְעֵינֶיךָ הָרוֹאוֹת כִּי יִסְבְּלוּ הַכְּתוּבִים פֵּרוּשֵׁנוּ שֶׁעַל פִּי הַמְּפָרְשִׁים, יָפֶה יָפֶה.
וְעִם הֱיוֹת שֶׁאֵין אֲנִי גּוֹזֵר אֹמֶר, שֶׁכָּל מַה שֶּׁפֵּרַשְׁתִּי הוּא מֻכְרָח שֶׁיִּהְיֶה כָּךְ מַמָּשׁ כִּדְבָרַי, כִּי מִי יוֹדֵעַ, דְּלֹא נָבִיא אָנֹכִי וְלֹא בֶּן נָבִיא, וְאַף לֹא מֵחָכְמָה אוֹ מֵרוּחָא יְתֵירָא דְּאִית בִּי יָכִילְנָא לְמֵימַר הָכִי. אֶלָּא מַה דְּגַלֵּי לָן אֱלָקָא דִּשְׁמַיָּא בְּפֵרוּשׁ הַמְּפָרְשִׁים, וּבִפְרָט בְּדִבְרֵי רַשִׁ"י רֹאשׁ הַמְּפָרְשִׁים, אוֹתוֹ הִגַּדְנוּ הַיּוֹם. וַאֲשֶׁר לוֹ לֵב לָדַעַת, יֵדַע וְיָבִין אַף יַשְׂכִּיל יוֹתֵר מֵהֵמָּה, וְאוּלַי יְפָרֵשׁ בְּאֹפֶן אַחֵר יִסְבְּלוֹ הַכָּתוּב יוֹתֵר, כְּמוֹ שֶׁשְּׁלֹשָׁה הַמְּפָרְשִׁים רַשִׁ”י רַדַ”ק וְרִי”א שֶׁלִּקַּטְנוּ בְּפֵרוּשֵׁיהֶם, שְׁלָשְׁתָּן לֹא בְּכָל מָקוֹם לְדַעַת אַחַת יַטּוּ שִׁכְמָם.
אָמְנָם נִרְאֶה מִזֶּה, שֶׁהַנְּבוּאָה כִּפְשׁוּטָהּ וּכְמַשְׁמָעָהּ, אַחֲרֵי שֶׁסּוֹבֵל זֶה הַפֵּרוּשׁ. וְלָמָּה זֶּה נִדְחֵהוּ וְנֹאמַר כִּי אֵינוֹ, וַהֲרֵי יוּכָל לִהְיוֹת שֶׁיִּהְיֶה כָּךְ וְכָךְ. וְאִם תְּפָרֵשׁ בִּפְשָׁטָן שֶׁל הַדְּבָרִים פֵּרוּשׁ אַחֵר הַיּוֹתֵר מְרֻוָּח כְּפִי לְשׁוֹן וְסֵדֶר הַכְּתוּבִים, אֲנַעְנַע לְךָ רֹאשִׁי וִיהִי כֵן. אֲבָל לִדְחוֹת הַכְּתוּבִים מִפְּשָׁטָן וּמִמַּשְׁמָעָן, כֵּיוָן שֶׁיֵּשׁ בָּהֶן פְּשׁוּטוֹ וּמַשְׁמָע נִגְלֶה, זֶה אִי אֶפְשָׁר כְּלָל וּכְלָל.
<b>וְאַף</b> בְּבוֹאֲךָ לְחֶשְׁבּוֹן שְׁלֹשֶׁת חֶלְקֵי הַתְּרוּמָה הַגְּדוֹלָה, שֶׁהֵם תְּרוּמַת הַכֹּהֲנִים שֶׁבָּהּ הַמִּקְדָּשׁ, וּתְרוּמַת לְוִיִּים וּתְרוּמַת הָעִיר יְרוּשָׁלַיִם, שְׁלָשְׁתָּן כ"ה אֶלֶף קָנִים אֹרֶךְ בְּרֹחַב כ"ה אֶלֶף קָנִים מְרֻבָּע, וְנִתְבָּאֵר <small>(בפתיחה)</small> שֶׁהַקָּנֶה שֵׁשׁ בָּאַמָּה - הִנֵּה לֹא יַעֲלוּ כִּי אִם ק"נ אֶלֶף אַמָּה אֹרֶךְ בְּרֹחַב ק"נ אֶלֶף אַמָּה. וְיָדַעְתָּ שֶׁכָּל אַלְפַּיִם אַמָּה הוּא מִיל, הֲרֵי שֶׁבֵּין הַכֹּל רַק ע"ה מִילִין עַל ע"ה מִילִין כְּמוֹ שֶּׁכָּתַבְנוּ בִּפְתִיחַת דְּבָרֵינוּ, וַעֲדַיִן לֹא הִגַּעְנוּ לְי"ט פַּרְסָאוֹת עַל י"ט פַּרְסָאוֹת, כִּי אַרְבַּעַת מִיל הִיא כָּל פַּרְסָה כְּמוֹ שֶׁיִּסֵּד הַפַּיְטָן <small>(לפרשת שקלים פיוט המתחיל אז ראית)</small>.
*וְצֵא וַחֲשֹׁב כַּמָּה מְכֻוָּן זֶה הַחֶשְׁבּוֹן, עִם הָא דִּתְנַן בְּפֶרֶק קַמָּא דְּתַעֲנִית <small>(י.)</small>: ט”ו יוֹם אַחַר הֶחָג, כְּדֵי שֶׁיַּגִּיעַ אַחֲרוֹן שֶׁבְּיִשְׂרָאֵל לִנְהַר פְּרָת. וְהִנֵּה נְהַר פְּרָת הוּא בִּצְפוֹן אֶרֶץ יִשְׂרָאֵל, שֶׁכֵּן הוּא בֵּין אֶרֶץ יִשְׂרָאֵל לְבָבֶל, כִּדְאִיתָא בְּפֶרֶק עֲשָׂרָה יוּחֲסִין <small>(קידושין עא:)</small>, וּכְפֵרוּשׁ רַשִׁ”י בִּתְחִלַּת סֵפֶר יְהוֹשֻׁעַ <small>(א, ד)</small> "מֵהַמִּדְבָּר וְגוֹ' עַד הַנָּהָר הַגָּדוֹל נְהַר פְּרָת" שֶׁבִּצְפוֹן אֶרֶץ יִשְׂרָאֵל. וּמֵעַכְשָׁיו הַלָּן בָּעִיר שֶׁהִיא בְּנֶגֶב הַתְּרוּמָה, וּמַשְׁכִּים וְהוֹלֵךְ עַד נְהַר פְּרָת, יֵשׁ לוֹ לַהֲלֹךְ רֹחַב שְׁמוֹנֶה רְצוּעוֹת, שֶׁכָּל אַחַת רָחְבָּהּ ע"ה מִילִין, שֶׁהֵן תְּשַׁע עֶשְׂרֵה פַּרְסָאוֹת פָּחוֹת מִיל. שֶׁהֲרֵי שִׁבְעָה שְׁבָטִים הֵן בִּצְפוֹן הַתְּרוּמָה כְּמוֹ שֶׁכָּתַבְנוּ בִּפְתִיחַת דְּבָרֵינוּ, וְח’ פְּעָמִים י”ט פַּרְסָאוֹת עוֹלִין קנ”ב פַּרְסָאוֹת. וּתְנַכֶּה ח' מִילִין מֵהֵן שֶׁהֵן ב' פַּרְסָאוֹת, יִשָּׁאֲרוּ ק"נ [פַּרְסָאוֹת] שֶׁהוּא מַהֲלַךְ<sup class="footnote-marker">ח</sup><i class="footnote">ובתוי”ט (תענית א, ג), הביא רבינו את כל דבריו כאן, אלא שהוסיף בסופו הגהה וז”ל: [ואל תתמה על השבתות שבתוך אלו הט”ו יום, שהרי אפשר שילך ע”י בורגנים. כדאיתא פרק שואל במסכת שבת דף ק”ן ע”ב. וגם ע”י עיבורי עיר. כמ”ש בטור סימן שצ”ח. והואיל ואפשר להיות כן, שיערו חכמים בכך ימים, כיון שאפשר שאין השבתות מעכבות]:</i> חֲמִשָּׁה עָשָׂר יוֹם כְּדִתְנִינַן. (מהדורא בתרא).
וְהַכָּתוּב מְבָאֵר עוֹד, שֶׁמֶּרְחַב יְרוּשָׁלַיִם רַק אַרְבַּעַת אֲלָפִים וַחֲמֵשׁ מֵאוֹת קָנִים עַל אַרְבַּעַת אֲלָפִים וַחֲמֵשׁ מֵאוֹת קָנִים, שֶׁהֵן כ"ז אֶלֶף אַמָּה עַל כ"ז אֶלֶף אַמָּה - עוֹלִים לְי”ג מִיל וּמֶחֱצָה, שֶׁהוּא מַהֲלַךְ אָדָם בֵּינוֹנִי בִּשְׁלִישׁ אֶחָד מִן הַיּוֹם בְּקֵרוּב. כִּי הָא דְּאָמַר רַבָּה בַּר בַּר חָנָה, כַּמָּה מַהֲלַךְ אָדָם בֵּינוֹנִי בְּיוֹם עֲשָׂרָה פַּרְסָאוֹת וְכֻלֵּי, בִּפְסָחִים בְּפֶרֶק מִי שֶׁהָיָה טָמֵא <small>(צד.)</small>. וְהִנֵּה אֵין זֶה רָחוֹק שֶׁיִּהְיֶה מֶרְחַב הָעִיר כָּל כָּךְ, אֲבָל קָרוֹב הַדָּבָר אֵלֵינוּ. שֶׁהֲרֵי נִינְוֵה הָיְתָה עִיר גְּדוֹלָה לֵאלֹקִים מַהֲלַךְ שְׁלֹשֶׁת יָמִים <small>(יונה ג, ג)</small>, כָּל שֶׁכֵּן שֶׁיְּרוּשָׁלַיִם, בְּעֵת הַגְּאֻלָּה שֶׁיִּנְהֲרוּ אֵלֶיהָ גּוֹיִם רַבִּים, שֶׁיִּהְיֶה מֶרְחָבָהּ הַתְּשִׁיעִית מִמֶּנָּה. וְהֵעִיד הָרִי"א ז"ל <small>(יחזקאל מה, א)</small> שֶּׁגַּם מִצְרַיִם הַיּוֹם גְּדוֹלָה מֵהַמִּדָּה הַזֹּאת.
וְכָתַב עוֹד הָרִי”א <small>(שם)</small> הִנֵּה יִרְמְיָה אָמַר בְּפֵרוּשׁ <small>(ירמיה לא, לז-לט)</small> ""הִנֵּה יָמִים בָּאִים נְאֻם ה’ וְנִבְנְתָה הָעִיר מִמִּגְדַּל חֲנַנְאֵל (עַד) שַׁעַר הַפִּנָּה וְגוֹ’ וְכָל הָעֵמֶק הַפְּגָרִים וְגוֹ’ עַד נַחַל קִדְרוֹן עַד פִּנַּת שַׁעַר הַסּוּסִים מִזְרָחָה קֹדֶשׁ לַה’" וְכוּ’. הַאִם יִסְבְּלוּ שְׁמוֹת הַמְּקוֹמוֹת הַלָּלוּ, הַמְּפֻרְסָמִים סְבִיב יְרוּשָׁלַיִם, פֵּרוּשׁ אַחֵר מִמַּשְׁמָעָן וּפְשָׁטָן שֶׁל הַדְּבָרִים. 
וּמִלְּבַד מַה שֶּׁבְּדִבְרֵי יְחֶזְקֵאל בַּנְּבוּאָה הַזֹּאת, מֵעִנְיַן סֵדֶר הַקָּרְבָּנוֹת וְהַקְרָבָתָם, וַחֲנֻכַּת הַמִּזְבֵּחַ, וַעֲבוֹדוֹת הַכֹּהֲנִים וְהַלְוִיִּם, וְחֵלֶק הַנָּשִׂיא וְהַקְרָבַת קָרְבְּנוֹתָיו וַאֲשֶׁר יִתֵּן לְבָנָיו וְלַעֲבָדָיו, וַחֲלֻקַּת הָאָרֶץ בִּשְׁמוֹת הַשְּׁבָטִים וְשַׁעֲרֵי יְרוּשָׁלַיִם עַל שְׁמוֹתָן - שֶׁאֵלּוּ הַדְּבָרִים מוֹרִין בָּאֶצְבַּע עַל פְּשָׁטָן שֶׁל עִנְיָנִים כֻּלָּם. וְעוֹד שֶׁאַחֲרֵי שֶׁרַבִּים מֵהַדְּבָרִים הָאֵלֶּה אֲשֶׁר זָכַר הַנָּבִיא פֹּה, הָיָה בְּבִנְיַן בֵּית ה' שֶׁעָשָׂה שְׁלֹמֹה, וּבְבִנְיַן בַּיִת שֵׁנִי גַּם כֵּן. וְאִם הָיוּ שָׁם בְּפֹעַל וֶאֱמֶת, לָמָּה לֹא נְקַבֵּל בַּמָּקוֹם הַזֶּה כָּכָה, וּנְפָרְשָׁהּ בְּדֶרֶךְ צוּרָה וְדִמְיוֹנוֹת וְחֶזְיוֹנוֹת. עַל כֵּן, אֲנַחְנוּ נֵלֵךְ בְּשֵׁם ה' אֱלֹקֵינוּ, לְקַיֵּם וּלְהַאֲמִין שֶׁכָּל הַנְּבוּאָה הַזֹּאת הִיא כִּפְשׁוּטָהּ, וְשֶׁנִּבֵּא אוֹתָהּ יְחֶזְקֵאל לֶעָתִיד לָבֹא וְכוּ', עַד כָּאן דִּבְרֵי פִּי חָכָם חֵן. וְעוֹד הֶאֱרִיךְ לְהָבִיא פְּרָטֵי הַדְּבָרִים שֶׁבִּנְבוּאָה זוֹ שֶׁאֵינָן סוֹבְלִין כִּי אִם פְּשׁוּטָן שֶׁל הַדְּבָרִים, וַאֲנַחְנוּ קִצַּרְנוּ.
<b>וְאַחֲרֵי</b> שֶׁהַדְּבָרִים יִסְבְּלוּ פֵּרוּשׁ הַפְּשָׁט, וְלָאֹה יִלְאֶה הַמְבַקֵּשׁ לַחְתֹּר אַחַר פֵּרוּשׁ הַדְּבָרִים לַהֲוָיוֹת וְרוּחָנִית, אִם כֵּן יֵשׁ לָנוּ לְהַאֲמִין בַּפֵּרוּשׁ הַפָּשׁוּט. וְאִם יֵשׁ בּוֹ פְּנִימִית וְרוּחָנִית, הֲלֹא קָרֹה יִקְרֶה לַנְּבוּאָה הַזֹּאת כְּמוֹ שֶׁקָּרָה לְכָל הַנְּבוּאוֹת וְהַמַּעֲשִׂים שֶׁנַּעֲשׂוּ בְּפֹעַל מִיּוֹם בְּרֹא אֱלֹקִים הָאָדָם אֶל הָאָרֶץ. שֶׁיֵּשׁ לְכֻלָּם רֶמֶז וְצוּרָה פְּנִימִית אַף עַל פִּי שֶׁנַּעֲשָׂה בְּגַשְׁמִיּוּת, כַּנִּזְכַּר בַּזֹּהַר פָּרָשַׁת בְּהַעֲלֹתְךָ <small>(קנב א על הפסוק במדבר ט, א)</small> עַיֵּן שָׁם. אֲבָל לְעוֹלָם הַדְּבָרִים הַמּוֹרִין בִּפְשָׁטָן הֵן רִאשׁוֹנָה יִסָּעוּ לְדִגְלֵיהֶם, וְאַחֲרֵיהֶם בִּפְנִימִיּוּתָם יָרֻצוּ סֶלָה.
וְהַבֵּט נָא; מִשְׁכַּן ה' בַּמִּדְבָּר שֶׁעָשָׂה מֹשֶׁה וּמִקְדַּשׁ ה' שֶׁבָּנָה שְׁלֹמֹה - הַאִם אֵין לָהֶם פְּנִימִיּוּת, וְדֻגְמָתָן כְּעֵין שֶׁל מַעְלָה, כְּמוֹ שֶׁדָּרְשׁוּ מִפָּסוּק <small>(תהלים קכב, ג)</small> "כְּעִיר שֶׁחֻבְּרָה לָהּ יַחְדָּו", בְּמַסֶּכֶת תַּעֲנִית <small>(ה.)</small>. וְעַל כָּל זֶה, נַעֲשָׂה מַה שֶּׁדִּבְּרוּ בָּהֶם הַתּוֹרָה וְהַנְּבִיאִים בְּפֹעַל וּבְמַצָּב גַּשְׁמִי. וְכֵן הִיא הַנְּבוּאָה הַזֹּאת, עוֹד יָבֹא עִתָּהּ שֶׁתִּתְקַיֵּם בִּפְשָׁטָהּ וּמַשְׁמָעָהּ בְּמַצָּב גַּשְׁמִי, כֵּיוָן שֶׁלֹּא נִתְקַיְּמָה עֲדַיִן בְּמַצָּב גַּשְׁמִי, כַּאֲשֶׁר הוֹכַחְנוּ בְּכָל פְּרָט וּפְרָט מִבִּנְיָן זֶה, בַּמֶּה נִשְׁתַּנָּה מִבִּנְיַן בַּיִת שֵׁנִי, וְעוֹלִין הַחִלּוּפִין הַרְבֵּה עַד כִּי יֶחְדַּל לִסְפֹּר, מִפְּנֵי שֶׁכִּמְעַט בְּכָל פְּרָט וּפְרָט יֵשׁ בּוֹ שִׁנּוּי מָה. וְאִם כֵּן, אִי אֶפְשָׁר שֶׁתִּהְיֶה הַנְּבוּאָה הַהִיא עַל בַּיִת שֵׁנִי כֵּיוָן שֶׁלֹּא הָיָה מַמָּשׁ הַבִּנְיָן כִּנְבוּאַת הַנָּבִיא.
וּמִכֵּיוָן שֶׁלֹּא נִתְקַיְּמָה עֲדַיִן הַנְּבוּאָה הַזֹּאת, שֶׁהִיא נְבוּאָה נִתְנַבְּאָה עַל דְּבָרִים גַּשְׁמִיִּים כְּכָל חֶזְיוֹן הַנְּבִיאִים ע"ה, לְפִיכָךְ אֲנַחְנוּ חַיָּבִים עַל כָּל הַנִּסִּים וְהַנִּפְלָאוֹת שֶׁעָשָׂה לַאֲבוֹתֵינוּ וְלָנוּ, לְהוֹדוֹת <small>(חבקוק ב, ג)</small> "כִּי עוֹד חָזוֹן לַמּוֹעֵד, וְיָפֵחַ לַקֵּץ וְלֹא יְכַזֵּב, אִם יִתְמַהְמַהּ חַכֵּה לוֹ, כִּי בֹא יָבֹא" וְיִבְנֶה עִירֵנוּ וִישַׁכְלֵל הֵיכָלֵנוּ, וְיַשְׁכִּין שְׁכִינָתוֹ בְּתוֹכֵנוּ לְעוֹלָם. כְּמוֹ שֶׁאָמוּר בָּעִנְיָן <small>(יחזקאל מב, טו)</small> בְּצֵאתוֹ מֵאֵת פְּנֵי הַקֹּדֶשׁ וּמָדַד מִחוּץ אֶת הַר הַבַּיִת, אָמַר <small>(יחזקאל מג, א-ט)</small>: 
"וַיּוֹלִכֵנִי אֶל הַשָּׁעַר שַׁעַר אֲשֶׁר פֹּנֶה דֶּרֶךְ הַקָּדִים, וְהִנֵּה כְּבוֹד אֱלֹקֵי יִשְׂרָאֵל בָּא וְגוֹ’, וַתִּשָּׂאֵנִי רוּחַ וַתְּבִאֵנִי אֶל הֶחָצֵר הַפְּנִימִי וְהִנֵּה מָלֵא כְבוֹד ה’ (את) הַבָּיִת, וָאֶשְׁמַע מִדַּבֵּר אֵלַי מֵהַבָּיִת [וְגוֹ’], וַיֹּאמֶר אֵלַי בֶּן אָדָם אֶת מְקוֹם כִּסְאִי וְאֶת מְקוֹם כַּפּוֹת רַגְלַי אֲשֶׁר אֶשְׁכָּן שָׁם בְּתוֹךְ בְּנֵי יִשְׂרָאֵל לְעוֹלָם וְלֹא יְטַמְּאוּ עוֹד בֵּית יִשְׂרָאֵל שֵׁם קָדְשִׁי וְגוֹ’, בְּתִתָּם סִפָּם אֶת סִפִּי וְגוֹ’, עַתָּה יְרַחֲקוּ אֶת זְנוּתָם וְגוֹ’ וְשָׁכַנְתִּי בְתוֹכָם לְעוֹלָם".
הִנֵּה שֶׁעַל הַבַּיִת הַזֶּה שֶׁמְּדָדוֹ, וְרָאָה תְּכוּנָתוֹ מוֹצָאָיו וּמְבוֹאָיו אָמַר שֶׁבָּא אֵלָיו כְּבוֹד ה’, וְשֶׁבָּא קוֹל לוֹ שֶׁזֶּהוּ מְקוֹם כִּסְאִי וּמְקוֹם כַּפּוֹת רַגְלַי. כִּי מִלַּת אֶת, כְּמוֹ: זֶה. וְכֵן תִּרְגֵּם יוֹנָתָן <small>(יחזקאל מג, ז)</small> דֵּין אֲתַר בֵּית כּוּרְסֵי יְקָרִי וְדֵין אֲתַר בֵּית אַשְׁרָיוּת שְׁכִינָתִי. וְרָצָה בּוֹ שֶׁהוּא מְכֻוָּן כְּנֶגֶד הַכִּסֵּא שֶׁלְּמַעְלָה, וְהוּא הֲדוֹם לְרַגְלוֹ, עַל הַדֶּרֶךְ שֶׁאָמַר יְשַׁעְיָה <small>(ישעיה סו, א)</small>: "כֹּה אָמַר ה’ הַשָּׁמַיִם כִּסְאִי וְהָאָרֶץ הֲדֹם רַגְלָי". וְאָמַר שֶׁזֶּהוּ הַמָּקוֹם שֶׁיִּשְׁכָּן שָׁם בְּתוֹךְ בְּנֵי יִשְׂרָאֵל לְעוֹלָם, וְשֶׁלֹּא יְטַמְּאוּ עוֹד [אֶת] שֵׁם קָדְשׁוֹ, וּלְפִיכָךְ "וְשָׁכַנְתִּי בְתוֹכָם לְעוֹלָם".
וּבְדוֹמֶה לְזוֹ הַנְּבוּאָה נִבָּא עוֹד יְחֶזְקֵאל עַצְמוֹ בְּפֶרֶק ל”ז, אֶזְכְּרָה לְקַמָּן בִּכְלוֹת דְּבָרֵינוּ, מִמַּה שֶׁרָצִינוּ לְבָאֵר בַּבִּנְיָן הַזֶּה.
<b>"וְשַׁעֲרֵי</b> הָעִיר עַל שְׁמוֹת שִׁבְטֵי יִשְׂרָאֵל שְׁעָרִים שְׁלוֹשָׁה צָפוֹנָה, שַׁעַר רְאוּבֵן אֶחָד שַׁעַר יְהוּדָה אֶחָד שַׁעַר לֵוִי אֶחָד, וְאֶל פְּאַת קָדִימָה וְגוֹ’ וּשְׁעָרִים שְׁלֹשָׁה וְשַׁעַר יוֹסֵף אֶחָד שַׁעַר בִּנְיָמִן אֶחָד שַׁעַר דָּן אֶחָד, וּפְאַת נֶגְבָּה וְגוֹ’ וּשְׁעָרִים שְׁלֹשָׁה שַׁעַר שִׁמְעוֹן אֶחָד שַׁעַר יִשָּׂשכָר אֶחָד שַׁעַר זְבוּלֻן אֶחָד, פְּאַת יָמָּה וְגוֹ’ שַׁעַר גָּד אֶחָד שַׁעַר אָשֵׁר אֶחָד שַׁעַר נַפְתָּלִי אֶחָד" <small>(יחזקאל מח, לא-לד)</small>.

Chapter 81

<b>"וְהָיָה</b> מִגְרָשׁ לָעִיר צָפוֹנָה חֲמִשִּׁים וּמָאתַיִם (קָנִים), וְנֶגְבָּה חֲמִשִּׁים וּמָאתָיִם (קָנִים) וְקֵּדְמָה חֲמִשִּׁים וּמָאתָיִם (קָנִים), וְיָמָּה חֲמִשִּׁים וּמָאתָיִם (קָנִים)" <small>(יחזקאל מח, יז)</small>. הִנֵּה שֶׁהָעִיר שֶׁהִיא ד' אֲלָפִים וְחָמֵשׁ מֵאוֹת קָנִים מְרוּבַּעַת, הִיא עִם מִגְרָשָׁהּ חֲמֵשֶׁת אֲלָפִים קָנִים עַל חֲמֵשֶׁת אֲלָפִים, וְהוּא מְמַלֵּא רֹחַב הָרְצוּעָה הַזֹּאת שֶׁבָּהּ הִיא הָעִיר.

Chapter 82

<b>"וְהַנּוֹתָר</b> בָּאֹרֶךְ לְעֻמַּת תְּרוּמַת הַקֹּדֶשׁ" שֶׁהִיא חֲמִשָּׁה וְעֶשְׂרִים אֶלֶף קָנִים, וְהָעִיר לֹא הֶחֱזִיקָה רַק חֲמֵשֶׁת אֲלָפִים קָנִים בְּאֶמְצָעָהּ, הִנֵּה נוֹתָר "עֲשֶׂרֶת אֲלָפִים קָדִימָה וַעֲשֶׂרֶת אֲלָפִים יָמָּה [וְגוֹ'] וְהָיְתָה תְבוּאָתֹה לְלֶחֶם לְעֹבְדֵי הָעִיר" <small>(יחזקאל מח, יח)</small>.

Chapter 83

<b>"כָּל</b> הַתְּרוּמָה חֲמִשָּׁה וְעֶשְׂרִים אֶלֶף בַּחֲמִשָּׁה וְעֶשְׂרִים אָלֶף רְבִיעִית<sup class="footnote-marker">א</sup><i class="footnote">רביעית - מרובעת אל תרומת הקדש לכהנים וללוים...: (רש"י)</i> תָּרִימוּ אֶת תְּרוּמַת הַקֹּדֶשׁ" לַכֹּהֲנִים וְלַלְוִיִּם וְאֶל "אֲחֻזַּת הָעִיר", וּכְבָר נִתְבָּאֲרוּ עַל מְקוֹמָם. "וְהַנּוֹתָר לַנָּשִׂיא מִזֶּה וּמִזֶּה לִתְרוּמַת הַקֹּדֶשׁ וְלַאֲחֻזַּת הָעִיר אֶל פְּנֵי חֲמִשָּׁה וְעֶשְׂרִים אָלֶף תְּרוּמָה עַד גְּבוּל קָדִימָה וָיָמָּה עַל פְּנֵי חֲמִשָּׁה וְעֶשְׂרִים אָלֶף עַל גְּבוּל יָמָּה לְעֻמַּת חֲלָקִים לַנָּשִׂיא וְהָיְתָה תְּרוּמַת הַקֹּדֶשׁ וּמִקְדַּשׁ הַבַּיִת בְּתוֹכֹה, וּמֵאֲחֻזַּת הַלְוִיִּם וּמֵאֲחֻזַּת הָעִיר בְּתוֹךְ אֲשֶׁר לַנָּשִׂיא יִהְיֶה וְגוֹ'" <small>(יחזקאל מח, כ-כב)</small>. אָמַר שֶׁהַנּוֹתָר מֵאֵלוּ הַג' רְצוּעוֹת שֶׁבְּתוֹךְ הַתְּרוּמָה הַגְּדוֹלָה שֶׁהִיא בְּרֹחַב כ"ה אֶלֶף קָנִים, וּבְאֹרֶךְ כָּל אֶרֶץ יִשְׂרָאֵל מִמִּזְרָח עַד יָם הַגָּדוֹל, וְאֵלּוּ ג' רְצוּעוֹת עִם שֶׁהֶחְזִיקוּ כָּל הָרֹחַב שֶׁמֵּהַתְּרוּמָה הַגְּדוֹלָה, לֹא הֶחֱזִיקוּ כָּל אָרְכָּהּ כְּמוֹ שֶׁכָּתַבְנוּ בִּפְתִיחַת דְּבָרֵינוּ. וְאָמַר שֶׁהַנּוֹתָר מִזֶּה וּמִזֶּה, רָצָה לוֹמַר מִמִּזְרָחָן וּמִמַּעֲרָבָן שֶׁל תְּרוּמַת הַקֹּדֶשׁ, שֶׁהוּא מַה שֶׁאֶל הַכֹּהֲנִים וּמַה שֶׁאֶל הַלְוִיִּים וְשֶׁלַּאֲחֻזַּת הָעִיר וְגוֹ', לַנָּשִׂיא יִהְיִֶה, וּשְׁלָשְׁתָּן בְּתוֹךְ אֲשֶׁר לַנָּשִׂיא יִהְיֶה.
וְכֵן אָמַר לְמַעְלָה <small>(יחזקאל מה, ז)</small> "וְלַנָּשִׂיא מִזֶּה וּמִזֶּה לִתְרוּמַת הַקֹּדֶשׁ וְלַאֲחֻזַּת הָעִיר אֶל פְּנֵי תְרוּמַת הַקֹּדֶשׁ וְאֶל פְּנֵי אֲחֻזַּת הָעִיר מִפְּאַת יָם יָמָּה וּמִפְּאַת קֵדְמָה קָדִימָה וְאֹרֶךְ לְעֻמּוֹת אַחַד הַחֲלָקִים מִגְּבוּל יָם אֶל גְּבוּל קָדִימָה".
הַבִּיטָה וּרְאֵה בַּצּוּרָה הַזֹּאת מְחֻלָּקוֹת הַתְּרוּמָה הַגְּדוֹלָה.
עה. הַר הַבַּיִת חֲמֵשׁ מֵאוֹת קָנִים עַל חֲמֵשׁ מֵאוֹת קָנִים, וְלוֹ חֲמִשָּׁה שְׁעָרִים, שְׁנַיִם מִן הַדָּרוֹם, וְאֶחָד מִן הַמַּעֲרָב, וְאֶחָד<sup class="footnote-marker">ב</sup><i class="footnote">בציור שצייר רבינו בדפו"ר שהדפיס נפלה טעות: במקום שער אחד בצפון היה שתי פתחים. ורבינו ציין את הטעות הזאת בתיקונים שבסוף הספר.</i> מִן הַצָּפוֹן, וְשַׁעַר מִזְרָחִי.
עו. חֲמִשִּׁים אַמָּה מִגְרָשׁ לוֹ סָבִיב.
עז. מִמִּזְרַח הַר הַבַּיִת עַד מִזְרַח רְצוּעָה זוֹ, י"ב אֶלֶף וּמָאתַיִם וַחֲמִשִּׁים קָנִים בְּרֹחַב עֲשֶׂרֶת אֲלָפִים קָנִים, וְכֵן מִמַּעֲרָבוֹ עַד מַעֲרָב הָרְצוּעָה. וּמִצְּפוֹן הַר הַבַּיִת עַד צְפוֹן הָרְצוּעָה הַזֹּאת, אַרְבַּעַת אֲלָפִים וּשְׁבַע מֵאוֹת וַחֲמִשִּׁים קָנִים, וְכֵן מִדְּרוֹמוֹ עַד דְּרוֹם הָרְצוּעָה. כָּל זֶה לַכֹּהֲנִים מְשָׁרְתֵי הַמִּקְדָּשׁ יִהְיֶה, הַקְּרֵבִים לְשָׁרֵת אֶת ה', וְהָיָה לָהֶם מָקוֹם לְבָתִּים.
עח. הַלְוִיִּם לְעֻמַּת גְּבוּל הַכֹּהֲנִים, בָּרְצוּעָה רֹחַב עֲשֶׂרֶת אֲלָפִים קָנִים בְּאֹרֶךְ עֶשְׂרִים וַחֲמִשָּׁה אֶלֶף קָנִים, וְהָיוּ לַלְוִיִּם לְצָרְכֵיהֶם וּלְבָתִּים.
עט. עֶשְׂרִים לְשָׁכוֹת לַלְוִיִּם, סָמוּךְ לַאֲחֻזַּת הַכֹּהֲנִים, לָשֶׁבֶת בָּהֶם הַשּׁוֹעֲרִים.
פ. הָעִיר מְרֻבַּעַת אַרְבַּעַת אֲלָפִים וְחָמֵשׁ מֵאוֹת קָנִים, עַל אַרְבַּעַת אֲלָפִים וַחֲמֵשׁ מֵאוֹת קָנִים. וְשַׁעֲרֵי הָעִיר, שְׁלֹשָׁה צָפוֹנָה, וָקֵדְמָה שְׁלֹשָׁה, וָנֶגְבָּה שְׁלֹשָׁה, וָיָמָּה שְׁלֹשָׁה.
פא. מִגְרָשׁ לָעִיר חֲמִשִּׁים וּמָאתַיִם קָנִים רֹחַב, לְאַרְבַּע רוּחוֹתֶיהָ.
פב. מִמִּזְרַח מִגְרַשׁ הָעִיר, עַד מִזְרַח רְצוּעָה זוֹ, עֲשֶׂרֶת אֲלָפִים קָנִים בְּרֹחַב ה' אֲלָפִים קָנִים. וְכֵן מִמַּעֲרָבָהּ עַד מַעֲרַב הָרְצוּעָה, "וְהָיְתָה תְּבוּאָתֹה לְלֶחֶם לְעֹבְדֵי הָעִיר".
פג. לַנָּשִׂיא מִזֶּה וּמִזֶּה, לִתְרוּמַת הַקֹּדֶשׁ לַכֹּהֲנִים וְלַלְוִיִּם וְלַאֲחֻזַּת הָעִיר, מִפְּאַת יָם יָמָּה, וּמִפְּאַת קֵדְמָה קָדִימָה. וְאֹרֶךְ לְעֻמַּת אַחַד הַחֲלָקִים, מִגְּבוּל יָם שֶׁל אֶרֶץ יִשְׂרָאֵל אֶל גְּבוּל קָדִימָה שֶׁל אֶרֶץ יִשְׂרָאֵל.
סְלִיקוּ לְהוּ סִימָנֵי הַצּוּרָה

חתימה

<b>וְיֶתֶר</b> הַשְּׁבָטִים מִפְּאַת קָדִימָה עַד פְּאַת יָמָּה בִּנְיָמִן [וְגוֹ'] שִׁמְעוֹן [וְגוֹ'] יִשָּׂשכָר [וְגוֹ'] זְבוּלֻן [וְגוֹ'] גָּד [וְגוֹ'] <small>(יחזקאל מח, כג-כז)</small>. אֵלּוּ, הֵם לִדְרוֹם<sup class="footnote-marker">א</sup><i class="footnote">בתחלת הספר התחיל בחלוקת השבעה חלקים לשבעה שבטים אשר מצפון א"י עד לחלק התרומה הגדולה שבה העיר והמקדש. ופירט כל מדות וצורת בנינם, וכעת ממשיך רבינו לפרט חלוקת חמשת החלקים מהתרומה הגדולה לכיוון דרום לחמשת השבטים הנותרים.</i> הַתְּרוּמָה הַגְּדוֹלָה. 
*וְעַיֵּן בִּפְתִיחַת דְּבָרֵינוּ קֹדֶם שֶׁבָּאנוּ אֶל הַסִּימָנִים, שָׁם כָּתַבְנוּ שֶׁיִּהְיוּ שִׁבְעָה שְׁבָטִים אֶל צְפוֹן הַתְּרוּמָה. וְאוּלַי יֵצֵא לָנוּ מִזֶּה פֵּרוּשׁ<sup class="footnote-marker">ב</sup><i class="footnote">בצורת הבית המחודש כתב רבינו וז"ל: ושמעתי מפי גדול בחכמה, שמו מהר"ר מאיר באך יצ"ו, שמזה יצא לו פירוש למדרש ספרי, וכו'.</i> לְמִדְרַשׁ סִפְרִי כְּגִרְסַת רַבִּי קְלוֹנִימוֹס שֶׁהֱבִיאָהּ רַשִׁ"י ז"ל בְּסֵדֶר שׁוֹפְטִים<sup class="footnote-marker">ג</sup><i class="footnote">בתורה כתוב: א)לא יהיה לכהנים הלוים כל שבט לוי חלק ונחלה עם ישראל אשי ה' ונחלתו יאכלון: ב) ונחלה לא יהיה לו בקרב אחיו ה' הוא נחלתו כאשר דבר לו: ופרש"י בקרב אחיו - זו נחלת חמשה. ואיני יודע מה היא. ונראה לי שארץ כנען שמעבר הירדן ואילך נקראת ארץ חמשה עממין, ושל סיחון ועוג, שני עממין: אמורי וכנעני. ונחלת שאר לרבות קיני וקנזי וקדמוני. וכן דורש בפרשת מתנות שנאמרו לאהרן: על כן לא היה ללוי וגו' (דברים י, ט) להזהיר על קיני וקנזי וקדמוני. שוב נמצא בדברי רבי קלונימוס: הכי גרסינן בספרי, ונחלה לא יהיה לו - אלו נחלת חמשה. בקרב אחיו - אלו נחלת שבעה. נחלת חמשה שבטים ונחלת שבעה שבטים. ומתוך שמשה ויהושע לא חלקו נחלה אלא לחמשה שבטים בלבד, שכן משה הנחיל לראובן וגד וחצי שבט מנשה, ויהושע הנחיל ליהודה ואפרים ולחצי שבט מנשה, ושבעה האחרים נטלו מאליהן אחרי מות יהושע - מתוך כך הזכיר חמשה לבד ושבעה לבד.</i> <small>(דברים יח, א)</small>: 
"וְנַחֲלָה לֹא יִהְיֶה לּוֹ" - אֵלּוּ נַחֲלַת חֲמִשָּׁה, "בְּקֶרֶב אֶחָיו" - אֵלּוּ נַחֲלַת שִׁבְעָה, ע"כ. וְיִהְיֶה כַּוָּנַת זֶה הַמִּדְרָשׁ לְרַבּוֹת לֶעָתִיד, שֶׁיִּהְיוּ הַשְּׁבָטִים מְחֻלָּקִים חֵלֶק כְּחֵלֶק, חֲמִשָּׁה מִזֶּה לְעֵבֶר הַתְּרוּמָה, וְשִׁבְעָה מִזֶּה. וְאָמַר שֶׁלֹּא<sup class="footnote-marker">ד</sup><i class="footnote">אע"פ שלעתיד תהיה חלוקה חדשה, שתהיה נחלת שבעה מן הצפון ונחלת חמשה מן הדרום, אעפ"כ לא ינחלו הלויים נחלה בארץ גם לעתיד לבא, רק ה' הוא נחלתם. פירוש, שישכנו הלויים בתוך התרומה בין העיר והר הבית כמבואר לעיל סימן עז-עט.</i> יִהְיֶה לַכֹּהֲנִים הַלְוִיִּם לֶעָתִיד גַּם כֵּן, לֹא חֵלֶק וְלֹא נַחֲלָה עִם יִשְׂרָאֵל - ה' הוּא נַחֲלָתו - וּבְתוֹךְ הַתְּרוּמָה אֲשֶׁר יָרִימוּ לַה' יִהְיֶה חֶלְקָם כְּמוֹ שֶׁבֵּאַרְנוּ<sup class="footnote-marker">ה</sup><i class="footnote">מדברי רבינו אלה נראה שסובר בפשטות, שגם לעתיד לא ינחלו שבט לוי בארץ. והנה בדבר זה נחלקו איתני העולם הראשונים, הרשב"ם (ב"ב קכב. ד"ה ועוד תניא כו') והסמ"ג (לאווין רעו רעז) סוברים אשר לעתיד תתחלק ארץ ישראל לשנים עשר חלקים, כולל שבט לוי, ושבט יוסף יהיה רק חלק אחד כולל מנשה ואפרים. אבל הר"ן (בשטמ"ק ב"ב שם) הרבה להקשות על הרשב"ם ממקראות ומן הלאו של: ונחלה לא יהיה לו, ולומד שמה שכתוב: שער לוי אחד, קאי על המקומות שניתנו להם בתוך התרומה בין העיר והמקדש, כדברי רבינו. ועיין ליקוטי שיחות חלק לח (עמוד 103 ואילך) שהאריך בבירור השיטות בזה, ובפרט בשיטת הרמב"ם.</i>. (מהדורא בתרא).
<b>"זֹאת</b> הָאָרֶץ אֲשֶׁר תַּפִּילוּ מִנַּחֲלָה לְשִׁבְטֵי יִשְׂרָאֵל וְאֵלֶּה מַחְלְקוֹתָם נְאֻם ה' אֱלֹקִים" <small>(יחזקאל מח, כט)</small>. הִנֵּה הַמַּחֲלֹקֶת הַזֹּאת לִשְׁנֵים עָשָׂר שִׁבְטֵי יִשְׂרָאֵל בְּאֶרֶץ יִשְׂרָאֵל כְּמִין שׁוּרוֹת הַכֶּרֶם<sup class="footnote-marker">ו</sup><i class="footnote">כפי שכתב רבינו בפתיחה, שהחלוקה היא חלוקה שווה של רוחב כ"ה אלף קנים מן המזרח למערב, כשורות הכרם, שכל שורה מקבילה לחברתה. מקורו הוא לשון רש"י (מח, א) בשם הקליר: וזהו שיסד רבי אלעזר בפיוט (בסילוק דיום שני של סוכות) כי אקח מועד לעת חלוק ארצותיה כשורת הכרם לחוצותיה, באורך מפאת קדים לקצותיה עד ים אוקיינוס למצותיה, ברחב שבעים וחמשה מיל חריצותיה.</i> חֵלֶק כְּחֵלֶק, לֹא הָיָה מֵאָז נִהְיָת עַם ה' לְעָם יוֹשֵׁב בְּקֶרֶב הָאָרֶץ, וּלְפִיכָךְ הִיא רְאָיָה מֻחְלֶטֶת לְקִבּוּץ גָּלֻיּוֹתֵינוּ מֵאַרְבַּע כַּנְפוֹת הָאָרֶץ.
<b>וּדְאָמַר</b> ר' עֲקִיבָא בְּפֶרֶק חֵלֶק <small>(סנהדרין קי:)</small> עֲשֶׂרֶת הַשְּׁבָטִים אֵינָם עֲתִידִין לַחֲזֹר וְכוּ', הַיְנוּ אוֹתוֹ הַדּוֹר שֶׁגָּלוּ, כְּמוֹ שֶׁכָּתַב רַשִׁ"י שָׁם, וְזוֹ לְשׁוֹנוֹ: לֹא בִבְנֵיהֶם וּבִבְנֵי בְנֵיהֶם קָאָמַר, אֶלָּא אוֹתָן שֶׁגָּלוּ עַצְמָן – אֵין לָהֶם חֵלֶק, שֶׁרְשָׁעִים גְּמוּרִים הֵם, אֲבָל בְּנֵיהֶן וְדוֹרוֹת הַבָּאִים זוֹכִין וּמְזַכִּין, מ"ר, ע"כ.
וּלְפִיכָךְ נַמִּי אָמַר <small>(שם)</small> רַבָּה בַּר בַּר חַנָּה אָמַר ר' יוֹחָנָן שַׁבְקַהּ ר' עֲקִיבָא לַחֲסִידוּתֵיהּ שֶׁנֶּאֱמַר <small>(ירמיה ג, יב)</small>: "הָלֹךְ וְקָרָאתָ אֶת הַדְּבָרִים הָאֵלֶּה צָפוֹנָה, וְאָמַרְתָּ שׁוּבָה מְשֻׁבָה יִשְׂרָאֵל נְאֻם ה'. וְלוֹא אַפִּיל פָּנַי בָּכֶם כִּי חָסִיד אֲנִי, נְאֻם ה' לֹא אֶטּוֹר לְעוֹלָם". 
וְלָא מַקְשֶׁה לֵיהּ מֵהָנָךְ קְרָאֵי דִּנְבוּאוֹת יְחֶזְקֵאל בְּמַחְלֹקֶת הָאָרֶץ לִשְׁנֵים עָשָׂר הַשְּׁבָטִים, וְיִהְיוּ חֵלֶק כְּחֵלֶק, וְאִם כֵּן יָשׁוּבוּ כֻּלָּם. וּלְפִיכָךְ יִהְיֶה לָהֶם חֵלֶק כְּחֵלֶק שֶׁכָּל שֵׁבֶט הוּא עִם אֲנָשָׁיו כֻּלָּם, וְהִנֵּה הוּא שֵׁבֶט בִּפְנֵי עַצְמוֹ. אֲבָל אֵין כָּאן שׁוּרַת הַדִּין כְּשֶׁיְּהוּ מְעַט מִשֵּׁבֶט זֶה לֹא כֻלָּם, כְּגוֹן אוֹתָן שֶׁשָּׁבוּ עַל יְדֵי יִרְמְיָה, וְיִנְחֲלוּ כְּחֵלֶק שֵׁבֶט אַחֵר שֶׁהוּא כֻּלּוֹ בְּאוּכְלוּסָיו. אֶלָּא וַדַּאי שֶׁיָּשׁוּבוּ כֻּלָּם, וְיִנְחֲלוּ שָׁוֶה בְּשָׁוֶה. וַאֲפִלּוּ הָכִי לָא מַיְתִי מֵהָנָךְ קְרָאֵי, לְפִי שֶׁבָּעֲתִידִים מַיְרִי שֶׁהֵם צַדִּיקִים, וְלֹא בְּאוֹתוֹ הַדּוֹר שֶׁגָּלוּ. אֲבָל מַיְתִי הַךְ קְרָא דְּיִרְמְיָה שֶׁאָמַר "שׁוּבָה מְשֻׁבָה יִשְׂרָאֵל", שֶׁרָצָה בָּזֶה שֶׁהַשּׁוֹבָבִים שֶׁבְּיִשְׂרָאֵל שֶׁהֵם הָרְשָׁעִים שֶׁבֵּינֵיהֶם, יָשׁוּבוּ הֵנָּה.
וְזֶהוּ שֶׁאָמַר "וְלֹא אַפִּיל פָּנַי בָּכֶם כִּי חָסִיד אֲנִי", יִרְצֶה כִּי מִן הַדִּין הָיָה שֶׁיָּחוּל רֻגְזִי בָכֶם, אֲבָל מִמִּדַּת חַסְדִּי לֹא אַפִּיל פָּנַי בָּכֶם וְלֹא אֶטּוֹר לְעוֹלָם עֲוֹנוֹתֵיכֶם. אֶלָּא יְשִׁיבֵם אַחַר זְמַן אָרֹךְ בְּאֹפֶן שֶׁיְּקֻיַּם "וְלֹא אֶטּוֹר לְעוֹלָם", וּמִנַּהּ דִּזְמַן אָרֹךְ יִטּוֹר וְיִשְׁמֹר עֲוֹנָם, וְעַל כֵּן יְצַפּוּ כָּל עוֹד יְמֵי עוֹלָם, וִיחַכּוּ לוֹ כִּי בֹּא יָבֹא.
אֲבָל אֵין לְפָרֵשׁ שֶׁלְּכָךְ הִקְשָׁה מִדִּבְרֵי יִרְמְיָה שֶׁהוּא הָיָה קוֹדֵם לִיחֶזְקֵאל וְהִתְנַבֵּא עַל הַדּוֹר עַצְמָן שֶׁגָּלוּ, דְּאַף יִרְמְיָה רֵאשִׁית נְבוּאָתוֹ הָיְתָה הַרְבֵּה שָׁנִים אַחֲרֵי שֶׁנֶּאֱסַף הַדּוֹר הַהוּא אֶל עַמּוֹ. שֶׁהֲרֵי הֵם גָלוּ בְּשֵׁשׁ לְחִזְקִיָּה <small>(מל"ב יח, י)</small> וְהוּא מָלַךְ אַחַר כָּךְ כ"ג שָׁנָה <small>(עיין שם פסוק ג)</small>, וּמְנַשֶּׁה בְּנוֹ מָלַךְ נ"ב שָׁנָה <small>(שם כא, א)</small>, וְאָמוֹן בְּנוֹ שְׁנָתַיִם <small>(שם יט)</small>, וּבִשְׁלֹשׁ עֶשְׂרֵה שָׁנָה לְיֹאשִׁיָּה בְּנוֹ, הָיְתָה תְּחִלַּת נְבוּאַת יִרְמְיָה <small>(ירמיה א, ב)</small>. הֲרֵי שֶׁמֵּעֵת גָּלוּת י' שְׁבָטִים מֵעַל הָאָרֶץ עַד נְבוּאָתוֹ תִּשְׁעִים שָׁנָה, וִימֵי שְׁנוֹתֵינוּ שִׁבְעִים שָׁנָה, הֲרֵי שֶׁאוֹתוֹ הַדּוֹר כְּבָר עָבַר וּבָטֵל מִן הָעוֹלָם. וּמַה גַּם דְּוַדַּאי לֹא נִקְרְאוּ בִּכְלַל אוֹתוֹ הַדּוֹר שֶׁגָּלוּ, וְשֶׁלֹּא יִהְיֶה לָהֶם חֵלֶק, כִּי אִם אוֹתָן שֶׁהֵם בְּנֵי עֳנָשִׁין בְּטֶרֶם שֶׁגָּלוּ. אֶלָּא דְּמִלְּשׁוֹן "מְשֻׁבָה יִשְׂרָאֵל" קָא דָּיִק וּמַקְשֶׁה לֵיהּ.
וְזֶהוּ שֶׁאָמַר רַשִׁ"י בַּגְּמָרָא <small>(סנהדרין קי:)</small> שׁוּבָה מְשֻׁבָה יִשְׂרָאֵל, שֶׁכָּל יִשְׂרָאֵל עֲתִידִין לַחֲזֹר, ע"כ. וְהַיְנוּ שֶׁאֲפִלּוּ הַשּׁוֹבָבִים יַחְזְרוּ, כָּל שֶׁכֵּן הַצַּדִּיקִים. דְּאַף רַבִּי עֲקִיבָא אֵינוֹ חוֹלֵק, וְלֹא עָלָה עַל דַּעְתּוֹ מֵעוֹלָם בִּבְנֵיהֶם אַחֲרֵיהֶם שֶׁלֹּא יָשׁוּבוּ, שֶׁאֵין הַסְּבָרָא נוֹתֶנֶת בִּבְנֵיהֶם שֶׁלֹּא חָטְאוּ, שֶׁבַּעֲוֹן אֲבוֹתָם יִמַּקּוּ וְלֹא יָשׁוּבוּ לְאַדְמָתָם.
וּלְפִיכָךְ לָא מַקְשֶׁה לֵיהּ מֵהָנָךְ קְרָאֵי שֶׁבִּנְבוּאָה זוֹ, דְּמוּכָח מִנָּהּ חֲזָרַת י' הַשְּׁבָטִים. וְכִדְמוּכָח עוֹד מִמַּה שֶּׁנִּבָּא בְּפֶרֶק ל"ז <small>(יט)</small> "הִנֵּה אֲנִי לֹקֵחַ אֶת עֵץ יוֹסֵף אֲשֶׁר בְּיַד אֶפְרַיִם וְשִׁבְטֵי יִשְׂרָאֵל חֲבֵרָו, וְנָתַתִּי אוֹתָם עָלָיו אֶת עֵץ יְהוּדָה וַעֲשִׂיתִם לְעֵץ אֶחָד וְגוֹ'". רָצָה בָּזֶה כִּי יַחְזְרוּ מַמְלֶכֶת עֲשֶׂרֶת הַשְּׁבָטִים לְמַמְלֶכֶת בֵּית דָּוִד לִהְיוֹת אֶחָד, שֶׁזֶּהוּ רֶמֶז עֵץ שֶׁהוּא שֵׁבֶט מֶמְשָׁלָה, הֲרֵי שֶׁיַּחְזְרוּ כֻּלָּם עַד שֶׁיְּהוּ רְאוּיִן לְמַמְלָכָה. וְכֵן הוּא אוֹמֵר אַחֲרָיו <small>(לז, כא)</small> "הִנֵּה אֲנִי לֹקֵחַ אֶת בְּנֵי יִשְׂרָאֵל מִבֵּין הַגּוֹיִם אֲשֶׁר הָלְכוּ שָׁם, וְקִבַּצְתִּי וְגוֹ' וְעָשִׂיתִי אֹתָם לְגוֹי אֶחָד בָּאָרֶץ וּמֶלֶךְ אֶחָד וְגוֹ' וְלֹא יִהְיֻה עוֹד לִשְׁנֵי גּוֹיִם וְגוֹ' לִשְׁתֵּי מַמְלָכוֹת". וּבְבַיִת שֵׁנִי רַבּוּ כְּמוֹ רַבּוּ הַמִּתְפָּרְצִים בַּאֲדֹנֵיהֶם וְרָצוּ בַּמְּלוּכָה, וְלֹא שֶׁנֶּחֱצוּ לִשְׁנֵי גּוֹיִם כִּי אִם לְרַבָּתִי דֵּעוֹת.
<b>וְאָמַר</b> <small>(לז, כג-כה)</small> "וְלֹא יִטַּמְּאוּ עוֹד בְּגִלּוּלֵיהֶם וּבְשִׁקּוּצֵיהֶם וּבְכֹל פִּשְׁעֵיהֶם וְהוֹשַׁעְתִּי אֹתָם וְגוֹ'". וְדָוִד יִהְיֶה הַמֶּלֶךְ, וְיֵלְכוּ בְּמִשְׁפְּטֵי הַשֵּׁם שֶׁמָּאֲסוּ בָּהֶם וְהָלְכוּ בְּגִלּוּלִים [בֶּעָבָר], וְעַכְשָׁו "וְעָשׂוּ אוֹתָם," אוֹתָם הַחֻקִּים שֶׁמָּאֲסוּ בִּימֵי יְחֶזְקֵאל, וְהֵם חֻקֵּי תּוֹרָתֵנוּ הַקְּדוֹשָׁה, וְהוּא עֵדוּת עַל נִצְחִיּוּתָהּ וְשֶׁלֹּא תִּשְׁתַּנֶּה. "וְיָשְׁבוּ עַל הָאָרֶץ וְגוֹ' הֵמָּה וּבְנֵיהֶם וּבְנֵי בְנֵיהֶם עַד עוֹלָם", וְהִנְנוּ גָּלִינוּ מִמֶּנָּה וְלֹא יָשַׁבְנוּ עָלֶיהָ עַד עוֹלָם. אֶלָּא שֶׁעֲדַיִן לֹא הִתְחִילָה הַנְּבוּאָה הַזֹּאת וְלֹא בָאָה, וּבְבוֹאָהּ תִּתְקַיֵּם. וְנָשׁוּב וְנֵשֵׁב עַל אַדְמָתֵנוּ, וְיִהְיֶה יְשִׁיבָתֵנוּ בָּהּ עַד עוֹלָם.
וְאָמַר <small>(לז, כה)</small>: "וְדָוִד עַבְדִּי נָשִׂיא לָהֶם לְעוֹלָם", וַהֲרֵי בְּבַיִת שֵׁנִי הָיוּ מְלָכֵינוּ מִבְּנֵי חַשְׁמוֹנָאִי הַכֹּהֲנִים, וְעִם שֶׁבַּתְּחִלָּה הָיוּ פַּחַת יְהוּדָה כַּנִּזְכָּר בְּעֶזְרָא <small>(ו, ז)</small> וּבְדִבְרֵי חַגַּי <small>(א, א)</small> וּזְכַרְיָה, הֲרֵי לֹא הָיָה זֶה לְעוֹלָם. 
וְאָמַר <small>(לז, כו)</small> שֶׁיִּכְרֹת "לָהֶם בְּרִית שָׁלוֹם, בְּרִית עוֹלָם יִהְיֶה אוֹתָם", וּבַעֲוֹנוֹתֵינוּ אֵין שָׁלוֹם לַיּוֹצֵא וְלַבָּא מִבְּנֵי עַמֵּנוּ. וְאָמַר <small>(שם)</small> "וְהִרְבֵּיתִי אוֹתָם", וַאֲנַחְנוּ הַמְּעַט. וְאָמַר <small>(שם פסוקים כו-כז)</small> "וְנָתַתִּי אֶת מִקְדָּשִׁי בְּתוֹכָם לְעוֹלָם, וְהָיָה מִשְׁכָּנִי עֲלֵיהֶם וְהָיִיתִי לָהֶם לֵאלֹקִים וְהֵמָּה יִהְיוּ לִי לְעָם", וְלָמָּה יֹאמְרוּ בָּעַמִּים אַיֵּה נָא אֱלֹהֵיהֶם.
אֶלָּא שֶׁעֲדַיִן לֹא נִתְקַיֵּם זֶה, שֶׁוַּדַּאי אֲנַחְנוּ עַמּוֹ וְהוּא אֱלֹקֵינוּ. אֲבָל רָצָה בְּכָאן שֶׁיִּהְיֶה זֶה מְפֻרְסָם, עַד שֶׁיֵּדְעוּ הַגּוֹיִם כִּי אֱלֹקֵי יִשְׂרָאֵל הוּא ה', וְשֶׁעַם ה' הֵמָּה יִשְׂרָאֵל. וְזֶהוּ שֶׁאָמַר <small>(שם, כח)</small> "וְיָדְעוּ הַגּוֹיִם כִּי אֲנִי ה' מְקַדֵּשׁ אֶת יִשְׂרָאֵל בִּהְיוֹת מִקְדָּשִׁי בְּתוֹכָם". הֲרֵי שֶׁבָּזֶה מְבֹאָר דְּבָרָיו אֵלּוּ "וְהָיִיתִי לָהֶם לֵאלֹקִים" וְגוֹ', שֶׁהוּא בִּידִיעַת הַגּוֹיִם וּבְהַכָּרָתָם, וְשֶׁיֵּדְעוּ וְיַכִּירוּ "בִּהְיוֹת מִקְדָּשִׁי בְּתוֹכָם לְעוֹלָם". וְאַיֵּה בֵּית קָדְשֵׁנוּ וְתִפְאַרְתֵּנוּ? הַאִם יִתָּכֵן לוֹמַר עַל בַּיִת שֵׁנִי – 'לְעוֹלָם', וּכְבָר חָרֵב כִּמְעַט כִּפְלֵי כִּפְלַיִם שָׁנִים יוֹתֵר מִזְּמַן עֲמִידָתוֹ. אַךְ אָמְנָם כֵּן, שֶׁאֵין דְּבָרִים אֵלּוּ אֲמוּרִים כִּי אִם בֶּעָתִיד, שֶׁאָז יִשְׁכֹּן בְּתוֹכָם לְעוֹלָם, וְיַכִּירוּ וְיֵדְעוּ כָּל הַגּוֹיִם כִּי ה' אֱלֹקֵינוּ וַאֲנַחְנוּ עַמּוֹ.
הִנֵּה שֶׁנְּבוּאָה זוֹ מוֹכַחַת חֲזָרַת י' הַשְּׁבָטִים, וְשֶׁיִּשְׁכֹּן הַשֵּׁם בְּתוֹכָם לְעוֹלָם. וְלֹא יְטַמְּאוּ עוֹד מִקְדָּשׁוֹ כְּדִבְרֵי הַנְּבוּאָה הַזֹּאת, שֶׁזָּכַר בּוֹ גַּם כֵּן כַּדֶּרֶךְ הַזֶּה שֶׁלֹּא יְטַמְּאוּ עוֹד מִקְדַּשׁ ה', וְשֶׁיִּשְׁכֹּן בְּתוֹכָם לְעוֹלָם, וּמֵחֲלֻקַּת הָאָרֶץ לְשִׁבְטֵי יִשְׂרָאֵל שְׁנֵים עָשָׂר כְּמוֹ שֶׁהֶאֱרַכְנוּ לְמַעְלָה בְּסִימָן פ'.
וּבָזֶה נִשְׁלְמָה הַמְּלָאכָה מְלֶאכֶת הַקֹּדֶשׁ
בְּבֵאוּרֵנוּ לְצוּרַת בֵּית ה' הֶחָדָשׁ
וְכַאֲשֶׁר זָכִינוּ לְסַדֵּר אוֹתוֹ
פָּרָשָׁה וּפָרָשָׁה, קְטַנָּה וּגְדוֹלָה
כֵּן נִזְכֶּה לַעֲשׂוֹתוֹ
וּלְשׁוֹרֵר<sup class="footnote-marker">ז</sup><i class="footnote">עבודת שבט לוי שרבינו מתייחס אליו.</i> בּוֹ בְּהוֹדָיָה וּתְהִלָּה
בִּכְלֵי דָּוִיד אִישׁ הָאֱלֹקִים<sup class="footnote-marker">ח</sup><i class="footnote">כן הוא נזכר פעמיים במקרא (נחמיה יב כד לו) לגבי הלויים המשוררים.</i>
וּבְפִינוּ שִׁירָה נִמְלָא
בַּעֲבוֹדַת עֲבוֹדָה הַמְּיֻחֶדֶת לְשִׁבְטֵנוּ<sup class="footnote-marker">ט</sup><i class="footnote">כנ"ל.</i>
בִּזְמַן קָרִיב וּבַעֲגָלָא.

פירוש פרשיות סתומות במלכים

אֲשַׁלְּמָה נְדָרַי אֲשֶׁר נָדַרְתִּי בַּהַקְדָּמָה לְפָרֵשׁ הַסָּתוּם שֶׁבְּבִנְיַן שְׁלֹמֹה
(מלכים א ז, ב): "וַיִּבֶן אֶת בֵּית יַעַר הַלְּבָנוֹן מֵאָה אַמָּה אָרְכּוֹ וַחֲמִשִּׁים אַמָּה רָחְבּוֹ וּשְׁלֹשִׁים אַמָּה קוֹמָתוֹ עַל אַרְבָּעָה טוּרֵי עַמּוּדֵי אֲרָזִים", הָעוֹמְדִים בְּאֹרֶךְ הַמֵּאָה אַמָּה, כָּל טוּר וְטוּר לְאֹרֶךְ הַמֵּאָה. וּמִטּוּר הָרִאשׁוֹן לַטּוּר הָרְבִיעִי חֲמִשִּׁים אַמָּה, וְהוּא רֹחַב הַבָּיִת. "וּכְרֻתוֹת אֲרָזִים עַל הָעַמּוּדִים", שֶׁהָעַמּוּדִים הַלָּלוּ עֲשׂוּיִם פְּתָחִים פְּתָחִים כְּעֵין אַכְסַדְרָה, וְהָיוּ הַכְּרֻתוֹת כְּמוֹ מַשְׁקוֹף שֶׁעַל הַמְּזוּזוֹת.
וְהָיוּ גַּם כֵּן אֵלּוּ הַכְּרֻתוֹת כְּדֵי לְהַעֲמִיד עֲלֵיהֶם הַמְּחִיצוֹת, שֶׁהֵם הַצְּלָעוֹת הַנִּזְכָּר בַּכָּתוּב <small>(שם ג)</small>, וְשֶׁאָמַר <small>(שם)</small> "הַצְּלָעוֹת אֲשֶׁר עַל הָעַמּוּדִים". וְלֹא אָמַר עַל הַכְּרֻתוֹת, לְפִי שֶׁהָעַמּוּדִים הֵם הָעִקָּר אֲשֶׁר הַבַּיִת נָכוֹן אֲלֵיהֶם, וְהַכְּרֻתוֹת אֵינָם אֶלָּא לְהַחֲזִיק וּלְחַבֵּר עַמּוּד לְעַמּוּד לִהְיוֹת הָאֹהֶל אֶחָד וּמֻנָּחִים עַל צִדָּן וְלֹא הָיוּ זְקוּפִין. וּבְאָמְרוֹ "עַל הָעַמּוּדִים", רָצָה לוֹמַר עַל הַכְּרֻתוֹת שֶׁעַל הָעַמּוּדִים, וְלֹא נִקְרְאוּ בְּשֵׁם לְגַבַּיְיהוּ.
וְאֶפְשָׁר נַמִּי שֶׁהַכְּרֻתוֹת אֵינָם עוֹלִים לְמַעְלָה מֵהָעַמּוּדִים, וְאֵינָם שׁוֹכְבִין עֲלֵיהֶן לְמַעְלָה, אֶלָּא שֶׁהֵם נְתוּנִים בְּרָאשֵׁי הָעַמּוּדִים וּבְשִׁוְיוֹן לְמַעְלָה. וְלֹא כְעֵין מַשְׁקוֹף הַשּׁוֹקֵף עַל הַמְּזוּזוֹת, אֶלָּא כְּמוֹ יָתֵד אָרֹךְ הַמְּחַבֵּר שְׁנֵי עַמּוּדִים. כָּךְ הָיוּ הֵם מַקְלוֹת עָבִים מְאֹד כְּעֹבִי הָעַמּוּדִים, וּמְחַבְּרִין הָעַמּוּדִים לְהַתְמִימָם בְּרָאשֵׁיהֶם. וְאָתִי שַׁפִּיר טְפֵי מַה שֶּׁכָּתוּב "הַצְּלָעֹת אֲשֶׁר עַל הָעַמּוּדִים", לְפִי שֶׁהַכְּרֻתוֹת אֵינָם עוֹלִים עַל הָעַמּוּדִים, וּמָה "שֶׁעֲלֵיהֶם", הוּא עַל הָעַמּוּדִים שֶׁהֲרֵי הֵם שָׁוִים לְמַעְלָה. אֲבָל מַה שֶּׁכָּתוּב "וּכְרֻתוֹת אֲרָזִים עַל הָעַמּוּדִים", יִהְיֶה הָרָצוֹן בּוֹ שֶׁהֵם בְּעֶלְיוֹנֵי הָעַמּוּדִים, לֹא עֲלֵיהֶם מַמָּשׁ וְכִדְּפָרֵישִׁית.
וְהַצְּלָעוֹת שֶׁהֵם מְחִיצוֹת שֶׁעַל הָעַמּוּדִים, עֲשׂוּיִּם גַּם כֵּן מֵעַמּוּדִים הַנְּתוּנִים עַל הַכְּרֻתוֹת וְהָעַמּוּדִים שֶׁלְּמַטָּה, כְּמוֹ שֶׁכָּתוּב <small>(שם ו)</small> "וְעַמֻּדִים וְעָב עַל פְּנֵיהֶם", וּפֵרֵשׁ רַשִׁ"י הָעַמּוּדִים לֶאֱרֹג בָּהֶן צְלָעוֹת מִזֶּה לָזֶה.
וְעַל אֵלּוּ הַמְּחִיצוֹת הָעֶלְיוֹנוֹת קֵרוּי אֶרֶז אַרְבָּעִים וַחֲמִשָּׁה אֲרָזִים <small>(שם ג)</small>, חֲלֻקִּים בְּג' חֲלָקִים לְג' חֲלָלִים שֶׁבֵּין הָאַרְבָּעָה טוּרִים <small>(שם ד)</small>, וּנְתוּנִים בְּכָל חָלָל ט"ו מֵהֶם. וְאָרְכָּן לְרֹחַב הַבַּיִת מִטּוּר לְטוּר, וְרָחְבָּן לְאֹרֶךְ הַבַּיִת זֶה אֵצֶל זֶה, וְלֹא הָיָה בְּרֹחַב ט"ו מֵהֶן לְקָרוֹת כָּל אֹרֶךְ הַבַּיִת שֶׁהוּא מֵאָה אַמָּה, לְכָךְ נָתַן בְּסוֹפָן אֲרָזִים קְצָרִים, נְתוּנִים אָרְכָּן לְאֹרֶךְ הַבַּיִת, וְהֵם שְׁקוּפִים כְּמַשְׁקוֹף בְּרָאשֵׁיהֶן, לַעֲרוֹקָן<sup class="footnote-marker">א</sup><i class="footnote">לא מצאתי חבר למילה זאת.</i> וּלְדַבְּקָן יָפֶה עַל הַמְּרִישִׁין הָעֲשׂוּיִּן לָהֶם מִזֶּה וּמִזֶּה.
<b>וְזֶה מַעֲשֵׂה הַמְּכוֹנָה</b>
עָשָׂה אַרְבָּעָה אוֹפַנֵּי נְחֹשֶׁת שֶׁנֶּאֱמַר <small>(ל)</small>: "וְאַרְבָּעָה אוֹפַנֵּי נְחֹשֶׁת לַמְּכוֹנָה הָאַחַת" כְּצוּרַת עֲגָלָה גְּדוֹלָה. <small>(לב-לג)</small>: "וְקוֹמַת הָאוֹפַן הָאֶחָד אַמָּה וַחֲצִי הָאַמָּה, וּמַעֲשֵׂה הָאוֹפַנִּים כְּמַעֲשֵׂה אוֹפַן הַמֶּרְכָּבָה", אוֹפַן בְּתוֹךְ אוֹפַן, לְמַעַן יוּכְלוּ לְהוֹלִיכָם אֶל אֲשֶׁר יִהְיֶה הָרוּחַ וְהָרָצוֹן לְהוֹלִיכָם, שָׁמָּה יוֹלִיכוּם, מִבְּלִי שֶׁיִּצְטָרֵךְ לְהָפְכָם אָנֶה וָאָנָה.
וְהַמֶּרְחָק שֶׁמֵּאוֹפַן לְאוֹפַן מִמִּזְרָח לְמַעֲרָב אַרְבַּע אַמּוֹת, וְכֵן מִצָּפוֹן לַדָּרוֹם שֶׁהִיא מְרֻבַּעַת, לֹא אֲרֻכָּה כַּעֲגָלוֹת שֶׁלָּנוּ, וְזֶהוּ שֶׁכָּתוּב <small>(כז)</small> "אַרְבַּע בָּאַמָּה אֹרֶךְ הַמְּכוֹנָה הָאַחַת וְאַרְבַּע בָּאַמָּה רָחְבָּהּ".
וּמַקֵּל עָב וְאָרֹךְ נִתְחַב בִּשְׁנֵי הָאוֹפַנִּים שֶׁמִּמִּזְרָח לְמַעֲרָב הַצְּפוֹנִיִּים, וְכֵן בַּשְּׁנַיִם הַדְּרוֹמִיִּים, וְכֵן נַמִּי בְּאוֹתָן הָאוֹפַנִּים, שֶׁבְּתוֹךְ אֵלּוּ הָיָה מַקֵּל נָתוּן וְנִתְחָב בִּשְׁנַיִם מֵהֶם שֶׁמִּצָּפוֹן לַדָּרוֹם הַמִּזְרָחִיִּים, וְכֵן בַּשְּׁנַיִם הַמַּעֲרָבִיִּים, וְאֵלּוּ הַמַּקְלוֹת קְרָאָם הַכָּתוּב יָדוֹת, זֶהוּ שֶׁאָמַר <small>(לג)</small> "יְדוֹתָם".
וּפֵרוּשׁ "וְגַבֵּיהֶם" <small>(שם)</small> הוּא מֶרְכְּזֵי הָאוֹפַנִּים שֶׁבְּתוֹכָם סוֹבְבִים הַמַּקְלוֹת הַלָּלוּ, וְנִקְרָאִים גַּב לְפִי שֶׁהוּא הַגֹּבַהּ שֶׁבָּאוֹפַן בְּשָׁכְבוֹ עַל הָאָרֶץ, וְכֵן כָּל מֶרְכְּזֵי עִגּוּל הוּא הַגָּבוֹהַּ שֶׁמִּמֶּנּוּ, לְפִי שֶׁכָּל הַצְּדָדִין נִמְשָׁכִין מֵעִמּוֹ.
וּפֵרוּשׁ "וְחִשֻּׁקֵיהֶם" <small>(שם)</small> הֵם הָעִגּוּלִים הַחִיצוֹנִיִּם שֶׁמְּקַשֵּׁר חִשּׁוּקֵיהֶם, שֶׁהֵם הָעֵצִים הַדַּקִּים כְּמִין זְרוֹעוֹת הַנִּתְחָבִים וּנְתוּנִים מִגַּב לַחִשּׁוּק, וְהוּא מִלְּשׁוֹן <small>(שמות כז י)</small> "וַחֲשֻׁקֵיהֶם כָּסֶף", וְהוּא הַגַּלְגַּל הַמְּגַלְגֵּל עַל הָאָרֶץ, וּרְגִילִין לַעֲשׂוֹת סְבִיבוֹ בַּרְזֶל עָגֹל, וְנִקְרָא בִּלְשׁוֹן הַמִּשְׁנָה בְּפֶרֶק י"א דְּכֵלִים <small>(מ"ג)</small> סוֹבֵב שֶׁל גַּלְגַּל, וְכָאן לֹא הָיָה צָרִיךְ לַסּוֹבֵב לְפִי שֶׁהוּא כֻּלּוֹ מִנְּחֹשֶׁת.
וּמִסְגָּרֹת <small>(כח)</small> פֵּרוּשׁ כְּמִין טַבְלָאוֹת עָשׂוּי לָהֶם עַל הַיָּדוֹת לְאַרְבַּע רוּחוֹת בְּרִבּוּעַ, וְזֶהוּ שֶׁאָמַר <small>(לא)</small> "וּמִסְגְּרֹתֵיהֶם מְרֻבָּעוֹת לֹא עֲגֻלּוֹת", וְהֵם סוֹגְרִים הָעֲגָלָה מֵאַרְבַּע רוּחוֹתֶיהָ, לְפִיכָךְ נִקְרְאוּ מִסְגָּרֹת.
וְעַל הַמִּסְגָּרוֹת הַלָּלוּ נְסָרִים מִנְּחֹשֶׁת, קְרָאָם הַכָּתוּב <small>(ל)</small> "סַרְנֵי נְחֹשֶׁת", וְהִיא מִלָּה מְסֹרֶסֶת. וַעֲלֵיהֶם כְּלוֹמַר מִבַּחוּץ וְלֹא עַל גַּבָּם עֲשׂוּיִם כְּמִין שְׁלִיבוֹת סֻלָּם <small>(כט)</small>, וּמִבֵּין שְׁלִיבָה לִשְׁלִיבָה מִסְגָּרוֹת וַעֲלֵיהֶם צוּרַת בָּקָר וְגוֹ' <small>(שם)</small>, וְהָיוּ הַנְּסָרִים עוֹלִים מֵעַל הַמִּסְגָּרוֹת עַד כְּנֶגֶד קוֹמַת הָאוֹפַנִּים, וּמְשַׁפְּעִים וְהוֹלְכִים כְּכוֹבַע וּכְמִין כִּסּוּי שֶׁבְּעֶגְלוֹת צַבִּים<sup class="footnote-marker">א</sup><i class="footnote">עגלה עם קירוי, וז"ל רש"י (במדבר ז ג): שש עגלת צב - אין צב אלא מחופים וכן (ישעיה סו כ) בצבים ובפרדים, עגלות מכוסות קרויות צבים: </i> עַד בּוֹאָם כְּנֶגֶד קוֹמַת הָאוֹפַן, וְשָׁם נִמְשָׁכִין זֶה אֶל זֶה עַד שֶׁמְּכַסִּים אוֹתוֹ, זוּלַת בְּאֶמְצָעוֹ לְמַעְלָה אֵינָן מְכַסִּין, אֲבָל יֵשׁ בָּהֶן נֶקֶב עָגֹל, רֹחַב עִגּוּלוֹ אַמָּה וָחֵצִי, וְהַכִּסּוּי הַזֶּה נִקְרָא <small>(לא)</small> כּוֹתֶרֶת, וְהַנֶּקֶב שֶׁבּוֹ פִּי כּוֹתֶרֶת, וְזֶהוּ שֶׁאָמַר <small>(שם)</small> "וּפִיהָ עָגֹל מַעֲשֵׂה כֵן אַמָּה וַחֲצִי הָאַמָּה".
וּסְבִיב זֶה הַנֶּקֶב עוֹלָה מְחִיצָה בְּגֹבַהּ חֲצִי אַמָּה, זֶהוּ שֶׁאָמַר <small>(לה)</small> "וּבְרֹאשׁ הַמְּכוֹנָה חֲצִי הָאַמָּה קוֹמָה עָגֹל סָבִיב". וּבְתוֹךְ הַמְחִיצָה הַזֹּאת נִכְנַס וְנִתְחַב הַכַּן, שֶׁהוּא כְּלִי קִבּוּל הַמְקַבֵּל הַכִּיּוֹר, שֶׁהַכִּיּוֹר תָּחוּב בַּכַּן, וְהַכַּן בְּתוֹךְ מְחִיצָה זוֹ שֶׁעַל הָעֲגָלָה. וְהַכַּן בַּתַּחְתּוֹנָה הוּא עָגוֹל בַּחֲצִי אַמָּה כְּשִׁעוּר גֹבַהּ הַמְּחִיצָה שֶׁעַל הַנֶּקֶב הֶעָגֹל שֶׁבַּמְּכוֹנָה לְמַעְלָה, וְעוֹלֶה הַכַּן עַל הַמְחִיצָה הַזֹּאת אַמָּה, וְזֶה מַה שֶּׁכָּתוּב <small>(לא)</small> "וּפִיהוּ מִבֵּית לַכֹּתֶרֶת וָמַעְלָה בָּאַמָּה".
וּמֵעַתָּה יֵשׁ לָנוּ שָׁלֹשׁ אַמּוֹת קוֹמוֹת הַמְּכוֹנָה, שֶׁהָאוֹפַן אַמָּה וָחֵצִי, וְהַמְּחִיצָה הָעֲגֻלָּה חֲצִי אַמָּה, וְאַמָּה יוֹצֵא גֹּבַהּ הַכַּן מֵעָלֶיהָ, וְהָאַמָּה הַזֹּאת הִיא מְרֻבַּעַת, וְלוֹ אַרְבַּע כְּתֵפוֹת בְּאַרְבַּע פִּנּוֹתָיו. וְזֶהוּ שֶׁאָמַר <small>(לד)</small> "וְאַרְבַּע כְּתֵפוֹת אֶל וְגוֹ' הַמְּכֹנָה הָאַחַת מִן הַמְּכֹנָה כְּתֵפֶיהָ", לְפִי שֶׁהַכִּיּוֹר הוּא לְמַטָּה בְּשִׁפּוּלוֹ מְשֻׁפָּע שֶׁיִּכְנֹס לְתוֹךְ הַכַּן, וּכְדֵי שֶׁלֹּא יִפֹּל אֶל תּוֹכוֹ יוֹתֵר מִשִּׁעוּר הַנִּרְצֶה לְכָךְ נַעֲשׂוּ אֵלּוּ הַכְּתֵפוֹת שֶׁיִּשָּׂאוּהוּ וְיִסְבְּלוּהוּ.

שיר סיום

וְעָלַי לְהוֹדוֹת בְּשִׁירֵי יְדִידוֹת, לְמַשְׂכִּילֵי חֲמוּדוֹת, בְּבִנְיְנֵי עֲתִידוֹת
<b>יָ</b>דַי אֱמוּנָה, לָאֵל הָעוֹנֶה בְיוֹם קָרָאתִי
<b>וְ</b>אֵלָיו בַּקָּשָׁתִי, שְׁאֵלָתִי וּדְרִישָׁתִי, יַרְבֶּה סְלִיחָתִי
<b>מֵ</b>עֲוֹנֹתַי נִכְלַמְתִּי, חָטָאתִי אָשַׁמְתִּי, פְּשָׁעַי הִרְבֵּתִי
<b>טֶ</b>רֶם אֶקְרָא, שְׂפָתַי אֶפְרַע מֵה' נַעֲנֵיתִי
<b>וּ</b>מִשְׁאֲלוֹת לְבָבִי, אֱלֹקֵי אָבִי הָיָה בְעֶזְרָתִי
<b>בִּ</b>ינָה חָנָּנִי, מַדָּע זְבָדָנִי, הִשְׂכִּיל אוֹתִי
<b>הָ</b>הָר חָמַד, אִישׁ עָמַד, מָדַד גְּבוּלָתִי
<b>נְ</b>חֹשֶׁת מַרְאֵהוּ, פָּתִיל בְּיָדֵהוּ, וּקְנֵה מִדָּתִי
<b>קָ</b>רָא לַנָּבִיא, רְאֵה אָבִי, אוֹתְךָ הֵבֵאתִי
<b>רֹ</b>חַב הַגְּבוּל, מָעוֹן וּזְבוּל, לְרַחֵק טֻמְאָתִי
<b>אֶ</b>שְׁכֹּן לְעוֹלָם, וְזֶה הַחִלָּם, לַעֲשׂוֹת פְּקֻדָּתִי
<b>לְ</b>שַׁעַר הָאִיתוֹן, בָּא רִאשׁוֹן, וְי"ב מַעֲלוֹתָי
<b>יַ</b>רְאֵהוּ אוּלָם, תָּאִים וְאֵילִם, וַאֲטוּמִים חַלּוֹנוֹתָי
<b>פְּ</b>נֵי הַצָּפוֹן, דָּרוֹם סְפוֹן, שְׁעָרִים לְעֻמָּתִי
<b>מָ</b>דַד אוֹתָם, וַתְּהִי דֻגְמָתָם, כָּרִאשׁוֹן לְבִיאָתִי
<b>נִ</b>שְׁכּוֹת שְׁלֹשִׁים, בְּגֹבַהּ חֲמִשִּׁים, עַל רִצְפָתִי
<b>בְּ</b>אַרְבַּע מִקְצֹעוֹתָיו, קְטֻרוֹת חֲצֵרֹתָיו, לְבַשֵּׁל קָרְבְּנוֹתָי
<b>נֶ</b>גֶד הַשְּׁעָרִים, לַפְּנִימִי מְיֻשָּׁרִים, כַּאֲשֶׁר הָרְאֵתִי
<b>הַ</b>גְּדֶרֶת הֲגִינָה, לִפְנֵי הַשְּׁכִינָה, לַמְנַצֵּחַ בִּנְגִינוֹתָי
<b>ר</b>וּם הַמִּזְבֵּחַ, וּבֵית הַמִּטְבְּחַיִם, לְזֶבַח זָבַחְתִּי
<b>רָ</b>אֹה אוּלָמוֹת, וּלְשָׁכוֹת רָמוֹת, לִמְשָׁרְתֵי בֵיתִי
<b>נְ</b>תִיבוֹת הָאוּלָם, וְאַתִּיקָיו לְמוּלָם, וּשְׁתֵּי עַמּוּדוֹתַי
<b>תַּ</b>בְנִית הֵיכַל, פִּשְׁפָּשִׁים לַאֲמַרְכָּלִים, סַפִּיר גִּזְרָתִי
<b>נִ</b>כְנָס בִּלְחָשִׁים, לְקֹדֶשׁ קָּדָשִׁים, חֶדֶר הוֹרָתִי
<b>זָ</b>הָב טוּחַ, כְּרוּב מָשׁוּחַ, עֲלֵי קִירוֹתָי
<b>לִ</b>כְפִיר וְתִימוֹרָה, חָקוּק צוּרָה, עַל דַּלְתוֹתָי
<b>לְ</b>ג' צְלָעוֹת, בַּהֵיכָל קְבוּעוֹת, כְּאֹהֶל יְרִיעוֹתָי
<b>וּ</b>לְעֻמָּתָן הַלְּשָׁכוֹת, בְּכ' מְשׁוּכוֹת, וּבַקָּדִים לְחַצְרוֹתָי
<b>יַ</b>רְכָתַיִם יָמָּה, יְבַשְּׁלוּ שָׁמָּה, הַכֹּהֲנִים חַטֹּאתָי
<b>הֵ</b>ן אֵלֶּה, לָעַד סֶלָה, הֵם עֵדוֹתָי
<b>עֲ</b>דֵי יִבָּנֶה, תִּשְׁכֹּן הַשְּׁכִינָה, לְעוֹלָם בְּמַחֲנוֹתָי
<b>לְ</b>הָחִישׁ מָשִׁיחַ, וְאֵלִיָּה הַשָּׁלִיחַ, יְבַשֵּׂר גְּאֻלָּתִי
<b>רָ</b>מַז תְּחִיַּת, בִּוְעָשׂוּ אוֹתָם, וִיקוּמוּן נְבֵלָתִי.
על ידי המחוק"ק אברהם בן לא"א מהר"ר משה שליט"א היום יום ה' ח' ימים בחוד' תמוז שס"ב לפ"ק.