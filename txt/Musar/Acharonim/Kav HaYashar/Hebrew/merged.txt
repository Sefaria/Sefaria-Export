Kav HaYashar
קב הישר
merged
https://www.sefaria.org/Kav_HaYashar
This file contains merged sections from the following text versions:
-Kav HaYashar, Metsudah Publications, 2007
-https://www.nli.org.il/he/books/NNL_ALEPH002580221
-Kav Hayashar. Frankfurt a.m., 1705
-https://www.nli.org.il/he/books/NNL_ALEPH001726368

קב הישר

הקדמת המחבר

<b>לִכְבוֹד קוֹנוֹ מְדַבֵּר. וַחֲיָלִים יְגַבֵּר.</b>
<b>הַיְשַׁר ה' לְפָנַי דַּרְכֶּךָ, ה' בְּצֶדֶק נְחֵנִי.</b>
<b>"וָאֶתְחַנַּן </b>אֶל ה'" — אָמְרוּ רַבּוֹתֵינוּ זִכְרוֹנָם לִבְרָכָה <small>(דְּבָרִים רַבָּה, פָּרָשָׁה יא)</small>, שֶׁמֹּשֶׁה רַבֵּנוּ עָלָיו הַשָּׁלוֹם הִתְפַּלֵּל חֲמֵשׁ מֵאוֹת וַחֲמֵשׁ עֶשְׂרֵה תְּפִלּוֹת כְּמִנְיַן וָאֶתְחַנַּן, עַל שֶׁבִּקֵּשׁ לִכָּנֵס לָאָרֶץ.
גַּם אֲנִי מִזְּקֵנִים אֶתְבּוֹנָן, וָאֶשְׁפֹּךְ שִׂיחִי לִפְנֵי הָאֵל הָעוֹנֶה אוֹתִי בְּיוֹם צָרָתִי, בַּחֲמֵשׁ מֵאוֹת וַחֲמֵשׁ עֶשְׂרֵה תְּפִלּוֹת, כְּמִנְיַן שְׁמִי הַחֹל הִירְשׁ, שֶׁהוּא גִּימַטְרִיָּא חֲמֵשׁ מֵאוֹת וַחֲמֵשׁ עֶשְׂרֵה.
ה' נְחֵנִי בְּדַרְכִּי יְשָׁרָה, כְּמִנְיַן וָאֶתְחַנַּן. בְּתַחֲנוּנִים יְדַבֵּר רָשׁ לִפְנֵי כָּל יוֹדְעֵי דָּת וָדִין, הַיּוֹשְׁבִים עַל מִדִּין, שֶׁיִּהְיוּ לְרָצוֹן אִמְרֵי פִי, בְּחִבּוּר קֹדֶשׁ זֶה שֶׁאֵין בּוֹ דִּבּוּר דֹּפִי.
וְקָרָאתִי שֵׁם הַסֵּפֶר קַב הַיָּשָׁר, עַל שֵׁם שְׁנֵי טְעָמִים נְכוֹנִים וַהֲגוּנִים: טַעַם הָרִאשׁוֹן שֶׁכָּתַבְתִּי וְהִצַּגְתִּי לְפָנֶיךָ ק"ב פְּרָקִים, כְּמִנְיַן שְׁמִי הַקֹּדֶשׁ שֶׁהוּא צְבִי, גִּימַטְרִיָּא כְּמִנְיַן קַב הַיָּשָׁר הוּא בְּהִפּוּךְ אַתְוָן כִּשְׁמִי הַחֹל הִירְשׁ, אוֹתִיּוֹת דְּדֵין כְּאוֹתִיּוֹת דְּדֵין.
וְהַטַּעַם הַשֵּׁנִי הוּא, שֶׁקָּרָאתִי קַב הַיָּשָׁר זֶה הַסֵּפֶר, שֶׁהוּא קַב וְנָקִי, כַּסֹּלֶת הַמְנֻפָּה בִּשְׁלֹשָׁה עָשָׂר מִינֵי נָפָה, וּמְיַשֵּׁר לֵב הָאָדָם וְלֵב הֶעָקֹם לֵילֵךְ בִּתְמִימוּת בְּדַרְכֵי ה', אֲשֶׁר צַדִּיקִים יֵלְכוּ בָּם. וְיִרְאוּ צַדִּיקִים וְיִשְׂמָחוּ, בִּרְאוֹתָם אוֹר וְתוֹעֶלֶת גָּדוֹל, שֶׁהוּא תּוֹכַחַת מְגֻלָּה וְאַהֲבָה נִסְתֶּרֶת, הֵן עַל דֶּרֶךְ פְּשָׁט וְדֶרֶךְ מָשָׁל וּמְלִיצָה, דְּבָרִים הַמִּתְיַשְּׁבִים עַל הַלֵּב וּמוֹשְׁכִין לִבּוֹ שֶׁל אָדָם, בִּרְאָיוֹת בְּרוּרוֹת מִסֵּפֶר הַזֹּהַר וּשְׁאָר מַאַמְרֵי רַבּוֹתֵינוּ זִכְרוֹנָם לִבְרָכָה.
וְחִבַּרְתִּי זֶה הַסֵּפֶר לֹא לְהִתְפָּאֵר בּוֹ וְלִטֹּל עֲטָרָה לְעַצְמִי, רַק כִּוַּנְתִּי בִּימֵי עָנְיִי וּמְרוּדִי לִתֵּן מַרְגּוֹעַ לְנַפְשִׁי, לְזַכּוֹת בּוֹ אֶת הָרַבִּים, וּזְכוּת הָרַבִּים יִהְיוּ תְּלוּיִין בִּי, וּבְוַדַּאי יִפָּקְחוּ עֵינֵי הָעִבְרִים, אֲשֶׁר יַשְׁקִיפוּ בְּהַשְׁקָפַת הָעַיִן, עֵינָא פְּקִיחָא, בְּוַדַּאי יַעֲלֹזוּ וְיָגִילוּ, וְלֹא יָמוּשׁ סֵפֶר הַזֶּה מִפִּיהֶם וּמִפִּי זַרְעֵיהֶם.
וּכְהַיּוֹם זִכַּנִי ה' שֶׁתְּפִלָּתִי עוֹשָׂה מֶחֱצָה, שֶׁהֵבֵאתִי מִקְצָת הַסֵּפֶר, שֶׁהוּא חֵלֶק רִאשׁוֹן, לְבֵית הַדְּפוּס, כַּאֲשֶׁר עֵינֵיכֶם רוֹאוֹת. עַל כֵּן אָמַרְתִּי: בַּמָּה אִכַּף לֶאֱלוֹהַּ מָרוֹם וּבַמָּה אֲרַצֶּה אוֹתוֹ, בְּרִבְבוֹת אַלְפֵי נַחֲלֵי שֶׁמֶן, עַל כָּל הַטּוֹבוֹת אֲשֶׁר גְּמָלַנִי?! מֵאֲפֵלָה לְאוֹרָה הוֹצִיאַנִי, מִמָּוֶת לְחַיִּים, וּמִכּוּר הַבַּרְזֶל הִצִּילָנִי.
בַּאֲשֶׁר שֶׁרַבִּים קָמוּ עָלַי לְבָלְעֵנִי חִנָּם אֵין כָּסֶף, בְּלֹא כִּסּוּפָא יְצָאוּנִי, וְהַמְחַבְּלִין חוֹבְלִין, וּכְכִסְלָא לְעוּגְיָא עִטְּרוּנִי, וּמֵאָה גָּלְבִין הִכּוּנִי פְּצָעוּנִי. אַתָּה, ה', דּוּן מִשְׁפָּטִי וְדִינִי.
כִּי נָשְׂאוּ רְדִידִי מֵעָלַי וּמַחְמַד עֵינִי וְכַסְפִּי וּזְהָבִי וּמַטְמוֹנִי, וּכְבַעַל הַשּׁוֹר נָקִי מִנְּכָסַי יְצָאוּנִי, וּנְשָׁכוּנִי כְּנָחָשׁ וְצִפְעוֹנִי. שָׁלֵו הָיִיתִי יוֹשֵׁב בְּבֵיתִי, וּבַעֲלֵי קַרְנַיִם דְּחָפוּנִי, הֵמָּה בַּעֲלֵי זְרוֹעַ, אֲשֶׁר אֵין לָהֶם שַׂר וּמוֹשֵׁל, סְבָבוּנִי.
אָמַרְתִּי, שֶׁשָּׁחָה לֶעָפָר נַפְשִׁי, אַךְ חֶסֶד אֵל עֲזָרָנִי. אָז נָדוֹר נָדַרְתִּי בְּיוֹם צָרָתִי בְּשִׁבְרוֹן מָתְנַיִם, בְּדִמְעוֹת עֵינַי, לְקַיֵּם בְּעַצְמִי 'מָאן דְּבִישׁ לֵיהּ בְּהַאי מָתָא לֵיזִיל לְמָתָא אָחֳרִיתִי'. כָּךְ סְלִיקוּ לִי עַל רַעְיוֹנַי לַעֲזֹב אֶרֶץ מוֹלַדְתִּי וְנַחֲלַת אֲבוֹתַי, לִתְקֹעַ אָהֳלֵי אַפַּדְנִי בֵּית חֲמוֹהִי, הִיא קַרְתָּא קַדִּישָׁא פְרַנְקְפוּרְט דְּמַיין, וּמַלְכּוֹ שֶׁל עוֹלָם חֲדָרָיו הֱבִיאַנִי בְּעֵירֹם וּבְחֹסֶר כֹּל, וְלֹא נִשְׁאַר בְּיָדִי כִּי אִם חִבּוּרִי שֶׁחִבַּרְתִּי — זֶה הַסֵּפֶר — לְזַכּוֹת בּוֹ אֶת הָרַבִּים. וּבְוַדַּאי יִהְיֶה לְרָצוֹן לִפְנֵי כֹּל כְּטַל וְכִרְבִיבִים.
לֹא נַחְתִּי וְלֹא שָׁקַטְתִּי עַד שֶׁהֲבֵאתִיו לְבֵית הַדְּפוּס, לְהוֹרוֹת הַדֶּרֶךְ הַיָּשָׁר וְהַטּוֹב, לַאֲנָשִׁים אֲשֶׁר הֵמָּה כְּעֶרְכִּי וּפְחוּתִים מִמֶּנִּי, לְנַהֲגָם עַל מֵי מַבּוּעֵי מַיִּם חַיִּים, כַּאֲשֶׁר רָאִיתִי מִמּוֹרַי וְהוֹרַי הַקְּדוֹשִׁים, אֲשֶׁר בָּאָרֶץ הֵמָּה, הֲלֹא הֵם אָבִי הָרַב הַגָּאוֹן מוֹרֵנוּ הָרַב רַבִּי אַהֲרֹן שְׁמוּאֵל קַיידַנְוֶר זִכְרוֹנוֹ לִבְרָכָה, וּמִשְּׁאָר רַבּוֹתַי גְּאוֹנֵי אֶרֶץ, וַאֲשֶׁר שֶׁקִּבַּלְתִּי וְיָצַקְתִּי עַל יְדֵיהֶם, וּמִפִּיהֶם אֲנִי חַי.
וְגָדוֹל שִׁמּוּשׁ תַּלְמִידֵי חֲכָמִים יוֹתֵר מִלִּמּוּדָן, שֶׁרָאִיתִי דֶּרֶךְ הַטּוֹב וְהַיָּשָׁר מֵרַב הַמֻּבְהָק, הֲלֹא הוּא הֶחָסִיד, הָרַב הַגָּאוֹן, מוֹרֵנוּ הָרַב רַבִּי יוֹסֵף, בְּהָרַב הַגָּאוֹן הַמָּנוֹחַ, מוֹרֵנוּ הָרַב רַבִּי יְהוּדָה יוּדְל זִכְרוֹנוֹ לִבְרָכָה, שֶׁהָיָה אַב בֵּית דִּין וְרֵישׁ מְתִיבְתָּא דְּגָלִיל דִּקְהִלַּת קֹדֶשׁ מִינְצְק, וְלִבְסוֹף יָמָיו נִתְבַּקֵּשׁ בִּישִׁיבָה שֶׁל מַעְלָה — בִּקְהִלַּת קֹדֶשׁ דּוּבְּנָא רַבָּתִי, יְכוֹנְנֶהָ עֶלְיוֹן, אָמֵן.
וְשָׁתִיתִי בַּצָּמָא אֶת דְּבָרָיו, כַּאֲשֶׁר אֶכְתֹּב בַּחֵלֶק הַשֵּׁנִי בְּאֵיזֶה מָקוֹם שֶׁל שְׁבָחִים, וּבְאֵיזֶה פֶּרֶק הֵן הֵם מַמָּשׁ דְּבָרָיו. אַךְ לִפְעָמִים הוֹסַפְתִּי נֹפֶךְ מִשֶּׁלִי בְּדִבְרֵיהֶם, וְלִפְעָמִים חִסַּרְתִּי, כְּדֵי שֶׁיִּהְיוּ שִׂפְתוֹתֵיהֶם דּוֹבְבוֹת בַּקֶּבֶר, כְּדֵי שֶׁלֹּא אֶקַּח עֲטָרָה לְעַצְמִי. עַל כָּל פֶּרֶק וּפֶרֶק אֶתֵּן תְּהִלָּה לְמַלְּפָנִי וְלִמְעַבְּדִי.
וְאֶשָּׂא עֵינַי אֶל הֶהָרִים וּמוֹרִים, לְקַיֵּם דִּבְרֵי רַבּוֹתֵינוּ זִכְרוֹנָם לִבְרָכָה <small>(אָבוֹת ו, ו)</small>: כָּל הָאוֹמֵר דָּבָר בְּשֵׁם אוֹמְרוֹ מֵבִיא גְּאֻלָּה לָעוֹלָם.
וַאֲנִי תְּפִלָּתִי בְּכָל עֵת רָצוֹן, שֶׁכָּל מִי אֲשֶׁר יִרְאַת ה' בִּלְבָבוֹ, יִקְרָא פַּעֲמַיִם וְשָׁלֹשׁ בְּזֶה הַסֵּפֶר, הַנּוֹתֵן אִמְרֵי שֶׁפֶר, וּלְקַיֵּם דְּבָרַי שֶׁאֲנִי מַזְהִיר וּמַזְכִּיר קְצָת מִצְווֹת, אֲשֶׁר הָאָדָם דָּשׁ בַּעֲקֵבָיו, לְקַיֵּם אוֹתָן בְּכָל לֵב וָנֶפֶשׁ. כִּי אוֹתָן הַמִּצְווֹת מֻנָּחִים מַמָּשׁ בְּקֶרֶן זָוִיּוֹת, וְאֵין בְּנֵי הָאָדָם נִזְהָרִין בָּהֶן. אָמַרְתִּי לְדַבֵּר נֶגֶד מְלָכִים וְלֹא אֵבוֹשׁ.
וְהֶעְתַּקְתִּיו הַסֵּפֶר הַזֶּה גַּם כֵּן בְּלָשׁוֹן אַשְׁכְּנַזִּי, כְּדֵי שֶׁיִּוָּדַע דַּעַת וּבִינָה, וִידֵי כָּל אָדָם יִהְיוּ שׁוֹלְטִים בְּזֶה הַסֵּפֶר, לְהָבִין וּלְהַשְׂכִּיל, כַּאֲשֶׁר עֵינֵיכֶם הָרוֹאוֹת תֶּחֱזֶינָה מֵישָׁרִים אֶפֶס קָצֵהוּ בְּחֵלֶק זֶה, וְכֻלּוֹ תִּרְאֶה בַּחֵלֶק הַשֵּׁנִי.
וְסַהֲדִי בַּמְּרוֹמִים, שֶׁלֹּא הָיָה בְּיָדִי שׁוּם פְּרוּטָה בִּתְחִלַּת הַדְּפוּס, וּמֵהַשָּׁמַיִם עֲזָרוּנִי שֶׁגָּמַרְתִּי חֵלֶק רִאשׁוֹן, וּתְפִלָּתִי לְאֵל חַיַּי שֶׁיִּגְמְלֵנִי חֶסֶד לִגְמֹר גַּם חֵלֶק שֵׁנִי.
עַל כֵּן עוּשׁוּ גּוּשׁוּ, וְאַל תָּחוּסוּ עַל כַּסְפְּכֶם הַמְּעוּטָה, לִקְנוֹת מֵעִמָּדִי זֶה הַחֵלֶק, וְיָאִירוּ עֵינֵיכֶם כַּשֶּׁמֶשׁ בַּצָּהֳרָיִם. וְהַמְקַיֵּם זֶה הַסֵּפֶר, יִזְכֶּה לִרְאוֹת בְּבִנְיַן צִיּוֹן וִירוּשָׁלַיִם.
כֹּה דִּבְרֵי הַמַּעְתִּיר,
הַכּוֹתֵב בְּרִפְיוֹן יָדַיִם וּבְשִׁבְרוֹן מָתְנַיִם
הַקָּטָן צְבִי הִירְשׁ
בֶּן הַגָּאוֹן כמוהר"ר אַהֲרֹן שְׁמוּאֵל זלה"ה קַאיידַנֹוֶר
שנת תס"ה





Chapter 1

<b>"ה' </b>בְּחָכְמָה יָסַד אָרֶץ, כּוֹנֵן שָׁמַיִם בִּתְבוּנָה" <small>(מִשְׁלֵי ג, יט)</small>. מִקְרָא זֶה בָּא לְהוֹדִיעַ, שֶׁעִקַּר תִּפְאֶרֶת הַחָכְמָה וְהַתְּבוּנָה הוּא, כְּשֶׁהוֹלִידוּ וְהִצְמִיחוּ דָּבָר שֶׁיֵּשׁ בּוֹ תּוֹעֶלֶת וִיסוֹד וּמָקוֹר. וּבַזֹּאת יִתְהַלֵּל הֶחָכָם וְיִתְפָּאֵר הַמֵּבִין, כְּשֶׁפּוֹעֵל בְּחָכְמָתוֹ וּבִינָתוֹ מַה שֶּׁהוּא תַּכְלִית גָּדוֹל וְתוֹעֶלֶת לְנִשְׁמָתוֹ, הַחֲצוּבָה מִתַּחַת כִּסֵּא כְּבוֹדוֹ יִתְבָּרַךְ, וּנְתָנָהּ אֶל הָאָדָם אֲשֶׁר הוּא קָרוּץ מֵחֹמֶר, כְּדֵי לְקַשְּׁטָהּ בְּקִשּׁוּטִין נָאִים וּמְהֻדָּרִין, בְּמַעֲשָׂיו הַטּוֹבִים וּבִדְרָכָיו הַיְשָׁרִים, וּלְהַחֲזִירָהּ כַּאֲשֶׁר יָבוֹא זְמַן פְּקֻדָּתָהּ שֶׁל נְשָׁמָה לָשׁוּב בֵּין נִשְׁמוֹת הַצַּדִּיקִים בְּעֹז וּבְחֶדְוָה. וְעַל חָכְמָה זוֹ נֶאֱמַר <small>(קֹהֶלֶת ז, יב)</small>: "הַחָכְמָה תְּחַיֶּה בְעָלֶיהָ".
מַה שֶּׁאֵין כֵּן כְּשֶׁמּוֹלִיד בְּחָכְמָתוֹ דְּבָרִים שֶׁאֵין בָּהֶם תּוֹעֶלֶת, כִּי אִם תֹּהוּ וְהֶבֶל וָרִיק, וְהַגּוּף יִהְיֶה כָּלֶה וְאָבֵד, וְכָל תַּאֲווֹתָיו וַהֲנָאוֹתָיו כְּלֹא הָיוּ, מַה יִּתְרוֹן בְּחָכְמָה זוֹ?! וְאֵין צָרִיךְ לוֹמַר, כְּשֶׁהָאָדָם מוֹלִיד בְּחָכְמָתוֹ פְּעֻלַּת שָׁוְא וָשֶׁקֶר, וְעִנְיָנִים רָעִים וּמְקֻלְקָלִים, שֶׁלֹּא כְּדִין וְדַת תּוֹרָתֵנוּ הַקְּדוֹשָׁה, אָז עוֹשֶׂה כְּתָמִים וּפְגָם בְּנִשְׁמָתוֹ. אוֹי לָהּ לְאוֹתָהּ הַחָכְמָה, אוֹי לָהּ לְאוֹתָהּ הַבִּינָה, הַגּוֹרֵם לִנְשָׁמָה דִּילֵיהּ צַעַר וְגִלְגּוּלִים קָשִׁים וּמָרִים וְיִסּוּרִים בַּגֵּיהִנָּם, וְנִדְחֵית מִפַּרְגּוֹדָא קַדִּישָׁא בְּחֶרְפָּה וּבְבוּשָׁה גְּדוֹלָה.
עַל כֵּן עֵצָה הַיְעוּצָה לְכָל מִי אֲשֶׁר בְּשֵׁם יִשְׂרָאֵל יְכֻנֶּה, לְהַכְנִיעַ לְבָבוֹ הַקָשֶׁה, וְיִקַּח פְּנַאי לְעַצְמוֹ לְהִתְבּוֹדֵד בְּמָקוֹם מֻצְנָע, שֶׁתִּפֹל עָלָיו הַכְנָעָה גְּדוֹלָה וְאֵימַת הַקָּדוֹשׁ בָּרוּךְ הוּא, וְיַחֲשׂב בְּיָמָיו וּשְׁנוֹתָיו אֲשֶׁר כְּבָר עָבְרוּ וְחָלְפוּ וְהָיוּ כְּלֹא הָיוּ, וְכָל יוֹם וָיוֹם זְמַנּוֹ מִתְקַצֵּר וּמִתְקָרֵב אֶל יוֹם הַפְּרִידָה, שֶׁהוּא יוֹם הַמָוֶת, אֲשֶׁר מִי יוֹדֵעַ אוֹתוֹ?! כִּי הוּא שָׁט וּבָא כַּנֶשֶׁר, פֶּתַע פִּתְאֹם, וְהַשְּׁלוּחֵי בֵּית דִּין שֶׁל מַעְלָה אָצִים וּמְמַהֲרִים לְהָבִיאוֹ לִתֵּן דִּין וְחֶשְׁבּוֹן עַל כָּל דִּבּוּר וּמַעֲשֶׂה וּמַחְשָׁבָה, וּבִלְתִּי וִתוּר מְאוּמָה. וַי לָנוּ מִיּוֹם הַדִּין! וַי לָנוּ מִיּוֹם הַתּוֹכֵחָה!
וְכָל לֵב יוֹדֵעַ מָרַת נַפְשׁוֹ, מַה שֶּׁמָּרַד בְּהַקָּדוֹשׁ בָּרוּךְ הוּא וְהִכְעִיס לְפָנָיו בְּיַלְדוּתוֹ וּבְזִקְנוּתוֹ, בְּמָקוֹם גָּלוּי וּבְמָקוֹם נִסְתָּר, כִּי לִפְנֵי הַקָּדוֹשׁ בָּרוּךְ הוּא הַכֹּל גָּלוּי וְיָדוּעַ, וּבִשְׁעַת הַדִּין כֻּלָּם עוֹמְדִים וּמְעִידִים בְּפָנָיו, בְּאֵיזֶה יוֹם וּבְאֵיזֶה שָׁעָה נַעֲשֵׂית הָרָעָה, וּבְאֵיזֶה מָקוֹם.
וּבוֹא וּרְאֵה מַה שֶּׁמָּצָאתִי כָּתוּב בַּסֵּפֶר "אוֹתִיּוֹת דְּרַבִּי עֲקִיבָא", כִּי יֵשׁ מַלְאָךְ אֶחָד, עוֹמֵד סָמוּךְ לָרָקִיעַ הָרִאשׁוֹן, וְרוֹאֶה מַעֲשִׂים שֶׁל בְּנֵי אָדָם וּמַכְרִיז לְמַלְאָךְ אַחֵר, וְאוֹתוֹ הַמַּלְאָךְ הַשֵּׁנִי מַכְרִיז הַכְּרוּז לִפְנֵי פַּרְגּוֹדָא קַדִּישָׁא, וּמֵחֲמַת קוֹל כְּרוּז זֶה, מַה שֶּׁבְּנֵי אָדָם עוֹשִׂין עֲבֵרוֹת, מִתְרַחֲקִים מִשָּׁם כָּל הַמַּלְאָכִים שֶׁרוֹצִים לוֹמַר שִׁירָה, עַד שֶׁמְּטַהֲרִין אֶת הַמָּקוֹם בִּטְבִילוֹת.
אוֹי לָנוּ! קַל וָחֹמֶר, אִם מֵהַמָּקוֹם שֶׁשּׁוֹמְעִין כְּרוּז הָעֲבֵרָה, מַלְאֲכֵי הַשָּׁרֵת מִתְרַחֲקִים וּמְטַהֲרִים הַמְּקוֹמוֹת — כָּל שֶׁכֵּן שֶׁיֵּשׁ טֻמְאָה בְּאוֹתוֹ מָקוֹם עַצְמוֹ, שֶׁנַּעֲשָׂה בָּהּ הָעֲבֵרָה, וְקַל וָחֹמֶר הַבֶּן אָדָם שֶׁעוֹשֶׂה הָעֲבֵרָה בְּעַצְמוֹ.
וְאַל יֹאמַר הַבֶּן אָדָם: יִתְמַרְמֵר לִבִּי בְּקִרְבִּי, וַי לִי! אֵין לִי תְּרוּפָה עוֹד, שֶׁהִרְבֵּיתִי לַחֲטֹא לִפְנֵי הַקָּדוֹשׁ בָּרוּךְ הוּא. אַדְּרַבָּה, תַּחֲשֹׁב בְּדַעְתְּךָ, כִּי ה' אֱלֹקֵי הָעוֹלָם הוּא מֶלֶךְ רַחֲמִים, כַּפָּיו וְיָדָיו פְּרוּשׂוֹת לְקַבֵּל תְּשׁוּבָה, וּבִפְרָט מֵעַמּוֹ וְנַחֲלָתוֹ. וְתֵכֶף כְּשֶׁיִּקַּח הָאָדָם פְּנַאי לְעַצְמוֹ וּמִתְבּוֹדֵד כָּךְ, אָז בְּוַדַּאי אֱלֹקִים יִהְיֶה בְּעֶזְרוֹ לִגְדֹר גָּדֵר עַל לְהַבָּא, וְיִהְיֶה ה' אֱלֹהָיו עִמּוֹ, וְהַבָּא לִטָּהֵר מְסַיְּעִין לוֹ. וְיֵשׁ לוֹ לְהַבֶּן אָדָם בְּעַצְמוֹ לִרְאוֹת לְיַשֵּׁר הַמְּסִלָּה וּלְתַקֵּן אֶת הַמְעֻוָּת. וְאַל יִהְיֶה מֵקֵל לְעַצְמוֹ לוֹמַר: זֶה הוּא עֲבֵרָה קַלָּה, וְאֵין כְּדַאי לַחֲרֹט בָּזֶה אוֹ לַעֲשׂוֹת תְּשׁוּבָה, וְאַנִּיחַ אֶת הַקַּלִּים, וְאֶתְבּוֹנֵן עַל הַחֲמוּרוֹת לְתַקֵּן. כִּי צָרִיךְ הָאָדָם לֵידַע שֶׁאֵין הַקָּדוֹשׁ בָּרוּךְ הוּא וַתְרָן, וַאֲפִלּוּ עַל דִּבּוּר קַל.
וּבוֹא וּרְאֵה מַה שֶּׁכָּתַב הָרַב הֶחָסִיד, בַּסֵּפֶר "רֶכֶב אֵלִיָּהוּ", מַה שֶּׁאֵרַע בְּיָמָיו בְּאִשָּׁה אַחַת, שֶׁהָיְתָה יוֹשֶׁבֶת בֵּין שְׁאַָרֵי נָשִׁים, וְהָיוּ מְסַפְּרִים אִשָּׁה אַחַת עִם חֲבֶרְתָּהּ בְּעִנְיַן הַתְּשׁוּבָה, שֶׁל דִּין וְחֶשְׁבּוֹן שֶׁצָּרִיךְ כָּל אָדָם לִתֵּן עַל מַעֲשָׂיו, וּפָתְחָה אִשָּׁה אַחַת בְּדֶרֶךְ שְׂחוֹק וְאָמְרָה: וַאֲנִי בְּבוֹאִי לִפְנֵי יוֹם הַדִּין בְּבֵית דִּין שֶׁל מַעְלָה, וְיִשְׁאֲלוּ אוֹתִי: לָמָּה עָשִׂית כָּךְ? אֶעֱשֶׂה אֶת עַצְמִי אִלֶּמֶת, שֶׁלֹּא אוּכַל לְהָשִׁיב. וְלֹא הָיוּ יָמִים מוּעָטִים, עַד שֶׁנַּעֲשֵׂית אִלֶּמֶת עַד יוֹם מוֹתָהּ. עַד כָּאן לְשׁוֹנוֹ. הֲרֵי מוּכָח שֶׁהַדִּבּוּר סָלִיק לְמַעְלָה וְעוֹשֶׂה רשֶׁם.
וְאַל יַחֲשֹׁב וִידַמֶּה הָאָדָם לוֹמַר אַחֲרֵי חֶטְאוֹ וּפְעֻלּוֹת שָׁוְא שֶׁעָשָׂה, יֵשׁ לוֹ כָּל תַּעֲנוּגֵי עוֹלָם הַזֶּה וְעשֶׁר וּבַרְיוּת גּוּפוֹ, וּבִשְׁבִיל זֶה לֹא יַחֲרִיד לוֹ חֲרָדָה. אַדְּרַבָּה, עָלָיו נֶאֱמַר <small>(רְאֵה קֹהֶלֶת ה, יב)</small>: "יֵשׁ עשֶׁר שָׁמוּר לִבְעָלָיו לְרָעָתוֹ", כִּי הַקָּדוֹשׁ בָּרוּךְ הוּא מַמְתִּין לוֹ עַד שֶׁתִּתְמַלֵּא סְאָתוֹ, וּבְפַעַם אַחַת יִשָּׁפֵךְ חֲרוֹן אַף ה' עָלָיו, וּבוֹא יָבוֹאוּ עָלָיו בַּעֲלֵי חִצִּים וְדִינִים קָשִׁים, רַחֲמָנָא לִצְלַן, בְּלִי חֲנִינָה וְחֶמְלָה.
בֶּן אָדָם, בֶּן אָדָם! אִם אַתָּה יוֹדֵעַ, כַּמָּה שֵׁדִים מִסִּטְרָא אָחֳרָא, הָאוֹרְבִים עַל רְבִיעִית הַדָּם שֶׁבְּלֵב הָאָדָם — בְּוַדַּאי הָיִיתָ מְשַׁעְבֵּד גּוּפְךָ וְנִשְׁמָתְךָ לְהַבּוֹרֵא יִתְבָּרַךְ!
וְהִנֵּה כְּתִיב <small>(אֵיכָה ג, כג)</small>: "חֲדָשִׁים לַבְּקָרִים רַבָּה אֱמוּנָתֶךָ" — בְּכָל בֹּקֶר בְּהָקִיץ מִשְּׁנָתוֹ נַעֲשֶׂה הָאָדָם בְּרִיָּה חֲדָשָׁה. וְיָדוּעַ, כִּי תַּכְלִית בְּרִיאַת הָאָדָם, עַל מְנָת לְקַיֵּם הַתּוֹרָה וְהַחֻקִּים וּמִצְווֹת ה'. וְעַל כֵּן צָרִיךְ הָאָדָם כְּשֶׁיֵּעוֹר מִשְּׁנָתוֹ לַחֲשֹׁב בְּדַעְתּוֹ תֵּכֶף בְּמַעֲמַד הַר סִינַי, וִיצַיֵּר בְּשִׂכְלוֹ אֵיךְ הָיָה לְיִשְׂרָאֵל טָהֳרָה וּפְרִישׁוּת כְּשֶׁהָיוּ עוֹמְדִים בְּהַר סִינַי בְּאֵימָה וְיִרְאָה, בְּרֶתֶת וּבְזִיעַ, וְהַר סִינַי עָשַׁן מִפְּנֵי הָאֵשׁ, אֲשֶׁר יָרַד הַקָּדוֹשׁ בָּרוּךְ הוּא עָלָיו בְּרִבְבוֹת מַלְאָכִים וְקוֹל הַשּׁוֹפָר, וּמשֶׁה רַבֵּנוּ עָלָיו הַשָּׁלוֹם, אֲדוֹן כָּל הַנְּבִיאִים, הָיָה הַסַּרְסוּר בֵּין הַקָּדוֹשׁ בָּרוּךְ הוּא וּבֵין עַמּוֹ יִשְׂרָאֵל. וְאַחַר כָּךְ יִהְיֶה הָאָדָם זָרִיז שֶׁיּוֹצִיא מִפִּיו דִּבּוּר שֶׁל קְדֻשָּׁה. וְעַל כֵּן כָּתַב הָרַב בַּעַל "סֵדֶר הַיּוֹם", שֶׁתֵּכֶף וּמִיָּד כְּשֶׁיָּקִיץ הָאָדָם מִשְּׁנָתוֹ יֹאמַר: "מוֹדֶה אֲנִי לְפָנֶיךָ מֶלֶךְ חַי וְקַיָּם, שֶׁהֶחֱזַרְתָּ בִּי נִשְׁמָתִי בְּחֶמְלָה, רַבָּה אֱמוּנָתֶךָ". וְאַחַר כָּךְ יְנַקֶּה אֶת גּוּפוֹ וְיִטֹּל יָדָיו, וְאַחַר כָּךְ יֵלֵךְ בִּזְרִיזוּת לְבֵית הַכְּנֶסֶת לְהִתְפַּלֵּל.
וּבִהְיוֹת יָדוּעַ, כִּי אֲוִירָא דְּעָלְמָא מָלֵא מִסִּטְרָא אָחֳרָא, וּבְיוֹתֵר הַמְקַטְרְגִים, הַנַּעֲשִׂים מֵחֲטָאִים וּפְשָׁעִים שֶׁל בְּנֵי אָדָם, מְשׁוֹטְטִים בָּעוֹלָם, בָּאֲוִירָא, כַּנִּזְכָּר כַּמָּה פְּעָמִים בַּזֹּהַר, וְיֵשׁ לָחוּשׁ פֶּן בַּהֲלִיכָתוֹ לְבֵית הַכְּנֶסֶת יִתְדַּבְּקוּ הַחִיצוֹנִים בְּזֶה הָאָדָם שֶׁמְּמַהֵר לָלֶכֶת לְבֵית הַכְּנֶסֶת — לָזֶה צָרִיךְ לֵידַע מַה שֶּׁכָּתוּב בַּזֹּהַר <small>(חֵלֶק ג דַּף רסג, ב)</small>, כִּי לְצַד שְׂמֹאל בַּפֶּתַח יֵשׁ סִטְרָא אָחֳרָא חַד, וְעָלָיו נֶאֱמַר <small>(בְּרֵאשִׁית ד, ז)</small>: "לַפֶּתַח חַטָּאת רֹבֵץ", וְהַמְּזוּזָה הָרוֹמֶזֶת עַל שְׁכִינְתָּא קַדִּישָׁא קָבוּעַ מִיָּמִין, וְסִימָן <small>(קֹהֶלֶת י, ב)</small>: "לֵב חָכָם לִימִינוֹ", וְשָׁם מְקוֹמָהּ, וְהִיא נִקְרֵאת "רָחֵל". וְאִלְמָלֵא שֵׁם שֶׁל שַׁדַּי שֶׁכְּנֶגְדּוֹ, לֹא הָיָה יָכוֹל אָדָם מִיִּשְׂרָאֵל לֵילֵךְ, כִּי בְּצַד שְׂמֹאל עוֹמֵד הַסִּטְרָא אָחֳרָא שָׁם, וְהִיא בְּרֶמֶז דִּילֵיהּ: "לַפֶּתַח חַטָּאת רֹבֵץ", בְּהִפּוּך אַתְוָן — רָאשֵׁי תֵּבוֹת רָחֵל, וְלָכֵן שֵׁם שֶׁל שַׁדַּי שֶׁכְּנֶגְדּוֹ הוּא מַכְנִיעוֹ, וְעַל זֶה כְּתִיב <small>(אִיּוֹב כב, כה)</small>: "וְהָיָה שַׁדַּי בְּצָרֶיךָ".
אָמְנָם עִקַּר שְׁמִירָה צָרִיךְ מִמֶּנּוּ בְּצֵאתוֹ מִן פֶּתַח בֵּיתוֹ, לְבִלְתִּי יַדְבִּיק בַּסִּטְרָא אָחֳרָא וּלְהָבִיאוֹ לִידֵי חֵטְא, חַס וְשָׁלוֹם. וְעַל כֵּן בַּפֶּתַח הַפְּנִימִי שֶׁבַּבַּיִת יְכַוֵּן בַּהֲנָחַת יָד עַל הַמְּזוּזָה, כִּי <b>יֵצֶר</b> בְּמִלּוּי אוֹתִיּוֹת הוּא: יוּ"ד צָדִ"י רֵי"שׁ — סוֹפֵי תֵּבוֹת שַׁדַּי. רְצוֹנִי לוֹמַר, שֶׁשֵּׁם שֶׁל שַׁדַּי הוּא טוֹב לְהִנָּצֵל מִיֵּצֶר הָרָע.
וּבְצֵאתוֹ מִבֵּיתוֹ יִתְפַּלֵּל תְּפִלָּה קְצָרָה: "רִבּוֹנוֹ שֶׁל עוֹלָם! חוּסָה נָא עָלַי, לְמַלְּטֵנִי מִיֵּצֶר הָרָע וְכָל כַּת דִּילֵיהּ, אָמֵן". אוֹ יִקְרָא קְרִיאַת שְׁמַע, פָּרָשָׁה רִאשׁוֹנָה, 'שְׁמַע יִשְׂרָאֵל ה' אֱלֹהֵינוּ ה' אֶחָד', עַד 'וּכְתַבְתָּם עַל מְזֻזוֹת בֵּיתֶךָ וּבִשְׁעָרֶיךָ' <small>(דְּבָרִים ו, ד־ט)</small>, וְאָז יִמָּלֵט בְּאוֹתוֹ יוֹם מִכָּל עָווֹן וְאַשְׁמָה.

Chapter 2

<b>דָּוִד הַמֶּלֶךְ </b>עָלָיו הַשָּׁלוֹם, אָמַר בִּתְהִלִּים <small>(קיט, לז)</small>: "הַעֲבֵר עֵינַי מֵרְאוֹת שָׁוְא, בִּדְרָכֶיךָ חַיֵּנִי". צָרִיךְ אָדָם לָדַעַת, כִּי הַרְבֵּה דְּבָרִים הֵם תְּלוּיִין בִּרְאִיּוֹת עֵינָיו שֶׁל הָאָדָם. עַל כֵּן נִרְאֶה לִי, שֶׁצָּרִיךְ לִזָּהֵר תֵּכֶף בְּקוּמוֹ מִשְּׁנָתוֹ, אִם מִסְתַּכֵּל בִּרְאִיָּה אֶל הַבָּתִּים, יְכַוֵּן שֶׁהַקָּדוֹשׁ בָּרוּךְ הוּא נָתַן מִצְוַת מְזוּזָה בְּפֶתַח הַבַּיִת, מִצְוַת מַעֲקֶה לְגַג הַבַּיִת, כְּדִכְתִיב <small>(דְּבָרִים כב, ח)</small>: "וְעָשִׂיתָ מַעֲקֶה לְגַגֶּךָ". וְאִם יוֹצֵא מִפֶּתַח בֵּיתוֹ וּפָגַע בִּבְהֵמוֹת טְהוֹרוֹת הָרְאוּיִין לְקָרְבָּן, יַחֲשֹׁב בְּדַעְתּוֹ, שֶׁהַקָּדוֹשׁ בָּרוּךְ הוּא צִוָּה לָנוּ לְהַקְרִיב קָרְבָּנוֹת. וְאִם פָּגַע בִּבְהֵמוֹת וּבְחַיּוֹת טְמֵאוֹת, יַחֲשֹׁב בְּדַעְתּוֹ אִסּוּר אֲכִילָתָן. וְכֵן אִם פָּגַע אֶחָד מֵאֻמּוֹת הָעוֹלָם, יַחֲשֹׁב בְּדַעְתּוֹ אִסּוּר חַתְנוּת. וְכָל אִישׁ וָאִישׁ, כָּל אֶחָד, צָרִיךְ לַחֲשֹׁב לְפִי יְדִיעָתוֹ וּלְפִי לִמּוּדוֹ. וְהוּא עִנְיָן גָּדוֹל מְאֹד, שֶׁהוּא מַכְנִיס הָעֵינַיִם בִּקְדֻשָּׁה בִּגְוָנִין דְּעֵינָיו.
וְזֶה לְעֻמַּת זֶה. כְּמוֹ שֶׁהַמִּסְתַּכֵּל בְּדִבְרֵי קְדֻשָּׁה, הוּא עוֹשֶׂה מַלְבּוּשׁ לִרְאִיּוֹת עֵינָיו בִּקְדֻשָּׁה, כֵּן, חַס וְשָׁלוֹם, הוּא לְהֵפֶךְ — כֵּיוָן שֶׁהָאָדָם מַמְצִיא לִרְאוֹת בַּדְּבָרִים הָאֲסוּרִים וּבְנָשִׁים זָרִים, אָז מַכְנִיס אֶת עַצְמוֹ לְטֻמְאָה גְּדוֹלָה. וּרְאָיָה גְּדוֹלָה שֶׁהָרְאִיָּה הוּא פּוֹגֵם וּמַפְגִּים, מֵעוֹף אֶחָד הַנִּקְרָא "בַּת הַיַּעֲנָה", שֶׁעַל יְדֵי שֶׁהַבֵּיצִים מֻנָּחִים לְפָנֶיהָ וְהִיא מִסְתַּכֶּלֶת בָּהֶן, בִּרְאִיָּתָהּ — מְנַקֶּבֶת הַבֵּיצָה, וְיוֹצֵא מִכָּל בֵּיצָה אֶפְרוֹחַ אֶחָד. וְעוֹד אוֹכִיחַ לְקַמָּן בַּפְּרָקִים חִדּוּשִׁים מִזֶּה.
וְלָכֵן תִּקְּנוּ חֲכָמֵינוּ זִכְרוֹנָם לִבְרָכָה <small>(עֲבוֹדָה זָרָה כ, א)</small>, גָּדֵר וּסְיָג שֶׁלֹּא לְהִסְתַּכֵּל בְּמָקוֹם שֶׁיָּבוֹא לִידֵי חֵטְא, כְּגוֹן בְּנָשִׁים וּבְתוּלוֹת, הַמֵּבִיא לָאָדָם לִידֵי הוֹצָאַת שִׁכְבַת זֶרַע לְבַטָּלָה. וְעַל זֶה כִּוֵּן דָּוִד הַמֶּלֶךְ, עָלָיו הַשָּׁלוֹם: "הַעֲבֵר עֵינַי מֵרְאוֹת שָׁוְא, בִּדְרָכֶיךָ חַיֵּנִי". רוֹצֶה לוֹמַר, כִּי אוֹתִיּוֹת שָׁוְא הוּא גִּימַטְרִיָּא ש"ז, וְהוּא רָאשֵׁי תֵּבוֹת שִׁכְבַת זֶרַע, וְהוּא רֶמֶז גָּדוֹל. וְנִרְאֶה לִי עוֹד, דְּלִילִית עִם כִּתּוֹתֶיהָ נִקְרָאִים חֶבְלֵי שָׁוְא, חֶבְלֵי דְּמִיתָה, כִּדְאִיתָא כַּמָּה פְּעָמִים בַּזֹּהַר <small>(חֵלֶק א דַּף יב, ב; חֵלֶק ב דַּף לג, א)</small>. וְלָכֵן הִתְפַּלֵּל דָּוִד עַל זֶה וְאָמַר: "בִּדְרָכֶיךָ חַיֵּנִי", דְּהוּא מִסִּטְרָא דְּחַיִּים, וְלֹא מִסִּטְרָא דְּמִיתָה, חַס וְשָׁלוֹם.
וְהִנֵּה, כְּבָר כָּתְבוּ בַּעֲלֵי מוּסָר שֶׁיֵּשׁ סְגֻלָּה נִפְלָאָה לְהִנָּצֵל מֵעֲבֵרָה זוֹ: יְצַיֵּר הָאָדָם תָּמִיד, כְּאִלּוּ שֵׁם יהו"ה כָּתוּב לְפָנָיו בִּדְיוֹ שָׁחוֹר עַל גַּבֵּי קְלָף, וּכְמוֹ שֶׁכָּתוּב <small>(תְּהִלִּים טז, ח)</small>: "שִׁוִּיתִי ה' לְנֶגְדִּי תָמִיד". וְזֶהוּ סוֹד הַכָּתוּב, שֶׁאָמַר גַּם כֵּן דָּוִד הַמֶּלֶךְ, עָלָיו הַשָּׁלוֹם: "עֵינַי תָּמִיד אֶל ה', כִּי הוּא יוֹצִיא מֵרֶשֶׁת רַגְלָי" <small>(שָׁם כה, טו)</small>. וְקַל לְהָבִין.
וְהִנֵּה הַמַּגִּיד לְהָרַב בֵּית יוֹסֵף, זֵכֶר צַדִּיק לִבְרָכָה, נָתַן עֵצָה הוֹגֶנֶת לְהָרַב, זִכְרוֹנוֹ לִבְרָכָה, כְּדֵי שֶׁלֹּא יָבוֹא הָאָדָם לִידֵי חֵטְא זֶה: יְצַיֵּר הָאָדָם כְּאִלּוּ דְּיוֹקְנוֹ שֶׁל אָבִיו עוֹמֶדֶת לְפָנָיו. וְהֵבִיא רְאָיָה מִיּוֹסֵף הַצַּדִּיק, שֶׁבִּקֵּשׁ לִשְׁכַּב עִם אֵשֶׁת פּוֹטִיפֶרַע, וְנִזְדַּמֵּן לְפָנָיו דְּיוֹקְנוֹ שֶׁל אָבִיו, וּפָרַשׁ יוֹסֵף מֵהַחֵטְא. וְעוֹד רֶמֶז בְּתוֹרָתֵנוּ הַקְּדוֹשָׁה: "דֶּשֶׁא עֶשֶׂב מַזְרִיעַ זֶרַע" <small>(בְּרֵאשִׁית א, יב)</small>. דֶּשֶׁא הוּא רָאשֵׁי תֵּבוֹת — דְּיוֹקְנוֹ שֶׁל אָבִיו, הוּא עֶשֶׂב, שֶׁהוּא טוֹב לְמַזְרִיעַ זֶרַע לְמִינֵהוּ, וְלֹא לְהוֹצִיא שִׁכְבַת זֶרַע לְבַטָּלָה, כִּי אִם בְּמִינוֹ דַּוְקָא.
וּבוֹא וּרְאֵה מַה דְּאִיתָא בַּזֹּהַר, פָּרָשַׁת פְּקוּדֵי <small>(דַּף רסג, ב)</small>, כִּי יֵשׁ מְמֻנֶּה אֶחָד שֶׁנִּקְרָא "פַּתּוֹת", עַל שֵׁם שֶׁהוּא מְפַתֶּה לִבְנֵי נָשָׁא, לְאִסְתַּכָּלָא וּלְעַיְּנָא בְּמָה דְּלָא אִצְטָרִיךְ לֵיהּ, בְּכַמָּה נְאוּפִין וּזְנוּנִין. וּלְאַחַר מִיתַת הָאָדָם, שֶׁנִּקְבָּר בַּקֶּבֶר, בָּא הַמְמֻנֶּה הַהוּא וּמַחֲזִיר לְהָאָדָם נִשְׁמָתוֹ, וְאַחַר כָּךְ נוֹטֵל אֶת הָאָדָם בְּאַכְזָרִיּוּת וּמְשַׁבֵּר הָעֶצֶם שֶׁל עֵינַיִם, וְנוֹטֵל מִמֶּנּוּ אֶת הָעֵינַיִם, וְאַחַר כָּךְ דָּן אֶת הָאָדָם בְּיִסּוּרִין קָשִׁים וּמָרִים. וְאַחַר כָּךְ מוֹרִידִים אוֹתוֹ לְבוֹר שֶׁיֵּשׁ בּוֹ הַרְבֵּה נְחָשִׁים וְעַקְרַבִּים, וְאוֹחֲזִין בּוֹ וְדָנִים אוֹתוֹ בְּדִינִין קָשִׁים וּמָרִים, רַחֲמָנָא לִצְלַן. וְאָמַר הַקָּדוֹשׁ הָאֲרִ"י, זִכְרוֹנוֹ לִבְרָכָה, כִּי יֵשׁ עוֹף קָטָן הַנִּקְרָא בַּתּוֹרָה <small>(דְּבָרִים יד, יג)</small>: "רָאָה". וְנִקְרָא כָּךְ עַל שֵׁם שֶׁרוֹאֶה מֵרָחוֹק. וְעַל עוֹף זֶה אָמְרוּ חֲכָמֵינוּ זִכְרוֹנָם לִבְרָכָה <small>(חֻלִּין סג, ב)</small>, שֶׁנִּקְרָא כֵּן, שֶׁרוֹאֶה לְמֵרָחוֹק, וּמְמַלֵּא תַּאֲוָתוֹ בִּרְאִיָּתוֹ. וְלָכֵן הָעֹנֶשׁ שֶׁל הָאִישׁ הַמִּסְתַּכֵּל בְּנָשִׁים, יִתְגַּלְגֵּל נִשְׁמָתוֹ בְּעוֹף זֶה, מִדָּה כְּנֶגֶד מִדָּה, וְסוֹבֵל שָׁם צַעַר גָּדוֹל מְאֹד.
וְצָרִיךְ שֶׁתֵּדַע, כִּי לְכָל עָווֹן יֵשׁ גְּרָם וְסִבָּה הַמְּבִיאָה אוֹתוֹ לִידֵי כָּךְ, וְהָכֵי נָמֵי יֵשׁ גְּרָם וְסִבָּה הַמְּבִיאוֹת אוֹתוֹ לִידֵי הִסְתַּכְּלוּת בַּנָּשִׁים הָאֲסוּרוֹת. וְהַסִּבָּה הָרִאשׁוֹנָה, כְּשֶׁאָדָם מִסְתַּכֵּל בִּדְבָרִים טְמֵאִים, עַד שֶׁהִשְׂבִּיעַ עֵינוֹ בַּהִסְתַּכְּלוּת בָּהֶם — אַף שֶׁיֵּשׁ לָאָדָם רְשׁוּת לִרְאוֹת בְּרִיּוֹת מְשֻׁנּוֹת הַבָּאִים מִמְּדִינוֹת מֶרְחַקִּים, וְעַל זֶה תִּקְּנוּ חֲכָמֵינוּ זִכְרוֹנָם לִבְרָכָה וְקָבְעוּ בְּרָכָה: "בָּרוּךְ מְשַׁנֶּה הַבְּרִיּוֹת" <small>(בְּרָכוֹת נח, ב)</small> — מִכָּל מָקוֹם, לֹא יַשְׂבִּיעַ עֵינוֹ בְּהִסְתַּכְּלוּת וְלֹא יִרְאֶה בָּהֶם כִּי אִם דֶּרֶךְ עֲרַאי. כִּי מְאוֹר הָעֵינַיִם דּוֹמִים בְּאַרְבָּעָה גְּוָנִין, שֶׁהֵן נֶגֶד אוֹתִיּוֹת שֵׁם יהו"ה, וְאִם הַבֶּן אָדָם רוֹאֶה בִּרְאִיּוֹתָיו בְּרִיּוֹת טְמֵאוֹת, אָז הוּא מַמְשִׁיךְ רוּחַ הַטֻּמְאָה הַחוֹפֵף עָלָיו בְּזֶה הַדָּבָר, וְהוּא הַגּוֹרֵם אַחַר כָּךְ לְהִסְתַּכֵּל בַּדָּבָר הַיּוֹתֵר גָּרוּעַ, הַמֵּבִיא אָדָם לִידֵי מִכְשׁוֹל. וְלָכֵן הִזְהִירוּ חֲכָמֵינוּ זִכְרוֹנָם לִבְרָכָה <small>(נְדָרִים כ, א)</small>, שֶׁלֹּא לְהִסְתַּכֵּל אֲפִלּוּ בְּאִשְׁתּוֹ נִדָּה, כִּי טֻמְאָה שֶׁל נִדָּה הַחוֹפֵף עַל הָאִשָּׁה בִּימֵי נִדָּתָהּ, עַל יְדֵי הָרְאִיָּה שׁוֹאֵב הוּא אוֹתָהּ הַזֻהֲמָה, וּמִדַּבֵּק הַטֻּמְאָה בְּעֵינָיו. וְהָרְאָיָה לְזֶה, שֶׁכֵּיוָן שֶׁהָאִשָּׁה נִדָּה מִסְתַּכֶּלֶת בְּמַרְאָה (שֶׁקּוֹרִין בִּלְשׁוֹן אַשְׁכְּנַז: "שְׁפִּיגְל") חָדָשׁ, עוֹשָׂה רְאִיָּתָהּ בַּמַּרְאָה רשֶׁם כֶּתֶם אֶחָד, שֶׁאִי אֶפְשָׁר לְהַעֲבִיר אוֹתוֹ הַכֶּתֶם. וְלָכֵן אָמְרוּ גַּם כֵּן חֲכָמֵינוּ זִכְרוֹנָם לִבְרָכָה <small>(מְגִלָּה כח, א)</small>, דְּאָסוּר לְהִסְתַּכֵּל בְּפָנָיו שֶׁל אָדָם רָשָׁע. אֶלָּא יַרְגִּיל עַצְמוֹ לָשׂוּם עֵינָיו בִּדְבַר קְדֻשָּׁה, וְאָז הוּא מַמְשִׁיךְ קְדֻשָּׁה וְנוֹתֵן הֶאָרָה גְּדוֹלָה לְאַרְבָּעָה גְּוָנִין דְּעֵינָא דִּילֵיהּ.
וְטוֹב לָאָדָם לְהִסְתַּכֵּל בַּשָּׁמַיִם כְּדֵי לִרְאוֹת מַעֲשֵׂה ה' יִתְבָּרַךְ, כְּמוֹ שֶׁכָּתוּב בַּזֹּהַר פָּרָשַׁת בְּרֵאשִׁית <small>(בָּהַקְדָּמָה, דַּף א, ב)</small>: "אָמַר רַבִּי אֶלְעָזָר בֶּן רַבִּי שִׁמְעוֹן בֶּן יוֹחַאי: יוֹמָא חַד הֲוֵינָא עַל כֵּיף יַמָּא, וְאָתָא אֵלִיָּהוּ וְאָמַר לִי: "רַבִּי, יָדַעְתָּ מַהוּ דִּכְתִיב <small>(יְשַׁעְיָה מ, כו)</small>: "שְׂאוּ מָרוֹם עֵינֵיכֶם, וּרְאוּ מִי בָרָא אֵלֶּה"? אֲמֵינָא לֵיהּ: אִלֵּין שְׁמַיָּא וְחֵילֵיהוֹן — עֻבְדָּא דְּקֻדְשָׁא בְּרִיךְ הוּא, דְּאִית לֵיהּ לְבַר נָשׁ לְאִסְתַּכָּלָא בְּהוּ וּלְבָרָכָא לֵיהּ, דִּכְתִיב <small>(תְּהִלִּים ח, ד)</small>: "כִּי אֶרְאֶה שָׁמֶיךָ, מַעֲשֵׂה אֶצְבְּעוֹתֶיךָ, יָרֵחַ וְכוֹכָבִים אֲשֶׁר כּוֹנָנְתָּה", וּכְתִיב <small>(שָׁם, י)</small>: "ה' אֲדֹנֵינוּ מָה אַדִּיר שִׁמְךָ בְּכָל הָאָרֶץ". עַד כָּאן לְשׁוֹנוֹ.
וְכֵן נוֹהֲגִים אַנְשֵׁי מַעֲשֶׂה לְהִסְתַּכֵּל בַּשָּׁמַיִם בִּשְׁעַת יְצִיאַת הַכּוֹכָבִים, כְּשֶׁמַּתְחִילִין לְהָאִיר, וְאוֹמְרִים <small>(שָׁם קד, כד)</small>: "מָה רַבּוּ מַעֲשֶׂיךָ ה' וְכוּ'". וּבִפְרָט כְּשֶׁהִתְחִיל הַחַמָּה לְהָאִיר, אֲזַי צָרִיךְ הָאָדָם לְהִסְתַּכֵּל לַשָּׁמַיִם, בְּצֵאת הַשֶּׁמֶשׁ בִּגְבוּרָתָהּ, כִּי אָז סִטְרָא אָחֳרָא וְחִיצוֹנִים וְדִינִים מִתְעוֹרְרִים עַל יְדֵי תֻּקְפָּא דְּשִׁמְשָׁא. וְכֵן כְּשֶׁהַלְּבָנָה תַּתְחִיל לְהַזְרִיחַ, אָז הַסִּטְרָא אָחֳרָא, שֶׁאֵין יְכוֹלָה לְהִתְרָאוֹת בְּאוֹר הַלְּבָנָה, וְשָׁאטִין בָּעוֹלָם בְּתֻקְפָּה וּבְחֹזֶק, הֵן מַבְרִיחִין עַצְמָן בְּצֵל הַלְּבָנָה. וְעַל זֶה נֶאֱמַר <small>(שָׁם קכא, ו)</small>: "יוֹמָם הַשֶּׁמֶשׁ לֹא יַכֶּכָּה וְיָרֵחַ בַּלָּיְלָה". וְעַל זֶה יְכַוֵּן הָאָדָם גַּם כֵּן בְּאָמְרוֹ בְּשַׁחֲרִית: "יוֹצֵר אוֹר וְכוּ', הַמֵּאִיר לָאָרֶץ וְלַדָּרִים עָלֶיהָ בְּרַחֲמִים", שֶׁיָּאִירוּ הַמְּאוֹרוֹת בְּרַחֲמִים, וְלֹא יִנָּזֵק שׁוּם בַּר יִשְׂרָאֵל עַל יְדֵי זְרִיחַת אוֹר דִּילְהוֹן.
עַל כֵּן צָרִיךְ הָאָדָם לִזָּהֵר בִּרְאִיּוֹת הָעַיִן, וּמִכָּל שֶׁכֵּן בְּדִבּוּר, שֶׁהוּא נֶחֱשָׁב כְּמַעֲשֶׂה. עַל כֵּן בַּהֲלִיכָתוֹ לְבֵית הַכְּנֶסֶת יִרְאֶה לְמַעֵט בְּדִבּוּרוֹ דִּבְרֵי חוֹל עִם חֲבֵרוֹ, וְכָל שֶׁכֵּן עִם אִישׁ אַחֵר, אֲשֶׁר הוּא שֶׁלֹּא לְצֹרֶךְ, וְזֶהוּ סְגֻלָּה נִפְלָאָה שֶׁיְּקַבֵּל ה' בְּרַחֲמָיו תְּפִלָּתוֹ. וְהִנֵּה מָצִינוּ בְּכִתְבֵי הָאֲרִ"י, זִכְרוֹנוֹ לִבְרָכָה <small>(עֵמֶק הַמֶּלֶךְ, הַקְדָּמָה ג פֶּרֶק ד)</small> שֶׁצִּוָּה לְתַלְמִידָיו הַחֲסִידִים, וּבִפְרָט לְתַלְמִידוֹ רַבִּי יִצְחָק כֹּהֵן, זִכְרוֹנוֹ לִבְרָכָה, שֶׁיֵּלֵךְ רַבִּי יִצְחָק לִכְפָר עֵין־זֵיתִים עַל קֶבֶר רַבִּי יְהוּדָה בַּר אִלְעַאי, וְשָׁם יִתְפַּלֵּל וּלְכַוֵּן יִחוּדִים שֶׁמָּסַר לוֹ הָאֲרִ"י, זִכְרוֹנוֹ לִבְרָכָה, וְשָׁם יְגַלֶּה לוֹ רַבִּי יְהוּדָה בַּר אִלְעַאי פֵּרוּשׁ עַל מַאֲמַר הַזֹּהַר בְּפָרָשַׁת הַאֲזִינוּ. וְצִוָּה לוֹ הָאֲרִ"י, זִכְרוֹנוֹ לִבְרָכָה, שֶׁלֹּא יְדַבֵּר עִם שׁוּם אָדָם בַּהֲלִיכָתוֹ. וְהָלַךְ רַבִּי יִצְחָק כֹּהֵן, זִכְרוֹנוֹ לִבְרָכָה, הַנִּזְכָּר לְעֵיל, וְהִתְפַּלֵּל וְעָשָׂה כָּל הַיִּחוּדִים וְנִשְׁתַּטַּח עַל קִבְרוֹ, וְאֵין קוֹל וְאֵין תְּשׁוּבָה. וְחָזַר בְּפַחֵי נֶפֶשׁ אֶל רַבּוֹ הָאֲרִ"י, זִכְרוֹנוֹ לִבְרָכָה, וְאָמַר לוֹ: אֲדוֹנִי, בָּאתִי עַל קֶבֶר הַתַּנָּא רַבִּי יְהוּדָה בַּר אִלְעַאי וְעָשִׂיתִי כְּכָל אֲשֶׁר צִוִּיתָנִי, וְלֹא בָּא אֵלַי שׁוּם תְּשׁוּבָה מִמֶּנּוּ! וְהֵשִׁיב לוֹ הָאֲרִ"י, זִכְרוֹנוֹ לִבְרָכָה: וְלֹא רָאִיתִי בַּהֲשָׂגוֹתַי שֶׁדִּבַּרְתָּ עִם עַרְבִי אֶחָד, וְלֹא דַּי שֶׁהוּא לֹא שָׁאַל בִּשְׁלוֹמְךָ, אֶלָּא אַתָּה הִקְדַּמְתָּ לוֹ שָׁלוֹם?! וַהֲלֹא צִוִּיתִיךָ, שֶׁלֹּא תְּדַבֵּר עִם שׁוּם בֶּן אָדָם?! אָז זָכַר הָרַב יִצְחָק כֹּהֵן, זִכְרוֹנוֹ לִבְרָכָה, שֶׁכָּךְ הָיָה, וְהוֹדָה לוֹ, עַד כָּאן לְשׁוֹנוֹ.
הֲרֵי לְךָ רְאָיָה, שֶׁהַדִּבּוּר וְהָרְאִיָּה פּוֹגְמִין. וְאַף שֶׁבְּגָלוּתֵנוּ מֻכְרָחִים לְהַקְדִּים שָׁלוֹם לְכָל אָדָם, אֲפִלּוּ בְּשַׁחֲרִית קֹדֶם תְּפִלָּה, מִכָּל מָקוֹם יִרְאֶה לְקַצֵּר דְּבָרָיו מַאי דְּאֶפְשָׁר, וְזֶהוּ סְגֻלָּה נִפְלָאָה וְנֶאֱמָנָה. וְדוֹ"ק כִּי קִצַּרְתִּי פֹּה, וּלְקַמָּן אַאֲרִיךְ בּוֹ בַּפְּרָקִים.

Chapter 3

<b>דָּוִד הַמֶּלֶךְ </b>פָּתַח <small>(תְּהִלִּים א, א)</small>: "אַשְׁרֵי הָאִישׁ אֲשֶׁר לֹא הָלַךְ בַּעֲצַת רְשָׁעִים וְגוֹ', וּבְמוֹשַׁב לֵצִים לֹא יָשָׁב". וְכֵן אָמְרוּ רַבּוֹתֵינוּ זִכְרוֹנָם לִבְרָכָה, בְּמַסֶּכֶת אָבוֹת <small>(פֶּרֶק ג, מִשְׁנָה ב)</small>: שְׁנַיִם שֶׁיּוֹשְׁבִים וְאֵין בֵּינֵיהֶם דִּבְרֵי תּוֹרָה, הֲרֵי זֶה מוֹשַׁב לֵצִים. וּבִהְיוֹת מִכְשׁוֹל זֶה מָצוּי בַּעֲווֹנוֹתֵינוּ הָרַבִּים מְאֹד, עַל כֵּן צָרִיךְ הָאָדָם לָשׂוּם הַשְׁגָּחָתוֹ מְאֹד בְּאַזְהָרָה זוֹ, שֶׁבִּהְיוֹתוֹ יוֹשֵׁב עִם חֲבֵרָיו, שֶׁתְּהֵא יְשִׁיבָתוֹ בְּדִבְרֵי תּוֹרָה אוֹ דִּבְרֵי מוּסָר וְדִבְרֵי יִרְאָה. וְעַל אַחַת כַּמָּה וְכַמָּה לְהִתְרַחֵק מִיּוֹשְׁבֵי כִּתּוֹת הַלֵּיצָנִים וְיוֹשְׁבֵי קְרָנוֹת, הַיּוֹשְׁבִים כִּתּוֹת וְעוֹסְקִים בִּדְבָרִים שֶׁל מַה בְּכָךְ, וּבִדְבָרִים מְרֻבִּים לֹא יֶחְדַּל פֶּשַׁע שֶׁל לֵיצָנוּת אוֹ לָשׁוֹן הָרָע, וְעַל יְדֵי זֶה הֵם מוֹלִידִין עִנְיָנִים פְּגָמִים, הַמְּבִיאִים לִפְגָם בְּנִשְׁמוֹתֵיהֶן. וְהַיָּרֵא דְּבַר ה' יִתְרַחֵק מֵאֲסֵפַת הַחֲבוּרוֹת שֶׁל אֵלּוּ.
וְדַע לְךָ, כִּי יֵשׁ כַּת אֶחָד חִיצוֹנִים הַנִּקְרָאִים "כְּסִילִים", וְהֵם מְמֻנִּים הַמִּתְרָאִים לִבְנֵי אָדָם כְּשֶׁהוֹלֵךְ יְחִידִי בַּלַּיְלָה בַּדֶּרֶךְ, מִתְרָאִין כְּנֶגְדּוֹ, וְלִפְעָמִים אַף בַּחֲבוּרַת בְּנֵי אָדָם (שֶׁקּוֹרִין בִּלְשׁוֹן אַשְׁכְּנַז: פָאר פִיר לִיכְט), וּמַתְעִים אוֹתוֹ לָלֶכֶת עִמָּהֶם בַּחֲבוּרָה, וְלִפְעָמִים מַרְאִים לְהִדַּבֵּק יַחַד לֵילֵךְ לְפֻנְדָּק אֶחָד וְאַכְסַנְיָא, וּמַרְאִין בְּאוֹר הַנֵּר לְהִתְקָרֵב, וְהָאָדָם הוּא מֵבִין שֶׁהוּא הוֹלֵךְ לְמָלוֹן אוֹ לְפֻנְדָּק בְּמָקוֹם קָרוֹב, אֲבָל הֵן מַרְחִיקִין אוֹתוֹ מִן הַדֶּרֶךְ, וְקָרוֹב הַדָּבָר שֶׁמּוֹלִיכִין אוֹתוֹ לִמְקוֹם אֲגַמִּים וּמְקוֹמוֹת מְטֻנָּפוֹת, אוֹ לַיַּעַר, אוֹ בֵּין בִּצְעֵי הַמַּיִם, אֲשֶׁר מִסְתַּכֵּן שָׁם הָאָדָם בְּסַכָּנַת נְפָשׁוֹת. וְהֵן הֵם הַמְמֻנִּים עַל בְּנֵי אָדָם, הַמִּתְאַסְּפִים כִּתּוֹת שֶׁל בְּנֵי אָדָם לְסַפֵּר דְּבָרִים שֶׁל הֶבְלֵי בְּנֵי אָדָם שֶׁאֵין בָּהֵם תּוֹעֶלֶת. וְאֵלּוּ הַמַּשְׁחִיתִים נִקְרָאִין גַּם כֵּן "פּוֹעֲלֵי אָוֶן", שֶׁכּוֹתְבִים כָּל דִּבְרֵי לֵיצָנוּת וְכָל דִּבְרֵי לָשׁוֹן הָרָע בְּסֵפֶר אֶחָד לְמַעְלָה, הַנִּקְרֵאת "פּוֹעֲלֵי אָוֶן". וּבְיוֹם בִּיאַת פְּקֻדָּתָם שֶׁל אֵלּוּ הָאֲנָשִׁים, יוֹצְאִים כִּתּוֹת הָאֵלּוּ שֶׁל הַ"כְּסִילִים", וּפוֹגְעִים בְּנִשְׁמָתָם, וּמוֹלִיכִין אוֹתוֹ לְמִדְבָּרוֹת אוֹ לְבִצְעֵי הַמַּיִם, וּמְצַעֲרִים אֶת הַנְּשָׁמָה בִּמְאֹד מְאֹד. עַל כֵּן צָרִיךְ הָאָדָם לְהִתְרַחֵק מֵחֲבוּרוֹת כִּתּוֹת הָאֵלּוּ. וְאֵין צָרִיךְ לוֹמַר, כְּשֶׁרוֹאִין בְּנֵי אָדָם שֶׁמְּרִיבִים בְּדִבְרֵי קְטָטוֹת וּמְרִיבוֹת, בְּרַח מֵהֶן, כִּי שָׁם אֲסֵפַת הַחִיצוֹנִים, שֶׁמִּתְאַסְּפִים שָׁם בַּמְּקוֹמוֹת הָאֵלּוּ שֶׁיֵּשׁ רִיב וּקְטָטָה.
וּמִזֶּה תּוּכַל לְצַיֵּר הַפְּגָם, הַמְדַבְּרִים דְּבָרִים בְּטֵלִים בְּבֵית הַכְּנֶסֶת, מְקוֹם קְדֻשָּׁה, הַמְיֻחָד לִהְיוֹת מָלֵא בְּהֶבֶל שֶׁל שִׁירוֹת וְתִשְׁבָּחוֹת וְתַחֲנוּנִים.
וְאַתָּה רְאֵה מַה שֶּׁכָּתוּב בַּזֹּהַר, פָּרָשַׁת תְּרוּמָה <small>(דַּף קלא, ב)</small> וְזֶה לְשׁוֹנוֹ: מָאן דְּאִשְׁתָּעֵי בְּבֵי כְּנִישְׁתָּא — וַי לֵיהּ וְכוּ', וְאֵין לוֹ חֵלֶק בֵּאלֹהֵי יִשְׂרָאֵל, דְּגָרַע מְהֵימְנוּתָא דְּמַלְכָּא. עַד כָּאן לְשׁוֹנוֹ. (עַיֵּן שָׁם, כִּי קִצַּרְתִּי מְאֹד, בַּאֲשֶׁר שֶׁהָעֹנֶשׁ יוֹדֵעַ כָּל אִישׁ, בְּסִפְרֵי מוּסָר שֶׁקָּדְמוּ לִי). וַאֲנַחְנוּ עַמּוֹ וְצֹאן מַרְעִיתוֹ, יוּכַל כָּל אֶחָד וְאֶחָד לִגְדֹר עַצְמוֹ שֶׁלֹּא לְדַבֵּר שׁוּם דִּבּוּר חֹל בְּבֵית הַכְּנֶסֶת, כִּי בְּעָווֹן קַל כָּזֶה לֹא יִהְיֶה לוֹ, חַס וְשָׁלוֹם, חֵלֶק בֵּאלֹהֵי יִשְׂרָאֵל, כְּמוֹ שֶׁכָּתַב הַזֹּהַר.
וְעַל אַחַת כַּמָּה וְכַמָּה שֶׁלֹּא לְדַבֵּר דִּבְרֵי לֵיצָנוּת אוֹ רְכִילוּת בְּבֵית הַכְּנֶסֶת, אֲשֶׁר דִּירַת הַשְּׁכִינָה שָׁם הוּא, בְּבָתֵּי כְּנֵסִיּוֹת וּבְבָתֵּי מִדְרָשׁוֹת. וְאִם בְּנֵי אָדָם אֵינָם נִזְהָרִים מִלְּדַבֵּר דִּבְרֵי שְׂחוֹק וְקַלּוּת רֹאשׁ וּרְכִילוּת וְלָשׁוֹן הָרָע בְּבֵית הַכְּנֶסֶת — הוּא גּוֹרֵם שֶׁהַשְּׁכִינָה מִסְתַּלֶּקֶת מִיִּשְׂרָאֵל. וְעַל זֶה כָּתַב הַזֹּהַר <small>(תִּקּוּנִים תִּקּוּן ו, דַּף כב, ב)</small>: "וְלֹא מָצְאָה הַיּוֹנָה מָנוֹחַ" <small>(בְּרֵאשִׁית ח, ט)</small>. וְעַל יְדֵי עָווֹן זֶה בַּעֲווֹנוֹתֵינוּ הָרַבִּים נֶחְרְבוּ כַּמָּה בָּתֵּי כְּנֵסִיּוֹת, כִּי הַבְּנֵי אָדָם מַכְנִיסִין עִרְבּוּב הַסִּטְרָא אָחֳרָא בְּמַחֲנֵה הַשְּׁכִינָה שֶׁהִיא כֻּלָּהּ קְדֻשָּׁה, כִּי עִרְבּוּב זָרִים בַּמְּקוֹמוֹת הַקְּדוֹשִׁים לֹא טוֹב, וּבְכָל עֵסֶק קְדֻשָּׁה יְהֵא אָדָם מִזַּהֵר מְאֹד, שֶׁלֹּא יִגְרֹם בּוֹ עִרְבּוּב חִיצוֹנִים, חַס וְשָׁלוֹם.
וְהִנֵּה דַּע מַה שֶּׁכָּתַב הַזֹּהַר, פָּרָשַׁת פְּקוּדֵי <small>(דַּף רסג, ב)</small>, שֶׁיֵּשׁ מְמֻנֶּה חַד מִסִּטְרָא אָחֳרָא, הַמְצַפֶּה וּמַמְתִּין עַל כָּל מִי שֶׁמּוֹצִיא מִפִּיו דָּבָר מְגֻנֶּה, כְּגוֹן כְּזָבִים, לָשׁוֹן הָרָע, רְכִילוּת, לֵיצָנוּת וְכַיּוֹצֵא בָּהֶן, וּלְבָתַר מַפִּיק מִלִּין קַדִּישִׁין — אָזִיל הַהוּא מְמֻנֶּה עִם שְׁאָר חִיצוֹנִים שֶׁתַּחַת שִׁלְטוֹנוֹ, וְנוֹטְלִין הַהִיא מִלָּה קַדִּישָׁא וּמְסָאֲבֵי לֵיהּ, וְלָא זָכֵי בָּהּ הַהוּא בַּר־נָשׁ בַּהֲדֵין מִלָּה קַדִּישָׁא. כִּי אָז הַחִיצוֹנִים הֵם הַנּוֹטְלִים הַדְּבָרִים שֶׁל קְדֻשָּׁה אֶצְלָם, וּמִתּוֹסְפִים כֹּחַ לָהֶם עַל יְדֵי מִלָּה קַדִּישָׁא וְכוּ'. אוֹי לֵיהּ לְהַאי בַּר־נָשׁ בְּהַאי עָלְמָא! וַי לֵיהּ לְעָלְמָא דְּאָתֵי! וְהַגְּרָם לָזֶה הוּא רֹב דְּבָרִים, כִּי בִּדְבָרִים הַרְבֵּה אִי אֶפְשָׁר שֶׁלֹּא יְעָרֵב טוֹב בְּרָע, וְרַע בְּטוֹב, וְעַל יְדֵי זֶה, חַס וְשָׁלוֹם, נִתּוֹסֵף כֹּחַ וּגְבוּרָה לְסִטְרָא אָחֳרָא.
עַל כֵּן טוֹב יוֹתֵר לָאָדָם לְהַרְגִּיל פִּיו וּלְשׁוֹנוֹ בְּדִבְרֵי יִרְאָה וּמוּסָר, וְלִהְיוֹת שָׁגוּר בְּפִיו לְשׁוֹן הַקֹּדֶשׁ, שֶׁהוּא לָשׁוֹן צַח וּמוֹעִיל לַנְּשָׁמָה. וְהִנֵּה זֶה מְבֹאָר בְּדִבְרֵי רַבֵּנוּ, זִכְרוֹנוֹ לִבְרָכָה, שֶׁמִּדִּבּוּרָיו שֶׁל אָדָם נִכָּר שֹׁרֶשׁ נִשְׁמָתוֹ לְמַעְלָה: אִם הוּא רָגִיל בִּקְלָלוֹת אוֹ בְּדִבְרֵי רִיבוֹת, אֲזַי תֵּדַע שֶׁנִּשְׁמָתוֹ הִיא מִסִּטְרָא אָחֳרָא, מִשֹּׁרֶשׁ נָחָשׁ וָצֶפַע, וְאֵינוֹ מִגֶּזַע קָדוֹשׁ, כִּי אִם מֵעֶרֶב רַב. וְאַף שֶׁיֵּשׁ לוֹ אָב וָאֵם צְנוּעִים וַחֲסִידִים, מִכָּל מָקוֹם גִּלְגּוּל נִשְׁמָתוֹ מֵעֶרֶב רַב. וְכַיּוֹצֵא בּוֹ, מִי שֶׁיֵּשׁ לוֹ פֶּה מְדַבֵּר דְּבָרִים בְּטֵלִים וְדִבְרֵי נְבָלָה, חַס וְשָׁלוֹם. מְבֹאָר גַּם כֵּן בְּדִבְרֵי הָאֲרִ"י, זִכְרוֹנוֹ לִבְרָכָה: הַמְנַבֵּל פִּיו פּוֹגֵם בַּלְּבָנָה, וְעוֹשֶׂה מֵאוֹתִיּוֹת לְבָנָה — נְבָלָה, חַס וְשָׁלוֹם. וּבַאֲשֶׁר כִּי דִּבְרֵי הַפּוֹגְמִים הֵם מְרֻבִּים לְבָאֲרָם, וְלֹא יַסְפִּיק לָהֶם אַף עֲשָׂרָה פְּרָקִים לִזְכֹּר גֹּדֶל הָעֹנֶשׁ שֶׁלָּהֶם, עַל כֵּן אֲנִי מַזְהִיר בִּקְצָרָה שֶׁצָּרִיךְ אָדָם לָדַעַת, כִּי פֶּה שֶׁהוּא גָּדוּר וּמְסֻיָּג מִלְּהוֹצִיא דִּבָּה וּקְלָלוֹת, וְאֵינוֹ מוֹצִיא לָשׁוֹן הָרָע, וְאֵין עוֹסֵק בְּדִבְרֵי לֵיצָנוּת — הַאי פּוּמָא אִקְרֵי "פּוּמָא קַדִּישָׁא", דְּהַקָּדוֹשׁ בָּרוּךְ הוּא מִשְׁתַּבֵּחַ בְּגַוֵּיהּ. וּמִכָּל שֶׁכֵּן מִי שֶׁהוּא עוֹסֵק בַּתּוֹרָה וּבִתְפִלָּה, בְּשִׁירִין וְתֻשְׁבְּחִין — הַקָּדוֹשׁ בָּרוּךְ הוּא נָטִיל הַאי דִּבּוּרָא, וְאִתְעֲבִיד כֶּתֶר עַל רֵישָׁא, בְּאֹפֶן אִם מִתְפַּלֵּל בְּכַוָּנָה.
וְיִרְאֶה לִבְחֹר לוֹ מָקוֹם מְיֻחָד לְהִתְפַּלֵּל בְּבֵית הַכְּנֶסֶת אֵצֶל שָׁכֵן טוֹב, כָּשֵׁר וְיָשָׁר, וְיִתְרַחֵק מִשָּׁכֵן רָע, שֶׁלֹּא יַכְשִׁיל אוֹתוֹ לֵילֵךְ בִּדְרָכָיו, חַס וְשָׁלוֹם. וְאִם אִי אֶפְשָׁר לְהִתְרַחֵק מִשָּׁכֵן רָע כִּי אֵין לוֹ מָקוֹם אַחֵר, יִרְאֶה לְהוֹכִיחוֹ בִּדְבָרִים יוֹם יוֹם, אוּלַי יִמְצָא עֵת רָצוֹן שֶׁיְּקַבֵּל הַתּוֹכָחָה, וְאוּלַי יִזְכֶּה חֲבֵרוֹ עַל יָדוֹ. וְאִם יִרְאֶה הָאָדָם שֶׁהוּא אִישׁ רַע וּבְלִיַּעַל, שֶׁעוֹמֵד בְּרִשְׁעוֹ, יַנִּיחַ אֶת מְקוֹמוֹ וְיֵלֵךְ לוֹ לְשָׁלוֹם.

Chapter 4

<b>יְשַׁעְיָהוּ הַנָּבִיא </b>עָלָיו הַשָּׁלוֹם, אָמַר <small>(יְשַׁעְיָה סו, כב)</small>: "כִּי כַאֲשֶׁר הַשָּׁמַיִם הַחֲדָשִׁים וְהָאָרֶץ הַחֲדָשָׁה אֲשֶׁר אֲנִי עֹשֶׂה, עֹמְדִים לְפָנַי וְגוֹ'". וּבֵאֵר הַזֹּהַר, פָּרָשַׁת בְּרֵאשִׁית <small>(בָּהַקְדָּמָה, דַּף ה, א)</small>: מִי שֶׁהוֹלֵךְ בְּדֶרֶךְ תָּם וְיָשָׁר וְעוֹבֵד ה' בְּכָל לְבָבוֹ וּבְכָל נַפְשׁוֹ וּבְכָל מְאֹדוֹ, וְלוֹמֵד תּוֹרָה לִשְׁמָהּ, וּמְחַדֵּשׁ תּוֹרָה שֶׁל אֱמֶת לְפִי שִׂכְלוֹ, עַל פִּי הַקְדָּמוֹת אֲמִתִּיּוֹת וּבְרוּרוֹת, וּמְדַקְדֵּק הֵיטֵב שֶׁהַדָּבָר שֶׁחִדֵּשׁ בַּתּוֹרָה, לֹא יִהְיֶה בּוֹ שׁוּם סָפֵק וּשְׂפַת שֶׁקֶר, חַס וְשָׁלוֹם, אָז הַקָּדוֹשׁ בָּרוּךְ הוּא שָׂמֵחַ מְאֹד בּוֹ וּבְתוֹרָתוֹ.
וְכָל חִדּוּשׁ וְחִדּוּשׁ שֶׁמְּחַדֵּשׁ הָאָדָם בַּתּוֹרָה, עוֹלֶה וְעוֹמֵד לִפְנֵי הַקָּדוֹשׁ בָּרוּךְ הוּא, וְהַקָּדוֹשׁ בָּרוּךְ הוּא מְעַטֵּר לֵיהּ וּמְנַשֵּׁק וּמְעַטֵּר לֵיהּ בְּכַמָּה עִטְרִין, וְעוֹשֶׂה מֵהֶן שָׁמַיִם חֲדָשִׁים וְאֶרֶץ חֲדָשָׁה מֵהַאי מִלִּין חַדְתִּין, וְהֵן עוֹמְדִין לְפָנָיו, כְּדֵי שֶׁיִּהְיוּ בָּהֶן עֵינֵי ה' תָּמִיד לְהַשְׁגִּיחַ עַל יָדָן בְּהַשְׁגָּחוֹת פְּרָטִיּוֹת, וּכְדֵי שֶׁלֹּא יִתְקַנְּאוּ בּוֹ מַלְאֲכֵי הַשָּׁרֵת, חוֹפֶה וּמְכַסֶּה הַקָּדוֹשׁ בָּרוּךְ הוּא, עַד שֶׁנַּעֲשֶׂה בָּהֶן שָׁמַיִם וָאָרֶץ הַחֲדָשָׁה. וְזֶהוּ שֶׁאָמַר הַכָּתוּב <small>(יְשַׁעְיָה נא, טז)</small>: "וּבְצֵל יָדִי כִּסִּיתִיךָ לִנְטֹעַ שָׁמַיִם וְלִיסֹד אָרֶץ". וּבְאֹפֶן שֶׁלֹּא יִתְגָּאֶה, חַס וְשָׁלוֹם, בַּאֲשֶׁר שֶׁלּוֹמֵד וּמְחַדֵּשׁ חִדּוּשֵׁי תּוֹרָה, כִּדְאִיתָא בַּזֹּהַר, פָּרָשַׁת תְּרוּמָה <small>(דַּף קכט, א)</small>:
כְּשֶׁמַּגִּיעִין יִשְׂרָאֵל לוֹמַר סִדְרָא דִּקְדֻשָּׁה, בְּאוֹתָהּ שָׁעָה מַכְרִיזִין לְמַעְלָה: עֶלְיוֹנִים וְתַחְתּוֹנִים אַצִּיתוּ! מָאן אִיהוּ גַּס רוּחָא בְּמִלִּין דְּאוֹרַיְתָא, מָאן אִיהוּ דְּכָל מִלּוֹי בְּגִין לְמִגְנָא בְּמִלִּין דְּאוֹרַיְתָא, דְּבַר־נָשׁ בָּעֵי לְמֶהֱוֵי שָׁפָל בְּהַאי עָלְמָא בְּמִלִּין דְּאוֹרַיְתָא, דְהָא לֵית גָּבְהוּ בְּאוֹרַיְתָא אֶלָּא בְּעָלְמָא דְּאָתֵי. עַד כָּאן לְשׁוֹנוֹ. וְיֵשׁ לִתֵּן טַעַם לְמַה שֶּׁהַכְּרוּז נִכְרָז דַּוְקָא בְּשָׁעָה שֶׁאוֹמְרִים קְדֻשָּׁה דְּסִדְרָא בְּצִבּוּר, בַּעֲבוּר דְּקַיְּמָא לָן <small>(סוֹטָה מט, א)</small>, שֶׁהָעוֹלָם קָאֵי אַסִּדְרָא דִּקְדֻשָּׁה, וְזֶה שֶׁמִּתְגָּאֶה, הוּא מַחֲרִיב עוֹלָמוֹת, כִּי הַמִּתְגָּאֶה בְּדִבְרֵי תּוֹרָה, גּוֹרֵם לוֹמַר הַקְדָּמוֹת שָׁוְא וָשֶׁקֶר, וְדוֹרֵשׁ רַק לְהִתְפָּאֵר בִּדְבַר חִדּוּשׁ אַף שֶׁאֵינוֹ אֱמֶת.
וְהִנֵּה בּוֹא וּרְאֵה מַה שֶּׁכָּתוּב בְּסֵפֶר הַזֹּהַר, פָּרָשַׁת בְּרֵאשִׁית <small>(בָּהַקְדָּמָה, דַּף ה, א)</small>, עַל הַמְחַדֵּשׁ בַּתּוֹרָה עַל פִּי הַקְדָּמוֹת שְׁקָרִים:
אֵלּוּ הֵן דִּבְרֵי דֹּפִי, וְכַד סַלְקִין בַּאֲוִירָא דְּעָלְמָא, מִיָּד נָפְקָא לְגַבַּיְהוּ סַמָּאֵ"ל, הַנִּקְרָא "אִישׁ תַּהְפּוּכוֹת" <small>(מִשְׁלֵי טז, כח)</small> וְ"לָשׁוֹן שֶׁקֶר" <small>(שָׁם יב, יט)</small>, הוּא מִתְגַּבֵּר וְיוֹצֵא לְגַבֵּי מִלִּין אִלֵּין מִנּוּקְבָּא דִתְהוֹמָא רַבָּא, וְדָלֵיג לְגַבַּיְהוּ חֲמֵשׁ מֵאוֹת פַּרְסָאוֹת, וְנָטֵיל מִלִּין אִלֵּין דְּשִׁקְרָא, וְעָבֵיד בְּהוֹן רָקִיעַ דְּשָׁוְא דְּאִיקְרֵי "תֹּהוּ", וְשָׁאטִין בְּהַהוּא רָקִיעַ הַאי "אִישׁ תַּהְפּוּכוֹת", שִׁית אַלְפֵי פַּרְסָה בַּחֲדָא זִמְנָא. וְכֵיוָן דְּהַהוּא רָקִיעַ קָאֵים, נָפְקָת לְקַדְמַיְהוּ אֵשֶׁת זְנוּנִים — לִילִית הָרְשָׁעָה, וְהוֹלֶכֶת וּמִתְחַזֶּקֶת גַּם כֵּן בְּהַאי רָקִיעַ, וּמִתְחַבֵּר וּמִשְׁתַּתֵּף עִמָּהּ כַּמָּה אֲלָפִים וּרְבָבוֹת מַשְׁחִיתִים, וְשָׁאטִין בְּהַהוּא רָקִיעַ כָּל הָעוֹלָם בְּרֶגַע אֶחָד, וּמִתְלַבְּשִׁים אֵלּוּ חֵילוֹת בִּישִׁין שֶׁל מַשְׁחִיתִים וְנוֹפְלִין עַל יִשְׂרָאֵל וְהוֹרְגִין הֶרֶג רַב.
וּבִכְלָל זֶה הוּא גַּם כֵּן, הַמַּכְנִיס עַצְמוֹ לִהְיוֹת מוֹרֵה הוֹרָאָה, וְלֹא הִגִּיעַ לְהוֹרָאָה, וּבִגְלַל זֶה בָּאִים גַּם כֵּן גְּזֵרוֹת רָעוֹת עַל שׂוֹנְאֵי יִשְׂרָאֵל. וְעַל זֶה נֶאֱמַר <small>(מִשְׁלֵי ז, כו)</small>: "כִּי רַבִּים חֲלָלִים הִפִּילָה וַעֲצֻמִים כָּל הֲרוּגֶיהָ". וְכָל זֶה גּוֹרֵם הַמּוֹרֶה הוֹרָאָה וְלֹא הִגִּיעַ לְהוֹרָאָה, אוֹ מִי שֶׁמְּחַדֵּשׁ בְּדִבְרֵי תּוֹרָה בְּהַקְדָּמוֹת שְׁקָרִים וּדְבָרִים שֶׁאֵינָן שֶׁל אֱמֶת. וְעַל כֵּן אָמַר רַבִּי שִׁמְעוֹן בֶּן יוֹחַאי לְתַלְמִידָיו:
בְּמָטוּתָא מִנַּיְכוּ, דְּלָא תַפְקִין מִפּוּמַיְכוּ מִלִּין דְּאוֹרַיְתָא דְּלָא יְדַעְתּוּן וְלָא שְׁמַעְתּוּן מֵאִילָנָא רַבְרְבָא, בְּגִין דְּלָא תֶּהֶווּן גַּרְמִין לְהַאי חַטָּאָה, דְּבָעֵי לְמֵבִיא אֻכְלְסִין עַל יִשְׂרָאֵל וְגוֹ'. פָּתְחוּ הַתַּלְמִידִים כֻּלְּהוּ וַאֲמַרוּ: רַחֲמָנָא לְשֵׁיזְבָן! רַחֲמָנָא לְשֵׁיזְבָן! עַד כָּאן לְשׁוֹנוֹ.
וְהִנֵּה בַּדּוֹרוֹת הָאֵלּוּ הֶעָווֹן הַזֶּה מָצוּי בַּעֲווֹנוֹתֵינוּ הָרַבִּים, שֶׁהַרְבֵּה בְּנֵי אָדָם דּוֹרְשִׁים בָּרַבִּים עַל פִּי הַקְדָּמוֹת שְׁקָרִים וּדְבָרִים שֶׁאֵינָם בְּרוּרִים, וּמְסַמִּים עֵינֵיהֶם שֶׁל הַבְּרִיּוֹת, וּמִתְקַלְּסִים וּמִתְפָּאֲרִים מִפִּי הַבְּרִיּוֹת, וּמַחֲלִיפִים חַיֵּי עוֹלָם בִּשְׁבִיל חַיֵּי שָׁעָה, וְגוֹרְמִים גְּזֵרוֹת רָעוֹת, כַּנִּזְכָּר לְעֵיל. וְהַיָּרֵא דְּבַר ה' יִהְיֶה מְחַשֵּׁב הַהֶפְסֵד וְהַהֶזֵּק הַגָּדוֹל שֶׁגּוֹרֵם כְּנֶגֶד שְׂכַר הַכָּבוֹד אוֹ שְׂכַר הַמָּמוֹן בָּעוֹלָם הַזֶּה, שֶׁהוּא חַיֵּי שָׁעָה. וְכָל הַכָּבוֹד שֶׁעוֹשִׂין לוֹ הָעוֹלָם בַּעֲבוּר דְּרוּשׁ זֶה, הוּא קוֹץ וְדַרְדָּר לְנִשְׁמָתוֹ, וּפִתְאֹם יָבוֹא עָלָיו אֵימָה חֲשֵׁכָה גְּדוֹלָה, וְלֹא יוֹפִיעַ לוֹ אוֹר, וְאוֹי וַי תִּהְיֶה לְאוֹתָהּ בּוּשָׁה וּכְלִמָּה בְּיוֹם פְּקֻדָּתוֹ. וְאֵלּוּ הַדַּרְשָׁנִים, בְּוַדַּאי לֹא יִזְכּוּ לִשְׁמֹעַ לֶעָתִיד הַדְּרוּשׁ מֵחִדּוּשֵׁי תּוֹרָה, שֶׁיֵּצֵא מִפִּי הַקָּדוֹשׁ בָּרוּךְ הוּא, כִּדְאִיתָא בַּמִּדְרָשׁ <small>(אוֹתִיּוֹת דְּרַבִּי עֲקִיבָא, אוֹת ז)</small>:
עָתִיד הַקָּדוֹשׁ בָּרוּךְ הוּא לֵישֵׁב בְּגַן עֵדֶן וְדוֹרֵשׁ סִתְרֵי תּוֹרָה, וְכָל הַצַּדִּיקִים יוֹשְׁבִים לְפָנָיו, וְכָל פָּמַלְיָא שֶׁל מַעְלָה עוֹמְדִים לְפָנָיו מִימִינוֹ שֶׁל הַקָּדוֹשׁ בָּרוּךְ הוּא, וְחַמָּה וּלְבָנָה וְכוֹכָבִים וּמַזָּלוֹת מִשְּׂמֹאלוֹ, וְהַקָּדוֹשׁ בָּרוּךְ הוּא דּוֹרֵשׁ לָהֶם טַעֲמֵי תּוֹרָה הַחֲדָשָׁה, שֶׁעָתִיד לִתֵּן לָנוּ עַל יְדֵי מְשִׁיחַ צִדְקֵנוּ. וְאַחַר הַדְּרָשָׁה, יַעֲמֹד זְרֻבָּבֶל בֶּן שְׁאַלְתִּיאֵל עַל רַגְלָיו וְיֹאמַר: "יִתְגַּדֵּל וְיִתְקַדֵּשׁ שְׁמֵיהּ רַבָּא וְכוּ'", וְקוֹלוֹ יִהְיֶה הוֹלֵךְ מִסּוֹף הָעוֹלָם וְעַד סוֹפוֹ, וְכָל בָּאֵי עוֹלָם עוֹנִין: "אָמֵן יְהֵא שְׁמֵיהּ רַבָּא מְבָרַךְ לְעָלַם וּלְעָלְמֵי עָלְמַיָּא". וְאַף רְשָׁעִים שֶׁל יִשְׂרָאֵל וְצַדִּיקֵי אֻמֹּת הָעוֹלָם שֶׁנִּשְׁתַּיְּרוּ בַּגֵּיהִנָּם, יִהְיוּ עוֹנִין: "אָמֵן יְהֵא שְׁמֵיהּ רַבָּא", וְנִצּוֹלִין בִּזְכוּת עֲנִיַּת שֶׁל "אָמֵן יְהֵא שְׁמֵיהּ רַבָּא". עַד כָּאן לְשׁוֹנוֹ.
עַל כֵּן יִהְיֶה הָאָדָם נִזְהָר לִדְרשׁ תּוֹרַת אֱמֶת, וּלְהַקְדִּים הַקְדָּמוֹת שֶׁל אֱמֶת, וְתִהְיֶה תּוֹרַת ה' בְּפִיהוּ, וְיִהְיֶה זוֹכֶה לִשְׁמֹעַ חִדּוּשֵׁי תּוֹרָה שֶׁל אֱמֶת מִפִּי הַקָּדוֹשׁ בָּרוּךְ הוּא, אָמֵן, כֵּן יְהִי רָצוֹן.

Chapter 5

<b>"וְאָהַבְתָּ </b>לְרֵעֲךָ כָּמוֹךָ" <small>(וַיִּקְרָא יט, יח)</small> — אָמְרוּ רַבּוֹתֵינוּ זִכְרוֹנָם לִבְרָכָה <small>(תּוֹרַת כֹּהֲנִים שָׁם)</small>: זֶהוּ הוּא הַפָּסוּק, שֶׁהוּא כְּלָל גָּדוֹל שֶׁבַּתּוֹרָה. וְאֵין לְךָ אַהֲבָה יוֹתֵר, כְּשֶׁרוֹאֶה הָאָדָם דָּבָר מְגֻנֶּה בְּאָחִיו יִשְׂרָאֵל, שֶׁעוֹשֶׂה אֵיזֶה חֵטְא וְעָווֹן — שֶׁצָּרִיךְ לְהוֹכִיחוֹ עַל זֶה, כִּי נִשְׁמָתָן שֶׁל יִשְׂרָאֵל הֵן קְשׁוּרִין וּדְבוּקִין זֶה בָּזֶה. אֲבָל הַכְּלָל הוּא, שֶׁצָּרִיךְ הָאָדָם מִי שֶׁהוּא יוֹדֵעַ הָהַרְפַּתְקָאוֹת וְהַסִּבּוֹת וְהֶעֳנָשִׁים, שֶׁבָּאִים לְנִשְׁמַת הָאָדָם אַחַר יְצִיאַת הַנְּשָׁמָה מֵהַגּוּף, צָרִיךְ לְהוֹדִיעַ לַחֲבֵרוֹ אוּלַי עַל יָדוֹ יִזְכֶּה חֲבֵרוֹ גַּם כֵּן וְיַעֲזֹב דַּרְכּוֹ הָרְשָׁעָה, וָשָׁב וְרָפָא לוֹ <small>(יְשַׁעְיָה ו, י)</small>.
וְהִנֵּה פֹּה בְּפֶרֶק זֶה אֶכְתֹּב קְצָת בִּקְצָרָה בְּעֹנֶשׁ הַנְּשָׁמָה שֶׁאָדָם פּוֹגֵם בָּהּ בָּעוֹלָם הַזֶּה: דַּע, כִּי אֲוִירָא חֲלָלָא דְּעָלְמָא, הֵן מְלֵאִים מִנִּשְׁמוֹת בְּנֵי אָדָם שֶׁאֵינָם יְכוֹלִין עֲדַיִן לָבוֹא לִמְקוֹם מְנוּחָתָן, וּכְמוֹ שֶׁהֵעִידוּ תַּלְמִידָיו שֶׁל הָרַב הָאֲרִ"י, זִכְרוֹנוֹ לִבְרָכָה, עַל רַבָּם הָאֲרִ"י, זִכְרוֹנוֹ לִבְרָכָה, שֶׁהָיָה אוֹמֵר לָהֶם: דְּעוּ, כִּי אֲוִירָא דְּעָלְמָא וַחֲלָלָהּ, הֵן מָלֵא נְשָׁמוֹת הַנִּדָּחִין, שֶׁאֵינָן יְכוֹלִין לָבוֹא עֲדַיִן לִמְנוּחָתָם. וּפַעַם אַחַת הָלַךְ הָאֲרִ"י, זִכְרוֹנוֹ לִבְרָכָה, לִלְמֹד תּוֹרָה עַל הַשָּׂדֶה, וְרָאָה הוּא בְּעַצְמוֹ שֶׁכָּל הָאִילָנוֹת הָיוּ מְלֵאִים נְשָׁמוֹת בְּלִי מִסְפָּר, וְכֵן הָיָה עַל פְּנֵי הַשָּׂדֶה, וְגַם עַל פְּנֵי הַמַּיִם הָיוּ כַּמָּה רִבְבוֹת נְשָׁמוֹת. וְשָׁאַל אוֹתָן הָרַב הָאֲרִ"י, זִכְרוֹנוֹ לִבְרָכָה, מַה טִּיבָם כָּאן? וְהֵשִׁיבוּ, שֶׁנִּדְּחוּ מִחוּץ לְפַרְגּוֹדָא קַדִּישָׁא בַּעֲבוּר שֶׁלֹּא עָשׂוּ תְּשׁוּבָה עַל פִּשְׁעֵיהֶם, וְהָיוּ מוֹנְעִים אֶת חַבְרֵיהֶם מִלַּעֲשׂוֹת תְּשׁוּבָה, וְהָיוּ נָע וָנָד בָּאָרֶץ וּבַאֲוִירָא דְּרָקִיעַ, זֶה בְּכֹה וְזֶה בְּכֹה. וְעַכְשָׁו הָיוּ שׁוֹמְעִים בַּת קוֹל, הַמַּכְרִיז בְּכָל הָעוֹלָמוֹת, שֶׁיֵּשׁ אִישׁ אֶחָד צַדִּיק בָּאָרֶץ — הָאֲרִ"י, זִכְרוֹנוֹ לִבְרָכָה, אֲשֶׁר יֵשׁ כֹּחַ בְּיָדוֹ לְתַקֵּן הַנְּשָׁמוֹת הַנִּדָּחוֹת. וְעַל כֵּן נֶאֶסְפוּ לְכָאן, לְבַקֵּשׁ מִמֶּנּוּ שֶׁיְּרַחֵם עֲלֵיהֶם לְתַקֵּן אוֹתָן, כְּדֵי שֶׁיּוּכְלוּ לָבוֹא לִמְקוֹם מְנוּחָתָם, וְלֹא יִסְבְּלוּ עוֹד צַעַר גָּדוֹל כָּזֶה. וְהִבְטִיחַ הָאֲרִ"י הֶחָסִיד, זִכְרוֹנוֹ לִבְרָכָה, לַעֲשׂוֹת לְטוֹבָתָם מַה שֶּׁהוּא בְּאֶפְשָׁרִית. וְסִפֵּר אַחַר כָּךְ הָאֲרִ"י, זִכְרוֹנוֹ לִבְרָכָה, לְתַלְמִידָיו הַמַּעֲשֶׂה הַזֶּה, כִּי רָאוּ שֶׁהָאֲרִ"י, זִכְרוֹנוֹ לִבְרָכָה, שָׁאַל לָהֶם לְהַנְּשָׁמוֹת, וְלֹא יָדְעוּ לְמִי שׁוֹאֵל וּמִי הָיָה הַמֵּשִׁיב. עַד כָּאן לְשׁוֹנוֹ.
וּבְחִבּוּרוֹ כָּתוּב, שֶׁאֵלּוּ הַנְּשָׁמוֹת, הָיוּ יְכוֹלִין לְהַעֲלוֹת אוֹתָם בִּתְפִלָּה שֶׁל צַדִּיק. כֵּיוָן שֶׁהַצַּדִּיק מִתְפַּלֵּל בְּכַוָּנָה, אָז תְּפִלָּתוֹ עוֹלָה לְמַעְלָה תַּחַת כִּסֵּא הַכָּבוֹד, וְאָז מִתְלַבְּשִׁים בְּאוֹתָהּ הַתְּפִלָּה כַּמָּה נְשָׁמוֹת, וּמִתְלַוִּים בַּהֲדֵי אוֹתָהּ הַתְּפִלָּה. כְּמוֹ שֶׁכָּתַב הַזֹּהַר בְּסוֹד הַפָּסוּק <small>(תְּהִלִּים קב, א)</small>: "תְּפִלָּה לְעָנִי כִי יַעֲטֹף וְלִפְנֵי ה' יִשְׁפֹּךְ שִׂיחוֹ" —
כַּמָּה נְשָׁמוֹת מִתְעַטְּפִין וּמִתְדַּבְּקִין בִּתְפִלָּה שֶׁל עָנִי, וְאֵין תְּפִלָּה יוֹתֵר חָבִיב קַמֵּיהּ הַקָּדוֹשׁ בָּרוּךְ הוּא כְּמוֹ תְּפִלָּה שֶׁל עָנִי וּתְפִלָּה שֶׁל צַדִּיק, שֶׁעוֹלִין בְּלַהַב גָּדוֹל וְנוֹרָא הַשּׂוֹרֵף סְבִיבָיו, וְהַסִּטְרָא אָחֳרָא מִתְיָרְאִים לְהִתְקָרֵב לִמְקוֹם תְּפִלַּת הֶעָנִי וּתְפִלַּת הַצַּדִּיק, וְעַל יְדֵי כֵּן הַנְּשָׁמוֹת הַנִּדָּחוֹת עוֹלִין עִם הַתְּפִלָּה.
וְזֶהוּ הָעִנְיָן מַמָּשׁ בְּנִשְׁמַת הַצַּדִּיק, שֶׁכֵּיוָן שֶׁנִּפְטַר מֵהָעוֹלָם הוּא עוֹבֵר דֶּרֶךְ הַגֵּיהִנָּם, כְּדֵי שֶׁבִּזְכוּתוֹ, בְּהַעֲבִירוֹ דֶּרֶךְ שָׁם, יִתְאַחֲזוּ בּוֹ נְשָׁמוֹת הָאֲבוּדוֹת וְיַעֲלוּ עִם נִשְׁמְתָא קַדִּישָׁא דָּא.
וְכֵן סִפֵּר הֶחָסִיד רַבִּי גְּדַלְיָה, זִכְרוֹנוֹ לִבְרָכָה, אֶחָד מִתַּלְמִידֵי הָאֲרִ"י, זִכְרוֹנוֹ לִבְרָכָה, לַחֲבֵרָיו, שֶׁבְּכָל עֶרֶב שַׁבָּת הָיוּ הוֹלְכִין חוּץ לָעִיר לְקַבֵּל שַׁבָּת, וְהָיָה פַּעַם אֶחָד מְסַפֵּר הַקָּדוֹשׁ הָאֲרִ"י, זִכְרוֹנוֹ לִבְרָכָה, נִפְלָאוֹת מַה שֶּׁרָאָה כַּמָּה וְכַמָּה פְּעָמִים, כְּשֶׁהָיָה עוֹמֵד עַל רֹאשׁ הָהָר שֶׁהָיָה מִחוּץ לָעִיר, וְעַל אוֹתוֹ רֹאשׁ הָהָר רָאָה כָּל הַבֵּית חַיִּים שֶׁל קְהִלַּת קֹדֶשׁ צְפַת, תִּבָּנֶה וְתִכּוֹנֵן בִּמְהֵרָה בְּיָמֵינוּ, וְרָאָה חֵילוֹת שֶׁל נְשָׁמוֹת שֶׁעָלוּ מֵהַקְּבָרִים לַעֲלוֹת לְמַעְלָה לְגַן עֵדֶן שֶׁל מַעְלָה, וְכֵן רָאָה כַּמָּה רִבְבוֹת נְשָׁמוֹת לְאֵין מִסְפָּר שֶׁיָּרְדוּ כְּנֶגְדָּם, וְהֵם הַנְּשָׁמוֹת הַיְתֵרוֹת הַנִּתּוֹסְפִים בַּאֲנָשִׁים כְּשֵׁרִים בְּכָל שַׁבָּת וְשַׁבָּת. וּמִתּוֹךְ רֹב בִּלְבּוּל וְעִרְבּוּב הַנְּשָׁמוֹת וְחֵילוֹת עֲצוּמוֹת לְאֵין מִסְפָּר, כִּמְעַט כָּהוּ עֵינָיו מֵרְאוֹת, וְהָיָה מֻכְרָח לְהַעֲצִים עֵינָיו, וְאַף עַל פִּי כֵן רָאָה אוֹתָן בְּעֵינַיִם סְגוּרוֹת.
וְהִנֵּה בַּאֲשֶׁר רָאִינוּ כַּמְבֹאָר בְּדִבְרֵי תַּלְמִידֵי הָאֲרִ"י, זִכְרוֹנוֹ לִבְרָכָה, שֶׁתּוֹעֶלֶת גָּדוֹל הוּא תְּפִלּוֹת צַדִּיקִים לַנְּשָׁמוֹת הַנִּדָּחוֹת, וְאֵין לְךָ גְּמִילוּת חֶסֶד גָּדוֹל מִזֶּה, וְאַף כִּי אָנוּ אֵינֶנּוּ מֵאַנְשֵׁי הַצַּדִּיקִים הַקּוֹדְמִים, וְהַלְוַאי שֶׁתּוֹעִיל תְּפִלָּתֵנוּ לְתוֹעֶלֶת עַצְמֵנוּ, לְכַפֵּר חַטֹּאתֵינוּ וּפְשָׁעֵינוּ שֶׁהִכְעַסְנוּ לַבּוֹרֵא יִתְבָּרַךְ בְּמֶרֶד וּבְמַעַל, אַף עַל פִּי כֵן הַיּוֹדֵעַ מַחֲשָׁבוֹת הַטּוֹבוֹת, לִהְיוֹת זֶה מֵהַמְזַכִּים בִּתְפִלָּתָם גַּם לַנְּשָׁמוֹת הַנִּדָּחוֹת, כִּי רַב חֶסֶד הוּא הַבּוֹרֵא יִתְבָּרַךְ, וְזֶה יֵאוֹת לְכָל בַּר יִשְׂרָאֵל לִהְיוֹת זוֹכֶה וּמְזַכֶּה לַאֲחֵרִים. וּמִכָּל שֶׁכֵּן שֶׁצָּרִיךְ הָאָדָם לְהִתְפַּלֵּל עַל רִשְׁעֵי הַדּוֹר שֶׁיַּחְזְרוּ בִּתְשׁוּבָה, כִּדְאִיתָא בַּגְּמָרָא דִּבְרָכוֹת <small>(י, א)</small>, בִּבְרוּרְיָא דְּבִיתְהוּ דְרַבִּי מֵאִיר שֶׁאָמְרָה: "יִתַּמּוּ חַטָּאִים" כְּתִיב <small>(תְּהִלִּים קד, לה)</small>, וְלֹא חוֹטְאִים. עַל כֵּן אֲסַדֵּר אֲנִי לְפָנֶיךָ לְכָל אִישׁ וְאִשָּׁה, לוֹמַר יְהִי רָצוֹן זֶה בְּבִרְכַּת "הֲשִׁיבֵנוּ אָבִינוּ לְתוֹרָתֶךָ, וְקָרְבֵנוּ מַלְכֵּנוּ לַעֲבוֹדָתֶךָ", וְיֹאמַר:
יְהִי רָצוֹן מִלְּפָנֶיךָ, ה' אֱלֹהֵינוּ וֵאלֹהֵי אֲבוֹתֵינוּ, שֶׁתַּחְתֹּר חֲתִירָה מִתַּחַת כִּסֵּא כְּבוֹדֶךָ לִתְשׁוּבַת פְּלוֹנִי בֶּן פְּלוֹנִית, וְכָל הָעוֹבְרִים עַל מִצְווֹתֶיךָ יֵהָפֵךְ לְבָבָם לַעֲשׂוֹת רְצוֹנְךָ בְּלֵבָב שָׁלֵם, כִּי יְמִינְךָ פְשׁוּטָה לְקַבֵּל שָׁבִים, וְהַחֲזִירֵנוּ בִּתְשׁוּבָה שְׁלֵמָה לְפָנֶיךָ. בָּרוּךְ אַתָּה ה' הָרוֹצֶה בִּתְשׁוּבָה. וְאָז יִתְעוֹרֵר גַּם הָאָדָם מֵעַצְמוֹ לַעֲשׂוֹת תְּשׁוּבָה עַל חֲטָאָיו, כְּדֵי שֶׁלֹּא יֵאָמֵר לוֹ "קְשֹׁט עַצְמְךָ וְאַחַר כָּךְ קְשֹׁט אֲחֵרִים". רַק שֶׁיֹּאמַר בְּכַוָּנַת הַלֵּב, וְאָז בַּעַל הָרַחֲמִים, בְּרֹב חֲסָדָיו וּבְרֹב רַחֲמָיו, יְקַבֵּל תְּפִלָּתוֹ. וְאַף שֶׁצָּרִיךְ תְּפִלָּה זוֹ כַּוָּנוֹת וְיִחוּדִים, וְאֵין אָנוּ בְּקִיאִים בְּשֵׁמוֹת וּבְצֵרוּפִים, הַמּוֹעִילִים לְתוֹעֶלֶת גָּדוֹל, מִכָּל מָקוֹם יִתְפַּלֵּל בִּקְצָרָה, וִיבַקֵּשׁ בְּהֶגְיוֹן לֵב, כִּי כָּךְ רָאוּי וְנָכוֹן לְכָל הַמִּתְפַּלֵּל, שֶׁלֹּא יַאֲרִיך הַכֹּל בִּשְׂפָתָיו, כִּי יַשְׁאִיר לוֹ בְּהֶגְיוֹן לִבּוֹ.
וְזֶהוּ כְּלָל גָּדוֹל, שֶׁיֹּאמַר קֹדֶם הַתְּפִלָּה: "לְשֵׁם יִחוּד קֻדְשָׁא בְּרִיךְ הוּא וּשְׁכִינְתֵּיהּ", כִּי הַלֵּב הוּא נֶגֶד שֵׁם הוי"ה, וְהַפֶּה הוּא נֶגֶד שֵׁם אדנ"י, כַּיָּדוּעַ. וְעַל זֶה כָּתוּב בַּזֹּהַר שֶׁזֶּה הָיָה כַּוָּנַת דָּוִד הַמֶּלֶךְ, עָלָיו הַשָּׁלוֹם, שֶׁאָמַר <small>(תְּהִלִּים יט, טו)</small>: "יִהְיוּ לְרָצוֹן אִמְרֵי פִי וְהֶגְיוֹן לִבִּי לְפָנֶיךָ, ה' צוּרִי וְגוֹאֲלִי", כִּי זֶהוּ יִחוּד גָּדוֹל לְיַחֵד פֶּה וְלֵב כְּאֶחָד.
וּמִזֶּה תּוּכַל לְהִתְבּוֹנֵן גֹּדֶל הָעֹנֶשׁ וּפְגָם שֶׁל הַמַּפְרִידִים הַלֵּב מֵהַפֶּה, רְצוֹנִי לוֹמַר — הַמִּתְפַּלְּלִים בַּפֶּה בְּלֹא כַּוָּנַת הַלֵּב, אוֹ מִי שֶׁמְּדַבֵּר עִם חֲבֵרוֹ אֶחָד בַּפֶּה וְאֶחָד בַּלֵּב, וְזֶהוּ חֵטְא גָּדוֹל, וְעוֹשֶׂה פֵּרוּד בֵּין הַשֵּׁמוֹת הַנִּזְכָּרִים, וּבֵין אוֹת וָא"ו לְאוֹת הֵ"א מֵהַשֵּׁם. וְיָדוּעַ, כִּי הַוָּא"ו שֶׁל הַשֵּׁם הִיא תּוֹרָה שֶׁבִּכְתָב, וְהַהֵ"א הִיא תּוֹרָה שֶׁבְּעַל פֶּה, וְאִם כֵּן, מַפְרִידִים הַשְּׁנֵי תּוֹרוֹת מִלִּהְיוֹת מְחֻבָּרִים יַחַד. וְהַמִּכְשׁוֹל זֶה מָצוּי בַּעֲווֹנוֹתֵינוּ הָרַבִּים, וְרַחֲמָנָא לִצְלַן מִמִּדָּה זוֹ. וַהֲלֹא אֱלֹהִים יַחֲקֹר זֹאת, וְעַל כָּל אֵלֶּה יָבִיא אֱלֹהִים בַּמִּשְׁפָּט. וְעָווֹן זֶה הוּא דּוֹמֶה לַעֲווֹן הַמִּינִים וְאֶפִּיקוֹרְסִים וְקָרָאִים, שֶׁאֵינָם נוֹתְנִים מָקוֹם לְדִבְרֵי הַחֲכָמִים בַּעֲלֵי הַתַּלְמוּד.
וְאִם כֵּן, יִתְבּוֹנֵן הַנָּבוֹן, שֶׁבְּוַדַּאי הַמַּרְגִּיל בְּמִדָּה זוֹ לִהְיוֹת אֶחָד בַּפֶּה וְאֶחָד בַּלֵּב — יֵצְאוּ מִמֶּנּוּ בָּנִים פּוֹקְרִים וּמִינִים שֶׁכּוֹפְרִים בְּתוֹרָתֵנוּ, מִדָּה כְּנֶגֶד מִדָּה. וְנוֹסָף עַל זֶה שֶׁמַּפְרִיד עַצְמוֹ גַּם כֵּן מֵהַקְּדֻשָּׁה עֶלְיוֹנָה, וְנֶאֱבָד מִמֶּנּוּ דָּבָר יָקָר הַנֶּאֱמָר בְּיִשְׂרָאֵל <small>(דְּבָרִים ד, ד)</small>: "וְאַתֶּם הַדְּבֵקִים בַּה' אֱלֹהֵיכֶם, חַיִּים כֻּלְּכֶם הַיּוֹם". שֶׁפֵּרוּשׁוֹ שֶׁל הַפָּסוּק הוּא: כַּאֲשֶׁר יְדַבֵּק הָאָדָם הָאֵזוֹר עַל מָתְנָיו בְּהִדּוּק טוֹב, אֲזַי לֹא יוּכַל לְהַכְנִיס בֵּין הָאֵזוֹר לְהַמַּלְבּוּשׁ עִרְבּוּב שֶׁל אָבָק וָאֵפֶר — כֵּן הֵמָּה בְּנֵי יִשְׂרָאֵל, כְּשֶׁהֵן דְּבוּקִים לַה' יִתְבָּרַךְ בְּדַרְכֵיהֶם וּבְמַעֲשֵׂיהֶם, אֲזַי לֹא יָבוֹא שׁוּם מְקַטְרֵג לַעֲשׂוֹת אֵיזֶה פֵּרוּד בֵּין יִשְׂרָאֵל לַאֲבִיהֶם שֶׁבַּשָּׁמַיִם, וְכִדְאִיתָא בַּזֹּהַר, פָּרָשַׁת פְּקוּדֵי:
רַבִּי אַבָּא וְרַבִּי אֲחָא וְרַבִּי יוֹסֵי הֲווֹ אָזְלֵי בְּאוֹרְחָא מִטְּבֶרְיָה לְצִפּוֹרִי, עַד דַּהֲווֹ אָזְלֵי, חֲמוֹ לֵיהּ לְרַבִּי אֶלְעָזָר דַּהֲוָה אָתֵי, וְרַבִּי חִיָּא עִמֵּיהּ. אָמַר רַבִּי אַבָּא: וַדַּאי נִשְׁתַּתֵּף בַּהֲדֵי שְׁכִינְתָּא. אוֹרִיכוּ (פֵּרוּשׁ: הִמְתִּינוּ) לְהוֹ, עַד דַּהֲווֹ מָטוּ לְגַבַּיְהוּ. אָמַר רַבִּי אַבָּא, וַדַּאי כְּתִיב <small>(תְּהִלִּים לד, טז)</small>: "עֵינֵי ה' אֶל צַדִּיקִים" — לְהַשְׁגִּיחַ בְּהוֹ דְּלָא יִתְקָרֵב לְגַבַּיְהוּ סִטְרָא אָחֳרָא. וְהַשְׁתָּא סִיַּעְתָּא דִּשְׁמַיָּא הָכָא, וְכָל אַשְׁגָּחוּתָא דִּלְעֵילָא הָכָא, וְלָא יָכֵיל סִטְרָא אָחֳרָא לְאַשְׁלָטָא וְכוּ'.
פָּתַח רַבִּי אֶלְעָזָר וְאָמַר: "וְהָיָה מִסְפַּר בְּנֵי יִשְׂרָאֵל כְּחוֹל הַיָּם" <small>(הוֹשֵׁעַ ב, א)</small>. מַהוּ "כְּחוֹל הַיָּם"? בְּגִין דְיַמָּא — כַּד סְלִיק גַּלָּיו בְּזַעְפָּא וְרֻגְזָא, וְאִנּוּן גַּלִּין סַלְקִין לְשַׁטְפָא עָלְמָא, כַּד מַטָּאן וְחָמְאִין חוֹלָא דְיַמָּא, מִיָּד תָּבִין וְאִתַּבְּרוּ וְתַיְּבִין לַאֲחוֹרָא, וְלֹא יָכְלִין לְמִשְׁטְפָא עַלְמָא וּלְשַׁלְטָאָה.
כְּגַוְנָא דָא, יִשְׂרָאֵל — אִנּוּן חוֹלָא דְּיַמָּא, וְכַד אִנּוּן גַּלִּין דְּיַמָּא הַמְחַבְּלִין וּמָארֵי דְּרוּגְזָא, מָארֵי דְּדִינִים, בַּעְיִן לְשַׁלְטָאָה וּלְשַׁטְפָא עָלְמָא, חָמָאָן לְהוּ לְיִשְׂרָאֵל דְּאִנּוּן מִתְקַשְּׁרִין בְּהַקָּדוֹשׁ בָּרוּךְ הוּא, וְתָבִין וְאִתְתַּבְּרוּ קַמַּיְהוּ, וְלֹא יָכְלֵי לְאַשְׁלָטָא בְּעָלְמָא.
וְנִמְשְׁלוּ לְחוֹל הַיָּם, וּמַה חוֹל הַיָּם צָבוּר הֶקֵּף סְבִיבוֹת הַיָּם, מֻקָּף כְּהַר גָּדוֹל וּמְלֻבָּן בְּלַבְנוּנִית, כָּךְ יִשְׂרָאֵל עַל יְדֵי תְּשׁוּבָה וּמַעֲשִׂים טוֹבִים מְלַבְּנִים אֶת הָעֲווֹנוֹת וּפְשָׁעִים, כְּמַאֲמַר הַכָּתוּב בִּישַׁעְיָה <small>(א, יח)</small>: "אִם יִהְיוּ חֲטָאֵיכֶם כַּשָּׁנִים כַּשֶּׁלֶג יַלְבִּינוּ, אִם יַאְדִּימוּ כַתּוֹלָע כַּצֶּמֶר יִהְיוּ". כִּי הַמִּצְווֹת וּמַעֲשִׂים טוֹבִים שֶׁעוֹשִׂין יִשְׂרָאֵל בָּעוֹלָם הַזֶּה, הֵן מַקִּיפִין אֶת הַדִּינִים, וְדִינִים נִמְסְרוּ בְּיָדָן, וְלֹא עוֹד אֶלָּא שֶׁמְּהַפְּכִים מִדַּת הַדִּין לְמִדַּת הָרַחֲמִים, וְקָטֵגוֹר נַעֲשֶׂה סָנֵגוֹר. מַה שֶּׁאֵין כֵּן כְּשֶׁהָעוֹלָם הֵם בְּדִבּוּרָם טוֹב, אֲבָל לִבָּם בַּל עִמָּהֶם — אֲזַי אֵין כִּשְׁרוֹן בַּמַּעֲשִׂים שֶׁלָּהֶם, וְאָז אֵין שְׁמִירָה וְחוֹמָה סְבִיב גַּלֵּי הַיָּם, וְגַלֵּי הַיָּם הַנִּזְכָּר לְעֵיל, מָארֵי דְּדִינִים, מִתְגַּבְּרִים, וְהַדִּין גּוֹבֵר וְהוֹלֵךְ, רַחֲמָנָא לִצְלַן, וְהָרַחֲמִים מִתְמַעֲטִין, וְאַדְּרַבָּה, הֵן מְהַפְּכִין מִדַּת הָרַחֲמִים לְמִדַּת הַדִּין.
עַל כֵּן הִתְעוֹרְרוּ הִתְעוֹרְרוּ, אַחַי וְרֵעַי, לַעֲשׂוֹת כָּל אֶחָד וְאֶחָד כְּפִי יְכָלְתּוֹ תְּשׁוּבָה קְטַנָּה, וּלְהַרְבּוֹת בְּמַעֲשִׂים טוֹבִים, וַחֲיָלִים יִגְבַּר בַּתּוֹרָה, וְתִהְיֶה תְּפִלָּתוֹ בְּכַוָּנָה. וְיִתְפַּלֵּל עַל חֲבֵרָיו לַעֲשׂוֹת תְּשׁוּבָה, וְאָז חֲסִידִים וְצַדִּיקִים מִתְרַבִּין, וְאָז זְכוּתָם וְצִדְקָתָם יִהְיוּ דּוֹמִין לְהַר וְחוֹל נֶגֶד גַּלֵּי הַיָּם — שֶׁהֵן הַמְקַטְרְגִים הַמַּחֲרִיבִים וְרוֹצִין לְחַבֵּל הָעוֹלָם, שֶׁהֵן מָארֵי דְּדִינִים — וְיִהְיוּ מַתִּישִׁין אֶת כֹּחָן, וְאָז לַיְּהוּדִים יִהְיֶה רֶוַח וְהַצָּלָה וְשָׂשׂוֹן וְשִׂמְחָה. אָמֵן, כֵּן יְהִי רָצוֹן.

Chapter 6

<b>הַבָּא לִטָּהֵר </b>מְסַיְּעִין אוֹתוֹ <small>(שַׁבָּת קד, א)</small>. הָעִנְיָן הוּא, כְּשֶׁהָאָדָם הוֹלֵךְ לְהַמְצִיא אֵיזֶה מִצְוָה לַעֲשׂוֹתָהּ, אוֹ כְּשֶׁהוֹלֵךְ בַּדֶּרֶךְ וְעוֹסֵק בַּתּוֹרָה, אַף שֶׁהוּא יְחִידִי, אֲזַי אֵיזֶה נְשָׁמוֹת מִתְחַבְּרִים עִמּוֹ, כִּדְאִיתָא בְּזֹהַר בְּרֵאשִׁית <small>(בָּהַקְדָּמָה, דַּף ה, א)</small>:
רַבִּי אֶלְעָזָר הֲוָה אָזֵיל לְמֶחְמֵיהּ לְרַבִּי יוֹסֵי בֶּן לָקוֹנְיָא, חֲמוֹי דְּרַבִּי אֶלְעָזָר, וְרַבִּי אַבָּא בַּהֲדֵי, וַהֲוָה טָעִין חַד גַּבְרָא אַבַּתְרַיְהוּ. אָמַר רַבִּי אַבָּא: נִפְתַּח פִּתְחִין דְּאוֹרַיְתָא, דְּהָא שַׁעְתָּא וְעִדָּנָא הוּא לְאִתְתַּקְּנָא בְּאוֹרְחִין. וּפָתְחוּ פִּיהֶם בְּחִדּוּשֵׁי תּוֹרָה, וְהַהוּא גַּבְרָא טָעִין אַבַּתְרַיְהוּ, וְגִלָּה לָהֶם כַּמָּה רָזִין דְּאוֹרַיְתָא. אָתוּ רַבִּי אֶלְעָזָר וְרַבִּי אַבָּא וּנְשָׁקוּהוּ לֵיהּ, וַאֲמַרוּ לֵיהּ: מָאן אַנְתְּ דְּאָזִיל וְכָל חָכְמְתָא דָּא אִית תְּחוֹת יָדְךָ, וְאַתְּ טָעִין אַבַּתְרָן? וְהֵשִׁיב לָהֶן: רַבּוֹתַי, לָא תִּשְׁאֲלוּן לִי מָאן אֲנָא, אֶלָּא נֵזֵיל וְנִתְעַסֵּק בְּאוֹרַיְתָא. וְגִלָּה לְהוּ סוֹדוֹת וְרָזִין. אֲמַרוּ לֵיהּ: מָאן יָהִיב לְךָ לְמֵיזַל הָכָא וּלְמֶהֱוֵי טָעִין בְּחַמְרֵי וְכוּ' חֲדוּ רַבִּי אֶלְעָזָר וְרַבִּי אַבָּא וּבָכוּ וַאֲמַרוּ לֵיהּ: זִיל רָכִיב, וַאֲנָא נִטְעֹן אַבַּתְרָךְ. אָמַר לְהוּ: פְּקֻדָּא דְּמַלְכָּא אִיהוּ. אֲמַרוּ לֵיהּ: הָא שְׁמָךְ לָא אָמַרְתְּ לָן, אֲתָר בֵּית מוֹתְבָךְ מַאי אִיהוּ? אָמַר לְהוֹן: אֲתָר בֵּית מוֹתְבִי הוּא טָב, וְאִיהוּ מִגְדַּל הַר, שֶׁדָּר בְּהַהוּא מִגְדְּלָא הַקָּדוֹשׁ בָּרוּךְ הוּא וְחַד מִסְכֵּנָא (רָצָה לוֹמַר: הַקָּדוֹשׁ בָּרוּךְ הוּא וּמָשִׁיחַ, שֶׁנִּקְרָא "עָנִי וְרוֹכֵב עַל הַחֲמוֹר"), וְדָא הוּא אֲתָר בֵּית מוֹתְבִי, וּסְלֵיקְנָא מִתַּמָּן, וַאֲנָא טָעִין חַמְרָא.
בָּכוּ רַבִּי אֶלְעָזָר וְרַבִּי אַבָּא וּנְשָׁקוּהוּ וְאָזְלוּ, וְגִלָּה לָהֶם עוֹד סוֹדוֹת, עַיֵּן שֵׁם בַּזֹּהַר <small>(דַּף ו, א — ז, א)</small>, וְנָפְלוּ רַבִּי אֶלְעָזָר וְרַבִּי אַבָּא עַל פְּנֵיהֶם. אַדְּהָכֵי וְהָכֵי לָא חָמוּ לֵיהּ לְהַאי גַּבְרָא, וְאִסְתַּכְּלוּ לְכָל סִטְרִין, וְלָא חָמוּ לֵיהּ. יָתְבוּ וּבָכוּ וְלָא יָכְלוּ לְמַלָּלָא דָּא לְדָא שַׁעְתָּא חֲדָא. לְבָתַר הָכֵי אָמַר רַבִּי אַבָּא: וַדַּאי הָא דְּתָנִינָן דְּכָל אוֹרְחָא דְּצַדִּיקַיָּא אָזְלִין וּמִלֵּי דְּאוֹרַיְתָא בֵּינַיְהוּ, אָז צַדִּיקִים אַתְיָן מֵעוֹלָם הָעֶלְיוֹן לְגַבַּיְהוּ, וַדַּאי דָּא הוּא רַב הַמְנוּנָא סָבָא, דְּאָתָא לְגַבָּן מֵהַהוּא עָלְמָא לְגַלַּאי לָן מִלִּין אִלֵּין, וְאַחַר כָּךְ אִתְכַּסֵּי מִנָּן. עַד כָּאן לְשׁוֹנוֹ.
אִם כֵּן הָא רְאָיָה, שֶׁנִּשְׁמָתָן שֶׁל צַדִּיקִים מִתְחַבְּרִין לְעוֹשֵׂי מִצְוָה וְעוֹסְקֵי בַּתּוֹרָה. וּכְלָל זֶה נְקֹט בְּיָדְךָ, שֶׁכָּל הִרְהוּר טוֹב וּמַחְשָׁבָה טוֹבָה עוֹשֶׂה פְּעֻלָּה לְעוֹרֵר עָלָיו הֶאָרַת הַקְּדֻשָּׁה הָעֶלְיוֹנָה, וְכָל שֶׁכֵּן בְּדִבּוּר פֶּה טוֹב, כְּגוֹן הַהוֹלֵךְ בַּדֶּרֶךְ וְעוֹסֵק בַּתּוֹרָה, אָז יֵשׁ תּוֹעֶלֶת לְהַנְּשָׁמוֹת הַנִּדָּחוֹת, כִּי יֵשׁ נְשָׁמוֹת אֲשֶׁר הֵן נִדָּחִים, וּמִתְגַּלְגְּלִין וּמִתְדַבְּקִין בַּעֲשָׂבִים וּבְפֵרוֹת הָאָרֶץ וּבְפֵרוֹת הָאִילָן, וְכֵיוָן שֶׁהָאָדָם מְבָרֵךְ עַל הַפְּרִי אוֹ עוֹסֵק בְּדִבְרֵי תּוֹרָה, עַל יְדֵי דִּבּוּרוֹ הַטּוֹב, הַנְּשָׁמוֹת הָאֵלּוּ מִתְלַבְּשׁוֹת בָּהֶן, וְיוֹצְאִים מִמַּאֲסַר הַגִּלְגּוּל.
וְגַם יֵשׁ לִלְמֹד מֵהַזֹּהַר הַנִּזְכָּר לְעֵיל, כִּי גָּדוֹל הוּא מִצְוַת הִתְחַבְּרוּת תַּלְמִידֵי חֲכָמִים, לְהִתְלַוּוֹת עִמָּהֶם בַּדֶּרֶךְ וְלִשְׁמֹעַ דִּבְרֵי תּוֹרָה מִפִּיהֶם, כִּי שְׁכִינָה שׁוֹרָה בֵּין אֲנָשִׁים כְּשֵׁרִים בְּחַיֵּיהֶן וּלְאַחַר מִיתָתָן. וּכְבָר מָצִינוּ בַּדּוֹרוֹת הָרִאשׁוֹנִים, אֲשֶׁר הָיוּ מַקְפִּידִים בִּקְבוּרָתָם, אֵיזֶה מָקוֹם יִהְיֶה מְקוֹם מְנוּחָתָם, וּכְמוֹ שֶׁאָמַר יַעֲקֹב אָבִינוּ עָלָיו הַשָּׁלוֹם <small>(בְּרֵאשִׁית מז, ל)</small>: "וְשָׁכַבְתִּי עִם אֲבוֹתַי וּקְבַרְתַּנִי בִּקְבוּרָתָם". וְהָעִנְיָן כִּי הַנְּשָׁמוֹת שֶׁל בְּנֵי אָדָם מְעוֹפְפִים עַל הַקֶּבֶר, וּבְכָל לַיְלָה מוֹדִיעִין רָזִין דְּאוֹרַיְתָא לְהַנְּפָשׁוֹת מִלְּמַעְלָה, מִישִׁיבָה שֶׁל מַעְלָה. וְאִיתָא בְּ"סֵפֶר חֲסִידִים" <small>(סִימָן תשה)</small>, בְּצַדִּיק אֶחָד שֶׁהָיָה קָבוּר בֵּין אֲנָשִׁים רְשָׁעִים, וְהָיָה בָּא בְּכָל לַיְלָה בַּחֲלוֹם לְאוֹהֲבָיו וּקְרוֹבָיו, וְצָעַק לָהֶם בְּקוֹל בֶּכִי שֶׁיּוֹצִיאוּהוּ מִשָּׁם. וְאָמַר אוֹתוֹ הַצַּדִּיק טַעַם לָזֶה, כִּי בַּעֲבוּר אֲשֶׁר סְבִיבוֹתָיו הֵן רְשָׁעִים, מוֹנְעִים מִלְּהוֹדִיעַ לוֹ סוֹדֵי הַתּוֹרָה, וְנַפְשׁוֹ יְבֵשָׁה בִּלְתִּי לַחְלוּחִית. וְלֹא הָיָה לִקְרוֹבָיו מְנוּחָה מִמֶּנּוּ, עַד שֶׁהֻכְרְחוּ לְהוֹצִיא אוֹתוֹ מִן אוֹתוֹ הַקֶּבֶר וְלִקְבֹּר אוֹתוֹ בְּמָקוֹם אַחֵר.
וְעַל כֵּן הַחֲסִידִים הָרִאשׁוֹנִים שֶׁבְּאֶרֶץ יִשְׂרָאֵל הָיוּ נוֹהֲגִין לִקְנוֹת לָהֶם קֶבֶר בְּבֵית הַחַיִּים, בִּהְיוֹתָם בַּחַיִּים חַיֵּיהוֹן, אֵצֶל אֲנָשִׁים כְּשֵׁרִים הַיְדוּעִים לָהֶם שֶׁהָיוּ צַדִּיקִים. וְגַם הָיוּ נוֹהֲגִין, שֶׁהָיוּ מִתְפַּלְּלִין שָׁם בְּאוֹתוֹ מָקוֹם, וְהָיוּ אוֹמְרִים עָלָיו קְצָת דִּבְרֵי תּוֹרָה, וְהָיוּ נוֹדְרִין שָׁם לִתֵּן צְדָקָה, וּבָזֶה הָיוּ מְטַהֲרִין וּמְקַדְּשִׁין הַמָּקוֹם, שֶׁהָיָה מוּכָן לָהֶם שָׁם לְהִקָּבֵר. וּמֵחֲמַת קְדֻשָּׁה הַהִיא הָיוּ גּוֹרְמִין שֶׁלֹּא לְהִתְקָרֵב הַסִּטְרָא אָחֳרָא אַחַר מוֹתָם שָׁם. וְגַם מָצִינוּ בֶּחָסִיד רַבִּי עַמְרָם, כִּדְאִיתָא כָּאן בִּלְשׁוֹן אַשְׁכְּנַז <small>(וְהוּבָא בְּמַעֲשֶׂה בּוּךְ. עַיֵּן שָׁם)</small>.
(אלזו גפֿינטן מיר איין מעשה החסיד ר׳ עמרם ז״ל קעלין שטיט דאש מעשה אין מעשה בוך.) דז ווילאיך דא בקיצור שרייבן אלז אי ער גשטארבין מיז האט ער צוואה גיטאן דש מען אין זאל מין איין ארון טון אונ׳ זאל אים מין איין קלייני שיף טואן דען ער האט זועלין ליגן בייא זייני אבות.
וויא ער נון גשטארבין איז אלזו טעטין זייני תלמידים אים אין איין ארון אונ׳ ליגן אים אין איין שיף אויף דען באך ריין. אונ׳ שיקן קיין בן אדם מיט נאר איין בריבֿ שריבן זיא דז דאש מת איז הגאון ר׳ עמרם: דא גינג דאש שיף אליינט וואשר אויף דען באך ריין פֿון קעלין ביז ק״ק מענץ דען אין ק״ק מענץ איז זיין פֿאטר אונ׳ מוטר גלעגן אויף דען בית חיים בייא הקבר של ר׳ יהודה החסיד ז״ל.
וויא נון קומן איז וואשר אויף דאש שיף אליינט צו גין דא פֿער וואונדרן זיך דיא גנצי שטאט לייט אונ׳ זאגט איינר צום אנדרין דש מוז איין גרוש זיין וואש דא גשיכֿט דש איין שיף זאל וואשר אוף אליין גין אונ׳ איצונדרט זאל זיך דרש שיפֿליין אליין שטעלין אין מיטין וואשר פֿון באך ריין אונ׳ דיא שילט וואך גיט אהין צו דען הערין קורפֿירשט הגמון פֿון מענץ אונ׳ זאגין אים דיא זאך.
דא גיביאט דער הגמון אויף זייני שיף לייט זיא זאלין פֿארין אויף אירי שיף אונ׳ זאלין ברענגין דש שיף וואש אליינט וואשר אויף דען באך רינוס איז קומין וויא דיא שיפֿר פֿארין צו דען שיף וואו ר׳ עמרם דרינין וואר דא גינג דאש שיף צו רוק אונ׳ קענטן ניט צו קומין צו דען שיף פֿון דען ארון דז החסיד ר׳ עמרם דרינן ליגט. דא זאגט דער קורפֿירשט דאש מאג איין יהודי זיין אונ זאגט צו זייני קנעכֿט גיא גשווינד צו דיא יהודים דאש זיא זאלין קומין צו מיר דען פֿיל לייכֿט מאג עז איין יהודי זיין אין דען שיף אונ׳ וועלט גערין ליגן אויף דען בית חיים פֿון מענץ.דא גינגין פֿיל יהודים ארויש צו דען באן רינוס וויא דיא יהודים זיינן קומין דא קומט דש שיפֿליין אליינט צום בארטין דא נעמין דיא יהודים דען צדיק וחסיד ר׳ עמרם מיט דען שיף צו זיך אונ׳ גפֿינן איין בריבֿ דש זייני תלמידים האבין גשריבן דז דאש מת איזט גיוועזן רב עמרם. איזט דרינן אין דען בריבֿ גישטאנדין
מייני ברידר אונ׳ גיזעלין וואש וואנן אין קהל מענץ
זולט וישן דש איך קום צו אייך דען מיין נשמה איז מיר אויש גיגאנגין אין דיא שטאט קעלוניא אונ׳ איך ביט דאש איר מיך זאלט ביגראבין בייא מיין פֿאטיר אונ׳ מוטר אירם קבר אין ק״ק מענץ.
וויא דער הגמון זיכֿט דש שיף קומט צו דיא יהודים דא שווייג ער שטיל אונ׳ לאזט ערשט ארויש נעמין דען חסיד רב עמרם אויש דאש שיף. אונ׳ וויא דיא יהודים פֿון מענץ האבין דען ארון מיט דען מת אויף דען בארטין גיבראכֿט דא וואלטין זיא אין אנויש טראגין אויף דען קברות צו ליגן אים בייא זיין פֿאטר אונ׳ מוטר וויא זיין צוואה איזט גיוועזן. דא גביטט דער הגמון דש מען דען ארון מיט המת ניט פֿאלגין זאל לאזין אונ׳ דיא גאנצי שטט לייט ערילים פֿר זאמלין זיך אונ׳ נעמין מיט גיוואלט אוועק דש מת דען חסיד רב עמרם אונ׳ שטעלין איין גרושא שמירה דער בייא דש מען צו דען חסיד קיין יהודי דארף צו טרעטין.
אזו ווערין דיא יהודים זער טראויריג אונ׳ וויישן פֿר גרושין צער ניט וואש זיא טאן זאלין וויא זיא דען חסיד רב עמרם צו זיך גריגן מיט הערילים. אונ׳ דען הגמון ואנשי העיר מענץ דיא בורגרייא לאזין בייא דען באך ריין איין גרוש בנין באויאן צו איר בית תפֿילתם אונ׳ האבין איין גרושין טורין גיבאויט אונ׳ אויף דען היינטיגין טאג היישט מן אין עמרם טורין. אבר הקהל יהודים האבין מיט גאט הילף איין חכמה גיברויכֿט דז זיא דען חסיד רב עמרם מציל האבין גיוועזין דען דער חסיד האט זיא קיין מנוחה גלאזין ביז זיא האבין אין מציל גיוועזין אונ׳ צום ערשטן האבין זיא פֿיל מעות שחדים וועלין געבין אבר האט ניקש גיהאלפֿין.
דא האבין בחורים ובעלי בתים וואש דען חסיד רב עמרם זייני הלמידים זיינן גיוועזן אונ׳ הלטין איין עצה מיט אננדר אונ׳ גינגין בייא דער נאכֿט פֿר דען מקום אונ׳ שניידן אב פֿון דער תלייה איין גנב וואש אויף דען גלגין גיהענקט האט אונ׳ טראגין דען פגר דען גנב צו דען טארין אונ׳ האבין אין תכריחים אן גיטאן אונ׳ הש״י האט אויף דיא שמירה איין שלוף גשיקט דז זיא שטארק גשלופֿין האבין.
דא נעמין זיא ארויז אויז דען ארון דען חסיד רב עמרם ז״ל אור ליגין דען גנב פֿון גלגין אניין. אונ׳ גין אויף דען בית חיים אונ׳ בגראבין דען חסיד בייא זיינה עלטרין וויא ער צוואה האט גיטאן אונ׳ דיא ערילים ווייסין ניקש עד היום הזה פֿון דער זך אונ׳ מיינין נאך דז דער חסיד זולט ליגן אין דען טורין וואש זיא גיבאויט האבין ע״כ.
וְזֶהוּ רְאָיָה אִם יֵשׁ קְפֵדָא אֶל הָאָדָם לְאַחַר מִיתָתוֹ בְּמָקוֹם חֲנָיָתוֹ וּשְׁכוּנָתוֹ, קַל וָחֹמֶר שֶׁיִּהְיֶה בְּחַיִּים חַיּוּתוֹ בַּחֲבוּרָה טוֹבָה, כְּמִנְהַג אַנְשֵׁי יְרוּשָׁלַיִם <small>(סַנְהֶדְרִין כד, א)</small>, שֶׁלֹּא הָיוּ יוֹשְׁבִין בְּדִין וּבִסְעֻדָּה, עַד שֶׁיָּדְעוּ מִי מֵסֵב עִמָּהֶם, כִּי הַרְבֵּה רָעוֹת נִמְשְׁכוּ בִּמְסִבַּת הַקַּלִּים, כִּי שָׁם הֵם מְדַבְּרִים רְכִילוּת וְלֵיצָנוּת, וּבִפְרָט בֵּין זוֹלְלִים וְסוֹבְאִים אֲשֶׁר אֵינָם הֲגוּנִים.
וְיֹאמַר: "יְהִי רָצוֹן שֶׁתַּצִּילֵנִי הַיּוֹם מֵאָדָם רָע וּמִפֶּגַע רָע וּמֵחָבֵר רָע", כְּדֵי שֶׁלֹּא לְהִשְׁתַּתֵּף עִם אֲנָשִׁים רָעִים וּמֵחֶבְרַת קֶשֶׁר בּוֹגְדִים, הַמִּתְחַבְּרִים יַחַד לֵילֵךְ בְּדִבְרֵי רִיבוֹת וּקְטָטוֹת, וְהֵמָּה מְלֵאִים חֲרָבוֹת חִצִּים שְׁנוּנִים וְגַחֲלֵי רְתָמִים, בִּקְלָלוֹת וַחֲרָפוֹת וְגִדּוּפִים, וְאֵשׁ שֶׁל גֵּיהִנָּם בּוֹעֵר בְּקִרְבָּם לְחַרְחֵר רִיב וּמָדוֹן, וְכָל מַחְשְׁבוֹתָם הוּא לְרַע, וַאֲפִלּוּ בִּהְיוֹתָם בְּבֵית הַכְּנֶסֶת, הֵם מְלֵאִים מִרְמָה עַל אֲנָשִׁים כְּשֵׁרִים הַהוֹלְכִים בְּדַרְכֵי ה', אֵיךְ לְהַמְצִיא טַצְדְּקָאוֹת וְתַחְבּוּלוֹת לְהָרַע לָהֶם. אוֹי לָהֶם וּלְנַפְשׁוֹתָם, כִּי פִּתְאֹם יָבוֹא יוֹמוֹ אֲשֶׁר יֵהָפֵךְ עָלָיו הַגַּלְגַּל, וְהַדִּינִים יִתְגַּבְּרוּ עֲלֵיהֶם שֶׁיֵּרְדוּ מִנִּכְסֵיהֶם, וְיִהְיוּ לְבוּז וְלִכְלִמָּה, וְלֹא יִהְיֶה לוֹ חוֹנֵן וְחוֹמֵל בַּעֲבוּר גְּזֵרוֹת רָעוֹת מֵה' יִתְבָּרַךְ. וְהַיָּרֵא וְהֶחָרֵד לִדְבַר ה', יִרְחַק מֵהֶם וּמֵאֲסֵפָתָן וּמִקּוֹל הֲמוֹנָם, וְלֹא יִשְׁמַע לְקוֹל עֲצָתָם, וְלֹא יֵלֵךְ עִמָּהֶם, וּמִכָּל שֶׁכֵּן שֶׁלֹּא לִדְבֹּק עִמָּהֶם, רַק יִרְאֶה לִדְבֹּק בְּאַהֲבַת ה' וְלִדְבֹּק בַּאֲנָשִׁים יְרֵאִים וַחֲרֵדִים לִדְבַר ה', אֲשֶׁר מֵהֶם יִלְמְדוּ דֶּרֶךְ הַחַיִּים, וַעֲלֵיהֶם נֶאֱמַר <small>(דְּבָרִים ד, דֹ)</small>: "וְאַתֶּם הַדְּבֵקִים בַּה' אֱלֹהֵיכֶם חַיִּים כֻּלְּכֶם הַיּוֹם".

Chapter 7

<b>"נְתָנַנִי </b>שֹׁמֵמָה כָּל הַיּוֹם דָּוָה" <small>(אֵיכָה א, יג)</small>, וְדָרְשׁוּ רַבּוֹתֵינוּ זִכְרוֹנָם לִבְרָכָה, דְקָאֵי עַל הַשְּׁכִינָה, שֶׁצּוֹעֶקֶת עַל בַּעֲלֵי הַגַּאֲוָה, אוֹתָן שֶׁמַּאֲרִיכִין גָּלוּת הַשְּׁכִינָה. וְזֶהוּ שֶׁאָמַר הַכָּתוּב <small>(דָּנִיֵּאל י, ח)</small>: "וְהוֹדִי נֶהְפַּך עָלַי לְמַשְׁחִית", וְעוֹשִׂין מִתֵּבַת הוֹד — דָּוָה. וּבְקִצּוּר דְּבָרִים אֵלּוּ, יִתְבּוֹנֵן הָאָדָם עַד הֵיכָן גּוֹרֵם רָעָה בְּמִדַּת הַגַּאֲוָה. עַל כֵּן יָשִׂים הָאָדָם אֶל לִבּוֹ, שֶׁלֹּא לְחִנָּם אָמְרוּ רַבּוֹתֵינוּ זִכְרוֹנָם לִבְרָכָה <small>(סוֹטָה ד, ב)</small>: כָּל הַמִּתְגָּאֶה כְּאִלּוּ עוֹבֵד עֲבוֹדָה זָרָה, וּבְוַדַּאי הָעִנְיָן הוּא בַּעֲבוּר שֶׁאָדָם מְשַׁעְבֵּד וּמוֹסֵר נַפְשׁוֹ וְנִשְׁמָתוֹ בְּיַד הַחִיצוֹנִים תַּקִּיפִין, וּבְקשִׁי אֲשֶׁר יוּכַל לְהִפָּרֵד מֵהֶם, וְעַל יְדֵי כֵן הוּא מָסוּר תַּחַת אֱלֹהִים אֲחֵרִים, רַחֲמָנָא לִצְלַן. עַל כֵּן יִרְאֶה הֶחָכָם — וְיֶחְכַּם, וְיָשִׂים לִבּוֹ לְהָבִין וּלְהַשְׂכִּיל הֶעָווֹן וְהָעֹנֶשׁ.
בַּמֶּה יִתְגָּאֶה? אִם יִתְגָּאֶה בְּעשֶׁר, הֲלֹא הַקָּדוֹשׁ בָּרוּךְ הוּא אָמַר <small>(חַגַּי ב, ח)</small>: "לִי הַכֶּסֶף וְלִי הַזָּהָב, נְאֻם ה' צְבָאוֹת", וּבְיָדוֹ יִתְבָּרַךְ לִקַּח הָעשֶׁר כְּהֶרֶף עַיִן. כְּמוֹ שֶׁרָאִינוּ שֶׁכַּמָּה עֲשִׁירִים נֶהֶרְגוּ בַּעֲבוּר עָשְׁרָם, שֶׁנָּתְנוּ עֲלֵיהֶם הָאוֹרְבִים עֵינֵיהֶם לִרְדֹף אַחֲרֵיהֶם, וְהִכּוּ אוֹתָן מַכּוֹת מָוֶת וְיִסְּרוּ אוֹתָן בְּיִסּוּרִים קָשִׁים, עַד שֶׁיָּצְאָה נִשְׁמָתָן מִכֹּחַ הָהַכָּאוֹת וּפְצָעִים, וּמֵהֶם — גַּם קְבוּרָה לֹא הָיְתָה לָהֶם. וְזֶהוּ עִנְיָן רַע לָהֶם, כִּי רָאִינוּ בְּחוּשׁ שֶׁהַרְבֵּה אֲנָשִׁים הָלְכוּ בְּזֶה הַדֶּרֶךְ, וְאֵין שָׂטָן וְלֹא שׁוּם פֶּגַע רָע מַגִּיעַ אֲלֵיהֶם, רַק לְזֶה הֶעָשִׁיר הַנֶּאֱבָד בְּעָשְׁרוֹ, בַּר מִנַּן.
וְלָמָּה לֹא יָשִׂים הָאָדָם אֶל לִבּוֹ, כִּי הַרְבֵּה אֲנָשִׁים שֶׁטָּרְחוּ וְיָגְעוּ, לֹא נָתְנוּ שֵׁנָה לְעֵינֵיהֶם, בַּיּוֹם אֲכָלָם הַחֹרֶב, וְקֶרַח בַּלַּיְלָה, וְהוֹלְכִים בַּחשֶׁךְ, בַּגֶּשֶׁם וּבַשֶּׁלֶג, עַד אֲשֶׁר עָלְתָה בְּיָדָם לְהַשִּׂיג אֵיזֶה קֶרֶן לְמֵאָה אוֹ לְאֶלֶף אוֹ יוֹתֵר, וְזֶהוּ הָעֵת אֲשֶׁר צָרִיךְ לִשְׂמֹחַ בְּחֶלְקוֹ וּלְפַנֵּק בִּיגִיעַ כַּפּוֹ, וּפֶתַע פִּתְאֹם בָּא אֵלָיו הַמָּוֶת, וּמֻכְרָח לְהִפָּרֵד מִכֹּל וָכֹל, וְהוּא הוֹלֵךְ לְעוֹלָמוֹ, שָׁבִיק לַאֲחֵרִים כָּל עָשְׁרוֹ מַה שֶּׁטָּרַח בְּטִרְחָתוֹ, וְהָיָה מְאַסֵּף מָמוֹן וְקָבַץ פְּרוּטָה יָד עַל יָד, עַד שֶׁהֱבִיאוֹ לְסָךְ מְסֻיָּם בְּזֵעַת אַפּוֹ, וְעָזַב לַאֲחֵרִים בְּיַד אִישׁ אַחֵר.
וְלִפְעָמִים אִשְׁתּוֹ נוֹטֶלֶת מָמוֹנוֹ עֲבוּר כְּתֻבָּתָהּ, וְאַחַר מִיתָתוֹ הִיא נִשֵּׂאת לְאִישׁ אַחֵר, וְנוֹתֶנֶת לוֹ כָּל הַמָּמוֹן שֶׁלָּהּ, וּבָנָיו הוֹלְכִין יְחֵפִים, וּבְגָדִים שֶׁלָּהֶם הֵמָּה קְרוּעִים וּבְלוּיִים, וְאֵין לְבָנָיו שׁוּם הֲנָאָה מִמָּמוֹן אֲבִיהֶם. וְהֵמָּה רוֹאִים שֶׁאִמָּם יוֹשֶׁבֶת וְאוֹכֶלֶת וְשׁוֹתָה עִם אִישׁ אַחֵר, וּמִתְעַנֶּגֶת עִם בַּעֲלָהּ הַשֵּׁנִי, וְהַיְתוֹמִים מִבַּעֲלָהּ הָרִאשׁוֹן הֵמָּה יוֹשְׁבִים בֵּין תַּנּוּר לְכִירַיִם, וּמַבִּיטִים וְצוֹפִים וְרוֹאִים שֶׁאִמָּם יוֹשֶׁבֶת וּמִתְעַדֶּנֶת בְּבָשָׁר וְיַיִן וּשְׁאָר מַעֲדַנִּים, וְהַלְוַאי יֻשַּׂג לָהֶם שִׁיּוּרֵי מַאֲכָלֶיהָ. וְהַבָּנִים — אוֹי אוֹי תִּתְאַנַּח לִבָּם עַל זֶה, וְאוֹמְרִים זֶה לָזֶה: הֲלֹא כָּל הָעשֶׁר וְהַמָּמוֹן מֵאָבִינוּ הָיָה, וְאֵין בְּיָדֵינוּ לְהַצִּיל.
וְאִם כֵּן, אִם יִזְכֹּר הָאָדָם עַל מִדָּה הַזֹּאת, אֲשֶׁר יוּכַל קָרוֹב לְהֵעָשׂוֹת כֵּן בִּגְזֵרַת הַמֶּלֶךְ מַלְכֵי הַמְּלָכִים, הַקָּדוֹשׁ בָּרוּךְ הוּא, וְכַאֲשֶׁר שֶׁבְּעֵינַי רָאִיתִי, שֶׁהַרְבֵּה יְלָדִים שֶׁנִּתְגַּדְּלוּ בְתַעֲנוּגִים, וְנֶהְפַּך עֹנֶג לְנֶגַע וְצָרוֹת וּתְלָאוֹת, וְאַחַר מוֹת אֲבִיהֶם הוֹלְכִים וְצוֹעֲקִים עַל קֶבֶר אֲבִיהֶם, וְאֵין מוֹשִׁיעַ לָהֶם, כִּי הַמֵּתִים טְרוּדִים לִתֵּן דִּין וְחֶשְׁבּוֹן עַל הַחֲטָאִים וּפְשָׁעִים. כָּל זֶה יָשִׂים הָאָדָם אֶל לִבּוֹ, וּבְוַדַּאי אַל יִתְגָּאֶה בְּעָשְׁרוֹ.
וְאִם הוּא חָכָם, שֶׁמִּתְגָּאֶה בְּחָכְמָתוֹ, יַחֲשֹׁב בְּלִבּוֹ: הֲלֹא כַּמָּה חֲכָמִים נִלְכְּדוּ בְּחָכְמָתָם, וְיוֹתֵר מֵאֲשֶׁר הִתְבּוֹנְנוּ לְהִתְחַכֵּם, נָפְלוּ בִּמְצוּדָה רָעָה עַל יְדֵי דִּבּוּר קַל בְּפַח יָקוּשׁ, אֲשֶׁר לֹא יָכְלוּ קוּם, כְּמוֹ שֶׁאֵרַע לְהַרְבֵּה בְּנֵי אָדָם, אֲשֶׁר רָצוּ לְהִתְחַכֵּם בְּמַעֲנֵה לְשׁוֹנָם לִפְנֵי מְלָכִים וְשָׂרִים, וְאַחַר כָּךְ נִלְכְּדוּ בְּדִבּוּר קַל, עַד אֲשֶׁר נִלְכְּדוּ בְּרָעָה גְּדוֹלָה בְּאֵין תְּרוּפָה. וְאוֹתָן בְּנֵי אָדָם שֶׁעוֹשִׂין עַצְמָן לְאַיִן, וְאָמְרוּ בְּזֶה הַלָּשׁוֹן: 'אֵינִי יוֹדֵעַ' — הֵם נִכְנְסוּ בְּשָׁלוֹם.
וְאִם כֵּן, מַה יִּתְרוֹן לְהֶחָכָם בְּחָכְמָתוֹ, חָכְמַת עוֹלָם הַזֶּה?! — הֲלֹא אֵין שׁוּם אָדָם נִזּוֹן וְנִתְפַּרְנֵס בְּחָכְמָה, רַק בְּסִבָּה אֲשֶׁר נָתַן לוֹ הַקָּדוֹשׁ בָּרוּךְ הוּא אֵיךְ לְהַמְצִיא מָזוֹן לְבֵיתוֹ, וְלֹא בְּהוֹנָאַת חֲבֵרוֹ. עַל כֵּן צָרִיךְ הָאָדָם לָשׂוּם אֶל לִבּוֹ, כִּי פִּתְאֹם יָבוֹא הַיּוֹם אֲשֶׁר תִּסְרַח חָכְמָתוֹ, הוּא הָעֵת אֲשֶׁר יִפֹּל לְמִשְׁכָּב, וְדַעְתּוֹ אֵינָהּ צְלוּלָה מֵחֲמַת כֹּבֶד הַחֹלִי, אֲשֶׁר נַעַר קָטָן יֶחְכַּם מִמֶּנּוּ, וְחָכְמָתוֹ לֹא תַּצִּילֶנּוּ מִמַּלְאַךְ הַמָּוֶת. הוֹי הוֹי, מַה יִּתְרוֹן לְחָכְמָה כָּזוֹ?! עַל כֵּן יִרְאֶה הָאָדָם שֶׁלֹּא יִתְגָּאֶה בְּחָכְמָתוֹ.
וְאִם יִתְגָּאֶה הָאָדָם בְּלִמּוּד תּוֹרָתוֹ, אֲשֶׁר לִבּוֹ שָׁנוּן וְחָרִיף וְחָדוּד וּמְחֻכָּם בַּתּוֹרָה בְּעֹמֶק וָרֹחַב, וְאֵין לוֹ דִּמְיוֹן בְּמַחֲשַׁבְתּוֹ בַּדּוֹר הַזֶּה, וְלֹא יָבִין שֶׁיֵּשׁ בַּדּוֹר הַזֶּה לוֹמְדִים כְּמוֹתוֹ, וְגַם כֵּן בַּעֲלֵי תְּרִיסִין, בַּעֲלֵי יְשִׁיבָה — מִכָּל מָקוֹם נֶחְשְׁבוּ הֵמָּה כְּנֶגֶד תַּנָּאִים וְאָמוֹרָאִים, חַכְמֵי הַתַּלְמוּד, לִקְלִפּוֹת הַשּׁוּם, וּבִמְקוֹם גְּדֻלָּתָן שָׁם הָיָה עַנְוְתָנוּתָן, כַּאֲשֶׁר מְבֹאָר בְּכַמָּה מְקוֹמוֹת בַּתַּלְמוּד וּבַמִּדְרָשׁ מִגֹּדֶל עַנְוַת רִאשׁוֹנִים וְקַדְמוֹנִים, וּבַעֲבוּר זֶה זָכוּ לְכֶתֶר תּוֹרָה. וְאִם חַס וְשָׁלוֹם מִתְגָּאֶה הָאָדָם בְּלִמּוּדוֹ, הֲרֵי הוּא נוֹתֵן כֹּחַ לַסִּטְרָא אָחֳרָא, וְכָל סִטְרָא דִּקְדֻשָּׁה בּוֹרְחִים מֵעָלָיו.
וְאִיתָא בַּסֵּפֶר "גִּבְעַת הַמּוֹרֶה": מַעֲשֶׂה בְּחָסִיד אֶחָד שֶׁהָלַךְ בַּדֶּרֶךְ, וְנִזְדַּמֵּן שֶׁהָלַךְ עִמּוֹ אֵלִיָּהוּ הַנָּבִיא זָכוּר לַטּוֹב, וּפָגְעוּ בִּנְבֵלָה אַחַת מֻשְׁלֶכֶת בַּדֶּרֶךְ, וְהָיְתָה הַנְּבֵלָה מַסְרַחַת סֵרָחוֹן גָּדוֹל, עַד שֶׁהִנִּיחַ הֶחָסִיד יָד לְחָטְמוֹ מִפְּנֵי הַסֵּרָחוֹן. וְאֵלִיָּהוּ הַנָּבִיא הָלַךְ קָרוֹב לְהַנְּבֵלָה, וְלֹא חָשׁ כְּלָל. עַד דַּהֲווּ אָזְלוּ, פָּגַע בָּהֶם אָדָם אֶחָד מֵרָחוֹק שֶׁהָלַךְ לִקְרָאתָם, וַהֲלִיכָתוֹ הָיָה בְּגַאֲוָה, וְהָיָה מִתְפָּאֵר וּמִתְיַהֵר, וּלְמֵרָחוֹק שָׂם אֵלִיָּהוּ הַנָּבִיא אֶת יָדוֹ לְחָטְמוֹ. וְשָׁאַל אוֹתוֹ הֶחָסִיד: מַדּוּעַ לֹא שָׂם אֲדוֹנִי יָדוֹ עַל חָטְמוֹ אֵצֶל הַנְּבֵלָה? וְהֵשִׁיב לוֹ אֵלִיָּהוּ הַנָּבִיא: זֶה הִסְרִיחַ יוֹתֵר מֵהַנְּבֵלָה, כִּי נְבֵלָה — כֵּיוָן שֶׁאָדָם נוֹגֵעַ בָּהּ, הוּא טָמֵא עַד הָעֶרֶב, אֲבָל הַנּוֹגֵעַ בְּזֶה הָאָדָם — מְקַבֵּל מִמֶּנּוּ טֻמְאוֹת חֲמוּרוֹת. עַד כָּאן לְשׁוֹנוֹ.
וְאִם כֵּן, זֶה הַכְּלָל, כִּי מִדַּת הַגַּאֲוָה הִיא מִדָּה גְּרוּעָה, מַרְבָּה קְטָטָה וְקִנְאָה וְשִׂנְאָה וְלָשׁוֹן הָרָע וְכַעַס וּשְׁקָרִים וְלֵיצָנוּת. וְאִם תִּתְבּוֹנֵן בָּהּ, תִּרְאֶה שֶׁכָּל עֲבֵרוֹת שֶׁבַּתּוֹרָה כְּלוּלִין בָּהּ, וְהַפְּגָם שֶׁל הַגַּאֲוָה גָּדוֹל מְאֹד, אוֹי לוֹ וְאוֹי לְנַפְשׁוֹ מִי שֶׁהוּא רָגִיל לְהֵאָחֵז בָּהּ. וְאַשְׁרֵי הָאָדָם הַמִּתְדַּבֵּק בְּמִדַּת הָעֲנָוָה וְהַכְנָעָה. מִדָּה זוֹ נָאָה הִיא וּמְשֻׁבַּחַת, וּמְבִיאָה הָאָדָם לְחַיֵּי עוֹלָם הַבָּא, וּמַצֶּלֶת אוֹתוֹ מֵחִבּוּט הַקֶּבֶר, כִּי אֵין לְךָ מִדָּה הַמְטַהֶרֶת וּמְלַבֶּנֶת הָאָדָם הַגַּשְׁמִי כְּמוֹ מִדַּת הָעֲנָוָה, שֶׁהַחֹמֶר נַעֲשֶׂה רוּחָנִי, וְגַם הַגּוּף שֶׁל הָאָדָם אֲשֶׁר כָּל יָמָיו הוֹלֵךְ בַּעֲנָוָה, מֵאִיר בַּקֶּבֶר כָּאוֹר הַבָּהִיר וּמְקַבֵּל הֶאָרָה מִקְּדֻשָּׁה עֶלְיוֹנָה, וְזוֹכֶה לִשְׁמֹעַ סוֹדוֹת הַתּוֹרָה מִישִׁיבָה שֶׁל מַעְלָה, וְהַגּוּף עִם הַנֶּפֶשׁ מְאִירִים כַּחֲדָא, וְכָל זֶה עַל יְדֵי מִדַּת הָעֲנָוָה.
וְהַתַּנָּאִים וְרַבָּנִים וְאָמוֹרָאִים הָיוּ מְלֻמָּדִים בְּנִסִּים, וַאֲשֶׁר הָיָה מִתְגַּלֶּה עֲלֵיהֶם אֵלִיָּהוּ הַנָּבִיא, זָכוּר לַטּוֹב, וְהוֹפִיעַ עֲלֵיהֶם רוּחַ הַקֹּדֶשׁ, הַכֹּל הָיָה עַל יְדֵי מִדַּת הָעֲנָוָה, כִּי הֶעָנָו מוֹדֶה עַל הָאֱמֶת וּמְקַבֵּל תּוֹכָחָה, וְדִבּוּרוֹ בְּנַחַת, אָהוּב לְמַעְלָה וְנֶחְמָד לְמַטָּה.
עַל כֵּן צָרִיךְ הָאָדָם לְהִתְפַּלֵּל לִזְכּוֹת לְמִדָּה זוֹ, כְּמוֹ שֶׁכָּתַב הֶחָסִיד בַּסֵּפֶר "שַׁלְהֶבֶת", לוֹמַר אַחַר הַתְּפִלָּה קֹדֶם "יִהְיוּ לְרָצוֹן אִמְרֵי פִי": רִבּוֹנוֹ שֶׁל עוֹלָם, זַכֵּנִי לְמִדַּת עֲנָוָה וּלְמִדַּת הַכְנָעָה, כְּדֵי שֶׁאֶהְיֶה מְקֻבָּל וּמְרֻצֶּה לָעָם. וְאַחַר כָּךְ יֹאמַר: "יִהְיוּ לְרָצוֹן וְכוּ'". וּבֶאֱמֶת שֶׁצָּרִיךְ הָאָדָם לְהִתְגַּבֵּר בִּתְפִלָּתוֹ בִּבְכִי וְתַחֲנוּנִים לִפְנֵי הַקָּדוֹשׁ בָּרוּךְ הוּא, שֶׁיָּסִיר מִמֶּנּוּ מִדַּת הַגַּאֲוָה וְיִדְבַּק בְּמִדַּת הָעֲנָוָה, כִּי הָרֹב בַּעֲלֵי גַּאֲוָה מֵתִים בַּחֲצִי יְמֵיהֶם. וְהָעִנְיָן, בַּעֲבוּר שֶׁזֶּהוּ בְּוַדַּאי כָּל הַמִּתְגָּאֶה הוּא שָׂנאוּי בְּעֵינֵי הַבְּרִיּוֹת, כִּי זֶה הוּא עִנְיָן רַע בְּעֵינֵיהֶם הַמִּנְהָג שֶׁל בַּעַל גַּאֲוָה, וּמַמְשִׁיךְ עָלָיו שִׂנְאַת הַבְּרִיּוֹת, וְעַל יְדֵי זֶה יָכוֹל לְהוֹצִיא אוֹתוֹ מִן הָעוֹלָם, וְגַם אִם עָלְתָה לוֹ תַּאֲוָתוֹ לִהְיוֹת רֹאשׁ הַקָּהָל אוֹ מוֹרֵה צֶדֶק לַעֲדָתוֹ, אַךְ בַּעֲבוּר גַּאֲוָתוֹ כֻּלָּם נֶחְשָׁבִים לְאַיִן כְּנֶגְדּוֹ, וּמְזַלְזֵל בִּכְבוֹד הַבְּרִיּוֹת, אֲשֶׁר גַּם זֶה הוּא סִבָּה לְקִצּוּר יָמָיו וּשְׁנוֹתָיו, רַחֲמָנָא לִצְלַן.
וַעֲבֵרָה גּוֹרֶרֶת עֲבֵרָה, שֶׁרְצוֹנוֹ תָּמִיד לִהְיוֹת מִן הַמְנַצְּחִין, וְלֹא מִן הַמִּתְנַצְחִין — אֵין מַבְחִין בֵּין טוֹב לְרַע, בֵּין אִם הוּא יָשָׁר אוֹ לָאו, רַק לְהַעֲמִיד נִצּוּחוֹ, וּמְקַלְקֵל הַדִּינִים וּמְעַוֵּת הַמִּשְׁפָּטִים יְשָׁרִים. וְזֶה יָדוּעַ שֶׁהַטָּיַת הַדִּין מַטָּה אֶת הָאָדָם בְּפִתְאֹם מִכַּף חַיִּים לְכַף הַמָּוֶת. וְעוֹד, בַּעֲבוּר הֱיוֹתוֹ בַּעַל גַּאֲוָה, מַרְחִיב פִּיו גַּם נֶגֶד תַּלְמִידֵי חֲכָמִים, שֶׁבָּאוּ לְהוֹכִיחַ אוֹתוֹ עַל דְּבָרָיו וּדְרָכָיו הַמְכֹעָרִים, וְכַאֲשֶׁר שֶׁהַחֵטְא הַזֶּה מָצוּי, בַּעֲווֹנוֹתֵינוּ הָרַבִּים, בְּהַרְבֵּה בְּנֵי אָדָם, וּבִפְרָט רָאשֵׁי וּפַרְנְסֵי הַקְּהִלּוֹת הוֹלְכִין וּמִתְגַּבְּרִין. עַד שֶׁבָּאוּ לִכְלַל מְצַעֲרֵי רַבָּנָן, וּפִתְאֹם נִכְוִים בְּגַחַלְתָּן וְעוֹבְרִים מִן הָעוֹלָם כְּצֵל עוֹבֵר. וְנוֹסָף עַל זֶה גַּם כֵּן הוּא בִּכְלַל מְצַעֵר רַבָּנָן לִמְשֹׁל עֲלֵיהֶם בְּכֹחַ.
וּבוֹא וּרְאֵה, הַמְצַעֵר הַבְּרִיּוֹת, הֲרֵי הוּא מַכְנִיס עַצְמוֹ בְּסַכָּנוֹת גְּדוֹלוֹת, וְאַף הַמְצַעֵר אֶת הַבְּהֵמָה חַיָּה וְעוֹף יֵשׁ לוֹ עֹנֶשׁ, כִּי אֵין שׁוּם דָּבָר שֶׁאֵין לוֹ מַזָּל, וְהַמַּזָּל שֶׁל הַמִּצְטַעֵר מְקַטְרֵג עָלָיו, וּמִכָּל שֶׁכֵּן שֶׁיֵּשׁ לָאָדָם עֹנֶשׁ גָּדוֹל הַמְצַעֵר תַּלְמִיד חָכָם.
וּבוֹא וּרְאֵה מַה שֶּׁהֵבִיא בַּעַל הַ"חֲרֵדִים", בְּאִישׁ חָשׁוּב תָּם וְיָשָׁר, שֶׁהִתְאַכְסֵן אֶצְלוֹ הַקָּדוֹשׁ הָאֲרִ"י, זִכְרוֹנוֹ לִבְרָכָה, וְעָשָׂה לוֹ כָּבוֹד גָּדוֹל. וְטֶרֶם נְסִיעָתוֹ שֶׁל אוֹתוֹ אִישׁ הַקָּדוֹשׁ, הָאֲרִ"י, זִכְרוֹנוֹ לִבְרָכָה, אָמַר לוֹ: מַה הַגְּמוּל אֲשֶׁר אֲשַׁלֵּם לְךָ בְּעַד הַחִבָּה הַגְּדוֹלָה שֶׁהֶרְאֵיתָ לִי? וַאֲנִי מוּכָן לְתַשְׁלוּם גְּמוּלְךָ הַטִּרְחָה שֶׁטָּרַחְתָּ בִּשְׁבִילִי.
וְהֵשִׁיב לוֹ הַבַּעַל הַבַּיִת, שֶׁהָיוּ לוֹ בָּנִים, וְאַחַר כָּךְ נַעֲשֵׂית אִשְׁתּוֹ עֲקָרָה, אוּלַי יַמְצִיא לוֹ תְּרוּפָה לְאִשְׁתּוֹ כְּבָרִאשׁוֹנָה. וְהֵשִׁיב לוֹ הָאֲרִ"י, זִכְרוֹנוֹ לִבְרָכָה, עִנְיַן הַסִּבָּה, שֶׁנַּעֲשֵׂית עֲבוּר הַסִּבָּה הַהִיא עֲקָרָה, וְגִלָּה לוֹ וְאָמַר לוֹ: הִנֵּה יָדוּעַ לְךָ, שֶׁהָיָה סֻלָּם קָטָן עוֹמֵד בְּבֵיתְךָ, שֶׁהָיוּ הַתַּרְנְגוֹלִים קְטַנִּים עוֹלִים וְיוֹרְדִים בּוֹ לִשְׁתּוֹת מַיִם בִּכְלִי שֶׁל מַיִם אֲשֶׁר הָיָה סָמוּךְ לַסֻּלָּם, וְהָיוּ שׁוֹתִים וּמַרְוִים צִמְאוֹנָם.
וּפַעַם אַחַת אָמְרָה אִשְׁתְּךָ לַמְשָׁרֶתֶת, שֶׁתָּסִיר הַסֻּלָּם מִשָּׁם, אַף כִּי לֹא הָיְתָה כַּוָּנָתָהּ לְצַעֵר אֶת הַתַּרְנְגוֹלִים, כִּי אִם מִטַּעַם אַחֵר — לִהְיוֹת הַבַּיִת נָקִי ־וּמֵאָז אֲשֶׁר הוּסַר הַסֻּלָּם, יֵשׁ לְהַתַּרְנְגוֹלִים צַעַר גָּדוֹל, שֶׁאֵינָן יְכוֹלִין הַתַּרְנְגוֹלִים לִפְרֹחַ כִּי הָיוּ עֲדַיִן קְטַנִּים, וְסָבְלוּ צִמָּאוֹן גָּדוֹל, וְעָלְתָה צִפְצוּפָם לִפְנֵי הַקָּדוֹשׁ בָּרוּךְ הוּא, הַמְרַחֵם עַל כָּל מַעֲשָׂיו, וְעַל יְדֵי כָּךְ נִגְזַר עָלֶיהָ לִהְיוֹת עֲקָרָה. וְהֶחֱזִיר הַבַּעַל הַבַּיִת הַסֻּלָּם לַמָּקוֹם הָרִאשׁוֹן, וַה' נָתַן לָהּ הֵרָיוֹן, וְחָזְרָה לָלֶדֶת כְּבָרִאשׁוֹנָה. הֲרֵי לְךָ, כִּי הַ' יִתְבָּרַךְ פּוֹקֵד וּמַשְׁגִּיחַ עַל כָּל בְּרִיָּה בְּרֹב רַחֲמָיו וַחֲסָדָיו, וּמְשַׁלֵּם לְהַמְצַעֲרִים אֶת הַבְּרִיּוֹת. וְעַל הַכֹּל צָרִיךְ הָאָדָם לִתֵּן דִּין וְחֶשְׁבּוֹן, וְאִם כֵּן צָרִיךְ הָאָדָם לִזָּהֵר שֶׁלֹּא לְצַעֵר אֶת חֲבֵרוֹ בְּחִנָּם.
בּוֹא וּרְאֵה, מַה דְּאִיתָא בְּפֶרֶק קַמָּא דַּחֲגִיגָה <small>(ה, א)</small>:
מַאי דִּכְתִיב <small>(קֹהֶלֶת יב, יד)</small>: כִּי אֶת כָּל מַעֲשֶׂה הָאֱלֹהִים יָבִא בְמִשְׁפָּט עַל כָּל נֶעְלָם, אִם טוֹב וְאִם רָע" — זֶה הָרוֹקֵק בִּפְנֵי חֲבֵרוֹ, וַחֲבֵרוֹ נִמְאָס בָּהּ".
וְאִיתָא בְּ"סֵפֶר חֲסִידִים" <small>(סִימָן מד)</small>: מַעֲשֶׂה בֶּחָסִיד, שֶׁהָיָה מְכַסֶּה כָּל הָרֻקִּים שֶׁהָיָה מוֹצִיא מִפִּיו, וְגַם כָּל הָרֻקִּין אֲשֶׁר יָדַע שֶׁיְּהוּדִי הוֹצִיאָן מִפִּיו, וְהָיָה כַּוָּנָתוֹ לְכַסּוֹת אֶת הָרֻקִּין, שֶׁלֹּא יָבוֹא אַחֵר וְיִרְאֶה הָרֹק וְיִמְאַס בּוֹ, וְלֹא יִמְחַל לְזֶה שֶׁהוֹצִיא מִפִּיו. עַד כָּאן.
וְאִם כֵּן, בּוֹא וּרְאֵה, עַד כַּמָּה דִּקְדְּקוּ חֲסִידִים הָרִאשׁוֹנִים בָּאַזְהָרָה שֶׁלֹּא לְצַעֵר אֶת חֲבֵרוֹ, כִּי הַרְבֵּה בְּנֵי אָדָם אֲשֶׁר לֹא נִזְהֲרוּ בָּזֶה, וּבִפְרָט בַּדּוֹר הַזֶּה, אֲשֶׁר יַד עַמֵּי הָאֲרָצוֹת תַּקִּיפָה, אֲשֶׁר אֵינָם יוֹדְעִים שׁוּם דִּין וּמִשְׁפָּט, וְעִסְקֵיהֶם לָרֹב בְּאַלִּימוּת, וְאֵינָם רוֹצִים לְצַיֵּת דִּין מֵחֲמַת סֵרוּב שֶׁלָּהֶם, אֲבָל הֵם אֵינָן יוֹדְעִים שֶׁאִם אֵין דִּין לְמַטָּה, יֵשׁ דִּין לְמַעְלָה, שֶׁפִּתְאֹם יוֹמוֹ וְדִינוֹ יָבוֹא.
וְעַל כֵּן הִזְהִיר הָרַב הָרֹא"שׁ זִכְרוֹנוֹ לִבְרָכָה, בַּקּוּנְטְרֵס שֶׁל "אָרְחוֹת חַיִּים", וְזֶה לְשׁוֹנוֹ: אַל יִהְיוּ מְרֻבִּים בְּעֵינֶיךָ אוֹהֲבִים, וְיִהְיֶה שׂוֹנֵא אֶחָד בְּעֵינֶיךָ כִּמְרֻבִּים. עַד כָּאן לְשׁוֹנוֹ. וְלֹא כֵּן הַהֲמוֹנִים, שֶׁבַּעֲבוּר דָּבָר מוּעָט בְּאֵיזֶה עֵסֶק מַשָּׂא וּמַתָּן אוֹ שְׁאָר דְּבָרִים, מְקַלֵּל לַחֲבֵרוֹ בִּקְלָלוֹת חֲמוּרוֹת, בַּר מִנַּן, וְאֵינוֹ מֵשִׂים עַל לֵב שֶׁכָּל בְּנֵי אָדָם נֶחְשָׁבִים כְּאִישׁ אֶחָד, וְלֹא יֵאוֹת לְזֶרַע אַבְרָהָם לִהְיוֹת הַפֶּה רָגִיל בִּקְלָלוֹת, כִּי אִם בִּבְרָכוֹת וּבִדְבָרִים טוֹבִים וְרַכִּים, שֶׁיֵּשׁ בָּהֶן נַחַת רוּחַ לְהַבּוֹרֵא יִתְבָּרַךְ.
כִּי הָאִישׁ אֲשֶׁר הוּא מְקַלֵּל לַחֲבֵרוֹ, הוּא שָׂנוּא לִפְנֵי הַקָּדוֹשׁ בָּרוּךְ הוּא, כִּי הַקָּדוֹשׁ בָּרוּךְ הוּא הִבְטִיחַ לְאַבְרָהָם: "וַאֲבָרְכָה מְבָרֲכֶיךָ וּמְקַלֶּלְךָ אָאֹר" <small>(בְּרֵאשִׁית יב, ג)</small>, שֶׁהֲרֵי נָתַן הַקָּדוֹשׁ בָּרוּךְ הוּא חַכָּה לְתוֹךְ פִּיו שֶׁל בִּלְעָם הָרָשָׁע שֶׁרָצָה לְקַלֵּל אֶת יִשְׂרָאֵל, וְנֶהְפְּכוּ הַקְּלָלוֹת לִבְרָכוֹת.
וְדַע, שֶׁמָּצָאתִי כָּתוּב: כָּל מִי שֶׁמְּקַלֵּל לַחֲבֵרוֹ עַל חִנָּם וְעַל לֹא חָמָס בְּכַפָּיו, אָז הַבּוֹרֵא יִתְבָּרַךְ פּוֹרֵשׂ כְּנָפָיו עַל זֶה הָאִישׁ הַזַּכַּאי, שֶׁלֹּא יִשְׁלֹט עָלָיו שׁוּם קְלָלָה.
וְתֵדַע, שֶׁיֵּשׁ לְךָ אָדָם שֶׁמִּזְגוֹ הוּא רַע, רַחֲמָנָא לִצְלַן, וְעֵינָיו וּפִיו וְלִבּוֹ כֻּלָּן מִמְּקוֹר הַסִּטְרָא אָחֳרָא, וְקִלְלָתוֹ הִיא מְסֻכֶּנֶת, כְּמוֹ שֶׁכָּתַב רַבִּי יְהוּדָה הֶחָסִיד, זִכְרוֹנוֹ לִבְרָכָה, שֶׁהַחִיצוֹנִים מוּכָנִים לְקַטְרֵג עַל פִּי קְלָלָה זֹאת, וְאִלְמָלֵא הַקָּדוֹשׁ בָּרוּךְ הוּא חוֹפֵף עָלָיו מַה שֶּׁהִבְטִיחַ לְאַבְרָהָם <small>(בְּרֵאשִׁית יב, ב)</small>: "וֶהְיֵה בְּרָכָה", אָז, חַס וְשָׁלוֹם, הָיוּ חָלִין הַקְּלָלוֹת עַל אוֹתוֹ הָאָדָם.
וְצָרִיךְ עוֹד לֵידַע: לֹא דַּי שֶׁלֹּא חָל הַקְּלָלוֹת חִנָּם, אַדְּרַבָּה, יֵשׁ שָׂכָר טוֹב לְאוֹתָן שֶׁנִּתְקַלְלוּ בְּחִנָּם, כִּדְאִיתָא בִּירוּשַׁלְמִי דְּמַסֶּכֶת פֵּאָה <small>(פֶּרֶק ח, הֲלָכָה ו)</small>, וְזֶה לְשׁוֹנוֹ:
רַבִּי יוֹסֵי אוּקְמָא לוֹן פַּרְנָסִין וְגַבָּאִין, וְלֹא קִבְּלוּ עֲלֵיהוֹן (מֵרֹב עֲנָוָה), עָאל וְאָמַר קוּמֵיהוֹן: בֶּן בָּבָא עַל הַפְּקִיעִין (פֵּרוּשׁ: בֶּן בָּבָא הָיָה מְמֻנֶּה עַל הַפְּתִילוֹת שֶׁבַּמִּקְדָּשׁ), וְזָכָה לִהְיוֹת נִמְנֶה עִם גְּדוֹלֵי הַדּוֹר; עַכְשָׁו אַתֶּם מְמֻנִּים עַל חַיֵּי נְפָשׁוֹת, לֹא כָּל שֶׁכֵּן?!
רַבִּי אֱלִיעֶזֶר הֲוֵי חַד זְמַן עָבִיד לֵיהּ פַּרְנָס (פֵּרוּשׁ: גַּבַּאי צְדָקָה). פַּעַם אַחַת אָתָא לְבֵיתוֹ. אָמַר לָהֶם: מַאי עַבִידְתּוּן? (רָצָה לוֹמַר: רַבִּי אֱלִיעֶזֶר שָׁאַל לְאַנְשֵׁי בֵיתוֹ, בְּאֵיזֶה גְּמִילוּת חֶסֶד עָסְקוּ). אָמְרוּ לוֹ: אַתּוּן חַד סַיְעָן (רָצָה לוֹמַר: חֲבוּרָה שֶׁל עֲנִיִּים) וְאָכְלוּן וְשָׁתוּן וְצָלוּ עֲלָךְ.
אָמַר לְהוּ: לֵית דֵּין אֲגַר טָב. נָחַת זְמַן תִּנְיָן. אָמַר לָהֶם: מָה עֲבִידְתּוּן? אָמְרֵי לֵיהּ: אָתוּ חַד סַיְעָן (רָצָה לוֹמַר: חֲבוּרָה שֶׁל עֲנִיִּים). וְאָכְלוּן וְשָׁתוּן וְאַקְלִינָךְ (רָצָה לוֹמַר: קִלְּלוּ אוֹתְךָ). אָמַר לְהוּ: כְּדֵין אֲגַר טָב. עַד כָּאן לְשׁוֹנוֹ.
נִמְצָא, שֶׁהָיָה שָׂמֵח בַּאֲשֶׁר שֶׁקִּלְּלוּ אוֹתוֹ בְּחִנָּם.
וּבַאֲשֶׁר שֶׁעָווֹן זֶה מָצוּי בַּהֲמוֹן עַם לְקַלֵּל אָדָם אֶת חֲבֵרוֹ, וְזֶהוּ עִכּוּב גָּדוֹל מִלַּעֲשׂוֹת תְּשׁוּבָה עַל חֲטָאָיו, עַל כֵּן בָּאנוּ לְהַזְכִּיר מִזֶּה לְהַזְהִיר לְיִרְאֵי ה' וּלְחוֹשְׁבֵי שְׁמוֹ, שֶׁלֹּא יֵצֵא מִפִּיו שׁוּם קְלָלָה, כְּדֵי שֶׁבְּנָקֵל יוּכַל לַעֲשׂוֹת תְּשׁוּבָה. כִּי הַקָּדוֹשׁ בָּרוּךְ הוּא בְּעַצְמוֹ מַכְרִיז עַל הַתְּשׁוּבָה בְּכָל יוֹם וָיוֹם, וְאוֹמֵר <small>(יִרְמְיָה ג, יד)</small>: "שׁוּבוּ בָנִים שׁוֹבָבִים", כִּי יָדוֹ פְּשׁוּטָה לְקַבֵּל שָׁבִים.
וְדַע, כִּי כְּשֶׁיּוֹצֵא קוֹל כְּרוּז לְמַעְלָה, הַקּוֹל נִשְׁמָע לְמַטָּה בְּזֶה הָעוֹלָם, וְהַקּוֹל הַהוּא מְעוֹרֵר עֲצֵי הַיַּעַר וְלוֹבְשִׁים חֲרָדָה, וְאוֹמְרִים שִׁירָה בְּאֵימָה וּבְיִרְאָה, וְכִדְאִיתָא בְּזֹהַר בְּרֵאשִׁית <small>(בָּהַקְדָּמָה דַּף ז, א)</small>:
רַבִּי אֶלְעָזָר וְרַבִּי אַבָּא הֲוֵי קָאָזְלֵי בְּאוֹרְחָא וְעָסְקֵי בְּאוֹרַיְתָא, וְלָוֵי בַּהֲדַיְהוּ רַב הַמְנוּנָא סָבָא (וּכְבָר הָיָה רַב הַמְנוּנָא מֵת) וּמִתְחַבֵּר בַּהֲדַיְהוּ. וְכַד אָזְלוּ וּמָטוּ לְחַד טוּרָא, וַהֲוֵי נְטוּי שִׁמְשָׁא, שְׁרוֹי עַנְפִין דְּאִילָנָא לְנַקְּשָׁאָה דָּא בְּדָא וְאָמְרוּ שִׁירָה. עַד דַּהֲווּ אָזְלוּ, שָׁמְעוּ חַד קָלָא תַּקִּיפָא דַּהֲוָה אָמַר: קְדוֹשִׁים דְּאִתְבַּדָּרוּ בֵּינֵי חַיָּא, אִנּוּן בּוּצִינִין קַדִּישִׁין, בְּנֵי מְתִיבְתָּא! אִתְכַּנִּישׁוּ לְדוּכְתַּיְהוּ לְאִשְׁתָּעֵי בְּמָארֵיהוֹן דְּאוֹרַיְתָא!
יָתְבוּ רַבִּי אֱלִיעֶזֶר וְרַבִּי אַבָּא וְקָמוּ בְּדוּכְתַּיְהוּ בִּדְחִילוּ וּרְתִיתוּ. נָפַק קָלָא וְאָמַר: טִינָרֵי תַּקִּיפִין, פַּטִּישִׁין רָמָאִין, עוּלוּ וְאִתְכַּנָּשׁוּ! (רָצָה לוֹמַר: גַּם צַדִּיקִים, שֶׁכְּבָר מֵתוּ, מִשְׁתַּעְשְׁעִים בֵּין הַחַיִּים לִשְׁמֹעַ דִּבְרֵי תּוֹרָה). בְּהַהִיא שַׁעְתָּא שָׁמְעוּ קוֹל עַנְפֵי אִילְנִין רַב וְתַקִּיף, וַהֲוֵי אָמַר <small>(תְּהִלִּים כט, ד־ה)</small>: "קוֹל ה' בַּכֹּחַ וְגוֹ' קוֹל ה' שֹׁבֵר אֲרָזִים וְגוֹ'". עַד כָּאן.
וְאִם כֵּן, יוּכַל הָאָדָם לִלְמֹד מִזֶּה שֶׁלֹּא לְקַלֵּל, וְלַעֲשׂוֹת תְּשׁוּבָה, וְאָז טוֹב יִהְיֶה לוֹ סֶלָה.

Chapter 8

<b>אִיתָא </b>בִּירוּשַׁלְמִי פֶּרֶק קַמָּא דִּבְרָכוֹת <small>(הֲלָכָה א)</small>: הָעוֹמֵד לְהִתְפַּלֵּל צָרִיךְ לְהַשְׁווֹת אֶת רַגְלָיו. פְּלִיגֵי תְּרֵין אָמוֹרָאִין, רַבִּי לֵוִי וְרַבִּי סִימוֹן, חַד אָמַר: כְּמַלְאָכִים, וְחַד אָמַר: כְּכֹהֲנִים. עַד כָּאן לְשׁוֹנוֹ. וְנִרְאֶה דְּאֵלּוּ וְאֵלּוּ דִּבְרֵי אֱלֹהִים חַיִּים הֵם, כִּי הַתְּפִלָּה הִיא בִּמְקוֹם הַקָּרְבָּן, עַל כֵּן צָרִיךְ לַעֲשׂוֹת עַצְמוֹ כְּאִלּוּ הוּא כֹּהֵן. וּמָה עֲבוֹדַת כֹּהֵן, הוּא פָּסוּל בְּמַחֲשָׁבָה זָרָה, כָּךְ צָרִיךְ הָאָדָם בִּשְׁעַת תְּפִלָּה, שֶׁלֹּא לַחֲשֹׁב שׁוּם מַחֲשָׁבָה זָרָה, כְּדֵי שֶׁלֹּא יֵעָשֶׂה קָרְבָּנוֹ פִּגּוּל. וְלֹא יֹאמַר הָאָדָם: הִרְהוּר עֲבֵרָה אָסוּר דַּוְקָא, אֶלָּא אֲפִלּוּ הִרְהוּר מַשָּׂא וּמַתָּן וּשְׁאָר הִרְהוּרִים הֵן גַּם כֵּן אֲסוּרִים, כִּי צָרִיךְ הָאָדָם לִהְיוֹת דֻּגְמַת הַמַּלְאָכִים, שֶׁאֵין בָּהֶם עִסְקֵי עוֹלָם הַזֶּה.
וְאִיתָא בְּ"סֵפֶר הַחִנּוּךְ": כְּשֶׁאָדָם הוּא חוֹשֵׁב בְּמַחֲשַׁבְתּוֹ בְּעִנְיְנֵי כֶּסֶף וְזָהָב וּמַטְבְּעוֹת, עוֹבֵר עַל לָאו דְּ"לֹא תַעֲשׂוּן אִתִּי אֱלֹהֵי כֶסֶף וֵאלֹהֵי זָהָב" <small>(שְׁמוֹת כ, כ)</small>. עַיֵּן שָׁם בַּאֲרִיכוּת.
וְדַע לְךָ מַה שֶּׁמְּבֹאָר בַּזֹּהַר, פָּרָשַׁת אֵלֶּה פְּקוּדֵי, וְזֶה לְשׁוֹנוֹ: אִיתָא חַד מְמֻנֶּה, וּשְׁמוֹ טהריא"ל, הָעוֹמֵד עַל הַפֶּתַח אֲשֶׁר עוֹבְרִים שָׁם תְּפִלּוֹת שֶׁל בֵּית יִשְׂרָאֵל שֶׁנִּתְפַּלְּלוּ בְּכַוָּנַת הַלֵּב בִּלְתִּי שׁוּם עִרְבּוּב שֶׁל מַחֲשָׁבָה זָרָה, אֲזַי אוֹתוֹ הַמְמֻנֶּה פּוֹתֵחַ שַׁעַר בֵּית הַתְּפִלָּה לָהֵיכָל, אֲשֶׁר שָׁם כָּל הַתְּפִלּוֹת מִתְקַבְּצוֹת יַחַד, וּמֵהַתְּפִלָּה נַעֲשֶׂה עֲטֶרֶת רֹאשׁ לְמֶלֶךְ מַלְכֵי הַמְּלָכִים, הַקָּדוֹשׁ בָּרוּךְ הוּא. אֲבָל אִם הַתְּפִלָּה הִיא בְּלִי כַּוָּנָה, וְיֵשׁ בָּהּ עִרְבּוּב מַחֲשָׁבָה זָרָה, אֲזַי הַמְמֻנֶּה הוּא דּוֹחֶה אֶת הַתְּפִלָּה מֵהַהוּא פִּתְחָא, וְהַתְּפִלָּה אָזְלָא וּמְשַׁטֶּטֶת בְּעָלְמָא, עַד שֶׁבָּאת לְיַד חַד מְמֻנֶּה, סהדיא"ל שְׁמֵיהּ, וּבְיָדוֹ כָּל הַתְּפִלּוֹת שֶׁנִּדְּחוּ מִשַּׁעַר בֵּית הַתְּפִלָּה עַל יְדֵי שֶׁהֵן מְעֻרְבָּבִים בְּמַחֲשָׁבוֹת זָרוֹת, וְהֵן נִקְרָאִים "תְּפִלּוֹת פְּסוּלוֹת". וְגוֹנֵז הַהוּא מְמֻנֶּה הַתְּפִלּוֹת, עַד שֶׁהָאָדָם עַצְמוֹ מֵשִׂים אֶל לִבּוֹ, עַל מַה שֶּׁהִתְפַּלֵּל תְּפִלּוֹת הַרְבֵּה בְּלֹא כַּוָּנָה וַעֲדַיִן לֹא נַעֲנָה בְּאוֹתָן תְּפִלּוֹת.
וּמִתְוַדֶּה וּמִתְחָרֵט עַל עָווֹן וְחֵטְא זֶה שֶׁהִתְפַּלֵּל בְּלֹא כַּוָּנָה, שֶׁהוּא כְּגוּף בְּלֹא נְשָׁמָה, וְאוֹמֵר: אוֹי לִי! וַי לִי מַה שֶּׁעָשִׂיתִי כָּךְ, וְהָיִיתִי פּוֹגֵם בִּכְבוֹד אֲדוֹנֵינוּ, הָאֵל הַגָּדוֹל הַגִּבּוֹר וְהַנּוֹרָא, לְדַבֵּר לְפָנָיו בִּלְתִּי כַּוָּנַת הַלֵּב! וְגוֹדֵר עַצְמוֹ לְבִלְתִּי לַעֲשׂוֹת עוֹד כָּזֶה הַמִּכְשׁוֹל, וּמִכָּאן וּלְהַבָּא הוּא מִתְפַּלֵּל בְּכַוָּנָה הֵיטֵב, אֲזַי תְּפִלּוֹת רִאשׁוֹנוֹת שֶׁהֵן בְּיַד הַמְמֻנֶּה סהדיא"ל, עוֹלֶה עִם תְּפִלָּה רִאשׁוֹנָה, שֶׁהִתְחִיל לְהִתְפַּלֵּל בְּכַוָּנָה, וְהַהוּא מְמֻנֶּה בְּעַצְמוֹ נוֹטֵל הַתְּפִלּוֹת הַפְּסוּלוֹת הַנִּזְכָּרִים לְעֵיל, וּמַעֲלֶה אוֹתָם מַעְלָה מַעְלָה, עַד שֶׁבָּאָה הַתְּפִלָּה לִפְנֵי הַקָּדוֹשׁ בָּרוּךְ הוּא בְּעַצְמוֹ, וְנַעֲשֵׂית עֲטָרָה עִם שְׁאָר תְּפִלּוֹת יִשְׂרָאֵל הַכְּשֵׁרוֹת.
הֲרֵי לְךָ חֶסֶד גָּדוֹל מֵהַבּוֹרֵא יִתְבָּרַךְ, שֶׁבִּתְפִלָּה אַחַת נִתְקָן הַכֹּל.
וּמִי הוּא זֶה, אֲשֶׁר לֹא יָשִׂים אֶל לִבּוֹ הַדְּבָרִים לִגְמֹל חֶסֶד לְנַפְשׁוֹ, וּמִכָּל שֶׁכֵּן שֶׁלֹּא לְהָקֵל בַּתְּפִלָּה עַצְמָהּ לְכַתְחִלָּה, חַס וְשָׁלוֹם. וְאַף שֶׁחוֹשֵׁק לְהַתְמִיד בַּתּוֹרָה, מִכָּל מָקוֹם זְמַן תְּפִלָּה לְחוּד, וּזְמַן תּוֹרָה לְחוּד. וְאַל יֹאמַר בְּלִבּוֹ, כִּי בַּעֲבוּר לִמּוּדוֹ הוּא יוֹתֵר טוֹב בְּעֵינֵי הַקָּדוֹשׁ בָּרוּךְ הוּא שֶׁיְּבַטֵּל תְפִלָּתוֹ, חַס וְשָׁלוֹם, וְחָלִילָה לוֹמַר כֵּן.
וּבוֹא וּרְאֵה מַה שֶּׁהוּבָא בַּסֵּפֶר "הוֹלֵךְ תָּמִים", וְזֶה לְשׁוֹנוֹ:
רַבִּי יְשַׁעְיָהוּ הֶחָסִיד סִפֵּר לִי, בְּשֵׁם רַבִּי יְהוּדָה הֶחָסִיד, זִכְרוֹנוֹ לִבְרָכָה: בִּימֵי הָרַמְבַּן, זִכְרוֹנוֹ לִבְרָכָה, הָיָה לוֹ תַּלְמִיד אֶחָד שֶׁהָיְתָה נַפְשׁוֹ חֲשֵׁקָה בַּתּוֹרָה בְּחֵשֶׁק נִפְלָא, וּמַמָּשׁ לֹא רָאָה שֵׁנָה בְּעֵינָיו. וְאִם הָיָה אוֹכֵל לְהַחֲיוֹת נַפְשׁוֹ, אָז הָיָה הַסֵּפֶר פָּתוּחַ לְפָנָיו, וְתָמִיד נָתַן עֵינָיו בַּסֵּפֶר, וְלֹא הָיָה מִתְפַּלֵּל מֵרֹב אַהֲבַת הַתּוֹרָה.
וְהָיָה הָרַמְבַּ"ן, זִכְרוֹנוֹ לִבְרָכָה מַזְהִיר אוֹתוֹ תָּמִיד, וְאָמַר לוֹ: אֱכֹל בִּשְׁעַת אֲכִילָה וְתִישַׁן בִּשְׁעַת הַשֵּׁנָה, וַעֲשֵׂה תְּפִלָּתְךָ בִּשְׁעַת תְּפִלָּה, וּזְכוּת הַתּוֹרָה יִהְיֶה אֶצְלְךָ וְתִשְׁמָרְךָ וּתְחַיֶּיךָ. אָמְנָם לֹא תִּפְשַׁע בָּהּ, כִּי הַתְּפִלָּה תִּתְבַּע עֶלְבּוֹנָהּ לִפְנֵי הַקָּדוֹשׁ בָּרוּךְ הוּא, וְתֵעָנֵשׁ, חַס וְשָׁלוֹם, עַל זֶה, וְהִזָּהֵר בַּתְּפִלָּה!
וְלֹא הִשְׁגִּיחַ הַתַּלְמִיד אֶל דְּבָרָיו וְלֹא שָׂם אֶל לִבּוֹ. וְלֹא הָיוּ יָמִים מוּעָטִים, שֶׁהָלַךְ הַתַּלְמִיד לַשּׁוּק לִקְנוֹת אֵיזֶה דָּבָר, וְכַאֲשֶׁר שָׁב לְבֵיתוֹ, מָצָא פָּרָשׁ אֶחָד שׁוֹכֵב עִם בִּתּוֹ הַבְּתוּלָה בְּאֹנֶס עַל אוֹתוֹ הַשֻּׁלְחָן שֶׁהָיָה לוֹמֵד תָּמִיד עָלָיו, וְנִתְאַבֵּל עַל זֶה יָמִים רַבִּים.
וְאָמַר לוֹ הָרַמְבַּ"ן, זִכְרוֹנוֹ לִבְרָכָה: הֲלֹא אָמַרְתִּי לְךָ שֶׁתִּהְיֶה זָהִיר בַּתְּפִלָּה, שֶׁתִּקְּנוּ חֲכָמֵינוּ זִכְרוֹנָם לִבְרָכָה שֶׁצָּרִיךְ הָאָדָם לְהִתְפַּלֵּל בְּכָל יוֹם: "יְהִי רָצוֹן מִלְּפָנֶיךָ ה' אֱלֹהֵינוּ וֵאלֹהֵי אֲבוֹתֵינוּ, שֶׁתַּצִּילֵנִי הַיּוֹם מֵאָדָם רָע וּמִפֶּגַע רָע וְכוּ'", וְאַתָּה לֹא שָׁמַעְתָּ בְּקוֹלִי, לָכֵן בָּא זֶה הַסִּבָּה לְבִתְּךָ! וּמִכָּאן וּלְהַבָּא רָאָה הַתַּלְמִיד הַנִּזְכָּר לְעֵיל שֶׁבְּהַשְׁגָּחָה פְּרָטִית הָיָה בְּבִטּוּל תְּפִלָּה, וְהִתְחִיל לְהִתְפַּלֵּל כַּדָּת וְכַהֲלָכָה. עַד כָּאן לְשׁוֹנוֹ.
עַל כֵּן לְכוּ חֲזוּ מִפְעֲלוֹת אֱלֹהִים, אֲשֶׁר שָׁם שָׂם לוֹ חֹק וּמִשְׁפָּט עַל אוֹתָן אֲנָשִׁים הַמְזַלְזְלִים בְּעִנְיַן הַתְּפִלּוֹת וְנוֹהֲגִין לְהִתְפַּלֵּל בְּקַלּוּת, וְכָל הָעָם יִשְׁמְעוּן וְיִירָאוּן. עַד כָּאן לְשׁוֹנוֹ.
עַל כֵּן יִרְאֶה הָאָדָם לְפַחֵד תָּמִיד, בְּהַעֲלוֹתוֹ אֶת לִבּוֹ יָמִים רַבִּים שֶׁעָבְרוּ תְּפִלּוֹת הַקְּבוּעִים בְּכָל יוֹם מִבְּלִי כַּוָּנָה. וְעַל זֹאת צָרִיךְ לְבַקֵּשׁ רַחֲמִים מֵאֵת הַקָּדוֹשׁ בָּרוּךְ הוּא, לְהָסִיר מִמֶּנּוּ מִכְשׁוֹל זֶה, שֶׁלֹּא יִהְיֶה עִרְבּוּבְיָה הַמְבַטְּלִים כַּוָּנַת הַתְּפִלָּה. וְיִרְאֶה לְהִתְפַּלֵּל בְּדֶמַע, כִּי תְּפִלָּה בִּדְמָעוֹת הִיא חֲשׁוּבָה וּקְרוֹבָה מְאֹד לְהִתְקַבֵּל, כַּיָּדוּעַ עַל פִּי מַאַמְרֵי רַבּוֹתֵינוּ זִכְרוֹנָם לִבְרָכָה.
וּמֵרֹב חֲשִׁיבוּת שֶׁל תְּפִלּוֹת שֶׁבִּדְמָעוֹת, הַפֶּתַח — אֲשֶׁר נִכְנָסִים שָׁם הַתְּפִלּוֹת, אֲשֶׁר הֵם עִם דְּמָעוֹת — אֵינוֹ פּוֹתֵחַ אוֹתוֹ פֶּתַח שׁוּם מַלְאָךְ אוֹ מְמֻנֶּה, כִּי אִם הַקָּדוֹשׁ בָּרוּךְ הוּא בְּעַצְמוֹ וּבִכְבוֹדוֹ, וְלָכֵן הֵן אֵין נִנְעָלִים, וְהֵן פְּתוּחִים תָּמִיד, וְנִקְרָאִים "שַׁעֲרֵי דְּמָעוֹת". וּכְשֶׁהַתְּפִלָּה הִיא עוֹלָה לְמַעְלָה, אֲזַי יוֹצֵא לִקְרָאתָם אוֹפַן אֶחָד, וּשְׁמוֹ ירחמיא"ל, וְהוּא מְמֻנֶּה עַל שֵׁשׁ מֵאוֹת חַיּוֹת שֶׁל מַעְלָה, וְנוֹטֵל הוּא אוֹתָהּ הַתְּפִלָּה עִם הַדְּמָעוֹת וּמַעֲלֶה אוֹתָהּ, וְהִיא עוֹלָה וּמִתְקַשֶּׁרֶת לְמַעְלָה לְמָקוֹם גָּבוֹהַּ מְאֹד.
וּבוֹא וּרְאֵה אֵיךְ הָיוּ דּוֹרוֹת הָרִאשׁוֹנִים מְכַוְּנִים בַּתְּפִלָּה, כִּדְאִיתָא בִּירוּשַׁלְמִי, פֶּרֶק אֵין עוֹמְדִין <small>(בְּרָכוֹת פֶּרֶק ה, הֲלָכָה א)</small>: אָמְרוּ עָלָיו עַל רַבִּי חֲנִינָא בֶּן דּוֹסָא, שֶׁהָיָה עוֹמֵד וּמִתְפַּלֵּל, וּבָא נָחָשׁ וְהִכִּישׁוֹ, וְלֹא הִפְסִיק אֶת תְּפִלָּתוֹ. וְהָלְכוּ וּמָצְאוּ אוֹתוֹ הַנָּחָשׁ מֵת מֻטָּל עַל פִּי חוֹרוֹ. אָמְרוּ לוֹ תַּלְמִידָיו: רַבִּי, לֹא הִרְגַּשְׁתָּ כְּאֵב בְּשָׁעָה שֶׁהָיָה מַכִּישְׁךָ הַנָּחָשׁ? אָמַר לָהֶם: יָבוֹא עָלַי מִמַּה שֶּׁהָיָה לִבִּי מִתְכַּוֵּן בַּתְּפִלָּה, אִם הִרְגַּשְׁתִּי. (פֵּרוּשׁ: אֵעָנֵשׁ מֵהַקָּדוֹשׁ בָּרוּךְ הוּא, שֶׁאֵלָיו כִּוַּנְתִּי בִּתְפִלָּתִי, כְּעֵין שְׁבוּעָה).
הָעִנְיָן מְבֹאָר בַּגְּמָרָא <small>(יְרוּשַׁלְמִי שָׁם)</small> וּבְפֵרוּשׁ רַשִּׁ"י <small>(בְּרָכוֹת לג, א, ד"ה וּמֵת)</small>: כִּי כְּשֶׁהֶעָרוֹד אוֹ הַנָּחָשׁ נוֹשֵׁך לְאָדָם, אִם הֶעָרוֹד מַקְדִּים לְמַיִם, אֲזַי יָמוּת הָאָדָם, וְאִם הָאָדָם יַקְדִּים לְמַיִם, אֲזַי מֵת הַנָּחָשׁ אוֹ הֶעָרוֹד. וְאָמַר רַבִּי יִצְחָק: מְלַמֵּד שֶׁבָּרָא הַקָּדוֹשׁ בָּרוּךְ הוּא מַעֲיָן תַּחַת רַגְלָיו, לְקַיֵּם מַה שֶּׁנֶּאֱמַר <small>(תְּהִלִּים קמה, יט)</small>: "רְצוֹן יְרֵאָיו יַעֲשֶׂה, וְאֶת שַׁוְעָתָם יִשְׁמַע וְיוֹשִׁיעֵם".
וְהִנֵּה כִּי אִי אֶפְשָׁר לְכַוֵּן כְּמוֹ הָרִאשׁוֹנִים, זִכְרוֹנָם לִבְרָכָה, מֵחֲמַת שְׁנֵי טְעָמִים: הָאֶחָד, שֶׁעֲווֹנֵינוּ כָּבְדוּ עַל רָאשֵׁינוּ, וְהַטַּעַם שֵׁנִי מֵחֲמַת חֶסְרוֹן יְדִיעָה. עַל כָּל פָּנִים חָלִילָה לָנוּ לַעֲזֹב כַּוָּנַת הַתְּפִלָּה.
וּבוֹא וּרְאֵה מַה שֶּׁכָּתַב בְּ"סֵפֶר חֲסִידִים", שֶׁבְּעָמְדוֹ לְהִתְפַּלֵּל וְרוֹאֶה סֵפֶר נָפַל לָאָרֶץ, לֹא יַפְסִיק אֶת תְּפִלָּתוֹ לְהַגְבִּיהַּ הַסֵּפֶר, כִּי הוּא עוֹמֵד לִפְנֵי אָיֹם וְנוֹרָא הַבּוֹרֵא יִתְבָּרַךְ.
וְכָל הַתְּפִלּוֹת וְשִׁירוֹת וְתִשְׁבָּחוֹת יִהְיוּ בְּלֵב שָׁלֵם, וּבִפְרָט בְּהַעֲלוֹתֵנוּ עַל לִבֵּנוּ הַשְׁגָּחַת הַבּוֹרֵא יִתְבָּרַךְ בָּרוּךְ הוּא עָלֵינוּ, אֲשֶׁר אֵין הָאָדָם מַרְגִּישׁ בְּנִסִּים וְנִפְלָאוֹת הַנַּעֲשִׂים לוֹ.
בִּתְחִלָּה נִרְאִין לוֹ שֶׁיַּגִּיעַ לוֹ אֵיזֶה רָעָה, וֵאלֹהִים חֲשָׁבָה לְטוֹבָה אֵלָיו. וְכִדְאִיתָא בַּמִּדְרָשׁ: שְׁנֵי סוֹחֲרִים הָיוּ רוֹצִים לֵילֵךְ יַחַד בִּסְפִינָה עִם סְחוֹרָה, וְאֶחָד נִכְנַס עִם סְחוֹרָתוֹ, וְהַסּוֹחֵר הַשֵּׁנִי בַּהֲלִיכָתוֹ כְּשֶׁהָיָה רוֹצֶה לֵילֵךְ אֶל הַסְּפִינָה, נִכְשָׁל בְּאֶבֶן וְנָפַל. וּלְפִי שָׁעָה נַעֲשָׂה חִגֵּר בְּרַגְלוֹ, וְהֻכְרַח לְהִשָּׁאֵר בְּבֵיתוֹ עִם סְחוֹרָתוֹ. וְהָיָה אוֹתוֹ סוֹחֵר בּוֹכֶה וְדוֹאֵג עַל סְחוֹרָתוֹ שֶׁלֹּא הָלַךְ עַל הַסְּפִינָה לְמָכְרוֹ.
וְלֹא הָיוּ יָמִים מוּעָטִים שֶׁבָּא יְדִיעָה שֶׁנִּטְבְּעָה הַסְּפִינָה הַהִיא עִם כָּל הָאֲנָשִׁים שֶׁהָיוּ בְּתוֹכָהּ. הִתְחִיל אוֹתוֹ הַסּוֹחֵר לִתֵּן שֶׁבַח וְהוֹדָיָה לְהַקָּדוֹשׁ בָּרוּךְ הוּא וְאָמַר: "אוֹדְךָ ה' כִּי אָנַפְתָּ בִּי".
וְזֶה דֶּרֶךְ לְכָל הַיָּרֵא וְחָרֵד לוֹמַר עַל כָּל סִבָּה הַמְאֹרָע תֵּבוֹת "גַּם זוֹ לְטוֹבָה". אַף שֶׁהוּא לְפִי שָׁעָה דָּבָר שֶׁאֵינוֹ טוֹבָה, אַף עַל פִּי כֵן יִשְׂמַח בִּלְבָבוֹ וְיִקְבַּע בְּדַעְתּוֹ, שֶׁהִיא לְטוֹבָה וּלְכַפָּרָה עַל חֲטָאָיו וּפְשָׁעָיו עַל הֶעָבָר, וְאַזְהָרָה וְהַתְרָאָה עַל לְהַבָּא.
וְעַל פִּי רֹב עִנְיָן זֶה בְּעַצְמוֹ הוּא לְבַסּוֹף "לְטוֹבָתוֹ נִשְׁבַּר רֶגֶל פָּרָתוֹ" <small>(יְרוּשַׁלְמִי הוֹרִיּוֹת פֶּרֶק ג, הֲלָכָה ד)</small>, וּבְסוֹף הַמַּעֲשֶׂה נִגְלָה הַנֵּס לְמַפְרֵעַ.
וְעַל זֶה תִּקְּנוּ חֲכָמֵינוּ זִכְרוֹנָם לִבְרָכָה לוֹמַר בְּכָל יוֹם "מִזְמוֹר לְתוֹדָה", כִּי בְּכָל יוֹם וָיוֹם אָנוּ צְרִיכִין לִתֵּן שֶׁבַח וְהוֹדָיָה עַל נִסִּים וְנִפְלָאוֹת שֶׁיֵּשׁ לָנוּ קִיּוּם בַּגָּלוּת הַמַּר הַזֶּה. וְעַל כֵּן בְּאָמְרוֹ מִזְמוֹר זֶה, "מִזְמוֹר לְתוֹדָה", הוּא יוֹצֵא יְדֵי חוֹבַת הֲבָאַת תּוֹדָה, כִּי אֵין הָאָדָם מַרְגִּישׁ בְּנִסּוֹ בְּכָל יוֹם.
וּבוֹא וּרְאֵה מַה דְּאִיתָא בַּזֹּהַר, פָּרָשַׁת מִקֵּץ <small>(דַּף רא, ב)</small>:
רַבִּי אַבָּא הֲוָה יָתִיב אַתַּרְעָא דְּלוּד. חֲמָא חַד בַּר נָשׁ אָתֵי, וַהֲוֵי יָתִיב בְּחַד קוּלְטָא דְּתִלָּא דְאַרְעָא (פֵּרוּשׁ: שֶׁהָיָה יוֹשֵׁב בַּחוֹר שֶׁבָּהָר) וַהֲוֵי לָאֵי מֵאוֹרְחָא וְנָאִים תַּמָּן. אַדְהָכֵי חֲמָא חַד חִוְיָא אָתֵי לְגַבֵּיהּ. נָפִיק קוּסְטְפָא דְּגוּרְדְנָא (פֵּרוּשׁ: חֲתִיכַת עֵץ מִשֹּׁרֶשׁ הָאִילָן) לְחִוְיָא וְקָטִיל לֵיהּ. כַּד אִתְּעַר הַהוּא בַּר נָשׁ, חֲמָא חִוְיָא דַּהֲוֵי מִית. אִזְדַּקַּף הַהוּא בַּר נָשׁ וְנָפַל הַהוּא קוּלְטָא לְעֻמְקָא דִּתְחוֹתוֹי, וְאִשְׁתֵּזִיב. אָתָא רַבִּי אַבָּא לְגַבֵּיהּ. אָמַר לֵיהּ: אֵימָא לִי, מַאי עוּבְדָךְ דְּהָא קֻדְשָׁא בְּרִיךְ הוּא רָחִישׁ לָךְ אִלֵּין תְּרֵין נִסִּין? לָאו אִנּוּן לְמַגְנָא! אָמַר לוֹ הַאי בַּר נָשׁ: כָּל יוֹמָא לָא אַשְׁלִים לְבַר נָשׁ בִּישָׁא בְּעָלְמָא דְּלָא אִתְפַּיַּסְנָא בַּהֲדֵיהּ וּמָחִילְנָא לֵיהּ. וְתוּ: אִי לָא יָכִילְנָא לְאִתְפַּיְסָא בַּהֲדֵיהּ, לָא סָלִיקְנָא לְעַרְסִי, עַד דְּמָחִילְנָא לֵיהּ וּלְכָל אִנּוּן דִּמְצַעֲרִין לִי. עַד כָּאן לְשׁוֹנוֹ.
מִזֶּה הַמַּעֲשֶׂה נִלְמָד, שֶׁצָּרִיךְ הָאָדָם לֵידַע, שֶׁהַקָּדוֹשׁ בָּרוּךְ הוּא מַשְׁגִּיחַ עַל הָאָדָם שֶׁהוֹלֵךְ בְּדֶרֶךְ תָּמִים, וְיָשָׁר מִפְעָלָיו, וּבוֹטֵחַ בַּה' וְעוֹשֶׂה חֶסֶד עִם הַבְּרִיּוֹת, יִהְיֶה בָּטוּחַ גַּם הוּא שֶׁהַקָּדוֹשׁ בָּרוּךְ הוּא יְשַׁלֵּם לוֹ גְּמוּלוֹ הַטּוֹב.
וְדַע, עַד כַּמָּה גְּדוֹלָה מִדַּת הַבִּטָּחוֹן, שֶׁל הַבּוֹטֵחַ בַּה' יִתְבָּרַךְ, בָּרוּךְ הוּא, אֲזַי מַלְאֲכֵי חֶסֶד סוֹבְבִים אוֹתוֹ וּמְגִנִּים בַּעֲדוֹ מִכָּל פְּגָעִים רָעִים, כְּמוֹ שֶׁאָמַר הַכָּתוּב <small>(תְּהִלִּים לב, י)</small>: "וְהַבּוֹטֵחַ בַּה' חֶסֶד יְסוֹבְבֶנּוּ". וּכְדַאי מִדַּת הַבִּטָּחוֹן לִהְיוֹת שָׂכָר גָּדוֹל עֲבוּר הַבִּטָּחוֹן, כִּי הַבּוֹטֵחַ בַּה', בְּוַדַּאי מַשָּׂאוֹ וּמַתָּנוֹ הוּא בֶּאֱמוּנָה, וְאֵינוֹ לָהוּט אַחַר מָמוֹן שֶׁאֵינוֹ שֶׁל ישֶׁר.
כְּמוֹ שֶׁמִּדַּת הָאָדָם שֶׁאֵינוֹ בּוֹטֵחַ בַּה', חוֹשֵׁב בְּדַעְתּוֹ לְעֵת אֲשֶׁר מָטָה יָדוֹ קְצָת, שׁוּב לֹא יִרְאֶה אוֹר וְטוֹבָה לְעוֹלָם, בְּחָשְׁבוֹ כִּי לְאַחַר שֶׁיִּהְיֶה לוֹ סַךְ מָמוֹן בְּבֵיתוֹ, שׁוּב לֹא יוּכַל לָבוֹא עָלָיו שׁוּם גְּזֵרָה מֵהַשָּׁמַיִם, וְלֹא תַּעֲבֹר עָלָיו הָרַע, כִּי מָמוֹן רַב יַצִּיל אוֹתוֹ מִכָּל הַסִּבּוֹת, וְעַל יְדֵי כֵּן חָבִיב הַמָּמוֹן עָלָיו כָּל כָּךְ, גַּם אִם אוֹהֵב גֶּזֶל וְאוֹנָאָה וְהַסָּגַת גְּבוּל, נֶחְשַׁב לוֹ לְהֶתֵּר.
וְלֹא כֵן מַחְשְׁבוֹת לֵב הַבּוֹטְחִים בְּהַקָּדוֹשׁ בָּרוּךְ הוּא, אַף שֶׁלִּפְעָמִים הֵם סוֹבְלִים דֹּחַק מֵחֲמַת עֲנִיּוּת וְדַלּוּת, מִכָּל מָקוֹם נוֹשְׂאִים עֵינֵיהֶם בְּחֶסֶד עֶלְיוֹן, בְּהַקָּדוֹשׁ בָּרוּךְ הוּא, וְהֵם בְּטוּחִים שֶׁיָּבוֹא הָעֵת פִּתְאֹם וְקַיְּמָא לָהֶן שַׁעְתָּא, וְיִהְיֶה לָהֶם יְשׁוּעָה בְּהֶתֵּר וּבְכַשְׁרוּת. וּמִי יוּכַל לְסַפֵּר גֹּדֶל הָרָעוֹת הַנִּמְשָׁכוֹת מִמְּחֻסְּרֵי בִּטָּחוֹן בְּהַקָּדוֹשׁ בָּרוּךְ הוּא, וְהֵמָּה לְהוּטִין אַחַר כְּפִירַת מָמוֹן וּפִקְדוֹנוֹת, וְנִשְׁבָּעִין לַשֶּׁקֶר וְטוֹעֲנִין טַעֲנַת רְמִיָּה בִּפְנֵי הַבֵּית דִּין וּמְעִידִים עֵדוּת שְׁקָרִים, אֲשֶׁר הַקָּדוֹשׁ בָּרוּךְ הוּא נִפְרָע מֵהֶם וּמִמִּשְׁפַּחְתָּם, וְגֵיהִנָּם כָּלֶה וְהֵם אֵינָם כָּלִים.
אֲבָל "הַבּוֹטֵחַ בַּה' חֶסֶד יְסוֹבְבֶנּוּ", וּמַעֲנֵה כִּשְׁרוֹן יִלְבַּשׁ כַּשִּׁרְיוֹן, וְלֹא יֶאֱרַע לַצַּדִּיק כָּל אָוֶן בְּעֵת פְּקֻדָּתוֹ, וְעַיֵּל בְּלִי כִּסּוּפָא לְהֵיכַל הַמֶּלֶךְ — מֶלֶךְ מַלְכֵי הַמְּלָכִים, בִּזְכוּת הַבִּטָחוֹן וְהָאֱמוּנָה.

Chapter 9

<b>טַעַם </b>לָמָּה נִקְרָאִים שְׁמָם שֶׁל רָאשִׁים וּמַנְהִיגִים וּקְצִינִים "נְשִׂיאִים"? מִפְּנֵי שֶׁאִם אָדָם זָכָה וְנוֹהֵג בְּיִרְאַת ה', יִנָּשֵׂא מַעְלָה מַעְלָה, וְגַם נִשְׁמָתוֹ בָּעוֹלָם הַבָּא צְרוּרָה הִיא בִּצְרוֹר הַחַיִּים בְּמַעֲלוֹת קְדֻשָּׁה.
מַה שֶּׁאֵין כֵּן אִם הָאָדָם אֵינוֹ נוֹהֵג כָּרָאוּי, אָז הוּא בִּכְלַל "נְשִׂיאִים וָרוּחַ" <small>(מִשְׁלֵי כה, יד)</small>, כִּי כַּאֲשֶׁר הֶעָנָן כָּלֶה וְיֵלֵךְ וְכַאֲשֶׁר הָרוּחַ הוֹלֵךְ וְלֹא שָׁב, כֵּן הַמּוֹשֵׁל וּמַנְהִיג קְהִלָּה שֶׁאֵינוֹ נוֹהֵג כַּשּׁוּרָה, כְּמוֹ שֶׁצָּרִיךְ לִהְיוֹת נוֹהֵג מַנְהִיגָן שֶׁל יִשְׂרָאֵל, וְאֵינוֹ סוֹבֵל עָלָיו מַשָּׂא בְּנֵי יִשְׂרָאֵל, וּמִתְגָאֶה לְנֶגְדָּן, פִּתְאֹם עוֹבֵר מִן הָעוֹלָם, וְאֵין זִכָּרוֹן לְיוֹצְאֵי חֲלָצָיו.
וּבְפַח זֶה נִלְכָּדִים הַרְבֵּה מַנְהִיגִים בַּעֲבוּר הַגַּבְהוּת וְגַדְלוּת שֶׁלָּהֶם, וּמַטִּילִין אֵימָה יְתֵרָה עַל הַצִּבּוּר שֶׁלֹּא לְשֵׁם שָׁמַיִם, וּמִתְעַדְּנִים וּמִתְפַּנְּקִים וְאֵינָם עוֹזְרִים בְּמִסִּים וְאַרְנוֹנִיּוֹת, וּמֵקִלִּין לְעַצְמָן וּמַכְבִּידִין עַל אֲחֵרִים, וְנוֹטְלִין חֵלֶק בָּרֹאשׁ בְּכָל יְקָר וּגְדֻלָּה, וּפְנֵיהֶם תָּמִיד צְהֻבִּים, חֲזָקִים וּבְרִיאִים, מֵחֲמַת תַּאֲווֹת לִבָּם, וּ"בַעֲמַל אֱנוֹשׁ אֵינֵמוֹ, וְעִם אָדָם לֹא יְנֻגָּעוּ" <small>(תְּהִלִּים עג, ה)</small>.
וַעֲדַת ה' זֶרַע אַבְרָהָם יִצְחָק וְיַעֲקֹב נִדְכָּאִים וּמֻשְׁפָּלִים, הוֹלְכִין עֲרֻמִּים, דְּחוּפִים וִיחֵפִים, מֵחֲמַת הַמִּסִּים אֲשֶׁר גּוֹזְלִין אוֹתָם גוֹבֵי הַמִּסִּים מְשָׁרְתִים שֶׁל הַקָּהָל, וּבָאִים בְּאַכְזָרִיּוּת לְבֵיתָם וְחוֹטְפִים וְשׁוֹלְלִים מִכָּל אֲשֶׁר יִמָּצֵא.
וְרוֹאִים שֶׁיִּהְיוּ הַבַּעֲלֵי בָּתִּים בְּעֵירֹם וּבְחֹסֶר כֹּל, וְנוֹטְלִים אֲפִלּוּ הַבְּגָדִים שֶׁלָּהֶם, וַאֲפִלּוּ טַלִּית וְקִיטְל, וּמוֹכְרִין אוֹתָן בְּמָעוֹת קַלִּים, וְלֹא נִשְׁאָר בְּיָדָם כִּי אִם הַתֶּבֶן שֶׁעַל הַמִּטָּה, וּבְעֵת הַקֹּר וְהַגֶּשֶׁם רֶתֶת אֲחָזָתַן, וּבוֹכִים כָּל אֶחָד וְאֶחָד, הוּא וְאִשְׁתּוֹ וּבָנָיו, זֶה בְּזָוִית זוֹ וְזֶה בְּזָוִית זוֹ. וְאִם הָיָה הַמַּנְהִיג בְּעֵזֶר וּבְסִיּוּעַ נְתִינַת הַמִּסִּים, אֲזַי לֹא הָיָה הָהַכְבָּדָה כָּל כָּךְ עַל הָאֲנָשִׁים הַבֵּינוֹנִים וַעֲנִיִּים.
וְיֵשׁ עָווֹן גָּדוֹל עוֹד שֶׁהוּא גָּרוּעַ, אֲשֶׁר הַמַּנְהִיגִים אוֹכְלִים וְשׁוֹתִים מִקֻּפּוֹת הַקָּהָל, וְנוֹתְנִים נְדוּנְיָה לִבְנֵיהֶם וּבְנוֹתֵיהֶם וּמַתָּנוֹת לְחָתָן וְכַלָּה, וְזֶהוּ הַכֹּל מִמָּעוֹת חָמָס וִיגִיעַ כַּפָּן שֶׁל בְּנֵי יִשְׂרָאֵל. וְעַל אִישׁ שֶׁהוּא מַנְהִיג אוֹ פַּרְנָס כָּזֶה, כָּרוֹז הוֹלֵךְ לְפָנָיו וּמַכְרִיז: דֵּין הוּא דְּאָכֵיל מִנַּיְהוּ דְּיִשְׂרָאֵל, דָּמָם וּבְשָׂרָם מֵעַמָּא קַדִּישָׁא יִשְׂרָאֵל, גּוֹזֵל עֲנִיִּים וִיתוֹמִים וְאַלְמָנוֹת! וְהַכָּרוֹז מְקַלֵּל אוֹתוֹ בִּקְלָלוֹת רַבּוֹת, וְאֵין תְּפִלָּתוֹ נִשְׁמַעַת, רַחֲמָנָא לִצְלַן מֵעוֹנְשָׁא דִּילֵיהּ.
עַל כֵּן יִרְאֶה אוֹתוֹ הָאָדָם שֶׁהוּא מַנְהִיג אוֹ פַּרְנָס שֶׁיִּהְיֶה רַחֲמָן וְלֹא אַכְזָר, וּבִפְרָט עַל מָאנִין תְּבִירִין, עֲנִיִּים וְאֶבְיוֹנִים, דְּהַקָּדוֹשׁ בָּרוּךְ הוּא חָפֵץ בִּיקָרֵיהוֹן שֶׁל עֲנִיִּים וְאֶבְיוֹנִים, כִּי בְּקִטְרוּגָם מְעוֹרְרִים, חַס וְשָׁלוֹם, גְּזֵרוֹת רָעוֹת.
וְכִדְמָצִינוּ בְּכִתְבֵי הָאֲרִ"י, זִכְרוֹנוֹ לִבְרָכָה, וְזֶה לְשׁוֹנוֹ: פַּעַם אַחַת יָשַׁב הָאֲרִ"י, זִכְרוֹנוֹ לִבְרָכָה, עִם תַּלְמִידָיו בְּשָׂדֶה, וּבְאוֹתוֹ שָׂדֶה הָיָה קָבוּר הַנָּבִיא הוֹשֵׁעַ בֶּן בְּאֵרִי. וְדָרַשׁ הָאֲרִ"י, זִכְרוֹנוֹ לִבְרָכָה, סִתְרֵי תּוֹרָה.
וּבְאֶמְצַע הַדְּרָשָׁה אָמַר הָאֲרִ"י, זִכְרוֹנוֹ לִבְרָכָה: לְמַעַן הַשֵּׁם, מַהֲרוּ וְקַבְּצוּ מִכֶּם צְדָקָה, וְנִשְׁלַח לְיַד עָנִי אֶחָד שֶׁיּוֹשֵׁב סָמוּךְ אֶצְלֵנוּ וְדָר בְּמָקוֹם פְּלוֹנִי, וּשְׁמוֹ רַבִּי יַעֲקֹב אַלְטְרוֹץ, שֶׁהוּא יוֹשֵׁב וּבוֹכֶה וְקוֹרֵא תִּגָּר כְּלַפֵּי מַעְלָה עַל עֲנִיּוּתוֹ, וְקוֹלוֹ הוֹלֵךְ לְמַעְלָה וּבוֹקֵעַ כָּל הָרְקִיעִים וְנִכְנַס לִפְנַי וּלְפָנִים.
וְהַקָּדוֹשׁ בָּרוּךְ הוּא מָלֵא חֵמָה עַל כָּל הָעִיר כֻּלָּהּ בַּעֲבוּרוֹ, שֶׁאֵינָן מְרַחֲמִים עָלָיו. וְעַתָּה אֲנִי שׁוֹמֵעַ הַכְּרוּז יוֹצֵא בְּכָל רְקִיעִים בִּגְזֵרַת עִירִין פִּתְגָמָא, שֶׁיָּבוֹא אַרְבֶּה כָּבֵד מְאֹד עַל כָּל סְבִיבוֹת צְפָת, וְיֹאכְלוּ כָּל הַתְּבוּאָה גָּדִישׁ וְקָמָה וְעַד כֶּרֶם זַיִת. לָכֵן מַהֲרוּ וְנִשְׁלַח לוֹ צְדָקָה, אוּלַי נוּכַל לְבַטֵּל הַגְּזֵרָה בְּעֶזְרַת הָאֵל.
וְתֵכֶף וּמִיָּד נָתַן כָּל אֶחָד וְאֶחָד נִדְבַת לִבּו, וְלָקַח הָאֲרִ"י, זִכְרוֹנוֹ לִבְרָכָה, הַמָּעוֹת וְנָתַן הַמָּעוֹת לְיַד תַּלְמִידוֹ רַבִּי יִצְחָק הַכֹּהֵן, וְצִוָּה שֶׁיְּמַהֵר לָלֶכֶת לְבֵית רַבִּי יַעֲקֹב אַלְטְרוֹץ לִתֵּן לוֹ הַמָּעוֹת. וְכֵן עָשָׂה רַבִּי יִצְחָק הַכֹּהֵן וְהָלַךְ בִּמְהִירוּת וּבִזְרִיזוּת לְבֵית רַבִּי יַעֲקֹב אַלְטְרוֹץ, וּמָצָא אוֹתוֹ בּוֹכֶה וּמִתְחַנֵּן לִפְנֵי פֶּתַח בֵּיתוֹ. אָמַר לוֹ: רַבִּי, לָמָּה אֲדוֹנִי בּוֹכֶה?
וְהֵשִׁיב לוֹ רַבִּי יַעֲקֹב הַנִּזְכָּר לְעֵיל, שֶׁנִּשְׁבְּרָה לוֹ חָבִית שֶׁל מַיִם וְאֵין לוֹ שׁוּם פְּרוּטָה לִקַּח אַחֶרֶת בִּמְקוֹמָהּ, וְאֵינוֹ יוֹדֵעַ מַה לַּעֲשׂוֹת מֵרֹב הַצַּעַר שֶׁל דַּלּוּת וַעֲנִיּוּת. מִיָּד נָתַן לוֹ רַבִּי יִצְחָק הַכֹּהֵן אוֹתָן הַמָּעוֹת, וְשָׂמַח שִׂמְחָה גְּדוֹלָה וּבֵרֵךְ אוֹתוֹ.
כְּשֶׁחָזַר רַבִּי יִצְחָק הַכֹּהֵן אֵצֶל רַבּוֹ הָאֲרִ"י, זִכְרוֹנוֹ לִבְרָכָה, אָמַר הָאֲרִ"י, זִכְרוֹנוֹ לִבְרָכָה: נִתְבַּטְּלָה הַגְּזֵרָה, וְאֵין חֲשָׁשׁ בּוֹ עוֹד.
וַעֲדַיִן הֵם מְדַבְּרִים, הִתְחִיל לִנְשֹׁב רוּחַ גָּדוֹל מְאֹד, שֶׁנָּשָׂא הָאַרְבֶּה עַד אֵין חֹק וְאֵין מִסְפָּר, וְנִבְהֲלוּ הַתַּלְמִידִים, וְהֵשִׁיב לָהֶם הָאֲרִ"י, זִכְרוֹנוֹ לִבְרָכָה: אַל תִּירָאוּ, שֶׁכְּבָר בָּטְלָה הַגְּזֵרָה, וְכֵן הָיָה, שֶׁהָיוּ כֻּלָּם פּוֹרְחִים לַיָּם הַגָּדוֹל וְשָׁם נִטְבְּעוּ, וְלֹא נִשְׁאַר בַּמְּדִינָה עַד אֶחָד. עַד כָּאן לְשׁוֹנוֹ.
וּמִכָּאן אַזְהָרָה גְּדוֹלָה לְכָל בְּנֵי יִשְׂרָאֵל, שֶׁיִּתְּנוּ הַשְׁגָּחָה פְּרָטִית עַל עֲנִיִּים וְאֶבְיוֹנִים, אֲשֶׁר נִקְרָאִין "מָאנִין תְּבִירִין", וְקֻדְשָׁא בְּרִיךְ הוּא מְדוֹרֵיהּ תָּדִיר גַּבַּיְהוּ וְשׁוֹרֶה בְּתוֹכָהּ.
וּכְבָר אָמְרוּ רַבּוֹתֵינוּ זִכְרוֹנָם לִבְרָכָה: הַנּוֹתֵן פְּרוּטָה לְעָנִי מִתְבָּרֵךְ בְּשִׁשָּׁה בְּרָכוֹת, וְהַמְפַיְּסוֹ בִּדְבָרִים מִתְבָּרֵךְ בְּאַחַת עֶשְׂרֵה בְּרָכוֹת, כִּי לֵב הֶעָנִי תָּמִיד נֶאֱנָח מֵחֹסֶר הַשָּׁגַת יָדוֹ לְמַלְּאוֹת חֵפֶץ נַפְשׁוֹ, שֶׁחָפֵץ גַּם כֵּן לְקַבֵּל טוֹבָה, וְהִיא רְחוֹקָה מִמֶּנּוּ.
בְּהַגִּיעַ עֵת וּזְמַן הַקֹּר וְהַצִּנָּה, הֶעָשִׁיר — בֵּיתוֹ הוּא מֻבְנֶה הֵיטֵב, וְיוֹשֵׁב כְּשַׂר בְּבֵית הַחֹרֶף, וְתַנּוּר שֶׁלּוֹ חַם, וְהֶעָנִי — לֹא דַּי שֶׁיֵּשׁ לוֹ דִּירָה מָלֵא נְקָבִים, אַף אֵין לוֹ מָעוֹת בַּמֶּה לִקְנוֹת לוֹ עֵצִים, וּמִבִּלְתִּי יְכֹלֶת לְהִתְחַמֵּם נַפְשׁוֹ כָּרָאוּי, הַקְּרִירוּת מְשַׁבֵּר נַפְשׁוֹ וְגוּפוֹ וְנַפְשׁוֹת אַנְשֵׁי בֵּיתוֹ, וּבְעֵת הַגֶּשֶׁם דֶּלֶף דּוֹלֵף וְשׁוֹפֵך מַיִם עַל צַוָּארוֹ.
וְכָל יְמֵי עָנִי הוּא בְּצַעַר יוֹם וְלַיְלָה, הוּא וְאַנְשֵׁי בֵּיתוֹ הֵמָּה נֶאֱנָחִים, וְאַף עַל פִּי כֵן מְקַבְּלִים עֲלֵיהֶם הַכֹּל בְּאַהֲבָה. וּבְעֵת כְּנִיסַת הַשַּׁבָּת וְיוֹם טוֹב, הוּא הָעֵת לְהִתְעַנֵּג בְּמַאֲכָלִים וּבְמַשְׁקִים וּבִכְסוּת נְקִיָּה, וְהֶעָנִי הוּא חָסֵר לֶחֶם מִכֹּל, וְעַל כֻּלָּם הֶעָנִי נוֹתֵן שֶׁבַח וְהוֹדָיָה.
הֶעָשִׁיר הוּא מְשַׁדֵּךְ אֶת בָּנָיו וּבְנוֹתָיו לַאֲשֶׁר יָשָׁר בְּעֵינָיו, וְהֶעָנִי מִבִּלְתִּי יְכֹלֶת מֻכְרָח לַעֲשׂוֹת שִׁדּוּךְ בַּאֲשֶׁר יִמְצָא, אַף לְעַם הָאָרֶץ, וְאֵין בּוֹ שׁוּם רֵיחַ תּוֹרָה וְרֵיחַ יִרְאָה, וּכְאִלּוּ כּוֹפְתָהּ בִּפְנֵי הָאֲרִי, וְאֵין מָה בְּיָדוֹ לְהוֹשִׁיעַ לְבִתּוֹ, וְעֵינָיו רוֹאִין אֵיךְ שֶׁהָעַם הָאָרֶץ מַכֶּה בְּכָל יוֹם וְיוֹם אֶת בִּתּוֹ וְסוֹבֶלֶת יִסּוּרִין.
וּמִי יוּכַל לְהַעֲלוֹת עַל הַכְּתָב כָּל הַתַּמְרוּרִים וְכָל הַצַּעַר שֶׁהֶעָנִי סוֹבֵל?! וְכָל עָנִי שֶׁמְּקַבֵּל הָעֲנִיּוּת בְּאַהֲבָה וּבְחִבָּה, אֵין אוּר שֶׁל גֵּיהִנָּם שׁוֹלֵט בּוֹ, וּשְׂכָרוֹ הוּא גָּדוֹל מְאֹד, כִּי הֶעָנִי בָּעוֹלָם הַזֶּה הוּא חָשׁוּב כְּמֵת.
וְלָכֵן אֲנִי מַזְהִיר: כָּל הַנּוֹתֵן לְעָנִי מָעוֹת בִּשְׁעַת דָּחְקוֹ, צָרִיךְ לִזָּהֵר, שֶׁיִּתֵּן לוֹ בְּאֹפֶן שֶׁלֹּא יְבַיֵּשׁ אוֹתוֹ, חַס וְשָׁלוֹם, כִּי דַּי לוֹ בְּיִסּוּרִים שֶׁל עֲנִיּוּת, וּכְמוֹ שֶׁכָּתַבְתִּי לְעֵיל, כִּי אִם צָרִיךְ לִתֵּן לוֹ בְּצִנְעָא, וּכְשֶׁיִּתֵּן בְּפַרְהֶסְיָה, צָרִיךְ לִתֵּן לוֹ בִּדְבָרִים הַמִּתְיַשְּׁבִים עַל הַלֵּב.
וְהַמַּכְנִיס אוֹרֵח בְּבֵיתוֹ, יְקַבְּלוֹ בְּסֵבֶר פָּנִים יָפוֹת. הֲלֹא יָדוּעַ מַה שֶּׁאָמְרוּ חֲכָמֵינוּ זִכְרוֹנָם לִבְרָכָה <small>(שַׁבָּת קכז, א)</small>: גְּדוֹלָה הַכְנָסַת אוֹרְחִים יוֹתֵר מֵהַקְבָּלַת פְּנֵי שְׁכִינָה, וְהִיא מִצְוָה חֲשׁוּבָה, כִּי נְתִינַת פַּת לְעָנִי מַתֶּשֶׁת כֹּחַ ת"פ כִּתּוֹת שֶׁל מַשְׁחִיתִים וְלִילִית, אִמָּהּ שֶׁל שֵׁדִים, הַבָּאָה תָּמִיד לְקַטְרֵג עַל יִשְׂרָאֵל, כְּמוֹ שֶׁאֶכְתֹּב לְקַמָּן בְּפֶרֶק עֲשִׂירִי.
נַחֲזֹר לָעִנְיָן שֶׁלָּנוּ, שֶׁאַזְהָרָה גְּדוֹלָה הוּא עַל הַמַּנְהִיגִים שֶׁלֹּא לְהַטִּיל אֵימָה יְתֵרָה עַל הַצִּבּוּר, וְלִתֵּן עַל הַמִּסִּים כְּאֶחָד מִבְּנֵי הַקְּהִלָּה אוֹ בְּנֵי הַמְּדִינָה, וְלֹא יִהְיֶה חַנְפָן שֶׁיִּהְיֶה חַס עַל הֶעָשִׁיר אוֹ עַל מִשְׁפַּחְתּוֹ, וְיִתֵּן הָעֹל עַל עֲנִיִּים וְאֶבְיוֹנִים, אָז חֵפֶץ ה' בְּיָדוֹ יַצְלִיחַ, וְיִזְכֶּה לְזֶרַע יַאֲרִיך יָמִים, אָמֵן.

Chapter 10

<b>צָרִיךְ </b>הָאָדָם לְהִזָּהֵר כְּשֶׁיַּעֲשֶׂה סְעוּדַת מִצְוָה, כְּגוֹן מִילָה אוֹ סְעוּדַת אֵרוּסִין אוֹ נִשּׂוּאִין וּסְעוּדַת בַּר מִצְוָה, יִזָּהֵר לִהְיוֹת בְּתוֹךְ הַקְּרוּאִים עֲנִיִּים וְאֶבְיוֹנִים, וּלְהַשְׁגִּיחַ עֲלֵיהֶם בִּדְבָרִים נָאִים. כִּי הָעוֹשֶׂה שִׂמְחָה לִבְנוֹ אוֹ לְבִתּוֹ, וְלֹא הִזְמִין לַסְּעוּדָה עֲנִיִּים, אֲזַי מִתְעוֹרֵר הַקִּטְרוּג מִלִּילִית הָרְשָׁעָה וּמִסַּמָּאֵל, עַד שֶׁמְּבִיאִים אֵיזֶה יִסּוּרִין וּמִדּוֹת הַקָּשׁוֹת עַל בַּעַל הַסְּעוּדָה, כְּמוֹ שֶׁמָּצִינוּ בִּסְעוּדַת אַבְרָהָם אָבִינוּ.
כִּדְאִיתָא בְּמִדְרַשׁ רַבָּה <small>(רְאֵה בְּרֵאשִׁית רַבָּה פָּרָשָׁה נה, אוֹת ד וְסַנְהֶדְרִין פט, ב)</small>: "וַיְהִי אַחַר הַדְּבָרִים" <small>(בְּרֵאשִׁית כב א)</small> — שֶׁקִּטְרֵג הַשָּׂטָן עַל אַבְרָהָם בְּיוֹם הִגָּמֵל אֶת יִצְחָק, וְעָשָׂה אַבְרָהָם מִשְׁתֶּה גָּדוֹל עִם כָּל גְּדוֹלֵי הַדּוֹר, וְלֹא הָיָה שָׁם שׁוּם עָנִי וְכוּ', עַד שֶׁאָמַר הַקָּדוֹשׁ בָּרוּךְ הוּא לְאַבְרָהָם: קַח נָא אֶת בִּנְךָ, אֶת יְחִידְךָ, אֶת יִצְחָק וְגוֹ'.
וְכֵן מָצִינוּ אֵצֶל אִיּוֹב, שֶׁעָשָׂה סְעוּדָה עִם בָּנָיו, וְלֹא הָיוּ שָׁם עֲנִיִּים, וְקִטְרֵג הַשָּׂטָן, עַד שֶׁהֵמִית אֶת בָּנָיו וּבְנוֹתָיו שֶׁל אִיּוֹב וְנָטַל הֵימֶנּוּ עָשְׁרוֹ וּבַהֲמוֹתָיו, וְלֹא נָח מֵרָגְזוֹ, עַד שֶׁהֵבִיא עָלָיו יִסּוּרִין.
עַל כֵּן צָרִיךְ הַבַּעַל סְעוּדָה לְהִזָּהֵר לְהַזְמִין עֲנִיִּים לַסְּעוּדָה, כְּדֵי שֶׁלֹּא יְקַטְרֵג הַקָּטֵגוֹר. וְלֹא עוֹד, כֵּיוָן שֶׁמְּבַקֵּשׁ עֲנִיִּים לִסְעוּדָה, אֲזַי קָטֵגוֹר נַעֲשָׂה סָנֵגוֹר, כְּמוֹ שֶׁמָּצִינוּ בְּמִדְרַשׁ תַּנְחוּמָא, פָּרָשַׁת הַאֲזִינוּ:
בְּאָדָם עָשִׁיר אֶחָד, שֶׁהָיָה גָּדוֹל בְּעשֶׁר וּמֻפְלָג בְּלִמּוּד וּבְחָכְמוֹת, וְהָיָה לוֹ בַּת אַחַת יְפַת תֹּאַר צְנוּעָה וַחֲמוּדָה, וְהָלַךְ וְהִשִּׂיא לְבִתּוֹ שָׁלשׁ פְּעָמִים לִשְׁלשָׁה בְּנֵי אָדָם חֲשׁוּבִים, וּבְכָל לַיְלָה רִאשׁוֹנָה שֶׁל נִשּׂוּאֶיהָ, לְמָחֳרָת מוֹצְאִים בַּעֲלָה מֵת.
אָמְרָה הָאַלְמָנָה: לֹא יָמוּתוּ עוֹד בְּנֵי אָדָם עָלַי! אֵשֵׁב אַלְמָנָה וַעֲגוּנָה, עַד אֲשֶׁר יְרַחֵם הַקָּדוֹשׁ בָּרוּךְ הוּא עָלַי. וְיָשְׁבָה יָמִים רַבִּים.
וְהָיָה לְאוֹתוֹ עָשִׁיר אָח עָנִי בְּיוֹתֵר בִּמְדִינָה אַחֶרֶת, וְהָיוּ לוֹ עֲשָׂרָה בָּנִים, וּבְכָל יוֹם וָיוֹם הָיָה הוּא וּבְנוֹ הַגָּדוֹל מְבִיאִין עֵצִים מֵהַיַּעַר וּמוֹכְרִין אוֹתָן, וּבָזֶה הָיָה פַּרְנָסָתוֹ וְאַנְשֵׁי בֵּיתוֹ. פַּעַם אַחַת לֹא מָכְרוּ אֶת הָעֵצִים, וְלֹא הָיָה לָהֶם מָעוֹת לִקְנוֹת לֶחֶם. יָשְׁבוּ בַּלַּיְלָה בְּלִי לֶחֶם, וּלְמָחֳרָת הָלְכוּ פַּעַם שֵׁנִית לַיַּעַר לְהָבִיא עֵצִים, וְנִתְעַלֵּף רוּחַ הָאָב, וְזָלְגוּ עֵינֵי הַבֵּן דִּמְעָה עַל גֹּדֶל הָעֲנִיּוּת שֶׁל אָבִיו, וְתָלָה עֵינָיו לַמָּרוֹם.
וְהִרְהֵר הַבֵּן בְּלִבּוֹ וְנָטַל רְשׁוּת מֵאָבִיו וְהָלַךְ לִמְדִינַת דּוֹדוֹ. כְּשֶׁבָּא לְבֵית דּוֹדוֹ, שָׂמַח עָלָיו דּוֹדוֹ וְאִשְׁתּוֹ וּבִתּוֹ הָאַלְמָנָה, וְשָׁאֲלוּ לוֹ עַל אָבִיו וְעַל אִמּוֹ וְעַל אָחִיו וְהַבָּנִים שֶׁלּוֹ. וְיָשַׁב עִמּוֹ שִׁבְעָה יָמִים, וּלְאַחַר שִׁבְעָה יָמִים אָמַר הַבָּחוּר לְדוֹדוֹ: שְׁאֵלָה אַחַת אֲנִי שׁוֹאֵל מֵעִמְּךָ, אַל תְּשִׁיבֵנִי. וְהֵשִׁיב לוֹ דוֹדוֹ: שְׁאַל, בְּנִי, מַה שֶּׁתִּרְצֶה. אָמַר לוֹ הַבָּחוּר: אֲנִי לֹא אֶשְׁאַל שׁוּם דָּבָר, עַד שֶׁתִּשָּׁבַע לִי. וְכֵן עָשָׂה. אָמַר לוֹ הַבָּחוּר: זֹאת הַשְּׁאֵלָה, שֶׁאֲנִי אֶשְׁאַל מִמְּךָ, שֶׁתִּתֵּן לִי אֶת בִּתְּךָ הָאַלְמָנָה לְאִשָּׁה.
כְּשֶׁשָּׁמַע הָאִישׁ, בָּכָה. אָמַר לוֹ: בְּנִי, כִּי בַּעֲווֹנוֹתֵינוּ הָרַבִּים כָּךְ מִדָּתָהּ (רָצָה לוֹמַר: שֶׁיָּמוּת הֶחָתָן לַיְלָה רִאשׁוֹנָה, וְכָךְ הוּא הַסֵּדֶר שֶׁלָּהּ). אָמַר הַבָּחוּר: עַל מְנָת כֵּן. אָמַר לוֹ דּוֹדוֹ: אִם עַל עִסְקֵי מָמוֹן אַתָּה קוֹפֵץ, אַל תִּשָּׂאֶנָּה, וַאֲנִי אֶתֵּן לְךָ כֶּסֶף וְזָהָב וּמָמוֹן הַרְבֵּה, כִּי אַתָּה בָּחוּר נָאֶה וְחָכָם, וּבַעֲצָתִי: אַל תִּסְתַּכֵּן! אָמַר לוֹ הַבָּחוּר: כְּבָר נִשְׁבַּעְתָּ עַל הַדָּבָר הַזֶּה.
וְכֵיוָן שֶׁרָאָה דּוֹדוֹ הֶעָשִׁיר הַדָּבָר, נִתְרַצָּה לוֹ, וּבָא לְבִתּוֹ וְסִפֵּר לָהּ אֶת הַדְּבָרִים. כְּשֶׁשָּׁמְעָה הָאַלְמָנָה זֹאת, הִתְחִילָה לִצְעֹק וְלִבְכּוֹת בְּמַר נַפְשָׁהּ וְאָמְרָה: רִבּוֹן כָּל הָעוֹלָמִים! תְּהִי יָדְךָ בִּי, וְאַל יָמוּת הַבָּחוּר הַזֶּה!
וְאַחַר זְמַן קָצָר קִדְּשָׁהּ הַבָּחוּר לְהָאַלְמָנָה, וְקָרָא אָבִיהָ, דּוֹדוֹ שֶׁל הֶחָתָן, לְזִקְנֵי הָעִיר עַל הַנִּשּׂוּאִין, וְעָשָׂה כִּילָה לֵישֵׁב הֶחָתָן בְּתוֹכוֹ. וּכְשֶׁיָּשַׁב הֶחָתָן בְּתוֹךְ הַכִּילָה, נִזְדַּמֵּן לוֹ זָקֵן אֶחָד, וְהָיָה אֵלִיָּהוּ הַנָּבִיא.
קָרָא אֵלָיו וְאָמַר לוֹ לְהֶחָתָן: בְּנִי, אִיעָצְךָ עֵצָה נְכוֹנָה, וְאַל תֵּט מֵעֲצָתִי: הַיּוֹם, כְּשֶׁתֵּשֵׁב לַסְּעוּדָה, יָבוֹא אֵלֶיךָ עָנִי, שֶׁאֵין כָּמוֹהוּ בְּכָל הָעוֹלָם, וְתֵכֶף כְּשֶׁתִּרְאֵהוּ, תָּקוּם מִמּוֹשָׁבְךָ וְהוֹשִׁיבֵהוּ אֶצְלְךָ וְתֵן לוֹ לֶאֱכֹל וְלִשְׁתּוֹת וְשַׁמֵּשׁ לְפָנָיו בְּכָל כֹּחֲךָ וְעַצְמְךָ. וְאַחַר כָּךְ הָלַךְ אֵלִיָּהוּ זָכוּר לַטּוֹב מֵעִם הֶחָתָן.
וּבַלַּיְלָה רִאשׁוֹנָה שֶׁל הַנִּשּׂוּאִין, כְּשֶׁהָיָה הֶחָתָן יוֹשֵׁב בְּרֹאשׁ הַקְּרוּאִים, בָּא עָנִי אֶחָד, וְתֵכֶף כְּשֶׁרָאָה הֶחָתָן אֶת הֶעָנִי, עָמַד בִּמְקוֹמוֹ וְהוֹשִׁיב לוֹ בִּמְקוֹמוֹ וְעָשָׂה לוֹ כְּכָל אֲשֶׁר צִוָּה לוֹ הַזָּקֵן.
לְאַחַר הַמִּשְׁתֶּה, כְּשֶׁרָצָה הֶחָתָן לֵילֵךְ לַחֶדֶר, הָלַךְ הֶעָנִי אַחֲרָיו וְאָמַר לוֹ: בְּנִי, אֲנִי שְׁלוּחוֹ שֶׁל מָקוֹם, וּבָאתִי הֵנָּה לִטֹּל אֶת נַפְשְׁךָ.
אָמַר לוֹ הֶחָתָן: תֵּן לִי זְמַן שָׁנָה אַחַת אוֹ חֲצִי שָׁנָה! אָמַר לוֹ: לֹא אֶעֱשֶׂה. אָמַר לוֹ הֶחָתָן: תֵּן לִי זְמַן שְׁלשִׁים יוֹם! אָמַר לוֹ: לֹא אֶעֱשֶׂה. אָמַר לוֹ הֶחָתָן: תֵּן לִי זְמַן שִׁבְעַת יְמֵי הַמִּשְׁתֶּה! אָמַר לוֹ הַמַּלְאַךְ הַמָּוֶת: לֹא אֶעֱשֶׂה, כִּי לֹא אוּכַל לַעֲשׂוֹת לְךָ חֶסֶד אֲפִלּוּ יוֹם אֶחָד, כִּי כְּבָר הִגִּיעַ קִצְּךָ וּשְׁעָתְךָ.
אָמַר לוֹ הֶחָתָן: תֵּן לִי רְשׁוּת, שֶׁאֶקַּח רְשׁוּת מֵאִשְׁתִּי וּמִן דּוֹדִי, שֶׁהוּא חוֹתְנִי! אָמַר לוֹ: לְדָבָר זֶה אֶשָּׂא פָּנֶיךָ, בַּעֲבוּר שֶׁעָשִׂיתָ גְּמִילוּת חֶסֶד עִמָּדִי, וְלֵךְ וּבוֹא מְהֵרָה.
הָלַךְ הֶחָתָן לַחֶדֶר שֶׁהַכַּלָּה יוֹשֶׁבֶת שָׁם יְחִידָה וּבוֹכָה וּמִתְפַּלֶּלֶת לְהַקָּדוֹשׁ בָּרוּךְ הוּא, וּכְשֶׁבָּא הֶחָתָן לְהַכַּלָּה, וְקָרָא הַבָּחוּר אֵלֶיהָ וּבָאת לִפְתֹּחַ לוֹ הַפֶּתַח הַחַדְרָה, הֶחֱזִיקָה בְּיָדוֹ לְנַשֵּׁק לוֹ, וְאָמְרָה אֵלָיו: לָמָּה אַתָּה בָּאתָ לְבַדְּךָ אֵלַי?
אָמַר לָהּ הֶחָתָן: לִקַּח רְשׁוּת מֵאִתָּךְ, כִּי בָּא עִתִּי וְקִצִּי לֵילֵךְ בְּדֶרֶךְ כָּל הָאָרֶץ, כִּי מַלְאַךְ הַמָּוֶת הָיָה אֶצְלִי, וְהִגִּיד לִי הַמַּלְאָךְ שֶׁבָּא לִטֹּל נַפְשִׁי. אָמְרָה לוֹ: לֹא תֵּלֵךְ מֵעִמָּדִי, אֶלָּא תֵּשֵׁב פֹּה, וַאֲנִי אֵלֵךְ לְהַחֵדֶר שֶׁלְּךָ וַאֲדַבֵּר עִמּוֹ. הָלְכָה וּמָצְאָה אוֹתוֹ. אָמְרָה לוֹ לְהַמַּלְאָךְ: הַאַתָּה שָׁלִיחַ, שֶׁבָּאתָ לִטֹּל נִשְׁמַת אִישִׁי? אָמַר לָהּ: הֵן.
אָמְרָה לוֹ: הֲלֹא כְּתִיב בַּתּוֹרָה <small>(דְּבָרִים כד, ה)</small>: "כִּי יִקַּח אִישׁ אִשָּׁה חֲדָשָׁה, לֹא יֵצֵא בַּצָּבָא, וְלֹא יַעֲבֹר עָלָיו לְכָל דָּבָר. נָקִי יִהְיֶה לְבֵיתוֹ שָׁנָה אֶחָת, וְשִׂמַּח אֶת אִשְׁתּוֹ אֲשֶׁר לָקָח", וְהַקָּדוֹשׁ בָּרוּךְ הוּא אֱמֶת, וְתוֹרָתוֹ אֱמֶת הוּא, וְעַכְשָׁו אִם תִּקַּח אֶת נִשְׁמַת בַּעֲלִי, אֲזַי תִּהְיֶה הַתּוֹרָה, חַס וְשָׁלוֹם, פְּלַסְתֵּר.
אִם תְּקַבֵּל אֶת דְּבָרַי — מוּטָב, וְאִם לָאו — בּוֹא עִמָּדִי לִפְנֵי בֵּית דִּין הַגָּדוֹל שֶׁבַּשָּׁמַיִם לִפְנֵי הַקָּדוֹשׁ בָּרוּךְ הוּא.
שָׁמַע הַמַּלְאָךְ וְאָמַר לָהּ: בִּשְׁבִיל שֶׁעָשָׂה בַּעֲלֵךְ עִמִּי חֶסֶד וְכִבֵּד אוֹתִי, לְזֹאת אֶשָּׂא פָּנַיִךְ וְאֵלֵךְ לִפְנֵי הַקָּדוֹשׁ בָּרוּךְ הוּא, וַאֲסַפֵּר אֶת דְּבָרַיִךְ לִפְנֵי הַקָּדוֹשׁ בָּרוּךְ הוּא.
וְהָלַךְ הַמַּלְאָךְ לִשְׁאֹל לְהַקָּדוֹשׁ בָּרוּךְ הוּא, וּכְהֶרֶף עַיִן בָּא בְּשִׂמְחָה פַּעַם אַחֶרֶת לְהַחֶדֶר, וְאָמַר שֶׁהַקָּדוֹשׁ בָּרוּךְ הוּא וִתֵּר לְהֶחָתָן אֶת חַיָּיו, בַּעֲבוּר הַגְּמִילוּת חֶסֶד שֶׁעָשָׂה עִם הֶעָנִי.
וְכָל הַלַּיְלָה הַזֶּה אֲבִי הַכַּלָּה וְאִמָּהּ הָיוּ הוֹלְכִין סְבִיבוֹת הַחֶדֶר, שֶׁהָיוּ שָׁם הֶחָתָן וְהַכַּלָּה. וְשָׁמְעוּ אוֹתָן שְׂמֵחִים יַחַד, וּבַבֹּקֶר נִכְנְסוּ שָׁם לְהַחֵדֶר, רָאוּ וְשָׂמְחוּ יַחַד וְהוֹדִיעוּ הַדָּבָר לְכָל הַקָּהָל, וְנָתְנוּ כֻּלָּם שֶׁבַח וְהוֹדָיָה לְהַקָּדוֹשׁ בָּרוּךְ הוּא. עַד כָּאן לְשׁוֹנוֹ. וְכָל זֶה גָּרַם הַחֶסֶד שֶׁעָשָׂה הֶחָתָן עִם הֶעָנִי.
עַל כֵּן צָרִיךְ הָאָדָם לְהִזָּהֵר לְבִלְתִּי לְהַרְאוֹת פָּנָיו זוֹעֲפוֹת לַעֲנִיִּים הַבָּאִים בְּתוֹךְ בֵּיתוֹ, וּבִפְרָט שֶׁלֹּא לִגְעֹר בַּעֲנִיִּים, שֶׁבָּאִים לִסְעוּדַת מִצְוָה, כִּי כֵּיוָן שֶׁבַּעַל הַבַּיִת מְבַיֵּשׁ הָעֲנִיִּים, בִּשְׁבִיל כָּךְ מִתְהַוָּה רָעָה גְּדוֹלָה.
לָכֵן לֹא יִצְטַעֵר הָאָדָם, אִם יִהְיֶה לוֹ אֵיזֶה זְהוּבִים יוֹתֵר הוֹצָאָה, כִּי יֵשׁ בְּזֶה כַּפָּרַת עָווֹן, כְּמוֹ שֶׁכָּתַב הָרַב הַגָּדוֹל מַהֲרַ"ם בַּבְלִי, זִכְרוֹנוֹ לִבְרָכָה, בְּסֵפֶר טַעֲמֵי הַמִּצְווֹת:
תּוֹעֶלֶת גָּדוֹל לְבַעֲלֵי הַסְּעוּדָה בַּמֶּה שֶׁאוֹכְלִים הַקְּרוּאִים עֲנִיִּים, שֶׁהוּא מַמָּשׁ דֻּגְמַת קָרְבָּן, שֶׁהַכֹּהֲנִים אוֹכְלִין וּבְעָלִים מִתְכַּפְּרִים, וְיִתֵּן בְּטוּב עַיִן, וְאָז נֶאֱמַר עָלָיו <small>(מִשְׁלֵי כב, ט)</small>: טוֹב עַיִן הוּא יְבֹרָךְ.

Chapter 11

<b>יָדוּעַ </b>וּמְפֻרְסָם לְכָל יוֹדְעֵי דַּת וְדִין תּוֹרָתֵנוּ הַקְּדוֹשָׁה: תְּרֵין סַמְכִין הֵן, שֶׁהֵן עַמּוּדֵי הָעוֹלָם וְעַמּוּדֵי הַגּוֹלָה, וְאֵלּוּ הֵן: זְכוּת הַתּוֹרָה וּזְכוּת הָאָבוֹת; וְלָכֵן הַשַּׁחַר מֵאִיר בְּכָל יוֹם בְּגִלּוּי רָצוֹן וְרַחֲמִים — זְכוּת תְּרֵין עַמּוּדֵי הַנִּזְכָּרִים: עַמּוּד הַתּוֹרָה וּזְכוּת אָבוֹת, שֶׁהֵן רַחֲמִים וְרָצוֹן לְיִשְׂרָאֵל הַנִּדָּחִים בְּאֶרֶץ לֹא לָהֶם בֵּין שִׁבְעִים אֻמּוֹת הַחוֹרְקִים שֵׁן לְהָרַע וְלֹא לְהֵטִיב, וְהַקָּדוֹשׁ בָּרוּךְ הוּא מֵפִיר עֲצָתָם. וּבִהְיוֹת כִּי הַקָּדוֹשׁ בָּרוּךְ הוּא מִתְאַוֶּה לִתְפִלָּתָן שֶׁל יְרֵאָיו, עַל כֵּן נָכוֹן הוּא לְהִתְפַּלֵּל עַל זֶה בְּכָל בֹּקֶר, שֶׁתַּעֲמֹד לָנוּ זְכוּת תּוֹרָתֵנוּ הַקְּדוֹשָׁה וּזְכוּת אָבוֹת, שֶׁהֵן אַבְרָהָם, יִצְחָק וְיַעֲקֹב.
וּבִהְיוֹת כִּי הַבְּרָכָה רִאשׁוֹנָה הוּא עַל נְטִילַת יָדַיִם כָּזֶה: "בָּרוּךְ אַתָּה ה' אֱלֹהֵינוּ מֶלֶךְ הָעוֹלָם אֲשֶׁר קִדְּשָׁנוּ בְּמִצְוֹתָיו וְצִוָּנוּ עַל נְטִילַת יָדָיִם", הַבְּרָכָה זוֹ מַתְחִיל בְּאוֹת בֵּי"ת וּמְסַיֵּם בְּאוֹת מֵ"ם, שֶׁהוּא מ"ב — שְׁתֵּי פְּעָמִים עֶשְׂרִים וְאַחַת. הוּא מְרַמֵּז עַל שְׁנֵי עַמּוּדִים: עַמּוּד הַתּוֹרָה וְעַמּוּד זְכוּת אָבוֹת, כִּי חֲמֵשֶׁת חֻמְּשֵׁי תּוֹרָה מַתְחִילִים בְּאוֹת בֵּי"ת דִּבְרֵאשִׁית; וָ"ו מִסֵּפֶר וְאֵלֶּה שְׁמוֹת; וָ"ו מִסֵּפֶר וַיִּקְרָא, וָ"ו מִסֵּפֶר בַּמִּדְבָּר (וַיְדַבֵּר), אָלֶ"ף מִסֵּפֶר אֵלֶּה הַדְּבָרִים — רָאשֵׁי תֵּבוֹת שֶׁלָּהֶן גִּימַטְרִיָּא עֶשְׂרִים וְאַחַת, כְּנֶגֶד הַשֵּׁם אֶהְיֶה.
וְאָבוֹת, רָאשֵׁי תֵּבוֹת שֶׁלָּהֶן הוּא גִּימַטְרִיָּא עֶשְׂרִים וְאַחַת, כְּנֶגֶד הַשֵּׁם אֶהְיֶה, כָּזֶה: אַבְרָהָם, יִצְחָק, יַעֲקֹב, — גִּימַטְרִיָּא עֶשְׂרִים וְאַחַת. לָכֵן אַנְשֵׁי מַעֲשֶׂה נוֹהֲגִים לְהִתְפַּלֵּל תֵּכֶף אַחַר בִּרְכַּת נְטִילַת יָדַיִם וְאוֹמְרִים תְּפִלָּה כָּזֶה: אֵל אֱלֹהֵי הָרוּחוֹת, יְהִי רָצוֹן מִלְּפָנֶיךָ, ה' אֱלֹהַי וֵאלֹהֵי אֲבוֹתַי, שֶׁתַּעֲמֹד לָנוּ זְכוּת אַבְרָהָם, יִצְחָק וְיַעֲקֹב, לְהַצִּיל אוֹתָנוּ וְאֶת זַרְעֵנוּ מִכָּל פֶּשַׁע וְעָווֹן, כְּדֵי לְקַיֵּם מִצְווֹת תּוֹרָתְךָ הַקְּדוֹשָׁה בְּלִי שׁוּם מַחְשָׁבָה זָרָה, וְטַהֵר לִבֵּנוּ לְעָבְדְּךָ בֶּאֱמֶת וּבְתָמִים; אָמֵן.
אַל תְּהִי מִצְוַת בְּרָכָה זוֹ קַלָּה בְּעֵינֶיךָ, כִּי מָצָאתִי תְּפִלָּה זוֹ בְּחִבּוּר הָרִאשׁוֹנִים בִּימֵי רַשִּׁ"י, זִכְרוֹנוֹ לִבְרָכָה, אֲשֶׁר קַבָּלָה הִיא בְּיָדָם, כִּי מִיּוֹם שֶׁחָרַב בֵּית הַמִּקְדָּשׁ וּבִטְּלוּ הַקָּרְבָּנוֹת, נִכְנְסוּ הַתְּפִלּוֹת בִּמְקוֹם הַקָּרְבָּן לְעוֹרֵר רַחֲמִים עָלֵינוּ.
וּבִפְרָט שֶׁאָנוּ בַּזְּמַן הַזֶּה צְרִיכִין לְרַחֲמִים גְּדוֹלִים, וְאֵין דַּעְתֵּנוּ צְלוּלָה לְהִתְפַּלֵּל מֵחֲמַת עֹל הַפַּרְנָסָה, אֲשֶׁר מַמָּשׁ בְּנַפְשׁוֹ יָבִיא לַחְמוֹ, וְלִפְעָמִים בַּאֲשֶׁר שֶׁהוּא לָהוּט אַחַר הַמָּמוֹן, מַכְנִיס אֶת עַצְמוֹ בְּדִבְרֵי אִסּוּר, הַקְּרוֹבִים לְאוֹנָאָה וְגֶזֶל, כְּדֵי לְהַחֲיוֹת נַפְשׁוֹ.
עַל כֵּן תִּקְּנוּ חֲכָמֵינוּ זִכְרוֹנָם לִבְרָכָה זוֹ הַתְּפִלָּה לְהִתְפַּלֵּל לְהַבּוֹרֵא יִתְבָּרַךְ בָּרוּךְ הוּא, לְהַצִּיל אוֹתָנוּ מִכָּל עָווֹן וָפֶשַׁע וַחֲטָאָה. וְלֹא כָּל הָעִתִּים שָׁוִים לַתְּפִלָּה, כְּמוֹ תְּפִלָּה שֶׁל שַׁחֲרִית, שֶׁהוּא עֵת רָצוֹן וְעֵת רַחֲמִים. עַל כֵּן טוֹב לוֹמַר תְּפִלָּה זוֹ תֵּכֶף אַחַר בִּרְכַּת נְטִילַת יָדַיִם, כֵּיוָן שֶׁמְּרֻמָּז בָּהּ זְכוּת הַתּוֹרָה וּזְכוּת הָאָבוֹת, וּכְמוֹ שֶׁכָּתַבְתִּי לָעֵיל.
וְאִם תִּפְרֹק עֻלְּךָ מִלְּהִתְפַּלֵּל, פֶּן יִפְגַּע מִדַּת הַדִּין קֹדֶם הַתְּפִלָּה לִשְׁפֹּךְ חֵמָה שְׁפוּכָה בְּפֶתַע פִּתְאֹם בְּעֵת הַדִּין, אֲשֶׁר מִדַּת הַדִּין כְּבָר מוּכָן הוּא.
בֶּן אָדָם, בֶּן אָדָם! אִם תְּצַיֵּת לַעֲצָתִי — קוּם וְהִתְחַזֵּק לְרַצּוֹת אֶת בּוֹרַאֲךָ, כִּי הוּא אֵל גָּדוֹל, גִּבּוֹר וְנוֹרָא, עוֹשֶׂה הַכֹּל בְּבַת אַחַת, מֵמִית וּמֵחַיֶּה, מוֹחֵץ וְרוֹפֵא, מוֹרִישׁ וּמַעֲשִׁיר, מַשְׁפִּיל וּמְרוֹמֵם, מַרְעִיב וּמַשְׂבִּיעַ וּמוֹרִיד שְׁאוֹל וַיַעַל, מַטְבִּיעַ בְּמַיִם אַדִּירִים וַעֲמֻקִּים וּמַעֲלֶה.
עוֹנֶה לְאָדָם בְּעֵת צָרָה וְעוֹנֶה לְאִשָּׁה בְּעֵת שֶׁיּוֹשֶׁבֶת עַל הַמַּשְׁבֵּר, מַצִּיל אֶת הָאֲנָשִׁים מִיַּם סוּף, וְהוֹלְכֵי מִדְבָּרוֹת מֵחַיּוֹת רָעוֹת וְנָחָשׁ שָׂרָף, רוֹפֵא חוֹלִים, שׁוֹמֵעַ לְזַעֲקַת אֶבְיוֹנִים וַעֲנִיִּים, מַצִּיל הֶעָשׁוּק מִיַּד עוֹשְׁקוֹ.
וְלִפְעָמִים כְּשֶׁיִּשְׂרָאֵל אֵינָם רוֹצִים בִּתְשׁוּבָה, מֵבִיא עֲלֵיהֶם צָרָה — אָז לַמָּרוֹם נוֹשְׂאִים עֵינֵיהֶם בִּבְכִיָּה, עַד כִּי בּוֹא יָבוֹא יְשׁוּעָה כְּהֶרֶף עַיִן.
וְכָל זֶה בַּעֲבוּר הַתְּשׁוּבָה שֶׁעוֹשִׂין, בְּמִסְתָּרִים תִּבְכֶּה נַפְשָׁם וּמִתְוַדִּים עַל חַטָּאתָם וּפִשְׁעָם, וּמַעֲלִים עַל לִבְבֵיהֶם חַטַּאת נְעוּרֵיהֶם, מַה שֶּׁקִּלְקְלוּ וּפָגְמוּ, וְלֹא אָבוּ לָלֶכֶת בְּדַרְכֵי ה', כִּי אִם בִּשְׁרִירוּת לִבָּם, וְלֹא זָכְרוּ יוֹם אַחֲרִיתָם.
וְאַחֲרֵי שׁוּבָם נִחֲמוּ לַעֲזֹב דֶּרֶךְ הָרֶשַׁע, וְתָמִיד הֵן מִתְוַדִּים בְּבֶכִי וּלְקַבֵּל תְּשׁוּבָה שְׁלֵמָה. עַל כָּל אֵלֶּה שׁוֹמֵעַ וּמַאֲזִין הַבּוֹרֵא יִתְבָּרַךְ שְׁמוֹ אֶת זַעֲקָתָם לִשְׁלֹחַ לָהֶם יְשׁוּעָה וְרַחֲמִים. עַל כֵּן אַל יִתְרַשֵּׁל הָאָדָם מִלְּהִתְפַּלֵּל לַה' יִתְבָּרַךְ, בָּרוּךְ הוּא, וְאַל יִסְמֹךְ הָאָדָם עַל חָכְמָתוֹ לֵאמֹר: כְּבָר מְסֻגָּל אֲנִי בְּיִרְאַת ה', וְלֹא יָרִיעַ אוֹיְבִי לִי לְהַטּוֹתִי מִדֶּרֶךְ הַיָּשָׁר וְהַטּוֹב.
וְבוֹא וּרְאֵה מַה דְּאִיתָא בִּירוּשַׁלְמִי: מַעֲשֶׂה בְּחָסִיד אֶחָד, שֶׁהָיָה מֻפְלָג בְּזִקְנָה וְאָמַר: אַל תַּאֲמִין בְּעַצְמְךָ עַד יְמֵי זִקְנָתְךָ (כִּי הוּא סָבַר, כְּשֶׁבָּא הָאָדָם לִימֵי הַזִּקְנָה, שׁוּב לֹא יֶחֱטָא בְּוַדַּאי, וְלֹא הִסְכִּים לְמַה שֶּׁאָמְרוּ רַבּוֹתֵינוּ זִכְרוֹנָם לִבְרָכָה: אַל תַּאֲמִין בְּעַצְמְךָ עַד יוֹם מוֹתְךָ). וְהִנֵּה פַּעַם אַחַת בָּא הַשָּׂטָן אֵלָיו וְנִדְמֶה עַצְמוֹ כְּאִשָּׁה יְפַת תֹּאַר מְאֹד, וְהִתְקָרֵב אֵלָיו, עַד שֶׁהֵבִיאוֹ לְהִרְהוּר עֲבֵרָה. וְהִתְחִיל הֶחָסִיד לְדַבֵּר אֶל הַשָּׂטָן דְּבָרִים הַמַּרְגִּילִין לַעֲבֵרָה. וּבְתוֹךְ כְּדֵי הַדִּבּוּר שָׂם הֶחָסִיד אֶל לִבּוֹ וְהִתְחָרֵט וְאָמַר: מַה זֶּה מַעֲשֶׂה אֲשֶׁר עָשִׂיתִי?! וְתֵכֶף קָם וְאָמַר: אוֹי לִי! לְמִי אֲנִי מִתְקָרֵב?! וְהִתְחִיל לְהִצְטַעֵר מְאֹד בְּבֶכִי גָּדוֹל עַל הַדְּבָרִים שֶׁיָּצְאוּ מִפִּיו, הַקְּרוֹבִים לְהָבִיא אֶת הָאָדָם לַעֲבֵרָה.
כְּשֶׁרָאָה הַשָּׂטָן, שֶׁהֶחָסִיד הוּא בְּצַעַר, אָמַר לוֹ: רַבִּי, אַל תִּצְטַעֵר, כִּי אַתָּה לֹא דִּבַּרְתָּ עִם אִשָּׁה, רַק עִם הַשָּׂטָן, שֶׁנִּדְמֶה כְּאִשָּׁה. וְלֹא בָּאתִי אֶלָּא לְהַזְהִיר אוֹתְךָ לְבִלְתִּי לְשַׁנּוֹת מַטְבֵּעַ וּדְבָרִים שֶׁל חֲכָמִים, שֶׁאָמְרוּ: אַל תַּאֲמִין בְּעַצְמְךָ עַד יוֹם מוֹתְךָ, וְלֹא עַד זִקְנָתְךָ, וְקִבֵּל הֶחָסִיד לְדַבֵּר כָּךְ, כְּמוֹ שֶׁהִזְהִיר אוֹתוֹ הַשָּׂטָן. עַד כָּאן לְשׁוֹנוֹ.
וְהִנֵּה אַחֲרֵי אֲשֶׁר דִּבַּרְנוּ קְצָת לְעֵיל, שֶׁצָּרִיךְ הָאָדָם לְהִתְפַּלֵּל בְּלֵב נִשְׁבָּר, נַזְכִּיר אַגַּב גַּם הַתּוֹעֶלֶת הַגְּדוֹלָה לְקַבָּלַת הַתְּפִלָּה, שֶׁהוּא עִנְיַן הַנְּקִיּוּת, שֶׁיִּהְיֶה גּוּפוֹ נָקִי מִכִּתְמֵי לִכְלוּכֵי הַזֻּהֲמָה.
וְיִתְבּוֹנֵן הָאָדָם מִמַּה שֶּׁהוּבָא בִּבְרַיְתָא דְּמַעֲשֵׂה מֶרְכָּבָה, וְנִזְכַּר לְעֵיל גַּם כֵּן בְּפֶרֶק רִאשׁוֹן, שֶׁאוֹתָן הַמַּלְאָכִים הַנִּשְׁלָחִים בָּעוֹלָם הַזֶּה לְהַכְרִיז מַה שֶּׁנִּגְזָר עַל הָעוֹלָם, כְּשֶׁטָּסִין בָּעוֹלָם בָּאֲוִירָא אֵינָם יְכוֹלִין לוֹמַר שִׁירָה אַחַר כָּךְ כְּשֶׁעוֹלִין, עַד שֶׁיִּטְבְּלוּ בִּנְהַר דִּינוּר שְׁלשׁ מֵאוֹת שִׁשִּׁים וְחָמֵשׁ טְבִילוֹת, וְאַחַר כָּךְ טוֹבְלִין עוֹד שֶׁבַע פְּעָמִים בְּאֵשׁ לְבָנָה.
וְכָל זֶה צְרִיכִין לִטְבֹּל בַּאֲשֶׁר שֶׁהָיוּ בִּשְׁכוּנָתָן שֶׁל בְּנֵי אָדָם. וְאִם כֵּן, אִם הָעֶלְיוֹנִים צְרִיכִין טָהֳרָה לְהִתְקַדֵּשׁ לוֹמַר שִׁירָה לִפְנֵי הַקָּדוֹשׁ בָּרוּךְ הוּא, מִכָּל שֶׁכֵּן שֶׁצָּרִיךְ הָאָדָם טָהֳרָה לִהְיוֹתוֹ מִתְקַדֵּשׁ עַצְמוֹ לַתְּפִלָּה.
וְעִקַּר הַטָּהֳרָה הוּא שֶׁצָּרִיךְ הָאָדָם לְהִזָּהֵר בָּהֵן, שֶׁצָּרִיךְ לִטֹּל יָדָיו תֵּכֶף אַחַר יְצִיאַת בֵּית הַכִּסֵּא, וְגַם שֶׁצָּרִיךְ לִטֹּל יָדָיו אַחַר יְצִיאַת הַמֶּרְחָץ, וְאַחַר הַקָּזָה שֶׁל דָּם, וְאַחַר נְטִילַת הַצִּפָּרְנַיִם, וְאַחַר תִּסְפֹּרֶת, וְאַחַר שֶׁנָּגַע בְּגוּפוֹ בִּמְקוֹמוֹת הַמְכֻסִּים בִּבְשָׂרוֹ, כַּמְבֹאָר בַּפּוֹסְקִים. וְכָל מִי שֶׁנִּזְהָר בַּנְּטִילוֹת הַנִּזְכָּרוֹת לְעֵיל, לֹא בִּמְהֵרָה יָבוֹא לִידֵי חֵטְא.
וְכָל מִי שֶׁאֵינוֹ נִזְהָר בָּהֶן, בְּוַדַּאי יָבוֹא לִידֵי חֲטָאִים גְּדוֹלִים, כִּי מִי שֶׁמֵּקֵּל בָּזֶה, יְסוֹבְבוּ אוֹתוֹ הַקְּלִפּוֹת, שֶׁשּׁוֹלְטִין בִּמְקוֹמוֹת הַזֻּהֲמָה. אֲבָל עַל יְדֵי הַנְּטִילַת מַיִם מֻכְרָחִים הַקְּלִפּוֹת לְהַרְחִיק מִן הָאָדָם.
וְבוֹא וּרְאֵה מַאי דְּאִיתָא בְּזֹהַר בְּרֵאשִׁית, וְזֶה לְשׁוֹנוֹ:
מָאן דְּעָיֵל לְבֵית הַכִּסֵּא, לֹא יִקְרָא בַּתּוֹרָה עַד דְּיַסְחֵי יְדוֹי, אֶלָּא וַי לִבְנֵי עַלְמָא, דְּלָא מַשְׁגִּיחִין וְלֹא יָדְעִין בִּיקָרָא דְּמָארֵיהוֹן, וְלֹא יָדְעוּ עַל מָה קָאֵי עַלְמָא. רוּחָא חֲדָא אִית בְּכָל בֵּית הַכִּסֵּא, דְּשָׁרֵי תַּמָּן, וּמִיָּד שָׁארֵי עַל אִנּוּן אֶצְבָּעִין דִּידוֹי דְּבַר־נָשׁ. עַד כָּאן לְשׁוֹנוֹ.
וּמִכָּאן רְאָיָה לְהַמְדַקְדְּקִים בְּמִצְווֹת, לִהְיוֹת מָצוּי אֵצֶל בֵּית הַכִּסֵּא כְּלִי אֶחָד לְנַקּוֹת אֶת הַיָּדַיִם תֵּכֶף בְּצֵאתוֹ מִבֵּית הַכִּסֵּא. וְכֵן רָאִיתִי שֶׁנּוֹהֲגִים קְצָת אֲנָשִׁים לִרְחֹץ תֵּכֶף בְּשַׁחֲרִית בְּתוֹךְ כְּלִי בְּעָמְדָם מִשְּׁנָתָם. וְכֵן רָאִיתִי נוֹהֲגִים שֶׁיִּהְיֶה כְּלִי מַיִם מוּכָן בִּשְׁעַת לִמּוּדוֹ, שֶׁמָּא יִהְיֶה נוֹגֵעַ בְּאֶחָד מִן הַמְּקוֹמוֹת הַמְכֻסִּים, וְהוּא נָכוֹן מְאֹד.
וּבִפְרָט יִרְאֶה לִרְחֹץ יָדָיו קֹדֶם הַתְּפִלָּה, דִּכְתִיב <small>(תְּהִלִּים כו, ו)</small>: "אֶרְחַץ בְּנִקָּיוֹן כַּפָּי וְכוּ'". וּכְתִיב <small>(שָׁם קג, א)</small>: "בָּרְכִי נַפְשִׁי אֶת ה', וְכָל קְרָבַי אֶת שֵׁם קָדְשׁוֹ".
וְעוֹד דָּבָר אֶחָד מוֹעִיל לַתְּפִלָּה, שֶׁלֹּא יֵשֵׁב בְּבֵית הַכְּנֶסֶת סָמוּךְ לְאָדָם רָשָׁע, כְּמוֹ שֶׁכָּתַבְתִּי לְעֵיל פֶּרֶק ג'. כִּי בִּמְקוֹם הָרָשָׁע, שָׁם חֲנָיַת הַסִּטְרָא אָחֳרָא, וּמְקוֹם סַכָּנָה לְהִנָּזֵק בּוֹ, חַס וְשָׁלוֹם.
וְכֵן מָצִינוּ בְּדִבְרֵי רַבֵּנוּ, זִכְרוֹנוֹ לִבְרָכָה: מִכָּל עֲבֵרָה שֶׁאָדָם עוֹשֶׂה, וְאֵינוֹ מַעֲבִיר הַעֲבֵרָה בִּתְשׁוּבָה וּבְכִי וּבְוִדּוּיִים, אֲזַי מֵאוֹתָהּ עֲבֵרָה מִתְהַוֶּה וְנִבְרָא מַשְׁחִית אֶחָד וּמִתְלַבֵּשׁ בְּתוֹךְ הָעֵץ אוֹ אֶבֶן, וְאַחַר זְמַן רַב נִכְשָׁל זֶה הָאָדָם שֶׁעָבַר עֲבֵרָה, בְּאוֹתוֹ הָעֵץ אוֹ הָאֶבֶן וְנִזּוֹק בּוֹ, וְהוּא סָבוּר, שֶׁהָעֵץ אוֹ הָאֶבֶן מַזִּיקוֹ. וְטָעוּת הוּא בְּמַחֲשַׁבְתּוֹ, שֶׁאֵינוֹ יוֹדֵעַ כִּי בְּעָווֹן עַצְמוֹ הוּא נִכְשָׁל, וְהֶעָווֹן הוּא הַמַּזִּיק. וְזֶה שֶׁאָמַר הַכָּתוּב <small>(הוֹשֵׁעַ יד, ב)</small>: "שׁוּבָה יִשְׂרָאֵל, עַד ה' אֱלֹהֶיךָ, כִּי כָשַׁלְתָּ בַּעֲווֹנֶךָ", דַּיְקָא.
וְכֵן שָׁמַעְתִּי אוֹמְרִים בְּשֵׁם הֶחָסִיד רַבִּי יְהוּדָה מִשִּׁידְלָאוְצִ'י, זִכְרוֹנוֹ לִבְרָכָה, שֶׁאָמַר כֵּן עַל אוֹתָן אֲנָשִׁים אֲשֶׁר בּוֹגְדִים בִּנְשׁוֹתֵיהֶם וְהוֹלְכִים לִמְדִינוֹת מֶרְחַקִּים לִהְיוֹת שָׁמָּה מְלַמְּדֵי תִּינוֹקוֹת, וְאַחַר כָּךְ הֵמָּה עוֹסְקִים בְּאֵיזֶה מַשָּׂא וּמַתָּן וְקוֹבְצִים עַל יַד עַל יַד לְהַרְבּוֹת מָעוֹת וּמָמוֹן רַב.
וּבְלִי סָפֵק שֶׁהֵן נִכְשָׁלִים בַּעֲווֹן רְאִיַּת קֶרִי. וְאַחַר כָּךְ כְּשֶׁרוֹצִים לֵילֵךְ וְלַחֲזֹר לְבָתֵּיהֶם, אֲזַי בָּאִים עֲלֵיהֶם שׁוֹדְדִים וְגַזְלָנִים וְלוֹקְחִים כָּל אֲשֶׁר לָהֶם. וְאוֹתָן אֲנָשִׁים לֹא יֵדְעוּ כִּי מִכָּל טִפַּת קֶרִי נִבְרָא מַזִּיק אֶחָד, רַחֲמָנָא לִצְלַן, וְאוֹתָן הַמַּזִּיקִין נִדְמִין כַּאֲנָשִׁים וְלוֹקְחִין מִמֶּנּוּ כָּל הַמָּעוֹת שֶׁלּוֹ. עַד כָּאן לְשׁוֹנוֹ.
וּכְמוֹ שֶׁהֶאֱרִיךְ גַּם כֵּן הָרַב בַּעַל "כְּלִי חֶמְדָה" וְגַם הָרַב בַּעַל "מְגַלֵּה עֲמֻקּוֹת", כְּשֶׁרוֹצֶה הָאָדָם לַעֲשׂוֹת אֵיזֶה דְּבַר עֲבֵרָה, אֲזַי מַלְאָךְ הַמְמֻנֶּה עַל זֶה, צוֹעֵק וְאוֹמֵר: אַל תְּבוֹאֵנִי רֶגֶל גַּאֲוָה, וְיַד רְשָׁעִים אַל תְּנִדֵּנִי. וְכִדְאִיתָא בַּזֹּהַר, פָּרָשַׁת בְּרֵאשִׁית, עַיֵּן שָׁם. וְהַכְּלָל, כִּי כֹּחַ הַעֲבֵרָה, שֶׁמֵּבִיא הַסִּטְרָא אָחֳרָא, גַּם הַמָּקוֹם שֶׁנַּעֲשָׂה בּוֹ הַעֲבֵרָה, הוּא מְסֻכָּן.
וּבוֹא וּרְאֵה מַה שֶּׁכָּתוּב בְּזֹהַר שְׁמוֹת:
רַבִּי חִיָּא וְרַבִּי יוֹסֵי הֲווּ אָזְלֵי בְּאוֹרְחָא בְּמַדְבְּרָא, וַהֲווּ עָסְקֵי בְּאוֹרַיְתָא. אַדְהָכֵי חֲמוּ חַד בַּר נָשׁ דְּטָעִין מַשּׂאוֹי. אָמַר רַבִּי חִיָּא: לֹא נִשְׁתַּתֵּף בַּהֲדֵיהּ, דִּילְמָא עוֹבֵד כּוֹכָבִים הוּא, וְאָסוּר לְהִשְׁתַּתֵּף עִמֵּיהּ, אוֹ שֶׁמָּא עַם הָאָרֶץ הוּא, וְאֵין לְהִתְלַוּוֹת עִמֵּיהּ.
אָמַר רַבִּי יוֹסֵי: נְעַיֵּן עָלָיו, דִּילְמָא תַּלְמִיד חָכָם אוֹ בַּר אוֹרְיָן הוּא.
אַדְהָכֵי הִגִּיעַ אֲלֵיהֶם וְעָבַר לִפְנֵיהֶם וְאָמַר לְהוֹן: צַוְתָּא דִּילְכוֹן בְּסִימָא אֵלַי, וּמִתְאַוֶּה אֲנִי לְהִשְׁתַּתֵּף בַּהֲדַיְכוּ. אָכֵן אָנָּא יְדַעְנָא אוֹרְחָא חַד, וְלֹא בְּאוֹתָהּ אוֹרְחָא שֶׁאַתֶּם רוֹצִים לֵילֵךְ בּוֹ, כִּי הוּא מְקוֹם סַכָּנָה מְאֹד, וְאַתֶּם אֵינְכֶם יוֹדְעִים מִזֶּה, וְחָלִילָה לִי שֶׁלֹּא לְגַלּוֹת לָכֶם, וְאֶתְחַיֵּב בְּנַפְשַׁיְכוּ.
אָמַר רַבִּי יוֹסֵי: בְּרִיךְ רַחֲמָנָא, שֶׁהָיִינוּ מַמְתִּינִים בְּכָאן, וְאִתְחַבְּרוּ בַּהֲדֵיהּ.
אָמַר לְהוּ: הִנֵּה עֲדַיִן צְרִיכִין אָנוּ לֵילֵךְ קְצָת בְּאוֹתוֹ הַדֶּרֶךְ שֶׁל סַכָּנָה, וְלָא נִשְׁתָּעֵי מִידִי וְנֵיזוֹל בִּמְהִירוּת, עַד שֶׁנַּעֲבֹר אוֹתוֹ מְקוֹם סַכָּנָה.
בָּתַר דְּנָפַק, אָמַר לְהוּ: בָּרוּךְ הַמָּקוֹם, שֶׁעֲזָרָנוּ לָצֵאת מִן הַמָּקוֹם הַזֶּה! וְאָמַר לָהֶם: חַד זְמַן הָלַךְ כֹּהֵן תַּלְמִיד חָכָם אֶחָד עִם עַם הָאָרֶץ, וְעָמַד עַם הָאָרֶץ עַל הַכֹּהֵן תַּלְמִיד חָכָם וְהָרַג אוֹתוֹ; וּמֵהַהוּא יוֹמָא כָּל מָאן דְּעָבַר בְּהַהוּא אוֹרְחָא, שֶׁאַתֶּם רוֹצִים לְהַלֵּךְ שָׁמָּה וּפוֹגֵעַ בְּאוֹתוֹ הַמָּקוֹם — נִזּוֹק, כִּי מֵאוֹתָהּ שָׁעָה נַעֲשָׂה אוֹתוֹ הַמָּקוֹם מְקוֹם סַכָּנָה, וּמִתְחַבְּאִין תַּמָּן גַזְלָנִים רַצְחָנִים. וְכָל מִי שֶׁעוֹבֵר שָׁמָּה, אֵינוֹ נִצּוֹל מִיַּד הַגַּזְלָנִים, כִּי הַקָּדוֹשׁ בָּרוּךְ הוּא תּוֹבֵעַ דָּמוֹ שֶׁל הַאי כֹּהֵן תַּלְמִיד חָכָם וְכוּ'. עַיֵּן שָׁם בַּאֲרִיכוּת.
הֲרֵי לְךָ בְּהֶדְיָא גְּרַם הַחֵטְא, שֶׁגּוֹרֵם לְאוֹתוֹ הַמָּקוֹם לַעֲשׂוֹת מְקוֹם סַכָּנָה. עַל כֵּן צָרִיךְ הָאָדָם לְהִזָּהֵר, שֶׁיֵּשֵׁב בְּבֵית הַכְּנֶסֶת אֵצֶל שָׁכֵן טוֹב, וְלֹא אֵצֶל אָדָם רָשָׁע, וְאָז בְּוַדַּאי יְקַבֵּל תְּפִלָּתוֹ, וְהַקָּדוֹשׁ בָּרוּךְ הוּא יִתֵּן בְּלִבּוֹ לְטַהֵר גּוּפוֹ וְנִשְׁמָתוֹ בָּעוֹלָם הַזֶּה עַל יְדֵי תְּשׁוּבָה שְׁלֵמָה לִהְיוֹת נִשְׁמָתוֹ מִתְקַבֶּלֶת בְּחֶדְוָה לִפְנֵי כִּסֵּא כְּבוֹדוֹ יִתְבָּרַךְ.

Chapter 12

<b>מַה מְּאֹד </b>צָרִיךְ הָאָדָם לְהִתְפַּלֵּל בִּבְכִי גָּדוֹל לִפְנֵי הַקָּדוֹשׁ בָּרוּךְ הוּא, שֶׁלֹּא יִהְיֶה מְבֻיָּשׁ בְּבוֹאוֹ לִפְנֵי כִּסֵּא כְּבוֹדוֹ אַחַר צֵאת נִשְׁמָתוֹ! וְאַל יַחְשֹׁב הָאָדָם, כִּי אֵין לוֹ לִדְאֹג עַל זֶה, בַּאֲשֶׁר שֶׁיֵּשׁ לוֹ הַרְבֵּה זְכֻיּוֹת, וְאֵינוֹ צָרִיךְ לְהִנָּצֵל מֵהַבּוּשָׁה. בּוֹא וּרְאֵה, מַה דְּאִיתָא בְּתִקּוּנֵי הַזֹּהַר:
רַבִּי שִׁמְעוֹן בֶּן יוֹחַאי הֲוֵי יָתִיב וְלָעֵי בְּאוֹרַיְתָא. קָם חַד סָבָא (רָצָה לוֹמַר: אֵלִיָּהוּ הַנָּבִיא) מִבָּתַר כּוֹתְלָא וְאָמַר לְרַבִּי שִׁמְעוֹן בֶּן יוֹחַאי: רַבִּי רַבִּי, בּוּצִינָא קַדִּישָׁא, קוּם, אַדְלִיק שְׁרָגִין, דְּאִיהוּ נֵר מִצְוַה, שְׁכִינְתָּא קַדִּישָׁא, דַּעֲלָהּ אִתְּמַר <small>(וַיִּקְרָא ו, ו)</small>: אֵשׁ תָּמִיד תּוּקַד עַל הַמִּזְבֵּחַ, לֹא תִּכְבֶּה; וַעֲלָהּ אִתְּמַר <small>(שְׁמוֹת ד, טז)</small>: לְהַעֲלוֹת נֵר תָּמִיד. נֵר ה' אִתְקָרְיָא וַדַּאי, אוֹר דְּנָהֲרָא בֵּיהּ אוֹר דְּאָדָם הָרִאשׁוֹן, נְשָׁמָה דְאָדָם הָרִאשׁוֹן, קוּם, אַדְלִיק בַּהּ! קָם רַבִּי שִׁמְעוֹן בֶּן יוֹחַאי עַל רַגְלָיו, וְיָתִיב רֶגַע חֲדָא וְאָמַר: רִבּוֹן דְּעָלְמִין, אַנְתְּ אִיהוּ מָרִי מַלְכִין וְגַלְיָא רָזִין, יְהֵא רַעֲוָא דִילָךְ לְסַדְּרָא מִלִּין דְּפוּמָא לְקַיְּמָא בִּי הַאי קְרָא: 'אֶהְיֶה עִם פִּיךָ', דְּלָא אֵיעוּל בְּכִסּוּפָא קַמָּךְ.
וְאִם רַבִּי שִׁמְעוֹן בֶּן יוֹחַאי, שֶׁהוּא בּוּצִינָא קַדִּישָׁא, שֶׁהָיָה בּוֹנֶה כַּמָּה עוֹלָמוֹת קְדוֹשִׁים בְּהֶבֶל פִּיו, הָיָה צָרִיךְ לְהִתְפַּלֵּל "דְּלָא אֵיעוּל בְּכִסּוּפָא קַמֵּי קֻדְשָׁא בְּרִיךְ הוּא", אָנוּ עַל אַחַת כַּמָּה וְכַמָּה, וּבִפְרָט שֶׁאָנוּ עֲסוּקִים בְּהַבְלֵי עוֹלָם הַזֶּה, שֶׁצְּרִיכִין אָנוּ לְהִתְפַּלֵּל וּלְהִתְחַנֵּן לִפְנֵי בּוֹרְאֵנוּ יִתְבָּרַךְ, שֶׁלֹּא נֵבוֹשׁ וְלֹא נִכָּלֵם בְּעָמְדֵנוּ לְחֶשְׁבּוֹן דִּינָא רַבָּא וּדְחִילָּא! אוֹי וַי! בְּאֵיזֶה מַעֲמָד נִהְיֶה שָׁם!
וְכֹה יַחְשֹׁב הָאָדָם בְּכָל יוֹם וָיוֹם בְּעֵת הִתְבּוֹדֵד, שֶׁצָּרִיךְ הָאָדָם לְהִתְבּוֹדֵד <small>(עַיֵּן פֶּרֶק א)</small> לְתַקֵּן חֲטָאָיו פְּשָׁעָיו בִּזְרִיזוּת. וְחִיּוּב גָּדוֹל הוּא לְהִתְבּוֹדֵד הֵיטֵב, וְאוּלַי עַל יְדֵי כֵּן יֵעָרֶה עָלָיו מִמָּרוֹם רוּחַ חָכְמָה וּבִינָה וָדַעַת וְיִרְאַת ה' לְהַדְרִיכוֹ בַּדֶּרֶךְ הַיְשָׁרָה, לְבַל יִמּוֹט מִדַּרְכֵי תּוֹרָתֵנוּ הַקְּדוֹשָׁה. וְאִלּוּ הָיִינוּ זוֹכִים בְּמַעֲשֵׂה יָדֵינוּ לְהַשָּׂגַת הָרִאשׁוֹנִים, הָיְתָה הַשָּׂגָתֵנוּ שְׁלֵמָה לְהַשִּׂיג חֶפְצֵנוּ וּמִשְׁאֲלוֹתֵינוּ לְטוֹבָה.
וּבוֹא וּרְאֵה מַאי דְּמָצִינוּ בְּכִתְבֵי הַקָּדוֹשׁ הֶחָסִיד רַבִּי חַיִּים וִיטַאל, זִכְרוֹנוֹ לִבְרָכָה, וְזֶה לְשׁוֹנוֹ: בְּעִנְיַן הַשָּׂגָתִי שָׁאַלְתִּי אֶת נִשְׁמָתִי, וְהָיָה מֵשִׁיב לִי, שֶׁאֶתְעַנֶּה אַרְבָּעִים יוֹם רְצוּפִים בְּשַׂק וָאֵפֶר, וְאַחַר כָּךְ אֶתְעַנֶּה שֵׁנִי וַחֲמִישִׁי וְשֵׁנִי תָּמִיד, עַד תַּשְׁלוּם שְׁתֵּי שָׁנִים וּמֶחֱצָה, וְאָז אַשִּׂיג הַשָּׂגָה גְּמוּרָה בִּלְתִּי שׁוּם עִרְבּוּבְיָה שֶׁל סִטְרָא אָחֳרָא. וְכֹה אָמְרָה לִי הַנְּשָׁמָה שֶׁלִּי, שֶׁאַחַר שֶׁאֶתְנַהֵג חֹדֶשׁ אֶחָד שָׁלֵם בְּשַׂק וָאֵפֶר וְתַעֲנִית, אָז תַּתְחִיל הַשָּׂגָה בְּאֹפֶן שֶׁלֹּא יֵצֵא מִפִּי שׁוּם נִדְנוּד שֶׁל לֵיצָנוּת, חַס וְשָׁלוֹם, וּלְהִתְנַהֵג בְּתַכְלִית הָעֲנָוָה וְהַשִׁפְלוּת, וְאַחַר הַתַּעֲנִית שְׁלשָׁה יָמִים רְצוּפִים בְּשַׂק וָאֵפֶר אֶהְיֶה זוֹכֶה לָבוֹא לִידֵי רוּחַ הָקֹּדֶשׁ, וְאַחַר שְׁתֵּי שָׁנִים וּמֶחֱצָה אַשִּׂיג הַשָּׂגָה גְּדוֹלָה.
וְהַטַּעַם שֶׁהִקְפִּידָה דַּוְקָא שְׁתֵּי שָׁנִים וּמֶחֱצָה, מִפְּנֵי שֶׁבִּימֵי בַּחֲרוּתִי יָשַׁבְתִּי שְׁתֵּי שָׁנִים וּמֶחֱצָה בִּלְתִּי הַתְמָדוֹת הַתּוֹרָה, וְלֹא הָיִיתִי מְדַקְדֵּק בְּמַעֲשִׂים, וְלָכֵן הֻצְרַכְתִּי לַעֲשׂוֹת תְּשׁוּבָה שְׁנֵי שָׁנִים וּמֶחֱצָה. וְהָיִיתִי נוֹהֵג גַּם כֵּן בְּיוֹם הַתַּעֲנִית שֶׁל שֵׁנִי וַחֲמִישִׁי וְשֵׁנִי וְלַיְלָה שֶׁלְּאַחֲרָיו בְּשַׂק וָאֵפֶר וּבְכִי, וְלִשְׁכַּב עַל הָאָרֶץ אוֹ עַל הָאֵפֶר בִּלְבוּשׁ שַׂק וְאֶבֶן מֵרַאֲשׁוֹתָיו, וּלְכַוֵּן הוי"ה בִּמְלוֹאוֹ עִם הַכּוֹלֵל כָּזֶה: יוּ"ד, הֵ"ה, וָ"ו, הֵ"ה, גִּימַטְרִיָּא אֶבֶן. אוֹ נֻסְחָה כָּזֶה: יוּ"ד, הֵ"ה, וָא"ו, הֵ"ה. 
וְהָעִקָּר, לְהִתְנַהֵג בְּמִדַּת הָעֲנָוָה מְאֹד וּלְהִזָּהֵר מִן הַכַּעַס וְהַקְפָּדָה. וְאָמַר לִי הָרַב הָאֲרִ"י, זִכְרוֹנוֹ לִבְרָכָה, שֶׁאֶזָּהֵר מְאֹד כְּפִי מַה שֶּׁהִגִּיד לִי נִשְׁמָתִי, כִּי בְּוַדַּאי בְּתוֹךְ מֶשֶׁךְ הַזְּמַן הַנִּזְכָּר יָבוֹא עִרְבּוּב הַדַּעַת לְבַטֵּל אוֹתִי מִדֶּרֶךְ הַתְּשׁוּבָה הַנִּזְכָּר, וְשֶׁלֹּא אוּכַל לִסְבֹּל עֹל הַסִּגּוּף. אָמְנָם בַּאֲשֶׁר הַבְּחִירָה הוּא בְּיָדִי, אֶרְאֶה לְהִתְגַּבֵּר בְּסִיַּעְתָּא דִּשְׁמַיָּא. וּלְאַחַר כַּמָּה יָמִים, בְּיוֹם ה', אָמַר לִי הָאֲרִ"י, זִכְרוֹנוֹ לִבְרָכָה, כִּי בְּשָׁבוּעַ זוֹ תִּרְאֶה בְּעֵינֶיךָ רוּחַ קְדֻשָּׁה וְטָהֳרָה אֶחָד מְסַבֵּב אוֹתְךָ, וְזֶה מוֹרֶה כִּי מִן הַשָּׁמַיִם שָׁלְחוּ הַאי רוּחַ קַדִּישָׁא לְסַיְּעֵנִי, שֶׁלֹּא אֶהְיֶה רָפֶה מִן דַּרְכִּי, וְלָתֵת בִּי כֹּחַ וְאֹמֶץ לְהַשִּׂיג הַשָּׂגָה גְּדוֹלָה, וְהָיָה מְבַשֵּׂר לִי, שֶׁאֶזְכֶּה לְהַשָּׂגַת רוּחַ הַקֹּדֶשׁ. וְכַאֲשֶׁר זָכִיתִי, אָמַר לִי מוֹרִי הָאֲרִ"י, זִכְרוֹנוֹ לִבְרָכָה, שֶׁזָּכִיתִי לְכָךְ, מִפְּנֵי שֶׁהָיִיתִי חוֹשֵׁק מְאֹד לְחִדּוּשֵׁי הַתּוֹרָה, וְנִשְׁמָתִי הָיְתָה מְסַיְּעֵנִי. וְהִבְטִיחַ לִי הָאֲרִ"י, זִכְרוֹנוֹ לִבְרָכָה, שֶׁיִּתְעַבֵּר בִּי עוֹד אֵיזֶה נְשָׁמָה מִנִּשְׁמוֹת צַדִּיקִים בְּסוֹד הָעִבּוּר, וְיִהְיֶה מְסַיְּעֵנִי לְתִגְבֹּרֶת הַיִּרְאָה. 
וְהָעִקָּר, זְכוּת הָעֲנָוָה וּזְכוּת הַיִּרְאָה וְהַהַשָּׂגָה בְּתוֹרַת ה'. וְעַל יְדֵי שְׁנֵי מִדּוֹת הָאֵלּוּ, דְּהַיְנוּ מִדַּת הָעֲנָוָה וּמִדַּת הַיִּרְאָה, שֶׁהוּא מִדַּת מִעוּט הַדִּבּוּר שֶׁאֵינוֹ בְּהֶכְרֵחַ, כְּמוֹ שֶׁמָּצִינוּ בְּחָסִיד אֶחָד, שֶׁנִּתְגַּלָּה לְאִשְׁתּוֹ בַּחֲלוֹם לְאַחַר מוֹתוֹ, וְהָיְתָה רוֹאָה כָּל שְׂעָרוֹת רֹאשׁוֹ וּזְקָנוֹ מְאִירִים כַּאֲבוּקָה גְּדוֹלָה. וְשָׁאֲלָה אוֹתוֹ אִשְׁתּוֹ: בַּמֶּה זָכִיתָ לְכָךְ, לְהַפְלָגַת אוֹר גָּדוֹל כָּזֶה? וְהֵשִׁיב: הֲגַם שֶׁהָיִיתִי חָסִיד, עַל כָּל זֶה לֹא הָיִיתִי זוֹכֶה לְאוֹר כָּזֶה, רַק בִּשְׁבִיל שֶׁהָיִיתִי מְמַעֵט הַדִּבּוּר שֶׁאֵינוֹ שֶׁל תּוֹרָה וְיִרְאָה, וְהַקָּדוֹשׁ בָּרוּךְ הוּא מַשְׁגִּיחַ עַל זֶה וְנָתַן לִי שְׂכַר מְנִיעַת הַדִּבּוּר, כִּי הַקָּדוֹשׁ בָּרוּךְ הוּא בְּעַצְמוֹ מַשְׁגִּיחַ עַל הָאָדָם שֶׁמְּמַעֵט בְּדִבּוּר חֹל, וְרַק חֶשְׁקוֹ הוּא לְהִדַּבֵּק בְּיִרְאַת ה'.
 וְאוֹת וּמוֹפֵת לְכָל הַמְהַדְּרִים לֵילֵךְ בְּדַרְכֵי יִרְאָה, כִּי עַל יְדֵי כֵּן יֵשׁ שְׁמִירַת הַבּוֹרֵא בָּרוּךְ הוּא עֲלֵיהֶם לְבִלְתִּי יִכָּשְׁלוּ, חַס וְשָׁלוֹם, בְּאֵיזֶה עָווֹן; וּכְמוֹ שֶׁאָמַר הַכָּתוּב <small>(מִשְׁלֵי יב, כא)</small>: "לֹא יְאֻנֶּה לַצַּדִיק כָּל אָוֶן". וְאַף גַּם בִּהְיוֹת יָשֵׁן, הַקָּדוֹשׁ בָּרוּךְ הוּא מְשַׁמְּרֵהוּ מִכֹּל.
וּכְמַה שֶּׁאֵרַע לְחָסִיד אֶחָד: פַּעַם אַחַת נִדְמָה לוֹ בַּחֲלוֹם אַחַת מִן הַכִּתּוֹת שֶׁל לִילִית כִּדְמוּת אִשְׁתּוֹ, כְּדֵי לְהָבִיאוֹ לִידֵי קֶרִי. וְהִנֵּה בְּהַתְחָלַת הַמַּרְאֶה נִשְׁמַע לוֹ קוֹל הַכָּאָה בְּאֶגְרוֹף בְּחַלּוֹנוֹ, כְּאִלּוּ אִישׁ בָּא וּמַכֶּה בְּאֶגְרוֹף בְּכֹחַ בְּחַלּוֹנוֹ, עַד שֶׁהֵקִיץ מִשְּׁנָתוֹ, וְאָז הִכִּיר הֶחָסִיד בְּחֶסֶד הַבּוֹרֵא, בָּרוּךְ הוּא, שֶׁלֹּא עָזַב חַסְדּוֹ מֵאִתּוֹ יִתְבָּרַךְ, בָּרוּךְ הוּא, שֶׁהִצִּיל אוֹתוֹ מִן הַחֵטְא שֶׁל קֶרִי. עַד כָּאן.
 וּמִזֶּה יִרְאֶה הָאָדָם, שֶׁהַקָּדוֹשׁ בָּרוּךְ הוּא חָפֵץ בְּמִדַּת הַקְּדֻשָּׁה וְהַטָּהֳרָה, עַל כֵּן עֵצָה הַיְעוּצָה לְכָל בַּר יִשְׂרָאֵל, שֶׁיִּתְעוֹרֵר בְּעַצְמוֹ לַעֲשׂוֹת תְּשׁוּבָה קְטַנָּה, וְאַחַר כָּךְ: הַבָּא לִטָּהֵר — מְסַיְּעִין אוֹתוֹ. וְיֶאֱזֹר כְּגִבּוֹר חֲלָצָיו לַעֲשׂוֹת תְּשׁוּבָה גְּדוֹלָה, וְיַרְגִּיל עַצְמוֹ לִרְחֹץ יָדָיו כְּדֵי שֶׁיִּתְפַּלֵּל בְּטָהֳרָה, וְלִמּוּדוֹ יִהְיֶה בְּטָהֳרָה, וְאָז יִזְכֶּה לְמַאַמְרֵי רַבּוֹתֵינוּ זִכְרוֹנָם לִבְרָכָה <small>(יְרוּשַׁלְמִי שְׁקָלִים פֶּרֶק ג, הֲלָכָה ג)</small>: טָהֳרָה מְבִיאָה לִידֵי קְדֻשָּׁה. וְעִקַּר הַטָּהֳרָה הוּא נְטִילַת יָדַיִם, וְלָכֵן אַצִּיג פֶּרֶק לְקַמָּן בִּפְנֵי עַצְמוֹ.

Chapter 13

<b>כָּתַב הַטּוּר </b>אֹרַח חַיִּים, שֶׁצָּרִיךְ הָאָדָם לִרְחֹץ שַׁחֲרִית פָּנָיו וְיָדָיו כְּדֵי לְהַעֲבִיר הָרוּחַ רָעָה, שֶׁבָּא אֶל אָדָם בְּשָׁעָה שֶׁיִּישַׁן. וּמֵהַאי טַעֲמָא חַיָּב הָאָדָם לִרְחֹץ פָּנָיו וְיָדָיו כְּשֶׁיִּישַׁן בַּיּוֹם, וּמִכָּל שֶׁכֵּן כְּשֶׁיִּישַׁן בַּלַּיְלָה.
וְהִנֵּה רָאִיתִי, שֶׁרֹב הָעוֹלָם אֵינָם נִזְהָרִים בָּזֶה: כְּשֶׁיְּשֵׁנִים בַּיּוֹם — אֵין רוֹחֲצִין כְּלָל. וְאַף אִם הֵם רוֹחֲצִין, אֲזַי לוֹקְחִין כִּי אִם מְעַט מַיִם לִרְחִיצָה. וְאַף בְּשַׁחֲרִית, שֶׁצָּרִיךְ הָאָדָם לִטֹּל יָדָיו, הֵמָּה לוֹקְחִין מְעַט מַיִם, שֶׁאֵין בּוֹ כְּדֵי לִרְחֹץ יָד אֶחָד, וְהוּא רוֹחֵץ בּוֹ שְׁנֵי יָדָיו וּפָנָיו. וְלֹא עוֹד שֶׁהֵן סוֹבְרִים לַעֲשׂוֹת טָהֳרָה בִּרְחִיצוֹתֵיהֶם פְּנֵיהֶם וִידֵיהֶם, וְהֵמָּה מוֹסִיפִים טֻמְאָה עַל פְּנֵיהֶם וִידֵיהֶם, כִּי אָמְרוּ רַבּוֹתֵינוּ זִכְרוֹנָם לִבְרָכָה כַּמָּה פְּעָמִים בַּגְּמָרָא, שֶׁהַמַּיִם עֲלוּלִים הֵן לְקַבֵּל טֻמְאָה.
וְלָכֵן צָרִיךְ הָאָדָם לִטֹּל מַיִם לִנְטִילָה שֶׁל שַׁחֲרִית, וְכֵן כְּשֶׁיִּישַׁן בַּיּוֹם לִטֹּל וְלִשְׁפֹּךְ רִאשׁוֹנָה שָׁלשׁ פְּעָמִים עַל יָד הַיְמָנִית כְּדֵי לְהַעֲבִיר רוּחַ הַטֻּמְאָה, הַשּׁוֹרָה מֵחֲמַת הַשֵּׁנָה, וְאַחַר כָּךְ נְטִילָה רְבִיעִית, לְהַעֲבִיר הַמַּיִם שֶׁיֵּשׁ עַל יָדוֹ, וְאַחַר כָּךְ יָשִׂים מַיִם עַל יָדוֹ הַשְּׂמָאלִית, וְאַחַר כָּךְ יִרְחַץ פָּנָיו וּפִיו כְּאַוַּת נַפְשׁוֹ.
וְהִנֵּה רָאִיתִי עַמֵּי הָאֲרָצוֹת, שֶׁהֵם נוֹטְלִים רַק רְחִיצָה אַחַת עַל יָדוֹ, וּמִיָּד רוֹחֵץ יָדוֹ אַחֶרֶת, אֲשֶׁר עֲדַיִן רוּחַ הַזֻּהֲמָה שׁוֹרָה עָלָיו, וּמְטַמֵּא יָדָיו יוֹתֵר, וְאַחַר כָּךְ רוֹחֵץ אֶת פָּנָיו, וְאִם כֵּן מְטַמֵּא הוּא אֶת פָּנָיו גַּם כֵּן וְאַחַר כָּךְ לוֹקֵחַ מַיִם וּמְשַׁפְשֵׁף אֶת פִּיו, וּמוֹסִיף טֻמְאָה עַל טֻמְאָתוֹ, וְאַחַר כָּךְ אוֹמֵר הַבְּרָכָה: עַל נְטִילַת יָדָיִם, וְהִיא בְּרָכָה לְבַטָּלָה, וְכָל הַיּוֹם הוּא מַשְׁרֶה רוּחַ טֻמְאָה עָלָיו.
וְלָכֵן כָּל אֲשֶׁר יֵשׁ לוֹ יִרְאַת אֱלֹהִים בִּלְבָבוֹ, יִנְהַג כֵּן, כְּמוֹ שֶׁאָמְרוּ רַבּוֹתֵינוּ זִכְרוֹנָם לִבְרָכָה: יִטֹּל הַכְּלִי בְּיָדוֹ הַיְמָנִית, וְיִתֵּן הַכְּלִי עִם הַמַּיִם לְיָדוֹ הַשְּׂמָאלִית, וּבְיָדוֹ הַשְּׂמָאלִית יִתֵּן מַיִם לְיָדוֹ הַיְמָנִית בִּתְחִלָּה שָׁלשׁ פְּעָמִים כָּל פַּעַם צָרִיךְ רְבִיעִית מַיִם, וְאַחַר כָּךְ פַּעַם רְבִיעִית לְהִשָּׁטֵף הַמַּיִם הָרָעִים שֶׁעַל יָדוֹ הַיְמָנִית, וְאַחַר כָּךְ יִתֵּן הַכְּלִי גַּם לְיָדוֹ הַיְמָנִית, וְיִתֵּן מִיָּדוֹ הַיְמָנִית עַל יָדוֹ הַשְּׂמָאלִית גַּם כֵּן שָׁלשׁ פְּעָמִים, וְאַחַר כָּךְ יִרְחַץ פָּנָיו וּפִיו. וְאַף כְּשֶׁיִּישַׁן הָאָדָם בַּיּוֹם צָרִיךְ לִרְחֹץ כָּךְ, כְּדֵי שֶׁיַּשְׁרֶה עָלָיו רוּחַ טָהֳרָה.
וְלִנְטִילַת יָדַיִם, שֶׁהוּא לְצֹרֶךְ הָאֲכִילָה, צָרִיךְ לִרְחֹץ תְּחִלָּה יָדוֹ הַשְּׂמָאלִית, וְאַחַר כָּךְ יָדוֹ הַיְמָנִית, וְיֵשׁ בָּזֶה סוֹד גָּדוֹל וָטַעַם, תִּמְצָא בְּכִתְבֵי הָאֲרִ"י, זִכְרוֹנוֹ לִבְרָכָה, עַיֵּן שָׁם בְּעִנְיַן מַיִם הָרִאשׁוֹנִים.
וְאַגַּב, בָּאתִי לְעוֹרֵר הָעוֹלָם בְּעִנְיַן מַיִם אַחֲרוֹנִים: רָאִיתִי הָעוֹלָם מְקִלִּין בָּזֶה, וְהֵם מִתְחַיְּבִים בְּנַפְשָׁם, עַד שֶׁעוֹבְרִים אֶת דִּבְרֵי רַבּוֹתֵינוּ זִכְרוֹנָם לִבְרָכָה. וְהִיא גְּמָרָא עֲרוּכָה בְּמַסֶּכֶת עֵרוּבִין: אָמַר אַבַּיֵּי: כָּל הַיּוֹצֵא לְמִלְחָמָה וְעוֹסְקִים בְּמִצְוָה, פְּטוּרִים הֵן מִנְּטִילַת יָדַיִם. בַּמֶּה דְּבָרִים אֲמוּרִים? בַּמַּיִם הָרִאשׁוֹנִים; אֲבָל בְּמַיִם אַחֲרוֹנִים הִיא חוֹבָה.  
וְאִם כֵּן, אִם הוֹלְכֵי מִלְחָמָה וְעוֹסְקֵי בַּמִּצְווֹת, שֶׁהֵן פְּטוּרִים מִן מִצְוָה אַחֶרֶת, אַף עַל פִּי כֵן הֵן חַיָּבִים בִּנְטִילַת מַיִם אַחֲרוֹנִים, מִכָּל שֶׁכֵּן מִי שֶׁאֵינוֹ עוֹסֵק בַּמִּצְוָה וְאֵין יוֹצֵא לְמִלְחֶמֶת מִצְוָה, שֶׁהוּא חַיָּב לִטֹּל יָדָיו בְּמַיִם אַחֲרוֹנִים! וּבַזֹּהַר וּבְסִפְרֵי קַבָּלָה יֵשׁ בָּזֶה סוֹד גָּדוֹל, לָמָּה הוּא חִיּוּב יוֹתֵר לִרְחֹץ בְּמַיִם אַחֲרוֹנִים יוֹתֵר מִן הָרִאשׁוֹנִים, כִּדְאֶכְתֹּב לְקַמָּן בַּפְּרָקִים.  
וְהִנֵּה מָצִינוּ בִּגְמָרָא, דְּאָמַר רַב אָשֵׁי: אֲנָא מַשָּׁאִי מְלֹא יָדַי מַיָּא, וְנִתָּן לִי מְלֹא חָפְנָאֵי טִיבוּתָא. פֵּרוּשׁ: בִּשְׁבִיל שֶׁהָיָה נוֹתֵן כְּלִי מָלֵא עַל יָדָיו, הֵן בְּמַיִם רִאשׁוֹנִים וְהֵן בְּמַיִם אַחֲרוֹנִים, וְלָכֵן הַקָּדוֹשׁ בָּרוּךְ הוּא מִלֵּא בֵּיתוֹ בְּטוֹבָה, בַּעֲשִׁירוּת, כִּי רַב אָשֵׁי עָשִׁיר גָּדוֹל הָיָה. וְהַטַּעַם, שֶׁלְּפִי כְּשֶׁאָדָם אוֹכֵל בְּבֵיתוֹ עִם אַנְשֵׁי בֵּיתוֹ, יֵשׁ שָׁמָּה מַזִּיקִין שֶׁרוֹצִין לֶהֱנוֹת מִן סְעוּדָתוֹ, וְלָכֵן הָיוּ דּוֹרוֹת רִאשׁוֹנִים נִזְהָרִים מִלִּשְׁתוֹת זוּגוֹת, כִּי הָיוּ שָׁמָּה כַּת אֶחָד 'אַתְּלְגִינָם', וְאַמְרֵי לַהּ: 'אִתְפְּרָגִים', שֶׁהָיוּ יְכוֹלִין חַס וְשָׁלוֹם לְהַזִּיק לָאָדָם. וְלָכֵן תִּקְּנוּ רַבּוֹתֵינוּ זִכְרוֹנָם לִבְרָכָה רְחִיצַת נְטִילַת יָדַיִם אַחֲרוֹנִים, כְּדֵי לְהָסִיר הַזֻּהֲמָה מִן יָדָיו, שֶׁהָיָה אוֹכֵל בָּהֶן, כְּדֵי שֶׁלֹּא לְהַשְׁרוֹת עָלָיו רוּחַ הַזֻּהֲמָה.  
וְכָתַב רַבֵּנוּ יְשַׁעְיָהוּ סֶגַל, שֶׁצָּרִיךְ הָאָדָם לִטֹּל יָדָיו בְּמַיִם אַחֲרוֹנִים דַּוְקָא לְתוֹךְ הַכְּלִי, וְלֹא עַל הָאָרֶץ, כִּי זֶה הַמַּיִם הוּא חֵלֶק שֶׁל סִטְרָא אָחֳרָא, וְלָכֵן צָרִיךְ לִתֵּן לוֹ דֶּרֶךְ כָּבוֹד, וּמִתּוֹךְ זֶה לֹא יוּכְלוּ הַמַּזִּיקִים לַעֲשׂוֹת שׁוּם רָעָה לְאָדָם זֶה.
וְגַם צָרִיךְ הָאָדָם לִזָּהֵר כְּשֶׁיֵּלֵךְ לְבֵית הַכְּנֶסֶת שֶׁיִּטֹּל יָדָיו כְּדֵי לְטַהֵר יָדָיו. וְצָרִיךְ רְבִיעִית מַיִם לִנְטִילָה. וְכָל הַנִּזְהָר בַּנְּטִילוֹת הַנִּזְכָּרוֹת לְעֵיל, אֲזַי יָבוֹא לִידֵי טָהֳרָה וּקְדֻשָּׁה, וּקְדֻשָּׁה מֵבִיא אוֹתוֹ לִידֵי רוּחַ הַקֹּדֶשׁ, וְרוּחַ הַקֹּדֶשׁ לִידֵי אֵלִיָּהוּ הַנָּבִיא וּתְחִיַּת הַמֵּתִים, אָמֵן.

Chapter 14

<b>כְּתִיב </b><small>(דְּבָרִים ט, כז)</small>: "אַל תֵּפֶן אֶל קְשִׁי הָעָם הַזֶּה וְאֶל רִשְׁעוֹ וְאֶל חַטָּאתוֹ". מְבֹאָר בַּזֹּהַר, פָּרָשַׁת קְדשִׁים, וְזֶה לְשׁוֹנוֹ: תָּא חָזִי: בַּר נָשׁ דְּעָבִיד מִצְוָה, סַלְקָא וְקַיְּמָא קַמֵּי קֻדְשָׁא בְּרִיךְ הוּא. אָמְרָה: פְּלַנְיָא עָבִיד לִי וְהַקָּדוֹשׁ בָּרוּךְ הוּא מַנִּי לָהּ קַמֵּיהּ לְאַשְׁגָּחָא בֵּיהּ כָּל הַהוּא יוֹמָא לְאוֹטָבָא לֵיהּ בְּגִינָהּ. עָבַר בַּר נָשׁ עַל פִּתְגָמָא דְּאוֹרַיְתָא, הַהִיא עֲבֵרָה סַלְקָא לָהּ קַמֵּי קֻדְשָׁא בְּרִיךְ הוּא וְאָמְרָה: אֲנָא מִפְּלַנְיָא דְּעָבִיד לִי. וְקֻדְשָׁא בְּרִיךְ הוּא מַנִּי לָהּ וְקַיְּמָא תַּמָּן לְאַשְׁגָּחָא בֵּיהּ לְשֵׁיצָאָה לֵיהּ. הֲדָא הוּא דִּכְתִיב <small>(דְּבָרִים לב, יט)</small>: "וַיַּרְא ה' וַיִּנְאָץ וְגוֹ'". וַיַּרְא — הַהוּא דְּקַיְּמָא קַמֵּיהּ. תָּב בִּתְיוּבְתָּא, כְּתִיב בֵּיהּ <small>(שְׁמוּאֵל ב יב, יג)</small>: "גַּם ה' הֶעֱבִיר חַטָּאתְךָ לֹא תָמוּת", דְּעָבִיר הַהוּא חוֹבָא מִקַּמֵּיהּ בְּגִין דְּלָא יִסְתַּכֵּל בֵּיהּ. הֲדָא הוּא דִּכְתִיב: "אַל תֵּפֶן אֶל קְשִׁי הָעָם הַזֶּה וְאֶל רִשְׁעוֹ וְאֶל חַטָּאתוֹ". עַד כָּאן לְשׁוֹנוֹ.
וְהִנֵּה הָאָדָם יוֹשֵׁב בְּבֵיתוֹ בְּשָׁלוֹם, בְּהַשְׁקֵט וּבְבֶטַח, בְּשִׂמְחָה וּבְטוּב לֵב, וְאֵינוֹ יוֹדֵעַ כַּמָּה הַחֵטְא גָּרַם דְּקָאִים לְמַעְלָה וְאָמַר: מִפְּלַנְיָא אֲנִי מְעוֹרֵר עָלָיו פִּתְאֹם, שֶׁנִּשְׁפַּךְ עָלָיו עֹנֶשׁ מַר וּגְזֵרָה רָעָה, רַחֲמָנָא לִצְלַן, וְאַחַר כָּךְ לְסוֹף יִתְחָרֵט, וְלֹא תּוֹעִיל הַחֲרָטָה, אֲשֶׁר כְּבָר יָצְאָה הַגְּזֵרָה; וּמִכָּל שֶׁכֵּן בָּעֲבֵרוֹת שֶׁבֵּין אָדָם לַחֲבֵרוֹ, כְּגוֹן גְּזֵלוֹת וּגְנֵבוֹת וְאוֹנָאָה וְכַיּוֹצֵא בּוֹ, בַּעֲבוּר שֶׁהַמַּזָּל שֶׁל הַנִּגְזָל אוֹ הַגַּנָּב צוֹעֵק עָלָיו לְמַעְלָה.
וּבוֹא וּרְאֵה מַה שֶּׁכָּתוּב בַּזֹּהַר <small>(שָׁם)</small>, עַל עִנְיַן הַכּוֹבֵשׁ שְׂכַר פּוֹעֵל בְּיָדוֹ וְאֵינוֹ נוֹתֵן לוֹ, יֵשׁ לוֹ עֹנֶשׁ גָּדוֹל, כִּי כָּל פּוֹעֵל אֶל טִרְחָתוֹ וְאֶל מְלַאכְתּוֹ הוּא נוֹשֵׂא אֶת נַפְשׁוֹ. וְכֵיוָן שֶׁכּוֹבֵשׁ שְׂכִירוּת שֶׁלּוֹ תַּחַת יָדוֹ, כְּאִלּוּ כּוֹבֵשׁ נַפְשׁוֹ וְנַפְשׁוֹת אַנְשֵׁי בֵּיתוֹ, כִּי כָּל הֶבֶל דְּנָפִיק מִפּוּמֵיהּ דְּהַאי פּוֹעֵל בְּהַאי יוֹמָא דְּטָרִיד בִּמְלַאכְתּוֹ, כִּי כֵן הַדֶּרֶךְ לְהוֹצִיא הֶבֶל מִפִּיו שֶׁל הַפּוֹעֵל, כֻּלָּן הֲבָלִים — אִנּוּן סַלְקִין קַמֵּי קֻדְשָׁא בְּרִיךְ הוּא, וְהַקָּדוֹשׁ בָּרוּךְ הוּא חֲזֵי לוֹן, דְּאִנּוּן הֲבָלִים לֹא קִבְּלוּ שְׂכַר פְּעֻלָּתָן, וְהָא קַיְּמִין קַמֵּיהּ אִנּוּן הֲבָלִים וְנֶפֶשׁ הַפּוֹעֵל וְנַפְשׁוֹת בֵּיתוֹ. אֲזַי אֲפִלּוּ מִתְגְּזַר כַּמָּה טוֹבוֹת וְכַמָּה הַצְלָחוֹת עַל הַאי בַּר נָשׁ, כֻּלְּהוּ מִתְעַקְּרִין מִנֵּיהּ וּמִשְׁתַּקְּלִין מִנֵּיהּ, וְלֹא עוֹד אֶלָּא שֶׁאֵין מַנִּיחִין נַפְשָׁא דִּילֵיהּ לַעֲלוֹת לְמַעְלָה בְּכָל לַיְלָה. כָּל זֶה בַּעֲבוּר שֶׁכָּבַשׁ שְׂכָרוֹ תַּחַת יָדוֹ. וְעָווֹן זֶה הוּא מְקַצֵּר יָמִים, רַחֲמָנָא לִצְלַן.
וְעַל כֵּן הָיָה נוֹהֵג רַב הַמְנוּנָא סָבָא, כְּשֶׁהָיָה מִסְתַּלֵּק הַפּוֹעֵל מִמְּלַאכְתּוֹ, יָהִיב לֵיהּ מִיָּד אַגְרֵיהּ וַהֲוֵי אָמַר לֵיהּ: טֹל נַפְשָׁךְ דְּאַפְקִידַת בְּיָדִי, טֹל פִּקְדוֹנָךְ. וַאֲפִלּוּ אִי הֲוֵי אָמַר לֵיהּ הַפּוֹעֵל: יִהְיֶה בְּיָדְךָ בְּפִקָּדוֹן, לָא הֲוֵי בָּעֵי, וְאָמַר: פִּקְדוֹנָךְ דְּגוּפָךְ לֹא אִתְחַזֵּי לְאִתְפַּקְּדָא בְּיָדִי, כָּל שֶׁכֵּן פִּקְדוֹנָךְ דְּנַפְשָׁךְ וְנִשְׁמָתָךָ לֹא אִתְחַזֵּי לִי, דְּהַאי פִּקְדוֹנָא לֹא אִתְיַהַב אֶלָּא לְהַקָּדוֹשׁ בָּרוּךְ הוּא בִּלְחוּדָא, דִּכְתִיב <small>(תְּהִלִּים לא ו)</small>: "בְּיָדְךָ אַפְקִיד רוּחִי".
וְאִם כֵּן אַזְהָרָה גְּדוֹלָה מִזּוֹ לִבְנֵי אָדָם. שׁוֹמֵעַ קוֹל בֶּכִי שֶׁל שָׂכִיר, שֶׁבּוֹכֶה עֲבוּר טִרְחָתוֹ, הֵן יְהוּדִי וְהֵן אֵינוֹ יְהוּדִי, כֵּיוָן שֶׁהַשָּׂכִיר וְהַפּוֹעֵל הוֹלֵךְ אַחֲרָיו וּמְבַקֵּשׁ שְׂכָרוֹ מַה שֶּׁטָּרַח וְיָגַע, וְזֶה אוֹטֵם אָזְנוֹ מִשְּׁמֹעַ וְדוֹחֶה אוֹתוֹ בְּלֵךְ וָשׁוֹב, וְאֵין לְךָ חִלּוּל הַשֵּׁם כָּזֶה, וְעָנְשׁוֹ מְמַהֵר לָבוֹא, וּנְכָסָיו אָזְלִין לְאִבּוּד וּלְטִמְיוֹן. וְאַף שֶׁמִּחְיָתוֹ הוּא לְפִי שָׁעָה בְּטוֹבָה, רֶוַח וְהַצְלָחָה לֹא יִהְיֶה לוֹ לְבַסּוֹף. וּבְוַדַּאי יָבוֹא אוֹתוֹ בַּעַל הַבַּיִת לִידֵי עֲנִיּוּת, וְאֵין מְרַחֲמִים עָלָיו, וְזוּלַת זֶה הַרְבֵּה עֳנָשִׁים קָשִׁים מִתְהַוִּים בְּחֵטְא זֶה. עַל כֵּן צָרִיךְ הָאָדָם לְהִזָּהֵר מְאֹד, שֶׁלֹּא יִכָּשֵׁל בְּזֶה הַחֵטְא: כּוֹבֵשׁ שְׂכַר שָׂכִיר.
נַחֲזֹר לָעִנְיָן שֶׁהִתְחַלְנוּ: כָּל הָאָדָם, מִי שֶׁעוֹשֶׂה מִצְוָה, נַעֲשָׂה מִן אוֹתָהּ מִצְוָה מַלְאָךְ אֶחָד, שֶׁמְּלַמֵּד תָּמִיד זְכוּת עָלָיו, כְּמוֹ שֶׁאָמְרוּ רַבּוֹתֵינוּ זִכְרוֹנָם לִבְרָכָה בְּמִדְרַשׁ רַבָּה, פָּרָשַׁת וַיִּקְרָא: עָשָׂה אָדָם מִצְוָה אַחַת, נוֹתְנִין לוֹ מַלְאָךְ אֶחָד לְשָׁמְרוֹ. כֵּיוָן שֶׁאָדָם עוֹשֶׂה שְׁתֵּי מִצְווֹת, נוֹתְנִין לוֹ שְׁנֵי מַלְאָכִים, שֶׁנֶּאֱמַר <small>(תְּהִלִּים צא יא)</small>: "כִּי מַלְאָכָיו יְצַוֶּה לָּךְ". נוֹתְנִין לוֹ — דַּיְקָא, מִן אוֹתוֹ הַמִּצְוָה נַעֲשָׂה מַלְאָךְ לְשָׁמְרוֹ מִכָּל נֵזֶק. וּבוֹא וּרְאֵה מֵהַמַּעֲשֶׂה בְּחָסִיד אֶחָד, שֶׁהָיָה דָּר בִּכְפָר קָטָן, וְלֹא הָיָה לוֹ שׁוּם סֵפֶר, רַק גְּמָרָא אַחַת שֶׁל מַסֶּכֶת חֲגִיגָה, וְהָיָה כָּל יָמָיו שֶׁל אוֹתוֹ הֶחָסִיד עוֹסֵק בְּמַסֶּכֶת חֲגִיגָה. וְהֶאֱרִיך יָמִים מְאֹד. וּלְבַסּוֹף קוֹדֵם מוֹתוֹ, נִתְלַבְּשָׁה אוֹתוֹ הַמַּסֶּכֶת בִּדְמוּת אִשָּׁה, וְהָלְכָה לְפָנָיו אַחַר מוֹתוֹ, עַד שֶׁהֵבִיאוּ לְאוֹתוֹ הֶחָסִיד לְגַן עֵדֶן.
וְכֵן הוּא, חַס וְשָׁלוֹם, לְהִפּוּךְ: עוֹשֶׂה אָדָם עֲבֵרָה אַחַת, נִבְרָא מִמֶּנּוּ קָטֵגוֹר אֶחָד <small>(רָצָה לוֹמַר: שֵׁד)</small>. עוֹבֵר שְׁתֵּי עֲבֵרוֹת, נִבְרָאִים שְׁנֵי מְקַטְרְגִים. כְּשֶׁמֵּת, אֲזַי מִתְלַבְּשִׁין אוֹתָן הַעֲבֵרוֹת בִּדְמוּת אִשָּׁה וּמוֹלִיכִין אוֹתוֹ לְגֵיהִנָּם, כְּמוֹ שֶׁאָמְרוּ רַבּוֹתֵינוּ זִכְרוֹנָם לִבְרָכָה בְּיוֹסֵף הַצַּדִּיק, שֶׁאָמַר הַכָּתוּב עָלָיו <small>(בְּרֵאשִׁית לט, י)</small>: "וְלֹא שָׁמַע אֵלֶיהָ לִשְׁכַּב אֶצְלָהּ לִהְיוֹת עִמָּהּ". וְדָרְשׁוּ רַבּוֹתֵינוּ זִכְרוֹנָם לִבְרָכָה: לִשְׁכַּב עִמָּהּ — בָּעוֹלָם הַזֶּה; לִהְיוֹת עִמָּהּ — בָּעוֹלָם הַבָּא.
וְרָאִיתִי בְּסֵפֶר אֶחָד, כֵּיוָן שֶׁהָאָדָם מְזַנֶּה עִם אִשָּׁה אַחֶרֶת, אֲזַי נִבְרָא מַזִּיק אֶחָד בִּדְמוּת אוֹתָהּ הָאִשָּׁה. וּכְשֶׁהִגִּיעַ זְמַנּוֹ לְהִפָּטֵר מֵהָעוֹלָם הַזֶּה, בָּאָה אוֹתָהּ אִשָּׁה וּמְלַפַּפְתּוֹ וּמוֹלִיכָה אוֹתוֹ לְגֵיהִנָּם. וְלָכֵן נִרְאֶה לִי, שֶׁזֶּהוּ רָמְזוּ רַבּוֹתֵינוּ זִכְרוֹנָם לִבְרָכָה בְּאָמְרָם: לֶעָתִיד הַקָּדוֹשׁ בָּרוּךְ הוּא מַנְחִיל לְכָל צַדִּיק וְצַדִּיק שְׁלשׁ מֵאוֹת וְעֶשֶׂר עוֹלָמוֹת, שֶׁנֶּאֱמַר <small>(מִשְׁלֵי ח, כא)</small>: "לְהַנְחִיל אוֹהֲבַי יֵשׁ". עַד כָּאן לְשׁוֹן הַגְּמָרָא. שָׁמַעְתִּי, הַפֵּרוּשׁ הַנִּזְכָּר לְעֵיל כָּךְ הוּא: כִּי כְּבָר אָמַרְנוּ לְעֵיל, כֵּיוָן שֶׁהָאָדָם עוֹשֶׂה מִצְוָה אַחַת, נִבְרָא מִמֶּנּוּ מַלְאָךְ אֶחָד. וְקַיְּמָא לָן: כָּל מַלְאָךְ הוּא שְׁנֵי אֲלָפִים פַּרְסָאוֹת, שֶׁנֶּאֱמַר <small>(דָּנִיאֵל י, ו)</small>: "וּגְוִיָּתוֹ כְתַרְשִׁישׁ". וּגְמִירֵי דְּתַרְשִׁישׁ הוּא שְׁנֵי אֲלָפִים פַּרְסָאוֹת. וְאִם כֵּן, כַּאֲשֶׁר שֶׁיֵּשׁ לָנוּ תַּרְיַ"ג מִצְווֹת וְשֶׁבַע מִצְווֹת כְּמִנְיַן כֶּתֶר, וְאִם כֵּן, כְּשֶׁיִּשְׂרָאֵל שׁוֹמְרִים מִצְווֹת תּוֹרָה וּמִצְווֹת דְרַבָּנָן יֵשׁ לָהֶן שֵׁשׁ מֵאוֹת וְעֶשְׂרִים מַלְאָכִים.
וְהִנֵּה כְּתִיב <small>(אֵיכָה א, א)</small>: "אֵיכָה יָשְׁבָה בָדָד הָעִיר רַבָּתִי עָם, הָיְתָה כְּאַלְמָנָה", עַל שֵׁם מָנֶה, שֶׁיֵּשׁ לָהּ כְּתָב מָנֶה. מַה שֶּׁאֵין כֵּן לֶעָתִיד, יִהְיֶה לָנוּ כְּתֻבָּה שְׁלִישׁ הוֹסָפָה, כְּדִין בְּתוּלָה, כְּמוֹ שֶׁאָמַר הַכָּתוּב <small>(עָמוֹס ה, ב)</small>: "בְּתוּלַת יִשְׂרָאֵל". וְהִנֵּה חֶשְׁבּוֹן שֵׁשׁ מֵאוֹת וְעֶשְׂרִים מַלְאָכִים: שֵׁשׁ מֵאוֹת מַלְאָכִים עוֹלִים לְמִנְיַן מָאתַיִם עוֹלָמוֹת, כִּי קַיְּמָא לָן דִּשְׁלשָׁה מַלְאָכִים הֵן עוֹלָם אֶחָד, כִּי הָעוֹלָם הוּא שִׁית אַלְפֵי פַּרְסֵי. עֶשְׂרִים מַלְאָכִים עוֹלִים לְמִנְיַן שִׁשָּׁה עוֹלָמוֹת וּשְׁנֵי שְׁלִישֵׁי עוֹלָם. וְאִם כֵּן, אִם תָּשִׂים עָלֶיהָ הַשְּׁלִישׁ כְּמוֹ דִּין בְּתוּלָה, שֶׁיֵּשׁ לָהּ שְׁלִישׁ הוֹסָפָה, תּוֹסִיף עַל מָאתַיִם שְׁלִישׁ, יִהְיֶה שְׁלשׁ מֵאוֹת. וְאִם תּוֹסִיף עַל שִׁשָּׁה עוֹלָמוֹת שְׁלִישׁ, יִהְיֶה תִּשְׁעָה, וְאִם תּוֹסִיף עַל שְׁנֵי שְׁלִישִׁים שְׁלִישׁ אֶחָד, יִהְיֶה עוֹלָם אֶחָד. צָרְפֵם יַחַד, וְתִמְצָא עוֹלִים לְחֶשְׁבּוֹן שְׁלשׁ מֵאוֹת וַעֲשָׂרָה עוֹלָמוֹת. יְהִי רָצוֹן שֶׁנִּזְכֶּה בִּמְהֵרָה בְּיָמֵינוּ אָמֵן.

Chapter 15

<b>גָּדוֹל </b>הַשָּׁלוֹם, דְּאָמְרוּ רַבּוֹתֵינוּ זִכְרוֹנָם לִבְרָכָה בְּמִדְרַשׁ רַבָּה, פָּרָשַׁת נָשֹׂא <small>(פָּרָשָׁה יא, אוֹת ז)</small>: אֵין כְּלִי מַחֲזִיק בְּרָכָה יוֹתֵר מִן הַשָּׁלוֹם, שֶׁהֲרֵי סִיּוּם בִּרְכַּת כֹּהֲנִים הוּא: וְיָשֵׂם לְךָ שָׁלוֹם <small>(בַּמִּדְבָּר ו, כו)</small>. וְכֵן הַקָּדוֹשׁ בָּרוּךְ הוּא עוֹשֶׂה שָׁלוֹם בִּמְרוֹמָיו, בַּמַּלְאָכִים, שֶׁאֵין בָּהֶם יֵצֶר הָרָע וְקִנְאָה וְשִׂנְאָה, וְאַף עַל פִּי כֵן צְרִיכִין הֵם לְשָׁלוֹם. מִכָּל שֶׁכֵּן אֲשֶׁר עֲדַיִן אוֹתוֹ הַשָּׂטָן מְרַקֵּד בֵּינֵינוּ לְחַרְחֵר רִיב וּמָדוֹן בֵּין אִישׁ לַחֲבֵרוֹ, בֵּין יָחִיד לְרַבִּים, שֶׁצְּרִיכִין אָנוּ לַכְּלִי הַמַּחֲזִיק, שָׁלוֹם!
וְהַכֹּל הוּא בַּעֲווֹן שִׂנְאַת חִנָּם, אֲשֶׁר עַל עֲווֹן שִׂנְאַת חִנָּם אָמְרוּ רַבּוֹתֵינוּ זִכְרוֹנָם לִבְרָכָה בְּמַסֶּכֶת יוֹמָא <small>(ט, ב)</small>, דַּעֲווֹן שִׂנְאַת חִנָּם הוּא גָּדוֹל מֵעֲווֹן עֲבוֹדַת כּוֹכָבִים וְגִלּוּי עֲרָיוֹת וּשְׁפִיכוּת דָּמִים. וְהָעֲווֹן שִׂנְאַת חִנָּם הוּא בָּא בִּשְׁבִיל קוֹל וְדִבּוּר הַיּוֹצֵא מִפִּיו, וְהוּא פֶּה הַמֻּרְגָּל לְקַלֵּל בְּנֵי אָדָם, וּבִמְעַט וִכּוּחַ שֶׁיֵּשׁ לוֹ עִם חֲבֵרוֹ, אֲזַי תֵּכֶף מִתְמַלֵּא בְּאַף וְחֵמָה, בּוֹעֵר בִּקְלָלוֹת כְּגַחֲלֵי אֵשׁ, וְאֵינוֹ יוֹדֵעַ שֶׁהוּא בְּעַצְמוֹ מְסַכֵּן נַפְשׁוֹ וְנַפְשׁוֹת אַנְשֵׁי בֵּיתוֹ, וְגוֹרֵם רָעָה לְעַצְמוֹ. כִּי הוּא עִנְיָן מְבֹאָר בַּזֹּהַר, פָּרָשַׁת קְדוֹשִׁים, כִּי קוֹל דִּבּוּר שֶׁל קְלָלָה, שֶׁיּוֹצֵא מִפִּיו, אָזִיל וְשָׁאט בַּאֲוִירָא דְּעָלְמָא עַד דְּמִתְחַבֵּר עִמֵּיהּ רוּחַ רָעָה, רַחֲמָנָא לִצְלַן, וְאָזִיל בַּהֲדֵיהּ לְנוּקְבֵיהּ שֶׁבִּתְהוֹמָא רַבָּא, אֲשֶׁר שָׁם הוּא מְדוֹרוֹת הַמַּזִּיקִין, שֶׁהֵן מוּכָנִין לְפֻרְעָנִיּוֹת, בַּר מִנַּן, וְעוֹמְדִים וּמְצַפִּים שֶׁיָּבוֹא הָעֵת וּזְמַן, אֲשֶׁר יָבוֹא מַזָּלֵיהּ הַגָּרוּעַ שֶׁל זֶה הָאִישׁ, הַמֻּרְגָּל בִּקְלָלוֹת וּבְדָבָר קַל, אֲפִלּוּ כְּחוּט הַשְּׂעָרָה, וּמִיָּד מְעוֹרְרִים עָלָיו גְּזֵרוֹת, בַּר מִנַּן, לְהִנָּזֵק בְּמָמוֹנוֹ אוֹ בְּגוּפוֹת נַפְשׁוֹת בֵּיתוֹ, חַס וְשָׁלוֹם. וּכְבָר כָּתַבְנוּ לְעֵיל, בְּפֶרֶק ז, שֶׁכָּל אָדָם שֶׁהוּא מֻרְגָּל לְהוֹצִיא מִפִּיו קְלָלוֹת, אֵין לוֹ נְשָׁמָה מִשֹּׁרֶשׁ הַקְּדֻשָּׁה, כִּי אִם מִשֹּׁרֶשׁ נָחָשׁ, שֶׁהוּא שֹׁרֶשׁ שֶׁל סִטְרָא אָחֳרָא, וְיֵשׁ לוֹ לִדְאֹג עַל הַרְבֵּה פֻּרְעָנֻיּוֹת, שֶׁיָּבוֹא עָלָיו, חַס וְשָׁלוֹם, עַיֵּן שָׁם. וְיֵשׁ לְךָ אָדָם שֶׁפִּיו דִּילֵיהּ הוּא שָׁמוּר וְגָדוּר מֵהוֹצָאוֹת קְלָלוֹת, וּמַרְגִּיל אֶת עַצְמוֹ תָּמִיד בִּבְרָכוֹת, אֲזַי בְּוַדַּאי נִשְׁמָתוֹ הִיא מִשֹּׁרֶשׁ קְדֻשָּׁה מְאֹד, וְיִהְיֶה בָּטוּחַ שֶׁהוּא בֶּן עוֹלָם הַבָּא.
וְכֵן אִם יֵשׁ פֶּה הַמַּרְגִּיל בִּבְשׂוֹרוֹת רָעוֹת, חַס וְשָׁלוֹם, רַחֲמָנָא לִצְלַן, וְתַאֲוָתוֹ הוּא לְהוֹצִיא דִּבָּה רָעָה מִפִּיו, הוּא מִדָּה גְּרוּעָה מְאֹד, וְאֵין תְּפִלָּתוֹ נִשְׁמַעַת, שֶׁאֵין תְּפִלָּתוֹ יְכוֹלָה לִכָּנֵס לִפְנֵי פַּרְגּוֹדָא קַדִּישָׁא. אֲבָל הָרָגִיל לְבַשֵּׂר בְּשׂוֹרוֹת טוֹבוֹת לְתַלְמִידֵי חֲכָמִים, מִיָּד מְחַלְּקִין לוֹ חֵלֶק טוֹב בַּעֲבוּר זֶה בְּגַן עֵדֶן. וּרְאָיָה מִסֶּרַח בַּת אֲשֶׁר, שֶׁבִּשְּׂרָה לְיַעֲקֹב בְּשׁוֹרָה טוֹבָה, שֶׁעֲדַיִן יוֹסֵף הָיָה חַי, וְלָכֵן זָכְתָה לִכָּנֵס חַי לְגַן עֵדֶן.
אָמְנָם הַגָּדֵר, שֶׁלֹּא יַרְגִּיל אָדָם קְלָלוֹת — דַּע כִּי יֵשׁ עִתִּים יְדוּעִים, שֶׁהַקְּלָלָה נֶהְפֶּכֶת לְהַמְקַלֵּל, בַּר מִנַּן. וְאֵיזֶה קְלָלָה, שֶׁגָּרַם הָאָדָם לְעַצְמוֹ עַל יְדֵי שֶׁקִּלֵּל לַחֲבֵרוֹ בְּחִנָּם, וְנִגְזְרָה עָלָיו גְּזֵרָה שֶׁל אוֹתָהּ קְלָלָה, אֵין לָהּ רְפוּאָה, בַּר מִנַּן, בַּאֲשֶׁר שֶׁהוּא גָּזַר וּפָסַק בְּעַצְמוֹ הַקְּלָלָה עָלָיו, וְהָעִקַּר הַגְּרָם הוּא עַל יְדֵי שֶׁמַּרְגִּיל עַצְמוֹ בִּקְטָטוֹת וּמְרִיבוֹת, וְעַל יְדֵי וִכּוּחַ קַל נַעֲשָׂה מְרִיבָה גְּדוֹלָה, כְּמוֹ שֶׁאָמְרוּ רַבּוֹתֵינוּ זִכְרוֹנָם לִבְרָכָה: הַאי תִּגְּרָא דַּמְיָא לְבִדְקָא דְמַיָּא, כֵּיוָן דְּרָוַח — רָוַח.
עַל כֵּן יַרְחִיק הָאָדָם עַצְמוֹ מֵהַקְּטָטוֹת וּמְרִיבוֹת, וְאָז לֹא יָבוֹא גַּם כֵּן לִידֵי שׁוּם קְלָלָה, וְיִרְאֶה לְכַבֵּד אֶת הַבְּרִיּוֹת, וּבִפְרָט לַחֲבֵרוֹ מִי שֶׁהוּא גָּדוֹל מִמֶּנּוּ, וּמִכָּל שֶׁכֵּן לְרַבּוֹ שֶׁל אָדָם, כִּי הָא דְּנִשְׁלַח הָא מִלְתָא מֵחַבְרוּתָא קַדִּישָׁא שֶׁבְּאֶרֶץ יִשְׂרָאֵל לְחַבְרוּתָא קַדִּישָׁא שֶׁבְּבָבֶל וּבְחוּץ לָאָרֶץ, וְזֶה לְשׁוֹנוֹ: הִנֵּה מוֹדִיעִים אֲנַחְנוּ אֲלֵיכֶם, חַבְרוּתָא קַדִּישָׁא, מִנְהָגָא טָבָא שֶׁיֵּשׁ בֵּינֵינוּ בַּחֲבוּרָא קַדִּישְׁתָּא שֶׁל אֶרֶץ יִשְׂרָאֵל; שֶׁלֹּא נִמְצָא בַּחֲבוּרָה דִּילָן שׁוּם רִיב וּקְטָטָה. וְאַף אִם שֶׁלִּפְעָמִים יֵשׁ וִכּוּחַ שֶׁל קְטָטָה, תֵּכֶף יֵשׁ בָּנוּ כִּתּוֹת קְדוֹשִׁים, הַמְעוֹרְרִים לֵב לְכָל דָּבָר שֶׁבִּקְדֻשָּׁה, וּמַכְנִיסִין עַצְמָן שֶׁלֹּא יִתְעַכֵּב הַקֶּטֶט, אַף כְּשֶׁהוּא קֶטֶט קָטָן, וּמִיָּד עוֹשִׂין שָׁלוֹם בֵּין הַצְּדָדִים, שֶׁחוֹזְרִים לְאַחְוָה וְרָעוֹת וְשַׁלְוָה וְשָׁלוֹם בִּמְנוּחָתָם, כַּאֲשֶׁר הָיָה בָּרִאשׁוֹנָה, וּמְחַבְּקִין זֶה אֶת זֶה, וְתֵכֶף חָבֵר זֶה מוֹחֵל לַחֲבֵרוֹ. וּמִי שֶׁהוּא קָטָן בְּשָׁנִים מֵחֲבֵרוֹ, מְבַקֵּשׁ מְחִילָה מֵחֲבֵרוֹ שֶׁהוּא גָּדוֹל מִמֶּנּוּ. וְתֵכֶף חֲבֵרוֹ מְחַבֵּק וּמְנַשֵּׁק לוֹ וּמוֹחֵל לוֹ. וּמִי שֶׁהוּא, חַס וְשָׁלוֹם, פּוֹגֵעַ בִּכְבוֹד רַבּוֹ, אֲזַי מְקַבֵּל עָלָיו נִדּוּי וּמַפִּיל עַצְמוֹ בְּכֹחַ לָאָרֶץ וְחוֹלֵץ מִנְעָלָיו וְיוֹשֵׁב לָאָרֶץ. וְרַבּוֹ, כְּשֶׁרוֹאֶה חֲרָטָה וּבְכִיָּתוֹ אֵינוֹ מַנִּיחוֹ לֵישֵׁב עַל הָאָרֶץ כִּי אִם כְּדֵי צְלִיַּת בֵּיצָה, וְאַחַר כָּךְ נוֹתֵן לוֹ רַבּוֹ רְשׁוּת וְאוֹמֵר לוֹ: "עֲמֹד!". וְאַחַר עֲמִידָתוֹ נוֹפֵל לְרַגְלָיו שֶׁל רַבּוֹ וּמְבַקֵּשׁ הַתָּרָה וּמְחִילָה וְאוֹמֵר לוֹ רַבּוֹ: "מֻתָּר לָךְ" שָׁלשׁ פְּעָמִים, "אֵין כָּאן נִדּוּי, אֵין כָּאן חֵרֶם, וְסָר עֲווֹנְךָ, וְחַטָּאתְךָ תְּכֻפָּר".
וְאַגִּיד לָכֶם מִן הָעֲנָוָה גְּדוֹלָה שֶׁבֵּינֵינוּ: הִנֵּה סִפֵּר לִי הָרַב הַגָּדוֹל רַבִּי מְנַחֵם, בֶּן הָרַב הַגָּדוֹל רַבִּי אַבְרָהָם גַּלַּאנְטִי, זִכְרוֹנוֹ לִבְרָכָה, שֶׁפַּעַם אֶחָד נָשָׂא עַל כְּתֵפוֹ שַׂק עִם קֶמַח מִן הַשּׁוּק, וּבָא מֵאַחֲרָיו הַגָּאוֹן הָרַב הַגָּדוֹל מוֹרֵנוּ הָרַב רַבִּי שְׁלֹמֹה שָׂגִיג, זִכְרוֹנוֹ לִבְרָכָה, וְחָטַף אֶת הַשַּׂק מֵעַל כְּתֵפוֹ שֶׁל רַבִּי מְנַחֵם גַּלַּאנְטִי, וְנִשְׁבַּע בְּחַיָּיו שֶׁאַל יוֹלִיךְ שׁוּם אָדָם זֶה הַשַּׂק עִם הַקֶּמַח לְבֵית רַבִּי מְנַחֵם גַּלַּאנְטִי, הַנִּזְכָּר לְעֵיל, כִּי אִם הוּא בְּעַצְמוֹ דַּוְקָא, כִּי אָמַר הֶחָכָם רַבִּי שְׁלֹמֹה שָׂגִיג, הַנִּזְכָּר לְעֵיל, שֶׁהוּא עֲדַיִן רַךְ בְּשָׁנִים מִמֶּנּוּ. וְהִפְצִיר בּוֹ הָרַב מְנַחֵם גַּלַּאנְטִי, שֶׁלֹּא יַעֲשֶׂה לוֹ כָּכָה, כִּי הָרַב רַבִּי שְׁלֹמֹה שָׂגִיג הָיָה גָּדוֹל בַּתּוֹרָה וּמֻפְלָג בְּעשֶׁר. וְלֹא רָצָה רַבִּי שְׁלֹמֹה כְּלָל, וְטָעַן רַבִּי שְׁלֹמֹה שָׂגִיג בְּעַצְמוֹ הַשַּׂק עִם קֶמַח לְבֵית הַזָּקֵן רַבִּי אַבְרָהָם גַּלַּאנְטִי.
וְכֵן פַּעַם אַחַת בָּא הֶחָסִיד מוֹרֵנוּ הָרַב רַבִּי אַבְרָהָם גַּלַּאנְטִי, הַנִּזְכָּר לְעֵיל, לִכְפַר עֵין זֵיתִים וְקָנָה שָׁם כַּד אֶחָד וּמִלֵּא אוֹתוֹ מַיִם מְתוּקִים מִן בְּאֵר שֶׁבִּכְפַר עֵין זֵיתִים, שֶׁהֵן מַיִם חֲשׁוּבִים מְאֹד. וּבְדֶרֶךְ הִלּוּכוֹ פָּגַע בּוֹ הֶחָסִיד רַבִּי מַסְעוּד וְאָמַר לוֹ: רַבִּי, תֵּן לִי מְעַט מַיִם, כִּי צָמֵא אֲנִי. וְהִטָּה רַבִּי אַבְרָהָם גַּלַּאנְטִי אֶת שִׁכְמוֹ לְהַשְׁקוֹתוֹ, וּמִיָּד לָקַח רַבִּי מַסְעוּד אֶת הַכַּד עַל שִׁכְמוֹ וְנִשְׁבַּע לְהוֹלִיכוֹ לְבֵית רַבִּי אַבְרָהָם גַּלַּאנְטִי, וְנִשְׁבַּע שֶׁלֹּא יִפְצֹר בּוֹ. וְכֵן כָּל בְּנֵי הַחֲבוּרָה, כְּשֶׁהָיוּ רוֹאִין אֶת רַבִּי אַבְרָהָם גַּלַּאנְטִי בְּרִחוּק שְׁלשִׁים אַמּוֹת, הָיוּ עוֹמְדִין לְפָנָיו; וְאַחַר כָּךְ, כְּשֶׁהָיָה מְקָרֵב אֲלֵיהֶם, הָיוּ נוֹשְׁקִים אֶת יָדָיו וְאָמְרוּ לוֹ: הַלְוַאי שֶׁנִּהְיֶה מַצָּע תַּחַת רַגְלֶיךָ בָּעוֹלָם הַבָּא; כִּי הָיָה חָסִיד גָּדוֹל וְעָנָו, וְהָיָה תָּמִיד מַזְהִיר אוֹתָנוּ, שֶׁיִּהְיֶה שָׁלוֹם וְרֵעוּת וְאַחְוָה וְאַהֲבָה בֵּינֵינוּ. זְכוּתוֹ יַעֲמֹד לָנוּ וּלְכָל יִשְׂרָאֵל אָמֵן.

Chapter 16

<b>אִיתָא </b>בַּסֵּפֶר "סוֹד הָרָזִים", וְזֶה לְשׁוֹנוֹ: כָּל הָעֲבֵרוֹת שֶׁבַּתּוֹרָה, אִם עָבַר אָדָם בַּסֵּתֶר, לֹא יְגַלֶּה אוֹתָם אֵלִיָּהוּ הַנָּבִיא זָכוּר לַטּוֹב, אֶלָּא כָּל מִי שֶׁעָבַר חֵרֶם, הוּא מַכְרִיז מְגַלֶּה. שֶׁנֶּאֱמַר <small>(מַלְאָכִי ג, כג)</small>: "הִנֵּה אָנֹכִי שׁוֹלֵחַ לָכֶם אֶת אֵלִיָּהוּ הַנָּבִיא וְגוֹ'", וְסָמִיךְ לֵיהּ: "וְהִכֵּיתִי אֶת הָאָרֶץ חֵרֶם". 
וְהָעִנְיָן, כִּי אַף שֶׁהַכֹּל גָּלוּי וְיָדוּעַ לִפְנֵי ה' יִתְבָּרַךְ, בָּרוּךְ הוּא, מִכָּל מָקוֹם אֵין הַדָּבָר מְפֻרְסָם, עַד שֶׁבָּא אֵלִיָּהוּ זָכוּר לַטּוֹב, וּמְפַרְסֵם אֶת הֶעָווֹן בָּרַבִּים בַּאֲסֵפַת יִשְׂרָאֵל, וְרַבָּה תִּהְיֶה הַבּוּשָׁה וְהַכְּלִמָּה, כִּי זֶה הָעוֹבֵר חֵרֶם כְּאִלּוּ הוּא עוֹבֵר עַל חֲמִשָּׁה חֻמְּשֵׁי תּוֹרָה וּנְבִיאִים, שֶׁעַל כֵּן סִיּוּם חֲמִשָּׁה חֻמְּשֵׁי תּוֹרָה וְסִיּוּם כָּל סֵפֶר מִנְּבִיאִים הֵמָּה גִּימַטְרִיָּא רמ"ח, וּבְוַדַּאי הָעוֹבֵר חֵרֶם לֹא יִנָּקֶה מֵעֳנָשִׁים וְיִסּוּרִים חֲמוּרִים. וְהַגְּזֵרָה רָעָה, שֶׁנִּגְזָר לְמִי שֶׁעוֹבֵר עַל חֵרֶם, יָבוֹא עָלָיו חֵמָה שְׁפוּכָה בְּאַכְזָרִיּוּת, וְאוֹתוֹ הַבַּיִת — אֲשֶׁר בּוֹ הָעֲבֵרַת חֵרֶם — סוֹפוֹ לִהְיוֹת חָרֵב וּשְׁמָמָה מֵאֵין יוֹשֵׁב, רַחֲמָנָא לִצְלַן.
וְהָעִקַּר גְּרָם, הַמֵּבִיא לְחֵטְא זֶה, הוּא הָעִקָּר שֶׁעוֹבֵר תְּחִלָּה עַל לָאו דְּלֹא תַחְמֹד, וְחוֹמֵד מָמוֹנוֹ שֶׁל חֲבֵרוֹ אוֹ כְּלִי שֶׁל חֲבֵרוֹ, וַעֲבֵרָה גּוֹרֶרֶת עֲבֵרָה, וְאַחַר כָּךְ הוּא נוֹטֵל הַמָּמוֹן אוֹ הַכְּלִי שֶׁל חֲבֵרוֹ, וְהוּא עוֹבֵר עַל לָאו דְּלֹא תִגְנֹב, וְאַחַר כָּךְ הוּא עוֹבֵר גַּם כֵּן עַל הַחֵרֶם. וְיַמְצִיא לוֹ הֶתֵּר אֵיךְ וּמַה לַּעֲשׂוֹת שֶׁלֹּא יַחֲזִיר הַגְּזֵלָה אוֹ הַגְּנֵבָה מַה שֶּׁבְּיָדוֹ, וְכָל הַהֶתֵּרִים הֵן לוֹ לְקוֹצִים וּבַרְקָנִים, שֶׁנִּכְשָׁל בָּהֶם. עַל כֵּן הֶחָכָם — עֵינָיו בְּרֹאשׁוֹ, לְבִלְתִּי לִגְרֹם רָעָה לְעַצְמוֹ, חַס וְשָׁלוֹם. וְאַחַר כָּךְ כְּשֶׁיָּבוֹא הָרָעָה עָלָיו, יַתְחִיל לְהִתְחָרֵט, אֲבָל יִהְיֶה הָעֵת שֶׁלֹּא יוֹעִיל לוֹ הַחֲרָטָה.
רְאֵה מַה שֶּׁכָּתוּב בַּזֹּהַר: רַבִּי אַבָּא אָמַר: כַּמָּה יֵשׁ לָאָדָם לְהַרְהֵר וּלְפַשְׁפֵּשׁ בְּמַעֲשָׂיו בְּכָל יוֹם וְיוֹם! תָּנֵי רַבִּי יִצְחָק: אַרְבַּע רוּחוֹת מְנַשְּׁבוֹת בְּכָל יוֹם מֵאַרְבַּע רוּחוֹת הָעוֹלָם: רוּחַ מִזְרָחִית עַל פִּי הָרֹב הוּא שׁוֹלֵט וּמְנַשֵּׁב מֵהַבֹּקֶר וְעַד חֲצִי הַיּוֹם וְנָפִיק עִמֵּיהּ אוֹצַר הַחֶמְדָּה, דְּתַמָּן אוֹצָר אֶחָד הוּא לְמַעְלָה בְּשַׁעֲרֵי מִזְרָח, וְ"חֶמְדָּה" שְׁמֵיהּ, וְיֵשׁ בּוֹ שְׁלשֶׁת אֲלָפִים וְשִׁבְעִים וַחֲמִשָּׁה רוּחִין דְּאַסְוָתָא דְּעָלְמָא. וְאָמַר רַבִּי יוֹחָנָן בֶּן זַכַּאי: יֵשׁ מַלְאָךְ אֶחָד, וּמִיכָאֵל שְׁמוֹ, וְהוּא מְמֻנֶּה מֵהַבֹּקֶר עַד חֲצִי הַיּוֹם. בְּהַהוּא רוּחַ דְּאַתְיָא מֵהַמִּזְרָח, וּמִיכָאֵל עִם דֶּגֶל שֶׁלּוֹ הוּא מְמֻנֶּה לְצַד מִזְרָח. וְאָמַר רַבִּי יוֹחָנָן בֶּן זַכַּאי, דְּהוּא מִיכָאֵל, דִּכְתִיב <small>(שְׁמוֹת לב, לד)</small>: "הִנֵּה מַלְאָכִי יֵלֵךְ לְפָנֶיךָ וְגוֹ'". מַלְאָכִי הוּא אותִיּוֹת מִיכָאֵל. וְתָנָא: כְּשֶׁרוּחַ מִזְרָח מִתְעוֹרֵר לָצֵאת לָעוֹלָם, מָאן דְּאָזִיל בְּאוֹרְחָא, יְכַוֵּן דַּעְתּוֹ לְהַהוּא עִנְיָנָא דְּאָמְרִין, דְּמִיכָאֵל הוּא שַׂר הַחֶסֶד, הוּא מִתְעוֹרֵר אָז עַל פִּי צִוּוּי הַקָּדוֹשׁ בָּרוּךְ הוּא. כָּל בִּרְכָתָא דְּנָפִיק מִפּוּמֵיהּ דְּבַר נָשׁ, מִתְקַיְּמִין לֵיהּ בְּהַאי שַׁעְתָּא, וִיהִי שָׂמֵחַ כָּל הַיּוֹם הַהוּא.
רוּחַ מַעֲרָב מְנַשֶּׁבֶת עַל פִּי הָרֹב מֵחֲצִי הַיּוֹם עַד הַלַּיְלָה, וְנָפִיק עִמֵּיהּ אוֹצָר אֶחָד עִם אַרְבַּע מֵאָה וְשִׁשִּׁים וַחֲמִשָּׁה רוּחִין לְאַפְרָחָא עִשְׂבִּין וְאִילָנוֹת וִיבוּלִין. וְתַנְיָא מַלְאָךְ אֶחָד, רְפָאֵל שְׁמֵיהּ, הוּא מְמֻנֶּה עַל צַד מַעֲרָב. אָמַר רַבִּי יוֹסֵי בֶּן פַּזִּי: אִם כֵּן קַשְׁיָא, הֲלֹא תָּנֵינָן: מַלְאָךְ הַמְמֻנֶּה עַל הָרְפוּאוֹת — רְפָאֵל שְׁמֵיהּ, וְאַתְּ אָמַרְתָּ דְּאַסְוָתָא הוּא מִן הַמִּזְרָח, וּמַלְאָךְ מִיכָאֵל מְמֻנֶּה בְּמִזְרָח, כַּנִּזְכָּר לְעֵיל. תָּא שְׁמַע, אָמַר רַבִּי יוֹחָנָן בֶּן זַכַּאי: כָּל מַעֲשֵׂה הַקָּדוֹשׁ בָּרוּךְ הוּא נֶגֶד בְּנֵי אָדָם בְּגִין דְּיֶהֱווּ יְרֵאִים וַחֲרֵדִים לְיִרְאַת ה' וְלַעֲבוֹדַת ה', וְהוּא, יִתְבָּרַךְ שְׁמוֹ, מַחֵי וּמַסֵּי, מֵמִית וּמְחַיֶּה, כְּדֵי שֶׁלֹּא יִשְׁווּן לִבְּהוֹן לְשׁוּם מַלְאָךְ וְלֹא לְשׁוּם שַׂר, עַל כֵּן הוּא יִתְבָּרַךְ, בָּרוּךְ הוּא, מַחֲלִיף עִדָּנִין דְּלָא יֹאמְרוּן: מַלְאָךְ פְּלוֹנִי עָבִיד לִי הַאי. אֶלָּא לְהַרְאוֹת דְּכֹלָא הוּא בְּיָדֵיהּ, וּלְפִיכָךְ מַחֲלִיף רוּחִין עַד דְּיַצְלֵי בַּר נָשׁ קַמֵּי קֻדְשָׁא בְּרִיךְ הוּא וְיָשׁוּב בִּתְשׁוּבָה שְׁלֵמָה וּכְדֵין יִפְקֹד קֻדְשָׁא בְּרִיךְ הוּא לְאַסְוָתָא לְמֵישְׁרֵי עֲלֵיהּ דְּבַר נָשׁ הַהוּא מַלְאָךְ דְּאִתְפָּקִיד עַל אַסְוָתָא עָבִיד מַאי דְּאִתְפָּקִיד מֵרְעוּתֵיהּ דְּמָארֵי בְּרִיךְ הוּא.
רוּחַ דְּרוֹמִית מְנַשֵּׁב מִן הַתְחָלַת הַלַּיְלָה עַל פִּי הָרֹב עַד פַּלְגוּת הַלַּיְלָה, וּנְפָקוּ עִמֵּיהּ מֵהַהוּא אוֹצַר הַחַמָּה מָאתַיִם וַחֲמִשָּׁה וְשִׁבְעִים רוּחִין, לְדַשְּׁנָא אַרְעָא וְלִגְרֹם חֲמִימָא עַל אַרְעָא, כְּדֵי שֶׁלֹּא יִגְבַּר הַקְּרִירוּת, וְהַמַּלְאָךְ הַמְמֻנֶּה עָלָיו — אוּרִיאֵל שְׁמֵיהּ, וְהוּא מְמֻנֶּה עַל מִשְׁמַרְתּוֹ בְּצַד דָּרוֹם בְּהַהוּא רוּחָא. וְהַהוּא רוּחָא הוּא כָּבֵד מְאֹד עַל בְּנֵי אָדָם דְּמַרְעִין בִּישִׁין. וְתָנָא, בְּהַהִיא זִמְנָא הוּא עִקַּר הַדִּין, דְּדִינִין לִרְשִׁיעֵי בַּגֵּיהִנָּם בְּנוּרָא, וְכָל עָלְמִין שָׁכְבִין בְּשִׁינְתָא, וְלֵית דְּמַצְלֵי עֲלֵיהוֹן.
רוּחַ צָפוֹן מְנַשֵּׁב מֵחֲצִי הַלַּיְלָה עַד הַבֹּקֶר. וְתָנָא: תְּלַת מֵאָה אַלְפִין רוּחִין סוּפָה וּסְעָרָה אָתִין עִמֵּיהּ, וְהוּא קָשֶׁה לְכָל מִלֵּי, אֲבָל לִבְנֵי מַרְעִין הוּא טוֹב, שֶׁיֵּשׁ בָּהֶם קְרִירוּת, וּמֵחֲמִימוּת דְּאִית בִּבְנֵי מַרְעִין יֵשׁ לָהֶם נַחַת רוּחַ בַּקְּרִירוּת הָאֵלּוּ. וְתָנֵי רַבִּי שִׁמְעוֹן בֶּן יוֹחַאי אָמַר: בְּהַהִיא שַׁעְתָּא נָפְקָא קֻדְשָׁא בְּרִיךְ הוּא מֵאִנּוּן עָלְמִין סַגִּיאִין לְאִשְׁתַּעֲשַׁע עִם צַדִּיקִים דִּבְגַן עֵדֶן, וְקוֹל כְּרוּז קוֹרֵא וְאוֹמֵר: "עוּרִי צָפוֹן וּבוֹאִי תֵּימָן לְהַפְרִיחַ בְּשָׂמִים שֶׁל גַּן עֵדֶן", דְּתָנָא: בִּזְמַן שֶׁהָרוּחַ צָפוֹן מְנַשֶּׁבֶת בַּחֲצִי הַלַּיְלָה, וְהַקָּדוֹשׁ בָּרוּךְ הוּא נִכְנַס לְגַן עֵדֶן, אֲזַי כָּל הָאִילָנוֹת וְכָל הַבְּשָׂמִים שֶׁבְּגַן עֵדֶן נוֹתְנִים רֵיחַ וּמְזַמְּרִים לְפָנָיו, שֶׁנֶּאֱמַר <small>(דִּבְרֵי הַיָּמִים א טז, לג)</small>: "אָז יְרַנְּנוּ עֲצֵי הַיַּעַר מִלִּפְנֵי ה'", וְכָל מַלְאֲכֵי מַעְלָה וְכָל הָרְקִיעִים וְחַיּוֹת הַקֹּדֶשׁ וְהָאוֹפַנִּים מִזְדַּעְזְעִים וּפוֹתְחִין אֶת פִּיהֶם רִנָּה וְשֶׁבַח לְמִי שֶׁאָמַר וְהָיָה הָעוֹלָם, עַד שֶׁנִּכְנַס הַקָּדוֹשׁ בָּרוּךְ הוּא עִם הַצַּדִּיקִים לְגַן עֵדֶן, וְזֶהוּ בַּחֲצִי הַלַּיְלָה.
אָמַר רַבִּי יְהוּדָה, אָמַר רַב: מָאן דְּנִשְׁמָתָא קַדִּישָׁא אִית בֵּיהּ וְשָׁמַע קוֹל תַּרְנְגוֹלָא קָרֵי בְּפַלְגוּת לֵילָא, אֲזַי זִיקָא דְאֶשָּׁא נָפִיק מִבֵּין גַּלְגַּלֵּי הַחַיּוֹת וְאָזִיל בְּכָל עָלְמָא וּמַגִּיעַ תְּחוֹת גַּדְפוֹהִי דְּתַרְנְגוֹלָא וּבְהַהִיא שַׁעְתָּא בִּדְחִילוּ מַקִּישׁ הַתַּרְנְגוֹל בְּגַדְפוֹהִי דָּא עִם דָּא דְּאָמַר: דָּא הוּא פַּלְגוּת לֵילָא, וּמָאן דְּאִית בֵּיהּ בְּלִבֵּיהּ שֵׂכֶל טוֹב, יִתְעוֹרֵר וְיָקוּם מִשְּׁנָתוֹ וְעוֹסֵק בַּתּוֹרָה. אָזִיל קָלֵיהּ וְאִשְׁתְּמַע בְּגַן עֵדֶן וְאַצִּית הַקָּדוֹשׁ בָּרוּךְ הוּא וְצַדִּיקִים דְּעִמֵּיהּ. שׁוֹאֲלִין הַצַּדִּיקִים: מָאן הוּא דֵּין גְּבַר? וּמָארֵי עָלְמִין אָתִיב וְאָמַר: דֵּין פְּלַנְיָא עָסִיק עִם נִשְׁמָתֵיהּ קַדִּישָׁא בְּאוֹרַיְתָא. אַצִּיתוּ כֻּלְּהוּ, דְּהַאי נִיחָא לִי מִכָּל שִׁירָאתָא וְתֻשְׁבְּחָתָא דְּאָמְרִין לְעֵילָא!
בֶּן אָדָם, בֶּן אָדָם! רְאֵה וְהִתְבּוֹנֵן וַחֲכַם בְּכָל אֶפְשָׁרוּת אֵיךְ לְהִתְגַּבֵּר בַּתּוֹרָה וּבְמַעֲשִׂים טוֹבִים, כְּדֵי לַעֲשׂוֹת נַחַת רוּחַ לְהַקָּדוֹשׁ בָּרוּךְ הוּא, כִּי לְכָךְ נוֹצַרְתָּ. וּזְכֹר, כִּי אֲנַחְנוּ יִשְׂרָאֵל עַמּוֹ עֲדַת סְגֻלָּתוֹ, וּבָחַר בָּנוּ מִכָּל שִׁבְעִים אֻמּוֹת לְקָרְבֵנוּ אֵלָיו, וּבְכָל עֵת וְרֶגַע הַשְׁגָּחָתוֹ עָלֵינוּ, וְהוּא פּוֹקֵד מַעֲשֵׂה בְּנֵי אָדָם, אִם לְרָעָה וְאִם לְטוֹבָה, וּכְנֶגֶד זֶה הֶעֱמִיד מֵיטִיבִים וּמְרֵעִין. הַמֵּיטִיבִים הֵמָּה מַלְאֲכֵי קַדִּישִׁין, הַמְקַבְּלִים נִשְׁמַת הָאָדָם בְּאַהֲבָה וּבְשִׂמְחָה וּמַרְאִין לוֹ פִּתְחֵי גַּן עֵדֶן, וְהַמְרֵעִין הֵמָּה הַמַּזִּיקִים הַמַּשְׁחִיתִים הָאַכְזָרִים, הַחוֹטְפִים אֶת הַנְּשָׁמָה לְיַסְּרָהּ בְּיִסּוּרִים קָשִׁים וּמָרִים, כִּדְאִיתָא בְּמִדְרָשׁ הַנֶּעֱלָם, פָּרָשַׁת נֹחַ: 
אָמַר רַבִּי יְהוּדָה: שֶׁבַע כִּתּוֹת שֶׁל מַלְאֲכֵי הַשָּׁרֵת הֵן אֵצֶל הַשַּׁעַר, דְּאִקְרֵי 'שַׁעַר צֶדֶק', שֶׁעֲלֵיהֶם אָמַר דָּוִד הַמֶּלֶךְ עָלָיו הַשָּׁלוֹם <small>(תְּהִלִּים קיח, יט־כ)</small>: "פִּתְחוּ לִי שַׁעֲרֵי צֶדֶק, אָבֹא בָם אוֹדֶה יָהּ. זֶה הַשַּׁעַר לַה', צַדִּיקִים יָבֹאוּ בוֹ". וְשִׁבְעָה פְּתָחִין הֵן לְנִשְׁמוֹת הַצַּדִּיקִים לְהִכָּנֵס לְגַן עֵדֶן עַד מְקוֹם מַעֲלָתָם וְעַל כָּל פֶּתַח שׁוֹמְרִים: פֶּתַח הָרִאשׁוֹן נִכְנֶסֶת הַנְּשָׁמָה בִּמְעָרַת הַמַּכְפֵּלָה, שֶׁהִיא סְמוּכָה לְגַן עֵדֶן, וְאָדָם הָרִאשׁוֹן שׁוֹמֵר עָלָיו. זָכְתָה הַנְּשָׁמָה — אָדָם הָרִאשׁוֹן הוּא מַכְרִיז וְאוֹמֵר: פַּנּוּ מָקוֹם לְהֶחָסִיד! שָׁלוֹם שָׁלוֹם בּוֹאֲךָ! וְיוֹצֵאת מִפֶּתַח רִאשׁוֹן וְנִכְנֶסֶת לְפֶתַח שֵׁנִי שֶׁל שַׁעֲרֵי גַּן עֵדֶן, וְשָׁם הַכְּרוּבִים וְלַהַט הַחֶרֶב הַמִּתְהַפֶּכֶת. 
וְאִי לֹא זָכְתָה — מְקַבֶּלֶת שָׁם עָנְשָׁהּ לְהִצָּרֵף וּלְהָסִיר סִיגָהּ וּפְסָלְתָהּ עַל יְדֵי מִשְׁפָּט, אֲשֶׁר סוֹבֶלֶת בְּלַהַט הַחֶרֶב הַמִּתְהַפֶּכֶת. וְאִם זָכְתָה לָצֵאת גַּם מִשָּׁם בְּשָׁלוֹם, אֲזַי נוֹתְנִין לָהּ פִּתְקָה לַסִּימָן לִכָּנֵס לְגַן עֵדֶן, וּכְשֶׁבָּאת לְגַן עֵדֶן, יֵשׁ שָׁם עַמּוּד אֶחָד שֶׁל עָנָן וָנֹגַהּ, הַמְעֹרָב זֶה בְּזֶה וְעָשָׁן סְבִיבָיו, וְעַמּוּד נָעוּץ מִלְּמַטָּה לְמַעְלָה לְשַׁעַר יְרוּשָׁלַיִם שֶׁל מַעְלָה שֶׁהוּא מְכֻוָּן נֶגֶד יְרוּשָׁלַיִם שֶׁל מַטָּה, וְאִם הַנְּשָׁמָה זוֹכָה, שֶׁיִּהְיֶה דַּי לָהּ מָקוֹם מָדוֹר בְּכָאן לְקַבֵּל שְׁכָרָהּ וְלֹא לַעֲלוֹת יוֹתֵר, אֲזַי הִיא שָׁם וּמִתְעַדֶּנֶת שָׁמָּה מֵהַטּוֹב, הַמַּשְׁפִּיעַ מִלְּמַעְלָה אֵלֶיהָ, וְגַן עֵדֶן זֶה מֵאִיר בְּאוֹר שֶׁל מַעְלָה, דְּאָמַר רַבִּי יוֹסֵי: רָאִיתִי גַּן עֵדֶן, וְהוּא מְכֻוָּן נֶגֶד הַפָּרֹכֶת, וְשָׁם טַל הָאוֹרוֹת אֲשֶׁר לְמַעְלָה, וְהִיא נֶהֱנֵית מִזִּיו הַשְּׁכִינָה, אֲבָל אֵינָהּ נִזּוֹנֶת מִמֶּנָּה. זָכְתָה לַעֲלוֹת יוֹתֵר, אֲזַי עוֹלָה הִיא בְּאוֹתוֹ הָעַמּוּד, עַד שֶׁמַּגַּעַת וְנִכְנֶסֶת בַּפֶּתַח הַשְּׁלִישִׁי, וְהִיא נִקְרֵאת זְבוּל, וְיֵשׁ שָׁם הַרְבֵּה שׁוֹמְרִים, וּפוֹתְחִים לָהּ, וְנִכְנֶסֶת בְּאוֹתוֹ הַשַּׁעַר וּמְשַׁבַּחַת לְהַקָּדוֹשׁ בָּרוּךְ הוּא בְּבֵית הַמִּקְדָּשׁ שֶׁל מַעְלָה. וּמִיכָאֵל שַׂר הַגָּדוֹל, שֶׁהוּא כֹּהֵן אֵל עֶלְיוֹן, מַקְרִיב הַנְּשָׁמָה זוֹ לְקָרְבָּן. 
אָמַר רַבִּי חִיָּא: הַקְרָבָה זוֹ אֵינָהּ בָּאָה כִּשְׁאָר הַקָּרְבָּן, אֶלָּא כְּאָדָם הַמַּקְרִיב דּוֹרוֹן לִפְנֵי הַמֶּלֶךְ, וּמִיכָאֵל מַעֲלֶה אֶת הַנְּשָׁמָה עַד פֶּתַח הָרְבִיעִי וַחֲמִישִׁי וְשִׁשִּׁי וְאוֹמֵר לְפָנָיו: רִבּוֹנוֹ שֶׁל עוֹלָם, אַשְׁרֵי בָּנֶיךָ, בְּנֵי אֲהוּבֶיךָ, בְּנֵי אַבְרָהָם, יִצְחָק וְיַעֲקֹב, וְאַשְׁרֵי הַנְּשָׁמָה, שֶׁהִיא זוֹכָה לָזֶה! וְאַחַר כָּךְ מַעֲלִין אֶת הַנְּשָׁמָה לַשַּׁעַר הַשְּׁבִיעִי, שֶׁהוּא נִקְרָא עֲרָבוֹת, שֶׁשָּׁם גִּנְזֵי חַיִּים; וְכָל הַנְּשָׁמָה, שֶׁהִיא זוֹכָה לַשַּׁעַר הַשְּׁבִיעִי, מִיָּד נַעֲשֵׂית מַלְאַךְ הַשָּׁרֵת. אֲבָל מִי שֶׁעוֹבֵר עַל חֵרֶם, אֵין נִשְׁמָתוֹ זוֹכָה אֲפִלּוּ לָבוֹא אֶל שַׁעַר הַשְּׁלִישִׁי, אֲפִלּוּ אַחַר כָּל הַיִּסּוּרִין וְהַדִּינִין, כִּי אָמְרוּ רַבּוֹתֵינוּ זִכְרוֹנָם לִבְרָכָה: מִי שֶׁהוּא בְּחֵרֶם לְמַטָּה יוֹם אֶחָד, הוּא לְמַעְלָה בְּחֵרֶם שְׁלשִׁים יוֹם. וּמִי שֶׁהוּא בְּחֵרֶם שְׁלשִׁים יוֹם, אֲזַי הוּא בְּחֵרֶם לְמַעְלָה שָׁנָה. וּמִי שֶׁהוּא בְּחֵרֶם לְמַטָּה שָׁנָה אַחַת, אֲזַי הוּא בְּחֵרֶם לְמַעְלָה עוֹלָמִית, וְאֵין לוֹ תְּרוּפָה לְמַכָּתוֹ. וְהִנֵּה רָאִיתִי הֲמוֹן עַם שֶׁהֵם מְקִלִּין כְּשֶׁמַּטִּילִין עֲלֵיהֶם בֵּית דִּין חֵרֶם, אוֹ שׁוֹלְחִין אַחֲרָיו אֵיזֶה אֲנָשִׁים בְּחֵרֶם שֶׁיָּבוֹא לְבֵית דִּין לְצַיֵּת הַדִּין, אוֹ לְהַגִּיד אֵיזֶה עֵדוּת, וְהַחֵרֶם הוּא כִּמְצַחֵק בְּעֵינֵיהֶם, וְהֵן אֵינָם יוֹדְעִים, שֶׁהַחֵרֶם הוּא חָמוּר מִשְּׁבוּעַת שָׁוְא וָשֶׁקֶר, וְעֶבְרָתוֹ שְׁמוּרָה לָנֶצַח, וְאֵלִיָּהוּ הַנָּבִיא מְפַרְסֵם קְלוֹנוֹ בָּרַבִּים.
עַל כֵּן יִרְאֶה הָאָדָם שֶׁלֹּא לְהָקֵל בְּשׁוּם חֵרֶם, שֶׁנַּעֲשָׂה אֵצֶל הַקָּהָל אוֹ אֲפִלּוּ בִּפְנֵי עֲשָׂרָה הֶדְיוֹטוֹת. וּמִכָּל שֶׁכֵּן שֶׁיִּהְיֶה זָהִיר שֶׁלֹּא לַעֲבֹר חֵרֶם שֶׁל תַּלְמִידֵי חֲכָמִים, וְאָז טוֹב לוֹ יִהְיֶה סֶלָה.

Chapter 17

<b>חֶלְקֵי </b>הַטֻּמְאָה הֵן אַחַד עָשָׂר: טֻמְאַת מֵת; טֻמְאַת שֶׁרֶץ; טֻמְאַת נְבֵלָה; טֻמְאַת שִׁכְבַת זֶרַע; טֻמְאַת מֵי חַטָּאת; טֻמְאַת פָּרָה אֲדֻמָּה, כָּל הָעוֹסֵק בָּהּ; טֻמְאַת זָב; טֻמְאַת זָבָה; טֻמְאַת נִדָּה; טֻמְאַת יוֹלֶדֶת; טֻמְאַת צָרַעַת. וְהֵן מְרַמְּזִין עַל עוֹלָמוֹת הַטֻּמְאָה שֶׁל חִיצוֹנִים, שֶׁחַיּוּתָן נִשְׁתַּלְשֵׁל מֵאַחַת עֶשְׂרֵה סְפִירוֹת הַטֻּמְאָה, שֶׁכְּנֶגְדָּן הֵם אַחַד עָשָׂר סַמָּנֵי הַקְּטֹרֶת לְהַתִּישׁ כֹּחָם. וְנִמְצָא בִּהְיוֹת הָאָדָם נִזְהָר לִגְדֹּר גָּדֵר וּלְשַׁמֵּר עַצְמוֹ מִן הַטֻּמְאוֹת הַנִּזְכָּרִים, הֲרֵי הוּא מֻבְדָּל וּמֻפְרָשׁ מִכֹּחוֹת הַחִיצוֹנִים. אֲבָל אִם הוּא נִמְשָׁךְ אַחַר הַטֻּמְאָה, הֲרֵי הוּא מְלֻבָּשׁ וּמֻשְׁרָשׁ בִּמְקוֹר הַטֻּמְאָה.
וְהִנֵּה צָרִיךְ שֶׁתֵּדַע גֹּדֶל כֹּחַ הַטֻּמְאָה הַזֶּה, כִּי אֶלֶף וְאַרְבַּע מֵאוֹת וַחֲמִשָּׁה מִינֵי חִיצוֹנִים שְׁרוּיִין עַל הַצִּפָּרְנַיִם, הַגְּדֵלִין בִּימֵי נִדָּה שֶׁל הָאִשָּׁה, וְעַל כֵּן צִוָּה הַקָּדוֹשׁ בָּרוּךְ הוּא שֶׁתָּקֹץ הַצִּפָּרְנַיִם, כְּשֶׁבָּאָה הָאִשָּׁה לִטָּהֵר, וְתִזָּהֵר שֶׁלֹּא לְהַשְׁלִיכָם בְּמָקוֹם שֶׁעוֹבְרִים בְּנֵי אָדָם, כִּי הַדּוֹרֵךְ עֲלֵיהֶם, אֲפִלּוּ בְּמִנְעָלִים בְּרַגְלָיו, יָכוֹל לְהִנָּזֵק, חַס וְשָׁלוֹם. וְהַמְכַשְּׁפִים עוֹשִׂים כִּשּׁוּף בְּאִנּוּן הַצִּפָּרְנַיִם, וְכָל מַכְשֵׁפָה מְמַהֶרֶת לִפְעֹל בִּכְשָׁפֶיהָ דַּוְקָא בִּימֵי נִדָּתָהּ, כִּי אָז הַכִּשּׁוּף הוּא מַצְלִיחַ יוֹתֵר. עַל כֵּן צָרִיךְ הָאָדָם לְהִתְרַחֵק בְּכָל הַרְחָקוֹת שֶׁבָּעוֹלָם מֵאִשָּׁה נִדָּה, הֵן בְּדִבּוּר, וּמִכָּל שֶׁכֵּן שֶׁלֹּא לְהִסְתַּכֵּל בָּהּ, כִּי אִם מְעַט מִזְּעֵיר עַל פִּי הֶכְרֵחַ, וְלִנְהֹג בְּכָל מִינֵי חֻמְרוֹת בְּעִנְיַן לִמְנֹעַ מִלֶּאֶכֹל עִמָּהּ בִּקְעָרָה אַחַת. וַאֲפִלּוּ שְׁאָר בְּנֵי בַּיִת לֹא יֹאכְלוּ עִם אִשָּׁה נִדָּה, כִּי שִׁיּוּרֵי הָרֹק מִפִּיהָ, הַבָּא לְתוֹךְ הַכַּף, וּמֵהַכַּף — לְתוֹךְ הַקְּעָרָה, הוּא גּוֹרֵם שֶׁיָּבוֹא אָדָם לִידֵי סַכָּנָה.
וּמַעֲשֶׂה בְּאִישׁ אֶחָד, שֶׁרָאָה בַּחֲלוֹמוֹ שֶׁרַגְלָיו הָיוּ מְלֻכְלָכִים בְּצוֹאָה, וַתִּפָּעֵם רוּחוֹ בַּבֹּקֶר, כִּי לֹא לְחִנָּם הָיָה זֶה הַחֲלוֹם. וְהָלַךְ הָאִישׁ וְסִפֵּר לוֹ, לְהָרַב הָאֲרִ"י, זִכְרוֹנוֹ לִבְרָכָה, הַחֲלוֹם הַנִּזְכָּר לְעֵיל. וְהֵשִׁיב לוֹ הָאֲרִ"י, זִכְרוֹנוֹ לִבְרָכָה, שֶׁמִּטָּתְךָ הוּא קָרוֹב לַמִּטָּה, אֲשֶׁר שָׁכְבָה עָלֶיהָ אִשְׁתְּךָ נִדָּה, וְעַל יְדֵי הַשֵּׁנָה, שֶׁיָּשַׁן בַּלַּיְלָה, נָגְעָה כַּר הָעֶלְיוֹן, שֶׁמְּכַסֶּה בּוֹ, בְּמִטַּת אִשָּׁה נִדָּה. וְהָלַךְ תֵּכֶף הָאִישׁ לְבֵיתוֹ וְתִקֵּן וְהִרְחִיק מִטָּתוֹ מִן מִטָּה שֶׁל אִשְׁתּוֹ. וְאָמַר הָאֲרִ"י, זִכְרוֹנוֹ לִבְרָכָה, לְתַלְמִידָיו, כִּי עַל פִּי הָרֹב הַחֲלוֹמוֹת בָּאִין וּמַזְהִירִין לְהָאָדָם, שֶׁהֵן נִכְשָׁלִים בְּאֵיזֶה עֲבֵרָה.
עַל כֵּן יִרְאֶה הָאָדָם לְהַרְחִיק בְּכָל מִינֵי הַרְחָקוֹת מֵאִשְׁתּוֹ נִדָּה וּלְלַמֵּד אֶת בָּנָיו הַקְּטַנִּים לְהַרְחִיקָם בְּיַלְדוּתֵיהֶן מֵהָאִשָּׁה נִדָּה. וּבִהְיוֹת הָאָדָם נִזְהָר לְהַרְחִיק וּלְהַחְמִיר מֵאִשְׁתּוֹ נִדָּה עַד שֶׁתִּטָּהֵר, אֲזַי תֵּדַע, דְּזִוּוּגָא שְׁכִינְתָא בַּהֲדֵיהּ, כִּדְאִיתָא בְּזֹהַר בְּרֵאשִׁית, עַיֵּן שָׁם. וּכְשֶׁיַּגִּיעַ הָעֵת שֶׁתִּטְהַר, יִתְחַבֵּר בַּהֲדַהּ בִּצְנִיעוּת, וּכְמוֹ שֶׁמַּזְהִיר הַזֹּהַר, פָּרָשַׁת וַיֵּצֵא: הֱוֵי צָנוּעַ בְּתַשְׁמִישׁ מִפְּנֵי אִנּוּן תְּרֵין מַלְאָכִין, דְּאִנּוּן מִימִינוֹ וּמִשְּׂמֹאלוֹ יֵצֶר טוֹב וְיֵצֶר הָרָע. וְאִיתָא עוֹד שָׁם: בְּכָל אֲתַר דְּשִׁמּוּשָׁא דְּמִצְוָה אִשְׁתַּכַּח, שְׁכִינְתָא שַׁרְיָא עַל הַהוּא אַתְרָא. וּבְאֹפֶן שֶׁיִּתְקַדֵּשׁ בְּאוֹתוֹ פַּעַם וְיַחֲשֹׁב, כִּי ה' יִתְבָּרַךְ, בָּרוּךְ הוּא, בָּרָא שְׁמוֹנֶה עֶשְׂרֵה חֻלְיוֹת בְּחוּט הַשִּׁדְרָה שֶׁל הָאָדָם, וְדֶרֶךְ שָׁם זֶרַע עוֹבֶרֶת מִן הַמֹּחַ עַד הַבְּרִית, וּכְנֶגְדָּן תִּקְּנוּ רַבּוֹתֵינוּ זִכְרוֹנָם לִבְרָכָה שְׁמוֹנֶה עֶשְׂרֵה בְּרָכוֹת, שֶׁאָנוּ מִתְפַּלְּלִין שָׁלשׁ פְּעָמִים בְּכָל יוֹם, וּבְכָל בְּרָכָה — אַזְכָּרַת ה'. 
וּכְנֶגֶד זֶה גַּם כֵּן יִהְיֶה מַחֲשָׁבָה בִּקְדֻשַּׁת שְׁמוֹ בְּאוֹתוֹ פַּעַם. וּכְבָר הֵעִיר עַל זֶה בְּרַעְיָא מְהֵימְנָא, פָּרָשַׁת קְדשִׁים: זַכָּאִין אִנּוּן אֵבָרִים, דְּמִתְקַדְּשִׁין בִּשְׁעַת הַחִבּוּר, דְּאִנּוּן עֲצֵי הָעוֹלָה, דַּאֲחִידָן בְּהוּ עֵצִים קַדִּישִׁין כו', וְשֵׁם ה' דְּאָחִיז בְּעֵצִים דִּלְּהוֹן, וּבְגִין דָּא: בָּאוּרִים כַּבְּדוּ ה' <small>(יְשַׁעְיָה כד, טו)</small>. וְכֵן הוּא בְּזֹהַר מְצֹרָע: בָּעֵי בַּר נָשׁ לְכַוְּנָא בְּהַהִיא שַׁעְתָּא בִּרְעוּתֵיהּ דְּמָארֵי בְּגִין דְּיִפּוֹק בְּנִין קַדִּישִׁין לְעָלְמָא. וְאִיתָא שָׁם בַּזֹּהַר, פָּרָשַׁת קְדשִׁים: כַּד הֲוֵי רַבִּי שִׁמְעוֹן בֶּן יוֹחַאי אָזִיל בְּמַתָּא, וַהֲווּ אָזְלִין אֲבַתְרֵיהּ, וַחֲמָא לְאִנְתּוּ — מָאִיךְ עֵינֵיהּ וַהֲוֵי אָמַר לְחַבְרַיָּא: אַל תִּפְנוּ, וְכָל מָאן דְּיִסְתַּכֵּל בְּאִתְּתָא בִּימָמָא, אָתֵי לְהִרְהוּרֵי בַּלַּיְלָה; וְאִי שָׁמִישׁ בַּר נָשׁ בְּאִנְתְּתֵיהּ בִּזְמַנָּא דְּסָלִיק הַהוּא הִרְהוּרָא בִּישָׁא, אִנּוּן בְּנִין דְּאוֹלִידוּ אִקְרוּן, אֱלֹהֵי מַסֵּכָה לֹא תַעֲשֶׂה לָךְ. וּמִזֶּה בָּאִים עַל פִּי הָרֹב בָּנִין מְשׁוּמָּדִין.
וְהִנֵּה יֵשׁ כַּמָּה דְּבָרִים, אֲשֶׁר מֵהֵם הַתִּינוֹקוֹת נַעֲשִׂין בַּעֲלֵי נִכְפִּין, רַחֲמָנָא לִצְלַן, עַל יְדֵי מַעֲשֵׂה אֲבִיהֶם וְאִמָּם. וְהִנְנִי מַזְכִּיר כָּאן אֵיזֶה דְּבָרִים, שֶׁצָּרִיךְ הָאָדָם לְקָשְׁרָם אֶל לִבָּם וּלְהוֹרוֹת לִבְנֵיהֶם, שֶׁיִּזָהֲרוּ בָּזֶה שֶׁלֹּא לַעֲשׂוֹתָם: הָרִאשׁוֹן, הַמְפֹרָשׁ בַּגְּמָרָא וּבַזֹּהַר: הַמְשַׁמֵּשׁ מִטָּתוֹ לְאוֹר הַנֵּר, הֲווּ הַבָּנִים נִכְפִּים, בַּר מִנַּן, וּמִכָּל שֶׁכֵּן שֶׁאָסוּר לְשַׁמֵּשׁ מִטָּתוֹ לְאוֹר הַלְּבָנָה. וְהַשֵּׁנִי: כְּשֶׁאָדָם רוֹאֶה בַּחֲלוֹם דְּמוּת אֵיזֶה אִשָּׁה, וַאֲפִלּו דְּמוּת אִשְׁתּוֹ אוֹ בְּתוּלָה, וּמִתְעוֹרֵר בְּחֵשֶׁק וְתַאֲוָה בִּשְׁנָתוֹ, וְעַל יְדֵי זֶה הַתַּאֲוָה אַחַר כָּךְ נִזְקָק לְאִשְׁתּוֹ, אֲזַי אוֹתוֹ הַיֶּלֶד שֶׁיִּוָּלֵד עַל יְדֵי אוֹתוֹ הַחִבּוּר שֶׁל תַּאֲוָה, יִהְיֶה הַוָּלָד בַּעַל נִכְפֶּה, בַּר מִנַּן, בְּכָל פַּעַם שֶׁהַלְּבָנָה הִיא בְּחִדּוּשָׁהּ, וְאֵין לוֹ תְּרוּפָה וּרְפוּאָה לְמַכָּתוֹ כְּלָל כָּל יְמֵי חַיָּיו. כִּי אוֹתוֹ דְּמוּת שֶׁנִּתְרָאָה לְפָנָיו בַּחֲלוֹם, הוּא הַשֵּׁדִית, הַנִּקְרֵאת נַעֲמָה, וּבַתַּאֲוָה דִּילַהּ נִזְקָק לְאִשְׁתּוֹ, עַל כֵּן הַוָּלָד הוּא מִסִּטְרָא דָא, דְּהָא בְּסֵאוּבְתָא דִּילֵהּ אִשְׁתְּכַּח, וְהַאי הוּא בַּר נָשׁ דִּבְכָל סִיהֲרָא וְסִיהֲרָא אִתְפָּגִים, בַּר מִנַּן. הַשְּׁלִישִׁי: הוּא מַאי דְּמַזְהִיר בַּזֹּהַר, פָּרָשַׁת וַיִּקְרָא, שֶׁיַּזְהִיר מְאֹד, שֶׁלֹּא תֵּינִיק אֶת בְּנָהּ אַחַר הַחִבּוּר עַד אַחַר שָׁעָה. וְאַף אִם הַוָּלָד בּוֹכֶה, עַל כָּל פָּנִים יִרְאֶה בְּכָל מַה דְּאֶפְשָׁר לְהַשְׁתִּיקוֹ עַד חֲצִי שָׁעָה. עַל כָּל פָּנִים לֹא תֵּינִיק מִקֹּדֶם, וְחָלִילָה בְּתוֹךְ חֲצִי שָׁעָה רִאשׁוֹנָה. עַיֵּן שָׁם הַטַּעַם. הָרְבִיעִי: מַאי דִּמְבֹאָר בִּגְמָרָא דִּידָן, שֶׁלֹּא יִשְׁכַּב הַיֶּלֶד בַּמִּטָּה בִּשְׁעַת הַחִבּוּר, כִּי זֶה גּוֹרֵם סַכָּנָה לַוָּלָד הַנּוֹצָר, וְיֵשׁ בַּזֹּהַר סוֹד נִפְלָא.
וְהַכְּלָל עִקָּר לְהִתְנַהֵג בִּצְנִיעוּת, וּבַזְּמַן הַמְיֻחָד לְזֶה, שֶׁהוּא אַחַר חֲצוֹת לַיְלָה, בְּשָׁעָה שֶׁבְּנֵי הַבַּיִת הֵן יְשֵׁנִים, וְיִזָּהֵר שֶׁלֹּא לְהִתְחַבֵּר בִּפְנֵי בַּעֲלֵי חַיִּים, כִּדְאִיתָא בַּגְּמָרָא: אַבַּיֵּי — בָּאלֵי פְּרוּחֵי, רָבָא — בָּאלֵי דִּידְבֵי. וְאִיתָא בַּזֹּהַר חָדָשׁ <small>(דַּף יז, ב)</small>: אָמַר רַבִּי הוּנָא: צָרִיךְ שֶׁיְּקַדֵּשׁ עַצְמוֹ לְשֵׁם שָׁמַיִם בִּשְׁעַת הַחִבּוּר, שֶׁנֶּאֱמַר <small>(תְּהִלִּים קכז, א)</small>: "אִם ה' לֹא יִבְנֶה בַּיִת, שָׁוְא עָמְלוּ בּוֹנָיו בּוֹ". כְּלוֹמַר, אִם אֵין הַכַּוָּנָה לְשֵׁם שָׁמַיִם, לְהוֹלִיד בָּנִים, שֶׁיִּהְיוּ בַּעֲלֵי תּוֹרָה, בַּעֲלֵי יִרְאָה, אֶלָּא לַהֲנָאַת עַצְמוֹ, שָׁוְא עָמְלוּ בּוֹנָיו בּוֹ, שֶׁמְּכַוְּנִים עָמָל שֶׁל שָׁוְא בְּאוֹתוֹ הַיֶּלֶד, וְהוּא גּוֹרֵם הַיֵּצֶר הָרָע וְגַם הַמַּחֲשָׁבָה זָרָה, שֶׁמְּכַוֵּן לְתַעֲנוּג.
תָּנוּ רַבָּנָן: אָמַר רַבִּי יוֹסֵי בֶּן פַּזִּי: זִמְנָא חֲדָא הֲוֵינָא אָזִיל בְּאוֹרְחָא וַעֲרַעְנָא בַּהֲדֵי טוּרָא לִכְפַר קַרְדּוּ, וַהֲווּ גֻּבְרֵי בְּדִיחֵי בְּחֶלְקֵיהוֹן (רָצָה לוֹמַר, שֶׁהָיוּ שְׂמֵחִים בְּחֶלְקָם) וּמַשָּׂא וּמַתָּן שֶׁלָּהֶם בֶּאֱמוּנָה, וְלֹא הָיָה קִנְאָה וְשִׂנְאָה בֵּינֵיהוֹן, וּבַהּ בְּשַׁבְּתָא בַּלַּיְלָה חֲמִיתֵי לְאֻשְׁפְּזַאי דְּקָאֵי בְּהַאי גִּיסָא וּמַצְלֵי, וּדְבֵיתְהוּ קַמְתְּ בְּאִידָךְ גִּיסָא וּמַצְלֵית. אַמְרֵית לְהוֹן: מַאי צְלוֹתֵיכוֹן בְּשַׁעְתָּא דָּא? אַמְרֵי: עִדָּנָא דִּידַן לְזִוּוּגָא מִשַּׁבָּת לְשַׁבָּת, וּמַצְלִינָן צְלוֹתָא קַמֵּיהּ קֻדְשָׁא בְּרִיךְ הוּא, דִּיהֵא לָנוּ בַּר, דְּיִפְלַח בְּאוֹרַיְתָא, וְיִהְיֶה בַּר דְּדָחִיל חֲטָאִין וְכוּ'. אָמַרְתִּי לָהֶם: יְהֵא רַעֲוָא, דְּיִתְקַיֵּם בָּעוּתֵיכוֹן, דְהָא לְשֵׁם שָׁמַיִם קָא עֲבִדְתּוּן. 
אָמַר רַבִּי יוֹסֵי: אִחְזִי שְׁכִינְתָא, דִּלְבָתַר כַּמָּה שְׁנִין עֲרָעִית תַּמָּן וַחֲזִית הַאי בְּרָא, דְּאִתְיָלִיד לְהוּ, וַהֲוֵי בַּר שְׁבַע שְׁנִין. חֲמֵי לֵיהּ בְּבֵיתָא, בָּעִינָא לְמַלְּלָא עִמֵּיהּ. אָמַר לֵיהּ אֲבוּהֵי: זִיל לְגַבֵּיהּ, דְּגַבְרָא רַבָּא הוּא! אָמַר: מִסְתְּפִינָא לְאִשְׁתָּעֵי בַּהֲדֵיהּ וּלְאִתְקָרְבָא עִמֵּיהּ, דְּהָא לֹא יְדַעְנָא, אִי אִית לֵיהּ נִשְׁמְתָא קַדִּישָׁא אִי לֹא, דְּהָכֵי אוֹלִיף לִי מָארֵי יוֹמָא דֵּין, דְּכָל מָאן דְּלֵית לֵיהּ נִשְׁמְתָא קַדִּישָׁא — אָסוּר לְאִשְׁתָּעֵי בַּהֲדֵיהּ וּלְאִתְקָרְבָא עִמֵּיהּ. אָמַר לֵיהּ אָבִיו: חַס וְשָׁלוֹם! דְּגַבְרָא רַבָּא הוּא וְחַכִּימָא דְּדָרָא הוּא! קָרִיב, וְלָא סָפִיק לְמַלְּלָא עִמֵּיהּ, אָמַר לֵיהּ: אֲנָא חֲמָא בָּךְ, דְּנִשְׁמָתָא חַדְּתָא אִית בָּךְ מִיּוֹמִין זְעִירִין, וְלָא אִתְּזְרוּק בָּךְ בְּשַׁעְתָּא דְּנָפְקֵית לְעָלְמָא. תָּוְהָא וְאָמַר לוֹ רַבִּי יוֹסֵי: כָּךְ הוּא; דְּרַוָּק הָיִיתִי, וְכַד דַּהֲוֵי לָעֵי בְּאוֹרַיְתָא, אִתְיָהִיב בִּי נִשְׁמְתָא אָחֳרָא חַדְּתָא. אָמַרְתִּי לוֹ: מָאן הוּא רַבָּךְ? אָמַר לִי: רַבִּי אֲלֶכְּסַנְדְּרוֹס. אָמַר לֵיהּ: וּמַה לָּעִית יוֹמָא דֵּין? אָמַר לֵיהּ: הַאי קְרָא דִּכְתִיב <small>(תְּהִלִּים קיא, י)</small>: "רֵאשִׁית חָכְמָה — יִרְאַת ה', שֵׂכֶל טוֹב לְכָל עוֹשֵׂיהֶם". וְדָרְשׁוּ רַבּוֹתֵינוּ זִכְרוֹנָם לִבְרָכָה: לָעוֹשִׂין לִשְׁמָהּ. וְגִלָּה לוֹ סוֹדוֹת נִפְלָאוֹת. אָמַרְתִּי לוֹ: מַה שִּׁמְךָ? אָמַר לִי: אַהֲבָה. אָמַרְתִּי לוֹ: מָרֵי אַהֲבָה — אַהֲבַת עוֹלָם אֲהַבְתִּיךְ, וַאֲנָא זָכִיתִי לְמֶחְמֵיהּ לְרַב אַדָּא, בְּרֵיהּ דְּרַב אַהֲבָה, וְסִפַּרְתִּי לוֹ הַדְּבָרִים הַנִּזְכָּרִים לָעֵיל.
עַל כֵּן צָרִיךְ הָאָדָם לְקַדֵּשׁ עַצְמוֹ בִּשְׁעַת תַּשְׁמִישׁ כְּדֵי שֶׁיִּזְכֶּה לְבָנִים תַּלְמִידֵי חֲכָמִים, וְיִתְפַּלֵּל בְּכָל אַרְבָּעִים יוֹם הָרִאשׁוֹנִים: יְהֵא רַעֲוָא מִמָּארֵי עָלְמָא, שֶׁנִּזְכֶּה לְבָנִים יְרֵאִים וּשְׁלֵמִים וַחֲרֵדִים לִדְבַר ה', וְנִרְאֶה בָּהֶם קְדֻשַּׁת תַּנָּאִים וְאָמוֹרָאִים, אָמֵן. וּלְקַמָּן פֶּרֶק יח אֶכְתֹּב, שֶׁכָּל דְּרָכָיו שֶׁל אָדָם צָרִיךְ לִהְיוֹת לְשֵׁם שָׁמַיִם.

Chapter 18

<b>"מָה רַבּוּ </b>מַעֲשֶׂיךָ ה', כֻּלָּם בְּחָכְמָה עָשִׂיתָ וְגוֹ'" <small>(תְּהִלִּים קד, כד)</small>. הִנֵּה כְּבָר כָּתַבְנוּ בַּפְּרָקִים לָעֵיל, שֶׁחֲכָמֵינוּ זִכְרוֹנָם לִבְרָכָה תִּקְּנוּ לוֹמַר בְּכָל יוֹם מִזְמוֹר ק', שֶׁהוּא "מִזְמוֹר לְתוֹדָה". וְהַכַּוָּנָה שֶׁצָּרִיךְ הָאָדָם לְהוֹדוֹת בְּכָל יוֹם וְיוֹם וּלְהָבִיא קָרְבָּן תּוֹדָה, כִּי אֵין בַּעַל הַנֵּס מַכִּיר בְּנִסָּיו, שֶׁעוֹשֶׂה לוֹ הַקָּדוֹשׁ בָּרוּךְ הוּא, וּבַאֲמִירַת מִזְמוֹר זֶה תִּהְיֶה כַּוָּנָתוֹ בְּלִבּוֹ כְּאִלּוּ מֵבִיא תּוֹדָה בֵּית ה', כְּמוֹ שֶׁהָיָה מִנְהָג הַקַּדְמוֹנִים זִכְרוֹנָם לִבְרָכָה, שֶׁבְּכָל עִנְיָן וּמְאֹרָע שֶׁאֵרַע לָהֶם, הָיוּ נוֹתְנִים שֶׁבַח וְהוֹדָיָה, וְהִכִּירוּ מִיָּד שֶׁהוּא הַשְׁגָּחַת הַבּוֹרֵא יִתְבָּרַךְ, וְהָיָה קָשׁוּר תָּמִיד בְּלִבָּם לְבִלְתִּי לִשְׁכֹּחַ הַשְׁגָּחַת הַקָּדוֹשׁ בָּרוּךְ הוּא.
 כִּדְמָצִינוּ מַה שֶּׁכָּתוּב בַּזֹּהַר, פָּרָשַׁת אֱמֹר: רַבִּי שִׁמְעוֹן בֶּן יוֹחַאי הֲוָה אָזִיל בְּאוֹרְחָא, וַהֲוֵי עִמֵּיהּ רַבִּי אַבָּא וְרַבִּי יוֹסֵי. מָטוּ לְחַד אַמַּת הַמַּיִם. נִתְקַל רַבִּי יוֹסֵי וְנִתַּק לְתוֹךְ אַמַּת הַמַּיִם, עַד שֶׁנִּתְלַכְלְכוּ בְּגָדָיו. אָמַר רַבִּי יוֹסֵי: הַלְוַאי שֶׁלֹּא הָיָה נִבְרָא זֶה אַמַּת הַמַּיִם! אָמַר רַבִּי שִׁמְעוֹן בֶּן יוֹחַאי: אָסוּר לָן לוֹמַר כָּךְ, דִּמְשַׁמְּשָׁא דְעָלְמָא הוּא, וְאָסוּר לִנְהֹג קַלּוּת בִּמְשַׁמְּשָׁא דְּקֻדְשָׁא בְּרִיךְ הוּא, דִּכְתִיב <small>(בְּרֵאשִׁית א, לא)</small>: "וַיַּרְא אֱלֹהִים אֶת כָּל אֲשֶׁר עָשָׂה וְהִנֵּה טוֹב מְאֹד". וַאֲפִלּוּ נְחָשִׁים, וְעַקְרַבִּים וְיַתּוּשִׁין, כֻּלְּהוֹן נִקְרָאִין מְשַׁמְּשָׁא דְּמַלְכָּא, מְשַׁמְּשָׁא דְּעָלְמָא, וּבְנֵי נָשָׁא לֹא יָדְעִין. 
עַד דַהֲווּ אָזְלִין, חֲמוּ חַד חִוְיָא מְרַקֵּד קַמַּיְהוּ. אָמַר רַבִּי שִׁמְעוֹן בֶּן יוֹחַאי: וַדַּאי דָּא נָחָשׁ אָזִיל לְאִתְרַחֲשָׁא לָן נִסִּין. רָהַט הַאי חִוְיָא קַמַּיְהוּ וְקָשַׁר אֶת עַצְמוֹ בְּחַד אֶפְעֶה. וְאֶפְעֶה הוּא בְּרִיָּה, אִם הִיא מִסְתַּכֶּלֶת בְּאַנְפּוֹי דְּבַר נָשׁ אוֹ בַּר נָשׁ מִסְתַּכֵּל בְּאַנְפּוֹי דְּאֶפְעֶה, מִיָּד הוּא מֵת מֵחֲמַת הָאֶרֶס, רַחֲמָנָא לִצְלַן. וְהַאי נָחָשׁ בַּהֲדֵי דְּקָשַׁר בֵּיהּ, הִתְחִילוּ לְהַכּוֹת זֶה אֶת זֶה עַד דְּמִיתוּ שְׁנֵיהֶם. כַּד מָטוּ תַּמָּן לְהַאי אֲתָר, חֲמוּ לוּן לְתַרְוֵיהוֹן שְׁכִיבִין בְּאוֹרְחָא וּמִיתָן. קָרָא רַבִּי שִׁמְעוֹן בֶּן יוֹחַאי הַאי פְּסוּקָא <small>(תְּהִלִּים צא, י)</small>: "לֹא תְאֻנֶּה אֵלֶיךָ רָעָה, וְנֶגַע לֹא יִקְרַב בְּאָהֳלֶךָ". וְעַל דָּא בָּרָא קֻדְשָׁא בְּרִיךְ הוּא כָּל הַבְּרִיּוֹת וְכָל דָּבָר לִשְׁלִיחוּתֵיהּ דִּילֵיהּ, וְלֵית לָן לְאַנְהָגָא קְלָנָא בְּכָל מַאי דְּאִיהוּ עָבִיד, כִּי לִשְׁלִיחוּתוֹ הוּא בָּרָא יַתְהוֹן, וְעַל דָּא כְּתִיב <small>(שָׁם קמה, ט)</small>: "טוֹב ה' לַכֹּל, וְרַחֲמָיו עַל כָּל מַעֲשָׂיו". עַד כָּאן לְשׁוֹן הַזֹּהַר. 
וְנִרְאֶה לִי, דְּזֶהוּ כַּוָּנַת הַכָּתוּב <small>(שָׁם קד, כד)</small>: "מָה רַבּוּ מַעֲשֶׂיךָ ה', כֻּלָּם בְּחָכְמָה עָשִׂיתָ, מָלְאָה הָאָרֶץ קִנְיָנֶיךָ". וּכְתִיב <small>(שָׁם קמה, י)</small>: "יוֹדוּךָ ה' כָּל מַעֲשֶׂיךָ". וּבִהְיוֹת כֵּן, בְּוַדַּאי מִי שֶׁהִפְלִיא לוֹ ה' יִתְבָּרַךְ, בָּרוּךְ הוּא, בְּרֹב רַחֲמָיו וַחֲסָדָיו נֵס בְּאֵיזֶה הַצָּלָה מִלִּסְטִים אוֹ מֵאֵשׁ וּמִמַּיִם וְכַיּוֹצֵא בּוֹ, אוֹ שֶׁהָיָה חוֹלֶה וְנִתְרַפֵּא, אֲזַי חוֹבָה עָלָיו לְתַקֵּן אֵיזֶה דָּבָר טוֹב, שֶׁיִּהְיֶה הֶכֵּר שֶׁהוּא עוֹשֶׂה זֹאת בִּמְקוֹם קָרְבַּן תּוֹדָה, לִכְבוֹד ה' יִתְבָּרַךְ, בָּרוּךְ הוּא.
וּבוֹא וּרְאֵה מַה שֶּׁהֵעִיד לְעַצְמוֹ הָרַב הֶחָסִיד מוֹרֵנוּ הָרַב רַבִּי אַבְרָהָם, בַּעַל מְחַבֵּר "שִׁבֳּלֵי הַלֶּקֶט", בְּהַקְדָּמַת סִפְרוֹ, וְזֶה לְשׁוֹנוֹ: אָמַר הַכּוֹתֵב: אַזְכִּיר כָּאן נִפְלָאוֹת שֶׁעָשָׂה הַקָּדוֹשׁ בָּרוּךְ הוּא עִמָּדִי, בְּעֵת עָבְרוּ עָלַי תְּלָאוֹת בִּימֵי חָלְיִי. חָלִיתִי עַל עֶרֶשׂ דְּוַי, וּמֵרֹב כְּאֵבַי — לֹא עֲלֵיכֶם — שׁוֹמַמְתִּי. אָמַרְתִּי: פָּקַדְתִּי יֶתֶר שְׁנוֹתַי. רַבּוּ עָלַי מַכְאוֹבִים, עַד שֶׁרָחֲקוּ מִמֶּנִּי קְרוֹבִים, כִּי הָיִיתִי לְמַשָּׂא לִפְנֵי אֲבוֹתַי. הָמוּ מֵעַי בִּי, וְלִבִּי יָחִיל בְּקִרְבִּי בְּזָכְרִי אוֹרְחָא רְחִיקְתָּא וְקַלִּילָא זִוְדָתִי. 
וְהָעוֹמְדִים עָלַי לְשַׁמֵּר יְצִיאַת נִשְׁמָתִי, בַּאֲשֶׁר שֶׁרָאוּ בִּי שֶׁנִּתְקָרְרוּ אֵבָרַי וּבְשָׂרִי, וּבָאתִי עַד הַגְּסִיסָה וְעַד שַׁעֲרֵי הַמִּיתָה, הָעוֹמְדִים עָלַי דָּחֲקוּ חוּצָה אִשְׁתִּי וְזַרְעִי וְגַם שְׁאָר קְרוֹבִים, שֶׁרָאוּ אוֹתִי בְּסִימָנֵי מִיתָה, כְּדֶרֶךְ צֵאת הַנְּשָׁמָה מֵהַגּוּף, פָּנַי הָיָה נִשְׁתַּנָּה, וַה' בְּרַחֲמָיו יַסֹּר יִסְּרַנִי, וְלַמָּוֶת לֹא נְתָנָנִי. וְלֹא בִּזְכוּתִי, רַק בִּזְכוּת אֲבוֹתַי הַקְּדוֹשִׁים. וּבַמַּרְאֶה רָאִיתִי בְּעֵינַי אָדָם קָצָר עוֹמֵד לְפָנַי, וְנֵר דּוֹלֵק בְּיָדוֹ, וּכְהֶרֶף עַיִן הִתְחִיל לְכַבּוֹת, וְחָזַר וְדָלַק מַהֵר לְעֵינַי. וְאָמַרְתִּי בִּתְחִנָּה: הַגֵּד לִי, אֲדוֹנִי, מַה זֶּה שֶׁאַתָּה עוֹשֶׂה לְפָנַי בַּנֵּר הַזֶּה? וְהֵשִׁיב הָאִישׁ: הַנֵּר הוּא רֶמֶז נִשְׁמַת אָדָם. רָמַזְתִּי לְךָ: וְהִנֵּה כַּאֲשֶׁר מַהֵר חָזַר לְדָלְקָה, כָּךְ מְהֵרָה תִּהְיֶה לְךָ רְפוּאָה. וְזֶהוּ שֶׁהֶרְאִיתִיךָ זֶה בְּאוֹתוֹתַי. 
וְיָדוֹעַ תֵּדַע, שֶׁהָיוּ בַּמִּשְׁפָּט שֶׁלְּךָ מַיְמִינִים וּמַשְׂמְאִילִים, וְשָׁקְלוּ בְּמֹאזְנַיִם זְכוּת שֶׁלְּךָ, וּבָאתִי לְבַשֶּׂרְךָ, שֶׁהָאֵל הָרַחֲמָן הוֹסִיף יָמִים עַל יָמֶיךָ וְאָמַר לַמַּלְאָךְ: הֶרֶף יָדְךָ, כִּי עוֹד לְאֵל יָדוֹ לְזַכּוֹת אֶת הָרַבִּים. חֹק חָקַקְתִּי לְךָ, שֶׁבַּיּוֹם הַשְּׁלִישִׁי תַּעֲמֹד מֵחֹלִי זֶה. וְזֶה הַמַּעֲשֶׂה הָיָה שְׁלשָׁה יָמִים קֹדֶם חַג הַשָּׁבוּעוֹת, וְכַאֲשֶׁר פָּתַר לִי, כֵּן הָיָה, שֶׁבְּיוֹם רִאשׁוֹן דְּחַג הַשָּׁבוּעוֹת הָלַכְתִּי לְבֵית הַכְּנֶסֶת, וּמַמָּשׁ נַעֲשֵׂיתִי בְּרִיָּה חֲדָשָׁה, וּמִיָּד אָזַרְתִּי כְּגִבּוֹר חֲלָצַי וְקַמְתִּי עַל מִשְׁמֶרֶת הַקֹּדֶשׁ לְחַבֵּר פֵּרוּשׁ עַל הַתּוֹרָה וּנְבִיאִים וּכְתוּבִים, וְקָרָאתִי לְהַחִבּוּר "שִׁבֳּלֵי הַלֶּקֶט" לְזִכָּרוֹן. עַד כָּאן לְשׁוֹנוֹ.
וְכֹה יַעֲשֶׂה הָאָדָם, כִּי אֵין לְךָ אָדָם, שֶׁלֹּא נַעֲשָׂה לוֹ נֵס, בִּפְרָט בַּזְּמַנִּים אֲשֶׁר הַצָּרוֹת מִתְגַּבְּרִים, וַתִּקְרֶאנָה מִלְחָמוֹת עֲצוּמוֹת, חֶרֶב וְרָעָב, מָצוֹר וּמָצוֹק, חֳלָאִים רַבִּים, וּמִי אֲשֶׁר הֵאִיר עָלָיו הַקָּדוֹשׁ בָּרוּךְ הוּא חוּט שֶׁל חֶסֶד, וְהִצִּילוֹ מִכָּל הַפְּגָעִים הַנִּזְכָּרִים לְעֵיל, יִהְיֶה לוֹ לְזִכָּרוֹן תָּמִיד חַסְדֵי ה', וְלֹא לִהְיוֹת מִכְּפוּיֵי טוֹבָה. וְלֹא זוֹ בִּלְבַד, אֶלָּא כָּל מִי אֲשֶׁר מַשְׁפִּיעַ עָלָיו שֶׁפַע שֶׁל בְּרָכָה, שֶׁזָּכָה לֵישֵׁב בְּבֵיתוֹ בְּהַשְׁקֵט וּבְבֶטַח, וּפַרְנָסָתוֹ הִיא סְדוּרָה, שֶׁצָרִיךְ לִתֵּן שֶׁבַח וְהוֹדָיָה לַמָּקוֹם עַל זֹאת. 
וּמַה מְּאֹד מַזְהִיר בְּ"סֵפֶר חֲרֵדִים", שֶׁזֶּהוּ מִכְּלַל מִצְוַת עֲשֵׂה שֶׁל <small>(דְּבָרִים כו, ג)</small>: "הִגַּדְתִּי הַיּוֹם לַה' אֱלֹהֶיךָ, כִּי בָּאתִי אֶל הָאָרֶץ וְגוֹ'". מִכָּאן אַזְהָרָה גְּדוֹלָה עַל בְּנֵי אָדָם, הַמְקַבְּלִים טוֹבָה וְהַשְׁפָּעָה מֵה' יִתְבָּרַךְ, לִתֵּן שֶׁבַח וְהוֹדָיָה, וְלֹא לִקְרוֹת קוֹל קוֹבְלָנִי כְּדֶרֶךְ צָרֵי הָעַיִן, אֲשֶׁר יוֹתֵר מֵהַצֹּרֶךְ נוֹתֵן לָהֶם ה' מָזוֹן וּמִחְיָה, וְכָל יְמֵיהֶם הֵם בּוֹכִים וְקוֹבְלִים נֶגֶד הָעוֹלָם, כְּאִלּוּ אֵין לָהֶם פַּת וְלֶחֶם לֶאֱכֹל, וְכָל טוּב הֵן בְּיָדָם, וְכָל כַּוָּנָתָן הוּא לִמְנֹעַ הָעֲנִיִּים וְאֶבְיוֹנִים מִפֶּתַח בֵּיתָם. וְעַל זֶה נֶאֱמַר <small>(תְּהִלִּים לד, ז)</small>: "זֶה עָנִי קָרָא וַה' שָׁמֵעַ". וְאֵין הַתְּפִלָּה שֶׁל עָנִי זָז, עַד שֶׁיַּעֲבֹר עֲלֵיהֶם כּוֹס שֶׁל פֻּרְעָנֻיּוֹת, שֶׁבָּאִין הֵמָּה לִכְלַל הַדַּלּוּת. הֲגַם אֲשֶׁר בְּוַדַּאי הוּא טוֹב לְקַיֵּם אַזְהָרַת חֲכָמֵינוּ זִכְרוֹנָם לִבְרָכָה, לְבִלְתִּי לְהִתְרָאוֹת בְּפִרְסוּם בַּעֲשִׁירוּת, כְּמוֹ שֶׁהִזְהִיר אָבִינוּ הַזָּקֵן, יַעֲקֹב אָבִינוּ, לְבָנָיו: לָמָּה תִּתְרָאוּ? וּבִפְרַט שֶׁבָּעִתִּים הַלָּלוּ בַּעֲווֹנוֹתֵינוּ הָרַבִּים, הָאֻמּוֹת הֵן נוֹתְנֵין עַיִן בְּמָמוֹן שֶׁל יִשְׂרָאֵל, וְטוֹב מְאד לְכַסּוֹת וּלְהַעֲלִים הָעשֶׁר בִּפְנֵיהֶם. אָכֵן טוֹב לְהַרְאוֹת פָּנִים שֶׁל מַסְבִּירוֹת פָּנִים, שֶׁל אַהֲבָה וְרָצוֹן, לִפְנֵי עֲנִיִּים וְדַלִּים וְאֶבְיוֹנִים, וְזֶה הוּא רְצוֹן הַבּוֹרֵא יִתְבָּרַךְ. וּבִפְרָט הַמְאַכְסֵן בְּבֵיתוֹ עֲנִיִּים וְדַלִּים הֲגוּנִים, זוֹכֶה שֶׁהַרְבֵּה נָשִׁים עֲקָרוֹת נִפְקָדוֹת בִּזְכוּת שֶׁמְּפַרְנְסִים וּמְכַלְכְּלִים עֲנִיִּים וְאֶבְיוֹנִים לְשֵׁם שָׁמַיִם.
וּמָצִינוּ נָמֵי בְּאִישׁ זָקֵן אֶחָד, שֶׁהָיָה בִּזְמַן גְּזֵרוֹת סְפָרַד וּשְׂפַּנְיָא, וּשְׁמוֹ רַבִּי יְחִיאֵל, וְהָיָה דָּר בְּעִיר אַחַת עַל חוֹף הַיָּם הַגָּדוֹל. וּבִהְיוֹת גְּזֵרוֹת בַּמְּדִינוֹת הַנִּזְכָּרוֹת לְעֵיל, בָּרְחוּ מֵאוֹתָהּ הַמְּדִינָה הַרְבֵּה יְהוּדִים אֶל אֶרֶץ תּוֹגְרָמָא. וְרַבִּי יְחִיאֵל הָיָה זָקֵן, וְהָיָה דָּר בְּעִיר אֲשֶׁר עַל חוֹף הַיָּם, וְהוּא אִישׁ תָּם וְיָשָׁר, וְהָיָה מְקַבֵּל כָּל הָעֲנִיִּים וְהָעֲשִׁירִים בְּסֵבֶר פָּנִים יָפוֹת, וְהָיָה מַסְפִּיק לָהֶם לֶחֶם, מַיִם וּמָזוֹן, וּמַלְוֶה אוֹתָן, וְנָתַן לָהֶם צֵדָה לַדֶּרֶךְ, וּפִזֵּר וּבִזְבֵּז מָמוֹן רַב לְהוֹצָאַת הָאוֹרְחִים. וַיְהִי הַיּוֹם, הִגִּיעַ עֵת וּזְמַן שֶׁהָיוּ בְּבֵיתוֹ אַרְבָּעָה זְקֵנִים הַבָּאִים מֵהַגּוֹלָה, חֲכָמִים גְּדוֹלִים, וּבִרְאוֹתָם אֶת כְּבוֹד עָשְׁרוֹ וּגְדֻלָּתוֹ וְתִפְאַרְתּוֹ, שֶׁהָיָה נְדִיב לֵב, שֶׁגָּמַל חֶסֶד עִם עֲשִׁירִים וַעֲנִיִּים לְכָל בְּנֵי הַגּוֹלָה, שָׁאֲלוּ הָאַרְבָּעָה זְקֵנִים מִמֶּנּוּ: מַה בַּקָּשָׁתְךָ מֵהַבּוֹרֵא יִתְבָּרַךְ? וְהֵשִׁיב: בַּקָּשָׁתִי הוּא, שֶׁאֶזְכֶּה לְבָנִים, כִּי לֹא הָיָה לוֹ זֶרַע. וְיֹאמְרוּ אֵלָיו הָאַרְבָּעָה זְקֵנִים הַנִּזְכָּרִים לְעֵיל: תִּהְיֶה אַתָּה בָּטוּחַ, שֶׁבְּתוֹךְ שָׁנָה זוֹ יוֹצֵא מֵחֲלָצֶיךָ בֵּן גָּדוֹל בַּתּוֹרָה, וְתִקְרָא אֶת שְׁמוֹ אַבְרָהָם, לְסִימָן שֶׁעָשִׂיתָ חֶסֶד עִם זֶרַע אַבְרָהָם. וְכַאֲשֶׁר הִבְטִיחוּ לוֹ, כֵּן הָיָה, שֶׁיָּצָא מִמֶּנּוּ בְּנוֹ, הַגָּאוֹן הַגָּדוֹל, רַבֵּנוּ אַבְרָהָם מִפִּיסָא, וְהִגְדִּיל בַּתּוֹרָה מְאֹד וְחִבֵּר חִבּוּרִים הַרְבֵּה. עַד כָּאן.
וְכַיּוֹצֵא בָּזֶה מָצִינוּ הַרְבֵּה לֵידַע וּלְהוֹדִיעַ, כִּי כָּל מַעֲשֶׂה טוֹב וְכִשְׁרוֹן חָקוּק וְרָשׁוּם לִפְנֵי הַקָּדוֹשׁ בָּרוּךְ הוּא, לַחֲשֹׁב לְעוֹשֶׂיהָ בָּעוֹלָם הַזֶּה וּבָעוֹלָם הַבָּא, בְּאֹפֶן שֶׁתְּהֵא כַּוָּנַת הָעוֹשֶׂה לְשֵׁם שָׁמַיִם, כִּי כֵּן צָרִיךְ כָּל עִנְיַן בְּנֵי אָדָם, הֵן הַמַּעֲשֶׂה הֵן הַדִּבּוּר, יִהְיֶה הַכֹּל לְשֵׁם שָׁמַיִם וּבְכַוָּנַת הַלֵּב, וּבִפְרָט בְּעִנְיָנֵי תְּפִלּוֹת וּבְרָכוֹת, כִּדְאִיתָא בְּ"סֵפֶר חֲסִידִים": מַעֲשֶׂה בְּאֶחָד שֶׁמֵּת לִפְנֵי זְמַנּוֹ כַּמָּה שָׁנִים, וּלְאַחַר שְׁנֵים עָשָׂר חֹדֶשׁ נִתְגַּלָּה לְאֶחָד מִן קְרוֹבָיו בַּחֲלוֹם וְשָׁאַל לוֹ: הֵיאַךְ אַתָּה נוֹהֵג בָּעוֹלָם שֶׁאַתָּה שָׁם? אָמַר לוֹ: בְּכָל יוֹם וָיוֹם דָּנִין אוֹתִי עַל שֶׁלֹּא הָיִיתִי מְדַקְדֵּק לְבָרֵךְ בִּרְכַּת הַמּוֹצִיא וּבִרְכַּת הַפֵּרוֹת וּבִרְכַּת הַמָּזוֹן בְּכַוָּנַת הַלֵּב. וְהַמְמֻנִּים, שֶׁדָּנִין אוֹתִי, אוֹמְרִים לִי: לַהֲנָאָתְךָ אָכַלְתָּ. וְשָׁאַלְתִּי לוֹ: הֲלֹא אַמְרִינָן: מִשְׁפַּט רְשָׁעִים בַּגֵּיהִנָּם הוּא רַק שְׁנֵים עָשָׂר חֹדֶשׁ בִּלְבַד, וּכְבָר עָבְרוּ שְׁנֵים עָשָׂר חֹדֶשׁ וְיוֹתֵר מִיּוֹם מִיתָתְךָ, וְלָמָּה דָּנִין אוֹתְךָ אַחַר שְׁנֵים עָשָׂר חֹדֶשׁ? אָמַר לִי: אֵין דָּנִין אוֹתִי בַּגֵּיהִנָּם דִּינִים חֲמוּרִים, אֶלָּא דָּנִים אוֹתִי חוּץ לַגֵּיהִנָּם בְּדִינִים קַלִּים, וְאוֹמְרִים הַמְמֻנִּים, שֶׁזֶּהוּ הַכֹּל לְטוֹבָתִי, כְּדֵי שֶׁאֶזְכֶּה לְחֵלֶק גַּן עֵדֶן לִכָּנֵס שָׁם וְלִטֹּל חֶלְקִי בִּמְלוֹאוֹ.
וְהַכְּלָל, כִּי כָל דָּבָר שֶׁהָאָדָם עוֹשֶׂה, הוּא נִרְשָׁם לְמַעְלָה, וְעַל כָּל דָּבָר — שָׂכָר וָעֹנֶשׁ, וְאַשְׁרֵי לְהַיּוֹצֵא זַכַּאי מִבֵּית דִּין שֶׁל מַעְלָה, אָמֵן.

Chapter 19

<b>"תּוֹרַת ה' </b>תְּמִימָה מְשִׁיבַת נָפֶשׁ" <small>(תְּהִלִּים יט, ח)</small>. כַּאֲשֶׁר נִתָּן רְשׁוּת מֵאִתּוֹ יִתְבָּרַךְ לְכָל אֶחָד מִיִּשְׂרָאֵל לְפָרֵשׁ מִקְרָא הַקֹּדֶשׁ כְּפִי הֲבָנַת שִׂכְלוֹ, וּכְפַטִּישׁ יְפוֹצֵץ סֶלַע, עַל כֵּן נוּכַל לוֹמַר: כַּוָּנַת הַמִּקְרָא זֶה לְהוֹדִיעֵנוּ, כִּי בַּעֲבוּר שֶׁתּוֹרַת ה' תְּמִימָה, בִּלְתִּי חֶסְרוֹן אֵבָר אֶחָד מִתַּרְיַ"ג מִצְווֹת, וְעַל הָאָדָם מֻטָּל לְקַיֵּם תַּרְיַ"ג מִצְווֹת, שֶׁהֵן נֶגֶד אֵבָרָיו, הַמְחֻיָּבִים עָלָיו לַעֲשׂוֹתָם מִצַּד הַהֶכְרֵחַ, לֹא יֶחְסַר מֵעֲשׂוֹת אוֹתָם. וְהַשְּׁאָר — לְלוֹמְדֵי הַתּוֹרָה, הַחֻקִּים וְהַמִּשְׁפָּטִים, הַשַּׁיָּכִים בָּהֶם — הַכֹּל מִיַּד ה' הַטּוֹבָה עָלָיו. וְאָז הוּא מַשְׁלִים תּוֹרַת ה', אֲשֶׁר הִיא תְּמִימָה. וּבַעֲבוּר כֵּן אִם עָבַר הָאָדָם מֵעוֹלָם הַזֶּה בִּלְתִּי הַשְׁלִים אֵבָרָיו בַּעֲשִׂיָּה וּבְלִמּוּד הַנִּזְכָּר, אָז הִיא מְשִׁיבַת נֶפֶשׁ, שֶׁהַנְּשָׁמָה הִיא חוֹזֶרֶת לָבוֹא עוֹד פַּעַם בְּגִלְגּוּל לָעוֹלָם הַזֶּה, וּצְרִיכָה לְהִתְגַּלְגֵּל בְּאָדָם אַחֵר, כְּדֵי שֶׁיַּשְׁלִים חֻקָּהּ וּלְמַלְּאוֹת הַחֶסְרוֹן.
וּבִהְיוֹת כֵּן, יִתְבּוֹנֵן הָאָדָם בְּעַצְמוֹ, שֶׁהָרָאוּי וְנָכוֹן אֶצְלוֹ שֶׁלֹּא לְהִתְעַצֵּל בְּלִמּוּד הַתּוֹרָה וְקִיּוּם הַמִּצְווֹת מַאי דְּאֶפְשָׁר, כִּי מִי יוֹדֵעַ מַה יּוּלַד יוֹם, כִּי הָאָדָם הוּא לְמַטָּה, וּכְרוּזִים — לְמַעְלָה, וְאֵינוֹ שׁוֹמֵעַ לְהָכֵין עַצְמוֹ. וּכְשֶׁהַכְּרוּז יוֹצֵא וְנִכְרָז לְמַעְלָה, אָז הַיָּמִים קְרוֹבִים לְהִפָּרֵד נְשָׁמָה מֵהַגּוּף, וּפִתְאֹם יַרְגִּישׁ הַגְּזַר דִּין עַל יְדֵי יִסּוּרִים וּכְאֵבִים שֶׁל גּוּפוֹ, הַמִּתְגַּבְּרִין עָלָיו, וּמָה הַיִּתְרוֹן אֵלָיו אָז, אִם לֹא הֵכִין עַצְמוֹ בְּעֻבְדִּין טָבִין מִקֹּדֶם לְזֶה?!
וְאִיתָא בַּזֹּהַר, פָּרָשַׁת וַיְחִי: כַּד אִתְקְרִיבוּ יוֹמֵי דְּבַר נָשׁ תְּלָתִין יוֹמִין, מַכְרִיזִין עָלָיו בְּגַן עֵדֶן. תָּאנָא, אִלֵּין תְּלָתִין יוֹמִין, נִשְׁמְתָא נָפְקָא מִנֵּיהּ בְּכָל לַיְלָה, וְסַלְקָא וְחַמְאָה דּוּכְתָּהָא בְּהַהוּא עַלְמָא, וְהַהוּא בַּר נָשׁ לֹא יָדַע וְלֹא שַׁלִּיט בְּנִשְׁמָתֵיהּ כָּל אִנּוּן תְּלָתִין יוֹמִין, כַּמָּה דַּהֲוֵי בְּקַדְמֵיתָא, דִּכְתִיב <small>(קֹהֶלֶת ח, ח)</small>: "אֵין אָדָם שַׁלִּיט בָּרוּחַ וְגוֹ'". אָמַר רַבִּי יְהוּדָה: מִן כַּד שְׁרָאָן אִנּוּן תְּלָתִין יוֹמִין, צוּלְמָא דְּבַר נָשׁ אִתְחֲשִׁיךְ, וּדְיוּקְנָא דְּאִתְחַזֵּי בְּאַרְעָא אִתְמְנָע.
רַבִּי יִצְחָק הֲוֵי יָתִיב יוֹמָא חַד אַפִּתְחָתָא דְרַבִּי יְהוּדָה, וַהֲוָה עָצִיב. נָפִיק רַבִּי יְהוּדָה, אַשְׁכָּחֵיהּ דַּהֲוֵי יָתִיב וְעָצִיב. אָמַר לֵיהּ: מַה יּוֹמָא דֵּין מִשְּׁאָר יוֹמִין? אָמַר לֵיהּ: אָתִינָא לְגַבָּךְ לְמִבְעֵי מִנָּךְ תְּלַת מִלִּין: חַד — דְּכַד תֵּימָא מִלָּא דְּאוֹרַיְתָא, וְתִדְכַּר מֵאִנּוּן מִלִּין דַּאֲנָא אֲמֵינָא, תֵּימַר לוֹן מִשְּׁמִי, לְאַדְכָּרָא שְׁמִי: וְחַד — דִּתְזַכֶּה לְיוֹסֵף בְּרִי בְּאוֹרַיְתָא; וְחַד — דְּתֵיזִיל לְקִבְרִי כָּל שִׁבְעָה יוֹמִין וְתִבְעִי בָּעוּתֵךְ עָלַי. אָמַר לֵיהּ: מִנַּיִן לְךָ? אָמַר לֵיהּ: הָא נִשְׁמָתִי אִסְתַּלֵּיקַת מִנִּי בְּכָל לַיְלָה, וְלֹא אַנְהִיר לִי בְּחֶלְמָא כַּמָּה דַּהֲוֵי בְּקַדְמֵיתָא, וְתוּ: דְּכַד אֲנָא מַצְלֵינָא וּמָטִינָא בְּ'שׁוֹמֵעַ תְּפִלָּה' אַשְׁגַּחְנָא בְּצוּלְמָא דִּילִי, וְלָא חֲמֵינָא. וַאֲמֵינָא, דְּהוֹאִיל וְצוּלְמָא אִתְעַבַּר, וְלָא אִתְחַזֵּי, דְּהָא כְּרוּזָא נָפֵק, דִּכְתִיב <small>(תְּהִלִּים לט, ז)</small>: "אַךְ בְּצֶלֶם יִתְהַלֵּךְ אִישׁ", וְרוּחֵיהּ אִתְקַיְּמָא בְּגִינֵיהּ, אִתְעַבַּר צוּלְמָא דְּבַר נָשׁ, וְלָא אִתְחַזֵּי וְכוּ'.
אָמַר לֵיהּ רַבִּי יְהוּדָה: כָּל אִלֵּין מִלִּין דְּאַתְּ בָּעֵי, עֲבִידְנָא, אֲבָל בְּעִינָא מִנָּךְ, דְּלָא אִתְפָּרֵשׁ מִנָּךְ, דִּבְהַהוּא עָלְמָא תְּבָרֵר דּוּכְתָּאִי גַּבָּךְ, כַּמָּה דַּהֲוֵינָא בְּהַאי עָלְמָא. בָּכָה רַבִּי יְהוּדָה וְאָמַר: בְּמָטוּ מִנָּךְ, דְּלָא תִּתְפָּרֵשׁ מִנָּאִי כָּל הַנֵּי תְּלָתִין יוֹמִין. אָזְלוּ כַּחֲדָא לְגַבֵּיהּ דְּרַבִּי שִׁמְעוֹן בֶּן יוֹחַאי. אַשְׁכָּחוּ דַּהֲוֵי לָעֵי בְּאוֹרַיְתָא. זָקִיף רַבִּי שִׁמְעוֹן בֶּן יוֹחַאי וַחֲמָא לְמַלְאַךְ הַמָּוֶת דְּרָקִיד וְרָהִיט קַמֵּיהּ דְּרַבִּי יִצְחָק. קָם רַבִּי שִׁמְעוֹן בֶּן יוֹחַאי, אָחִיד בְּיָדֵיהּ דְּרַבִּי יִצְחָק וְאָמַר: גּוֹזְרַנִי, מָאן דְּרָגִיל לְמֵיעוּל — יֵיעוּל, וּמָאן דְּלָא רָגִיל — לָא יֵיעוּל. אַעְלוּ רַבִּי יְהוּדָה וְרַבִּי יִצְחָק, וּמַלְאַךְ הַמָּוֶת נָטִיר לֵיהּ לְבַר. 
אַשְׁגַּח רַבִּי שִׁמְעוֹן בֶּן יוֹחַאי וַחֲמָא, דְּעַד כָּאן לֹא מָטִי זִמְנֵיהּ, דְּעַד תְּמַנְיָא שָׁעְתִּין בְּיוֹמָא הֲוֵי זִמְנֵיהּ. אוֹתְבֵיהּ רַבִּי שִׁמְעוֹן בֶּן יוֹחַאי לְרַבִּי יִצְחָק קַמֵּי וַהֲוֵי לָעֵי בְּאוֹרַיְתָא. אָמַר רַבִּי שִׁמְעוֹן לְרַבִּי אֶלְעָזָר בְּרֵיהּ: תִּיב אַפִּתְחָא, וּמָאן דְּתֶחְמֵי לָא תִשְׁתָּעֵי בַּהֲדֵיהּ, וְאִי בָּעֵי לְמֵיעַל אוֹמֵי אוֹמָאָה (פֵּרוּשׁ: הַשְׁבֵּעַ תַּשְׁבִּיעַ אוֹתוֹ) דְּלָא יֵיעוּל. אָמַר רַבִּי שִׁמְעוֹן בֶּן יוֹחַאי לְרַבִּי יִצְחָק: חֲמֵית דְּיוּקְנָא דְּאָבוּךְ יוֹמָא הַדֵּין? דְּהָא תָּנֵינָן: בְּשַׁעְתָּא דְּבַר נָשׁ יִסְתַּלִּיק מֵעָלְמָא, אָבוּי וּקְרִיבֵיהּ מִשְׁתַּכְּחִין תַּמָּן עִמֵּיהּ וַחֲמָא לוֹן וְאִשְׁתְּמוֹדַע לוֹן, וְכָל אִנּוּן דְּהַוְיָן מְדוֹרֵיהּ לְגַבֵּיהּ בְּהַהוּא עָלְמָא בְּדַרְגָּא חַד, כֻּלְּהוֹן מִתְכַּנְפִין לְחַבְּרָא עִמֵּיהּ, וְאָזְלוּ עִם נִשְׁמְתָא עַד אֲתָר דְּתִשְׁרִי בְּאַתְרֵיהּ. אָמַר לֵיהּ רַבִּי יִצְחָק: לָא חֲמִינָא עֲדַיִן. 
אַדְהָכֵי קָם רַבִּי שִׁמְעוֹן בֶּן יוֹחַאי וְאָמַר: מָארֵי דְעָלְמָא! אִשְׁתְּמוֹדַע רַבִּי יִצְחָק לְגַבָּן, דְּאִיהוּ מִשִּׁבְעָה עַיְנִין דְּהָכָא הוּא, הָא אֲחִידְנָא בֵּיהּ, וְהַב לֵיהּ! נָפַק קָלָא וְאָמַר: בּוּצִינָא דְּכֻרְסַיָּא, דְּמָרָא קְרִיבֵיהּ בְּגַדְפוֹהִי דְּרַבִּי שִׁמְעוֹן, הָא דִּידָךְ הוּא, וְעִמֵּיהּ תֵּיתֵי בְּזִמְנָא דְּתֵיעוֹל לְמִשְׁרֵי בְּדוּכְתִּיךְ. אָמַר רַבִּי שִׁמְעוֹן בֶּן יוֹחַאי: וַדַּאי! אַדְהָכֵי חֲמָא רַבִּי אֶלְעָזָר דְּאִסְתַּלִּיק מַלְאַךְ הַמָּוֶת. וְאָמַר לֵיהּ: קַפִּטְרָא דְטַפְסָא בַּאֲתַר דְּרַבִּי שִׁמְעוֹן בֶּן יוֹחַאי שָׁכִיחַ.
אָמַר רַבִּי שִׁמְעוֹן בֶּן יוֹחַאי לְרַבִּי אֶלְעָזָר בְּרֵיהּ: עוּל וְאָחִיד בֵּיהּ, בְּרַבִּי יִצְחָק, דְּהָא חֲמִינָא בֵּיהּ דְּמִסְתָּפֵי. עָאל רַבִּי אֶלְעָזָר וְאָחִיד בֵּיהּ, וְרַבִּי שִׁמְעוֹן אַהֲדַר אַנְפּוֹי וְלָעֵי בְּאוֹרַיְתָא. נָאִים רַבִּי יִצְחָק וַחֲמֵי לַאֲבוּהָ. אָמַר לֵיהּ: זַכַּאי בְּרִי, חוּלְקָךְ בְּעָלְמָא דְּאָתִי, דְּהָא בֵּין טַרְפֵי אִילָנָא דְחַיֵּי דְּגַן עֵדֶן אִתְיַהַב אִילָנָא רַבָּא וְתַקִּיפָא בִּתְרֵין עָלְמִין, דְּהָא רַבִּי שִׁמְעוֹן בֶּן יוֹחַאי הָא אָחִיד לָךְ בְּכַנְפֵיהּ. זַכָּאָה חוּלְקָךְ, בְּרִי! אָמַר לֵיהּ רַבִּי יִצְחָק: וּמָה אֲנָא הָתָם?  
אָמַר לֵיהּ: תְּלָת יוֹמִין הֲווּ דְּחַפּוֹי אִדְרָא דְּמִשְׁכָּבָךְ. וְתַקִּינוּ לָךְ פְּתִיחִין לְאַנְהָרָא לָךְ מֵאַרְבַּע סִטְרִין. וַחֲמִינָא דּוּכְתָּךְ וַחֲדִינָא וַאֲמֵינָא: זַכָּאָה חוּלְקָךְ וְגוֹ', וְהָא הַשְׁתָּא הֲוֵי זְמִינִין לְמֵיתִי לְגַבָּךְ תְּרֵיסַר צַדִּיקַיָּא חַבְרַיָּא וְעַד דַּהֲוֵינָא נָפְקָא, אִתְעַר קָלָא בְּכֻלְּהוּ עָלְמִין. מָאן חַבְרַיָּא דְקַיְּמָא הָכָא לֵילֵךְ נֶגֶד נִשְׁמַת רַבִּי יִצְחָק לְלַוּוֹת נִשְׁמָתָךְ לְגַן עֵדֶן אִתְעַטְּרוּ (פֵּרוּשׁ: סְלִיקוּ) וְחָזְרוּ לְדוּכְתֵּיהוֹן, דְּרַבִּי שִׁמְעוֹן בֶּן יוֹחַאי שָׁאַל שְׁאִילְתָּא, וְאִתְיַהַב לֵיהּ, וְלָא דָּא בִּלְחוֹדוֹי גָּדוֹל כֹּחַ דְּרַבִּי שִׁמְעוֹן בֶּן יוֹחַאי, אֶלָּא אַף זוֹ, שֶׁנּוֹתְנִין לוֹ שִׁבְעִין וְכוּ', דְּהָא שִׁבְעִין דּוּכְתָּא מִתְעַטְּרָא הָכֵי — דִּילֵיהּ, וְכָל דּוּכְתָּא וְדוּכְתָּא פָּתְחִין פִּתְחִין לְשִׁבְעִין עָלְמִין, וְכָל עָלְמָא וְעָלְמָא — לְשִׁבְעִין רָהִיטִין (פֵּרוּשׁ: מַלְאָכִים מְמֻנִּים עַל עוֹלָמוֹת שֶׁל מַלְאָכִים, וּלְפִי שֶׁהֵם רָצִים וְשָׁבִים בִּשְׁלִיחוּת שֶׁל מֶלֶךְ מַלְכֵי הַמְּלָכִים, הַקָּדוֹשׁ בָּרוּךְ הוּא, עַל כֵּן נִקְרָאִים 'רָהִיטִין') וְכָל רְהִיטָא וּרְהִיטָא אִתְּפַּתַּח לְשִׁבְעִין כִּתְּרִין עִלָּאִין, וּמִתַּמָּן אִתְפַּתָּחָא אֹרַח לְעַתִּיק סְתִימָא דְּיוּכְלוּ לְמֶחְמֵיהּ בְּהַהוּא נְעִימוּתָא עִלָּאָה דְּנַהֲרָא וּמְהַנְיָא לְכֹלָּא, כַּמָּה דְּאַתְּ אָמַר <small>(תְּהִלִּים כז, ד)</small>: "לַחֲזוֹת בְּנֹעַם ה' וּלְבַקֵּר בְּהֵיכָלוֹ". מַהוּ "וּלְבַקֵּר בְּהֵיכָלוֹ"? הַיְנוּ דִּכְתִיב <small>(בַּמִּדְבָּר יב, ז)</small>: "בְּכָל בֵּיתִי נֶאֱמָן הוּא".
אָמַר לֵיהּ: אַבָּא, כַּמָּה זִמְנָא יָהִיבוּ לִי בְּהַהוּא עָלְמָא? אָמַר לֵיהּ: בְּרִי, לֵית רְשׁוּת לְגַלָּאָה, לְבַר נָשׁ, אֲבָל בְּהִלּוּלָא דְּרַבִּי שִׁמְעוֹן בֶּן יוֹחַאי (רָצָה לוֹמַר: בְּיוֹם פְּקֻדָּתוֹ שֶׁל רַבִּי שִׁמְעוֹן בַּר יוֹחַאי) תְּהֵא מְתַקֵּן פְּתוֹרֵיהּ כוּ'. 
אַדְהָכֵי אִתְּעַר רַבִּי יִצְחָק וַחֲמָא, הֵיאַךְ אַנְפּוֹי נְהִירִין. חֲמָא רַבִּי שִׁמְעוֹן בֶּן יוֹחַאי וְאִסְתַּכַּל בְּאַנְפּוֹי דְּרַבִּי יִצְחָק. אָמַר לֵיהּ: מִלְּתָא חֲדַתָּא שְׁמַעְתָּא? אָמַר לֵיהּ: וַדַּאי. סָח לֵיהּ וְאֶשְׁתַּטַּח רַבִּי יִצְחָק קַמֵּיהּ דְּרַבִּי שִׁמְעוֹן בַּר יוֹחַאי, וְלֹא הָיָה זָז מִנֵּיהּ, וְתָמִיד הֲוֵי לָעֵי בְּאוֹרַיְתָא, וְרַבִּי שִׁמְעוֹן בֶּן יוֹחַאי לֹא הֲוֵי שַׁבְקֵיהּ לְרַבִּי יִצְחָק מֵהַהוּא יוֹמָא. כַּד הֲוֵי אָעִיל קַמֵּיהּ דְּרַבִּי שִׁמְעוֹן בֶּן יוֹחַאי, הֲוֵי קָרִי קַמֵּיהּ <small>(יְשַׁעְיָה לח, יד)</small>: "ה' עָשְׁקָה לִי, עָרְבֵנִי". רָצָה לוֹמַר, שֶׁהוּא תְּפִלַּת חִזְקִיָּה מֶלֶךְ יְהוּדָה בְחָלְיוֹ: ה' עָשַׁק אוֹתִי (פֵּרוּשׁ: לְקָחַנִי מִיַּד מַלְאַךְ הַמָּוֶת) וְעָרְבַנִי לְהַצִּילֵנִי (וְהוּא שֶׁפֵּרֵשׁ רַשִּׁ"י זִכְרוֹנוֹ לִבְרָכָה, עַיֵּן יְשַׁעְיָה, סִימָן לח). כִּי רַבִּי יִצְחָק אָמַר זֶה דֶּרֶךְ שֶׁבַח וְהוֹדָיָה לְהַקָּדוֹשׁ בָּרוּךְ הוּא, שֶׁעָשַׁק אוֹתוֹ מִיַּד מַלְאַךְ הַמָּוֶת וְהִצִּילוֹ. עַד כָּאן.
וְהַנַּפְקוּתָא מִזֶּה, שֶׁצָּרִיךְ הָאָדָם לְהִתְפַּלֵּל עַל זֶה לְעֵת מְצֹא, וִיכַוֵּן בַּאֲמִירָתוֹ: שֶׁתּוֹצִיאֵנוּ מִשָּׁלוֹם אֶל שָׁלוֹם (וּתְפִלָּה זוֹ הִיא נִזְכֶּרֶת בִּתְפִלַּת מַעֲמָדוֹת בְּיוֹם שֵׁנִי, עַיֵּן שָׁם) שֶׁנִּזְכֶּה לְמִיתַת הַצַּדִּיקִים, דְּכֵיוָן שֶׁמֵּת צַדִּיק, בָּאִים לִקְרָאתוֹ צַדִּיקִים הַרְבֵּה מִגַּן עֵדֶן לְלַוּוֹת אֶת נִשְׁמָתוֹ, וְהוּא נוֹתֵן לָהֶם שָׁלוֹם; וְאַחַר כָּךְ כְּשֶׁהוֹלְכִין לְלַוּוֹת הַנְּשָׁמָה, אַף מַלְאָכִים שְׁלשָׁה כִּתּוֹת בָּאִים וְאוֹמְרִים: שָׁלוֹם שָׁלוֹם עַל מִשְׁכָּבוֹ. וְזֶהוּ סוֹד "וְתוֹצִיאֵנוּ מִשָּׁלוֹם אֶל שָׁלוֹם".

Chapter 20

<b>אִיתָא </b>בַּגְּמָרָא דִּבְרָכוֹת: תְּפִלּוֹת — אָבוֹת תִּקְּנוּם. וְדָרְשׁוּ רַבּוֹתֵינוּ זִכְרוֹנָם לִבְרָכָה: אַבְרָהָם תִּקֵּן תְּפִלַּת שַׁחֲרִית, כְּנֶגֶד זֶה תִּקְּנוּ "מָגֵן אַבְרָהָם". יִצְחָק תִּקֵּן תְּפִלַּת מִנְחָה, כְּנֶגֶד זֶה תִּקְּנוּ לוֹמַר "מְחַיֵּה מֵתִים". יַעֲקֹב תִּקֵּן תְּפִלַּת עַרְבִית, כְּנֶגֶד זֶה תִּקְּנוּ "הָאֵל הַקָּדוֹשׁ". וְלָכֵן כָּל הַבְּרָכוֹת עַל שֵׁם שָׁלשׁ בְּרָכוֹת הָרִאשׁוֹנוֹת נִקְרְאוּ, וְאָבוֹת תִּקְּנוּ אוֹתָן. וְלָכֵן צָרִיךְ כָּל אָדָם לְהִזָּהֵר לְהִתְפַּלֵּל עַל כָּל פָּנִים תְּפִלַּת שְׁמוֹנֶה עֶשְׂרֵה בְּכַוָּנָה. אָמְנָם בַּעֲבוּר טֹרַח שֶׁל אַחֵינוּ בֵּית יִשְׂרָאֵל לָאו כֻּלֵּי עָלְמָא גְּמִירֵי בְּכַוָּנַת הָעֹמֶק לְהִתְפַּלֵּל. וְעַל כָּל פָּנִים יִלְבַּשׁ הָאָדָם חֲרָדָה וְיִרְאָה גְּדוֹלָה בְּאָמְרוֹ: "אֱלֹהֵי אַבְרָהָם, אֱלֹהֵי יִצְחָק וֵאלֹהֵי יַעֲקֹב", כִּי גָּדוֹל זְכוּתָן מְאֹד, וּתְפִלָּתָם מְקַיְּמִים אוֹתָנוּ בַּגָּלוּת הַמַּר הַזֶּה.
וְאִיתָא בַּזֹּהַר, פָּרָשַׁת וַיְחִי: אָמַר רַבִּי יְהוּדָה: כַּמָּה אֲטִימִין בְּנֵי עָלְמָא, דְּלָא יָדְעִין בְּמִלֵּי דְּעָלְמָא, וְהֵיאַךְ הַקָּדוֹשׁ בָּרוּךְ הוּא אִשְׁתַּכַּח עֲלַיְהוּ בְּכָל יוֹמִין וְעִדָּן, וְלֵית מָאן דְּיַשְׁגַּח. תְּלַת זִמְנִין בְּיוֹמָא עָאל רוּחָא חֳדָא בִּמְעַרְתָּא דְּכַפִּילְתָא וְנָשִׁיב בְּקִבְרֵי דְאַבְהָתָנָא וְאִתְחַיָּן גַּרְמַיְהוּ וְקַיָּמִין בְּקִיּוּמָא. וְהַהוּא רוּחָא וְכוּ', וְטַלָּא נָחִית, וּמִתְעָרַן אֲבָהָן. תָּאנָא: הַהוּא רוּחָא נָחִית בְּדַרְגִּין יְדִיעַן, דַּרְגָּא בָּתַר דַּרְגָּא, וּמָטוּ לְגַן עֵדֶן הַתַּחְתּוֹן וּבְבֻסְמִין דְּגַן עֵדֶן שָׁאט הַאי רוּחָא וְעַיֵּל בְּפִתְחָא דִּמְעַרְתָּא. כְּדֵין מִתְעָרִין הָאָבוֹת וְאִמָּהוֹת וּמְצַלְיָן עַל בָּנַיְהוּ, וְאֵלִיָּהוּ הַנָּבִיא נוֹתֵן מַיִם עַל יְדֵיהֶן קֹדֶם תְּפִלָּתָן, וְשָׁלשׁ פְּעָמִים הֵן מִתְפַּלְּלִין בְּכָל יוֹם עַל יִשְׂרָאֵל, וּבְכָל פַּעַם נוֹתֵן אֵלִיָּהוּ זָכוּר לַטּוֹב מַיִם עַל יְדֵיהֶם וְכוּ'. עַד כָּאן.
מִזֶּה תִּרְאֶה כֹּחַ קְדֻשַּׁת הַנְּטִילָה שֶׁקֹּדֶם הַתְּפִלָּה, שֶׁהוּא אֻמָּנוּתוֹ שֶׁל אֵלִיָּהוּ הַנָּבִיא לִתֵּן וְלִצֹּק מַיִם עַל יְדֵי הָאָבוֹת. עַל כֵּן צָרִיךְ הָעוֹלָם לְהִזָּהֵר, שֶׁיִּתֵּן אָדָם כָּשֵׁר מַיִם עַל יְדֵי מִי שֶׁצָּרִיךְ לְהִתְפַּלֵּל, וְלֹא עַל יְדֵי רָשָׁע, כְּשֶׁנּוֹטְלִין לַתְּפִלָּה.
וְנַחֲזֹר לָעִנְיָן שֶׁהִתְחַלְנוּ לְדַבֵּר בִּזְכוּת הָאָבוֹת, שֶׁהוּא גָּדוֹל בְּעֵינֵי הַקָּדוֹשׁ בָּרוּךְ הוּא. כָּל מִי שֶׁזּוֹכֵר הָאָבוֹת בִּתְפִלָּתוֹ בְּכַוָּנָה הוּא עִנְיָן חָבִיב מְאֹד, וּמְסֻגָּל בְּכָל עֵת צָרָה שֶׁיַּגִּיעַ, חַס וְשָׁלוֹם, לְאֵיזֶה אָדָם; כֵּיוָן שֶׁתְּפִלָּתוֹ הִיא בְּכַוָּנָה וּמִתּוֹךְ עֹמֶק הַלֵּב, וְאוֹמֵר: רִבּוֹנוֹ דְּעָלְמָא, זְכֹר בְּרִית אָבוֹת וְאִמָּהוֹת וְהַשְּׁבָטִים; בְּאֹפֶן וּבִתְנַאי שֶׁלֹּא יָפֵר בְּרִית אֲבוֹתֵינוּ, אֲשֶׁר הִתְהַלְּכוּ בְּתָמִים לִפְנֵי הַקָּדוֹשׁ בָּרוּךְ הוּא. וּמְסֻגָּל תְּפִלָּה זוֹ מְאֹד לַאֲנָשִׁים צַדִּיקִים וּתְמִימִים. מַה שֶּׁאֵין כֵּן אִם הָאָדָם מְסַלֵּף דַּרְכּוֹ, וְלֹא נָהַג עַצְמוֹ כְּמוֹ הָאָבוֹת הַקְּדוֹשִׁים, וּמִתְנַהֵג עַצְמוֹ בְּגַאֲוָה וְאוֹחֵז מִדַּת הַקִּנְאָה וְחוֹמֵד מָמוֹן שֶׁאֵינוֹ שֶׁל ישֶׁר וְהוֹלֵךְ בְּדַרְכֵי זִמָּה, חַס וְשָׁלוֹם, כְּדַאי הוּא שֶׁיֵּבוֹשׁ וְיִכָּלֵם אַחַר צֵאת נִשְׁמָתוֹ.
עַל זֶה הִתְפַּלְּלוּ הַקַּדְמוֹנִים זִכְרוֹנָם לִבְרָכָה: יְהִי רָצוֹן מִלְּפָנֶיךָ ה' אֱלֹהֵינוּ וֵאלֹהֵי אֲבוֹתֵינוּ, שֶׁלֹּא נֶחֱטָא וְלֹא נֵבוֹשׁ וְלֹא נִכָּלֵם מֵאֲבוֹתֵינוּ. וּבִשְׁבִיל הַבּוּשָׁה לֹא יוּכַל לָבוֹא לִפְנֵי הַמֶּלֶךְ מַלְכֵי הַמְּלָכִים, כִּי נִשְׁמָתוֹ הִיא עַרְטִילָאִי, בְּלֹא לְבוּשׁ, כִּדְאִיתָא בַּזֹּהַר שָׁם: תָּא חָזִי: וַי לוֹן לִבְנֵי נָשָׁא, דְּמִסְתַּכְּלִין וְלָא יָדְעִין וְלָא אִשְׁתְּמוֹדָעָן עַל מַה קַּיָּמָא עָלְמָא וְכוּ', דְּמִכָּל פִּקּוּדָא דְּאוֹרַיְתָא עָבְדִין לֵיהּ לְבוּשׁ יָקָר לְהַאי עָלְמָא, וְכֻלְּהוּ אִצְטָרְכִין לֵיהּ לְבַר נָשׁ, וּמִן כָּל יוֹמָא דְּעָבַד עוֹבְדִין טָבִין נַעֲשִׂין הַלְּבוּשִׁים. וְאִיתָא שָׁם: רַבִּי יְהוּדָה סָבָא אִתְרַגִּישׁ בְּדַעְתָּא. יוֹמָא חַד אַחֲזֵי לֵיהּ בְּחֶלְמִין דְּיוּקְנָא מִנְּהוֹרָא דִּילֵיהּ, דַּהֲוֵי נָהִיר לְאַרְבָּעָה סִטְרִי. אָמַר לְהוּ: מַאי הַאי? אַמְרִי לֵיהּ: דָּא הוּא לְבוּשֵׁי דִּילָךְ הוּא לְדִיּוּרָא הָכָא, וּמֵהַאי יוֹמָא הֲוֵי חֲדֵי. אָמַר רַבִּי יְהוּדָה: כָּל יוֹמָא וְיוֹמָא רוּחִין דְּצַדִּיקַיָּא יַתְבִין בִּלְבוּשֵׁיהוֹן דָּרִין דָּרִין בְּגַן עֵדֶן וּמְשַׁבְּחִין לְהַקָּדוֹשׁ בָּרוּךְ הוּא בִּיקָרָא עִלָּאָה, הֲדָא הוּא דִּכְתִיב <small>(תְּהִלִּים קמ, יד)</small>: "אַךְ צַדִּיקִים יוֹדוּ לִשְׁמֶךָ, יֵשְׁבוּ יְשָׁרִים אֶת פָּנֶיךָ". וְזֶהוּ מִדַּת הַצַּדִּיקִים, אֲשֶׁר הֵן תָּמִיד חֲרֵדִים וִירֵאִים וּמִתְיָרְאִים שֶׁלֹּא לְקַבֵּל בִּזָּיוֹן בָּעוֹלָם הַבָּא מִמַּעֲשֵׂיהֶם, שֶׁהָיוּ עוֹשִׂין בָּעוֹלָם הַזֶּה, וְכָל מַעֲשֵׂיהֶם הַטּוֹבִים יֵחָשְׁבוּ בְּעֵינֵיהֶם כְּטִפָּה מִן הַיָּם נֶגֶד רֹעַ מַעַלְלֵיהֶם.
גַּם מִדַּת הַצַּדִּיקִים לְהוֹכִיחַ אֶת הָרְשָׁעִים, בִּרְאוֹתָם אֵיזֶה חִלּוּל ה', אוֹ מַעֲשֵׂיהֶם הָרָעִים אֲשֶׁר הֵם מַרְעִישִׁים לִבְנֵי אָדָם, אַף שֶׁיֵּשׁ לָחוּשׁ פֶּן יִרְדְּפוּ אַחַר הַמּוֹכִיחַ בִּרְדִיפָה מְסֻכֶּנֶת, אַף עַל פִּי כֵן לֹא יַרְאֶה לוֹ פָּנִים שׂוֹחֲקוֹת, כִּי אִם פָּנִים זוֹעֲפוֹת, שֶׁמֵּבִין בְּעַצְמוֹ, שֶׁמַּעֲשָׂיו אֵינָם יְשָׁרִים בְּעֵינָיו, וְיִצְטַעֵר בְּלִבּוֹ עַל מַה שֶּׁזֶּה הָרָשָׁע מַכְעִיס אֶת בּוֹרְאוֹ, וּבִלְבָבוֹ יְבַקֵּשׁ, שֶׁיַּהֲפֹךְ הַקָּדוֹשׁ בָּרוּךְ הוּא לְבָבוֹ וְיַטֵּהוּ לְדֶרֶךְ הַיִּרְאָה. וְזֶהוּ חִיּוּב לְעַבְדֵי ה' הַנֶּאֱמָנִים, לְהוֹכִיחַ אֶת הָרְשָׁעִים וּלְהִצְטַעֵר בְּרוֹאָם אוֹ בְּשָׁמְעָם רֹעַ מַעַלְלֵיהֶם שֶׁל הָרְשָׁעִים. וְעִנְיַן זֶה הוּא מְבֹאָר בַּזֹּהַר שָׁם, וְזֶה לְשׁוֹנוֹ: רַבִּי יְהוּדָה וְרַבִּי יִצְחָק אָזְלֵי כַּחֲדָא בְּאוֹרְחָא. אָמַר רַבִּי יְהוּדָה: כְּתִיב <small>(מִשְׁלֵי לא, כא)</small>: "לֹא תִירָא לְבֵיתָהּ מִשָּׁלֶג, כִּי כָל בֵּיתָהּ לָבוּשׁ שָׁנִים". הַאי קְרָא רַבִּי חִזְקִיָּה חֲבֵרֵנוּ אוֹקִים בֵּיהּ. דְּאָמַר: דִּינָא דְחַיְּבָא הוּא תְּרֵיסַר יַרְחִין. פַּלְגָּא מִנַּיְהוּ אִיתְדִין בְּחַמִּין, וּפַלְגָּא מִנַּיְהוּ בְּתַלְגָּא. בְּשַׁעְתָּא דְּעָאלִין לְנוּרָא, אָמְרוּ: דָּא הִיא גֵּיהִנָּם וַדַּאי! עָאלִין לְתַלְגָּא, אַמְרֵי: דָּא חֵרוּפָא דְסִתְוָא (פֵּרוּשׁ: קְרִירוּת הַחֹרֶף). וְהָרְשָׁעִים שְׂמֵחִין וְאוֹמְרִין: יֵשׁ לָנוּ נַחַת רוּחַ, שֶׁבָּאנוּ אַחַר דִּין הָאֵשׁ לְמָקוֹם קַר, אֲבָל הֵן אֵינָן יוֹדְעִין, שֶׁבַּתַּלְגָא, שֶׁהוּא הַשֶּׁלֶג, נִגְמַר דִּינָם, וְסוֹבְלִין שָׁם עֳנָשִׁים קָשִׁים וּמָרִים. יָכוֹל אַף לְצַדִּיקִים כֵּן, שֶׁיִּהְיוּ נִדּוֹנִין בְּשֶׁלֶג? תַּלְמוּד לוֹמַר: לֹא תִירָא לְבֵיתָהּ מִשָּׁלֶג. כִּי כָל בֵּיתָהּ לָבוּשׁ שָׁנִים — אַל תִּקְרֵי לָבוּשׁ שָׁנִים, בְּקָמָץ, אֶלָּא שְׁנַיִם — מִילָה וּפְרִיעָה, צִיצִית וּתְפִלִּין, מְזוּזָה נֵר חֲנֻכָּה וְכוּ'.
עַד דַּהֲוֵי אָזְלֵי, פָּגְעוּ בְּהַאי יַנּוּקָא, דַּהֲוֵי אָזִיל בְּקִסְטְרָא דְּחַמְרָא, וְחַד סָבָא רָכִיב (פֵּרוּשׁ: הַתִּינוֹק הָיָה מַנְהִיג אֶת הַחֲמוֹר, וְהַזָּקֵן הָיָה יוֹשֵׁב וְרוֹכֵב עַל הַחֲמוֹר). אָמַר הַאי סָבָא לְהַאי יַנּוּקָא: בְּרִי, אָמַר לִי קְרָא! אָמַר לֵיהּ: קְרָא — לָאו חֲדָא הוּא, אֶלָּא תִּיב לְתַתָּא אוֹ אַרְכִּיב לְקַמָּךְ — וְאֵימָא לָךְ. אָמַר: לָא בָּעֵינָא, דַּאֲנָא סָבָא, וְאַנְתְּ טַלְיָא, דְּאִתְּקֵיל גַּרְמִי בַּהֲדָךְ. אָמַר לֵיהּ: אִי הָכֵי, אַמַּאי שְׁאִילַת קְרָא? אָמַר: בְּגִין דְּנֵיזִיל אוֹרְחָא. אָמַר: תִּפַּח רוּחָא דְּהַהוּא סָבָא! הוּא רָכִיב, וְלֹא יָדַע מִלָּה, וְאָמַר דְּלָא יִתְקַל בַּהֲדֵי. אִתְפָּרִישׁ מֵהַאי סָבָא וְאָזִיל לֵיהּ לְאוֹרְחָא. 
כַּד מָטוּ רַבִּי יְהוּדָה וְרַבִּי יִצְחָק, קָרִיב לְגַבַּיְהוּ. וּשְׁאִילוּ לֵיהּ, וְסָח לְהוּ עֻבְדָּא. אָמַר רַבִּי יְהוּדָה: שַׁפִיר עֲבָדִית! זִיל בַּהֲדַן וְנִתּוּב הָכָא וְנִשְׁמַע מִלָּה מִפּוּמָךְ. אָמַר יַנּוּקָא: לָאֵי אֲנָא, דְּלָא אֲכִילְנָא יוֹמָא דֵּין. אַפִּיקוּ נַהֲמָא וִיהֲבוּ לֵיהּ. אִתְרַחִישׁ נִיסָא וְאַשְׁכָּחוּ חַד מַעְיָנָא דְּמַיָּא תְּחוֹת אִילָנָא, וְשָׁתוּ מִנַּיְהוּ. פָּתַח הַאי יַנּוּקָא וְאָמַר: כְּתִיב <small>(תְּהִלִּים לד, א)</small>: "לְדָוִד, אַל תִּתְחַר בִּמְרֵעִים, אַל תְּקַנֵּא בְּעֹשֵׂי עַוְלָה" — אַל תִּפְנֶה לְהִסְתַּכֵּל בְּמַעֲשֵׂה הָרְשָׁעִים, כִּי שֶׁמָּא לֹא תְּקַנֵּא קִנְאַת ה' צְבָאוֹת, וְתֵעָנֵשׁ בִּשְׁבִיל כֵּן, כִּי כָּל מָאן דַּחֲמֵי עוֹבְדַיְהוּן דִּרְשִׁיעֵי וְלֹא מוֹכִיחָן עוֹבֵר עַל תְּלָת לָאוִין: א) עַל לָאו "לֹא יִהְיֶה לְךָ אֱלֹהִים אֲחֵרִים עַל פָּנַי". ב) עַל לָאו דְּ"לֹא תַעֲשֶׂה לְךָ פֶסֶל וְלֹא תִשְׁתַּחֲוֶה לָהֶם וְגוֹ'". ג) עַל לָאו "לֹא תָעָבְדֵם". בְּגִין כָּךְ בָּעֵי לֵיהּ לְבַר נָשׁ לְאִתְפָּרְשָׁא מִנַּיְהוּ וּלְמִסְטֵי אוֹרְחָא מִנַּיְהוּ, עַל כֵּן אִתְפָּרַשְׁנָא וְסָטִינָא אוֹרְחָא. מִכָּאן וּלְהָלְאָה דְּאִשְׁכַּחְנָא לְכוּ, הַאי קְרָא אֵימָא קַמַּיְכוּ. פָּתַח וְאָמַר: וַיִּקְרָא אֶל משֶׁה, בְּאָלֶ"ף זְעֵירָא; בְּגִין דְּהַאי קְרִיאָה לָא הֲוַי בִּשְׁלִימוּ. מַאי טַעֲמָא? דְּלָא הֲוֵי אֶלָּא בְּאַרְעָא דְּחוּצָה לָאֶרֶץ, בְּגִין דִּשְׁלִימוּ לָא אִשְׁתְּכַּח אֶלָּא בְּאַרְעָא קַדִּישָׁא.
וְהִגִּיד לָהֶם עוֹד סוֹדוֹת גְּדוֹלוֹת. אָתוּ רַבִּי יְהוּדָה וְרַבִּי יִצְחָק וְנָשְׁקוּ עַל רֹאשׁוֹ וְאָמְרוּ: בְּרִיךְ רַחֲמָנָא, דְּזַכִּינָא לְמִשְׁמַע דָּא; וּבְרִיךְ רַחֲמָנָא, דְּלָא אִתְאָבִידוּ בְּיָדוֹ מִלִּין אִלֵּין בְּהַהוּא סָבָא. קָמוּ וְאָזְלוּ. עַד דַּהֲוֵי אָזְלוּ, חֲמוּ חַד גֶּפֶן נָטוּעַ בְּחַד גִּנָּא. פָּתַח הַאי יַנּוּקָא וְאָמַר <small>(בְּרֵאשִׁית מט, יא)</small>: "אֹסְרִי לַגֶּפֶן עִירֹה, וְלַשֹּׂרֵקָה בְּנִי אֲתוֹנוֹ". וְהָעִנְיָן, כִּי עַיִר וְאָתוֹן הֵן שְׁנֵי קְלִפּוֹת תַּקִּיפוֹת, וּכְדֵי לְהַחֲלִישׁ כֹּחָן שֶׁלֹּא יְטַשְׁטְשׁוּ אֶת הָעוֹלָם, צָר הַקָּדוֹשׁ בָּרוּךְ הוּא אֶת הָעוֹלָם בְּשֵׁם שֶׁל יָהּ, שֶׁנֶּאֱמַר <small>(יְשַׁעְיָה כו, ד)</small>: "כִּי בְּיָהּ ה' צוּר עוֹלָמִים". וְזֶהוּ הָרֶמֶז בְּכָאן, דְּנָטַל הַקָּדוֹשׁ בָּרוּךְ הוּא שֵׁם שֶׁל יָהּ וְאַכְלִיל בְּהַהִיא עִירֹה. עַיִר הֲוֵי לֵיהּ לְמֵימַר, אֶלָּא כְּדֵי שֶׁיִּהְיֶה אוֹת ה' מִשֵּׁם שֶׁל יָהּ בְּתוֹכוֹ. וְכֵן "לַשֹּׂרֵקָה", לַשּׂוֹרֵק הֲוָה לֵיהּ לְמֵימַר, וְכֵן "בְּנִי אֲתוֹנוֹ", בֶּן אָתוֹן הָיָה לוֹ לוֹמַר. וְעוֹד גִּלָּה סוֹדוֹת וְעִנְיָנִים גְּדוֹלִים.
אָמַר רַבִּי יְהוּדָה: אִלְמָלֵי לָא אִזְדַּמִּינָן הָכֵי בְּאוֹרְחָא דָּא אֶלָּא לְמִשְׁמָע מִלִּין אִלִּין — דַּי לָן. אָמַר רַבִּי יְהוּדָה: יֵאוֹת הֲוֵי לְהַאי יַנּוּקָא, וְלָא לְמִנְדַּע כֻּלֵּי הַאי, וַאֲנָא מִסְתָּפִינָא עִלּוּי אִי יִתְקַיַּם בְּעָלְמָא בְּגִינֵיהּ. אָמַר לֵיהּ רַבִּי יִצְחָק: וְלָמָּה? אָמַר לֵיהּ: דְהָא יָכִיל לְאִסְתַּכָּלָא בַּאֲתָר דְּלֵית לֵיהּ רְשׁוּת וּמִסְתָּפִינָא עָלָיו דְּעַד לֹא יִמְטֵי לְפִרְקוֹי יַשְׁגַּח וְיִסְתַּכֵּל וְיֵעָנְשׁוּן לֵיהּ. שָׁמַע הַאי יַנּוּקָא. אָמַר לְהוּ: לָא מִסְתְּפֵינָא מֵעוֹנְשִׁין לְעָלְמִין, דְּהָא בְּשַׁעְתָּא דְּאִסְתַּלִּיק אַבָּא מֵעָלְמָא, בְּרִיךְ לִי וְאָמַר בִּצְלוֹתָא וּבָעֵי עָלַי, וִידַעְנָא דְּזְכוּתָא דְאַבָּא יָגֵן עָלַי, אָמְרוּ: מָאן אָבוּךְ? אָמַר לֵיהּ: אֲנָא בְּרֵיהּ דְרַב הַמְנוּנָא סָבָא. נָטְלוּ לֵיהּ וְאַרְכְּבוֹהִי עַל כִּתְפֵיהֶם תְּלַת מִילִין וְאָזְלוּ כַּחֲדָא וּבֵרְכוּהוּ וְאָזְלוּ. כַּדְאָתוּ לְגַבֵּיהּ רַבִּי שִׁמְעוֹן בֶּן יוֹחַאי, סִדְרוּ מִלִּין קַמֵּיהּ. אָמַר רַבִּי שִׁמְעוֹן בַּר יוֹחַאי: וַדַּאי אוֹרַיְתָא אַחְסִין לֵיהּ. עַד כָּאן לְשׁוֹנוֹ.
וְנִלְמָד מִזֶּה הַמַּאֲמָר, שֶׁיֵּשׁ לְהִתְחַבֵּר בַּדֶּרֶךְ עִם בַּעֲלֵי תּוֹרָה וּלְהִתְרַחֵק מִן עַמֵּי הָאֲרָצִים, כְּמוֹ שֶׁעָשָׂה הַאי יַנּוּקָא. וְשֵׁנִית נִלְמָד מִזֶּה הַמַּעֲשֶׂה גֹּדֶל עַנְוְתָנוּתָן שֶׁל רַבִּי יְהוּדָה וְרַבִּי יִצְחָק, שֶׁהָיוּ גְּדוֹלֵי יִשְׂרָאֵל, כְּשֶׁשָּׁמְעוּ דְּהַאי יַנּוּקָא הוּא בֶּן רַב הַמְנוּנָא סָבָא, הָיוּ מַרְכִּיבִין הַאי יַנּוּקָא עַל כִּתְפֵיהֶם לִשְׁמֹעַ דִּבְרֵי תּוֹרָה מִפִּיו, וְלֹא הָיוּ מִתְגָּאִים לִשְׁמֹעַ דִּבְרֵי תּוֹרָה אֲפִלּוּ מִפִּי קָטָן, כִּי הָאָדָם, שֶׁמֵּשִׂים עַצְמוֹ כְּעָפָר, שֶׁהַכֹּל דָּשִׁין בּוֹ, הוּא נִקְרָא אָהוּב לְמַעְלָה וְנֶחְמָד לְמַטָּה, וְנִקְרָאִין אוֹהֲבֵי ה', שֶׁעֲלֵיהֶם נֶאֱמַר <small>(תְּהִלִּים סט, לז)</small>: "וְאוֹהֲבֵי שְׁמוֹ יִשְׁכְּנוּ בָהּ".

Chapter 21

<b>כְּתִיב </b>בְּסֵפֶר תְּהִלִּים <small>(קיט, קכב)</small>: "עֲרֹב עַבְדְּךָ לְטוֹב אַל יַעַשְׁקֻנִי זֵדִים". יֵשׁ לְפָרֵשׁ הַמִּקְרָא בְּאֹפֶן דֻּגְמַת אִישׁ, שֶׁיֵּשׁ עָלָיו חוֹבוֹת הַרְבֵּה. אָמְנָם יֵשׁ בְּיָדוֹ כֶּסֶף וּשְׁוֵה כֶּסֶף בִּכְדֵי שֶׁיּוּכַל לְהַשְׁתִּיק לְבַעֲלֵי חוֹבוֹת וּלְסַלֵּק אוֹתָם. אָמְנָם הַבַּעֲלֵי חוֹבוֹת אֵינָם יוֹדְעִים מִזֶּה שֶׁיֵּשׁ בְּיָדוֹ יְכֹלֶת לְסַלֵּק לְכָל אֶחָד, וּמֵחֲמַת כֵּן רוֹצִין לִפֹּל עָלָיו וְלִקַּח מַה שֶּׁהִמָּצֵא יִמָּצֵא, שֶׁכָּל אֶחָד יָרֵא, פֶּן יְשַׁלֵּם לְאַחֵר, וְהוּא יַפְסִיד מָמוֹנוֹ. וְאֵין תַּקָּנָה לָאִישׁ הַזֶּה כִּי אִם שֶׁיְּבַקֵּשׁ עָרֵב בַּעֲדוֹ, שֶׁלֹּא יִטְרְפוּ אוֹתוֹ הַבַּעֲלֵי חוֹבוֹת הַנּוֹגְשִׂים, עַד שֶׁבְּהַרְחָבַת זְמַן יִמְכֹּר אֶת סְחוֹרָתוֹ, וְכַאֲשֶׁר יִהְיֶה הַצְּרוֹר כֶּסֶף בְּיָדוֹ, יִתֵּן לְכָל אֶחָד וְאֶחָד אֶת חוֹבוֹ, וְעַל יְדֵי כֵּן יִנָּצֵל מִן הֶזֵּקוֹת וּמִן הַכְחָשׁוֹת בַּעֲלֵי חוֹבוֹת וּשְׁאָרֵי הֶפְסֵד, הַבָּאִים עַל יְדֵי רְדִיפוֹת בַּעֲלֵי הַחוֹבוֹת. וְנִרְאֶה לוֹמַר, בָּזֶה כִּוֵּן דָּוִד הַמֶּלֶךְ בְּמַאֲמָרוֹ: "עֲרֹב עַבְדְּךָ לְטוֹב", כִּי דָּוִד הַמֶּלֶךְ בִּקֵּשׁ מֵהַקָּדוֹשׁ בָּרוּךְ הוּא, שֶׁיִּהְיֶה עָרֵב בַּעֲדוֹ נֶגֶד הַמְקַטְרְגִים וּבַעֲלֵי הַדִּינִים, שֶׁלֹּא יִטְרְפוּ אוֹתוֹ מֵחֲמַת אֵיזֶה חֵטְא שֶׁבְּיָדוֹ, כִּי יֵשׁ גַּם כֵּן בְּיָדוֹ הַרְבֵּה זְכֻיּוֹת נֶגֶד עֲבֵרוֹת, שֶׁהֵן הַחוֹבוֹת, עַל כֵּן אָמַר: "אַל יַעַשְׁקוּנִי זֵדִים", לְמַעַן נֵדַע, כִּי הַמָּארֵי דִּינִים מוּכָנִים וּמְצַפִּים, מָתַי יָבוֹא הַיּוֹם, וְיָבוֹא זֶה הָאָדָם הַחוֹטֵא בְּיָדָם כְּדֵי לִגְבּוֹת חוֹבוֹ מִמֶּנּוּ מֵחֲמַת חֲטָאִים וַעֲבֵרוֹת שֶׁבְּיָדוֹ וְלִפְעֹל בּוֹ דִּינָם הַקָּשֶׁה, כְּשֶׁיֵּצֵא חַיָּב מִדִּין הָעֶלְיוֹן.
וְהַרְבֵּה זְכֻיּוֹת צְרִיכִין אֶל הָאָדָם שֶׁיֵּצֵא זַכַּאי, כִּי גָּדוֹל הַחֶשְׁבּוֹן וְהַדִּקְדּוּק. רְאֵה מַה דְּאִיתָא בְּמִדְרַשׁ מִשְׁלֵי: רַבִּי יִשְׁמָעֵאל אוֹמֵר: אוֹי לְאוֹתָהּ הַבּוּשָׁה וּכְלִמָּה: בָּא לוֹ מִי שֶׁיֵּשׁ בְּיָדוֹ מִקְרָא, וְלֹא מִשְׁנָה, הוֹפֵךְ הַקָּדוֹשׁ בָּרוּךְ הוּא פָּנָיו מִמֶּנּוּ, וּמְצֵרֵי גֵּיהִנָּם מִתְגַּבְּרִין בּוֹ כִּזְאֵבֵי עֶרֶב, וְהֵם נוֹטְלִין אוֹתוֹ, מַשְׁלִיכִין אוֹתוֹ לְגֵיהִנָּם. בָּא מִי שֶׁבְּיָדוֹ שְׁנֵי סְדָרִים, הַקָּדוֹשׁ בָּרוּךְ הוּא אוֹמֵר לוֹ: בְּנִי, הֲלָכוֹת לָמָּה לֹא שָׁנִיתָ? אִם אוֹמֵר הַקָּדוֹשׁ בָּרוּךְ הוּא: הַנִּיחוּהוּ — מוּטָב, וְאִם לָאו — עוֹשִׂין לוֹ כְּמַעֲשֵׂה הָרִאשׁוֹן. בָּא מִי שֶׁבְּיָדוֹ הֲלָכוֹת, אוֹמְרִים לוֹ: בְּנִי, תּוֹרַת כֹּהֲנִים לָמָּה לֹא שָׁנִיתָ? שֶׁיֵּשׁ בּוֹ טֻמְאַת שְׁרָצִים וְטָהֳרָתָן, טֻמְאָה וְטָהֳרַת נְגָעִים, טֻמְאָה וְטָהֳרַת בָּתִּים, זָבִים וְיוֹלְדוֹת, נִדָּה, סֵדֶר וִדּוּי שֶׁל יוֹם הַכִּפּוּרִים, דִּינֵי עֲרָכִין, רֹב דִּינֵי יִשְׂרָאֵל, שֶׁהֵן גּוּפֵי הַתּוֹרָה, הַנֶּאֱמָרִים בְּפָרָשַׁת קְדוֹשִׁים, דִּינֵי הַקְרָבַת קָדָשִׁים, דִּינֵי שְׁמִטּוֹת וְיוֹבְלוֹת. 
אִם אוֹמֵר הַקָּדוֹשׁ בָּרוּךְ הוּא: הַנִּיחוּהוּ — מוּטָב, וְאִם לָאו — עוֹשִׂין לוֹ כְּמִשְׁפַּט הָרִאשׁוֹן. בָּא מִי שֶׁיֵּשׁ בְּיָדוֹ מִקְרָא וְתוֹרַת כֹּהֲנִים, חֲמִשָּׁה חֻמְּשֵׁי תּוֹרָה לָמָּה לֹא שָׁנִית? שֶׁיֵּשׁ בָּהֶן קְרִיאַת שְׁמַע וְהַרְבֵּה מִצְווֹת, תְּפִלִּין, מְזוּזָה וְכוּ'. בָּא מִי שֶׁיֵּשׁ בְּיָדוֹ כָּל הַנִּזְכָּר לְעֵיל, שׁוֹאֲלִין אוֹתוֹ: מִפְּנֵי מָה לֹא לָמַדְתָּ הַגָּדָה וְלֹא שָׁנִיתָ? שֶׁבְּשָׁעָה שֶׁחָכָם יוֹשֵׁב וְדוֹרֵשׁ, מְכַפֵּר אֲנִי עֲווֹנוֹתֵיהֶן שֶׁל יִשְׂרָאֵל, וְלֹא עוֹד אֶלָּא שֶׁבְּשָׁעָה שֶׁהֵן עוֹנִין "אָמֵן, יְהֵא שְׁמֵיהּ רַבָּה" אֲפִלּוּ אִם נִכְתַּב וְנֶחְתַּם גְּזַר דִּין שֶׁלָּהֶם לְרָעָה, אֲנִי מוֹחֵל לָהֶם וּמְכַפֵּר עֲווֹנוֹתֵיהֶם. בָּא מִי שֶׁבְּיָדוֹ הַגָּדָה, הַקָּדוֹשׁ בָּרוּךְ הוּא אוֹמֵר: מַאי טַעֲמָא לֹא לָמַדְתָּ גְּמָרָא, שֶׁנִּקְרָא תַּלְמוּד? וְעַל זֶה נֶאֱמַר <small>(קֹהֶלֶת א, ז)</small>: "כָּל הַנְּחָלִים הוֹלְכִין אֶל הַיָּם וְהַיָּם אֵינֶנּוּ מָלֵא" — זֶה גְּמָרָא. 
בָּא מִי שֶׁבְּיָדוֹ גְּמָרָא, הַקָּדוֹשׁ בָּרוּךְ הוּא אוֹמֵר לוֹ: בְּנִי, הוֹאִיל וְנִתְעַסַּקְתָּ בִּגְמָרָא, צָפִיתָ בַּמֶּרְכָּבָה? שֶׁאֵין לִי הֲנָאָה בְּעוֹלָמִי אֶלָּא בְּשָׁעָה שֶׁתַּלְמִידֵי חֲכָמִים יוֹשְׁבִין וְעוֹסְקִין בַּתּוֹרָה וּמְצִיצִין וּמַבִּיטִים וְרוֹאִין וְהוֹגִין בְּכִסֵּא הַכָּבוֹד הֵיאַךְ הוּא עוֹמֵד, הָרֶגֶל הָאֶחָד הָאֵיךְ הוּא עוֹמֵד וּבַמָּה הוּא מִשְׁתַּמֵּשׁ. וְכֵן רֶגֶל הַשֵּׁנִי וְכֵן רֶגֶל הַשְּׁלִישִׁי וְכֵן רֶגֶל הָרְבִיעִי, בַּמָּה הֵם מִשְׁתַּמְּשִׁים. חַשְׁמַ"ל הֵיאַךְ הוּא עוֹמֵד וּבְכַמָּה פָּנִים הוּא מִתְהַפֵּך בְּשָׁעָה אַחַת, לְאֵיזֶה רוּחַ מְשַׁמֵּשׁ הַבָּרָק, לְאֵיזֶה הָרוּחַ מְשַׁמֵּשׁ הַכְּרוּב, וְהָאֵיךְ הַכְּרוּבִים וּמַלְאֲכֵי הַשָּׁרֵת עוֹמְדִים וּמְשַׁמְּשִׁים. גְּדוֹלָה מִכֻּלָּן עִנְיַן כִּסֵּא הַכָּבוֹד, הֵיאַךְ הוּא עוֹמֵד: עָגֹל, כְּמִין מַלְבֵּן מְתֻקָּן אוֹ כְּמִין גֶּשֶׁר? כַּמָּה וּבְאֵיזֶה גֶּשֶׁר אֲנִי עוֹבֵר, בְּאֵיזֶה גֶּשֶׁר הָאוֹפַנִּים עוֹבְרִים? בְּאֵיזֶה גַּלְגַּלֵּי הַמֶּרְכָּבָה עוֹבְרִים? וְכוּ'. וְכִי לֹא זֶה הוּא הַדְרַת כְּבוֹדִי?! זֶהוּ גְּדֻלָּתִי, זֶהוּ הֲדַר יוֹפִי, שֶׁבָּנַי מַכִּירִין אֶת כְּבוֹדִי; וְעַל זֶה אָמַר דָּוִד הַמֶּלֶךְ <small>(תְּהִלִּים קד, כד)</small>: "מָה רַבּוּ מַעֲשֶׂיךָ ה'"! עַד כָּאן.
הִנֵּה מִי זֶה הָאָדָם, אֲשֶׁר יוּכַל לַעֲמֹד בַּחֲקִירוֹת אֵלֶּה?! וְעַל זֶה אָמְרוּ רַבּוֹתֵינוּ זִכְרוֹנָם לִבְרָכָה: אוֹי לָנוּ מִיּוֹם הַדִּין וְאוֹי לָנוּ מִיּוֹם הַתּוֹכֵחָה! אָמְנָם אַף עַל פִּי כֵן אַל יִתְרַשֵּׁל וְאַל יִתְעַצֵּב לֵב הָאָדָם, כִּי הַקָּדוֹשׁ בָּרוּךְ הוּא בֹּחֵן לֵב וְחוֹקֵר כְּלָיוֹת. בִּרְאוֹתוֹ דְּכַוָּנָתוֹ הוּא לִדְבֹּק בַּטּוֹב, וְנַפְשׁוֹ חָשְׁקָה בַּתּוֹרָה וּבְמַעֲשִׂים טוֹבִים, וּשְׁעַת הַדְּחָק גּוֹרֶמֶת לְמַעֵט, עַל זֶה אָמְרוּ רַבּוֹתֵינוּ זִכְרוֹנָם לִבְרָכָה <small>(מְנָחוֹת פֶּרֶק יג, מִשְׁנָה יא)</small>: אֶחָד הַמַּרְבֶּה וְאֶחָד הַמַּמְעִיט, וּבִלְבַד שֶׁיְּכַוֵּן לִבּוֹ לְשֵׁם שָׁמַיִם.
 וְיִהְיֶה תָּמִיד בְּשִׂמְחָה כְּשֶׁבָּא לְיָדוֹ עֵסֶק מִצְוָה, כִּי הָעוֹשֶׂה הַמִּצְווֹת בְּשִׂמְחָה, אָהוּב וְחָבִיב מְאֹד לִפְנֵי הַקָּדוֹשׁ בָּרוּךְ הוּא, שֶׁעַל כֵּן אָמַר בְּזֹהַר חָדָשׁ: בִּהְיוֹת הָאָדָם זוֹכֶה, שֶׁהִכְנִיס אֶת בְּנוֹ לְחִיּוּב מִצְוָה, דְּהַיְנוּ כְּשֶׁיַּגִּיעַ לְבֶן הַשְּׁלשׁ עֶשְׂרֵה שָׁנִים, חָבִיב מְאֹד לִפְנֵי הַקָּדוֹשׁ בָּרוּךְ הוּא, כְּשֶׁרוֹאֶה שֶׁהָאָב שָׂמֵחַ עַל זֶה שֶׁזָּכָה לְהַגִּיעַ אֶת בְּנוֹ לְחִיּוּב קִיּוּם הַמִּצְווֹת. וְעַל כֵּן חִיּוּב גָּדוֹל לַעֲשׂוֹת מִשְׁתֶּה וְשִׂמְחָה בְּאוֹתוֹ הַיּוֹם, כִּי יֵשׁ נַחַת רוּחַ לְהַקָּדוֹשׁ בָּרוּךְ הוּא. וְכִדְאִיתָא בַּזֹּהַר, הַנִּזְכָּר לְעֵיל: אָמַר רַבִּי יְהוּדָה: מִתְּלֵיסַר שְׁנִי וּלְעֵילָא הַהוּא יוֹמָא חוֹבְתָא עַל צַדִּיקִים לְמֶעְבַּד חֶדְוָתָא דְּלִבָּא כְּיוֹמָא דְסָלִיק לְחֻפָּה, וּבְגִין הַהִיא זְכוּת עָתִיד הַקָּדוֹשׁ בָּרוּךְ הוּא לֵיעַטֵּר לְהוּ וְלַעֲבֹר כְּרוּזָא קַדְמֵיהוֹן בְּחֶדְוְתָא: צֶאנָה וּרְאֶינָה, בְּנוֹת צִיּוֹן, וְכוּ'. 
אָמַר רַבִּי אֶלְעָזָר: מִתְּלֵיסַר שְׁנִין וּלְעֵילָא — אִי בָּעֵי לְמֶהֱוֵי זַכָּאָה, יַהֲבִין לֵיהּ הַהִיא נִשְׁמְתָא קַדִּישָׁא עִלָּאָה, דְּאִתְגַּזְרִית מִכֻּרְסֵיהּ יְקָרָא דְמַלְכָּא. רַבִּי שִׁמְעוֹן בֶּן יוֹחַאי זָמִין לְמָארֵי דְתִיּוּבְתָּא וּמָארֵי דְּמַתְּנִיתָא לְמֵיכַל בִּסְעוּדָתָא רַבָּתִי, דְּעָבַד בַּר מִצְוָה לִבְרֵיהּ רַבִּי אֶלְעָזָר וְחָפָא לְבֵיתֵיהּ בְּמַאנָן דִּיקָר, וְאוֹתִיב לְרַבָּנָן בְּהַאי גִּיסָא וּבְהַאי גִּיסָא, וַהֲוֵי קָא בָּדַח טוּבָא. אָמְרוּ לֵיהּ רַבָּנָן: מַאי בְּדִיחוּתָא דְּמַר בְּיוֹמָא דֵּין יְתֵרָה מִשְּׁאָר יוֹמִין? אָמַר לָהֶם רַבִּי שִׁמְעוֹן בֶּן יוֹחַאי, דְּיוֹמָא דֵּין נַחְתִין נִשְׁמָתִין קַדִּישָׁא עִלָּאִין בְּאַרְבָּעָה גַּפִּין דְּחֵיוָתָא לִבְרִי רַבִּי אֶלְעָזָר, וּבְהִלּוּלָא דָּא חֲדִי בְּדִיחוּתָא שְׁלֵמָתָא. אוֹתְבִי לְרַבִּי אֶלְעָזָר בְּרֵיהּ לְגַבֵּיהּ. אָמַר: תִּיב, בְּרִי, דְּיוֹמָא דֵּין הַקָּדוֹשׁ בָּרוּךְ הוּא מְקַדֵּשׁ יָתַךְ בְּעַדְבָא (רוֹצֶה לוֹמַר: בְּגוֹרָל) דְּקַדִּישִׁין. אָמַר רַבִּי שִׁמְעוֹן בֶּן יוֹחַאי מִלָּה חֲדָא, וְאַסְחָר אֶשָּׁא לְבֵיתָא. נָפְקוּ רַבָּנָן וַחֲמֵי קִטְרָא, דַּהֲוֵי סְלִיק מִבֵּיתָא כָּל הַאי יוֹמָא. אָתָא רַבִּי יוֹסִי בֶּן לַקּוֹנְיָה אַשְׁכַּח לְרַבָּנָן, דַהֲווּ תַּוְהִי וְקָיְמִין בְּשׁוּקָא. אָמַר לְהוּ: הָא הַאי קִטְרָא, דְּסָלִיק מִבֵּיתָא דְּרַבִּי שִׁמְעוֹן בֶּן יוֹחַאי, דְּהָא יוֹמָא דֵּין מַכְתִּירִין בְּכִתְרָא קַדִּישָׁא לְרַבִּי אֶלְעָזָר בְּרֵיהּ. וַהֲוֵי רַבָּנָן רוֹאִין, דַּהֲוֵי נָחִית עַמּוּדָא דְאֶשָּׁא. יָתִיב תַּמָּן רַבִּי יוֹסֵי. חֲדוּ כֻּלְּהוּ וְאָמְרוּ: הַאי הִלּוּלָא לֶהֱוֵי שְׁלֵמָא! וּבְרִיכוּ כֻּלְּהוּ לְרַבִּי אֶלְעָזָר בְּרַבִּי שִׁמְעוֹן, וִיָתִיבוּ תַּמָּן וַחֲדוּ בְּחֶדְוָא וְלָעֵי בְּאוֹרַיְתָא. עַד כָּאן.
אַשְׁרֵי לָאָדָם וְטוֹב לוֹ, שֶׁמְּקַיֵּם וּמִדַּבֵּק נִשְׁמְתָא קַדִּישָׁא אֵצֶל נִשְׁמְתָא קַדִּישָׁא, וּמַכְתִּירִין לֵיהּ בְּכִתְרָא קַדִּישָׁא, וְכָל זֶה כְּשֶׁיִּקְבַּע עִתִּים לַתּוֹרָה וְיִהְיֶה עוֹסֵק בִּגְמִילוּת חֲסָדִים וּבְמַעֲשִׂים טוֹבִים, אֲבָל כְּשֶׁהָאָדָם הוֹלֵךְ אַחַר שְׁרִירוּת לִבּוֹ וְאַחַר זוֹלֵלוּת וְסוֹבְאוּת, וְכָל יָמָיו הוֹלֵךְ אַחַר מַשָּׂא וּמַתָּן, וְרַק מְבַלֶּה זְמַנּוֹ לְצֹרֶךְ גּוּפוֹ, וְלֹא לְצֹרֶךְ נִשְׁמָתוֹ, אָז נִשְׁמְתָא קַדִּישָׁא מִסְתַּלֶּקֶת מִמֶּנּוּ, כִּי אַחַר שֶׁטִּבְעוֹ כְּטֶבַע הַבְּהֵמָה. וְעַל זֶה אִיתָא בַּמִּדְרָשׁ הַנֶּעֱלָם: אָמַר רַבִּי יְהוּדָה: וַי לָרְשָׁעִים, שֶׁאֵינָם רוֹצִים לְהִדָּבֵק בְּשֻׁתְּפָא שֶׁל הַקָּדוֹשׁ בָּרוּךְ הוּא. בַּמֶּה? אָמַר רַבִּי יִצְחָק: בְּאוֹתוֹ הַנְּשָׁמָה, שֶׁנָּתַן בּוֹ הַקָּדוֹשׁ בָּרוּךְ הוּא, וּמְדַבֵּק עַצְמוֹ בְּמַעֲשֵׂה הַבְּהֵמָה. הֲדָא הוּא דִּכְתִיב <small>(תְּהִלִּים מט, יג)</small>: "וְאָדָם בִּיקָר בַּל יָלִין נִמְשָׁל כַּבְּהֵמוֹת נִדְמוּ" (וְעַיֵּן לְקַמָּן, פֶּרֶק סא, מַה שֶּׁכָּתַבְתִּי שָׁם). 
וְלָמָּה לֹא יַחֲשֹׁב הָאָדָם, כִּי לֹא בָּרָא הַקָּדוֹשׁ בָּרוּךְ הוּא אוֹתוֹ אֶלָּא לִכְבוֹדו, וְלֹא שֶׁיְּמַלֵּא תַּאֲוָתוֹ?! וְאִלְמָלֵא הָיָה מֵשִׂים הָאָדָם אֶל לִבּוֹ, כַּמָּה מְקַלְּלִים אוֹתוֹ בִּהְיוֹתוֹ אֵינוֹ מַשְׁגִּיחַ לִכְבוֹד בּוֹרְאוֹ, כַּמָּה הָיָה רָאוּי לִרְדֹף אַחַר מַעֲשֵׂה בּוֹרְאוֹ יִתְבָּרַךְ, כִּדְאִיתָא בַּזֹּהַר: תַּנְיָא: אָמַר רַבִּי אֶלְעָזָר בְּרַבִּי שִׁמְעוֹן בֶּן יוֹחַאי: כַּד נָטָה שִׁמְשָׁא גַּדְפוֹי לְמֵיהָךְ בְּתוּקְפְתָא דְּגַלְגַּלּוֹי, מַפְרִישׁ בְּטַפְלֵיהוֹן דְּטַרְפֵי אִילָנָא דְּגַן עֵדֶן, וְכָל מַלְאָכִין עִלָּאִין וְחַיּוֹת קַדִּישִׁין וְכֻרְסוֹי יְקָרָא דְמַלְכָּא וּבֻסְמַיָּא דְּגַן עֵדֶן וְאִילָנֵי, שְׁמַיָּא וְאַרְעָא וְתוֹלְדוֹתֵיהֶן, כֻּלְּהוֹן מִזְדַּעְזְעִים וּמְשַׁבְּחִים וּמוֹדִים לְמָארֵיהֶם. וְזַקְפָן וַחֲמָאָן דִּי שְׁמָא קַדִּישָׁא דְּאִתְפַּרַשׁ דְּגָלִיף בְּשִׁמְשָׁא בְּמַטְלָנּוֹי, יַהֲבִין תֻּשְׁבְּחָן לְמָארֵי עָלְמִין. וְנָפִיק קָלָא, וְאָמַר: וַי לְהוּא לִבְרִיָּתָא, דְּלָא מַשְׁגִּיחִין בִּיקָרָא דְמַלְכָּא! וּכְתִיב <small>(נְחֶמְיָה ט, ו)</small>: "כָּל צְבָא הַשָּׁמַיִם לְךָ מִשְׁתַּחֲוִים וְכוּ'", וּתְנַן נָמֵי, כְּשֶׁהַקָּדוֹשׁ בָּרוּךְ הוּא נִכְנַס אַחַר חֲצוֹת לַיְלָה עִם הַצַּדִּיקִים בְּגַן עֵדֶן, אֲזַי כָּל שַׁעֲרֵי שָׁמַיִם נִפְתָּחִין, וְהוּא עֵת רָצוֹן לַעֲסֹק בַּתּוֹרָה, וְכִתּוֹת שֶׁל מַלְאֲכֵי הַשָּׁרֵת וְכָל בֻּסְמֵי גַּן עֵדֶן עִם צַדִּיקִים פּוֹצְחִין רִנָּה וְשִׁירָה לִפְנֵי הַקָּדוֹשׁ בָּרוּךְ הוּא. 
הֲדָא הוּא דִּכְתִיב <small>(תְּהִלִּים קמ, יד)</small>: "אַךְ צַדִּיקִים יוֹדוּ לִשְׁמֶךָ יֵשְׁבוּ יְשָׁרִים אֶת פָּנֶיךָ". אֵימָתַי צַדִּיקִים יוֹדוּ לִשְׁמֶךָ? כְּשֶׁיֵּשְׁבוּ יְשָׁרִים אֶת פָּנֶיךָ, דְּהוּא בְּשָׁעָה שֶׁיּוֹשְׁבִים לְפָנֶיךָ בַּחֲצוֹת לַיְלָה. וְאַחַר כָּךְ שְׁלשָׁה כִּתּוֹת שֶׁל מַלְאֲכֵי הַשָּׁרֵת, שֶׁהֵן מְמֻנִּים עַל מִשְׁמְרוֹת הַלַּיְלָה, אוֹמְרִים שִׁירָה, עַד שֶׁהִגִּיעַ עַמּוּד הַשַּׁחַר. וְיֵשׁ חוֹבָה לְיִשְׂרָאֵל בְּשָׁעָה שֶׁעוֹלֶה עַמּוּד הַשַּׁחַר לָקוּם וּלְהִתְגַּבֵּר בְּשִׁירוֹת וְתִשְׁבָּחוֹת לִפְנֵי מַלְכּוֹ שֶׁל עוֹלָם. מַאי טַעֲמָא? מִשּׁוּם דְּנַסְבִּין שִׁירָתָא בָּתַר מַלְאֲכֵי הַשָּׁרֵת, וְהַקָּדוֹשׁ בָּרוּךְ הוּא בְּאוֹתוֹ זְמַן מָצוּי לְמַטָּה. הֲדָא הוּא דִּכְתִיב <small>(מִשְׁלֵי ח, יז)</small>: "וּמְשַׁחֲרַי יִמְצְאֻנְנִי". וְאָמַר רַבִּי יְהוּדָה: וּבִלְבַד שֶׁלֹּא יַפְסִיק, עַד שֶׁיִּתְפַּלֵּל, כְּשֶׁהַחַמָּה זוֹרַחַת.
אָמַר רַבִּי יוֹחָנָן, אָמַר רַב: כְּשֶׁהַקָּדוֹשׁ בָּרוּךְ הוּא יוֹצֵא מֵאוֹתָן הָעוֹלָמוֹת, דְּכָסִיף בְּהוֹן, וּבָא לְהִכָּנֵס עִם הַצַּדִּיקִים בְּגַן עֵדֶן, הוּא מַמְתִּין וְרוֹאֶה: אִם שׁוֹמֵעַ קוֹל הָעוֹסֵק בַּתּוֹרָה, הַאי קָלָא נִיחָא קַמֵּיהּ מִכָּל שִׁירִין וְתֻשְׁבְּחִין דְּאַמְרֵי מַלְאֲכֵי הַשָּׁרֵת לְעֵילָא, הֲדָא הוּא דִּכְתִיב <small>(שִׁיר הַשִּׁירִים ו, יא)</small>: "אֶל גִּנַּת אֱגוֹז יָרַדְתִּי לִרְאוֹת וְגוֹ'", מַאי לִרְאוֹת? אוֹתָן הָעוֹסְקִין בַּתּוֹרָה. אָמַר רַבִּי יִצְחָק: וְכִי גַּן עֵדֶן נִקְרָא גִּנַּת אֱגוֹז? אָמַר רַבִּי יוֹחָנָן: אִין בְּוַדַּאי! שֶׁהַגַּן עֵדֶן נִקְרָא "גִּנַּת אֱגוֹז", מָה אֱגוֹז סָתוּם מִכָּל עֲבָרָיו וְיֵשׁ עָלָיו כַּמָּה קְלִפּוֹת, כָּךְ גַּן עֵדֶן סָתוּם מִכָּל צְדָדָיו וְיֵשׁ עָלָיו כַּמָּה שְׁמִירוֹת, שֶׁלֹּא שָׁלְטוּ בּוֹ לִרְאוֹת לֹא מַלְאָךְ וְלֹא שָׂרָף וְחַשְׁמַל וְלֹא עֵין נְבִיאִים. הֲדָא הוּא דִּכְתִיב <small>(יְשַׁעְיָה סד, ג)</small>: "עַיִן לֹא רָאֲתָה אֱלֹהִים זוּלָתֶךָ". אָמַר רַבִּי שִׁמְעוֹן בֶּן יוֹחַאי: אֲנָא הֲוֵית קָם קַמֵּיהּ דְּרַבִּי בְּרוֹקָא וַהֲוָה אָמַר: כְּדֵין אֶזְכֶּה לְמַעֲלַת גִּנַּת אֱגוֹז עִם חֲסִידֵי יִשְׂרָאֵל, וְלָא הֲוֵי יְדַעְנָא מַאי קָאֳמַר, עַד דִּשְׁמַעְנָא דְּאָמַר רַבִּי יוֹחָנָן בֶּן זַכַּאי, דְּקָרֵי הַקָּדוֹשׁ בָּרוּךְ הוּא לְגַן עֵדֶן "גִּנַּת אֱגוֹז". מָה אֱגוֹז יֵשׁ לָהּ כַּמָּה קְלִפּוֹת וְהַפְּרִי הוּא מִבִּפְנִים, כָּךְ עֵדֶן, הַגָּן הוּא מִבַּחוּץ, וְהָעֵדֶן מִבִּפְנִים. עַד כָּאן.
אַשְׁרֵי מִי שֶׁהוֹלֵךְ תָּמִים, וַעֲמָלוֹ בַּתּוֹרָה, וְכָל דְּרָכָיו הוּא לְשֵׁם שָׁמַיִם, אֲזַי נִשְׁמָתוֹ הוּא מוּכֶנֶת לִכָּנֵס לְעֵדֶן, דְּאִקְרֵי "גִּנַּת אֱגוֹז", וְהוּא חַיֵּי עוֹלָם הַבָּא.

Chapter 22

<b>כְּבָר </b>כָּתַבְנוּ לְעֵיל בְּפֶרֶק שֵׁנִי, מֵעֹנֶשׁ גָּדוֹל שֶׁל מוֹצִיא זֶרַע לְבַטָּלָה, אֲשֶׁר עַל זֶה אָמַר דָּוִד הַמֶּלֶךְ עָלָיו הַשָּׁלוֹם <small>(תְּהִלִּים קיט, לז)</small>: "הַעֲבֵר עֵינַי מֵרְאוֹת שָׁוְא, בִּדְרָכֶיךָ חַיֵּינִי". וְנִרְאֶה כַּוָּנַת תְּפִלָּתוֹ לְהַעֲבִיר עֵינָיו מֵהִסְתַּכֵּל בַּמָּקוֹם הָאָסוּר, כְּגוֹן בְּנָשִׁים, וְעַל יְדֵי כֵּן יָבוֹא לִידֵי טֻמְאָה בַּלַּיְלָה. וְלָזֶה אָמַר: מֵרְאוֹת שָׁוְא כְּמִנְיַן ש"ז, שֶׁהוּא רָאשֵׁי תֵּבוֹת שִׁכְבַת זֶרַע, שֶׁלֹּא יִתְרָאוּ אֵלָיו כִּתּוֹת שֶׁל לִילִית, הַנִּקְרָאִים קֶרִי, שֶׁמֵּבִיא הַלִּילִית לְהָאָדָם לְהוֹצִיא שִׁכְבַת זֶרַע לְבַטָּלָה, וְהוּא כְּאִלּוּ מֵמִית בְּיָדוֹ לְהַטִּפָּה, כִּי מֵהַטִּפָּה יוּכַל לְהוֹלִיד וָלָד בֶּן קַיָּמָא, וְעַל כֵּן הוּא אָחוּז בְּסִטְרָא דְמוֹתָא. לָזֶה אָמַר: בִּדְרָכֶיךָ חַיֵּינִי, רָצָה לוֹמַר: שֶׁתְּפִלָּתוֹ הָיָה לֶאֱחֹז בְּסִטְרָא דְחַיֵּי, וְלֹא לְהוֹצִיא שִׁכְבַת זֶרַע לְבַטָּלָה, כִּי הַמּוֹצִיא שִׁכְבַת זֶרַע לְבַטָּלָה, יֵשׁ מְמֻנֶּה אֶחָד, דְּאִקְרֵי עשטר"א, וְהוּא מְמֻנֶּה עַל אֲלָפִים וּרְבָבוֹת שְׂטָנִים וְשֵׁדִים וּמַלְאֲכֵי חַבָּלָה, שֶׁהֵן מְטַמְּאִין אֶת הָאָדָם, וְנָטְלִין הַאי טִפָּה, שֶׁהוֹצִיא הָאָדָם לְבַטָּלָה, וְסָלְקִין לֵיהּ לְעֵילָא, וְגוֹרֵם דִּבְרִית קַדִּישָׁא יִהְיֶה מְשֻׁעְבָּד לְסִטְרָא דִּמְסָאֳבָא. אוֹי וָאוֹי שֶׁיִּגְרֹם הָאָדָם הַסִּבָּה זוֹ, שֶׁיְּשַׁעְבֵּד הַקְּדֻשָּׁה תַּחַת הַטֻּמְאָה!
וְדַע מַה שֶּׁמְּקֻבָּל מִפִּי תַּלְמִידֵי הָאֲרִ"י, זִכְרוֹנוֹ לִבְרָכָה, שֶׁאָמַר לְתַלְמִידָיו שֶׁיֵּשׁ בְּגוּף הָאָדָם תַּרְיַ"ג אֵבָרִים וְגִידִים, וְהוּא נִיצוֹצוֹת שֶׁל הַנֶּפֶשׁ. וְכֵן יֵשׁ בָּרוּחַ וְכֵן בַּנְּשָׁמָה. וְכָל נִיצוֹץ תָּלוּי בְּמִצְוָה אַחַת שֶׁל תַּרְיַ"ג מִצְווֹת. וְהָיָה יוֹדֵעַ הָאֲרִ"י, זִכְרוֹנוֹ לִבְרָכָה, אֵיזֶה מִצְוָה הִיא חָסֵר בָּאָדָם, וְהָיָה רוֹאֶה בְּנִיצוֹץ אֶחָד, כְּשֶׁעָשָׂה אָדָם דָּבָר עֲבֵרָה, שֶׁאָז הָיָה מְסֻלָּק נִיצוֹץ אֶחָד, וְהָיָה נוֹתֵן תִּקּוּן לְכָל אֶחָד וְאֶחָד כְּדֵי לְהַחֲזִיר הַנִּיצוֹץ לִמְקוֹמוֹ. וְכָל זֶה הָיָה נִכָּר עַל פִּי הָאוֹתִיּוֹת שֶׁיֵּשׁ בְּעוֹרוֹ, וּבִפְרָט בְּפָנָיו וּבִשְׂעָרוֹ הוּא יוֹתֵר נִכָּר. וְהָיָה לוֹ סִימָן בַּשִּׂרְטוּטִין וּבַגֻּמּוֹת שֶׁעַל יָדָיו וּפָנָיו שֶׁל אָדָם.
וּפַעַם אַחַת בָּא אֵלָיו גְּדוֹל הַדּוֹר אֶחָד, וּשְׁמוֹ רַבִּי חַיִּים וִיטַאל, וְאָמַר לוֹ הָאֲרִ"י, זִכְרוֹנוֹ לִבְרָכָה: הִנֵּה אֲנִי רוֹאֶה, שֶׁבְּתוֹךְ עֶשְׂרִים וּשְׁתַּיִם אוֹתִיּוֹת בְּאָלֶ"ף בֵּי"ת שֶׁבְּמִצְחֲךָ כֻּלָּן מְאִירִים, חוּץ מֵהַגִּימֶ"ל, שֶׁהוּא מְהֻפֶּכֶת. וּמִיָּד חָרַד הָרַב מוֹרֵנוּ הָרַבִּי חַיִּים וִיטַאל, זִכְרוֹנוֹ לִבְרָכָה, וּבִקֵּשׁ מֵהָאֲרִ"י, זִכְרוֹנוֹ לִבְרָכָה, שֶׁיַּגִּיד לוֹ טַעַם הַדָּבָר, כִּי בְּוַדַּאי לֹא עַל חִנָּם הוּא. אָמַר לוֹ הָאֲרִ"י, זִכְרוֹנוֹ לִבְרָכָה, שֶׁאֵינוֹ גּוֹמֵל חֶסֶד עִם אָבִיו כָּרָאוּי. אַף עַל פִּי שֶׁאַתָּה עוֹשֶׂה חֶסֶד עִמּוֹ, אֲבָל לֹא חֶסֶד מָלֵא. וּבִשְׁבִיל כָּךְ אוֹת גִּימֶ"ל הִיא מְהֻפֶּכֶת. וְעוֹד אָמַר הָאֲרִ"י, זִכְרוֹנוֹ לִבְרָכָה, לְתַלְמִידָיו, כִּי כָּל הָעוֹשֶׂה מִצְוָה, אָז אוֹתָהּ מִצְוָה הִיא נִרְשֶׁמֶת בְּמֵצַח הָאָדָם בְּאוֹת אַחַת מִן אָלֶ"ף בֵּי"ת שֶׁל עֶשְׂרִים וּשְׁתַּיִם אוֹתִיּוֹת, וְהִיא מְאִירָה בְּפָנָיו כְּשֶׁעוֹשֶׂה הַמִּצְוָה פַּעַם שֵׁנִית, כִּי בְּפַעַם רִאשׁוֹן הִיא נִבְלַעַת בַּפָּנִים, וּבַפַּעַם שֵׁנִית הִיא בּוֹלֶטֶת וּמִתְנוֹצֶצֶת. וְכָל זֶה הוּא בִּשְׁאָר מִצְווֹת. מַה שֶּׁאֵין כֵּן בִּצְדָקָה, אֵינָהּ נִבְלַעַת בַּפָּנִים כְּמוֹ שְׁאָר אוֹתִיּוֹת, אֶלָּא מְאִירָה בְּמִצְחוֹ תֵּכֶף בְּסוֹד "וְצִדְקָתוֹ עוֹמֶדֶת לָעַד".
וְכֵן כְּשֶׁאָדָם עוֹבֵר עֲבֵרָה רָמוּז גַּם כֵּן בְּמִצְחוֹ בְּאֵשׁ שְׁחוֹרָה. מִכָּל מָקוֹם אִם מִתְחָרֵט וְיִיגַע וְיַטְרִיחַ לְתַקֵּן בַּעֲשִׂיּוֹת תְּשׁוּבָה הָעִוּוּת שֶׁעָשָׂה, אָז מְסַלֵּק הַחשֶׁךְ וְאֵשׁ שְׁחוֹרָה, אֲשֶׁר הוּשַׂם בְּמִצְחוֹ מֵהֶעָווֹן. וּבְשַׁבָּת, כְּשֶׁבָּא הַנְּשָׁמָה יְתֵרָה אַחַר חֲצוֹת לְיִשְׂרָאֵל, אֲזַי יִתְכַּסֶּה אוֹתוֹ הֶעָווֹן מִכֹּל וָכֹל, זוּלַת טֻמְאַת קֶרִי. אַף שֶׁתִּקֵּן הַמַּעֲשִׂיּוֹת, אֵינוֹ נִסְתַּלֵּק בִּלְתִּי טְבִילָה.
הַכְּלָל הָעוֹלֶה, כִּי עַל כֵּן נִקְרָא אָדָם עוֹלָם קָטָן, שֶׁכְּמוֹ שֶׁבִּהְיוֹת נִגְזָר אֵיזֶה דָּבָר לָבוֹא לָעוֹלָם, אִם לְטוֹבָה אוֹ לְרָעָה חַס וְשָׁלוֹם, מִתְרָאֶה וְנִגְלָה זֶה הַדָּבָר עַל יְדֵי כּוֹכָבִים הַקְּבוּעִים בָּרָקִיעַ, כֵּן מִתְרָאֶה הַכֹּל בָּאָדָם בַּשִּׂרְטוּטִין בַּמֶּצַח שֶׁלּוֹ.
וּבוֹא וּרְאֵה מַה דְּאִיתָא בַּזֹּהַר, פָּרָשַׁת אַחֲרֵי: רַבִּי אַבָּא הֲוֵי אָזִיל לְקַפּוֹטְקְיָא, וַהֲוֵי עִמֵּיהּ רַבִּי יוֹסֵף. עַד דַהֲווּ אָזְלֵי, חֲמוּ בַּר נָשׁ, דַּהֲוֵי אָתֵי וּרְשִׁימָא חַד בְּאַנְפּוֹי. אָמַר לֵיהּ רַבִּי אַבָּא: נִסְטֵי מֵהַאי אוֹרְחָא, דְּהָא אַנְפּוֹי דְּדֵין גֶּבֶר אַסְהִידוּ עֲלוֹי, דְּאִתְקִיל בְּעֶרְיְתָא דְּאוֹרַיְתָא (רָצָה לוֹמַר, דְּהוּא נִכְשַׁל בַּעֲרָיוֹת בְּאִסּוּר כָּרֵת דְּאוֹרַיְתָא) בְּגִין דָּא אִתְרַשִּׁים בְּאַנְפּוֹי. אָמַר לֵיהּ רַבִּי יוֹסֵי: אִי הַאי רְשִׁימָא הֲוֵי לֵיהּ כַּד הֲוֵי יַנּוּקָא, מַאי עֶרְיָתָא אִשְׁתְּכַּח בֵּיהּ? אָמַר לֵיהּ: אֲנָא חֲמִינָא בְּאַנְפּוֹי, דִּבְעֶרְיָתָא דְּאוֹרַיְתָא הוּא נִכְשַׁל. קְרָב לֵיהּ רַבִּי אַבָּא. אָמַר לֵיהּ: אֵימָא מִלָּא דָּא; הַאי רְשִׁימָא דְּאַנְפָּךְ מָה הִיא? אָמַר לֵיהּ: בְּמָטוּתָא מִנַּיְכוּ, לֹא תֵּעָנְשׁוּ יַתִּיר לְהַהוּא בַּר נָשׁ, דְּהָא חוֹבֵיהּ קָא גָּרְמוּ לֵיהּ. אָמַר רַבִּי אַבָּא: מַהוּ? 
אָמַר לֵיהּ: יוֹמָא חַד הֲוֵינָא אָזִיל בְּאוֹרְחָא אֲנָא וַאֲחוֹתִי, וַהֲוֵינָא בְּחַד אֻשְׁפִּיזָא וְרַוֵינָא חֻמְרָא. וְכָל הַהוּא לֵילְיָא אֲחִידְנָא בַּאֲחוֹתִי. וּבְצַפְרָא קַמְתִּי, וְאֻשְׁפִּיזְנָא הֲוֵית קָטַט בַּהֲדֵי גַּבְרָא. עַיְלִינָא בֵּינַיְהוּ לַעֲשׂוֹת שָׁלוֹם בֵּינֵיהֶם, וְחָבְלוּ אוֹתִי. דָּא מֵהַאי גִּיסָא, וְדָא מֵהַאי גִּיסָא, וּרְשִׁימָא דָּא הֲוֵי עָיֶל לְבֵי מֹחָא. וְאִשְׁתְּזִיב לִי חַד אַסְיָא, וְרַבִּי שַׂמְלָאי שְׁמֵיהּ. אָמַר לֵיהּ: מַאי הִיא אַסְוָתָא דְּיָהִיב לָךְ? אָמַר לֵיהּ: אַסְוָתָא דְּנַפְשָׁא, דְּמֵהַהִיא יוֹמָא אַהְדַּרְנָא בְּתִיּוּבְתָּא, וּבְכָל יוֹם בָּכִינָא קַמֵּיהּ קֻדְשָׁא בְּרִיךְ הוּא עַל הַהוּא חוֹבָה, וּמֵאִנּוּן דִּמְעִין אֲנָא רָחִיץ אַנְפָּאִי. קָרִי עֲלֵיהּ רַבִּי אַבָּא: "וְסָר עֲוֹנְךָ, וְחַטָּאתְךָ תְּכֻפַּר", וְאִתְעַבַּר הַהוּא רְשִׁימָא מֵאַנְפּוֹי. אָמַר לֵיהּ: נָדַרְנָא מֵהַאי יוֹמָא לְאִתְעַסֵּק בְּאוֹרַיְתָא יוֹמָם וָלַיְלָה. אָמַר לֵיהּ: מַה שְּׁמָךְ? אָמַר לֵיהּ: אֱלִיעֶזֶר. אָמַר לֵיהּ רַבִּי אַבָּא: וַדַּאי שְׁמָךְ גָּרִים לָךְ, וֶאֱלָהָךְ סַיְּעָךְ, וְהוּא יִהְיֶה בְּסַעֲדָךְ. שְׁדָרֵיהּ רַבִּי אַבָּא וּבָרְכֵיהּ.
זִמְנָא אָחֳרָא הֲוֵי רַבִּי אַבָּא אָזִיל לְגַבֵּי רַבִּי שִׁמְעוֹן בֶּן יוֹחַאי. אָעִיל בְּמָאתֵיהּ דְהַהוּא גַּבְרָא אֱלִיעֶזֶר. אַשְׁכְּחֵיהּ דַּהֲוֵי יָתֵיב וְדָרַשׁ <small>(תְּהִלִּים צב, ז)</small>: "אִישׁ בַּעַר לֹא יֵדָע וּכְסִיל לֹא יָבִין אֶת זֹאת". כַּמָּה טִפְּשִׁין אִנּוּן בְּנֵי עָלְמָא, דְּלָא מַשְׁגִּיחִין וְלֹא יָדְעִין וְלֹא מִסְתַּכְּלִין לְמִנְדַּע אוֹרְחָא דְּקֻדְשָׁא בְּרִיךְ הוּא עַל מָה קַיָּמָא עָלְמָא. מָאן מְעַכֵּב לְהוּ לְמִנְדַּע אוֹרְחָא דְּקֻדְשָׁא בְּרִיךְ הוּא? טִפְּשֵׁיהוֹן דְּלִבְּהוֹן, דְּלָא יָדְעִין לְאִשְׁתַּדְּלָא בְּאוֹרַיְתָא; דְּאִלּוּ הֲוֵי מִשְׁתַּדְּלֵי בְּאוֹרַיְתָא לְמִנְדַּע אוֹרְחָא דְּקֻדְשָׁא בְּרִיךְ הוּא — הֲוֵי יַדְעֵי. וְזֶהוּ: "אִישׁ בַּעַר לֹא יֵדַע" — לַעֲסֹק בַּתּוֹרָה; "וּכְסִיל לֹא יָבִין אֶת זֹאת" — נִימוּסִין דִּשְׁכִינָה. דְּאִתְקְרָאת זֹאת, כַּמָּה דְּאַתְּ אָמַר <small>(וַיִּקְרָא טז, ג)</small>: "בְּזֹאת יָבֹא אַהֲרֹן אֶל הַקֹּדֶשׁ". 
וְהוּא, כִּי נִימוּסִין דִשְׁכִינְתָּא הֲוֵי לְיַסֵּר אֶת הַצַּדִּיקִים בָּעוֹלָם הַזֶּה לְמַעַן יִירְשׁוּ הָעוֹלָם הַבָּא, וּלְהָרְשָׁעִים מְשַׁלֶּמֶת קְצָת טוֹבוֹת בָּעוֹלָם הַזֶּה עֲבוּר קְצָת מִצְווֹת שֶׁעָשׂוּ בָּעוֹלָם הַזֶּה, כְּדֵי לְטַרְדָן מִן הָעוֹלָם הַבָּא. וּמִי שֶׁהוּא כְּסִיל, לֹא יָבִין אֶת זֹאת — נִימוּסִין דְּזֹאת, וּמַתְמִיהַּ וּמְהַרְהֵר, חַס וְשָׁלוֹם, וְאוֹמֵר: רְאֵה, זֶה צַדִּיק וְיָשָׁר מְדֻכֶּה בְּיִסּוּרִין, וְאָנוּ יוֹשְׁבִין בְּשַׁלְוָה וּמִתְגַבְּרִין וְהוֹלְכִין בְּלִי סִבָּה וּמַצְלִיחִין בְּכָל עֲסָקִים. אֲבָל הֶחָכָם עֵינָיו בְּרֹאשׁוֹ, וְיוֹדֵעַ הָעִנְיָן כִּי מַה שֶּׁהָרְשָׁעִים הוֹלְכִין וּמַצְלִיחִין בִּלְתִּי טוֹבָה, וְזֶהוּ: "בִּפְרֹחַ רְשָׁעִים כְּמוֹ עֶשֶׂב, וַיָּצִיצוּ כָּל פֹּעֲלֵי אָוֶן" — הוּא כְּדֵי "לְהִשָּׁמְדָם עֲדֵי עַד" מִן הָעוֹלָם, שֶׁהוּא עוֹלָם שֶׁל חַיִּים נִצְחִיִּים עֲדֵי עַד, וְשָׁם יִהְיוּ אֵפֶר תַּחַת כַּפּוֹת רַגְלֵי צַדִּיקִים כַּמָּה דְּאַתְּ אָמַר <small>(מַלְאָכִי ג, כא)</small>: "וְעַסּוֹתֶם רְשָׁעִים כִּי יִהְיוּ אֵפֶר תַּחַת כַּפּוֹת רַגְלֵיכֶם".
פָּתַח עוֹד וְדָרַשׁ הַאי גַּבְרָא: כְּתִיב בְּסֵפֶר אִיּוֹב <small>(אִיּוֹב טז, ח)</small>: "וַיָּקָם בִּי כַּחֲשִׁי, בְּפָנַי יַעֲנֶה". בְּמָה קָא מַיְרֵי? אָמְנָם הָעִנְיָן הוּא, כִּי מִי שֶׁהוּא חוֹטֵא וְהוֹלֵךְ אַחַר שְׁרִירוּת לִבּוֹ, וְאֵינֶנּוּ חוֹשֵׁב עַל תַּכְלִית וְסוֹף הָאָדָם אֲשֶׁר הוֹלֵךְ לָמוּת, וְאַחַר כָּךְ צָרִיךְ לִתֵּן דִּין וְחֶשְׁבּוֹן בִּפְנֵי יוֹצֵר הַכֹּל, כְּשֶׁבָּא לִפְנֵי הַדִּין, אֲזַי כָּל הָרָעוֹת וְהַפְּשָׁעִים שֶׁעָשָׂה, הֵן רְשׁוּמִים וַחֲקוּקִים בְּאַנְפּוֹי דִּילֵיהּ, וְהִנֵּה עִלָּאֵי וְתַתָּאֵי (דְּהַיְנוּ, מַלְאָכִים הָעֶלְיוֹנִים וְגַם כִּתּוֹת מַלְאָכִים, הַטָּסִים תַּחַת הָרָקִיעַ) כֻּלָּן מִסְתַּכְּלִין בְּהַאי רְשִׁימָא, שֶׁמַּרְאָה עַל חֲטָאָיו וּפְשָׁעָיו, וּמְקַלְּלִין אוֹתוֹ וְאוֹמְרִין עָלָיו: וַי כַּד יָבוֹא יוֹמָךְ, וְתִפֹּל בְּיַד אַכְזָרִים לִשְׁפֹּךְ דִּינִים קָשִׁים וּמָרִים, וּפִתְאֹם תִּתְהַפֵּךְ שְׁעָתְךָ, וְאֵין מְרַחֵם לְךָ, וְאֵין מֵלִיץ ישֶׁר מְדַבֵּר טוֹב בַּעַדְךָ, הַקְּדֻשָּׁה תִּתְרַחֵק מֵהֶן, וְהַטֻּמְאָה הוֹלֶכֶת וְגוֹבֶרֶת בְּכָל גּוּפֵיהֶם וּמִדַּבֶּקֶת בָּהֶם. וּבְאֵלּוּ הַיָּמִים, שֶׁהָרְשִׁימָה הִיא בְּמִצְחוֹ מֵחֲמַת עֲווֹנוֹ, אִם אִשְׁתּוֹ הִיא מִתְעַבֶּרֶת מִמֶּנּוּ, יִהְיֶה הַוָּלָד בֵּן עַז פָּנִים, אַלִּים בַּעַל זְרוֹעַ, מוֹסֵר מָמוֹן שֶׁל יִשְׂרָאֵל, אֵינוֹ מְקַבֵּל תּוֹכָחָה. וְעַל אִלֵּין בָּנִים קָרָא עֲלֵיהוֹן בַּזֹּהַר, דְּאִלֵּין הֵן אִנּוּן חַיָּבִין דְּדָרִין, דְּמָארֵיהוֹן שָׁרְיָן לְהוֹן (פֵּרוּשׁ: הַקָּדוֹשׁ בָּרוּךְ הוּא חָפֵץ לַעֲשׂוֹת רְצוֹן חֶפְצָם בָּעוֹלָם הַזֶּה, כְּדֵי שֶׁיִּהְיוּ כָּלִין בָּעוֹלָם הַבָּא). כְּדֵי לְשֵׁיצָאָה לְהוֹן בְּעָלְמָא דְּאָתֵי. וְעַל זֶה אָמַר אִיּוֹב: "כַּחֲשִׁי בְּפָנַי יַעֲנֶה".
אֲבָל אִנּוּן צַדִּיקֵי הַדּוֹר הַיְשָׁרִים וְהַתְּמִימִים בְּמַעֲשֵׂיהֶם הַטּוֹבִים, רוֹדְפֵי צֶדֶק וָחֶסֶד, בַּעֲלֵי אֱמוּנָה, הַמִּתְחָרְטִים בְּמַעֲשֵׂיהֶן הָרָעִים, וּבְכָל יוֹם מְכִינִים עַצְמָן לְיוֹם הַדִּין וְיוֹם הַפְּקֻדָּה כְּדֵי לָבוֹא בִּקְדֻשָּׁה וּבְטָהֳרָה לִפְנֵי כִּסֵּא הַכָּבוֹד, אֲזַי כָּל מַעֲשֵׂיהֶם הַטּוֹבִים רְשׁוּמִים ונֶחְקָקִין בְּמִצְחָן לְטוֹבָתָן, וּבְהִסְתַּכֵּל בָּהֶן מַלְאָכִין עִלָּאִין וְתַתָּאִין, מְבָרְכִין אוֹתוֹ וְאוֹמְרִין: דֵּין בְּרָא קַדִּישָׁא לְקֻדְשָׁא בְּרִיךְ הוּא, בְּרָא חֲבִיבָא, הַמְשַׁמֵּחַ אָבִיו שֶׁבַּשָּׁמַיִם, וְהַסִּטְרָא אָחֳרָא בּוֹרַחַת מִמֶּנּוּ, וְהַקְּדֻשָּׁה מִדַּבֶּקֶת בּוֹ וּמִתְגַבֶּרֶת יוֹם יוֹם, אַשְׁרֵי לוֹ וְאַשְׁרֵי חֶלְקוֹ! וְאָמְרוּ לוֹ הַשּׁוֹמְעִים: רַבִּי, מִנָּא לָךְ הָא דְּשַׁפִּיר קָאָמַרְתְּ? אָמַר לָהֶן: כִּי נַעֲשָׂה לִי רְשִׁימָא חַד בְּאַנְפִּי עַל יְדֵי חוֹבָה, וְעַל יְדֵי זַכָּאָה אָזִיל מִנִּי רְשִׁימָא. אָמַר לֵיהּ רַבִּי אַבָּא: מַה שְּׁמָךְ? אָמַר לֵיהּ: אֱלִיעֶזֶר. אָמַר לֵיהּ: בְּרִיךְ רַחֲמָנָא, דַּחֲמֵינָא לָךְ וְזַכִּינָא לְמֵיחֲמִי לָךְ! זַכָּאָה חוּלְקָךְ בְּעָלְמָא הָדֵין, זַכָּאָה חוּלְקָךְ בְּעָלְמָא דְּאָתֵי! אָמַר לֵיהּ רַבִּי אַבָּא: אֲנָא הוּא דְּאַרְעָנָא לָךְ בְּאוֹרְחָא! אִשְׁתַּטַּח קַמֵּיהּ, עָיֵל לְהוּ לְבֵיתֵיהּ, אַתְקִין קוּרְטִיסָא דְּנַהֲמָא וְחַד עֶגְלָה תִּלְתָּא, וְרָאָה רַבִּי אַבָּא, דְּהוּא מֻשְׁלָם בְּתוֹרָה וּבַחֲסִידוּת. קָרָא עָלָיו: אַתָּה שָׁלוֹם וּבֵיתְךָ שָׁלוֹם, וְכָל אֲשֶׁר לְךָ שָׁלוֹם. שָׁלוֹם לְךָ בָּעוֹלָם הַזֶּה, שָׁלוֹם לְךָ בָּעוֹלָם הַבָּא!

Chapter 23

<b>אִיתָא </b>בַּבְּרַיְתָא דְּרַבִּי יִשְׁמָעֵאל כֹּהֵן גָּדוֹל: אָמַר לוֹ מַטַּטְרוֹן, שַׂר הַפְּנִים: כַּאֲשֶׁר בִּקֵּשׁ אוֹתִי הַקָּדוֹשׁ בָּרוּךְ הוּא לְהַעֲלֵנִי בִּשְׁמֵי שָׁמַיִם — שִׁגֵּר לִי תְּחִלָּה אֶת עַנְפִּיאֵל הַשַּׂר וּנְטָלַנִי מִן דּוֹר אֱנוֹשׁ לְעֵינֵי כֻּלָּם, וְהִרְכִּיבַנִי עַל כְּרוּב גָּדוֹל, וּמֶרְכְּבֵי וְסוּסֵי אֵשׁ, וּבִמְשָׁרְתֵי הָעֶלְיוֹנִים שֶׁלִּפְנֵי הַשְּׁכִינָה הֶעֱלוּנִי לְשַׁמֵּשׁ בַּמָּרוֹם. וְכֵיוָן שֶׁהִגַּעְתִּי לַמָּרוֹם, לִמְקוֹם הַחַיּוֹת הַקֹּדֶשׁ וְהָאוֹפַנִּים וּשְׂרָפִים, וּכְרוּבִים וְגַלְגַּלִּים שֶׁל הַמֶּרְכָּבָה וּמְשָׁרְתֵי אֵשׁ אוֹכְלָה אֵשׁ, הֵרִיחוּ אֶת רֵיחִי מֵרָחוֹק חֲמֵשֶׁת אֲלָפִים וּשְׁלשׁ מֵאוֹת וְשִׁשִּׁים פַּרְסָאוֹת, וְאָמְרוּ: רִבּוֹנוֹ שֶׁל עוֹלָם, מַה לְּיִלּוֹד אִשָּׁה בֵּינֵינוּ, שֶׁהוּא טִפָּה סְרוּחָה, שֶׁהוּא עוֹלֶה לִשְׁמֵי מָרוֹם לְשַׁמֵּשׁ בָּנוּ וּבַחֲצוּבֵי שַׁלְהֶבֶת?! 
וְהֵשִׁיב לָהֶם הַקָּדוֹשׁ בָּרוּךְ הוּא יִתְעַלֶּה וְאָמַר לָהֶם: מְשָׁרְתַי וּצְבָאִי וּכְרוּבַי וּשְׁרָפַי, גַּלְגַּלַּי וְאוֹפַנַּי; אַל יֵרַע לְבַבְכֶם בַּדָּבָר הַזֶּה, כִּי כָּל בְּנֵי אָדָם כָּפְרוּ בִּי וּבְמַלְכוּתִי הַגְּדוֹלָה, וְהָלְכוּ אַחַר שְׁרִירוּת לִבָּם, וְעָבְדוּ עֲבוֹדָה זָרָה וְסִלְּקוּ שְׁכִינָתִי מִבֵּינֵיהֶם, וְזֶה אֲשֶׁר עָמַד בַּנִּסָּיוֹן וְהֶאֱמִין בִּכְבוֹד גְּדֻלָּתִי! וְנָטַל הַקָּדוֹשׁ בָּרוּךְ הוּא אוֹתִי וּפָתַח לִי שֵׁשׁ מֵאוֹת אֲלָפִים שַׁעֲרֵי חֶסֶד, וּשְׁלשֶׁת אֲלָפִים שַׁעֲרֵי בִּינָה, וּשְׁלשֶׁת אֲלָפִים שַׁעֲרֵי חַיִּים, וּשְׁלשֶׁת אֲלָפִים שַׁעֲרֵי אַהֲבָה, וּשְׁלשֶׁת אֲלָפִים שַׁעֲרֵי גְּבוּרָה, וּשְׁלשֶׁת אֲלָפִים שַׁעֲרֵי תּוֹרָה, וּשְׁלשֶׁת אֲלָפִים שַׁעֲרֵי פַּרְנָסָה, וּשְׁלשֶׁת אֲלָפִים שַׁעֲרֵי יִרְאַת חְטֵא. וּמֵאוֹתוֹ שָׁעָה וָהָלְאָה הוֹסִיף לִי הַקָּדוֹשׁ בָּרוּךְ הוּא חָכְמָה עַל חָכְמָה, וּבִינָה עַל בִּינָה, וְדַעַת עַל דַּעַת, וְרַחֲמִים עַל רַחֲמִים, וּגְבוּרָה עַל גְּבוּרָה, וְכֹחַ עַל כֹּחַ, וְחַיִל עַל חַיִל, וְזֹהַר עַל זֹהַר, וְיֹפִי עַל יֹפִי, וְתוֹרָה עַל תּוֹרָה, וְאַהֲבָה עַל אַהֲבָה, וְחֶסֶד עַל חֶסֶד, וְחֶמְדָּה עַל חֶמְדָּה, וַעֲנָוָה עַל עֲנָוָה, וְתֹאַר עַל תֹּאַר, וְהוֹד עַל הוֹד. וְנִתְכַּבַּדְתִּי וְנִתְפָּאַרְתִּי מִכָּל הַמִּדּוֹת הַלָּלוּ הַטּוֹבוֹת וְהַמְשֻׁבָּחוֹת יוֹתֵר מִכָּל בְּנֵי אָדָם.
וְאַחַר כָּל הַמִּדּוֹת הִנִּיחַ הַקָּדוֹשׁ בָּרוּךְ הוּא אֶת יָדוֹ עָלַי וּבֵרְכָנִי חֲמֵשׁ מֵאוֹת אֲלָפִים וּשְׁלשׁ מֵאוֹת וְשִׁשִּׁים בְּרָכוֹת, וְנִתְרוֹמַמְתִּי וְנִתְגַּבַּרְתִּי שִׁעוּר אָרְכּוֹ וְרָחְבּוֹ שֶׁל עוֹלָם, וְהֶעֱלוּ לִי שִׁבְעִים וּשְׁתַּיִם כְּנָפַיִם: שְׁלשִׁים וָשֵׁשׁ — מִצַּד זֶה, וּשְׁלשִׁים וָשֵׁשׁ — מִצַּד זֶה; כָּל כָּנָף וְכָנָף שֶׁהִיא כִּמְלֹא עוֹלָם. וְקָבַע בִּי חֲמֵשׁ מֵאוֹת אֲלָפִים וּשְׁלשׁ מֵאוֹת וְשִׁשִּׁים עֵינַיִם, וְכָל עַיִן וְעַיִן הוּא כִּמְלֹא אוֹר גָּדוֹל, וְלֹא הִנִּיחַ שׁוּם דְּבַר זִיו וָזֹהַר אֲשֶׁר בְּכָל הָאוֹרוֹת הָעֶלְיוֹנִים, שֶׁלֹּא קָבַע בִּי. וְהִנֵּה מְבֹאַָר, שֶׁנָּתַן לוֹ הַקָּדוֹשׁ בָּרוּךְ הוּא כַּמָּה חַלּוֹנוֹת, הַמְיֻחָדִים לְחָכְמָה וּלְפַרְנָסָה וְכוּ', וְכָל אֲשֶׁר מֻכְרָח הָאָדָם אֵלָיו הוּא בְּיָדוֹ, וְאֵלּוּ הֵן: תּוֹרָה וְיִרְאָה, חָכְמָה וּפַרְנָסָה; וְכָל מִי שֶׁצָּרִיךְ לְהִתְפַּלֵּל לְהַקָּדוֹשׁ בָּרוּךְ הוּא, אֲזַי הַתְּפִלָּה בָּא לְיָדוֹ, הֵן שֶׁמִּתְפַּלְּלִין עַל דָּבָר קָטָן וְהֵן עַל דָּבָר גָּדוֹל. וְאַחַר כָּךְ הוּא מַכְנִיס אֶת הַתְּפִלָּה לִפְנַי וְלִפְנִים, לִפְנֵי מֶלֶךְ מַלְכֵי הַמְּלָכִים הַקָּדוֹשׁ בָּרוּךְ הוּא, שׁוֹמֵעַ תְּפִלַּת יִשְׂרָאֵל, בָּרוּךְ הוּא וּבָרוּךְ שְׁמוֹ, כִּי הַכֹּל תָּלוּי בִּרְצוֹנוֹ; וְלֹא צָרְכֵי הַגּוּף בִּלְבַד, אֶלָּא צָרְכֵי הַנְּשָׁמוֹת. כְּגוֹן מִי שֶׁיּוֹדֵעַ בְּעַצְמוֹ, שֶׁיֵּשׁ בּוֹ אֵיזֶה מִדָּה רָעָה, שֶׁהוּא רַע לֵב אוֹ שְׁאָר מִדָּה מְגֻנָּה שֶׁהוּא רָגִיל בָּהּ, וּבְמִסְתָּרִים תִּבְכֶּה נַפְשׁוֹ עַל זֶה בִּפְנֵי הַקָּדוֹשׁ בָּרוּךְ הוּא, אֲשֶׁר בְּיָדוֹ לְהַטּוֹת לְבָבוֹ לְיִרְאָתוֹ, אָז הַקָּדוֹשׁ בָּרוּךְ הוּא מְסַיֵּעַ לַהֲפֹךְ לְבָבוֹ הָעִקֵּשׁ אוֹ שְׁאָר מִדּוֹת הָרָעוֹת. 
וְלֹא עוֹד שֶׁהַקָּדוֹשׁ בָּרוּךְ הוּא מְזַכֶּה אוֹתוֹ לְמִי שֶׁיִּתְפַּלֵּל אֵלָיו בְּלֵב שָׁלֵם, שֶׁהוּא מְזַכֶּה אֶת אֲחֵרִים, אִם רוֹאֶה שְׁאָר בְּנֵי אָדָם, וּמִכָּל שֶׁכֵּן קְרוֹבָיו אוֹ בָּנָיו, שֶׁהוֹלְכִים בְּדֶרֶךְ לֹא תָּמִים, שֶׁצָּרִיךְ לְהִתְפַּלֵּל עָלָיו תְּחִלָּה שֶׁיִּתַּמּוּ חַטָּאִים וְיַחְזְרוּ בִּתְשׁוּבָה. וְאַחַר כָּךְ אִם חַס וְשָׁלוֹם יִרְאֶה שֶׁלֹּא הוֹעִיל לִתְפִלָּתוֹ, יִרְאֶה לְהוֹכִיחָם, אוּלַי יִמְצָא עֵת רָצוֹן, שֶׁהַקָּדוֹשׁ בָּרוּךְ הוּא יִתֵּן בְּלֵב הָאֲנָשִׁים הַמּוֹרְדִים בּוֹ שֶׁיַּחְזְרוּ בִּתְשׁוּבָה, וְיִהְיֶה גַּם כֵּן לְנַחַת רוּחַ. שֶׁהַקָּדוֹשׁ בָּרוּךְ הוּא שׁוֹמֵעַ תְּפִלָּתוֹ לְהָשִׁיב לֵב הָרָשָׁע לַעֲשׂוֹת תְּשׁוּבָה.
כִּדְמָצִינוּ מַעֲשֶׂה בָּרַמְבַּ"ן זִכְרוֹנוֹ לִבְרָכָה, שֶׁהָיָה לוֹ תַּלְמִיד אֶחָד שֶׁיָּצָא לְתַרְבּוּת רָעָה, וּשְׁמוֹ אַבְנֵר, וְנַעֲשָׂה כּוּתִי. וּמֵחֲמַת רֹב חָכְמָתוֹ בְּטֻמְאָתוֹ, נַעֲשָׂה שַׂר גָּדוֹל בַּכּוּתִים. וַיְהִי הַיּוֹם שֶׁהָיָה יוֹם כִּפּוּר, שָׁלַח לֵיהּ הָרַמְבַּ"ן שֶׁיָּבוֹא אֵלָיו. בָּא לְפָנָיו, וְלָקַח בִּפְנֵי הָרַב רַמְבַּ"ן זִכְרוֹנוֹ לִבְרָכָה חֲזִיר אֶחָד וּנְחָרוֹ וּבִשְּׁלוֹ וַאֲכָלוֹ, וְאַחַר כָּךְ שָׁאַל לָרַמְבַּ"ן: רַבִּי, עַל כַּמָּה כְּרֵתוֹת עָבַרְתִּי הַיּוֹם? וְהֵשִׁיב לוֹ: עַל אַרְבַּע כְּרֵתוֹת עָבַרְתָּ הַיּוֹם. וְאָמַר לוֹ הַתַּלְמִיד הַנִּזְכָּר לְעֵיל: הֲלֹא עַל חָמֵשׁ לָאוִין עָבַרְתִּי! וְהִתְחִילוּ לְפַלְפֵּל, עַד שֶׁהָרַמְבַּ"ן הוֹדָה שֶׁעָבַר עַל חֲמִשָּׁה לָאוִין שֶׁל כְּרֵתוֹת. וְשָׁאַל הָרַמְבַּ"ן אוֹתוֹ: הַגֵּד נָא לִי, מִי הֱבִיאֲךָ אֶל מִדָּה זוֹ שֶׁכָּפַרְתָּ בְּתוֹרַת משֶׁה?
 וְהֵשִׁיב לוֹ, כִּי פַּעַם אַחַת שָׁמַעְתִּי שֶׁדָּרַשְׁתָּ, שֶׁיֵּשׁ בְּפָרָשַׁת הַאֲזִינוּ כְּלוּלִים כָּל הַמִּצְווֹת וְכוֹלְלִים כָּל עִנְיָנֵי הָעוֹלָם, וְכֻלָּן נִרְמָזִים בְּפָרָשַׁת הַאֲזִינוּ, רַק שֶׁצָּרִיךְ סִיַּעְתָּא דִּשְׁמַיָּא לְהָבִין כָּל הָעִנְיָנִים וְהַסּוֹדוֹת אֲשֶׁר שָׁם. וּבְעֵינַי הָיָה זֶה מִן הַנִּמְנָע, עַד שֶׁבִּשְׁבִיל כֵּן קָבַע בִּלְבָבִי הַחֵטְא, שֶׁאֵין הָאֱמֶת כֵּן, כְּמוֹ שֶׁאָמַר הָרַב הָרַמְבַּ"ן, וְיָצָא וּפָקַר וְנֶהְפַּךְ לְאִישׁ אַחֵר. וַיַּעַן הָרַמְבַּ"ן: עֲדַיִן אֲנִי אוֹמֵר כֵּן, שֶׁדְּבָרַי כֵּן הוּא, שֶׁהַכֹּל נִרְמָז וּמְבֹאָר בְּפָרָשַׁת הַאֲזִינוּ: אִם לֹא תַּאֲמִין — שְׁאַל, וְאַגִּיד לְךָ. וַיִּתְמַהּ הַתַּלְמִיד הַכּוֹפֵר הַהוּא וְאָמַר: אִם כֵּן, כִּדְבָרֶיךָ תַּרְאֵנִי. אִם שְׁמִי שֶׁהוּא אַבְנֵר, בְּפָרָשַׁת הַאֲזִינוּ תִּמְצָא. וַיִּתְפַּלֵּל הָרַמְבַּ"ן אֶל ה' בְּכָל לְבָבוֹ וְנַפְשׁוֹ, וּבָא פָּסוּק בְּפִיו <small>(דְּבָרִים לב, כו)</small>: "אָמַרְתִּי אַפְאֵיהֶם אַשְׁבִּיתָה מֵאֱנוֹשׁ זִכְרָם". אוֹתִיּוֹת שְׁלִישִׁיּוֹת מִן פָּסוּק זֶה — רָאשֵׁי תֵּבוֹת אַבְנֵר. 
וְכִשְׁמֹעַ הַתַּלְמִיד אֶת הַדָּבָר חָרַד מְאֹד, וַיִּפֹּל עַל פָּנָיו, וְשָׁאַל לְרַבּוֹ הָרַמְבַּ"ן אִם יַחֲזֹר בִּתְשׁוּבָה, יִהְיֶה לוֹ תִּקּוּן וּתְרוּפָה. וְהֵשִׁיב לוֹ רַמְבַּ"ן: וַהֲלֹא שָׁמַעְתָּ לְהַפָּסוּק שֶׁיַּשְׁבִּית מֵאֱנוֹשׁ זִכְרוֹ, וְלֹא יוֹעִיל לוֹ שׁוּם תְּרוּפָה! וְתֵכֶף הָלַךְ אוֹתוֹ תַּלְמִיד וְלָקַח סְפִינָה בְּלֹא סַפָּן וְחֶבֶל וּמַלָּח, וְהָלַךְ עִם הַסְּפִינָה בַּאֲשֶׁר הוֹלִיכוֹ צוֹעֵק בְּמַר נַפְשׁוֹ. וַעֲדַיִן לֹא נוֹדַע מִמֶּנּוּ מְאוּמָה. וְאַחַר כָּךְ הִרְבָּה הָרַמְבַּ"ן בִּתְפִלָּה, שֶׁיִּהְיֶה לוֹ מִקְצָת כַּפָּרָה. וְאַחַר זְמַן רַב בָּא לְהָרַב בַּחֲלוֹם וְהֶחֱזִיק לוֹ טוֹבָה, שֶׁגָּרְמָה תְּפִלָּתוֹ לְהוֹלִיכוֹ לְהַתַּלְמִיד לְגֵיהִנָּם, וְהָיוּ דָּנִין אוֹתוֹ דִּינִין הַרְבֵּה בַּגֵּיהִנָּם, וְאַחַר שְׁנֵים עָשָׂר חֹדֶשׁ הָיָה לוֹ מָזוֹר וּתְרוּפָה. לֹא לְהוֹלִיכוֹ לְגַן עֵדֶן וְלֹא לָדוּן אוֹתוֹ בַּגֵּיהִנָּם, כִּי עַד אוֹתוֹ הַפַּעַם הָיָה אוֹתוֹ הַתַּלְמִיד בְּכַף הַקֶּלַע. הִנֵּה רְאֵה, שֶׁהַכֹּל הוּא תָּלוּי בַּתְּפִלָּה, שֶׁהָיָה לוֹ קְצָת כַּפָּרָה.
וּבִפְרָט בְּבֵית הַכְּנֶסֶת, שֶׁהוּא מָקוֹם מְיֻחָד לְהִתְפַּלֵּל, וּמְסֻגָּל הַבֵּית הַכְּנֶסֶת לְטַהֵר מַחְשְׁבוֹת לֵב הָאָדָם. וּכְמוֹ שֶׁאָמְרוּ רַבּוֹתֵינוּ זִכְרוֹנָם לִבְרָכָה: "כִּנְחָלִים נִטָּיוּ וְגוֹ'". לְמָה נִמְשְׁלוּ בָּתֵּי כְּנֵסִיּוֹת? לִנְחָלִים. לוֹמַר לְךָ, מַה נַּחַל זֶה מֵבִיא אֶת הָאָדָם מִטֻּמְאָה לְטָהֳרָה, אַף בָּתֵּי הַכְּנֵסִיּוֹת מְטַהֲרִין כו'. עַל כֵּן צָרִיךְ הָאָדָם לְהִתְבּוֹדֵד בְּהִתְבּוֹדְדוּת בְּבֵית הַכְּנֶסֶת, וִידַבֵּר בְּכָל לִבּוֹ לִפְנֵי יוֹדֵעַ מַחֲשָׁבוֹת בָּרוּךְ הוּא, וְיִבְכֶּה בִּדְמָעוֹת, וְיִתְאַנַּח בְּכָל לִבּוֹ בְּשִׁבְרוֹן לֵב בְּזָכְרוֹ אֶת חֲטָאָיו וְחַטַּאת נְעוּרָיו, אֲשֶׁר לֵב הָאָדָם יוֹדֵעַ מָרַת נַפְשׁוֹ מַה שֶּׁחָטָא וְקִלְקֵל בִּימֵי נְעוּרָיו, וְהַכֹּל רָשׁוּם וְחָקוּק לְמִשְׁמֶרֶת. אִם שָׁב בִּתְשׁוּבָה שְׁלֵמָה, יִמָּחוּ פְּשָׁעָיו, וּמִטַּהֲרוֹת וּמִתְלַבְּנוֹת הַכְּתָמִים וְהַפְּגָמִים. וּבִמְקוֹם הַדִּין וְעֹנֶשׁ — שָׁם תַּעֲמֹד לוֹ יְשׁוּעָה וְהַצָּלָה, כַּאֲשֶׁר עַיִן בְּעַיִן יִרְאֶה בְּבוֹאוֹ לִפְנֵי כִּסְאוֹ יִתְבָּרַךְ לְדִין וְחֶשְׁבּוֹן בְּעֵת שֶׁיִּקְרְאוֹ לְמִשְׁפָּט, אֲשֶׁר יִגְזֹר עָלָיו הַשֵּׁם יִתְבָּרַךְ פִּתְאֹם. עַל כֵּן יַעֲסֹק הָאָדָם בַּתְּפִלָּה, כִּי יוֹם זֶה בָּא פִּתְאֹם, כְּנֶשֶׁר יָעוּף, וַה' בְּרַחֲמָיו יְקַבֵּל נִשְׁמָתוֹ בְּעֵת פְּקֻדָּתוֹ כִּי יִפְקֹד עָלָיו, וְיָבוֹא מִשָּׁלוֹם אֶל שָׁלוֹם.
הַכְּלָל הָעוֹלֶה: שֶׁאַל יִהְיֶה תְּפִלָּה קַלָּה בְּעֵינֶיךָ, שֶׁהֲרֵי הַשַּׂר הַגָּדוֹל מַטַּטְרוֹן הוּא מְמֻנֶּה עַל הַתְּפִלּוֹת, וְכַאֲשֶׁר הָאָדָם זוֹכֵר לְמַטַּטְרוֹן, שֶׁנֶּהְפַּךְ מִבָּשָׁר לְאֵשׁ בִּשְׁבִיל צִדְקָתוֹ, אַף אַתָּה תָּמִים תִּהְיֶה עִם ה' אֱלֹהֶיךָ וְצַדִּיק. וְצֶדֶק לְפָנֶיךָ יַעֲמֹד.

Chapter 24

<b>כָּתְבוּ </b>בְּסִפְרֵי הַמְקֻבָּלִים אַזְהָרָה עַל הָאָדָם, בִּהְיוֹתוֹ הוֹלֵךְ יְחִידִי בְּלֹא הִרְהוּר תּוֹרָה אוֹ בְּדִבְרֵי יִרְאָה, כִּי אָז מִדַּבֵּק בּוֹ הַסִּטְרָא אָחֳרָא. וּמְבֹאָר בְּסֵפֶר הַזֹּהַר פָּרָשַׁת וַיִּשְׁלַח, שֶׁאֲפִלּוּ בִּהְיוֹתוֹ הוֹלֵךְ יְחִידִי בָּעִיר בְּשָׁעָה שֶׁאֵין בְּנֵי אָדָם מְצוּיִין בָּרְחוֹב, אָז גַּם כֵּן מִדַּבֵּק בּוֹ הַסִּטְרָא אָחֳרָא, לֹא יִפְטֹר בִּלְתִּי הֱיוֹתוֹ נִכְשָׁל בְּאֵיזֶה עָווֹן בְּזֶה הַיּוֹם. עַל כֵּן יִזָּהֵר לְהִתְנַהֵג בְּזֶה הָאֹפֶן: אִם הוּא מַשְׁכִּים אוֹ מַעֲרִיב לָצֵאת יְחִידִי לְצָרְכּוֹ בָּעִיר, שֶׁאָז אֵין בְּנֵי אָדָם מְצוּיִין כָּל כָּךְ, יֹאמַר לִפְנֵי הַמְּזוּזָה פָּסוּק <small>(תְּהִלִּים נה, כג)</small>: "הַשְׁלֵךְ עַל ה' יְהָבְךָ, וְהוּא יְכַלְכְּלֶךָ". וּלְכַוֵּן הַנְּקֻדָּה שֶׁתַּחַת הַשֵּׁם, שֶׁהוּא גִּימַטְרִיָּא שִׁבְעִים וּשְׁתַּיִם כְּמִנְיָן 'חֶסֶד'.
וְגַם מָצָאתִי כָּתוּב בְּשֵׁם גָּדוֹל אֶחָד מֵחַכְמֵי אַשְׁכְּנַזִּים: כְּשֶׁהָאָדָם רוֹצֶה לְהַשְׁכִּים לֵילֵךְ יְחִידִי בַּדֶּרֶךְ חוּץ לָעִיר, יֹאמַר פָּסוּק <small>(תְּהִלִּים לז, ה)</small>: "גּוֹל עַל ה' דַּרְכְּךָ וּבְטַח עָלָיו וְהוּא יַעֲשֶׂה". וִיכַוֵּן גַּם כֵּן בַּנִּקּוּד שֶׁל דַּרְכְּךָ, שֶׁעוֹלֶה כְּמִנְיַן שִׁבְעִים וּשְׁתַּיִם, כְּמִנְיַן חֶסֶד, וְאָז הוּא נִצּוֹל, שֶׁלֹּא יִדְבַּק בּוֹ הַסִּטְרָא אָחֳרָא. אָכֵן בִּתְרַוַּיְהוּ צָרִיךְ עַל כָּל פָּנִים שֶׁיְּהַרְהֵר גַּם כֵּן בְּדִבְרֵי תּוֹרָה אוֹ בְּדִבְרֵי יִרְאָה בַּהֲלִיכָתוֹ, וְאָז הוּא נִצּוֹל, שֶׁלֹּא יִדְבַּק בּוֹ הַסִּטְרָא אָחֳרָא. אָכֵן בַּהֲלִיכָתוֹ לַדֶּרֶךְ צָרִיךְ שְׁמִירָה יוֹתֵר, וְעַל כָּל פָּנִים יִתְפַּלֵּל בַּדֶּרֶךְ תְּפִלַּת הַדֶּרֶךְ.
וְצָרִיךְ הָאָדָם לְקַבֵּל עָלָיו גַּם כֵּן שֶׁלֹּא יִהְיֶה קַמְצָן בְּיוֹתֵר, אַף עַל פִּי שֶׁבְּיַד הַקָּדוֹשׁ בָּרוּךְ הוּא לְהַטּוֹת לֵב הָאָדָם כִּרְצוֹנוֹ בָּרוּךְ הוּא, לִהְיוֹת הָאָדָם וַתְּרָן אוֹ קַמְצָן, מִכָּל מָקוֹם הוּא יוֹתֵר טוֹב, שֶׁהָאָדָם הוּא מִתְעוֹרֵר מֵעַצְמוֹ לִהְיוֹת וַתְּרָן, וְגַם צָרִיךְ לְהִתְפַּלֵּל עַל זֶה. גַּם צָרִיךְ הָאָדָם לִרְאוֹת שֶׁלֹּא יִהְיֶה פַּזְרָן בְּיוֹתֵר לִתֵּן צְדָקָה יוֹתֵר מִכְּדֵי יְכָלְתּוֹ, וְסוֹפוֹ שֶׁהוּא בְּעַצְמוֹ יִצְטָרֵךְ לַבְּרִיּוֹת.
וְנַחֲזֹר לְעִנְיָנֵנוּ, שֶׁטּוֹב לָאָדָם לְהִתְפַּלֵּל תְּפִלַּת הַדֶּרֶךְ בְּבֵיתוֹ קֹדֶם יְצִיאָתוֹ לַדֶּרֶךְ, כְּמוֹ שֶׁכָּתוּב בַּזֹּהַר פָּרָשַׁת בְּשַׁלַּח: רַבִּי אַבָּא פָּתַח וְאָמַר: נָכוֹן מְאֹד לְהִתְפַּלֵּל תְּפִלַּת הַדֶּרֶךְ בְּבֵיתוֹ קֹדֶם יְצִיאָתוֹ. וְטוֹב לוֹמַר פָּרָשַׁת עֲקֵדָה, וְעַיֵּן בַּזֹּהַר, פָּרָשַׁת וַיִּשְׁלַח: רַבִּי אֶלְעָזָר וְרַבִּי יִצְחָק הֲוֵי קָאָזְלֵי בַּדֶּרֶךְ, וּמָטָא זִמְנָא דִּקְרִיאַת שְׁמַע. קָם רַבִּי אֶלְעָזָר וּצְלִי וְקָרֵי קְרִיאַת שְׁמַע עִם צְלוֹתָא. אָמַר לֵיהּ רַבִּי יִצְחָק: וְהָא תָּנֵינָן, דְּעַד דְּלָא יִפּוֹק בַּר נָשׁ לְאוֹרְחָא, צָרִיךְ לְנָטְלָא רְשׁוּת מִמָּארֵיהּ וְלִצְלֵי צְלוֹתָא? אָמַר לֵיהּ: דְּכַד נָפִיקְנָא לְאוֹרְחָא, לָא הֲוֵי זִמְנָא שֶׁל קְרִיאַת שְׁמַע, אֲבָל הַשְׁתָּא, דְּשִׁמְשָׁא נָהִיר, צָלִינָא. אֲבָל עַד דְּלָא נַפָקְנָא לְאוֹרְחָא, בָּעֵי בָּעוּתֵיהּ מִנֵּיהּ דְּקֻדְשָׁא בְּרִיךְ הוּא וְאַמְלִיכְנָא בֵּיהּ וְכוּ'. אָזְלוּ. כַּד מָטוּ גַּבֵּיהּ חַד חֲקַל, יָתְבוּ, זָקְפוּ עֵינַיְהוּ וַחֲמוּ לְטוּרָא, דַּהֲוֵי סָלִיק בָּרוּם, וַהֲוֵי בֵּיהּ בְּרִיּוֹת מְשֻׁנִּין. דָּחִיל רַבִּי יִצְחָק. אָמַר לֵיהּ רַבִּי אֶלְעָזָר: אַמַּאי דְּחִילַת? אָמַר לֵיהּ: חֲמִינָא, דְּהַאי טוּרָא אִיהוּ תַּקִּיף, וַחֲמִינָא אִלֵּין בִּרְיָן, דְּאִנּוּן מְשֻׁנִּין, וְדָחִילְנָא דְּלָא יְקַטְרֵג לוֹן. אָמַר לֵיהּ רַבִּי אֶלְעָזָר: מָאן דְּדָחִיל מֵחֲטָאִין דִּבְיָדֵיהּ אִית לֵיהּ לְמִדְחַל וְכוּ'.
 פָּתַח וְאָמַר: <small>(בְּרֵאשִׁית לו, כד)</small>: "וְאֵלֶּה בְּנֵי צִבְעוֹן וְאַיָּה וְעַנָּה, הוּא עַנָּה, אֲשֶׁר מָצָא אֶת הַיֵּמִם בַּמִּדְבָּר". יֵמִם כְּתִיב חָסֵר יוּ"ד. וְהָעִנְיָן הוּא, כִּי יֵשׁ כַּת שֶׁל מַשְׁחִיתִים בַּר מִנַּן, אֲשֶׁר הֵם מְיֻחָדִים לְזֶה הַחֵטְא דַּוְקָא, דְּהַיְנוּ לִדְבֹּק בָּאָדָם שֶׁיֶּחֱטָא בִּזְנוּת, בְּזֶה הָעִנְיָן שֶׁיּוֹלִיד מַמְזֵרִים. וְאִלֵּין נִקְרָאִים יֵמִם, חָסֵר יוּ"ד. עַיֵּן שָׁם, שֶׁנִּבְרְאוּ בְּעֶרֶב שַׁבָּת בֵּין הַשְּׁמָשׁוֹת כְּמוֹ שְׁאָר הַמַּזִּיקִין, שֶׁאֵין לָהֶם חֵלֶק בַּיּוֹם הַשִּׁשִּׁי וְלֹא בְּיוֹם הַשַּׁבָּת. וּמְקוֹמָם שֶׁל אֵלּוּ הַמַּשְׁחִיתִים הוּא עַל הָרִים גְּבוֹהִים, שֶׁאֵין יְכוֹלִין לִזְרֹעַ שׁוּם זְרִיעָה, וְלֹא לִנְטֹעַ שׁוּם נְטִיעָה, הֵן זֵרְעוֹנֵי גִנָּה, הֵן זֵרְעוֹנֵי פֵּרוֹת הָאִילָן, רַק הָאָרֶץ הַהִיא שְׁמָמָה, וְתַמָּן הוּא אַתְרָא דִּלְהוֹן, הָא אִנּוּן בִּרְיָן מְשֻׁנִּין, שֶׁרָאָה רַבִּי יִצְחָק, וְזֶה עַנָּה דִּכְתִיב בַּתּוֹרָה. הוּא הָלַךְ וְנִתְקַל עַל הַר שָׁמֵם כַּנִּזְכַּר, וְנִדְבְּקוּ בּוֹ אוֹתָן הַחַיּוֹת, בְּרִיּוֹת מְשֻׁנִּים, וְלָכֵן אָמְרוּ רַבּוֹתֵינוּ זִכְרוֹנָם לִבְרָכָה, שֶׁעַנָּה הוֹלִיד מַמְזֵרִים וְהִרְכִּיב מִין שֶׁלֹּא בְּמִינוֹ וְהֵבִיא פֶּרֶד לָעוֹלָם. וְקַיְּמָא לָן, וְהֵבִיא עוֹד בַּזֹּהַר הַנִּזְכָּר לָעֵיל, דִּבְכָל אִנּוּן טוּרִין חֲרוּבִין אֲתַר בֵּית מוֹתְבָא דִּלְהוֹן, אֲבָל אוֹתָן שֶׁהוֹלְכִין בַּדֶּרֶךְ וְעוֹסְקִים בַּתּוֹרָה, עֲלַיְהוּ כְּתִיב <small>(תְּהִלִּים קכא, ה)</small>: "ה' צִלְּךָ עַל יַד יְמִינֶךָ". וְלָכֵן כָּל הַמְּקוֹמוֹת אֲשֶׁר הֵם הוֹלְכִים בְּנֵי אָדָם מִבְּלִי יִשּׁוּב, יִתְרַחֵק הָאָדָם.
וְקַבָּלָה נֶאֱמָנָה הִיא בְּיָדִי בְּשֵׁם חֲסִידִים הָרִאשׁוֹנִים, שֶׁכָּל הַבַּיִת הָעוֹמֵד שֶׁבַע שָׁנִים רְצוּפִים מִבְּלִי דִּירַת הָאָדָם, חָלִילָה לָדוּר בּוֹ בֶּן בְּרִית. אַף כַּמָּה פְּעָמִים הַמָּקוֹם, שֶׁעָמַד הַבַּיִת עָלָיו, הוּא מְסֻכָּן, וְלִבְנוֹת עָלָיו שׁוּם בַּיִת וְלָדוּר בּוֹ, חַס וְשָׁלוֹם, מֵחֲמַת שֶׁמְּדוֹר הַמַּזִּיקִין וּמַשְׁחִיתִים יֵשׁ שָׁמָּה.
וְהָעִנְיָן וְהַסִּבָּה לְחֻרְבַּן הַבַּיִת הַהוּא: הַטַּעַם אֶחָד: שֶׁיֵּשׁ בַּבִּנְיָן כְּשׁוּרָה אוֹ קוֹרָה אוֹ אֲבָנִים, שֶׁהֵן גֶּזֶל אוֹ מָמוֹן שֶׁאֵינוֹ שֶׁל ישֶׁר, הֲרֵי זֶה נֶגַע בַּבַּיִת, שֶׁשּׁוֹרֶה אַחַר כָּךְ בְּכָל הַבַּיִת. וְהַטַּעַם שֵׁנִי שֶׁנֶּחֱרַב הַבַּיִת: מִי שֶׁבָּנָה הַבַּיִת הוּא גֶּבֶר אַלִּים, וְעוֹשֶׂה עִוּוּת לִשְׁכֵנוֹ וְלָקַח בְּאַלִּימוּת וּבְחָזְקָה קַרְקַע שֶׁאֵינוֹ שֶׁלּוֹ. הַטַּעַם הַשְּׁלִישִׁי שֶׁנֶּחֱרַב הַבַּיִת, אַף שֶׁלֹּא גָּזַל, וּבָנָה הַכֹּל בְּמָמוֹן שֶׁל ישֶׁר, וְלֹא לָקַח שׁוּם קַרְקַע גְּזוּלָה: הוּא נֶחֱרַב מִטַּעַם שֶׁבָּנָה הַבַּיִת רַק לְצֹרֶךְ מִחְיָתוֹ אוֹ לְפַנֵּק בּוֹ, וְלֹא כִּוֵּן בְּבִנְיָנוֹ לִבְנוֹת בִּנְיָן לְשֵׁם שָׁמַיִם, לִבְחֹר זָוִית לִהְיוֹת מָקוֹם קָבוּעַ לִקְבֹּעַ עִתִּים לַתּוֹרָה אוֹ לְהִתְפַּלֵּל. גַּם בְּמַחֲשָׁבָה לְבַד לֹא סַגֵּי, אֶלָּא צָרִיךְ לוֹמַר גַּם בַּפֶּה, כִּדְאִיתָא בַּזֹּהַר תַּזְרִיעַ: מָאן דְּבָנֵי בִּנְיָן כַּד שָׁרֵי לְמִבְנִין, בָּעֵי דְּאַדְכָּרָא, דְּהָא לְפֻלְחָנָא דְּקֻדְשָׁא בְּרִיךְ הוּא בָּנְיָן, וּכְדֵי סִיַּעְתָּא דִּשְׁמַיָּא שָׁרֵי עָלֵיהּ, וְקֻדְשָׁא בְּרִיךְ הוּא זָמִין עָלֵיהּ קְדֻשָּׁה, וּקְרִי עָלֵיהּ 'שָׁלוֹם', שֶׁנֶּאֱמַר: וְיָדַעְתָּ כִּי שָׁלוֹם אָהֳלֶךָ וּפָקַדְתָּ נָוְךָ וְלֹא תֶחֱטָא, דַּיְקָא כַּד אִיהוּ בָּנֵי בִּנְיָן, וּכְדֵין לֹא תֶּחֱטָא. 
וְאִי לָאו — דָּא זָמִין לְבֵיתֵיהּ סִטְרָא אָחֳרָא; וְכָל שֶׁכֵּן מָאן דְּבָנֵי בַּיִת וּרְעוּתֵיהּ עִמֵּיהּ, דִּמְיַחֵד בַּיִת לְאִסְתָּאֲבָא בֵּיהּ. רָצָה לוֹמַר, שֶׁבּוֹנֶה בַּיִת אוֹ חֶדֶר מְיֻחָד לִהְיוֹת מְצוּיִין שָׁם עֲרֵלִים לִשְׁתּוֹת, לִשְׂחוֹק וְלִזְנוּת. כְּמוֹ שֶׁהַרְבֵּה נִכְשָׁלִים בּוֹ בִּמְדִינוֹת פּוֹלִין וְלִיטָא. זֶה הוּא מָצוּי, וְאֵין מִי שֶׁמּוֹחֶה בְּיָדָם. הָא וַדַּאי שַׁרְיָא בֵּיהּ רוּחַ מְסָאֲבָא, וְלֹא נָפִיק הַהוּא בַּר נָשׁ מֵעָלְמָא עַד דְּאִתְעָנִישׁ בְּהַהוּא בֵּיתָא; וּמָאן דְּדַיִר בֵּיהּ, יָכוֹל לְאִתְּזְקָא, דְּהָא בְּהַהוּא דִּירָה, רוּחַ מְסָאֲבָא שַׁרְיָא בֵּיהּ וְאָזִיק מָאן דְּאַשְׁכַּח בֵּיהּ. וְאִי תֵּימָא: בְּמַאי יָדְעִין? כְּגוֹן דְּאִתְּזַק בְּהַאי בֵּיתָא הַהוּא דְּבָנֵי לֵיהּ אוֹ אַנְשֵׁי בֵּיתוֹ אָז, בְּנִזְקָא דְגוּפָא אוֹ בְּנִזְקָא דְמָמוֹנָא, הוּא גְּרָמָא דַּחֲטָאִין הַנִּזְכָּרִים לְעֵיל. וְלָכֵן יְשַׁנֶּה מְקוֹמוֹ וְיֵלֵךְ לְמָקוֹם אַחֵר, וְלֹא יָדוּר בּוֹ. וְזֶהוּ הָעִנְיָן שֶׁל נִגְעֵי בָּתִּים כְּשֶׁנִּכְנְסוּ יִשְׂרָאֵל לָאָרֶץ, שֶׁעָשָׂה הַקָּדוֹשׁ בָּרוּךְ הוּא כֵּן מֵרֹב אַהֲבָה וְחִבָּה לְיִשְׂרָאֵל. שֶׁבְּכָל בַּיִת שֶׁהָיָה מוּכָן לִזְנוּת, הָיָה נֶגַע צָרַעַת פּוֹרֵחַ בּוֹ, כְּדֵי שֶׁיְּנַתֵּץ אֶת הַבַּיִת. עֵצוֹ וַעֲפָרוֹ הָיוּ זוֹרְקִין לַחוּץ, וְעָפָר אַחֵר יִקַּח כְּדֵי לְהַצִּיל אֶת יִשְׂרָאֵל מִכָּל הֶזֵּק.
וְאִיתָא שָׁם בַּזֹּהַר: רַבִּי יוֹסָא עָאל יוֹמָא חַד בְּחַד בֵּיתָא. מָטָא בְּסִיפְתָא, עָאל לְגוֹ, שָׁמַע חַד קָלָא דְּאָמַר: אִתְכַּנְשׁוּ, עוּלוּ אַחַר בַּר פְּלָנִיתָא! עָאלוּ וּסְפִיתוּ, וְנָזִיק לֵיהּ עַד לֹא אִנְפּוּק. וְשָׁמַע חַד קָלָא אַחֲרִינָא, דַּהֲוָה אָמַר: לָא נֵיכַל אֶלָּא דְּדָיֵר הָכָא, אֲבָל עַכְשָׁו שֶׁבָּא בְּאַקְרַאִי אִי אֶפְשָׁר לְהַזִּיקוֹ.
נָפַק רַבִּי יוֹסֵי וְאָמַר: וַדַּאי מָאן דְּעָבַר עַל מִלֵּי דַּחֲבֵרָיו, אִתְחַיֵּב בְּנַפְשׁוֹ. אָמַר לֵיהּ: הָא חֲזֵינַן, דְּכַמָּה אֲנָשִׁים מִן הָאֻמּוֹת הָעוֹלָם בּוֹנִין בָּתִּים, שֶׁהֵן חָרוּב יוֹתֵר מִשֶּׁבַע שָׁנִים, וְאִשְׁתְּלִימוּ. אָמַר לֵיהּ: אִינְהוּ מִסִּטְרַיְהוּ קָא אַתְיָן, וְעַל יְדֵי כָּךְ עֲרֵלִים אֵינָם נִזּוֹקִים, שֶׁלְּפִי שֶׁהֵן בַּחֲבוּרָה אַחַת שֶׁמְּזַנִּין בִּזְנוּת, וְהֵן כִּקְלִפָּה חֲדָא. אֲבָל מָאן דְּהוּא דָּחִיל חֲטָאִין יוּכַל לְאִתְּנַזְּקָא חַס וְשָׁלוֹם.
עַל כֵּן בְּכָל דָּבָר שֶׁתַּעֲשֶׂה, תַּקְדִּים עֲבוֹדַת בּוֹרַאֲךָ: בְּבִנְיַן הַבַּיִת תַּקְדִּים מָקוֹם מְיֻחָד לַעֲמִידַת הַסְּפָרִים וְחֶדֶר מְיֻחָד לִלְמֹד, וְכֵן בַּעֲשִׂיּוֹת הַבְּגָדִים לְעַצְמוֹ אוֹ לְאִשְׁתּוֹ צָרִיךְ הָאָדָם לְכַוֵּן בְּעֵת הַתְּפִלָּה וּבִשְׁעַת הַתְחָלַת מְלָאכָה לְשֵׁם שָׁמַיִם, כַּאֲשֶׁר הֶרְאָה לָנוּ הַקָּדוֹשׁ בָּרוּךְ הוּא בְּתוֹרָתוֹ הַקְּדוֹשָׁה, שֶׁצָּרִיךְ לִהְיוֹת הָאָדָם מְלֻבָּשׁ כַּמָּה דְּאַתְּ אָמַר <small>(בְּרֵאשִׁית ג, כא)</small>: "וַיַּעַשׁ ה' לָאָדָם וּלְאִשְׁתּוֹ כָּתְנוֹת עוֹר וַיַּלְבִּישֵׁם".
הַכְּלָל הָעוֹלֶה: בְּכָל דְּרָכֶיךָ דָּעֵהוּ! זְכֹר בְּכָל עִנְיָנֶיךָ, וְאַל תִּשְׁכַּח כִּי הַכֹּל מַתְּנַת חִנָּם. כִּי לֹא לַחֲכָמִים לֶחֶם, שֶׁאַתָּה רוֹאֶה בְּחוּשׁ, שֶׁהַרְבֵּה חֲכָמִים יוֹשְׁבִים בְּלִי מָזוֹן וּמִחְיָה, וְכָל יְמֵיהֶם הֵם בְּדֹחַק וּבְצַעַר, וְיֵשׁ אֵיזֶה אֲנָשִׁים שׁוֹטִים וּבְזוּיִים יוֹשְׁבִים בְּשֶׁפַע טוֹבָה וּבְעשֶׁר. וְזֶה מוֹרֶה, הַכֹּל הוּא רְצוֹן הַקָּדוֹשׁ בָּרוּךְ הוּא.
עַל כֵּן כָּל מַשָּׂא וּמַתָּן תִּרְאֶה, שֶׁתִּהְיֶה חֵפֶץ לְהַקָּדוֹשׁ בָּרוּךְ הוּא, שֶׁהוּא לְתוֹעֶלֶת הַנֶּפֶשׁ, וְלֹא לַגּוּף בִּלְבַד. מַה שֶּׁאֵין כֵּן אִם לִבְּךָ קָשֶׁה כְּבַרְזֶל מִלִּגְמֹל חֶסֶד עִם עֲנִיִּים, וְכָל עֲמָלְךָ הוּא לְמַלְּאוֹת כְּרֵסְךָ, לָהוּט אַחַר אֲכִילַת טוֹבוֹת וְלַהֲנָאַת הַגּוּף, זֶה עִנְיָן רַע שֶׁנָּתַן לִבְנֵי אָדָם. 
וְעַל זֶה יִתְפַּלֵּל כָּל הָאָדָם, שֶׁיִּתֵּן לוֹ הַקָּדוֹשׁ בָּרוּךְ הוּא לֵב בָּשָׂר, לֵב שׁוֹמֵעַ אֶל זַעֲקַת אֶבְיוֹנִים וְדַלִּים, לֵב נוֹטֶה לִגְמֹל חֶסֶד עִם עֲנִיִּים לוֹמְדֵי תּוֹרָה. כִּי מִי שֶׁהוּא סוֹמֵךְ עַל עֲנִיִּים, וּמַזְהִיר הַזֹּהַר שֶׁצָּרִיךְ הָאָדָם לִסְמֹךְ הַבַּעֲלֵי תּוֹרָה אַף שֶׁהֵן אֵינָן קְרוֹבָיו, וְהֵמָּה מֻקְדָּמִין לַקְּרוֹבִים שֶׁלּוֹ, כִּי כְּשֶׁאָדָם אֵין סוֹמֵךְ לַעֲנִיֵּי בַּעֲלֵי תּוֹרָה, אֲזַי הוּא נוֹתֵן בַּעֲווֹנוֹתֵינוּ הָרַבִּים סְמוֹכוֹת רַגְלַיִם וְכֹחַ לְהַנָּחָשׁ הַקַּדְמוֹנִי וְחַיָּלָיו, אֲשֶׁר זֶה עָשָׂה לוֹ ה' בְּרֹב רַחֲמָיו לִהְיוֹת הוֹלֵךְ עַל גָּחוֹן בִּלְתִּי תֵּת לוֹ רַגְלַיִם, כִּי לוּלֵא זֹאת, לֹא הָיוּ יִשְׂרָאֵל, עַמָּא קַדִּישָׁא, יְכוֹלִין לְהִתְקַיֵּם, חַס וְשָׁלוֹם. וּבְעָווֹן זֶה, שֶׁאֵינָם נוֹתְנִים סְמוֹכוֹת לְבַעֲלֵי תּוֹרָה, אֲשֶׁר הֵם נִקְרָאִים אֶבְיוֹנִים, נִמְצָאִים רַגְלַיִם לַנָּחָשׁ לְהִתְגַּבֵּר וּלְעוֹרֵר גְּזֵרוֹת, חַס וְשָׁלוֹם.
עַל כֵּן צָרִיךְ הָאָדָם לְהִתְפַּלֵּל עַל זֶה לִפְנֵי הַקָּדוֹשׁ בָּרוּךְ הוּא, אֲשֶׁר בְּיָדוֹ הוּא לְהַטּוֹת לֵב הָאָדָם כִּרְצוֹנוֹ, לִהְיוֹת הָאָדָם וַתְּרָן בְּמָמוֹן כָּרָאוּי לוֹ, וְלֹא יִהְיֶה קַמְצָן, וְלֹא וַתְּרָן יוֹתֵר מִכְּדֵי יְכָלְתּוֹ, כִּי סוֹפוֹ יִהְיֶה חַס וְשָׁלוֹם שֶׁיִּצְטָרֵךְ לַבְּרִיּוֹת. אָכֵן אַף זוֹ יִרְאֶה, שֶׁלֹּא לְקַמֵּץ יוֹתֵר מִדַּי.
וּבוֹא וּרְאֵה מַה שֶּׁכָּתַב הַזֹּהַר פָּרָשַׁת בְּשַׁלַּח: רַבִּי אַבָּא פָּתַח: יֵשׁ רָעָה חוֹלָה רָאִיתִי תַּחַת הַשֶּׁמֶשׁ. כַּמָּה בְּנֵי נָשָׁא אֲטִימִין לִבָּא בְּגִין דְּלָא לָעֵי בְּאוֹרַיְתָא. וְכִי יֵשׁ חוֹלָה שֶׁאֵינוֹ רָעָה? אֶלָּא הָעִנְיָן הוּא, כִּי יֵשׁ כַּת אַחַת בְּהַמַּשְׁחִיתִים, בַּר מִנַּן, אֲשֶׁר לִפְעָמִים יוֹצְאִים מִנּוּקְבָא דִּתְהוֹמָא רַבָּא, וּבָאִין וְשׁוֹרִין עַל הָאֲדָמָה לִהְיוֹת כָּבוּשׁ תַּחַת יְדֵיהֶם לְבִלְתִּי יִהְיֶה הָאָדָם שׁוֹלֵט בַּמָּמוֹן שֶׁלּוֹ, וְלֹא מִבַּעְיָא שֶׁלֹּא יוּכַל לִתֵּן צְדָקָה לְעָנִי, אֶלָּא אֲפִלּוּ לְעַצְמוֹ אֵין לוֹ יְכֹלֶת לִשְׁלֹט בְּמָמוֹן לִקְנוֹת אֵיזֶה מַאֲכָל, אוֹ לְהַלְבִּישׁ עַצְמוֹ וְאִשְׁתּוֹ וּבְנֵי בֵּיתוֹ כָּרָאוּי לוֹ לְפִי עָשְׁרוֹ, וּמַרְאֵהוּ הוּא כְּדַל וְרָזֶה. נִמְצָא סוֹבֵל כָּל הַיִּסּוּרִים וְהוֹלֵךְ בִּבְגָדִים מְטֻלָּאִים, אַף שֶׁיֵּשׁ לוֹ בְּבֵיתוֹ כָּל טוּב, אֵין לוֹ הֲנָאָה מִמֶּנּוּ, וְהַכֹּל הוּא מוּכָן לְאִישׁ אַחֵר, אֲשֶׁר נִכְרַז עָלָיו בָּרָקִיעַ לִהְיוֹת הַטּוֹב הַהוּא מְזֻמָּן לְאַחֵר, כְּמַאֲמַר הַכָּתוּב <small>(אִיּוֹב כז, יז)</small>: "יָכִין [רָשָׁע], וְצַדִּיק יִלְבָּשׁ". 
וְהַכַּת הַמַּשְׁחִיתִים הַנִּזְכֶּרֶת לְעֵיל נִקְרֵאת רָעָה, אֲשֶׁר עֲלֵיהֶם נֶאֱמַר <small>(תְּהִלִּים צא, י)</small>: "לֹא תְאֻנֶּה אֵלֶיךָ רָעָה". וַהֲרֵי זֶה הָאָדָם דּוֹמֶה לְחוֹלֶה, אֲשֶׁר לְפָנָיו כָּל מִינֵי מַאֲכָל מַעֲדַנֵּי עוֹלָם, וְאֵינוֹ יוּכַל לִטְעֹם מִפְּנֵי הַחוֹלֶה רָעָה, וְאֵין לוֹ יִתְרוֹן בְּכָל מַעֲשָׂיו לֹא בָּעוֹלָם הַזֶּה וְלֹא בָּעוֹלָם הַבָּא, כִּי אִם הַתַּכְרִיכִים, אֲשֶׁר מַלְבִּישִׁים אוֹתוֹ לְאַחַר מוֹתוֹ. וְזֶה שֶׁאָמַר הַכָּתוּב בְּקֹהֶלֶת <small>(ו, ב)</small>: "אִישׁ אֲשֶׁר יִתֵּן לוֹ הָאֱלֹהִים עשֶׁר וּנְכָסִים וְכָבוֹד... וְלֹא יַשְׁלִיטֶנּוּ הָאֱלֹהִים... זֶה הֶבֶל וָחֳלִי רָע הוּא". עַל כֵּן יִרְאֶה הָאָדָם לַעֲשׂוֹת הַיָּשָׁר בְּעֵינֵי אֱלֹהִים וְאָדָם. וְטוֹב שֵׁם מִשֶּׁמֶן טוֹב, וְאָז טוֹב לוֹ בָּעוֹלָם הַזֶּה, וְיִהְיֶה נִפְטָר בְּשֵׁם טוֹב, וְיִהְיֶה טוֹב לוֹ גַּם בָּעוֹלָם הַבָּא.

Chapter 25

<b>"יְבָרֶכְךָ ה' </b>וְיִשְׁמְרֶךָ" <small>(בַּמִּדְבָּר ו, כד)</small>. וְדָרְשׁוּ רַבּוֹתֵינוּ זִכְרוֹנָם לִבְרָכָה <small>(בַּמִּדְבָר רַבָּה פָּרָשָׁה יא, אוֹת ה)</small>: יְבָרֶכְךָ בְּמָמוֹן, וְיִשְׁמְרֶךָ מִן הַמַּזִּיקִים. וְהַמִּדְרָשׁ הַזֶּה צָרִיךְ פֵּרוּשׁ. וְנִרְאֶה לִי לְתָרֵץ עַל דֶּרֶךְ מַה שֶּׁאָמְרוּ רַבּוֹתֵינוּ זִכְרוֹנָם לִבְרָכָה בְּמַסֶּכֶת חֻלִּין: הַנְהוּ שְׁקוֹלָאֵי, דַּהֲוֵי דָּרֵי חֲבִיתָא דְּחַמְרָא. בָּעוּ לְאִתְפּוּחֵי תּוּתֵי מַרְזִיבָא — פַּקְעָא. אָתוּ לְקַמֵּיהּ דְמַר, בְּרֵיהּ דְרַב אָשֵׁי. אַפִּיק שִׁפּוּרָא — שַׁמְתֵיהּ. אַתְיָא לְקַמֵּיהּ. אָמַר לֵיהּ: אַמַּאי תַּעֲבִיד הָכִי? אָמַר לֵיהּ: הֵיכֵי אִעָבִיד כִּי אוֹתְבֵי בְּאוֹדְנַאי? אָמַר לֵיהּ: אַתְּ בְּדוּכְתָּא דְּשָׁכִיחֵי בַּהּ רַבִּים מַה בָּעִית? אַתְּ הוּא דְּשָׁנִית — זִיל שְׁלִים! אָמַר לֵיהּ: הַשְׁתָּא נָמֵי לִקְבַּע לִי זְמַן וְאֶפְרַע. קָבַע לֵיהּ זִמְנָא. כִּי מַטְיָא זִמְנֵיהּ אִעַכּוּב. כַּד אָתָא, אָמַר לֵיהּ: אַמַּאי לֹא אָתִית בְּזִמְנָךְ? אָמַר לֵיהּ: כָּל מִלֵּי דְּצָיֵר וְחָתִים וְכָיֵל וּמָנֵי — לֵית לָן רְשׁוּת לְמִשְׁקַל מִנֵּהּ עַד דְּמַשְׁכַּחְנָא מִידִי דְּלָא צָיֵר וְלֹא מָנֵי וְכָיֵל. עַד כָּאן. 
וְהִקְשׁוּ בַּתּוֹסָפוֹת, דְּהָכָא מַשְׁמַע שֶׁיֵּשׁ שְׁלִיטָה לַמַּזִּיקִים בְּדָבָר שֶׁאֵינוֹ מָנוּי, וְהָא אַמְרִינָן: אֵין הַבְּרָכָה מְצוּיָה אֶלָּא בְּדָבָר שֶׁאֵינוֹ מָנוּי, שֶׁנֶּאֱמַר: יְצַו ה' אִתְּךָ אֶת הַבְּרָכָה בַּאֲסָמֶיךָ — דָּבָר הַסָּמוּי מִן הָעַיִן? וְתֵרֵץ הַתּוֹסָפוֹת, דְּבֶאֱמֶת הוּא כָּךְ, דְּאֵין הַבְּרָכָה מְצוּיָה אֶלָּא בְּדָבָר הַסָּמוּי מִן הָעַיִן, וְלֹא בְּדָבָר הַמָּדוּד וְלֹא בְּדָבָר הַמָּנוּי, רַק שֶׁהַמַּזִּיקִין הֵן שׁוֹלְטִין בְּתוֹסְפוֹת בְּרָכָה שֶׁבֵּרֵךְ ה' מִן הַסָּמוּי. עַד כָּאן לְשׁוֹנוֹ. וְאִם כֵּן הַמִּדְרָשׁ הוּא מְבֹאָר מֵאֵלָיו: יְבָרֶכְךָ ה' — בְּמָמוֹן. וְכָל מָקוֹם שֶׁנֶּאֱמַר בּוֹ בְּרָכָה, הוּא הַדָּבָר הַסָּמוּי מִן הָעַיִן. רָצָה לוֹמַר: שֶׁהוּא לֹא מָנוּי וְלֹא מָדוּד. וְאִם כֵּן יִקְשֶׁה: הֲלֹא הַמַּזִּיקִים הֵן שׁוֹלְטִים בְּאוֹתוֹ הַמָּמוֹן? לָזֶה נֶאֱמַר: וְיִשְׁמְרֶךָ — מִן הַמַּזִּיקִין, שֶׁלֹּא יִשְׁלְטוּ אַף בְּאוֹתוֹ הַמָּמוֹן, שֶׁהוּא תּוֹסֶפֶת בְּרָכָה.
אוֹ יֵשׁ לוֹמַר עַל דֶּרֶךְ מָשָׁל, שֶׁשָּׁמַעְתִּי מִן מַעֲשֶׂה בָּאָדָם אֶחָד, שֶׁהָיָה לוֹ עשֶׁר גָּדוֹל, וְאוֹצְרוֹת זָהָב וָכֶסֶף בְּיָדוֹ וַאֲבָנִים טוֹבוֹת. וְהָיָה הָאִישׁ הַהוּא קַמְצָן גָּדוֹל, שֶׁאֵין כָּמוֹהוּ בְּכָל הָעוֹלָם, וְאַף בְּיוֹם שֵׁנִי אוֹ בְּיוֹם חֲמִישִׁי לֹא הָלַךְ לְבֵית הַכְּנֶסֶת, שֶׁהָיָה מִתְיָרֵא לִתֵּן פְּרוּטָה לְכִיס שֶׁל צְדָקָה. רַק חֲדָא מִצְוָה הָיָה לוֹ, וְהִיא שֶׁעָמְדָה לוֹ לְהַצִּיל אוֹתוֹ מִיּוֹם הַדִּין, דִּינָא רַבָּא, וְגַם אַחַר כָּךְ נַעֲשָׂה וַתְּרָן גָּדוֹל, כִּי הָאִישׁ הַהוּא הָיָה מוֹהֵל. וְאִם הָיְתָה מִזְדַּמֶּנֶת לוֹ מִילָה לָמוּל תִּינוֹק אֶחָד, אַף שֶׁהָיָה מִבֵּיתוֹ כַּמָּה פַּרְסָאוֹת, הָיָה הוֹלֵךְ לְשָׁם לְקַיֵּם מִצְוַת מִילָה, וְלֹא הָיָה נוֹטֵל שׁוּם שָׂכָר, הֵן מֵעָשִׁיר הֵן מֵעָנִי.
 וַיְהִי הַיּוֹם, בָּא אֵלָיו מַשְׁחִית אֶחָד בִּדְמוּת אִישׁ, וַיֹּאמֶר אֵלָיו: אִשְׁתִּי יָלְדָה לִי בֵּן זָכָר, וְהַבְּרִית מִילָה יִהְיֶה בְּיוֹם פְּלוֹנִי, עַל כֵּן אֲנִי מְבַקֵּשׁ מֵאִתְּךָ שֶׁתָּבוֹא אֶל הַבְּרִית לָמוּל אֶת בְּנִי. וְתֵכֶף הָלַךְ הַמּוֹהֵל לְבֵיתוֹ וְלָקַח הַסַּכִּין שֶׁמָּל בּוֹ הַתִּינוֹק עִמּוֹ, וְיָשַׁב עַל הָעֲגָלָה לֵילֵךְ עִם הָאִישׁ הַמְבַקֵּשׁ מֵאִתּוֹ לָמוּל אֶת בְּנוֹ, כִּי סָבַר שֶׁזֶּהוּ אִישׁ מִבְּנֵי אָדָם. וְלֹא יָדַע, שֶׁהָיָה אֶחָד מִן הַחִיצוֹנִיִּים. וְהָלְכוּ שְׁנֵיהֶם יַחַד בָּעֲגָלָה, וּכְשֶׁהִגִּיעַ אֶל הַיַּעַר הָיָה הַמַּזִּיק מוֹלִיךְ אוֹתוֹ בְּאֶרֶץ אֲשֶׁר לֹא עָבַר בָּהּ אִישׁ, כִּי אִם אֶרֶץ הָרִים, גְּבָעוֹת וּמִדְבָּר זֶה שְׁנֵי יָמִים רְצוּפִים. וַיְהִי בַּיּוֹם הַשְּׁלִישִׁי הָיָה מוֹלִיךְ אוֹתוֹ לְבֵיתוֹ, וְהָיָה שָׁם כְּמוֹ כְּפָר קָטָן, עֵרֶךְ עֶשְׂרִים בָּתִּים, אֲבָל הַבָּתִּים הָיוּ יָפִים מְאֹד. 
וּכְשֶׁבָּא לְבֵיתוֹ, רָאָה הַמּוֹהֵל שֶׁהָאִישׁ בַּעַל הַבַּיִת הוּא עָשִׁיר גָּדוֹל, וְכָל טוּב הָיָה בְּבֵיתוֹ: בָּשָׂר וְדָגִים גְּדוֹלִים. וְלָקַח הַבַּעַל הַבַּיִת הַסּוּס שֶׁלּוֹ וְנָתַן לְיַד עַבְדּוֹ לִתֵּן מִסְפּוֹא כְּפִי דֶּרֶךְ כָּל הָאָרֶץ, וְלֹא הִרְגִּישׁ הַמּוֹהֵל שֶׁהַבַּעַל הַבְּרִית הַזֶּה הוּא שֵׁד וּמַזִּיק. וִיהִי כַּאֲשֶׁר פָּנָה הַבַּעַל הַבַּיִת לַעֲסָקָיו, הָלַךְ הַמּוֹהֵל לַחֶדֶר אֲשֶׁר הַיּוֹלֶדֶת שָׁמָּה. וַיְהִי כִּרְאוֹת הַיּוֹלֶדֶת אֶת הַמּוֹהֵל, שָׂמְחָה שִׂמְחָה גְּדוֹלָה, וַתִּקְרָא לוֹ לְשָׁלוֹם וּמְדַבֶּרֶת אֵלָיו: בּוֹא אֵלַי, אֲדוֹנִי, וַאֲנִי מְגַלָּה אוֹתְךָ סוֹד גָּדוֹל. וְאָמְרָה: דַּע, שֶׁבַּעֲלִי הוּא שֵׁד וּמַשְׁחִית, וַאֲנִי — אֲנִי בָּאָה מִזֶּרַע אֲנָשִׁים. כְּשֶׁהָיִיתִי קְטַנָּה, לָקְחוּ אוֹתִי הַשֵּׁדִים, וַאֲנִי כַּאֲשֶׁר אָבַדְתִּי, אָבַדְתִּי אֶצְלָם, בַּאֲשֶׁר שֶׁכָּל מַעֲשֵׂיהֶם הוּא הֶבֶל וָרִיק וּמַעֲשֵׂה תַּעְתּוּעִים. וְהִנֵּה אֲנִי מַזְהִירָה אוֹתְךָ לָמוּל אֶת בְּנִי הַנּוֹלָד לִי מֵהֶם, וְעוֹד אֲנִי מַזְהִירָה אוֹתְךָ לְהַצִּיל אֶת נַפְשְׁךָ, שֶׁתִּהְיֶה נִזְהָר לְבִלְתִּי לֶאֱכֹל שׁוּם מַאֲכָל וְלִשְׁתּוֹת שׁוּם מַשְׁקֶה, וְלֹא לִקַּח שׁוּם מַתָּנָה לֹא מִבַּעֲלִי וְלֹא מִשּׁוּם אֶחָד מֵהֶם. וַיְהִי כַּאֲשֶׁר שָׁמַע הַמּוֹהֵל הַדָּבָר הַזֶּה, חָרַד לִבּוֹ וְנִתְיָרֵא מְאֹד.
וַיְהִי לְעֵת עֶרֶב בָּאוּ הַרְבֵּה אֲנָשִׁים וְנָשִׁים מִכְּפָרִים בְּסוּסִים וּבַעֲגָלוֹת בְּדִמְיוֹן אֲנָשִׁים, וְהָיוּ כֻּלָּן מַזִּיקִין וּמַשְׁחִיתִים. וְהִגִּיעַ זְמַן הַסְּעֻדָּה, וְהִפְצִירוּ בָּאִישׁ הַמּוֹהֵל לִטֹּל אֶת יָדָיו וְלֵישֵׁב עִמָּהֶם לִסְעֻדַּת מִצְוָה. וַיְמָאֵן הַמּוֹהֵל לֶאֱכֹל וְלִשְׁתּוֹת, כִּי אָמַר: עָיֵף אָנֹכִי מִן הַדֶּרֶךְ. וְלֹא אָכַל וְשָׁתָה בַּלַּיְלָה הַהוּא (שֶׁקּוֹרִין 'וַיְן נָאכְט' אוֹ 'וַאךְ נָאכְט'). וַיְהִי מִמָּחֳרָת, וַיֵּלְכוּ אֶל בֵּית הַכְּנֶסֶת וַיִּתְפַּלְּלוּ שָׁמָּה, וְהֻכְרַח הַמּוֹהֵל לְהִתְפַּלֵּל וְלָשִׁיר בְּקוֹל 'וְכָרוֹת עַמּוֹ הַבְּרִית' כְּדֶרֶךְ הַמּוֹהֲלִים. וְאַחַר הַתְּפִלָּה הָיוּ מְבִיאִין אֶת הַתִּינוֹק, וּמָל אֶת הַתִּינוֹק כְּמִנְהַג כָּל בֵּית יִשְׂרָאֵל. וְאַחַר כָּךְ הָיָה מְבַקֵּשׁ הַסַּנְדָּק כָּל הַקָּהָל, כְּמִנְהַג הַמְּדִינָה, עַל יֵין שָׂרָף וּמִינֵי מְתִיקָה, שֶׁקּוֹרִין 'לֶעקוֹכִין'. וְהֻכְרַח הַמּוֹהֵל לֵילֵךְ אֶל הַסַּנְדָּק, וְלֹא אָכַל וְלֹא שָׁתָּה שָׁמָּה בְּאָמְרוֹ שֶׁיֵּשׁ לוֹ תַּעֲנִית חֲלוֹם. וְאַחַר חֲצִי הַיּוֹם אָמַר הַבַּעַל הַבַּיִת בַּאֲשֶׁר שֶׁהַמּוֹהֵל הִטְרִיחַ אֶת עַצְמוֹ לֵילֵךְ יוֹתֵר מִשְּׁתֵּים עֶשְׂרֵה פַּרְסָאוֹת לְמִצְוַת מִילָה, לָכֵן בִּשְׁבִילוֹ יִהְיֶה הַסְּעֻדָּה בַּלַּיְלָה אַחַר תַּעֲנִיתוֹ. וְכָל כַּוָּנוֹת הַבַּעַל הַבַּיִת הָיָה, שֶׁיֵּהָנֶה הַמּוֹהֵל מִפִּתּוֹ וּמִפַּרְנָסָתוֹ, וְאָז יִהְיֶה לוֹ שְׁלִיטָה עָלָיו; וְלֹא יָדַע מְאוּמָה שֶׁאִשְׁתּוֹ גִּלְּתָה שֶׁהוּא הָיָה שֵׁד וּמַשְׁחִית.
וַיְהִי לְעֵת עֶרֶב הָיָה סְעֻדַּת בְּרִית מִילָה, וְאַף עַל פִּי כֵן לֹא אָכַל וְשָׁתָה הַמּוֹהֵל אִתָּם, וְאָמַר שֶׁרֹאשׁוֹ וְאֵיבָרָיו כְּבֵדִים עָלָיו. וְהֵמָּה אָכְלוּ וְשָׁתוּ כָּל מַעֲדַנֵּי עוֹלָם. וַיְהִי כְּטוֹב לִבָּם בַּיַּיִן, אָמַר הַבַּעַל הַבַּיִת לַמּוֹהֵל: קוּם וְלֵךְ עִמָּדִי לְחֶדֶר אֶחָד! אָז נִתְיָרֵא הַמּוֹהֵל וְאָמַר בְּדַעְתּוֹ, שֶׁהִגִּיעַ זְמַן קִצּוֹ לָמוּת. וְהָלַךְ עִמּוֹ לְחֶדֶר אֶחָד, וְהֶרְאָה לוֹ בַּעַל הַבַּיִת כֵּלִים מִכֵּלִים שׁוֹנִים, כְּלֵי כֶּסֶף. וְאַחַר כָּךְ הָיָה מוֹלִיכוֹ אוֹתוֹ לְחֶדֶר שֵׁנִי וְהֶרְאָה לוֹ כְּלֵי זָהָב. וְאָמַר לוֹ: טֹל כְּלִי אֶחָד לְזִכָּרוֹן! אָמַר לוֹ הַמּוֹהֵל: יֵשׁ לִי כֵּלִים שֶׁל זָהָב וְשֶׁל כֶּסֶף, וְיֵשׁ לִי כָּל טוּב שֶׁבָּעוֹלָם: כֵּלִים טוֹבִים וּמַרְגָּלִיוֹת, טַבָּעוֹת וְאֶצְעָדִים וַעֲנָקִים. אָמַר לוֹ הַבַּעַל הַבַּיִת: טֹל טַבַּעַת אֶחָד אוֹ כְּלִי חֵפֶץ, שֶׁיָּקָר הוּא בְּעֵינֶיךָ! וְעַל כֻּלָּם לֹא רָצָה הַמּוֹהֵל לִקַּח, וְהֵשִׁיב שֶׁיֵּשׁ לוֹ גַּם כֵּן אֲבָנִים טוֹבוֹת וּמַרְגָּלִיּוֹת לָרֹב. 
אַחַר כָּךְ הָיָה מוֹלִיךְ אוֹתוֹ לְחֶדֶר אֶחָד, שֶׁהָיָה מַפְתְּחוֹת הַרְבֵּה. סָבִיב הַחֶדֶר הָיוּ תּוֹלִין הַמַּפְתְּחוֹת בְּמַסְמְרוֹת הַרְבֵּה מְאֹד. וַיִּתְמַהּ הָאִישׁ הַמּוֹהֵל עַל הַדָּבָר הַזֶּה, וְרָאָה בְּעֵינָיו כִּמְדֻמֶּה לוֹ, שֶׁיֵּשׁ קִשּׁוּר מַפְתְּחוֹת בְּיַחַד, כְּמוֹ שֶׁיֵּשׁ לוֹ בְּבֵיתוֹ לְכָל הַחֲדָרִים לְכָל הָאַרְגָּז שֶׁלּוֹ. וְשָׁאַל הַבַּעַל הַבַּיִת אֶת הַמּוֹהֵל וְאָמַר לוֹ: אֲדוֹנִי, הֶרְאֵיתִיךָ כָּל כָּךְ כְּלִי כֶּסֶף וְזָהָב וְכָל כָּךְ אוֹצְרוֹת אֲבָנִים טוֹבוֹת, וְלֹא הָיִיתָ מַתְמִיהַּ עֲלֵיהֶם, וְעַל אוֹצָר זֶה אַתָּה מַתְמִיהַּ, שֶׁהוּא רַק בַּרְזֶל, שֶׁהֵן הַמַּפְתְּחוֹת שֶׁהָיוּ כֻּלָּם שֶׁל בַּרְזֶל?! וְהֵשִׁיב לוֹ הַמּוֹהֵל: אֲנִי מַתְמִיהַּ עַל קִשּׁוּר זֶה שֶׁל מַפְתְּחוֹת, שֶׁהֵן דּוֹמִין כֻּלָּן לְבָתִּים וְאוֹצָרוֹת וַחֲדָרִים שֶׁלִּי כַּאֲשֶׁר יֵשׁ לִי בַּבַּיִת, וְהֵן תְּלוּיִין פֹּה בְּמַסְמֵר זֶה! וַיֹּאמֶר אֵלָיו הַבַּעַל הַבַּיִת: בַּאֲשֶׁר שֶׁגָּמַלְתָּ חֶסֶד עִמָּדִי וְהָלַכְתָּ עִמִּי עֵרֶךְ שְׁתֵּים עֶשְׂרֵה פַּרְסָאוֹת לָמוּל אֶת בְּנִי, וְרָאִיתִי שֶׁה' הוּא אִתְּךָ, שֶׁלֹּא אָכַלְתָּ וְלֹא שָׁתִיתָ וְלֹא לָקַחְתָּ מְאוּמָה מֵרְשׁוּתִי, לָכֵן אֲנִי אֲגַלֶּה אוֹתְךָ, שֶׁאֲנִי הוּא רֹאשׁ הַמְמֻנֶּה שֶׁל הַשֵּׁדִים, שֶׁהֵן מְמֻנִּים עַל קְצָת אֲנָשִׁים, שֶׁהֵמָּה בְּטִבְעָם קַמְצָנִים. אֲזַי הוּא מָסוּר בְּיָדֵינוּ כָּל הַמַּפְתְּחוֹת שֶׁלָּהֶן, כְּדֵי שֶׁלֹּא יְהֵא בָּהֶן כֹּחַ וּרְשׁוּת לַעֲשׂוֹת בָּהֶן אֵיזֶה צְדָקָה וּגְמִילוּת חֶסֶד, וְאַף לְעַצְמָם אֵין רְשׁוּת בְּיָדָם לְהִתְעַנֵּג לִקְנוֹת אֵיזֶה מַאֲכָל טוֹב אוֹ מִינֵי מְגָדִים. וּבַאֲשֶׁר שֶׁאַתָּה גְּמַלְתַּנִי חֶסֶד גָּדוֹל, קַח הַקִּשּׁוּר שֶׁל הַמַּפְתְּחוֹת הַלָּלוּ, וְאַל תִּירָא, חַי ה', שֶׁלֹּא יֶאֱרַע לְךָ שׁוּם רָעָה.
וַיִּקַּח הַמּוֹהֵל הַקִּשּׁוּר שֶׁל מַפְתְּחוֹת וְהָלַךְ בְּשִׂמְחָה לְבֵיתוֹ. וּבְבוֹאוֹ לְבֵיתוֹ נֶהְפַּך לְבָבוֹ וְנַעֲשָׂה לְאִישׁ אַחֵר, וְתֵכֶף בָּנָה בִּנְיָן שֶׁל אֲבָנִים, בֵּית הַכְּנֶסֶת גְּדוֹלָה מְפֹאָרָה מְאֹד, וְעָשָׂה צְדָקָה וּפִרְנֵס אֶת הָעֲנִיִּים, וְהָיָה מַלְבִּישׁ הָעֲרֻמִּים, וְהִפְלִיא לַעֲשׂוֹת עַד יוֹם מוֹתוֹ, וְנִפְטַר בְּשֵׁם טוֹב.
וּלְפִי זֶה נִרְאֶה לִי, דְּזֶהוּ כַּוָּנַת הַמִּדְרַשׁ רַבָּה שֶׁהִתְחַלְנוּ: יְבָרֶכְךָ ה' — בְּמָמוֹן, שֶׁיִּהְיֶה לְךָ מָמוֹן הַרְבֵּה וְאוֹצְרוֹת כֶּסֶף וְזָהָב. וְאִם תֹּאמַר: מַה הֲנָאָה יִהְיֶה לִי בְּאוֹתָן אוֹצְרוֹת כְּלֵי כֶּסֶף וּכְלֵי זָהָב, בַּאֲשֶׁר שֶׁהַמַּפְתְּחוֹת יִהְיוּ מְסוּרִים בְּיַד הַשֵּׁדִים וּמַזִּיקִים? לְזֶה אָמַר: וְיִשְׁמְרֶךָ — מִן הַמַּזִּיקִים, שֶׁלֹּא יִהְיֶה מַפְתְּחוֹת מְסוּרִים בְּיָדָם. וְאִם כֵּן אַתָּה תִּשְׁלֹט בְּמַעֲשֵׂה יָדֶיךָ וּבְהַטּוֹבָה אֲשֶׁר יֵיטִיב ה' לְךָ, תּוּכַל מֵהֶם לַעֲשׂוֹת צְדָקָה וּגְמִילוּת חֲסָדִים; וְקַל לְהָבִין. עַל כֵּן מִכָּל הַנִּזְכָּר לְעֵיל נִשְׁמַע, שֶׁמִּי שֶׁהוּא קַמְצָן גָּדוֹל, אֲזַי הוּא בִּרְשׁוּת הַסִּטְרָא אָחֳרָא בְּיַד הַמַּזִּיקִים, שֶׁשּׁוֹמְרִים עַל הַמָּמוֹן כַּנִּזְכָּר לְעֵיל. וּמִי שֶׁהוּא וַתְּרָן — אֲזַי הוּא מִסִּטְרָא דִּקְדֻשָּׁה. עַל כֵּן יִרְאֶה הָאָדָם שֶׁלֹּא יְהֵא קַמְצָן יוֹתֵר מִדַּי, כְּדֵי לְהַכְנִיס עַצְמוֹ בִּקְדֻשָּׁה, וְיִזְכֶּה גַּם כֵּן לָעוֹלָם הַבָּא, אָמֵן.

Chapter 26

כְּתִיב <small>(מִשְׁלֵי כג, ו-ז)</small>: "אַל תִּלְחֹם לֶחֶם רַע-עַיִן... כִּי כְּמוֹ שָׁעַר בְּנַפְשׁוֹ". הַפֵּרוּשׁ בְּעֵינֵי הַהֲמוֹנֵי עָם: אַל תִּלְחֹם לֶחֶם רַע-עַיִן, כִּי כְּמוֹ שָׁעַר בְּנַפְשׁוֹ שֶׁל הַבַּעַל הַבַּיִת, שֶׁאֵינוֹ נוֹתֵן הַלֶּחֶם לַאֲנָשִׁים אֲחֵרִים, כִּי הוּא כְּמוֹ שָׁעַר בְּנַפְשׁוֹ שֶׁל בַּעַל הַבַּיִת. אֲבָל הַזֹּהַר פֵּרֵשׁ בְּעִנְיָן אַחֵר: אַל תִּלְחֹם לֶחֶם רַע-עַיִן, כִּי הוּא כְּמוֹ שָׁעַר בְּנַפְשׁוֹ שֶׁל הָאוֹכֵל. כִּי כָּל הָאוֹכֵל מַאֲכָל אֵצֶל הָרַע-עַיִן, אַחַר כָּךְ אוֹתוֹ הָאֲכִילָה הוּא בְּנַפְשׁוֹ שֶׁל הָאוֹכֵל כְּמוֹ סַם הַמָּוֶת, וְלֹא יַגִּיעוּ יָמִים מוּעָטִים שֶׁיָּבוֹא אֵלָיו אֵיזֶה חֹלִי. וְלִפְעָמִים יַגִּיעַ אַף שֶׁיֶּחֱלֶה בְּחֹלִי שֶׁיֵּשׁ בּוֹ סַכָּנָה. וְלָכֵן לֹא רָצָה רַבֵּנוּ הַקָּדוֹשׁ לֶאֱכֹל מִשּׁוּם אָדָם, כִּי הָיָה מִתְיָרֵא לְנַפְשׁוֹ שֶׁלֹּא יֵהָנֶה מִן אֵיזֶה צָרֵי הָעַיִן, וְאַחַר כָּךְ בְּהֶכְרֵחַ שֶׁיָּבוֹא אֵלָיו אֵיזֶה חֹלִי. וְאִם כֵּן, כָּל מִי שֶׁהוּא צַר-עַיִן, גּוֹרֵם רָעָה לְעַצְמוֹ וְגוֹרֵם רָעָה לַאֲחֵרִים.
לִפְעָמִים כְּשֶׁיָּמוּת הָאָדָם, הָאֹכֶל מַאֲכָל אֵצֶל הַצַּר־עַיִן, אֲזַי בִּגְרָמָא דִּילֵיהּ הוּא מֵת, וְצָרִיךְ לַעֲשׂוֹת תְּשׁוּבָה עַל זֶה, כִּדְאָמְרוּ חֲכָמֵינוּ זִכְרוֹנָם לִבְרָכָה: מְגַלְּגְלִין זְכוּת עַל יְדֵי זַכַּאי, וְחוֹבָה עַל יְדֵי חַיָּב. וְלִפְעָמִים מִי שֶׁהוּא קַמְצָן וְצַר־עַיִן, גּוֹרֵם רָעָה לְעַצְמוֹ לָמוּת בִּשְׁבִיל דָּבָר קָטָן, כַּאֲשֶׁר אֲנִי רָאִיתִי כַּמָּה אֲנָשִׁים, שֶׁלֹּא הָיוּ רוֹצִין לִתֵּן לְבַעֲלֵי הַמִּלְחָמוֹת קֻבִּיאוֹת אוֹ טוֹבַּק, וּבַעֲבוּר דָּבָר קַל הָיוּ הַבַּעֲלֵי מִלְחָמוֹת הוֹרְגִין אוֹתָן. וְלִפְעָמִים יְכוֹלִין לְהַצִּיל נְפָשׁוֹת מִבֵּית־הָאֲסוּרִין בְּדָבָר מוּעָט, וְאַחַר כָּךְ כְּשֶׁנִּתְחַזְּקוּ הַבִּלְבּוּלִים עַל נַפְשׁוֹת יִשְׂרָאֵל, אֲפִלּוּ אִם יִתֵּן מְלֹא בֵּיתוֹ, כָּךְ יָכוֹל לְהַצִּיל אוֹתוֹ. אוֹי וַאֲבוֹי לְאוֹתָן הָאֲנָשִׁים. וַעֲלֵיהֶם אָמַר שְׁלֹמֹה: וְיֵשׁ עשֶׁר שָׁמוּר לִבְעָלָיו לְרָעָתוֹ.
וּבוֹא וּרְאֵה מַה דְּאִיתָא בַּגְּמָרָא דְּמַסֶּכֶת תַּעֲנִית, בְּמַעֲשֶׂה בְּנַחוּם אִישׁ גַּם זוֹ: דְּפָגַע בּוֹ עָנִי אֶחָד וְאָמַר לוֹ: רַבִּי, פַּרְנְסֵנִי! וְהָלַךְ תֵּכֶף וְטָעַן מֵהַחֲמוֹר. עַד שֶׁלֹּא הִסְפִּיק לִטְעוֹן מַאֲכָל, יָצְאָה נִשְׁמָתוֹ שֶׁל הֶעָנִי. אָמַר אוֹתוֹ צַדִּיק: עֵינַיִם, שֶׁלֹּא חָסוּ עָלָיו — יִסָּמוּ. יָדַיִם, שֶׁלֹּא נָתְנוּ תֵּכֶף — יִקָּטֵעוּ. וְכָל הַגּוּף, שֶׁלֹּא חַס עָלֶיךָ — יְדֻכָּא בְּיִסּוּרִים. וְאֵרַע לוֹ כְּפִי שֶׁגָּזַר עַל עַצְמוֹ. וְאַחַר כָּךְ רָאוּ אוֹתוֹ תַּלְמִידָיו בְּיִסּוּרִין — וְהִתְחִילוּ לִבְכּוֹת. אָמַר לָהֶם: מִפְּנֵי מָה אַתֶּם בּוֹכִים?! אֲנִי גָּרַמְתִּי לְעַצְמִי, שֶׁלֹּא נִתְקָרֵר דַּעְתִּי, עַד שֶׁאָמַרְתִּי שֶׁיִּמָּלֵא כָּל גּוּפִי שְׁחִין. אָמְרוּ לוֹ: אוֹי לָנוּ, שֶׁרָאִינוּ אוֹתְךָ בְּכָךְ! אָמַר לָהֶם: אוֹי לִי, אִם לֹא רְאִיתֶם אוֹתִי בְּכָךְ!
עַל כֵּן יִרְאֶה הָאָדָם, כְּשֶׁיֵּשׁ לוֹ אוֹרְחִים בְּבֵיתוֹ, יִתֵּן לָהֶם בְּעַיִן יָפָה, אוֹ לֹא יַזְמִין כְּלָל אוֹרְחִים, כְּדֵי שֶׁלֹּא יָבוֹא, חַס וְשָׁלוֹם, לִידֵי עֹנֶשׁ, כַּנִּזְכָּר לְעֵיל. וְקָרוֹב הַדָּבָר שֶׁיִּהְיֶה מֻכְרָח לַעֲשׂוֹת תְּשׁוּבָה. וְעַל פִּי זֶה נוּכַל גַּם כֵּן לְפָרֵשׁ פֵּרוּשׁ הַפָּסוּק <small>(מִשְׁלֵי יג, כּה)</small>: "צַדִּיק אוֹכֵל לְשֹׂבַע נַפְשׁוֹ, וּבֶטֶן רְשָׁעִים תֶּחְסַר". וְיִהְיֶה פֵּרוּשׁ כָּךְ, כִּי כָּל הָאוֹכֵל אֵצֶל צַדִּיק, שֶׁהוּא טוֹב הָעַיִן — יֹאכַל לְשֹׂבַע נַפְשׁוֹ. אֲפִלּוּ אִם אָכַל מְעַט מִן הַמַּאֲכָלִים. אֲבָל מִי שֶׁהוּא אוֹכֵל מִן בֶּטֶן שֶׁל רְשָׁעִים — הוּא יֶחְסַר, אֲפִלּוּ אִם הוּא אוֹכֵל הַרְבֵּה. מִכָּל מָקוֹם לֹא יִהְיֶה שָׂבֵעַ הָאוֹכֵל מִן מַאֲכָל שֶׁל רַע־עַיִן, כִּי זֶה הוּא כְּלָל גָּדוֹל: מִי שֶׁהוּא רַע־עַיִן, אֵינוֹ יָכוֹל לְהַשְׂבִּיעַ אֶת נַפְשׁוֹ, וּמִכָּל שֶׁכֵּן שֶׁאֵינוֹ יוּכַל לִתֵּן לַאֲחֵרִים מִטּוּבוֹ, אֲשֶׁר חָנַן ה' אוֹתוֹ. וּכְמוֹ שֶׁמָּצִינוּ אֵצֶל נָבָל, שֶׁלֹּא רָצָה לִשְׁלֹחַ לַמֶּלֶךְ דָּוִד עָלָיו הַשָּׁלוֹם מִנְחָה מִזִּבְחוֹ, וְגָרַם רָעָה לְעַצְמוֹ, שֶׁמֵּת בְּמַגֵּפָה עֲבוּר עָווֹן זֶה. עַל כֵּן צָרִיךְ הָאָדָם לְהִתְרַחֵק מִמִּדָּה זוֹ, וְאָז טוֹב יִהְיֶה לוֹ סֶלָה.

Chapter 27

<b>מַה טּוֹב </b>וּמַה נָּעִים שֵׁבֶת אַחִים גַּם יַחַד, בְּאִישׁ אֲשֶׁר הוּא יְרֵא ה', וְהוּא עוֹסֵק בְּדִבְרֵי תּוֹרָה. וְעַמּוּד הָעֲבוֹדָה זוֹ תְּפִלָּה, אֲשֶׁר אֵלּוּ הַשְּׁנֵי עַמּוּדִים הֵן מַקְדִּימִין וְהוֹלְכִין לִפְנֵי הַמִּטָּה, כְּשֶׁהוּא הוֹלֵךְ לְעוֹלָמוֹ אַחֲרֵי מוֹתוֹ, וְקוֹל כְּרוּז נָפִיק קַדְמוֹהִי: זֶה הָאִישׁ, אֲשֶׁר בְּחַיָּיו תָּמִיד הָלַךְ עִמָּנוּ בַּחֲבוּרָה אַחַת, וְגַם עַכְשָׁו לֹא נֶעֱזַבְנוּ עַד כִּי הֲבֵאנוּהוּ לְהֵיכָלוֹ, אֲשֶׁר הוּא כֻּלּוֹ אוֹמֵר כָּבוֹד. וְאוֹמְרִים לַתּוֹרָה הַקְּדוֹשָׁה: כַּמָּה יְקָר וְתִפְאֶרֶת לְהָאָדָם בַּעֲבוּרֵךְ בִּהְיוֹתוֹ הוֹלֵךְ בְּתוֹרַת אֱמֶת! מַה שֶּׁאֵין כֵּן כְּשֶׁאָדָם הוֹלֵךְ אַחַר שָׁוְא וָהֶבֶל, וְעוֹסֵק בְּתוֹרָה שֶׁל דֹּפִי וּפְלַסְתֵּר, אֲזַי הוּא שֶׁבֶר עַל שֶׁבֶר. 
וּרְאָיָה מִזֹּהַר, פָּרָשַׁת בָּלָק, שֶׁלְּאַחַר פְּטִירַת הָאָדָם טֶרֶם בּוֹאוֹ לַדִּין כָּרוֹזָא נָפִיק: אִתְכַּנְּשׁוּ כָּל בְּנֵי מְתִיבְתָא לְעַיֵּן בְּדִינֵיהּ! וּמִתְכַּנְּשִׁין יַחַד, וְהַהוּא נִשְׁמְתָא עַיְלָהּ יְתֵיהּ תְּרֵין מְמֻנִּים. כֵּיוָן דְּעַיְלַהּ, מַעֲמִידִים אוֹתָהּ אֵצֶל חַד עַמּוּדָא, אֲשֶׁר אֵשׁ וְשַׁלְהוּבָא מְלַהֲטָא שָׁם, וְאָז מְבִיאִין בִּכְתָב כָּל מַאי דְּחִדֵּשׁ בַּתּוֹרָה בְּחַיָּיו וּמְעַיְּנִין בְּאוֹתָן הַחִדּוּשִׁים אִם הֵם דְּבָרִים בְּרוּרִים שֶׁל אֱמֶת, דְּהַיְנוּ שֶׁחִדֵּשׁ אוֹתָן עַל פִּי הַקְדָּמוֹת שֶׁל אֱמֶת, אָז כָּל אֶחָד מִבְּנֵי מְתִיבְתָא עִלָּאָה מְעַטֵּר לֵיהּ בְּעִטְרָא, הַמִּתְנוֹצֵץ וּמֵאִיר בְּאוֹר בָּהִיר. וְאִם הֵן דְּבָרִים שֶׁאֵינָם שֶׁל אֱמֶת, אָז כָּל אֶחָד וְאֶחָד מִבְּנֵי מְתִיבְתָא אוֹמְרִים: שֶׁקֶר הוּא! רַק הוּא הָיָה אוֹמֵר הַקְדָּמָה כְּדֵי לְהִתְפָּאֵר בְּחִדּוּשֵׁי שֶׁקֶר! וַי לֵיהּ לְהַהִיא כִּסּוּפָא, דְּעָבְדִין לֵיהּ בְּנֵי מְתִיבְתָא! 
וּמִיָּד בָּא הַמְמֻנֶּה שֶׁל גֵּיהִנָּם וְחוֹטְפוֹ עַל פִּי פְּסַק בְּנֵי מְתִיבְתָא, דְּמוֹסְרִין אוֹתוֹ בְּיָדוֹ, וּמְקַלְּעִין לֵיהּ מִתַּמָּן בְּפַעַם אֶחָד לְתַחְתִּיּוֹת שֶׁל גֵּיהִנָּם, וְסוֹבֵל שָׁם עֳנָשִׁים קָשִׁים וּמָרִים, כִּדְאִיתָא בַּזֹּהַר פָּרָשַׁת יִתְרוֹ: כָּל מָאן דְּאָמַר בְּמִלּוּי דְּאוֹרַיְתָא מַאי דְּלָא יָדַע וְלֹא קָבִיל מִן רַבֵּיהּ — עָלָיו הַכָּתוּב אוֹמֵר <small>(שְׁמוֹת כ, ד)</small>: "לֹא תַעֲשֶׂה לְךָ פֶסֶל וְכָל תְּמוּנָה". וְקֻדְשָׁא בְּרִיךְ הוּא זָמִין לְאִתְפָּרַע מִנֵּיהּ בְּעָלְמָא דְּאָתֵי, דְּנִשְׁמָתָא דִּילֵיהּ בָּעֵי לְמֵיעוֹל לְדוּכְתָא וְדַחְיָן לַהּ לְבַר וְתִשְׁתַּצִּי מֵהַהוּא אֲתָר דִּצְרוּרָא בִּצְרוֹרָא דְחַיֵּי דִּשְׁאָר נִשְׁמָתִין. הֲרֵי לְךָ מְבֹאָר הֶעָווֹן הֶחָמוּר וְהָעֹנֶשׁ הֶחָמוּר.
וְעַתָּה נְבָאֵר מֵעִנְיַן כַּוָּנוֹת הַתְּפִלָּה בַּזֹּהַר פָּרָשַׁת בָּלָק: יָדוּעַ, כִּי דָּוִד הַמֶּלֶךְ עָלָיו הַשָּׁלוֹם הָיָה נְעִים זְמִירוֹת וּבַעַל תְּפִלּוֹת. וְיֵשׁ לָנוּ לִלְמֹד סֵדֶר וְעִנְיַן תְּפִלָּה מִמֶּנּוּ. מָצִינוּ, לִפְעָמִים הִכְנִיס עַצְמוֹ לְכִתּוֹת שֶׁל עֲנִיִּים, כְּמוֹ שֶׁאָמַר <small>(תְּהִלִּים פו, א)</small>: "הַטֶּה ה' אָזְנְךָ, עֲנֵנִי, כִּי עָנִי וְאֶבְיוֹן אָנִי". וְלִפְעָמִים הִכְנִיס עַצְמוֹ לְכִתּוֹת שֶׁל הַחֲסִידִים, הֲדָא הוּא דִּכְתִיב <small>(שָׁם פו, ב)</small>: "לְדָוִד, שָׁמְרָה נַפְשִׁי כִּי חָסִיד אָנִי". וְלִפְעָמִים הִכְנִיס עַצְמוֹ לְכִתּוֹת שֶׁל קְדוֹשִׁים, שֶׁמּוֹסְרִים נַפְשָׁם עַל קְדֻשַּׁת ה', הֲדָא הוּא דִּכְתִיב <small>(שָׁם כה, א)</small>: "לְדָוִד אֵלֶיךָ ה' נַפְשִׁי אֶשָּׂא וְכוּ'".
וְהִנֵּה בְּשִׁירוֹת וְתִשְׁבָּחוֹת צָרִיךְ הָאָדָם לַעֲשׂוֹת אֶת עַצְמוֹ כְּעֶבֶד, שֶׁמְּסַדֵּר שִׁבְחוֹ שֶׁל אֲדוֹנוֹ וְקוֹנוֹ, וּבְהַגִּיעַ לַיִּחוּד: שְׁמַע יִשְׂרָאֵל ה' אֱלֹהֵינוּ ה' אֶחָד — יְשַׁוֵּי גַּרְמֵיהּ בַּהֲדֵי אִנּוּן דְּמַסְרֵי נַפְשַׁיְהוּ עַל קְדֻשַּׁת ה', וּבְהַגִּיעַ לִתְפִלַּת שְׁמוֹנֶה עֶשְׂרֵה, יְשַׁוֵּי נַפְשֵׁיהּ, שֶׁתְּהֵא תְּפִלָּתוֹ כְּלוּלָה בֵּין תְּפִלָּה שֶׁל עֲנִיִּים, כִּי תְּפִלַּת עָנִי הִיא קְרוֹבָה לְהִתְקַבֵּל לִפְנֵי הַקָּדוֹשׁ בָּרוּךְ הוּא יוֹתֵר מִכָּל צְלוֹתִין דְּעָלְמָא, בְּגִין דְעָנִי צָלִי צְלוֹתָא — פָּתְחִין כָּל חַלּוֹנוֹת הָרָקִיעַ, וּתְפִלַּת הֶעָנִי מְעַטֶּפֶת כָּל תְּפִלַּת יִשְׂרָאֵל, וְלֹא אָעְלִין צְלוֹתֵיהֶן דְּעָלְמָא, עַד דְּיֵעוּל צְלוֹתְהוֹן דְּעָנִי. וְקֻדְשָׁא בְּרִיךְ הוּא אָמַר: יַעַטְפוּן כָּל צְלוֹתְהוֹן בִּצְלוֹתִין דְּעָנִי. 
וְכָל צְלוֹתִין דְּעָאלֵיהּ, דַּיְנִין בֵּיהּ דִּינָא דִּלְעֵילָא קַמֵּי קֻדְשָׁא בְּרִיךְ הוּא, אִם רְאוּיִים הֵמָּה לְהִתְקַבֵּל אוֹֹ לֹא. מַה שֶּׁאֵין כֵּן צְלוֹתָא דְּעָנִי, הָעוֹמֵד בִּתְפִלָּה וּמַצִּיעַ דָּחְקוֹ וְצָרְכֵי בֵּיתוֹ וּבָנָיו וּבְנוֹתָיו הַתְּלוּיִין בּוֹ, וּמַעֲמָדוֹ הַגָּרוּעַ, אֲשֶׁר הוּא מְבַלֶּה יָמָיו בְּצַעַר וּבְצָרָה, וְהוּא מְפָרֵט הַכֹּל קַמֵּיהּ קֻדְשָׁא בְּרִיךְ הוּא. וְעֵינָיו זָלְגוּ דְּמָעוֹת דָּא הוּא צְלוֹתָא, דְּעָבִיד עִטּוּפִין לְכָל צְלוֹתִין. וְקֻדְשָׁא בְּרִיךְ הוּא בְּמַאי עָסִיק בְּהַאי שַׁעְתָּא? אַמְרִין: תְּאוּבְתֵיהּ הִיא בְּמָאנִין תְּבִירִין דִּילֵיהּ, שֶׁהֵם הָאֶבְיוֹנִים וְדַלֵּי הָעָם, דְּהֵם מָאנִין תְּבִירִין דִּילֵיהּ. וְכֻלָּם לֹא יָדְעֵי מַאי דְּאִתְעָבִיד מִצְּלוֹתָא דְּעָנִי, שֶׁיִּשְׁפֹּך שִׂיחוֹ בִּדְמָעוֹת, הַמְעַטֶּפֶת כָּל צְלוֹתִין דְּעָלְמָא. וְזֶה שֶׁאָמַר הַכָּתוּב <small>(תְּהִלִּים קב, א)</small>: "תְּפִלָּה לְעָנִי כִּי יַעֲטֹף", דְּאִיהוּ עָבִיד עֲטִיפָא לְכָל צְלוֹתֵיהוֹן דְּעָלְמָא, וְלֹא עָאלִין, עַד דִּצְלוֹתֵיהּ דְּעָנִי עָאלַת קַמֵּיהּ קֻדְשָׁא בְּרִיךְ הוּא. וְהַקָּדוֹשׁ בָּרוּךְ הוּא אָמַר: יִתְעַטְּפוּן כָּל צְלוֹתִין בִּצְלוֹתָא דָּא וְתֵיעוּל לְגַבָּאֵי. עַל כֵּן דָּוִד כָּלִיל גַּרְמֵיהּ בַּהֲדֵיהּ דְעָנִי, וְקָרִי אַף נַפְשֵׁיהּ עָנִי.
וְאִם כֵּן, מִזֶּה נִלְמָד, שֶׁאִם רוֹצִים הַבְּנֵי אָדָם לִעֲבִיד גַּרְמַיְהוּ תָּדִיר כְּמִסְכֵּנָא — צְלוֹתֵיהּ סָלִיק וּפוֹגְעָה בְּאִנּוּן צְלוֹתִין דְּמִסְכֵּנִין וְאִתְחַבְּרַת בְּהוּ וְסָלְקַת בַּהֲדַיְהוּ וּבִכְלָלָא דִּלְהוֹן עָאלַת וְאִתְקַבָּלַת בְּרַעֲוָא קַמֵּיהּ מַלְכָּא קַדִּישָׁא. וּבְהַגִּיעוֹ לִתְפִלַּת בִּרְכַּת "שְׁמַע קוֹלֵנוּ", יְשַׁוֵּי נַפְשׁוֹ בַּהֲדַיְהוּ דַּחֲסִידַיָּא. וּפֵרוּשׁ הַדָּבָר הוּא, שֶׁיֹּאמַר וִדּוּי חֲטָאָיו בִּ"שְׁמַע קוֹלֵנוּ", וְעַל יְדֵי וִדּוּי חֲטָאָיו נִקְרָא חָסִיד, כִּי הוּא מוֹדֶה עַל פְּשָׁעָיו וַחֲטָאָיו וּמִתְחָרֵט וּמְקַבֵּל תְּשׁוּבָה, שֶׁלֹּא לִהְיוֹת עוֹד נִמְשָׁךְ אַחַר דְּרָכִים מְקֻלְקָלִים, שֶׁהֵן בָּאִים מִצַּד שְׂמֹאל, כִּי אִם לִדְבֹּק בִּימִינָא עִלָּאָה, דְּאִיהוּ אִקְרֵי חֶסֶד. 
וְעִקַּר וִדּוּי הוּא בִּהְיוֹתוֹ פּוֹרֵט כָּל חֲטָאָיו שֶׁעָשָׂה. וְלֵב הוּא יוֹדֵעַ מָרַת נַפְשׁוֹ וְיוֹדֵעַ מַה שֶּׁפָּגַם וְחָטָא בִּנְעוּרָיו וּבְיָמִים הַבֵּינוֹנִים וּבִימֵי הַזִּקְנָה. וְיִתְוַדֶּה וְיִפְרשׁ חֲטָאָיו, כִּי עַל יְדֵי פְּרִישׁוּת וּפְרִיטַת חֲטָאָיו נִסְתַּלֵּק הַמְקַטְרֵג מֵעָלָיו, שֶׁהֲרֵי הוּא מוֹדֶה בְּעַצְמוֹ. וְאַף אִם נִשְׁכְּחוּ מִמֶּנּוּ כַּמָּה חֲטָאִים, שֶׁבַּעֲבוּר כֵּן לֹא פֵּרֵשׁ אוֹתָם בַּוִּדּוּי, אַל יִדְאַג בִּשְׁבִיל כֵּן, הוֹאִיל שֶׁשָּׁכַח, כִּי גַּם הֵם נִמְשָׁכִין אֲבַתְרַיְהוּ דְּאִנּוּן דְּהִתְוַדָּה עֲלֵיהֶם, וְכַפָּרָה אַחַת לְכֻלָּם. אָכֵן בִּהְיוֹתוֹ מַאֲרִיך בְּוִדּוּי חֲטָאָיו לְפָרְטָם בִּ'שְׁמַע קוֹלֵנוּ', יִתְמַשֵּׁךְ עַל יְדֵי כָּךְ, שֶׁלֹּא יוּכַל לוֹמַר קְדֻשָּׁה עִם הַצִּבּוּר. עַל כֵּן כָּתְבוּ בַּעֲלֵי מוּסָר לְהִתְוַדּוֹת בִּקְצָרָה, וְכֹה יֹאמַר: רִבּוֹן הָעוֹלָמִים! הָרָע בְּעֵינֶיךָ עָשִׂיתִי. עֲשֵׂה נָא לְמַעַן שִׁמְךָ הַגָּדוֹל, שֶׁתְּמַלֵּא נָא בְּרַחֲמֶיךָ הָרַבִּים כָּל הַפְּגִימוֹת, שֶׁפָּגַמְתִּי בִּשְׁמוֹתֶיךָ הַקְּדוֹשִׁים מִנְּעוּרַי עַד הַיּוֹם הַזֶּה. סְלַח לִי, מְחַל לִי, כַּפֵּר נָא לִי, כִּי אַתָּה שׁוֹמֵעַ תְּפִלָּה וְכוּ'. וְהַקָּדוֹשׁ בָּרוּךְ הוּא הוּא יוֹדֵעַ כַּוָּנַת הַלֵּב, בְּוַדַּאי יִהְיֶה לוֹ כַּפָּרָה עַל כָּל עֲווֹנוֹתָיו. וְסִיֵּם שָׁם בַּזֹּהַר: תְּנַן: בְּהַהוּא שַׁעְתָּא דְּסַדֵּר בַּר נָשׁ כָּל הַנֵּי סִדּוּרִין אַרְבַּע בְּכַוָּנַת הַלֵּב, נַיְחָא מְאֹד קַמֵּיהּ קֻדְשָׁא בְּרִיךְ הוּא, וּפְרַשׁ יְמִינָא עֲלֵיהּ וְאוֹמֵר עָלָיו: עַבְדִּי יִשְׂרָאֵל אֲשֶׁר בְּךָ אֶתְפָּאֵר.
אָמְנָם עוֹד צָרִיךְ שֶׁתֵּדַע תּוֹעֶלֶת לְקַבָּלַת הַתְּפִלָּה שֶׁתִּהְיֶה בְּצִבּוּר, וְכִדְאִיתָא שָׁם בַּזֹּהַר, דְּאָמְרוּ רַבּוֹתֵינוּ זִכְרוֹנָם לִבְרָכָה בְּמַסֶּכֶת בְּרָכוֹת: מִי שֶׁרָגִיל לָבוֹא לְבֵית הַכְּנֶסֶת לְהִתְפַּלֵּל עִם הַצִּבּוּר בְּכָל יוֹם, וּפַעַם אַחַת לֹא בָּא, הַקָּדוֹשׁ בָּרוּךְ הוּא הוּא שׁוֹאֵל עָלָיו <small>(יְשַׁעְיָה נ, י)</small>: "מִי בָּכֶם יְרֵא ה', אֲשֶׁר הִלֵּךְ חֲשֵׁכִים, וְאֵין נֹגַהּ לוֹ". אִם לִדְבַר מִצְוָה הָלַךְ — נֹגַהּ לוֹ, וְאִם לִדְבַר הָרְשׁוּת הָלַךְ — אֵין נֹגַהּ לוֹ. וְקָשֶׁה, לָמָה אָמַר הַקָּדוֹשׁ בָּרוּךְ הוּא דַּוְקָא בְּזֶה הַלָּשׁוֹן: חֲשֵׁכִים וְאֵין נֹגַהּ לוֹ? זֶה הוּא הָעִנְיָן: כִּי בַּעֲווֹנוֹתֵינוּ, בַּגָּלוּת הַמַּר הַזֶּה, הַקְּלִפּוֹת הֵן מַבְדִּילִין בֵּינֵינוּ לְבֵין הַשָּׁמַיִם. אַף שֶׁהַחַלּוֹנוֹת פְּתוּחִים לְמַעְלָה אָמְנָם, הַקְּלִפּוֹת מַבְדִּילִין וְעוֹשִׂין הַפְסָקָה וּמְחִצָּה, בְּשָׁלשׁ זְמַנִּים בַּיּוֹם שֶׁהֵם פּוֹרְחִים לְהָרֵי חשֶׁךְ לַוַּעַד שֶׁלָּהֶם לַעֲשׂוֹת כְּנוּפִיָּה שֶׁל טֻמְאָה, וְעִרְבּוּבִים שִׁקּוּצִים וְגִלְגּוּלִים וְתוֹעֵבָה הֵמָּה, וְאָז עַל יָדָם מַחְשִׁיכִים וּמַבְדִּילִים בִּזְמַנִּים אֵלּוּ, הָאוֹר אֲשֶׁר דֶּרֶךְ חַלּוֹנוֹת מֵאִיר וְנוֹצֵץ. 
וּבִזְמַנִּים אֵלּוּ כִּוְּנוּ קַדְמוֹנִים זִכְרוֹנָם לִבְרָכָה לִקְבּוֹעַ שָׁלשׁ תְּפִלּוֹת, הַקְּבוּעִים בְּכָל יוֹם, שֶׁהֵן שַׁחֲרִית, מִנְחָה עַרְבִית. שֶׁבְּאוֹתָן שְׁלשָׁה זְמַנִּים אֲוִירָא דְּרָקִיעַ פָּנוּי מֵחֲמַת הַקְּלִפּוֹת, שֶׁכְּבָר עָבְרוּ וְחָלְפוּ לִמְקוֹם טֻמְאָה כַּנִּזְכָּר. וְיִשְׂרָאֵל, עַמָּא קַדִּישָׁא, עַיְּלִין לְבֵי כְּנִשְׁתָּא לְהִתְפַּלֵּל, וְחַלּוֹנוֹת עִלָּאִין נְהִירִין פְּתִיחִין, וְהָאוֹר דִּילְהוֹן נָפִיק, וְשָׁרְיָן נְהוֹרִין עַל בָּתֵּי כְּנֵסִיּוֹת בְּרֵישֵׁיהוֹן דִּצְלָאָן צְלוֹתֵיהּ, וּמִתְפַּלְּגִין נְהִירִין עַל רֵישַׁיהוּ. וְקֻדְשָׁא בְּרִיךְ הוּא שָׁאִיל עַל הַהוּא דְּלָא אִשְׁתַּכַּח תַּמָּן וְאָמַר: חֲבָל עַל הַאי פְּלַנְיָא, דַּהֲוָה רָגִיל הָכָא, וְהַשְׁתָּא אֵינוֹ בְּכָאן, וְלֵית לֵיהּ חוּלָקָא בְּהַהוּא נְהוֹרָא, דְּנָהִיר עַל רֵישֵׁיהוֹן דְּמַצְלִין, וְאֵין נֹגַהּ לוֹ כַּמָּה דְּשָׁרְיָן נְהוֹרָא עַל אָחֳרָנִין, וְכַמָּה טוֹבוֹת אִתְעָבַר מִנֵּיהּ. וְנִרְאֶה, דְּעַל זֶה מְסַיֵּם: יִבְטַח בְּשֵׁם ה'. וְאָמְרוּ רַבּוֹתֵינוּ זִכְרוֹנָם לִבְרָכָה, דְּהָיָה לוֹ לִבְטֹחַ בְּשֵׁם ה', כִּי בְּזֶה שֶׁיְּהַלֵּךְ לִדְבַר הָרְשׁוּת לְמַשָּׂא וּמַתָּן בְּעֵת הַקָּבוּעַ לִתְפִלָּה, הֲלֹא עַל יְדֵי שֶׁהוּא מִתְיָרֵא, שֶׁיַּעֲבֹר וְיַחֲלֹף מִמֶּנּוּ הַמַּשָּׂא וּמַתָּן שֶׁל אוֹתָהּ שָׁעָה, הַקָּבוּעַ לְהִתְפַּלֵּל בְּצִבּוּר, וְלֹא נָכוֹן הוּא, כִּי הָיָה לוֹ לִבְטֹחַ בְּשֵׁם ה', שֶׁיַּעֲמִיד לוֹ רֶוַח מִמָּקוֹם אַחֵר. 
וְעַתָּה בְּוַדַּאי הוּא מִפְּנֵי שֶׁאֵין לוֹ בִּטָּחוֹן בְּהַקָּדוֹשׁ בָּרוּךְ הוּא, אֲשֶׁר הוּא זָן וּמְפַרְנֵס מִקַּרְנֵי רְאֵמִים וְעַד בֵּיצֵי כִּנִּים, וְנוֹתֵן הַשְׁגָּחָתוֹ עַל נִכְסֵיהוֹן דְּאִנְשֵׁי, הַהוֹלְכִים לִדְבַר מִצְוָה. וְכִדְאִיתָא בִּירוּשַׁלְמִי דְּפֵאָה: מַעֲשֶׂה בְּאֶחָד, שֶׁהִנִּיחַ אֶת כָּל תְּבוּאָה שֶׁלּוֹ וְהָלַךְ לַעֲלוֹת לִירוּשָׁלַיִם לְקִיּוּם מִצְוַת רְאִיָּה, וְלֹא הִנִּיחַ שׁוּם שׁוֹמֵר אֵצֶל הַתְּבוּאָה, וּכְשֶׁבָּא מִירוּשָׁלַיִם מָצָא אֲרָיוֹת, שֶׁהָיוּ מְסוֹבְבִים אֶת הַתְּבוּאָה.
וְעוֹד הוּבָא מַעֲשֶׂה שָׁם בְּאֶחָד, שֶׁהָלַךְ לָרֶגֶל לִירוּשָׁלַיִם, וְשָׁבִיק בֵּיתוֹ פָּתוּחַ מֵחֲמַת טִרְדוֹת הִלּוּךְ הָרֶגֶל. וְאַחַר כָּךְ כְּשֶׁשָּׁב לְבֵיתוֹ, הָיָה מוֹצֵא נְחָשִׁים סוֹבְבִים סְבִיבוֹת הַדֶּלֶת וְהַבַּיִת, בְּעִנְיָן שֶׁלֹּא הָיָה בְּאֶפְשָׁרוּת לְשׁוּם אָדָם לִפְתֹּחַ הַדֶּלֶת וְלִכָּנֵס לְבֵיתוֹ.
רַבִּי פִּנְחָס מִשְׁתָּעֵי: עֻבְדָּא הֲוֵי בִּתְרֵין אַחִים בְּאַשְׁקְלוֹן, דַּהֲוֵי לֵיהּ שְׁכֵנִים רָעִים מֵאֻמּוֹת הָעוֹלָם. אָמְרוּ: הִנֵּה בְּקָרוֹב יַעֲלוּ אִנּוּן יְהוּדָאִין לָרֶגֶל לִירוּשָׁלַיִם, וַאֲנַן נַסְבִּין כָּל אֲשֶׁר לָהֶם. וּכְשֶׁהָלְכוּ לַעֲלוֹת לָרֶגֶל, זִמֵּן הַקָּדוֹשׁ בָּרוּךְ הוּא מַלְאָכִים בִּדְמוּת אֲנָשִׁים, שֶׁיּוֹצְאִים וְנִכְנָסִין לְבֵית רַבִּי פִּנְחָס. וּכְשֶׁבָּאוּ מִירוּשָׁלַיִם, רָאוּ אוֹתָן הַשְּׁכֵנִים וְיָצְאוּ לִקְרָאתָם וְשָׁאֲלוּ לָהֶם לְשָׁלוֹם וְאָמְרוּ: מָאן שְׁבַקְתּוּן בְּבֵיתְכוֹן? אָמַר לָהֶם: לֹא שׁוּם בַּר אִנָּשׁ. אָמְרוּ הַשְּׁכֵנִים: בְּרִיךְ רַחֲמָנָא הוּא אֱלָהֳהוֹן דִּיהוּדָאִין, דְּלָא שַׁבְקִין וְלָא יִשְׁבָּק לְהוֹן!
הֲרֵי לְךָ גֹּדֶל הַהַשְׁגָּחָה, שֶׁמַּשְׁגִּיחַ ה' יִתְבָּרַךְ בָּרוּךְ הוּא עַל כָּל הַבּוֹטְחִים בְּחַסְדוֹ יִתְבָּרַךְ, וְאֵינָם עוֹזְבִים מִצְוָה בִּשְׁבִילוֹ, וְהַקָּדוֹשׁ בָּרוּךְ הוּא נוֹתֵן אֲגַר טָב בִּשְׂכָרָן. בָּרוּךְ הוּא וּבָרוּךְ שְׁמוֹ, הַנּוֹתֵן מִחְיָה וְכַלְכָּלָה לְעַמּוֹ יִשְׂרָאֵל!

Chapter 28

<b>בַּאֲשֶׁר </b>כִּי הַרְבֵּה מִכְשׁוֹלוֹת בָּאִים לִבְנֵי אָדָם מֵחֲמַת שֶׁהֵן מִמְּחֻסְּרֵי הַבִּטָּחוֹן, וְאֵינָן בּוֹטְחִים בְּהַקָּדוֹשׁ בָּרוּךְ הוּא, עַל כֵּן נָצִיג לְךָ כַּמָּה אַזְהָרוֹת בָּזֶה: מִכְשׁוֹל הָרִאשׁוֹן, הַמָּצוּי בֵּין בַּעֲלֵי מִחְיוֹת: בִּרְאוֹתָם כִּי נִתְמַעֵט הַמִּחְיָה, אֵינָם רוֹצִים לְקַבֵּל בְּאַהֲבָה וּבְחִבָּה גְּזֵרוֹת הַקָּדוֹשׁ בָּרוּךְ הוּא לִהְיוֹת נֶחְשָׁב לוֹ לְכַפָּרַת עָווֹן, וְהַכֹּל בִּידֵי שָׁמַיִם מִתְחַכְּמִים נֶגֶד גְּזֵרַת ה' יִתְבָּרַךְ בָּרוּךְ הוּא, וְעוֹשִׂין פְּעֻלּוֹת עַל יְדֵי כִּשּׁוּפִים הַפּוֹרְחִים בָּאֲוִיר, כִּי חֵטְא גָּדוֹל הוּא זֶה, כַּאֲשֶׁר נְבָאֵר בְּעֶזְרַת ה'.
וְהִנֵּה בָּלָק בֶּן צִפּוֹר עָשָׂה כְּשָׁפִים נֶגֶד יִשְׂרָאֵל עַל יְדֵי צִפּוֹר, שֶׁשְּׁמוֹ יָדוּעַ לְבַעֲלֵי מְכַשְּׁפִים, שֶׁפּוֹעֲלִים הַכִּשּׁוּף, וּלְכָךְ הָיָה נִקְרָא בֶּן צִפּוֹר, וְשָׁלַח אוֹתוֹ אֶל מָקוֹם מְקוֹר הַטֻּמְאָה שֶׁל כִּשּׁוּף, שֶׁיּוֹדִיעַ לוֹ מַה לַּעֲשׂוֹת נֶגֶד יִשְׂרָאֵל. וּכְשֶׁחָזַר הַצִּפּוֹר אֵלָיו, רָאָה חַד שַׁלְהוּבָא דְּנוּרָא, דְשָׁט בַּתְרֵיהּ וְאוֹקִיד גַּדְפוֹי. כְּדֵין נָפַל עָלָיו אֵימָה וַחֲרָדָה גְּדוֹלָה, וְשָׁלַח בָּלָק אֶל בִּלְעָם בֶּן בְּעוֹר אֲשֶׁר הוּא מֻשְׁרָשׁ בְּטֻמְאַת הַכִּשּׁוּף.
וְהִנֵּה רָאשֵׁי וּמְקוֹרֵי הַכִּשּׁוּף הוּא עוּזָא וַעֲזָאֵל, אֲשֶׁר הָיוּ מְקַטְרְגִים נֶגֶד בְּרִיאַת הָאָדָם, וְהִפִּילָם הַקָּדוֹשׁ בָּרוּךְ הוּא לָאָרֶץ, וְאָז נִדְבְּקוּ בָּהֶם עִרְבּוּבְיָה שֶׁל זֻהֲמַת הַנָּחָשׁ, וְנָתְנוּ עֵינֵיהֶם בִּבְנוֹת הָאָרֶץ, וְהָלְכוּ אַחֲרֵי זְנוּת. וְרָאָה הַקָּדוֹשׁ בָּרוּךְ הוּא שֶׁמַּתְחִילִים לְהַטְעוֹת אֶת הַבְּרִיּוֹת, קָשַׁר לְהוֹן הַקָּדוֹשׁ בָּרוּךְ הוּא בְּשַׁלְשְׁלָאוֹת דְּפַרְזְלָא בַּהֲדֵי הָרֵי חשֶׁךְ, וְשָׁם הֵם יוֹשְׁבִים.
עוּזָא אַרְגִּיז לְהַקָּדוֹשׁ בָּרוּךְ הוּא בְּשַׁעְתָּא דְקָשִׁיר לֵיהּ בְּשַׁלְשְׁלָאוֹת, עַל כֵּן אַפִּיל לֵיהּ בְּעֻמְקָא דְּטוּרָא עַד קִדְלֵיהּ, וְרָמֵי חֲשׁוֹכָא בְּאַנְפּוֹי; וַעֲזָאֵל, דְּלָא אַתְקִיף וְאַרְגִּיז קַמֵּי הַקָּדוֹשׁ בָּרוּךְ הוּא בְּשַׁעְתָּא דְּקָשִׁיר לֵיהּ, הוֹשִׁיבוֹ אֵצֶל עוּזָא, אֲבָל לֹא רָמֵי חֲשׁוֹכָא בְּאַנְפּוֹי, וְנָהִיר לֵיהּ מֵחֲשׁוֹכָא. וְעַל כֵּן עוּזָא, שֶׁהִפִּילוֹ הַקָּדוֹשׁ בָּרוּךְ הוּא בַּחשֶׁךְ הַנִּזְכָּר, נִקְרָא נוֹפֵל; וַעֲזָאֵל, דְּנָהִיר לֵיהּ חֲשׁוֹכָא, נִקְרָא גְּלוּי עֵינַיִם; וְאִנּוּן הָרֵי חשֶׁךְ אִקְרוּן הַרְרֵי קֶדֶם בְּגִין דַּחֲשׁוֹכָא אַקְדִּים לִנְהוֹרָא, וּמֵרֹאשׁ בְּרִיאַת הָאוֹר הֲוָה חשֶׁךְ.
וּבְכָל יוֹם הָיָה בִּלְעָם הָרָשָׁע אֶצְלָם לִלְמֹד מֵהֶם שְׁמוֹת הַטֻּמְאָה וּכְשָׁפִים. וְזֶה שֶׁאָמַר הַכָּתוּב: "מִן אֲרָם יַנְחֵנִי בָּלָק וְכוּ', מֵהַרְרֵי קֶדֶם וְגוֹ'. נְאֻם הַגֶּבֶר, אֲשֶׁר מַחֲזֵה שַׁדַּי יֶחֱזֶה, נוֹפֵל וּגְלוּי עֵינַיִם". וְקֹדֶם שֶׁלָּמַד בִּלְעָם הַכִּשּׁוּף, הֻצְרַךְ לְטַמֵּא אֶת עַצְמוֹ בְּהַרְבֵּה מִינֵי טֻמְאוֹת, וְשָׁכַב גַּם עִם אֲתוֹנוֹ, כִּי כֵּן דֶּרֶךְ הַלּוֹמְדִים כִּשּׁוּף, צְרִיכִים לְטַמֵּא אֶת עַצְמוֹ וְלִשְׁכַּב עִם הַבְּהֵמָה. וְלָכֵן נִסְמְכָה בַּתּוֹרָה: "כָּל שׁוֹכֵב עִם בְּהֵמָה — מוּת יוּמַת" — "מְכַשֵּׁפָה לֹא תְחַיֶּה". כִּי שֹׁרֶשׁ מְקוֹר כְּשָׁפִים הוּא הַכֹּל עַל פִּי טֻמְאוֹת גְּדוֹלוֹת בַּר מִנַּן; וּתְחִלַּת כָּל דָּבָר, מִי שֶׁרוֹצֶה לֵילֵךְ אֶל הָרֵי הַחשֶׁךְ, צָרִיךְ לְהָכִין עַצְמוֹ לַעֲשׂוֹת קְטֹרֶת, שֶׁיַּקְטִיר לִפְנֵי עוּזָא וַעֲזָאֵל, וּבְזֶה הַקְּטֹרֶת עָשָׂה אוֹתָן אֱלֹהוּת, וְהוּא פֵּרֵשׁ עַצְמוֹ מֵעֲבוֹדוֹת הַקָּדוֹשׁ בָּרוּךְ הוּא, וְלֹא לִהְיוֹת לוֹ כְּלָל חֵלֶק בַּקְּדֻשָּׁה, כִּי אִם לִהְיוֹת מְשֻׁעְבָּד וְעֶבֶד תַּחַת הַסִּטְרָא אָחֳרָא, כִּי כָּךְ הוּא אוֹמֵר וּמְקַבֵּל עָלָיו בִּשְׁעַת הַקְטָרָה.
וּבַמָּה עוֹשֶׂה קְטָרְתּוֹ? נוֹטֵל חִוְיָא חֲדָא וּבָזַע אֶת רֹאשָׁהּ, וְנוֹטֵל הַלָּשׁוֹן, וְנוֹטֵל עֲשָׂבִים יְדוּעִים וּמַקְטִיר — זֶה קְטֹרֶת אֶחָד. אַחַר כָּךְ חוֹתֵךְ רֹאשׁ הַנָּחָשׁ לְאַרְבָּעָה חֲלָקִים, וּמִמֶּנּוּ עוֹשֶׂה קְטֹרֶת שֵׁנִי. וְאֵלּוּ שְׁנֵי קְטֹרֶת נוֹטֵל בַּיָּדַיִם, וְאָזִיל לְאִנּוּן הָרֵי חשֶׁךְ. וּמִיָּד כְּשֶׁמַּגִּיעַ לְרֵישׁ טוּרָא, חֲמֵי לֵיהּ עֲזָאֵל הַהוּא, דְּאִקְרֵי 'גְּלוּי עֵינַיִם'. מִיָּד אָמַר לְעוּזָא: כְּדֵין יַהֲבִין קָלָא וּמִתְכַּנְּשִׁין גַּבַּיְּהוּ נְחָשִׁים גְּדוֹלִים דְּמִתּוֹקְדָן וְסָתְרֵי לוֹן וְהֵם שׁוֹלְחִין חַיָּה קְטַנָּה לְקַבֵּל הַאי בַּר נָשׁ, וְהִיא כְּמִין שׁוּנְרָא, וְרֵישֵׁיהּ כְּרֵישֵׁיהּ דְּחִוְיָא, וּתְרֵין זַנְבִין בַּהּ, וִידָהָא וְרַגְלָהָא זְעִירִין. בַּר נָשׁ דַּחֲמוּי לֵיהּ חֲפוּי אַנְפּוֹי וּמַקְטִיר לְפָנֶיהָ קְטֹרֶת חַד, שֶׁלֹּא זָכַרְנוּ לְמַעְלָה, וְהִיא קְטֹרֶת הַשְּׁלִישִׁי, שֶׁנּוֹטֵל תַּרְנְגוֹל לָבָן וְשׂוֹרְפוֹ, וּבָזֶה מַרְאֶה הַכְנָעָה וְשִׁעְבּוּד לִפְנֵי שֵׁד זֶה, אֲשֶׁר רֹאשׁוֹ כְּמִין נָחָשׁ, וְגוּפוֹ כְּמִין חָתוּל, וְחַיָּה זוֹ אָזְלַת עִמֵּיהּ עַד דְּמָטֵי לְגַבֵּיהּ רֵישָׁא וְשַׁלְשֶׁלֶת שֶׁל בַּרְזֶל, וְהַאי רֵישָׁא דְּשַׁלְשֶׁלֶת נָעִיץ בְּאַרְעָא, וּמַטּוּ עַד תְּהוֹמָא. וְתַמָּן בִּתְהוֹמָא חַד עַמּוּדָא, וְהוּא נָעִיץ בִּתְהוֹמָא תַּתָּאָה, וּבְהַהוּא עַמּוּדָא אִתְקַשֵּׁר רֵישָׁא דְּשַׁלְשְׁלַאי.
 כַּד מָטֵי בַּר נָשׁ לְתַמָּן בָּטַשׁ בַּהּ תְּלָתָא זִמְנִין, וְאִנּוּן קַדְמָן לֵיהּ וּכְדֵין כָּרַע וְסָגִיד עַל בִּרְכּוֹי, וְעֵינָיו סְתוּמִין עַד דְּמָטוּ גַּבַּיְהוּ. כְּדֵין מוֹשִׁיבִין אוֹתוֹ לְקַמַּיְהוּ בְּתוֹךְ הָעִגּוּל, וְהַנְּחָשִׁים מְסוֹבְבִים אוֹתוֹ, וּפְתַח עֵינוֹי וַחֲמוּ לוֹן עוּזָא וַעֲזָאֵל, וְנָפַל עַל אַנְפּוֹי וּמִשְׁתַּחֲוֶה לְנֶגְדָּם, וּמַקְטִיר לִפְנֵיהֶם הַקְּטֹרֶת הַנִּזְכֶּרֶת לְעֵיל, וּמְקַבֵּל אוֹתָן לֶאֱלוֹהַּ וּפוֹרֵשׁ מֵעֲבוֹדַת הַבּוֹרֵא בָּרוּךְ הוּא, וְהוּא עוֹבֵד לֶאֱלֹהִים אֲחֵרִים דְּסִטְרָא אָחֳרָא.
וְאַחַר כָּךְ מְלַמְּדִין אוֹתוֹ כְּשָׁפִים וּקְסָמִים וּנְחָשִׁים, וְיָתִיב גַּבַּיְהוּ חֲמִשִּׁים יוֹם, וְכַד מָטֵי זִמְנֵיהּ לֵילֵךְ לְאוֹרְחֵיה — אָז אוֹתוֹ שֵׁד, שֶׁהוּא בִּדְמוּת חָתוּל, וְכָל אִנּוּן חִוְיָן אָזְלִין קַמֵּיהּ, עַד דְּנָפִיק מִן הָרֵי חשֶׁךְ. וְכָל עִנְיְנֵי טֻמְאַת כִּשּׁוּפִין מִתְהַוִּים מֵעֻמְקָא דִּתְהוֹמָא, וְלָכֵן פּוֹעֲלִים הַמְכַשְּׁפִים גַּם כֵּן עַל יָדָם בַּצֵּל, כִּדְאִיתָא בַּזֹּהַר פָּרָשַׁת תַּזְרִיעַ: הָעוֹמְדִים בְּצֵל הַנֵּר אוֹ בְּצֵל הַלְּבָנָה וְאוֹמְרִים: הַצֵּל, מְשֻׁעְבָּדִים אֲנַחְנוּ! וּמַכְנִיסִים עַצְמָם תַּחַת הָרְשׁוּת סִטְרָא אָחֳרָא, תַּחַת רְשׁוּת עוּזָא וַעֲזָאֵל. בְּדִבְרֵי כִּשּׁוּפָם וְנִחוּשָׁם מַשְׁבִּיעִין בִּשְׁמוֹת הַטֻּמְאָה אֶת הַצֵּל, עַד שֶׁבָּאִים רוּחוֹת, שֶׁהֵם פּוֹרְחִים בָּאֲוִיר מִבְּלִי גּוּף, וְאֵין לָהֶם לְבוּשׁ, וּמִתְלַבְּשִׁים עַצְמָם בְּהַהוּא צֵל שְׁנֵי רוּחוֹת הַטֻּמְאָה, וְהוּא מִסְתַּכֵּל לְמַטָּה לְנֶגֶד הָרוּחוֹת שֶׁבַּצֵּל, וְהֵם מַגִּידִים לוֹ מַה שֶּׁשָּׁמְעוּ כְּרוּזִים הַנִּכְרָזִים בָּעוֹלָם, כִּי כָּל סִבּוֹת הָאָדָם נִכְרָזִים.
הֲרֵי לְךָ עִנְיַן טֻמְאַת הַכִּשּׁוּף, שֶׁהוּא חֵלֶק מִטֻּמְאַת אֱלֹהִים אֲחֵרִים, וְכָל הַהוֹלֵךְ אַחֲרֵיהֶם וּפוֹעֵל כְּשָׁפִים — מֻכְרָח לוֹמַר, שֶׁהוּא אֵינוֹ עֶבֶד לְהַקָּדוֹשׁ בָּרוּךְ הוּא, כִּי אִם לְהַסִּטְרָא אָחֳרָא. אוֹי לוֹ וְאוֹי לְנִשְׁמָתוֹ! וְאַף אִם אֵינוֹ פּוֹעֵל בְּעַצְמוֹ הַכִּשּׁוּף, אֶלָּא אֲפִלּוּ הַמְצַוֶּה לְהַמְכַשֵּׁף לַעֲשׂוֹת כִּשּׁוּף, גַּם כֵּן מֻכְרָח הַמְכַשֵּׁף לָבוֹא אֶל הַסִּטְרָא אָחֳרָא וְהַמַּשְׁחִיתִים הַמְמֻנִּים עַל הַכִּשּׁוּף, צָרִיךְ הַמְכַשֵּׁף לוֹמַר לָהֶם בְּפֵרוּשׁ: פְּלוֹנִי זֶה שְׁלָחַנִי אֲלֵיכֶם בִּשְׁלִיחוּת, וַאֲנִי שְׁלוּחוֹ כְּמוֹתוֹ, וּבִמְקוֹמוֹ אֲנִי עוֹמֵד וּמְשַׁעְבֵּד אוֹתוֹ וּמַכְנִיס אוֹתוֹ תַּחַת הַמֶּמְשָׁלָה שֶׁלָּכֶם לִהְיוֹת עַבְדֵיכֶם, וְהוּא מְרֻצֶּה וּמַסְכִּים כָּל מַה שֶּׁתַּעֲשׂוּ. רַק בְּזֹאת יֵאוֹתוּ לוֹ, וְתַעֲשׂוּ לוֹ טוֹבָה זוֹ, כִּי נִתְמַעֵט מִחְיָתוֹ אוֹ שְׁאָר דְּבָרָיו מִסִּבּוֹת הָעוֹלָם, שֶׁמְּבַקֵּשׁ שֶׁתּוֹדִיעֵהוּ לוֹ בִּשְׁבִיל מַה בָּאתָ הַסִּבָּה וּמַה הוּא הַתְּרוּפָה. וְלִפְעָמִים מֻכְרָח הַמְכַשֵּׁף לַעֲרֹךְ שֻׁלְחָן וְלִקַּח דַּף שֶׁל עוֹרֵב שָׁחוֹר וְכָבֵד וְלֵב שֶׁל הָעוֹרֵב, שֶׁהוּא מַאֲכָל אַכְזָרִי, וּמְסַדֵּר הַשֻּׁלְחָן לִפְנֵיהֶם וּמַעֲמִיד אֵלּוּ הַמַּאֲכָלִים עַל הַשֻּׁלְחָן וּמְבַקֵּשׁ אוֹתָן שֶׁיָּבוֹא וְיִתְכַּנְּשׁוּן תַּמָּן רָאשֵׁי הַמַּשְׁחִיתִים, אֲשֶׁר הוּא מְבַקֵּשׁ, וְהוּא עוֹמֵד לִפְנֵיהֶם וּמְבַקֵּשׁ בְּעַד זֶה הָאָדָם, שֶׁבִּקֵּשׁ אֶת הַמְכַשֵּׁף לַעֲשׂוֹת לוֹ כִּשּׁוּף אֵיזֶה פְּעֻלָּה הַצָּרִיךְ לוֹ. וְעַל זֶה כָּתַב בַּזֹּהַר פָּרָשַׁת בָּלָק: וַיִּשְׁלַח בָּלָק מַלְאָכִים אֶל בִּלְעָם בֶּן בְּעוֹר פְּתוֹרָה. רָצָה לוֹמַר: דִּמְסַדְּרִין פְּתוֹרָה לְקַדְמַיְהוֹן וּלְהַקְטִיר לָהֶם אֵיזֶה מִין קְטֹרֶת, וּבָאִים הַמַּשְׁחִיתִים וְאוֹדְעִין לוֹן מַה דְּאִנּוּן בַּעְיָן.
וְסוֹף הָאָדָם, זֶה שֶׁרוֹצֶה לַעֲשׂוֹת כִּשּׁוּף, בִּשְׁעַת פְּטִירָתוֹ בָּאִין אֵלּוּ הַמַּשְׁחִיתִים עִם כָּל הַסִּטְרָא אָחֳרָא לְקַבֵּל אֶת הַנְּשָׁמָה דִּילֵיהּ וְאַמְרִין: דֵּין הוּא מִכַּת שֶׁלָּנוּ! וְכֵן אִיתָא בַּזֹּהַר פָּרָשַׁת תַּזְרִיעַ וְזֶה לְשׁוֹנוֹ: הַהוּא בַּר נָשׁ נָפִיק מֵרְשׁוּת דְּמָארֵיהּ וּפִקְדוֹנֵי דִּילֵיהּ יִהְיֶה לַסִּטְרָא אָחֳרָא מְסָאֳבָא, רַחֲמָנָא לִצְלַן וְכוּ'. עַיֵּן שָׁם.
עַל כֵּן אֲנִי מַזְהִיר לְאוֹתָן אֲנָשִׁים אוֹ נָשִׁים, שֶׁהֵן נִכְשָׁלִים בְּעָווֹן זֶה, לַעֲזֹב אֶת הֶעָווֹן וּלְהָסִיר הַמִּכְשׁוֹל הַזֶּה, וְיִתְחָרֵט עַל הֶעָבָר, וְעַל לְהַבָּא תִּזְעַק נַפְשׁוֹ לִפְנֵי מֶלֶךְ מַלְכֵי הַמְּלָכִים הַקָּדוֹשׁ בָּרוּךְ הוּא, לְהוֹצִיאוֹ מִתַּחַת יְדֵי הָאֲרוּרִים הַמַּשְׁחִיתִים וּמַזִּיקִים הָאֵלּוּ, אֲשֶׁר בַּעֲבוּר הֶעָווֹן זֶה נִכְנַס תַּחַת רְשׁוּתָם. וְעַל כֵּן צָרִיךְ הָאָדָם לִבְכּוֹת בְּכִיָּה גְּדוֹלָה עַל עָווֹן זֶה, וּמִכֹּחַ אוֹתָן דְּמָעוֹת תִּשָּׁבֵר וְתִמָּגֵר חֹזֶק הַמַּשְׁחִיתִים, וְיִהְיֶה נֶחֱלָשׁ כֹּחָם בְּכָל יוֹם וָיוֹם בַּעֲבוּר הַדְּמָעוֹת, עַד כִּי לֹא יִשָּׁאֵר רשֶׁם שֶׁל זֶה הַחֵטְא. תָּמִים תִּהְיֶה עִם ה' אֱלֹהֶיךָ בְּכָל עִנְיָנֶיךָ. בְּכָל סִבָּה, חַס וְשָׁלוֹם, שְׂאוּ מָרוֹם עֵינֵיכֶם לְעוֹרֵר רַחֲמָיו וַחֲסָדָיו יִתְבָּרַךְ בִּתְשׁוּבָה וּתְפִלָּה וּצְדָקָה, וְאַל יַשִּׁיא לִבְּךָ אוֹתְךָ בִּרְאוֹתְךָ רַבִּים הָלְכוּ אַחַר כִּשּׁוּפִים וְהִצְלִיחוּ. אוֹי לְאוֹתוֹ הַצְלָחָה וְאוֹי לְאוֹתוֹ הַטּוֹבָה, הַבָּא עַל יְדֵי כִּשּׁוּף, כִּי מְהֵרָה כְּעָשָׁן תִּכְלֶה, וְהֶעָווֹן חָקוּק וְרָשׁוּם וְקַיָּם לְהֵעָנֵשׁ עֲבוּרוֹ בָּעֳנָשִׁים קָשִׁים וּמָרִים.
רְאֵה מַה דְּאִיתָא בַּזֹּהַר, פָּרָשַׁת תַּזְרִיעַ: רַבִּי יִצְחָק הָלַךְ לְבֵית אָבִיו וְרָאָה אָדָם אֶחָד, שֶׁהָלַךְ וְנָטָה חוּץ לַדֶּרֶךְ בְּמַשָּׂא עֵצִים עַל כְּתֵפָיו. אָמַר לֵיהּ: שִׂרְטָא דְּקִסְתָּא (פֵּרוּשׁ: קִנִּים שֶׁל עֵצִים) בִּכְתֵפָךְ — אַמַּאי? לָא אָמַר לֵיהּ מִידִי. אָזִיל בַּתְרֵיהּ, חֲמָא דְּעָיֵל בִּמְעַרְתָּא חֲדָא. אָעֵל אֲבַתְרֵיהּ, חֲמָא קְטִירָא דִּתְנָנָא, דַּהֲוֵי סָלִיק תְּחוֹת אַרְעָא, וְעָאל הַאי בַּר נָשׁ לְנוּקְבָא חֲדָא, דַּהֲוֵי זְעֵירָא, וְאִתְכַּסְּיֵהּ מִנֵּיהּ.
דָּחִיל רַבִּי יִצְחָק וְנָפַק לְפוּם מְעַרְתָּא. עַד דַּהֲוֵי יָתִיב, עָבְרוּ גַּם כֵּן רַבִּי יְהוּדָה וְרַבִּי חִזְקִיָּה. חָמוּ לוֹן וְקָרִיב לְגַבֵּיהוֹן. סָח לוֹן עֻבְדָּא. אָמַר רַבִּי יְהוּדָה: בָּרוּךְ רַחֲמָנָא דְּשֵׁזְבָךְ. הַאי מְעַרְתָּא דִּסְגִּירֵי מֵעִיר סַרוֹנְיָא יוֹשְׁבִים תַּמָּן, וְכָל יוֹשְׁבֵי הַאי קַרְתָּא הֵן מְכַשְּׁפִים גְּדוֹלִים, וְאַתְיָן לְמַדְבְּרָא וְצַדְיָן נְחָשִׁים חַיִּין אוּכְמַן דְּאִנּוּן בְּנֵי עֲשָׂרָה שְׁנִין אוֹ יוֹתֵר, וְעוֹשִׂין בָּהֶם חֲרָשִׁין. וְלֹא מִנְטַר מִנַּיְהוּ, וְנוֹטְלִים בַּיָּדַיִם, וְעַל יְדֵי כָּךְ נַעֲשִׂים מְצֹרָעִים, וְאִתְעֲבִידוּ סְגִירִין; וְכָל זִינֵי חַרְשִׁין דִּלְהוֹן בְּהַהוּא מְעַרְתָּא אִנּוּן. אָזְלֵי. 
עַד דַּהֲוֵי אָזְלֵי, פַּגְעֵי בְּחַד בַּר נָשׁ, דַּהֲוֵי אַתְיָא, וּבְרֵיהּ הֲוֵי חוֹלֶה קְטִיר עַל חֲמוֹרָא. אָמְרוּ לֵיהּ: מָאן אַתְּ? אָמַר לָהֶם: יְהוּדַאי אֲנִי, וְדָא הוּא בְּנִי, דְּאִיהוּ קָשִׁיר עַל הַחֲמוֹר. אָמְרוּ לֵיהּ: אַמַּאי הוּא קָשׁוּר? אָמַר לָהֶם: דִּיּוּרָא הוּא בְּחַד כְּפָר מִבְּנֵי רוֹמִי, וַהֲוֵי בְּרִי אַלִּיף אוֹרַיְתָא בְּכָל יוֹמָא, וַהֲוֵי אַהֲדַר לְבֵיתָאִי וְלָעֵי לוֹן אִנּוּן מִלִּין וְשָׁלשׁ שָׁנִים הֲוֵי דִּיּוּרָא בְּהַהוּא בֵּיתָא, וְלָא חֲמִינֵיהּ מִידִי, וְהַשְׁתָּא יוֹמָא חַד עָאל בְּרִי לְבֵיתָאִי לְאַהַדְרָא לָן מִלִּין דְּאוֹרַיְתָא מַה שֶּׁקִּבֵּל מֵרַבּוֹ. אֶעְבַּר חַד רוּחָא קַמֵּיהּ וְנַזִּיק לֵיהּ: אֲעַקֵּם פּוּמֵיהּ וְעֵינוֹהִי וִידוֹהִי, וְלֹא יָכִיל לְמַלְּלָא. וְאָתֵינָא לְגַבֵּיהּ מְעַרְתָּא הַנִּזְכָּר, דִּלְמָא יְהֵא יָלְפִין לִי מִלָּה דְּאַסְוָתָא. אָמַר לָהֶם רַבִּי יְהוּדָה: וּבְהַהוּא בֵּיתָנָא יְדָעִית מִן קַדְמַת דְּנָא, דְּאִתְנַזִּיק בֵּהּ חַד בַּר נָשׁ, וַהֲוֵי אַמְרֵי דְּמַרְעָא הֲוֵי (רָצָה לוֹמַר: דַּהֲוָה חֹלִי) וְלֹא מַזִּיק, וּמִנַּיְהוּ אַמְרֵי רוּחָא דְּבֵיתֵיהּ. וּלְבָתַר אָעֲלוּ בֵּיהּ כַּמָּה בְּנֵי נָשָׁא, וְלָא אִתְנְזִיקוּ בֵּיהּ. אַמְרֵי: נֵיזִיל בַּהֲדֵי הַאי בַּר נָשׁ וְנֶחְמֵי. 
אָמַר רַבִּי יִצְחָק: אָסוּר לָן. אִי הָיָה אָזִיל לְגַבֵּיהּ גַּבְרָא רַבָּא דָּחִיל חֳטָאִין, כְּגוֹן נַעֲמָן לְגַבֵּיהּ אֱלִישָׁע — נֵיזִיל אֲבַתְרֵיהּ; וְאִם לָאו — לָא נֵיזִיל, כִּי אָסוּר לָן לְאִתְחַזָּא. בְּרִיךְ רַחֲמָנָא דִּשְׁזִיב לָן מִנַּיְהוּ, וְהַאי בַּר נָשׁ אָסוּר לֵיהּ גַּם כֵּן לֵיזִיל לְתַמָּן. אָמַר רַבִּי יְהוּדָה: וְהָא תָּנִּינָן: בַּכֹּל אָדָם מִתְרַפֵּא, חוּץ מֵעֲבוֹדָה זָרָה וַעֲצֵי אֲשֵׁרָה וְכוּ'. אָמַר לוֹ: וַדַּאי עֲבוֹדָה זָרָה אִיהִי, וְלֹא עוֹד אֶלָּא דְּהָא כְּתִיב: לֹא יִמָּצֵא בְּךָ מַעֲבִיר בְּנוֹ וּבִתּוֹ בָּאֵשׁ וְגו'. וְאָזְלוּ לְאוֹרְחַיְהוּ. אָזִיל הַאי בַּר נָשׁ לְהַהוּא מְעַרְתָּא הוּא וּבְרֵיהּ. שַׁדֵּיהּ לֵיהּ בִּמְעַרְתָּא. עַד דְּנָפַק אַבָּא לְקַטְרָא לְחַמְרָא נָפִיק קִטּוּרֵי דְּאֶשָּׁא וּמָחָא לֵיהּ לְרֵישֵׁיהּ וְקַטְלֵיהּ. אַדְהָכֵי אָעַל אֲבוּהָא וְאַשְׁכַּח דְּמִית בְּרֵיהּ. נָטִיל לֵיהּ וּלְחַמְרֵיהּ וְאָזִיל לְהוּ לְבָתַר.
יוֹמָא חַד פָּגַע לְרַבִּי יִצְחָק וּלְרַבִּי חִזְקִיָּה, וַהֲוֵי אָזִיל וּבָכָה קַמַּיְהוּ וְסָח לְהוּ עֻבְדָּא. אָמַר רַבִּי יִצְחָק: וְלָא זִמְנִין סַגִּינָן אֲמִינָא לָךְ דְּאָסוּר לְמֵיהַךְ תַּמָּן? בְּרִיךְ רַחֲמָנָא, דִּי כָּל מַעְבְּדוֹהִי — קְשׁוֹט, וְאָרְחוֹתֵיהּ — דִּין. זַכָּאִין אִנּוּן צַדִּיקִים, דְּאַזְלִין בְּאוֹרְחָא קְשׁוֹט, בְּעָלְמָא הָדֵין וּבְעָלְמָא דְּאָתֵי; אֲבָל אִנּוּן דְּאַזְלִין בָּתַר טִפְּשִׁין וְכִשּׁוּפִים — וַדַּאי שֶׁסּוֹף שֶׁלָּהֶם הוּא רַע מְאֹד בְּחַיֵּיהֶן, וּמִכָּל שֶׁכֵּן אַחַר מוֹתָן, שֶׁנִּשְׁמָתָן נִדְחֵית, וְאֵינוֹ זוֹכֶה לִרְאוֹת בְּאוֹר עוֹלָם הַבָּא, וְגַם מִגּוּפָן נַעֲשָׂה עִנְיָנִים רָעִים, כַּמְּבוֹאָר בַּזֹּהַר בְּכַמָּה מְקוֹמוֹת, וְכָאן קִצַּרְתִּי.
עַל כֵּן צָרִיךְ הָאָדָם לְהִזָּהֵר, שֶׁלֹּא יַעֲשֶׂה לוֹ אֲפִלּוּ רְפוּאָה, מַה שֶּׁנַּעֲשֶׂה עַל יְדֵי כִּשּׁוּף, כִּי מַעֲשֶׂה כִּשּׁוּף הוּא עֲבֵרָה, כְּאִלּוּ עוֹבֵד עֲבוֹדָה זָרָה. וְהַיְרֵא שָׁמַיִם יַרְחִיק מִמֶּנָּה, וְאָז טוֹב לוֹ סֶלָה.

Chapter 29

<b>וְדַע, </b>כִּי בִּלְעָם הָרָשָׁע, כְּשֶׁרָאָה שֶׁאֵינוֹ יָכוֹל לְהָרַע לְיִשְׂרָאֵל בִּכְשָׁפָיו, כְּמוֹ שֶׁאָמַר הַכָּתוּב: "מָה אֶקֹּב לֹא קַבֹּה אֵל". נָתַן עֵצָה לְבָלָק, שֶׁיַּפְקִיר אֶת בְּנוֹתֵיהֶם לִזְנוּת כְּדֵי לְהַכְשִׁיל אֶת יִשְׂרָאֵל; וְכַאֲשֶׁר בֶּאֱמֶת נִכְשְׁלוּ וְנָפְלוּ מִיִּשְׂרָאֵל עֶשְׂרִים וְאַרְבָּעָה אֶלֶף, וְאַחַר כָּךְ הָלַךְ בִּלְעָם לִטֹּל שְׂכָרוֹ מִבָּלָק, בָּא פִּנְחָס וְרָאָה אֶת בִּלְעָם בְּמִלְחֶמֶת מִדְיָן פּוֹרֵחַ בָּאֲוִיר, רָמָא פִּנְחָס קָלָא לִבְנֵי חֵילָא <small>(עַיֵּן בַּזֹּהַר)</small> וְאָמַר: אִית מָאן דְּיָדַע לְמִפְרָח אֲבַתְרֵיהּ, דְּהַהוּא רָשָׁע? לְפִי שֶׁהָיָה רוֹאֶה, שֶׁבִּלְעָם טָס כָּעוֹף, וּמִיָּד הִתְעוֹרֵר אִישׁ אֶחָד, וְצַלְיָא שְׁמוֹ, וְהָיָה מִשֵּׁבֶט דָּן, שֶׁהָיָה יוֹדֵעַ לָכֹף תַּחְתָּיו כֹּחוֹת הַטֻּמְאָה, וּפָרַח אַחֲרָיו. כֵּיוָן דְּחָמָא לֵיהּ הַהוּא רָשָׁע, קָרַע בְּכִשּׁוּפִין בְּעֹמֶק חֲמִשָּׁה אֲוִירִים, וְטָס וְנִתְכַּסָּה שָׁם בְּהֵעָלְמוּת עַיִן, וּבְהַהוּא שַׁעְתָּא דְּאִתְכַּסְּיָן, הָיָה הָאִישׁ צַלְיָא בְּצַעֲרָא, וְלֹא הָיָה יוֹדֵעַ מַה לַּעֲשׂוֹת.
 מִיָּד רָמָא לֵיהּ פִּנְחָס קָלָא לְהַהוּא אֲוִירָא, אֲשֶׁר נִתְכַּסֶּה בּוֹ בִּלְעָם בַּחֲמִשָּׁה אֲוִירִים, שֶׁיִּתְהַפֵּך וְיִתְגַּלּוּ, לְבַל יִתְכַּסֶּה בּוֹ אוֹתוֹ רָשָׁע. מִיָּד נִתְגַּלֶּה הַאי אֲוִירָא, וְעָאל צַלְיָא לְגַבֵּיהּ וְגָבַר עַל בִּלְעָם הָרָשָׁע וְכַפְיֵהּ שֶׁיָּבוֹא לִפְנֵי פִּנְחָס. וּבַמֶּה כָּפָה אוֹתוֹ? בְּזֶה כִּי יוֹדֵעַ הָיָה צַלְיָא לָכוֹף אֶת הַזָּכָר וְאֶת הַנְּקֵבָה שֶׁל רָאשֵׁי טֻמְאַת הַכִּשּׁוּפִים, אֲשֶׁר כָּל אֶחָד מֵהֶם הָיָה נִקְרָא שֶׁפִי; מַה שֶּׁאֵין כֵּן בִּלְעָם הָרָשָׁע, הָיָה רַק יוֹדֵעַ לְהִתְגַּבֵּר בְּכֹחַ הִזָּכָר לְבַד. לָכֵן בְּבִלְעָם כְּתִיב: "וַיֵּלֶךְ שֶׁפִי"; מַה שֶּׁאֵין כֵּן צַלְיָא, שֶׁהָיָה מִשֵּׁבֶט דָּן, כְּתִיב בֵּיהּ: "יְהִי דָּן נָחָשׁ עֲלֵי דֶּרֶךְ, שְׁפִיפוֹן עֲלֵי אֹרַח", וְהַאי אֹרַח וּשְׁבִיל בַּאֲוִירָא, דְּנִתְכַּסָּה בּוֹ אוֹתוֹ רָשָׁע.
וְכֵן לֶעָתִיד תִּהְיֶה הַנְּקָמָה בְּאוֹיְבֵי ה' עַל יְדֵי שָׂרָיָה מִשֵּׁבֶט דָּן, וְכַד יָקוּם דָּן כְּדֵין מְחַכֶּה לְפֻרְקָנָא דְּיִשְׂרָאֵל, דִּכְתִיב: "לִישׁוּעָתְךָ קִוִּיתִי ה'". כְּשֶׁבָּא בִּלְעָם הָרָשָׁע לִפְנֵי פִּנְחָס, אָמַר לוֹ פִּנְחָס לְבִלְעָם הָרָשָׁע: רָשָׁע, כַּמָּה גִּלְגּוּלִין בִּישִׁין עַבְדַּת עַל עַמָּא קַדִּישָׁא! אָמַר לֵיהּ פִּנְחָס לְצַלְיָא: קוּם וְקַטְלֵיהּ, וְלֹא בִּשְׁמָא קַדִּישָׁא, וְתִתְקַיֵּם בֵּיהּ: "תָּמֹת נַפְשִׁי מוֹת יְשָׁרִים". בְּהַהוּא שַׁעְתָּא עָבִיד בֵּיהּ כַּמָּה מִיתוֹת מְשֻׁנּוֹת, וְלֹא מֵת עַד דְּנָטִיל חַרְבָּא, דַּהֲוֵי חָקוּק עֲלֵיהּ חִוְיָא מֵהַאי סְטָר וְחִוְיָא מֵהַאי סְטָר. אָמַר לֵיהּ פִּנְחָס: בְּהָא טֻמְאָה, דַהֲוֵית עָסוּק בֵּיהּ, אַתָּה תָּמוּת בּוֹ. כְּדֵין קָטִיל לֵיהּ וְדַיְנוּן לֵיהּ בְּהַהוּא טֻמְאָה וּבְהַהוּא עָלְמָא עַצְמוֹי כֻּלָּהּ אִתְרְקִיבוּ, וּמִבְּשָׂרוֹ וְגוּפוֹ שֶׁל בִּלְעָם אִתְעֲבִידוּ נְחָשִׁים, חִוְיָן בִּישִׁין, וַאֲפִלּוּ מִתּוֹלָעִים, שֶׁאָכְלוּ אֶת בְּשָׂרוֹ, אִתְהֲדַרוּ מֵהֶם וְנַעֲשִׂים חִוְיָן, וּמֵעַצְמוֹתָיו נַעֲשׂוּ גַּם כֵּן נְחָשִׁים גְּדוֹלִים.
וְכֵן הוּא סוֹף וְקֵץ כָּל גּוּפוֹת הַמְכַשְּׁפִים, שֶׁהָלְכוּ אַחַר הַכִּשּׁוּף, לִהְיוֹת מִמֶּנּוּ נְחָשִׁים וְעַקְרַבִּים, וְנִשְׁמָתָן נַעֲשִׂין שֵׁדִין וְלִילִין. תִּפַּח רוּחָם וְנִשְׁמָתָם שֶׁל בַּעֲלֵי כִּשּׁוּף! וְאוֹתָן אֲנָשִׁים אוֹ נָשִׁים שֶׁהוֹלְכִין אַחַר הַכִּשּׁוּף, הֵמָּה רְאוּיִן לְקַלֵּל אוֹתָן לִפְנֵי הַקָּדוֹשׁ בָּרוּךְ הוּא, וּלְהַתִּישׁ כֹּחָן בְּכָל מַאי דְּאֶפְשָׁר. וּבְאִם אֲשֶׁר יֵשׁ נָשִׁים כַּשְׁפָנִיּוֹת, הַיּוֹדְעוֹת לְהַזִּיק יַלְדֵי יִשְׂרְאֵלִים, רְאוּיִן הֵן לְפָרְטָן בִּשְׁמָם וּלְהַחֲרִים אוֹתָן בְּחֵרֶם חָמוּר בְּשׁוֹפָר וְכִבּוּי נֵרוֹת וּבְהוֹצָאַת שִׁבְעָה סִפְרֵי תּוֹרָה, וּלְהַפְרִישׁ אוֹתָן שֶׁלֹּא יִהְיֶה לָהֶם שׁוּם נְגִיעָה בִּקְדֻשַּׁת יִשְׂרָאֵל.
וְדַע, כִּי בִּלְעָם הָרָשָׁע לִקֵּט כָּל מִינֵי עֲשָׂבִים, הַשַּׁיָּכִים לְהַכִּשּׁוּף, וְהִכְנִיסָם לִקְדֵרָה, וְחָפַר וְטָמַן אֶת הַקְּדֵרָה בְּעֹמֶק הָאָרֶץ אֶלֶף וַחֲמֵשׁ מֵאוֹת אַמָּה. וּכְשֶׁכָּרָה דָּוִד הַמֶּלֶךְ עָלָיו הַשָּׁלוֹם לְהַשִּׁיתִין, כָּרָה עַד הַתְּהוֹם לְהַמְצִיא מַיִם מֵהַתְּהוֹם לְנַסֵּךְ עַל גַּבֵּי הַמִּזְבֵּחַ, כָּרָה אֶלֶף וַחֲמֵשׁ מֵאוֹת אַמָּה, וּמָצָא הַאי קְדֵרָה, וְהֶעֱבִירוֹ וְהֶחֱלִישׁוֹ בְּמַיִם הָרְאוּיִן לְנַסֵּךְ עַל גַּבֵּי הַמִּזְבֵּחַ. וְעַל זֶה אָמַר: "מוֹאָב סִיר רַחְצִי" — שֶׁרָחַץ וְהֶעֱבִיר כִּשּׁוּפִים שֶׁבְּסִיר מוֹאָב הַנִּזְכָּר. וְעַל כֵּן בְּאִם יֵשׁ חֲשָׁשׁ בְּהִזּוּק שֶׁל כְּשָׁפִים, טוֹב לְהַעֲבִירָם עַל יְדֵי חֲמִשָּׁה עָשָׂר "שִׁיר הַמַּעֲלוֹת" שֶׁאָמַר דָּוִד, בְּשָׁעָה שֶׁכָּרָה אֶת הַשִּׁיתִין לְהַעֲלוֹת הַמַּיִם מִן הַתְּהוֹם, וְאַחַר כָּךְ יִתְפַּלֵּל לַה' יִתְבָּרַךְ לְהָסִיר כָּל מִינֵי הֶזֵּק כִּשּׁוּף מִיִּשְׂרָאֵל. וְזֹאת הָעֵצָה טוֹבָה לְכָל בַּר יִשְׂרָאֵל וּלְכָל בַּת יִשְׂרָאֵל: לְהַרְחִיק עַצְמָם מִן הַכִּשּׁוּף בְּכָל מִינֵי הַרְחָקוֹת שֶׁבָּעוֹלָם מִלַּעֲשׂוֹת דָּבָר עַל יְדֵי כִּשּׁוּף אוֹ נִחוּשׁ וּקְסָמִים, וְלֹא לִשְׁמֹעַ שׁוּם לַחַשׁ שֶׁל כִּשּׁוּף, כִּי הַקָּדוֹשׁ בָּרוּךְ הוּא בְּעַמּוֹ יִשְׂרָאֵל מִתְפָּאֵר: "כִּי לֹא נַחַשׁ בְּיַעֲקֹב וְלֹא קֶסֶם בְּיִשְׂרָאֵל" <small>(בַּמִּדְבָּר כג, כג)</small>. וְכָל הַמַּרְחִיק אֶת עַצְמוֹ מֵהַכִּשּׁוּף, מַכְנִיסִין אוֹתוֹ לִמְחִצָּה בָּעוֹלָם הַבָּא, שֶׁאֲפִלּוּ מַלְאֲכֵי הַשָּׁרֵת אֵין יְכוֹלִין לַעֲמֹד שָׁם.

Chapter 30

<b>כְּתִיב </b><small>(יְשַׁעְיָה נח, ח)</small>: "וְהָלַךְ לְפָנֶיךָ צִדְקֶךָ כְּבוֹד ה' יַאַסְפֶךָ". אִיתָא בְּמַסֶּכֶת בְּרָכוֹת: הָרוֹאֶה אֻכְלוּסִים שֶׁל יִשְׂרָאֵל, מְבָרֵךְ הַבְּרָכָה: בָּרוּךְ חֲכַם הָרָזִים, שֶׁאֵין דַּעְתָּן שָׁוָה; כָּךְ אֲנִי אוֹמֵר, שֶׁיֵּשׁ דֵּעוֹת מְחֻלָּקוֹת בִּבְנֵי אָדָם בִּנְתִינַת הַצְּדָקָה וּבַעֲשִׂיּוֹת הַגְּמִילוּת חֲסָדִים:
הַכַּת אַחַת הֵן קַמְצָנִים, וְאֵין כֹּחָם לַעֲשׂוֹת צְדָקָה וּגְמִילוּת חֶסֶד, וְאַף לְעַצְמָם אֵין לָהֶם רְשׁוּת לֶאֱכֹל וְלִשְׁתּוֹת וְלַעֲשׂוֹת מַלְבּוּשִׁים. בְּוַדַּאי אוֹתָן אֲנָשִׁים הֵם מִכִּתּוֹת הַחִיצוֹנִים, וּכְמוֹ שֶׁלָּמַדְנוּ בְּפֶרֶק כז וְכח, וְאֵין לָהֶם חֶלֶק בַּקְּדֻשָּׁה, כִּי הַסִּטְרָא אָחֳרָא שׁוֹלֵט עֲלֵיהֶם.
כַּת הַשֵּׁנִי — עַיִן רָעָה בְּשֶׁל אֲחֵרִים, וְאֵין לוֹ לֵב לַעֲשׂוֹת צְדָקָה, כִּי אִם מְעַט מִזְּעֵיר מֵחֲמַת הַגַּאֲוָה; אֲבָל הוּא בְּעַצְמוֹ אוֹכֵל וְשׁוֹתֶה וְטוֹב לֵב מִשְׁתֶּה תָּמִיד, וְיָצָא שָׁמֵן וְדָשֵׁן כְּעֵגֶל מַרְבֵּק. עָלָיו כָּתַב הַזֹּהַר: זֶהוּ אֲנָשִׁים אֲשֶׁר הֵמָּה מִסִּטְרָא דְּנָחָשׁ; וְסִימָנָךְ: כָּל הוֹלֵךְ עַל גָּחוֹן. רָצָה לוֹמַר: מִי שֶׁיֵּשׁ לוֹ בֶּטֶן גָּדוֹל מָלֵא שׁוּמָן וָדֶשֶׁן, הֵם מִסִּטְרָא דְּ"עַל גְּחוֹנְךָ תֵּלֵךְ". עַיֵּן שָׁם, פָּרָשַׁת שְׁמִינִי. אֲבָל מִכָּל מָקוֹם יֵשׁ לָהֶם קְצָת זְכוּת, אַף שֶׁעוֹשִׂין צְדָקָה לְשֵׁם גַאֲוָה.
כַּת הַשְּׁלִישִׁי הֵם אַנְשֵׁי עֲשִׁירִים, אֲשֶׁר נָתַן ה' לָהֶם עשֶׁר, וְעוֹשִׂין צְדָקוֹת, וְעוֹשִׂין גְּמִילוּת חֲסָדִים, אַךְ לֹא כִּדְבָעֵי, בַּאֲשֶׁר שֶׁיֵּשׁ לָהֶם קְצָת רֹעַ עַיִן, וְאֵינָן יְכוֹלִין לָכֹף אֶת יִצְרָם מִלַּעֲשׂוֹת צְדָקָה בְּחַיֵּיהוֹן, רַק כְּשֶׁהֵן חוֹלִין עַל מִטָּתָם עוֹשִׂין צַוָּאָה לַעֲשׂוֹת אַחַר מוֹתָן לִצְדָקָה לְבִנְיַן בֵּית הַכְּנֶסֶת אוֹ לְבֵית הַמִּדְרָשׁ, אוֹ לִלְמֹד אֵיזֶה שָׁנִים עֲבוּרוֹ אַחַר מוֹתוֹ — זֶהוּ מִדָּתוֹ שֶׁל אָדָם בֵּינוֹנִי.
הַכַּת הָרְבִיעִי הוּא מִי שֶׁחָנַן ה' אוֹתוֹ בְּעשֶׁר, וְעוֹשֶׂה צְדָקָה בְּחַיָּיו לְפִי עָשְׁרוֹ, וְעוֹסֵק בִּגְמִילוּת חֲסָדִים וּבְתַלְמוּד תּוֹרָה, שֶׁמַּסְפִּיק לְלוֹמְדֵי תּוֹרָה וְגַם מְפַזֵּר מָעוֹת לַמְלַמְּדִים, שֶׁיִּלְמְדוּ עִם בְּנֵי עֲנִיִּים. עַל זֶה נֶאֱמַר: "וְהָלַךְ לְפָנֶיךָ צִדְקֶךָ כְּבוֹד ה' יַאַסְפֶךָ".
וְאֶמְשֹׁל לְךָ מָשָׁל לְמֶלֶךְ שֶׁהָלַךְ לַמִּלְחָמָה, וְיֵשׁ לוֹ חַיִל. אִם הַחַיִל הוֹלֵךְ לִפְנֵי הַמֶּלֶךְ, אָז הַמֶּלֶךְ בְּוַדַּאי לֹא יָכֹל לָבוֹא לִידֵי סַכָּנָה, אִם יִפְגְּעוּהוּ בּוֹ אוֹיְבָיו; מַה שֶּׁאֵינוֹ כֵן אִם הַמֶּלֶךְ הוֹלֵךְ לְבַדּוֹ לִפְנֵי הַחַיִל; בְּאִם יִפְגְּעוּהוּ רוֹכְבֵי סוּסִים וּפָרָשִׁים מִן אוֹיְבָיו, אֲזַי יַשִּׂיגוּהוּ וְיִקְּחוּהוּ לַשֶּׁבִי. אַף שֶׁהַמֶּלֶךְ הוּא גִבּוֹר חַיִל וְיָכוֹל לִלְחֹם נֶגֶד הָאוֹיְבִים, מִכָּל מָקוֹם נָסוֹג לִבּוֹ אָחוֹר בִּרְאוֹתוֹ שֶׁהַחַיִל שֶׁלּוֹ הוּא רָחוֹק מֵאֶצְלוֹ.
כָּךְ הוּא הַנִּמְשָׁל: אָדָם, כְּשֶׁעוֹשֶׂה צְדָקָה בְּחַיָּיו — אֲזַי עָלָיו נֶאֱמַר: "וְהָלַךְ לְפָנֶיךָ צִדְקֶךָ". וְאֵין אַתָּה מִתְיָרֵא מִן הָאוֹיְבִים, כִּי כְּבוֹד ה' יַאַסְפֶךָ בְּלִי שׁוּם שָׂטָן וּמְקַטְרֵג; מַה שֶּׁאֵין כֵּן אִם אַתָּה עוֹשֶׂה צְדָקָה אַחַר מוֹתְךָ, מִי יוֹדֵעַ אִם יַשִּׂיגוּ אוֹתְךָ אוֹתָם הַצְּדָקָה, כֵּיוָן שֶׁהַמֵּתִים הֵם חָפְשִׁים מֵהַמִּצְווֹת. וְעַל הַכַּת הָרִאשׁוֹנָה נֶאֱמַר: וְעָזְבוּ לַאֲחֵרִים חֵילָם. וַאֲפִלּו אִם בָּנָיו הֵם יוֹרְשִׁים אוֹתוֹ — מִכָּל מָקוֹם אֵין לוֹ נַחַת רוּחַ בְּעָשְׁרוֹ אַף לְאַחַר מוֹתוֹ, בַּאֲשֶׁר חֲדָשִׁים מִקָּרוֹב בָּאוּ. וְרָאִיתִי הָעָם מְקִלִּים בִּכְבוֹד אֲבִיהֶם שֶׁכְּבָר מֵתוּ, שֶׁעוֹשִׂין לָהֶם בְּגָדִים שְׁחוֹרִים, מֻבְחַר הַבֶּגֶד מִכֻּלָּן, חֲדָשִׁים כְּחֻקּוֹת הָאֻמּוֹת, וְטוֹב לִבָּם מִשְׁתֶּה תָּמִיד, וְהֵן בְּעַצְמָן מְזַלְזְלִים בִּכְבוֹד אֲבִיהֶם, אֲשֶׁר מֵהָרָאוּי לִסְפֹּד אַחַר אָבִיו וְלִהְיוֹת עָצֵב. וְכָל זֶה גְּרָמָא מֵאֲבִיהֶם. וּזְרֹק חוּטְרָא לַאֲוִירָא — אֲעִקָּרָא קָאֵי. וְאִם כֵּן, אֵין לְךָ שְׁטוּת גָּדוֹל מִזֶּה, וְדַי בָּזֶה.
עַל כֵּן עֵצָה הַיְעוּצָה לְהָאָדָם לִתֵּן צְדָקָה בְּחַיָּיו בְּעַיִן יָפָה וְלַעֲסֹק בִּגְמִילוּת חֲסָדִים בְּחַיָּיו, כִּי מִי יוֹדֵעַ הָעִתִּים, אִם יִתְקַיֵּם צַוָּאָתוֹ אוֹ לָאו. וְקַיְּמָא לָן: בְּכָל מָקוֹם שֶׁאֵין הַסָּפֵק מוֹצִיא מִידֵי וַדַּאי. עַל כֵּן עִקַּר הַצְּדָקָה הוּא מַה שֶׁהָאָדָם עוֹשֶׂה בְּחַיָּיו, וְיִרְאֶה לִתֵּן לִבְנֵי הָאָדָם שֶׁהֵן מְהֻגָּנִים, כַּמְבֹאָר בְּשֻׁלְחָן עָרוּךְ בְּהִלְכוֹת צְדָקָה, וְאָז טוֹב לוֹ יִהְיֶה סֶלָה.

Chapter 31

<b>"ה' בֹּקֶר </b>תִּשְׁמַע קוֹלִי". וְקָשֶׁה: וְכִי בַּבֹּקֶר שׁוֹמֵעַ ה' קוֹל הַמִּתְפַּלְּלִים? וַהֲלֹא בְּכָל עֵת וְשָׁעָה שֶׁקּוֹרְאִים אֵלָיו הוּא שׁוֹמֵעַ קוֹלֵנוּ וּמַאֲזִין תְפִלָּתֵנוּ?! אָכֵן הָעִנְיָן הוּא כָּךְ, כִּי בִּשְׁאָר הָעִתִּים כְּשֶׁבְּנֵי אָדָם מִתְפַּלְּלִים, מְעַיְּנִים בַּתְּפִלָּה אִם הִיא רְאוּיָה לְהִתְקַבֵּל מֵחֲמַת מַעֲשִׂים שֶׁל אָדָם אוֹ לָאו; מַה שֶּׁאֵין כֵּן הַמִּתְפַּלֵּל בַּבֹּקֶר, כִּדְאִיתָא בְּזֹהַר בָּלָק: רַבִּי אֶלִיעֶזֶר וְרַבִּי אַבָּא וּשְׁאָר חַבְרַיָּא עִמֵּיהּ הֲווּ אָזְלֵי בְּאוֹרְחָא. פָּתַח רַבִּי אֶלְעָזָר וְאָמַר: "ה' בֹּקֶר תִּשְׁמַע קוֹלִי". 
הָעִנְיָן הוּא כָּךְ: כִּי בְּכָל צַפְרָא מִתְעוֹרֵר חֶסֶד דְּאַבְרָהָם, דִּכְתִיב בֵּיהּ: "וַיַּשְׁכֵּם אַבְרָהָם בַּבֹּקֶר"; וְהַאי שַׁעְתָּא עֵת רָצוֹן הוּא מְאֹד. וַאֲפִלּוּ הַחוֹלִים הַמֻּטָּלִים עַל עֶרֶשׂ דְּוַי מוֹצְאִים נַחַת רוּחַ בַּבֹּקֶר עַל יְדֵי מַלְאָךְ רְפָאֵל, דְּמִתְגַּלֵּי בְּכָל בֹּקֶר. וְכָל אִנּוּן מְמֻנִּים עַל מַרְעִין לְהַטִּיל חֻלְשָׁא וּמַרְעִין בִּישִׁין עַל בְּנֵי נָשָׁא, כַּד חַזְיָן מַלְאָךְ רְפָאֵל מִתְגַּלֶּה, דַּחֲלִין מִנֵּיהּ וְעַרְקִין, וּכְדֵין רְפָאֵל אוֹשִׁיט אַסְוָתָא לְהַהוּא בַּר נָשׁ הַחוֹלֶה. וּכְמוֹ שֶׁיֵּשׁ עֵת רָצוֹן אָז לָחֳלִי הַגּוּף, כָּךְ יֵשׁ עֵת רָצוֹן לָחֳלִי הַנֶּפֶשׁ וּנְשָׁמָה, שֶׁהֵן הַחֲטָאִים וְהַעֲבֵרוֹת וּפְשָׁעִים, וְהוּא עֵת רָצוֹן לְהִתְפַּלֵּל בַּבֹּקֶר. וּמֵחֲמַת שֶׁבְּאוֹתוֹ הַפַּעַם עֵת רָצוֹן, עַל כֵּן אִם אֵינוֹ רָאוּי זֶה הַמִּתְפַּלֵּל מֵחֲמַת מַעֲשָׂיו שֶׁתְּקֻבַּל תְּפִלָּתוֹ, אֲפִלּוּ הָכֵי חָשִׁיב עָלֵיהּ הַקָּדוֹשׁ בָּרוּךְ הוּא, דְּאִיהוּ פָּקִיד לְבַעֲלֵי דִּינָא דִּילֵיהּ, דְּלָא יִפְתְּחוּן בְּדִינָא, כִּי הַחֶסֶד וְהַחֲנִינָה אֵינוֹ מוֹסֵר הַקָּדוֹשׁ בָּרוּךְ הוּא לְבֵית דִּין שֶׁל מַעְלָה, אֶלָּא הַחֶסֶד וְהַחֲנִינָה הֵן בְּיָדוֹ שֶׁל הַקָּדוֹשׁ בָּרוּךְ הוּא, וּבַבֹּקֶר הוּא מִדַּת חֶסֶד לְאַבְרָהָם, וְלָכֵן מְקַבֵּל הַקָּדוֹשׁ בָּרוּךְ הוּא תְּפִלַּת בֹּקֶר בְּחֶסֶד.
אָמְרוּ רַבִּי אַבָּא וּשְׁאָר חַבְרַיָּא: אִלְמָלֵא לָא נְפַקְנָא אֶלָּא לְמִשְׁמָע דָּא — דַּיֵּנוּ. עַד הֲווּ אָזְלֵי, בָּא חַד יוֹנָה. מַטֵּיהּ לְגַבֵּיהּ דְּרַבִּי אֶלְעָזָר וְהִתְחִילָה לְצַפְצֵף קַמֵּיהּ. אָמַר רַבִּי אֶלְעָזָר: יוֹנָה וַדַּאי כְּשֵׁרָה תָּדִיר הֲוֵית בִּשְׁלִיחוּתָא, כַּמָּה דְּאַתְּ אָמַר: "וַיִּשְׁלַח נֹחַ אֶת הַיּוֹנָה". זִילִי וְאֵימָא לֵיהּ לְרַבִּי יוֹסֵי: הָא חַבְרַיָּא אָתָאן לְגַבָּךְ, וַאֲנָא עִמְּהוֹן, וְלָא יִדְחַל, כִּי נִסָּא יִתְרָחֵישׁ לֵיהּ לִתְלָתָא יוֹמִין. וְלָא יִנְפֹּל עָלֵיהּ דַחֲלָא, דְּהָא בְּחֶדְוָא אֲנַן אָזִיל לְגַבֵּיהּ. אָזִיל הַהִיא יוֹנָה לְגַבֵּיהּ רַבִּי יוֹסֵי בֶּן לַקּוֹנְיָא, דַּהֲוֵי חֲמוֹהִי דְּרַבִּי אֶלְעָזָר, בִּשְׁלִיחוּתָא, וְאָתִיב תְּשׁוּבָה לְרַבִּי אֶלְעָזָר, דְּרַבִּי יוֹסֵי בֶּן לַקּוֹנְיָא הוּא מִצְטַעֵר עַל רַבִּי יוֹסֵי בֶּן פְּקִיעִין, דַּהֲוֵי גּוֹסֵס וּמֻטָּל עַל עֶרֶשׂ דְּוַי, כִּי מִתְּחִלָּה הָיָה רַבִּי יוֹסֵי בֶּן לַקּוֹנְיָא חוֹלֶה, וְאַחַר כָּךְ נִתְרַפֵּא. וְנֶחֱלַשׁ רַבִּי יוֹסֵי בֶּן פְּקִיעִין. 
עַד דַּהֲווּ אָזְלִין, אָתָא עוֹרְבָא וְאָמַר לֵיהּ לְרַבִּי אֶלעָזָר, דְּרַבִּי יוֹסֵי בֶּן פְּקִיעִין מֵת. תַּוְהוּ רַבִּי אַבָּא וְחַבְרַיָּא. אָמַר לֵיהּ רַבִּי אֶלְעָזָר לְהָעוֹרֵב: זִיל לְאוֹרְחָךְ, דְּהָא יַדְעָנָא. וְאָמַר רַבִּי אֶלְעָזָר לְחַבְרַיָּא: נֵיזוֹל וְנִגְמֹל חֶסֶד לְהַאי רִמּוֹנָא, דַּהֲוֵי מַלְיָא מִכֹּלָּא, וְרַבִּי יוֹסֵי שְׁמֵיהּ, דְּהָא אִסְתַּלַּק מֵעָלְמָא דֵּין, וְלֵית דְּחַזְיָא לְאִשְׁתַּדְּלָא בֵּיהּ, וְאִיהוּ קָרִיב לְגַבָּן. סָטוּ מֵאוֹרְחָא וְאָזְלוּ לְתַמָּן. כֵּיוָן דַּחֲמוּ לוּן כָּל בְּנֵי מָאתָא, נָפְקוּ לְגַבַּיְהוּ וְעָאלוּ תַּמָּן בְּבֵית רַבִּי יוֹסֵי דִּפְקִיעִין כָּל חַבְרַיָּא. 
וּבְרָא זְעֵירָא הֲוֵי לְרַבִּי יוֹסֵי דִּפְקִיעִין, וְלָא שָׁבִיק לְבַר נָשׁ דְּיִמְטֵיהּ לְעַרְסֵיהּ דַּאֲבוֹהִי בָּתַר דְּמִית. אֶלָּא אִיהוּ בִּלְחוֹדֵיהּ הֲוֵי סָמִיךְ לֵיהּ וּבָכֵי עָלֵיהּ, וּפָתַח הַאי יַנּוּקָא פּוּמֵיהּ וְאָמַר: מָרֵיהּ דְּעָלְמָא! כְּתִיב בַּתּוֹרָה: כִּי יִקָּרֵא קֵן צִפּוֹר לְפָנֶיךָ בַּדֶּרֶךְ וְכוּ' שַׁלֵּחַ תְּשַׁלַּח אֶת הָאֵם, וְהַבָּנִים תִקַּח לָךְ. מָארֵי עָלְמָא! קַיֵּם מִלֵּי דְּאוֹרַיְתָא! תְּרֵין בְּנִין הֲוֵינָא מֵאַבָּא וּמֵאִמָּא — אֲנָא וַאֲחוֹתִי זְעִרְתָּא מִנַּאי. הֲוֵי לָךְ לְמִיסַב לָן וּלְקַיְּמָא מִלֵּי דְּאוֹרַיְתָא! וְאִי תֵּימָא, מָרֵי דְּעָלְמָא אֵם כְּתִיב וְלָא אַבָּא, הֲלֹא אִמִּי מֵתָה, וּנְסִבַּת לַהּ מֵעַל בְּנִין. הַשְׁתָּא אַבָּא מִית, דַּהֲוֵי חִפּוּי עֲלָן, אִנְסִיב מֵעַל בְּנִין — אָן הוּא דִּינָךְ דְּאוֹרַיְתָא?! וְכַד הֲוֵי שָׁמְעִין רַבִּי אֶלְעָזָר וְרַבִּי אַבָּא עִם חַבְרַיָּא קָלָא דְיַנּוּקָא, הַוְיָן בַּכְיָן. פָּתַח רַבִּי אֶלְעָזָר וְאָמַר <small>(מִשְׁלֵי כה, ג)</small>: "שָׁמַיִם לָרוֹם וְאֶרֶץ לָעֹמֶק, וְלֵב מְלָכִים אֵין חֵקֶר"!
עַד דַּהֲוֵי רַבִּי אֶלְעָזָר אָמַר הַאי קְרָא, אָתָא עַמּוּדָא דְּנוּרָא וּפָסַק בֵּינַיְהוּ, וְהַהוּא יַנּוּקָא — הֲוֵי דָּבִיק פּוּמֵיהּ לְפוּמֵיהּ דַּאֲבוֹהִי, וְלָא מִתְפָּרְשָׁן. אָמַר רַבִּי אֶלְעָזָר: אוֹ בָּעֵי הַקָּדוֹשׁ בָּרוּךְ הוּא לְמִרְחַשׁ נִיסָא אוֹ בָּעֵי דְּלָא יִשְׁתַּדֵּל בַּר נָשׁ אָחֳרָא עָלֵיהּ. עַד דַּהֲוֵי יַתְבֵי, שָׁמְעוּ קָלָא: זַכָּאָה אַנְתְּ, רַבִּי יוֹסֵי דְּמִלִּין דְּהַאי גַּדְיָא זְעֵירָא וְדִמְעוֹתָיו סְלִיקִי לְגַבֵּי כֻּרְסַיָּא דְּמַלְכָּא קַדִּישָׁא, וְדָנוּ דִּינָךְ, וּתְלֵיסַר בְּנֵי נָשָׁא אַזְמִין הַקָּדוֹשׁ בָּרוּךְ הוּא לְמַלְאַךְ הַמָּוֶת בְּגִינָךְ, וְהָא עַסְרִין וְתַרְתֵּין שְׁנִין אוֹסִיפוּ לָךְ עַד דְּתוֹלִיף אוֹרַיְתָא לְהַאי גַּדְיָא שְׁלֵמָא חֲבִיבָא קַמֵּיהּ קֻדְשָׁא בְּרִיךְ הוּא.
קָמוּ רַבִּי אֶלְעָזָר וְחַבְרַיָּא, וְלֹא שָׁבְקוּ לְבַר נָשׁ לְמִקְרַב לְהַהוּא בֵּיתָא, וּמִיָּד חֲמֵי עַמּוּדָא דְאֶשָּׁא סָלִיק, וְרַבִּי יוֹסֵי פָּתַח עֵינוֹי, וַהֲוֵי הַאי יַנּוּקָא דָּבֵק פּוּמֵיהּ בְּפוּמֵיהּ. אָמַר רַבִּי אֶלְעָזָר: זַכָּאָה חֻלְקָנָא דַּחֲמִינָא תְּחִיַּת הַמֵּתִים עַיִן בְּעַיִן!
קְרִיבוּ לְגַבֵּיהּ, וַהֲוָה הַהוּא יַנּוּקָא נָאִים, כְּאִלּוּ גָּוַע מֵהַאי עָלְמָא. אָמְרוּ: זַכָּאָה חֻלְקָךְ, רַבִּי יוֹסֵי, וּבְרִיךְ רַחֲמָנָא דְּאִתְרְחִישׁ לָךְ נִסָּא עַל יְדֵי מִלִּין דִּבְרָךְ, דְּהָכֵי דָּחִיק בְּמִלּוֹי שַׁפִּירִין לִתְרַע שְׁמַיָּא וּבִדְמָעוֹת שָׁלִישׁ אוֹסִיפוּ לָךְ עֶסְרִין וְתַרְתֵּין שְׁנִין! נְטָלוּהַ לְהַאי יַנּוּקָא וּנְשָׁקוּהַ וּבָכוּ עִמֵּיהּ מֵחֶדְוָה סַגְיָא וְאַפְקוּהַ לְבֵיתֵיהּ אָחֳרָא, עַד דְּתִתְיַשֵּׁב רוּחֵיהּ, וְנִשְׁמָתֵיהּ תַּחֲזֹר בֵּיהּ כְּמִקֹּדֶם. חֲדוּ תְּלָתָא יוֹמִין עִם רַבִּי יוֹסֵי וְחִדְּשׁוּ כַּמָּה חִדּוּשִׁין דְּאוֹרַיְתָא. אָמַר לָהֶם רַבִּי יוֹסֵי: חַבְרַיָּא, לֹא אִתְיַהַב לִי רְשׁוּת לְגַלָּאָה לְכוֹן מַאי דַּחֲמֵינָא בְּהַהוּא עָלְמָא, אֶלָּא לְבָתַר תְּרֵיסַר שְׁנִין, אֶלָּא תְּלַת מֵאָה וְשִׁבְעִין דְּמָעִין דְּאוֹשִׁיד בְּרִי, עָאלוּ בְּחֻשְׁבְּנָא קַמֵּי מַלְכָּא קַדִּישָׁא, וְהִנְנִי נִשְׁבָּע אֲנִי לִפְנֵיכֶם, חַבְרַיָּא! בְּשָׁעָה דְּפָתַח בְּרִי הַאי פְּסוּקָא דְּ'כִי יִקָּרֵא קֵן צִפּוֹר' וּבְאִלֵּין מִלִּין הַנִּזְכָּרִים לְעֵיל — אִזְדַּעְזַעוּ כֻּלְּהוּ סַפְסָלֵי דַּהֲוֵי בִּמְתִיבְתָּא דִּרְקִיעַ, וְכֻלְּהוּ קָמוּ קַמֵּי מַלְכָּא קַדִּישָׁא, וּבָעֵי רַחֲמֵי עָלַי. וְהַקָּדוֹשׁ בָּרוּךְ הוּא נִתְמַלֵּא רַחֲמִים עָלַי וּשְׁפִיר קַמֵּיהּ אִנּוּן מִלִּין הֵיךְ מָסַר נַפְשֵׁיהּ בְּרִי עָלַי, וְחַד אַפַּטְרוֹפָּא אָמַר: מָארֵי דְּעָלְמָא! הָא כְּתִיב <small>(תְּהִלִּים ח, ג)</small>: "מִפִּי עוֹלְלִים וְיוֹנְקִים יִסַּדְתָּ עֹז לְמַעַן צוֹרְרֶיךָ, לְהַשְׁבִּית אוֹיֵב וּמִתְנַקֵּם". אִי רַעֲוָא דִּילָךְ זְכוּתָא דְּאוֹרַיְתָא וּזְכוּתָא דְּהַאי יַנּוּקָא, דְּקָא מָסַר נַפְשֵׁיהּ עַל אֲבוֹהִי — בְּדִינָא דְּתָחוּס עָלָיו וְיִשְׁתְּזִיב. וְיָהִיב קֻדְשָׁא בְּרִיךְ הוּא לְמַלְאַךְ הַמָּוֶת תְּרֵיסַר בְּנֵי נָשָׁא תְּחוֹתֵיהּ עַד בָּתַר עֶסְרִין וְתַרְתֵּין שְׁנִין.
וְהִנֵּה שִׁמְעוּ נָא אֲמִתּוּת הַדְּבָרִים, מַהוּ דֵּין דִּכְתִיב: "ה' מֵמִית וּמְחַיֶּה וְכוּ'". וְכִי הַקָּדוֹשׁ בָּרוּךְ הוּא אִיהוּ מֵמִית? אֶלָּא הָעִנְיָן הוּא, שֶׁקֹּדֶם יְצִיאַת הַנְּשָׁמָה, הַשָּׂטָן רוֹצֶה לִדְבֹּק בַּגּוּף, וְעַל יְדֵי כָּךְ יֵשׁ חַס וְשָׁלוֹם גַּם כֵּן זֻהֲמָא וְעִרְבּוּב מִכֹּחַ כֹּחָם גַּם לִנְשָׁמָה. וּכְשֶׁיַּגִּיעַ הָעֵת קָרוֹב לְמִיתָתוֹ שֶׁל אָדָם כָּשֵׁר, אֲשֶׁר אֵין כְּדַאי לְהַסִּטְרָא אָחֳרָא לְהִדָּבֵק בְּנִשְׁמָתוֹ הַטְּהוֹרָה, מִתְגַּלֵּית שְׁכִינְתָּא קַדִּישָׁא, וְאָז הַשָּׂטָן מִיָּד הוּא נֶחֱלָשׁ וְאָזַל בְּעַל כָּרְחֵיהּ וְדוֹמֶה מַמָּשׁ אֵלָיו כְּמִיתָה, שֶׁאֵין לוֹ שְׁלִיטָה בְּנִשְׁמַת הַצַּדִּיק. וְהַנְּשָׁמָה כְּשֶׁהוֹלֶכֶת מִן הַגּוּף, הוֹלֶכֶת תֵּכֶף עִם הַשְּׁכִינָה הַקְּדוֹשָׁה בְּמָקוֹם קָדוֹשׁ, הַנִּקְרָא צְרוֹר הַחַיִּים, אֲשֶׁר עַל זֶה אָנוּ מִתְפַּלְּלִין עַל הַמֵּתִים: "וְיִצְרֹר בִּצְרוֹר הַחַיִּים אֶת נִשְׁמָתוֹ". וְזֶה הַסּוֹד: "ה' מֵמִית" — לְהַסִּטְרָא אָחֳרָא וּמְגָרְשָׁהּ וּמַחֲלִישָׁהּ; "וּמְחַיֶּה" — אֶת הַנְּשָׁמָה שֶׁל הַצַּדִּיק לַהֲבִיאָהּ בִּצְרוֹר הַחַיִּים. וְזֶה הַסּוֹד: "מוֹרִיד שְׁאוֹל וַיַּעַל" — קָאֵי עַל נִשְׁמַת הַצַּדִּיק, הַמֻּכְרָח לֵירֵד לְגֵיהִנָּם לְרֶגַע קָטָן; וְזֶהוּ טְבִילָה שֶׁלּוֹ, כִּי אֵין צַדִּיק בָּאָרֶץ אֲשֶׁר יַעֲשֶׂה טוֹב וְלֹא יֶחֱטָא. וּבָעֵי עַל כָּל פָּנִים טְבִילָה וַהֲסָרַת הַזֻּהֲמָה קְצָת, וְתֵכֶף — "וַיַּעַל". סָלִיק לֵיהּ לִמְקוֹמָהּ הָרָאוּי לָהּ בְּגַן עֵדֶן.
וְהִנֵּה חַבְרַיָּא תֵּדְעוּ, דִבְהַאי שַׁעְתָּא דְּאִסְתַּלַּקְנָא מֵעָלְמָא, עָבְדוּ לִי גַּם כֵּן טְבִילָה בַּגֵּיהִנָּם כַּנִּזְכָּר, וְתֵכֶף לְאַחַר הַטְּבִילָה עָלִיתִי לְגַן עֵדֶן לְדוּכְתָּאִי, וּבְשַׁעְתָּא דְּפָתַח בְּרִי בְּאִנּוּן מִלִּין וּמָסַר נַפְשֵׁיהּ עָלַי — יָצְאָה גַּם כֵּן נִשְׁמָתוֹ, דִּבְהַא הוּא דְּדָמִיךְ וְנַפְשׁוֹ יָצְאָה בְּדַבְּרוֹ.
וְכֵיוָן דִּנְפַקְתְּ נִשְׁמְתָא דִּבְרִי, אִתְּעָרִית וּפַגְעִית בְּנִשְׁמָתוֹ, דַּהֲוֵי אָעלַת גַּם כֵּן מִטְּבִילָה הַנִּזְכֶּרֶת לְעֵיל, וְתַמָּן אִתְדַּן דִּינָא לְהוֹסִיף לִי שְׁנַיִם וְעֶשְׂרִים שָׁנָה בְּגִין דְּמָעוֹת וּמִלִּין דִּבְרִי. וּכְהַיּוֹם, כִּי נִטְהַרְתִּי מִכֹּל וָכֹל, וְנִשְׁמָתִי הִיא זַכְיָא וּנְקִיָּה וּטְהוֹרָה — מֻכְרָח אֲנִי לִרְאוֹת בְּאִלֵּין שְׁנַיִם וְעֶשְׂרִים שְׁנִין לְאִתְעַסְּקָא רַק בְּמִלִּין דְּעוֹלָם הַבָּא, כִּי כְּבָר קִבַּלְתִּי עֹנֶשׁ מִיתָה וּטְבִילָה בַּגֵּיהִנָּם, וּמִכָּאן וּלְהָלְאָה אִצְטְרִיכְנָא דְּלָא אַתְיָא בְּכִסּוּפָא לְעָלְמָא דְּאָתֵי. וְזֶהוּ שֶׁאָמַר דָּוִד הַמֶּלֶךְ, עָלָיו הַשָּׁלוֹם: "יַסֹּר יִסְּרַנִּי יָהּ, וְלַמָּוֶת לֹא נְתָנָנִי". אָמַר דָּוִד: רוֹאֶה אֲנִי, שֶׁהַרְבֵּה יִסּוּרִים גְּדוֹלִים מְאֹד יִסֵּר אוֹתִי הַקָּדוֹשׁ בָּרוּךְ הוּא, וְהַכֹּל כְּדֵי לְהִנָּקֵם מֵחֶטְאִי; וְאִם כֵּן, כַּאֲשֶׁר כְּבָר נִטְהַרְתִּי עַל יְדֵי טְבִילַת הַיִּסּוּרִים, מֵעַתָּה חָלִילָה לִפְגֹּם עוֹד בְּנִשְׁמָתִי, כִּי אִם פִּתְחוּ לִי שַׁעֲרֵי צֶדֶק לְהִתְעַסֵּק בְּתוֹרָה וְיִרְאָה, שֶׁלֹּא אֶהְיֶה בְּכִסּוּפָא לָעוֹלָם הַבָּא.
וְנִלְמָד מִכָּאן: לְכָל אָדָם, הָעוֹבֵר עָלָיו חִצֵּי דִּינִים מִמָּארֵיהּ דְּעָלְמָא וְקִבֵּל יִסּוּרִים, יַחֲשֹׁב, כִּי בְּוַדַּאי לְטַהֲרוֹ מִפְּשָׁעָיו הֵמָּה, וְאִצְרִיךְ לֵיהּ לִזָּהֵר, שֶׁמִּכָּאן וּלְהָלְאָה שֶׁלֹּא יִמְשֹׁךְ עָלָיו עוֹד סִטְרָא אָחֳרָא דִּמְסָאֳבָא בַּחֲטָאָיו, וְאָז יִצְטָרְכוּ עוֹד יִסּוּרִים כְּדֵי לְהָסִיר חֶלְאַת הַזֻּהֲמָה.
וְאִם תֹּאמַר: מָה הַיִּסּוּרִים שַׁיָּכִין לְזֻהֲמַת הַסִּטְרָא אָחֳרָא? דַּע, כִּי זֻהֲמַת הַסִּטְרָא אָחֳרָא הִיא דָּבָר מַמָּשׁ; וְהָאוֹת וְהַמּוֹפֵת לְזֶה — כִּי בְּהִסְתַּכֵּל אִשָּׁה נִדָּה בְּמַרְאוֹת הַצּוֹבְאוֹת (שֶׁקּוֹרִין בְּלָשׁוֹן אַחֵר 'שְׁפִּיגֶל') יִדְבְּקוּ כַּמָּה כְּתָמִים בַּמַּרְאָה, הַמַּחְשִׁיכִים אֶת זְהִירוּת הַמַּרְאָה, וְנַעֲשׂוֹת בַּהֲרוֹת בַּהֲרוֹת לְבָנוֹת וּשְׁחוֹרוֹת, כְּמוֹ שֶׁכָּתַבְתִּי לְעֵיל פֶּרֶק ב. הֲרֵי לְךָ, שֶׁהָאָדָם עוֹשֶׂה רשֶׁם בְּמַרְאוֹת טֻמְאָה, וּמִזֶּה תִּרְאֶה, שֶׁזֻּהֲמַת הַסִּטְרָא אָחֳרָא הִיא דָּבָר מַמָּשׁ, הַנִּדְבָּק בְּגוּף הָאָדָם, וְאִי אֶפְשָׁר לְהִתְלַבֵּן וּלְהִתְרוֹקֵן אִם לֹא עַל יְדֵי יִסּוּרִים, כִּי אֵין יִסּוּרִין בְּלֹא חִמּוּם הַגּוּף. אַף הֲסָרַת הַכְּתָמִים מִן הַמַּרְאוֹת הַצּוֹבְאוֹת אִי אֶפְשָׁר לְהַעֲבִיר אִם לֹא עַל יְדֵי גַּחֲלֵי אֵשׁ, וְאָז יַחֲזֹר הַשְּׁפִּיגֶל כְּמוֹ שֶׁהָיָה בָּרִאשׁוֹנָה. כֵּן הָאָדָם אֵין לוֹ כַּפָּרָה עַל חֶטְאוֹ, אִם לֹא שֶׁצָּרִיךְ לְהִתְלַבֵּן בְּחִמּוּם הַיִּסּוּרִים כַּנִּזְכָּר. וּכְשֶׁאָדָם מְקַבֵּל הַיִסּוּרִים בְּאַהֲבָה וּבְחִבָּה מֵאֵת ה', אָז הוּא מַתִּישׁ כֹּחַ הִתְפַּשְּׁטוּת זֻהֲמַת הַסִּטְרָא אָחֳרָא. וְחָלִילָה לָאָדָם, שֶׁיִּבְעַט בְּיִסּוּרָיו, אֶלָּא יְקַבֵּל עָלָיו הַכֹּל בְּאַהֲבָה וּבְחִבָּה, הֵן בְּיִסּוּרִים שֶׁל גּוּפוֹ וְהֵן יִסּוּרֵי מָמוֹנוֹ, כִּי יֵשׁ אֵיזֶה אֲנָשִׁים — אִם יִקְרֶה לוֹ אֵיזֶה הֶזֵּק מָמוֹן — אֲזַי הוּא מִתְחַמֵּם וּמִתְלַהֵב בְּלֵב רַגָּז, וּמֵרִיב וּמְחַרְחֵר רִיב עִם הַבְּרִיּוֹת — זֶהוּ אֲשֶׁר בּוֹעֵט בַּיִּסּוּרִין. אֶלָּא יִהְיֶה שָׁיֵף עָיֵל וְשָׁיֵף נָפִיק בְּלֵב נִשְׁבָּר וְנִדְכֶּה וּבְהַכְנָעָה, וְיֹאמַר תָּמִיד: ה' נָתַן וַה' לָקַח, יְהִי שֵׁם ה' מְבֹרָךְ. בְּזֶה מְעוֹרֵר רַחֲמִים שֶׁרוֹאֶה בּוֹ הַקָּדוֹשׁ בָּרוּךְ הוּא הַכְנָעָה דִּילֵיהּ.
וְהִנֵּה קַבָּלָה בְּיָדִי, שֶׁיֵּשׁ יָמִים מְיֻחָדִים בַּשָּׁנָה, שֶׁשְּׁלוּחֵי ה' מְבִיאִים יִסּוּרִים עַל בְּנֵי אָדָם, וּבְיִחוּד עַל אוֹתָן בְּנֵי אָדָם, שֶׁהֵן מְבָעֲטִים בַּיִּסּוּרִים; עַל כֵּן שׁוֹמֵר נַפְשׁוֹ יִרְחַק מֵהֶם. וְאַצִּיג לְךָ פֶּרֶק מְיֻחָד לְאוֹתָן הַיָּמִים.

Chapter 32

<b>כָּתַב </b>הָרַב בַּעַל "טוּרֵי זָהָב" בְּיוֹרֶה דֵּעָה <small>(סִימָן קטז)</small>, אֵיזֶה יָמִים שֶׁאָסוּר לָאָדָם לְהַקִּיז דָּם מִפְּנֵי סַכָּנָה, שֶׁהֵן יוֹמָא דְּדִינָא. עַיֵּן שָׁם. גַּם אֶת זֶה רְאֵה וּשְׁמֹר, כִּי מָצָאתִי בְּשֵׁם גָּדוֹל אֶחָד וְחָסִיד שֶׁבַּחֲסִידִים, שֶׁאֵלּוּ יָמִים הֵן מְיֻחָדִים לָאָדָם לְקַבֵּל יִסּוּרִים, עַל כֵּן אָסוּר בָּהֶן לְהַקִּיז דָּם, וְאֵלּוּ הֵן: יז בְּמַרְחֶשְׁוָן, יוֹם ה בִּשְׁבָט, כ אֲדָר, כה נִיסָן, כט בְּאִיָּר, טז בְּסִיוָן, כז סִיוָן, כד כו בְּתַמּוּז, כ אָב, כו אָב וְיוֹם כז בְּאָב וְיוֹם יב אֱלוּל.
וְהִנֵּה בְּאֵלּוּ הַיָּמִים הַנִּזְכָּרִים יֵשׁ לִזָּהֵר מְאֹד, שֶׁלֹּא יֵלְכוּ הַיְלָדִים יְחִידִים אַף בִּרְחוֹבוֹת, כִּי הָרוּחוֹת מְצוּיִין בָּעוֹלָם, וְיֵשׁ לָהֶם רְשׁוּת, חַס וְשָׁלוֹם, לִכָּנֵס לַתִּינוֹק אוֹ תִּינוֹקוֹת, רַחֲמָנָא לִצְלַן. כִּי אֵלּוּ הָעִתִּים הֵם קְבוּעִים לִשְׁלוּחֵי דִּין לִפְעֹל בָּעִתִּים הַקְּבוּעִים, הַנִּזְכָּרִים לְעֵיל. כַּמָּה אַחֲרָיוּת וְהַרְפַּתְקָאוֹת עַל הָאָדָם הֶעָנוּשׁ, כַּמָּה רוּחוֹת טוֹבוֹת הֵן הַמְּבִיאִים בְּרָכוֹת טוֹבוֹת עַל הָעוֹלָם, וְכַמָּה רוּחוֹת רָעוֹת הֵן הַמְּבִיאִין, חַס וְשָׁלוֹם, אֲוִירִין בִּישִׁין וָחֳלָאִים רָעִים וְנֶאֱמָנִים. וְעַל כֻּלָּן צָרִיךְ הָאָדָם לְעוֹרֵר רַחֲמִים וּלְהִתְפַּלֵּל לִפְנֵי אֲדוֹן הָעוֹלָם לְהַצִּילוֹ וְאֶת עַמּוֹ יִשְׂרָאֵל מִכָּל עִנְיָנִים רָעִים הַנִּזְכָּרִים לְעֵיל.
וּבְאֵלּוּ הַיָּמִים הַנִּזְכָּרִים לְעֵיל יֵשׁ רְשׁוּת לְבַעֲלֵי עֵינַיִם רָעוֹת לִתֵּן עַיִן הָרָע לְתִינוֹק, אוֹ לְהַכְנִיס עַיִן הָרָע בְּמָמוֹן שֶׁל חֲבֵרוֹ; וְלָכֵן צָרִיךְ הָאָדָם לְהַעֲבִיר כְּסוּתוֹ עַל יַנּוּקָא דִּילֵיהּ, בְּאוֹתָן הַיָּמִים כְּשֶׁמּוֹלִיכוֹ עַל הָרְחוֹבוֹת, כְּמוֹ שֶׁכָּתַב הַזֹּהַר, שֶׁכֵּן עָשָׂה הַקָּדוֹשׁ בָּרוּךְ הוּא לְיִשְׂרָאֵל מִפְּנֵי בִּלְעָם הָרָשָׁע, דְּכֵיוָן דַּחֲמָא בִּלְעָם הָרָשָׁע, דְּלָא יָכוֹל לַעֲשׂוֹת שׁוּם רַע, בָּעֵי לְאִסְתַּכָּלָא בְּעִנּוּי בִּישָׁא דִּילֵיהּ, בְּגִין דְּכָל אֲתָר דַּהֲוֵי מִסְתַּכֵּל בִּלְעָם הָרָשָׁע בְּעֵינֵי בִּישָׁא דִּילֵיהּ — הֲוֵי מִתְלַטַּיָּא. וְזֶה שֶׁאָמַר הַכָּתוּב: וְיִשָּׂא בִּלְעָם אֶת עֵינָיו וַיַּרְא אֶת יִשְׂרָאֵל שׁוֹכֵן לִשְׁבָטָיו, וַתְּהִי עָלָיו (עַל יִשְׂרָאֵל) רוּחַ אֱלֹהִים. כְּמָאן דְּפָרִיס סוּדְרָא עַל רֵישָׁא דְּיַנּוּקָא בְּגִין דְּלָא יִשְׁלֹט בְּהוּ עֵינָא בִּישָׁא שֶׁל בִּלְעָם הָרָשָׁע.
וְדַע, כִּי אוֹתָן אַחַד עָשָׂר פְּסוּקִים, הַמַּתְחִילִין בָּאוֹת נוּ"ן וּמְסַיְּמִין בָּאוֹת נוּ"ן — קַבָּלָה הוּא בְּיָדִי שֶׁהֵן טוֹבִים מִפְּנֵי כְּשָׁפִים וְעַיִן הָרָע. וְעַל כֵּן טוֹב לוֹמַר אַחֲרֵי אַחַד עָשָׂר פְּסוּקִים, הַנִּזְכָּרִים בַּמַּעֲמָדוֹת, הַמַּתְחִילִין בְּנוּ"ן, תְּפִלָּה קְצָרָה זוֹ:
רִבּוֹנוֹ שֶׁל עוֹלָם, הַצֵּל עַמְּךָ בֵּית יִשְׂרָאֵל מִכָּל מִינֵי כִּשּׁוּפִים וּמִכָּל מִינֵי עַיִן הָרַע, וּכְשֵׁם שֶׁפָּרַשְׂתָּ כְּנָפֶיךָ עַל אֲבוֹתֵינוּ שֶׁבַּמִּדְבָּר, שֶׁלֹּא שָׁלַט עֲלֵיהֶם עֵינָא בִּישָׁא דְּבִלְעָם בֶּן בְּעוֹר, כֵּן תִּפְרֹס כְּנָפֶיךָ עָלֵינוּ בְּרַחֲמֶיךָ הָרַבִּים לִהְיוֹת מְכוּסִים (בְּמִכְסֶה וּבְהַנְהָגָה) בִּשְׁמוֹתֶיךָ הַקְּדוֹשִׁים מִכָּל עֵינָא בִּישָׁא — אַתָּה סֵתֶר לִי, רָנֵי פַלֵּט וְגוֹמֵר. וְכָל אִשָּׁה כְּשֶׁהִיא מְעֻבֶּרֶת — כְּשֶׁהִיא אוֹמֶרֶת הָאַחַד עָשָׂר פְּסוּקִים הַנִּזְכָּרִים לְעֵיל — תִּהְיֶה בְּטוּחָה, דְּלֹא שָׁלְטָא עֵינָא בִּישָׁא עַל הַוָּלָד. עַל כֵּן יִזָּהֵר הָאָדָם לוֹמַר אַחַד עָשָׂר פְּסוּקִים הַנִּזְכָּרִים לְעֵיל, וְיִהְיֶה נִצּוֹל מֵעַיִן רַע. אָמֵן כֵּן יְהִי רָצוֹן!

Chapter 33

<b>חֲכָמֵינוּ </b>זִכְרוֹנָם לִבְרָכָה תִּקְּנוּ לוֹמַר שָׁלשׁ פְּעָמִים "וְהוּא רַחוּם יְכַפֵּר עָווֹן וְגוֹ'", דְּהַיְנוּ מֵ"הוֹדוּ לַה' קִרְאוּ בִשְׁמוֹ", וְאַחַת בְּ"וּבָא לְצִיּוֹן גּוֹאֵל", וְאַחַת בִּתְחִלַּת תְּפִלַּת מַעֲרִיב. וְהַכַּוָּנָה כִּי בַּפָּסוּק "וְהוּא רַחוּם וְגוֹ'" יֵשׁ שְׁלשׁ עֶשְׂרֵה תֵּבוֹת כְּנֶגֶד שְׁלשׁ עֶשְׂרֵה מִדּוֹת הָרַחֲמִים, וְשָׁלֹש פְּעָמִים שְׁלשׁ עֶשְׂרֵה עוֹלִים שְׁלשִׁים וְתֵשַׁע. וְהַכַּוָּנָה, בַּאֲשֶׁר בְּכָל יוֹם וָיוֹם הַיֵּצֶר הָרָע מִתְגַּבֵּר עַל הָאָדָם, וּבְקשִׁי אֲשֶׁר יָכוֹל הָאָדָם לְהִנָּצֵל מֵהַחֵטְא, שֶׁנִּתְחַיֵּב עָלָיו שְׁלשִׁים וְתֵשַׁע מַלְקוּת. וְעַל כֵּן תְּפִלָּה זוֹ מוֹעֶלֶת לְבַקֵּשׁ מֵהַקָּדוֹשׁ בָּרוּךְ הוּא שֶׁיְּכַפֵּר עֲווֹנוֹ, כְּאִלּוּ הוּא נִלְקָה מַלְקוּת שְׁלשִׁים וְתֵשַׁע, וְלֹא יַשְׁחִית בַּעֲבוּרוֹ לְעָנְשׁוֹ. וּבִהְיוֹת כִּי הֶעָווֹן גּוֹרֵם לְעוֹרֵר הַמַּשְׁחִיתִים אַף וְחֵמָה, כִּי אַף וְחֵמָה, הֵמָּה תָּמִיד מְקַטְרְגִים עַל יִשְׂרָאֵל בִּהְיוֹתָם בְּמִצְרַיִם, וְהַקָּדוֹשׁ בָּרוּךְ הוּא בְּרֹב חֲסָדָיו וְרַחֲמָיו נִגְלָה עַל יִשְׂרָאֵל עַמּוֹ בִּזְכוּת שְׁלשָׁה אָבוֹת בִּשְׁלשָׁה שֵׁמוֹת קְדוֹשִׁים: אקו"ק, יקוק, אַדְנוּ"ת, שֶׁעוֹלִין לְמִסְפָּר יב"ק, שֶׁהֵן רָאשֵׁי תֵּבוֹת יַעֲנֵנוּ בְיוֹם קָרְאֵנוּ. עַל כֵּן אוֹמְרִים פָּסוּק זֶה: "וְהוּא רַחוּם וְגוֹ' כָּל חֲמָתוֹ", וְאַחַר כָּךְ תֵּכֶף: "ה' הוֹשִׁיעָה הַמֶּלֶךְ יַעֲנֵנוּ בְיוֹם קָרְאֵנוּ".
וּבִהְיוֹת כִּי גָּדוֹל כֹּחַ עִנְיַן מַלְקוּת, שֶׁהֵן מַצִּילִין מִשְּׁלשִׁים וָתֵשַׁע קְלָלוֹת, שֶּׁנִּתְקַלֵּל בָּהּ הַנָּחָשׁ, וּמְהַפְּכִין הַשְּׁלשִׁים וְתֵשַׁע קְלָלוֹת לְטַ"ל שֶׁל בְּרָכָה, הַנּוֹטֵף בָּעִתִּים הַקְּבוּעִים טִפִּין עַל רֹאשׁ בְּנֵי אָדָם, הַחֲפֵצִים לִדַּבֵּק בְּיִרְאַת ה', וְזֶהוּ הַטַּל מְעוֹרֵר אוֹתָם לְדַרְכֵי הַיִּרְאָה, וְהוּא מַמָּשׁ טַל שֶׁל תְּחִיַּת הַמֵּתִים, שֶׁעָתִיד הַקָּדוֹשׁ בָּרוּךְ הוּא לְהַחֲיוֹת בּוֹ הַמֵּתִים, וְטַל זֶה מְיֻחָד לְקָרֵב נַפְשׁוֹת הַמֵּתִים אֶל הַקְּדֻשָּׁה.
עַל כֵּן אַל תִתְעַצְּלוּ בְּמַלְקוּת עַל כָּל פָּנִים פַּעַם אַחַת בְּחֹדֶשׁ, כִּי עַל זֶה הִתְפַּלֵּל גַּם כֵּן אַבְרָהָם אָבִינוּ זִכְרוֹנוֹ לִבְרָכָה בְּאָמְרוֹ: "אוּלַי יִמָּצְאוּן שָׁם אַרְבָּעִים". כִּדְאִיתָא בַּזֹּהַר, שֶׁכַּוָּנָתוֹ הָיָה: אוּלַי יִמָּצְאוּן שָׁם בְּנֵי אָדָם, שֶׁלּוֹקִין מַלְקוּת אַרְבָּעִים. וַיֹּאמֶר ה' לֹא אַשְׁחִית וְגוֹ'.
וּכְמוֹ שֶׁמֻּטָּל עַל הָאָדָם לְקַבֵּל עָלָיו מַלְקוּת אַרְבָּעִים בָּעוֹלָם הַזֶּה, כְּדֵי שֶׁלֹּא יִלְקֶה מַלְקוּת בָּעוֹלָם הַבָּא, כִּי יֵשׁ הַרְבֵּה עֲבֵרוֹת, שֶׁאָמְרוּ רַבּוֹתֵינוּ זִכְרוֹנָם לִבְרָכָה: הָעוֹשֶׂה כֵן, יִהְיֶה בְּנִדּוּי. וְהַפֵּרוּשׁ הוּא: שֶׁרָאוּי הוּא לְנַדּוֹתוֹ. וְאִם כֵּן כְּשֶׁלֹּא נִדּוּ אוֹתוֹ בְּבֵית דִּין שֶׁל מַטָּה, אֲזַי הוּא מְנֻדֶּה בְּבֵית דִּין שֶׁל מַעְלָה. וְזֶהוּ עִנְיָן רַע לְהָאָדָם כְּשֶׁמְּנַדִּין אוֹתוֹ לְמַעְלָה, כִּי כָּל זְמַן שֶׁהוּא בְּנִדּוּי — תְּפִלָּתוֹ אֵינָהּ נִשְׁמַעַת, וְנִשְׁמָתוֹ הִיא נָע וָנָד מִחוּץ לְפַרְגּוֹדָא קַדִּישָׁא, וְנִסְתַּלֶּקֶת מִמֶּנּוּ שְׁמִירוֹת שֶׁשּׁוֹמֵר עַמּוֹ יִשְׂרָאֵל, וּבִהְיוֹתוֹ בַּדֶּרֶךְ אוֹ בִּשְׁאָר מְקוֹם סַכָּנָה, בְּקַל יוּכַל לְהִנָּזֵק, כִּי הוּא בְּהֶפְקֵר מַמָּשׁ, כִּי אֵין מַשְׁגִּיחִין עָלָיו מִן הַשָּׁמַיִם; וּבְאִם שֶׁאִשְׁתּוֹ הִיא מִתְעַבֶּרֶת מִמֶּנּוּ בְּאוֹתָן הַיָּמִים, אֲזַי יִהְיֶה הַתִּינוֹק אֶחָד מִן הַפּוֹשְׁעִים וְהַמּוֹרְדִים בְּדַת אֱלֹהֵינוּ.
וְאִם כֵּן, מִי שֶׁהוּא חָכָם וְנָבוֹן בְּתַכְלִית הַחָכְמָה, יִתְבּוֹנֵן בְּעַצְמוֹ, שֶׁהֶכְרֵחַ גָּדוֹל הוּא לְמַהֵר וּלְזָרֵז לְתַקֵּן דָּבָר זֶה בְּלִי אִחוּר וְעִכּוּב, כִּי מִי יוֹדֵעַ מַה יּוּלַד יוֹם, פֶּן יָמוּת פִּתְאֹם, וְלֹא יָשׁוּב נִשְׁמָתוֹ לְמָקוֹם אֲשֶׁר הִיא נֶחְצֶבֶת מִמֶּנָּה, וְנִשְׁמָתוֹ תִּהְיֶה מְסוּרָה לְמַשְׁחִיתִים וּמְחַבְּלִים אַכְזָרִים.
לָזֶה אֶכְתֹּב הַתִּקּוּן כָּאן מַה שֶּׁמָּצָאתִי כָּתוּב בְּכִתְבֵי הָאֲרִ"י, זִכְרוֹנוֹ לִבְרָכָה, וְהוּא שֶׁיִּבְחַר הָאָדָם יוֹם אֶחָד לִהְיוֹת פָּנוּי מִכָּל עֲסָקָיו, וְכֹה יִתְנַהֵג: יִבְחַר מָקוֹם מְיֻחָד בְּבֵיתוֹ וְיֵשֵׁב עַל הָאָרֶץ כִּמְנֻדֶּה וְיֹאמַר: הֲרֵינִי יוֹשֵׁב לְקַבֵּל עָלַי נְזִיפָה וְנִדּוּי, שֶׁהִתְחַיַּבְתִּי מִפִּי בֵּית דִּין שֶׁל מַעְלָה עַל הַחֲטָאִים וְהָעֲווֹנוֹת וְהַפְּשָׁעִים, שֶׁחָטָאתִי וְשֶׁעָוִיתִי וְשֶׁפָּשַׁעְתִּי. אֲנִי עֶצֶב נִבְזֶה, הִרְבִּיתִי אַשְׁמָתִי בְּתוֹרָתֶךָ, בָּגַדְתִּי בְּיִרְאָתֶךָ, פָּגַמְתִּי בִּסְפִירוֹתֶיךָ, הִשְׁלַחְתִּי פְּגָם בְּקָדְשֶׁיךָ, וְהַמַּיִם הַיּוֹצְאִים מִבֵּית ה' הוֹלַכְתִּים לְבֵית הַכִּסֵּא — מְקוֹם הַטִּנֹּפֶת, אֵשֶׁת הַזִּמָּה, הָרַסְתִּי מִזְבֵּחַ שֶׁלְּךָ, חִלַּלְתִּי בְּרִיתְךָ בְּהַכְנָסַת עָרְלָה עַל בְּרִית הַקֹּדֶשׁ, פָּגַמְתִּי בְּזַ"ךְ אוֹתִיּוֹת הַקְּדוֹשִׁים, נָתַתִּי גְּבוּרָה לַחִיצוֹנִים. וְהִנֵּה אִם נִתְחַיַּבְתִּי נִדּוּי מִפִּי בֵּית דִּין הַצֶּדֶק אוֹ מִפִּי הַקָּדוֹשׁ בָּרוּךְ הוּא וּשְׁכִינְתֵּיהּ, הֲרֵי יָשַׁבְתִּי בָּדָד וְקִבַּלְתִּי עָלַי הַדִּין, וּמִתְחָרֵט וּמְבַכֶּה עַל עֲווֹנוֹתַי: חָטָאתִי, הֶעֱוֵיתִי, לֹא אָשׁוּב עוֹד בַּדֶּרֶךְ הַזֶּה. הַתֵּר, הַתֵּר, יוֹצֵר בְּרֵאשִׁית! סְלַח, אַבִּיר יַעֲקֹב, כִּי אֵל מֶלֶךְ טוֹב וְסַלָּח אַתָּה, וְסַיְּעֵנִי לִהְיוֹת מֵהַשָּׁבִים אֵלֶיךָ בְּכָל יוֹם בְּלֵב שָׁלֵם, וּלְחַטָּאתִי לֹא תִּזְכֹּר עוֹד, אָמֵן סֶלָה.
וְהִנֵּה מֵהָרָאוּי לְהַצִּיג לְךָ יִחוּד גָּדוֹל וְנוֹרָא; אַךְ בַּאֲשֶׁר אֵין כָּל מוֹחִין שָׁוִין, וּבִפְרָט אֲשֶׁר הַלְּבָבוֹת נִתְמַעֲטוּ, פֶּן יֵהָרֵס וְיֵהָפֵךְ הַסֵּדֶר, וְנִמְצָא קִלְקוּל וְלֹא תִּקּוּן. עַל כֵּן הִצַּגְתִּי לְךָ תְּפִלָּה קְצָרָה בִּמְקוֹמָהּ, וְהַבּוֹחֵן לְבָבוֹת יְקַבֵּל לוֹ לְרָצוֹן, וְזוֹ הִיא: רִבּוֹנוֹ שֶׁל עוֹלָם! גָּלוּי וְיָדוּעַ לְפָנֶיךָ, כִּי חָשְׁקָה נַפְשִׁי מְאֹד לוֹמַר פְּסוּקִים שֶׁל יִחוּדִים וּלְכַוֵּן בָּהֶם יִחוּד גָּדוֹל וְנוֹרָא לְיַחֵד שְׁמוֹתֶיךָ הַקְּדוֹשִׁים בְּאַהֲבָה, אַךְ עֲווֹנוֹתֵינוּ גָּבְרוּ עָלֵינוּ, וּכְמַשָּׂא כָּבֵד יִכְבְּדוּ עָלֵינוּ, וּמֵחֲמַת כֵּן נִתְרַבֶּה הַחֹמֶר הַגַּשְׁמִי כָּל כָּךְ, עַד שֶׁאֵין אָנוּ יְכוֹלִין לְכַוֵּן הֵיטֵב כָּרָאוּי, וּפֶן נְקַלְקֵל וְלֹא נְתַקֵּן מֵחֲמַת עִוְּרוֹן הַנֶּגַע בַּעֲווֹנֵנוּ. אֵיךְ אוּכַל לִקְרַב וְלָגֶשֶׁת אֶל מְקוֹם הַקְּדֻשָּׁה, וְאֵיךְ לָבוֹא אֶל שַׁעֲרֵי מֶלֶךְ מַלְכֵי הַמְּלָכִים, הַקָּדוֹשׁ בָּרוּךְ הוּא בִּלְבוּשׁ שַׂק?! וּבְכֵן, רִבּוֹן עָלְמָא, חוּס נָא וַחֲמֹל נָא, אֲדוֹן הַסְּלִיחוֹת, וְיֶעֱרַב לְפָנֶיךָ אֵל רָם וְנִשָּׂא תְּפִלּוֹתֵינוּ, כְּאִלּוּ תִּקַּנְתִּי כָּל הַפְּגָמִים וְהֶעֱבַרְתִּי כָּל הַכְּתָמִים עַל יְדֵי כַּוָּנוֹת הַיִּחוּדִים; כֵּן יִהְיוּ מְתֻקָּנִים הֵיטֵב בִּתְפִלָּה זוֹ, שֶׁאֲנִי אוֹמֵר בְּשִׁבְרוֹן לֵב וּבְרוּחַ נְמוּכָה, וְלֵב נִשְׁבָּר וְנִדְכֶּה אֱלֹהִים לֹא תִבְזֶה!
וְאַחַר כָּךְ יָקוּם מִן הָאָרֶץ וְיִהְיֶה עוֹסֵק כָּל הַיּוֹם בִּתְפִלָּה וּבַתּוֹרָה, וְאָז מִן הַשָּׁמַיִם יְרַחֲמוּ וְיָסִירוּ מֵעָלָיו עֹנֶשׁ הַנִּדּוּי, שֶׁנִּתְנַדָּה מִן הַשָּׁמַיִם, כְּשֶׁלֹּא מְנַדִּין אוֹתוֹ בֵּית דִּין שֶׁל מַטָּה, וְיִהְיֶה לִבּוֹ נָכוֹן וּבָטוּחַ, כְּשֶׁיִּנְהַג כְּמוֹ שֶׁכָּתוּב לְעֵיל, אָז וְשָׁב וְרָפָא לוֹ.
וְהִנֵּה אַצִּיג לְךָ פֶּרֶק מְיֻחָד עַל אֵיזֶה דְּבָרִים שֶׁהָאָדָם הוּא חַיָּב נִדּוּי וְחֵרֶם.

Chapter 34

<b>אֵלּוּ דְּבָרִים </b>שֶׁהַבֵּית דִּין מְחֻיָּבִים לְנַדּוֹת לְמִי שֶׁעוֹבֵר עֲלֵיהֶם: הָרִאשׁוֹן — מִי שֶׁמְּדַבֵּר נִבּוּל פֶּה, חַס וְשָׁלוֹם. הַשֵּׁנִי — מִי שֶׁאוֹחֵז בָּאַמָּה וּמוֹצִיא שְׁפִיכוּת זֶרַע לְבַטָּלָה. הַשְּׁלִישִׁי — הַמֵּקֵּל בְּמִצְווֹת דְּרַבָּנָן, כְּגוֹן הַמְזַלְזֵל בִּנְטִילַת יָדַיִם, אוֹ הַמְזַלְזֵל בְּדִינֵי מֻקְצֶה וְכַיּוֹצֵא בָּהֶם בְּאִסּוּרֵי דְּרַבָּנָן. הָרְבִיעִי — הַמְזַלְזֵל בִּכְבוֹד תַּלְמִידֵי חֲכָמִים, הֵן בְּפָנָיו וְהֵן שֶׁלֹּא בְּפָנָיו. הַחֲמִישִׁי — הַמְחַלֵּל אֶת הַשֵּׁם עַל יְדֵי שֶׁמְּדַבֵּר דִּבְרֵי גִּדּוּפִים עַל כְּלַל בְּנֵי יִשְׂרָאֵל. הַשִּׁשִּׁי — מִי שֶׁהוּא אַלָּם וְסַרְבָן, וְאֵינוֹ רוֹצֶה לְצַיֵּת דִּין, וּמְיַגֵּעַ אֶת בַּעַל דִּינוֹ, שֶׁמֻּכְרָח לִהְיוֹת בְּשֵׁב וְאַל תַּעֲשֶׂה, אוֹ שֶׁגּוֹרֵם לְהוֹצִיא לוֹ מָמוֹן רַב בְּהוֹצָאַת הַמִּשְׁפָּחָה. הַשְּׁבִיעִי — הָאוֹמֵר שִׁירוֹת וְתִשְׁבָּחוֹת בִּמְרוּצָה, וְאֵינוֹ מוֹצִיא מִפִּיו הַתֵּבוֹת בִּשְׁלֵמוּת בְּשָׂפָה בְּרוּרָה מִן "בָּרוּךְ שֶׁאָמַר" עַד תְּפִלַּת "יִשְׁתַּבַּח". הַשְּׁמִינִי — הַמַּלְעִיג עַל אָדָם כָּשֵׁר וְיָשָׁר. הַתְּשִׁיעִי — הַמְדַבֵּר הַרְבֵּה עִם אִשָּׁה שֶׁאֵין אִשְׁתּוֹ כְּדֵי לְהִסְתַּכֵּל בְּיָפְיָהּ, וְהוּא יָכוֹל לְקַצֵּר אֶת דְּבָרָיו, וּמְכַוֵּן לְמַלְּאוֹת תַּאֲוַת הַיֵּצֶר הָרָע. הָעֲשִׂירִי — הַמַּחֲזִיק בְּמַחֲלֹקֶת וּמַחֲנִיף לָרָשָׁע, וּמִתּוֹךְ חֲנִיפוּתוֹ מַחֲזִיק מַעֲשָׂיו שֶׁל הָרָשָׁע, שֶׁהוּא מִתְגַבֵּר וְהוֹלֵךְ.
וְעַל אֵלּוּ הַדְּבָרִים צָרִיךְ הַבֵּית דִּין שֶׁל מַטָּה לְהַחֲרִים; וְאִם לֹא יַחֲרִימוּ אוֹתוֹ בֵּין דִּין שֶׁל מַטָּה, אֲזַי הוּא מָחֳרָם בְּבֵית דִּין שֶׁל מַעְלָה, וְצָרִיךְ לַעֲשׂוֹת תִּקּוּן, כְּמוֹ שֶׁכָּתַבְתִּי בְּפֶרֶק לג.
וַעֲבֵרָה הַחֲמוּרָה שֶׁבְּאֵלּוּ עֲשָׂרָה עֲבֵרוֹת הַנִּזְכָּרוֹת לְעֵיל, הוּא הַמְנַבֵּל פִּיו וְהַמְדַבֵּר דְּבַר אֶפִּיקוֹרְסוּת עַל תַּלְמִידֵי חֲכָמִים, וּמִי שֶׁהוּא אַלָּם וְסַרְבָן. וְעוֹד מִדָּה אַחַת חֲמוּרָה מִכָּל הַנִּזְכָּרוֹת לְעֵיל, שֶׁגַּם כֵּן בֵּית דִּין שֶׁל מַעְלָה מְנַדִּין אוֹתוֹ: הַמֵּעֵז פָּנָיו בִּפְנֵי בְּנֵי אָדָם, וְאֵין לוֹ בּשֶׁת כְּלָל. לֹא דַּי לוֹ בְּחֵרֶם וְנִדּוּי הַנִּזְכָּר לְעֵיל, עוֹנְשׁוֹ הוּא לְהִתְגַּלְגֵּל בַּכֶּלֶב. וְזֶה שֶׁאָמַר הַכָּתוּב <small>(יְשַׁעְיָה נו, יא)</small>: "וְהַכְּלָבִים עַזֵּי נֶפֶשׁ". וְאִם תֹּאמַר: גִּלְגּוּל בַּכֶּלֶב הוּא עֹנֶשׁ קַל — בּוֹא וּרְאֵה דָּבָר אֶחָד וְהִתְבּוֹנֵן בְּעֹנֶשׁ זֶה, כְּמִי שֶׁהוּא בָּא עַל אֵשֶׁת אִישׁ, רַחֲמָנָא לִצְלַן.
וְדַע לְךָ, מַעֲשֶׂה אֶחָד הוּבָא בְּכִתְבֵי הָאֲרִ"י, זִכְרוֹנוֹ לִבְרָכָה, שֶׁבְּיָמָיו הָיָה אִישׁ חָסִיד אֶחָד, וּשְׁמוֹ רַבִּי אַבְרָהָם אִבְּן פּוּאָה זִכְרוֹנוֹ לִבְרָכָה, וְהָיָה הָאִישׁ עָשִׁיר גָּדוֹל, וְיָדוֹ הָיְתָה פְּתוּחָה לַעֲנִיִּים וְאֶבְיוֹנִים. וְאֶצְלוֹ הָיָה דָּר יְהוּדִי שְׁכֵנוֹ, וְהָיָה מִתְעַסֵּק בְּמַשָּׂא וּמַתָּן עִם אֵשֶׁת רַבִּי אַבְרָהָם הַנִּזְכָּר לְעֵיל, כִּי אִשְׁתּוֹ הָיְתָה מְסֻגֶּלֶת לְמַשָּׂא וּמַתָּן. וּפִתְאֹם בָּא עַל אוֹתוֹ הַשָּׁכֵן חֹלִי וְנָפַל לְמִשְׁכָּב יָמִים רַבִּים, עַד שֶׁהִתְחִיל בְּשָׂרוֹ לִרְקַב עָלָיו. אַף עֶרְוָתוֹ נִרְקַב, וּפִזֵּר מָמוֹן רַב בְּהוֹצָאַת רוֹפְאִים, וְלֹא מָצָא עֵזֶר וּתְרוּפָה לְמַכָּתוֹ, וּמֵת הָאִישׁ הַהוּא בְּאוֹתוֹ חֹלִי בְּיִסּוּרִים קָשִׁים וּמָרִים. וְאַחַר כַּמָּה שָׁנִים בָּא כֶּלֶב אֶחָד, וְתָמִיד הָיָה מְסַבֵּב אֶת הַבַּיִת שֶׁל הֶחָסִיד רַבִּי אַבְרָהָם אִבְּן פּוּאָה הַנִּזְכָּר לְעֵיל, וְהַכֶּלֶב, הַנִּזְכָּר לְעֵיל, הָיָה כֶּלֶב שָׁחוֹר מְכֹעָר מְאֹד. כְּשֶׁרָאוּ אוֹתוֹ הָאֲנָשִׁים, הָיוּ מְפַחֲדִין מִפָּנָיו, כִּי פָּנָיו הָיָה כְּמוֹ מַזִּיק, וְהָיוּ תָּמִיד מְגָרְשִׁין אֶת הַכֶּלֶב הַהוּא מִבֵּית רַבִּי אַבְרָהָם חָסִיד הַנִּזְכָּר לְעֵיל בְּמַקְלוֹת. וְהָיָה הַכֶּלֶב חוֹזֵר וּבָא. וְתָמִיד כְּשֶׁהָיָה רַבִּי אַבְרָהָם הַנִּזְכָּר לְעֵיל מַשְׁכִּים לְבֵית הַכְּנֶסֶת, הָיָה מוֹצֵא זֶה הַכֶּלֶב שָׁחוֹר עוֹמֵד אֵצֶל הַדֶּלֶת, וְהָיָה מַמְתִּין עַד שֶׁיִּפְתְחוּ הַדֶּלֶת, וְהָיָה רוֹצֶה לְשַׁמֵּט אֶת עַצְמוֹ אֶל הַבַּיִת, וְתָמִיד הָיָה רַבִּי אַבְרָהָם חָסִיד מְגָרֵשׁ אוֹתוֹ, וְצִוָּה לִנְעֹל הַדֶּלֶת אַחֲרָיו. אַף עַל פִּי כֵן חָזַר הַכֶּלֶב וְהָיָה מַמְתִּין בַּדֶּלֶת עַד שֶׁיִּפְתַּח.
וּפַעַם אַחַת אֵרַע, שֶׁיָּצָא הֶחָסִיד בְּהַשְׁכָּמָה מִפֶּתַח בֵּיתוֹ, וְשָׁכַח לִנְעֹל פֶּתַח הַדֶּלֶת שֶׁל הַבַּיִת וְשֶׁל הַחֶדֶר בֵּית הַחֹרֶף, וְתֵכֶף דִּלֵּג הַכֶּלֶב לַבַּיִת וְקָפַץ מֵחֶדֶר לְחֶדֶר, עַד שֶׁהָיָה מַגִּיעַ לָחֶדֶר שֶׁהָיְתָה שָׁם אִשְׁתּוֹ שֶׁל רַבִּי אַבְרָהָם, הַנִּזְכָּר לְעֵיל, שׁוֹכֶבֶת עֲדַיִן בַּמִּטָּה שֶׁלָּהּ, וּמְצָאָהּ יְשֵׁנָה. וְקָפַץ הַכֶּלֶב עַל הַמִּטָּה וְנָשַׁךְ בָּהּ נִשׁוּכִין בְּהַרְבֵּה פְּצָעִים וְחַבּוּרִים, וְאַחַר כָּךְ בָּרַח מֵהַבַּיִת. וְהָאִשָּׁה הַנִּזְכֶּרֶת לְעֵיל צָעֲקָה מְאֹד, עַד שֶׁקּוֹלָהּ נִשְׁמַע בְּבֵית הָאֲרִ"י, זִכְרוֹנוֹ לִבְרָכָה.
וּבָא בַּעֲלָהּ רַבִּי אַבְרָהָם חָסִיד וּשְׁאָר אֲנָשִׁים לְהָרַב רַבִּי יִצְחָק לוּרְיָא, וְהֵשִׁיב: הַסִּבָּה הָיָה, כִּי הָאִשָּׁה הַזֹּאת נַעֲשֵׂית בַּעֲווֹנוֹתֶיהָ הָרַבִּים אֵשֶׁת אִישׁ עִם הַשָּׁכֵן שֶׁלָּהּ, שֶׁכְּבָר מֵת, וְזֶהוּ הַכֶּלֶב שָׁחוֹר הָיָה בּוֹ נִשְׁמָתוֹ, וְהִיא הָיְתָה גּוֹרֶמֶת בְּפִתּוּי דְּבָרֶיהָ וּבִנְתִינוֹת מָעוֹת לְהַשָּׁכֵן, הַנִּזְכָּר לָעֵיל, לִשְׁכַּב אֶצְלָהּ דֶּרֶךְ אִשּׁוּת, עַל כֵּן עָשָׂה הַכֶּלֶב עַכְשָׁו נְקָמָה בָּאִשָּׁה.
וְאַחַר כָּךְ הִשְׁבִּיעוּ אֶת הָאִשָּׁה שֶׁתַּגִּיד הָאֱמֶת — וְהוֹדֵית, שֶׁבַּעֲווֹנוֹתֵיהֶם הָרַבִּים הָיָה שׁוֹכֵב עִמָּהּ בְּבֵית הַסְּחוֹרָה, וְעַל כֵּן נִרְקַב בְּשָׂרוֹ שֶׁל אוֹתוֹ הָאִישׁ, וְגַם עֶרְוָתוֹ הָיָה נִרְקָב. וְאַחַר כָּךְ בִּקְּשָׁה לַעֲשׂוֹת תְּשׁוּבָה, וּמֵתָה בְּתוֹךְ תְּשׁוּבָתָהּ; אֲבָל הֶחָסִיד גֵּרְשָׁה תֵּכֶף מִבֵּיתוֹ.
בּוֹא וּרְאֵה, שֶׁהֶעָווֹן שֶׁל עַזֵּי פָּנִים יֵשׁ לָהֶם עֹנֶשׁ גִּלְגּוּל כֶּלֶב, כְּמוֹ הֶעָווֹן אֵשֶׁת אִישׁ. עַל כֵּן צָרִיךְ הָאָדָם לְהַנְהִיג עַצְמוֹ בְּבשֶׁת פָּנִים, וְיִרְאַת ה' תִּהְיֶה עַל פָּנָיו תָּמִיד, וְאָז טוֹב לוֹ יִהְיֶה סֶלָה.

Chapter 35

<b>כְּבָר נִתְפַּשֵּׁט </b>הַמִּנְהָג בְּרֹב תְּפוּצוֹת יִשְׂרָאֵל, לְהִתְעַנּוֹת בַּיּוֹם שֶׁמֵּת בּוֹ אָבִיו אוֹ אִמּוֹ מִידֵי שָׁנָה, שֶׁקּוֹרִין 'יָאר־צַייט' מִטְּעָמִים יְדוּעִים. עַיֵּן בְּסֵפֶר נִשְׁמַת חַיִּים, מִשּׁוּם דְּרִיעַ מַזְלָא שֶׁל אוֹתוֹ יוֹם. אִי נַמֵּי דְּיֵשׁ קְצָת דִּין לְאָבִיו אוֹ לְאִמּוֹ בְּאוֹתוֹ יוֹם תָּמִיד, וַאֲמִירַת הַקַּדִּישׁ וְהַתַּעֲנִית מוֹעִיל לְהִנָּצֵל מִמִּקְצָת הַדִּין הַזֶּה. אָמְנָם לֹא דַּי בְּזֶה לְבַד, אֶלָּא יִרְאֶה לִמְצֹא לַעֲשׂוֹת טוֹב בַּיּוֹם הַנִּזְכָּר לָעֵיל: אִם הוּא בַּעַל תּוֹרָה, יִרְאֶה לְחַדֵּשׁ בּוֹ אֵיזֶה דָּבָר בַּתּוֹרָה, אָז יֵשׁ תּוֹעֶלֶת גָּדוֹל לְאָבִיו וּלְאִמּוֹ; וְאַף בִּשְׁאָר יְמוֹת הַשָּׁנָה, כְּשֶׁהַבֵּן מְחַדֵּשׁ אֵיזֶה חִדּוּשׁ תּוֹרָה לִשְׁמָהּ, אָז הַבֵּן מְשַׁמֵּחַ אָבִיו וְאִמּוֹ, וּמְעַטְּרִין לְאָבִיו וְאִמּוֹ בְּכַמָּה עִטּוּרִין. וּמִי שֶׁזּוֹכֶה, שֶׁנָּתַן בִּתּוֹ לְתַלְמִיד חָכָם, וּכְשֶׁחֲתָנוֹ הוּא מְחַדֵּשׁ אֵיזֶה דִּבְרֵי תּוֹרָה לַאֲמִתּוֹ, אֲזַי מִתְעַטְּרִין לְחָמִיו וַחֲמוֹתוֹ גַּם כֵּן בְּכַמָּה עִטּוּרִין.
וּכְבָר מָצִינוּ בַּזֹּהַר, פָּרָשַׁת נָשֹׂא, גַּבֵּי רַבִּי שִׁמְעוֹן בַּר יוֹחַאי, שֶׁבָּחַר לוֹ מָקוֹם אֶחָד קָדוֹשׁ עִם תַּלְמִידָיו לְחַדֵּשׁ שָׁם חִדּוּשֵׁי תּוֹרָה וְרָזִין דְּאוֹרַיְתָא. הָיוּ שׁוֹמְעִין בַּת קוֹל: אַשְׁרֶיךָ, רַבִּי שִׁמְעוֹן בֶּן יוֹחַאי, עִם תַּלְמִידֶיךָ, דְּהָא אִתְגַלּוּ לְכוֹן מַה דְּלָא אִתְגַּלֵּי לְכָל צְבָא מַעְלָה. וְחִדּוּשִׁים אֵלּוּ לֹא נִתְגַּלּוּ מִיּוֹמָא דְּקָאִים משֶׁה רַבֵּנוּ, עָלָיו הַשָּׁלוֹם, עַל טוּרָא דְּסִינַי! וְכַמָּה כִּתּוֹת שֶׁל מַלְאֲכֵי הַשָּׁרֵת מִתְקַבְּצִין שָׁם לִשְׁמֹעַ רָזִין דְּאוֹרַיְתָא, וְהַאי יוֹמָא אִקְרִי לְמַעְלָה 'הִלּוּלָא דְּרַבִּי שִׁמְעוֹן בֶּן יוֹחַאי'.
אָמַר רַבִּי שִׁמְעוֹן בֶּן יוֹחַאי: תָּוַהְנָא עַל הַהוּא חֲגִיר חַרְצִין (פֵּרוּשׁ: חֲגוּר מָתְנַיִם) הוּא אֵלִיָּהוּ הַנָּבִיא, דִּכְתִיב בֵּיהּ: וַיַּחְגֹּר אֶת מָתְנָיו. אַמַּאי לָא אִשְׁתְּכַּח בְּגוֹ אִידְרָא דִּילָן (רָצָה לוֹמַר: אִידְרָא הוּא הַמָּקוֹם, שֶׁהָיוּ יוֹשְׁבִין תַּמָּן, נִקְרָא כָּךְ). בְּזִמְנָא דְּאִתְגַּלֵּיהּ מִלִּין אִלֵּין קַדִּישִׁין. אַדְהָכֵי אָתֵי אֵלִיָּהוּ, קַפְטוֹרֵי נְהִירִין. רָצָה לוֹמַר: נִיצוֹצִין בְּאַנְפּוֹי. אָמַר לֵיהּ רַבִּי שִׁמְעוֹן: מַאי טַעֲמָא לֹא שְׁכִיחַ מַר בְּקַרְדּוֹטָא גְּלִיפָא דְּמָארֵיהּ (רָצָה לוֹמַר: בְּמִינֵי מַטְעַמִּים) שֶׁעָשִׂינוּ לְהַקָּדוֹשׁ בָּרוּךְ הוּא בְּחִדּוּשֵׁי דְּאוֹרַיְתָא בְּיוֹמָא דְּהִלּוּלָא? אָמַר לֵיהּ אֵלִיָּהוּ: חַיֶּיךָ רַבִּי, דְּבָעִינָא לְאִשְׁתַּכְּחָא עִמְּכוֹן, וְלָא יָכִילְנָא, דְהַהוּא יוֹמָא שַׁדְרַנִי הַקָּדוֹשׁ בָּרוּךְ הוּא לְמֶעְבַּד נִסִּין לְרַב הַמְנוּנָא סָבָא וְחַבְרוֹהִי, דְּאִמְסְרָא בְּאַרְמוֹנָא דְּמַלְכָּא, וְעָקַרְתִּי הֵיכָלִין דְּמַלְכָּא, וְהָפַכְתִּי הַהֵיכָל, וְאַרְחִישְׁנָא נִסָּא, דְּמֵתוּ מָאתָן וְאַרְבָּעִים וַחֲמִשָּׁה פּוּדְשְׁכִי, שֶׁהָיוּ מְקַטְרְגִים עַל רַב הַמְנוּנָא סָבָא.
וְאָפִיקְנָא לְרַב הַמְנוּנָא וְחַבְרוֹי וְהֶעֱמַדְתִּי אוֹתָן מֵרָחוֹק לְבִקְעַת אוֹנוֹ — וְאִשְׁתְּזִיבוּ. וְהֵכַנְתִּי תַּמָּן מָזוֹן — לֶחֶם וּמַיִם, כִּי תְּלָתָא יוֹמִין לָא אָכְלֵי, וְכָל הַאי יוֹמָא לָא בָּדִלְינָא מִנַּיְהוּ. כַּד תַּבְנָא שְׁמַעְנָא קָלִין וְחֶדְוָה רַבָּה לְמַעְלָה. וּשְׁאִילְנָא: מַהוּ דָּא חֶדְוָתָא? וְאָמְרוּ לוֹן: דָּא הוּא יוֹמָא דְּהִלּוּלָא דְּרַבִּי שִׁמְעוֹן בֶּן יוֹחַאי, זַכָּאָה אַנְתְּ, רַבִּי שִׁמְעוֹן בֶּן יוֹחַאי, וְזַכָּאָה חֻלְקָךְ, וְזַכָּאָה חֻלְקֵי דְּחַבְרַיָּא דְּיָתְבִין קַמָּךְ! כַּמָּה דְּרָכִין אִתְתַּקְּנוּ לְנַהֲרָא לְכוֹ מִן נַהֲרֵי אֲפַרְסְמוֹן דַּכְיָא, וְתָא חָזִי: יוֹמָא דֵּין בְּגִינָךְ אִתְעַטָּרוּ חַמְשִׁין כִּתְרִין לְרַבִּי פִּנְחָס בֶּן יָאִיר חוֹתֶנְךָ וְכוּ'. 
הֲרֵי מְבֹאָר מַעֲלַת לִמּוּד הַתּוֹרָה לִשְׁמָהּ, וְכֵן כָּל מַעֲשִׂים טוֹבִים שֶׁעוֹשֶׂה הָאָדָם רֵיחַ נִיחוֹחַ לַה' בְּאִם שֶׁעָשָׂה לִשְׁמָהּ. וְכֵן הוּא, חַס וְשָׁלוֹם, לְהִפּוּךְ כְּשֶׁעוֹשֶׂה שֶׁלֹּא לִשְׁמָהּ. וְכֵן מָצִינוּ שָׁם בַּזֹּהַר: כַּד סְלִיק רַבִּי חִיָּא לְאֶרֶץ יִשְׂרָאֵל, קְרָא בַּתּוֹרָה עַד דַּהֲוֵי אַנְפּוֹי נְהִירִין כַּשֶּׁמֶשׁ. וְכַד הֲוֵי קַיָּמִין לְפָנָיו כָּל אִנּוּן דַּהֲווּ לָעִין בְּאוֹרַיְתָא, הֲוֵי אָמַר: דֵּין אִשְׁתַּדֵּל בְּאוֹרַיְתָא לִשְׁמָהּ, וְדֵין שֶׁלֹּא לִשְׁמָהּ, וַהֲוֵי צַלִּי עַל הַאי דַּהֲוֵי עָסִיק שֶׁלֹּא לִשְׁמָהּ דְּיִתְעַסֵּק בּוֹ לִשְׁמָהּ, וְעַל יְדֵי זֶה יִזְכֶּה לְעוֹלָם הַבָּא.
יוֹמָא חַד הֲוָה תַּלְמִידָא, דַּהֲוֵי לָעֵי בְּאוֹרַיְתָא, וְאַנְפּוֹי יַרְקִין. אָמַר: וַדַּאי מְהַרְהֵר בְּחַטָּאָה אִיהוּ. אָחִיד לֵיהּ וְאַמְשִׁיךְ לֵיהּ בְּמִלִּין סְתִימִין דְּאוֹרַיְתָא, עַד דְּאִתְיַשֵּׁב רוּחֵיהּ בְּגַוֵּיהּ. מִן הַהוּא יוֹמָא וּלְהָלְאָה שַׁוִּי עַל עַצְמוֹ, דְּלָא יִרְדֹּף בָּתַר הַנֵּי הִרְהוּרִין בִּישִׁין, וְיִשְׁתַּדֵּל בְּאוֹרַיְתָא לִשְׁמָהּ.
הַכְּלָל הָעוֹלֶה: בְּכָל עִנְיָן שֶׁיָּבוֹא לְיָדְךָ — תִּתְבּוֹנֵן בּוֹ הֵיטֵב, אִם יֵשׁ בּוֹ נַחַת רוּחַ לְאָבִינוּ שֶׁבַּשָּׁמַיִם. וְאִם יֵשׁ בּוֹ נִדְנוּד עֲבֵרָה, חַס וְשָׁלוֹם, אֲזַי לֹא יַעֲלֶה לְרָצוֹן לִפְנֵי הַקָּדוֹשׁ בָּרוּךְ הוּא. וְזֶה לְשׁוֹן הַזֹּהַר <small>(שָׁם)</small>: בָּעֵי לֵיהּ לְבַר נָשׁ לְמִבְדָּק בְּחוֹבוֹי כָּל יוֹמָא וְיוֹמָא, דְהָא כַּד בַּר נָשׁ קָאִים מֵעַרְסֵיהּ, תְּרֵין סַהֲדִין קְיָמִין קַמֵּיהּ בַּהֲדֵיהּ כָּל יוֹמָא. בָּעֵי בַּר נָשׁ לְמֵיקַם — אִנּוּן סַהֲדֵי אַמְרִי לֵיהּ בְּשַׁעְתָּא דְּאִפְתַּח עֵינוֹי: עֵינֶיךָ לְנֹכַח יַבִּיטוּ וְגוֹ'. קָם וְאַתְקִין רַגְלוֹהִי לְמֵיהַךְ — אִנּוּן סַהֲדֵי אַמְרִי לֵיהּ: פַּלֵס מַעְגַּל רַגְלֶיךָ וְגו'. וְעַל דָּא כַּד אָזִיל בַּר נָשׁ בְּכָל יוֹמָא בָּעֵי לֵיהּ לְאִסְתַּמְרָא מֵחוֹבוֹי, וּבְכָל יוֹמָא וְיוֹמָא כַּד אַתְיָא לַיְלָה, בָּעֵי לְאִסְתַּכָּלָא וּלְמִבְדָּק בְּכָל מַאי דְּעָבִיד כָּל הַהוּא יוֹמָא בְּגִין דְּיָתוֹב מִנַּיְהוּ (פֵּרוּשׁ: אִם יִרְאֶה, שֶׁעָשָׂה בְּזֶה הַיּוֹם דָּבָר שֶׁאֵינוֹ הָגוּן — יָשׁוּב מִמֶּנָּה לְבִלְתִּי לַעֲשׂוֹת עוֹד כָּזֶה פַּעַם שֵׁנִית). וְיִסְתַּכֵּל בְּהוּ תָּדִיר בְּגִין דְּיָתוּב. 
מַה שֶּׁאֵין כֵּן בִּהְיוֹתוֹ אֵינוֹ נוֹתֵן אֶל לִבּוֹ לְהִסְתַּכֵּל וּלְעַיֵּן בְּמַעֲשָׂיו אֵיךְ וּמַה הֵמָּה: אִם מְיֻשָּׁרִים אוֹ לָאו, וְהוּא הוֹלֵךְ וְעוֹשֶׂה וּפוֹעֵל וּמַרְבֶּה דְּרָכָיו כֻּלָּם בִּלְתִּי חֶשְׁבּוֹן רַע אוֹ טוֹב, הֲרֵי בְּכָל אֵלּוּ הַהוֹלְכִים בַּחשֶׁךְ, וְלֹא רָאוּ אוֹר, וְאֵינוֹ נִפְקָד בַּמָּרוֹם לְטוֹבָה, וְאֵינוֹ דּוֹבֵר שָׁלוֹם אֵלָיו בְּבֵית דִּין שֶׁל מַעְלָה. וּבִימֵי חֲסִידִים הַקַּדְמוֹנִים הָיוּ מְדַקְדְּקִין שֶׁלֹּא לִתֵּן שָׁלוֹם, אִם לֹא בָּדְקוּ אוֹתוֹ הֵיטֵב בְּמַעֲשָׂיו, כִּדְאִיתָא בַּזֹּהַר פָּרָשַׁת מִקֵּץ: רַבִּי חִיָּא וְרַבִּי יוֹסֵי הֲוֵי אָזְלֵי בְּאוֹרְחָא. אַדְהָכֵי חֲמֵי חַד בַּר נָשׁ, דַּהֲוֵי אָתֵי בְּעִטּוּפָא דְּצִיצִית וּכְלֵי זֵינִין קְשׁוּרִים תְּחוֹת בְּגָדָיו. 
אָמַר רַבִּי חַיָּא: בַּר נָשׁ דָּא חַד מִתְּרֵין אִית בֵּיהּ: אוֹ זַכָּאָה שְׁלִים אִיהוּ אוֹ רַמָּאוּתָהּ יַת בְּנֵי עָלְמָא אִיהוּ. אָמַר לֵיהּ רַבִּי יוֹסֵי: הָא חֲסִידֵי עִלָּאִין אַמְרִי: הֲוֵי דָּן לְכָל בַּר נָשׁ לְזַכּוֹ: הָא תָּנִינָן: בַּר נָשׁ, דְּנָפִיק לְאוֹרְחָא, יִתְכַּוֵּן לִתְלַת מִלִּין: לְדוֹרוֹן, לִקְרָבָא, לִצְלוֹתָא; וְיַלְפִינָן מִיַּעֲקֹב וְכוּ'. וְהַאי בַּר נָשׁ אָזִיל בְּאוֹרְחָא אִיהוּ עֲטוּפָא לִצְלוֹתָא וְהָא בֵּיהּ כְּלֵי זַיִן לִקְרָבָא. כֵּיוָן דִּתְרֵין מִלִּין אִית בֵּיהּ, תְּלִתָּאִי לָא לְמִרְדַּף אֲבַתְרֵיהּ. כַּד קָרִיב לְגַבַּיְהוּ. יָהֲבוּ לֵיהּ שָׁלוֹם. וְלֹא אָתֵיב לְהוֹן. אָמַר רַבִּי חִיָּא: הָא חַד מֵאִנּוּן תְּרֵין דְּאִתְחַזְיָן לְמֶהֱוֵי בֵּיהּ לֵית בֵּיהּ, דְּהָא לֹא אַתְקִין גַּרְמֵיהּ לְדוֹרוֹן, דִּבְדוֹרוֹן שַׁלְמָא אִתְכַּלִּיל. אָמַר רַבִּי יוֹסֵי: דִּלְמָא אִיהוּ מִשְׁתַּדֵּל בִּצְלוֹתֵיהּ אוֹ מַרְחִישׁ תַּלְמוּדֵיהּ בְּגִין דְּלָא יֵעָקֵר לֵיהּ. אָזְלוּ כַּחֲדָא, וְלֹא מָלִיל הַהוּא בַּר נָשׁ בַּהֲדַיְהוּ. לְבָתַר אִשְׁתְּמִיטוּ רַבִּי חִיָּא וְרַבִּי יוֹסֵי וְאִשְׁתַּדְּלוּ בְּאוֹרַיְתָא. קָרִיב לְגַבַּיְהוּ וְיָהִיב שָׁלוֹם לְהוֹן. אָמַר לְהוּ: רַבּוֹתַי, בְּמַאי חֲשַׁדְתּוּן לִי, כַּד יַהֲבִיתוּ לִי שָׁלוֹם, וְלָא אַתְיַהַבְתְּ לְכוֹן? אָמְרוּ לֵיהּ: דִּלְמָא צְלוֹתָא הֲוֵית אָמַרְתְּ אוֹ מַרְחִישׁ תָּלְמוּדָא. אָמַר לְהוֹ: אַתּוּן הֱיִיתֶם דָּנִין אוֹתִי לְכַף זְכוּת — הַמָּקוֹם יָדִין אֶתְכֶם לְכַף זְכוּת, אֲבָל אֵימָא לְכוֹן: יוֹמָא חֲדָא הֲוֵי הֲוֵינָא אָזִיל בְּאוֹרְחָא. אַשְׁכַּחְנָא בַּר נָשׁ, וְאַקְדִימָנָא לֵיהּ שָׁלוֹם. וְהַאי גַּבְרָא לִיסְטַאי הֲוֵי, וְקָם עָלַי וְצִעֵר נַפְשִׁי; וְאִלְמָלֵא דְּאִתְתָּקַפְנָא בֵּיהּ, אִצְטָעַרְנָא. 
וּמֵהַאי יוֹמָא נַדְרָנָא, דְּלָא אַקְדַּמְּנָא שְׁלָמָא עַד דְּאִבְדַּק בֵּיהּ, דְּהוּא גְּבַר זַכָּאָה, בְּגִין דְּאָסוּר לְהַקְדִּים שָׁלוֹם לְבַר נָשׁ חַיָּבָא, דִּכְתִּיב: אֵין שָׁלוֹם אָמַר ה' לָרְשָׁעִים. וְהַהוּא שַׁעְתָּא דַּחֲמִינָא לְכוּ, וִיהָבִיתוּ לִי שָׁלוֹם, וְלָא אָתִיבְנָא לְכוֹ חֲשִׁידְנָא לְכוֹ בְּגִין דְּלָא חֲמִינָא בְּכוֹ מִצְוָה דְּאִתְחַזְיָא לְבַר נָשׁ. דָּא הוּא חֲדָא. וְעוֹד טַעַם אָחֳרִינָא: דַּהֲוֵינָא מַרְחִישׁ בְּתַלְמוּדָאִי בְּאוֹתוֹ שָׁעָה, וְלֹא הָיִיתִי רוֹצֶה לְהַפְסִיק מִמִּלִּין דְּאוֹרַיְתָא בְּאוֹתוֹ שָׁעָה. הֲרֵי מְבֹאָר, דְּאָסוּר לְהַקְדִּים שָׁלוֹם, אִם אֵינוֹ בַּר נָשׁ זַכָּאָה, וּמִכָּל שֶׁכֵּן שֶׁנּוֹהֲגִים כֵּן לְמַעְלָה, שֶׁאֵין נוֹתְנִים שָׁלוֹם לְאָדָם רָשָׁע, כִּי שָׁם אֵין מַחֲנִיפִין לָרְשָׁעִים כְּמוֹ בָּעוֹלָם הַזֶּה, כִּי שָׁם הוּא עָלְמָא דִּקְשׁוֹט, וְאֵין בָּהּ חֲנֻפָּה, וְאֵין בָּהּ נְשִׁיאוּת פָּנִים, וְהַכֹּל נִדּוֹן שָׁם בַּמִּדָּה וּבְמִשְׁקָל וּבְקַו הַדִּקְדוּק.
(הג"ה) וְהָא דְּבַזְּמַן הַזֶּה אָנוּ מַקְדִּימִין שָׁלוֹם לְכָל אָדָם, מְבֹאָר בְּסֵפֶר הַזֹּהַר: בְּאִם שֶׁהוּא רוֹאֶה, שֶׁיּוּכַל הָרָשָׁע לְהִתְחַזֵּק עָלָיו — מֻתָּר לְהַקְדִּים לָרָשָׁע שָׁלוֹם, כְּדֵי שֶׁיּוּכַל לְהִנָּצֵל מִמֶּנּוּ. וְאֶפְשָׁר שֶׁזֶּהוּ הַטַּעַם דְּרַבִּי יוֹחָנָן, דְּהִקְדִּים שָׁלוֹם אֲפִלּוּ לְנָכְרִי בַּשּׁוּק, וְקַל לְהָבִין. עַל כֵּן יִתְבּוֹנֵן הָאָדָם עַל זֶה שֶׁהוּא מָלֵא שֹׂבַע רֹגֶז, קָרוּץ מֵחֹמֶר, שֶׁלֹּא יִהְיֶה גַּסּוּת רוּחַ וְחוֹמֵד מָמוֹן, רַק יִהְיֶה בְּנַחַת, וְכָל מַעֲשָׂיו יִהְיֶה בְּהַשְׂכֵּל וּבְמִשְׁקָל לַחֲשֹׁב חֶשְׁבּוֹנוֹתָיו בְּכָל יוֹם נֶגֶד ה', אָז יִתְבּוֹנֵן מֵעַצְמוֹ לְבִלְתִּי יֶחֱטָא, וְאָז יַצְלִיחַ בְּכָל מַעֲשֵׂה יָדָיו, אָמֵן.

Chapter 36

<b>אִיתָא </b>בַּגְּמָרָא דְּתַעֲנִית: רַבִּי אֶלִיעֶזֶר בֶּן פְּדָת דְּחִיקָא לֵיהּ שַׁעְתֵּיהּ. עָבִיד מִלְּתָא <small>(פֵּרוּשׁ, שֶׁהִקִּיז דָּם)</small>, וְלָא הֲוֵי לֵיהּ מִידִי לְמֵיכָל. אַשְׁכַּח חֲדָא תּוּמִי, שַׁדְיֵה לְפוּמֵיהּ, חַלָּשׁ לִבֵּיהּ וְנַים. עַיְלוּ רַבָּנָן לְשֵׁיוּלֵי בֵּיהּ. חַזְיוּהוּ דַּהֲוֵי בָּכִי וְחַיךְ, וְנָפִיק צוּצִיתָא דְּנוּרָא מֵאַנְפּוֹתֵיהּ. כַּד אִתְעַר, אָמְרוּ לֵיהּ רַבָּנָן: מַאי טַעֲמָא קָא בָּכִי מַר וְאַחַר כָּךְ חַיךְ. וְאַחַר כָּךְ נָפִיק צוּצִיתָא דְּנוּרָא מֵאַפּוֹתֵךְ? אָמַר לְהוּ: חֲזִינָא שְׁכִינָה, וְאָמְרָה לִי שָׁלוֹם, וְאָמַרְתִּי: רִבּוֹנוֹ שֶׁל עוֹלָם, עַד אֵימָתַי אֶהְיֶה בְּהַהוּא צַעְרָא וְדֻחְקָא? אָמַר לִי: אֶלְעָזָר בְּנִי, נִיחָא לָךְ דְּאִיחְרַב עָלְמָא, וְאִיהֲדַר וְאִיבְרִי יָתָךְ; אֶפְשָׁר דְּאִבְרִי יָתָךְ בְּשַׁעְתָּא דִּמְזוֹנֵי? אָמַרְתִּי: רִבּוֹנוֹ שֶׁל עוֹלָם, שְׁנֵי דְּחַיָּא כְּבָר נָפִישָׁא אוֹ שְׁנֵי דְּחָיִנָא? אָמְרָה הַשְּׁכִינָה: דַּחָיִת. אָמַרְתִּי: אִי הָכֵי לָא בָּעִינָא. אַחֲזֵי לִי תְּרֵיסַר נַהֲרֵי דְּמָשְׁכֵי אֲפַרְסְמוֹן. אָמַרְתִּי: אֵלּוּ לְמָאן? אָמַר לִי: לָךְ. אָמַרְתִּי: וְתוּ לֹא? אָמְרָה הַשְּׁכִינָה: וּלְחַבְרָךְ מַאי? וְכוּ', וְהַיְנוּ דְּנָפִיק צוּצִיתָא כוּ'; עַיֵּן שָׁם.
וּפֵרֵשׁ הָעִנְיָן בְּזֹהַר בְּרֵאשִׁית, כִּי בָּנֵי וְחַיֵּי וּמְזוֹנֵי — לָאו בִּזְכוּתָא תַּלְיָא, אֶלָּא בְּמַזְּלָא; וְהָאָדָם אֲשֶׁר נִבְרָא בַּמַּזָּל שֶׁיִּהְיֶה עָנִי — אִי אֶפְשָׁר לוֹ לְמֵהַפֵּךְ בִּזְכוּתָא אִם לֹא שֶׁאֶפְשָׁר שֶׁזֶּה יִגְרֹם זְכוּתוֹ שֶׁיָּמוּת, וְיִקַּח הַקָּדוֹשׁ בָּרוּךְ הוּא אֶת נִשְׁמָתוֹ וְיִתְּנֶנָּה בְּגוּף אַחֵר, וְאֶפְשָׁר עַל יְדֵי שִׁנּוּי מָקוֹם בְּגוּף אַחֵר יִהְיֶה לוֹ פַּרְנָסָה בְּרֶוַח וְכוּ' בְּאֶפְשָׁר וְלֹא בְּוַדַּאי. 
וְזֶה שֶׁאָמַר לוֹ הַקָּדוֹשׁ בָּרוּךְ הוּא: נַיְחָא לָךְ דְּאִיחְרַב עָלְמָא? רָצָה לוֹמַר, כִּי כָּל אָדָם נִקְרָא עוֹלָם קָטָן, כַּיָּדוּעַ. וְעַל יְדֵי שֶׁאַחֲרִיב זֶה הַגּוּף עַל יְדֵי נְטִילַת נְשָׁמָה מִמֶּנּוּ וְאִיהֲדַר וְאִיבְרִי גּוּף אַחֵר, וְאֶתֵּן בּוֹ הַנְּשָׁמָה, וְאָז אֶפְשָׁר שֶׁתִּזְכֶּה לְפַרְנָסָה בְּרֶוַח. וְלָכֵן אָמַר רַבִּי אֶלְעָזָר: אִי הָכֵי לָא בָּעִינָא. וְנִלְמָד מִכָּאן, שֶׁאֵין לָאָדָם לִדְחֹק אֶת הַשָּׁעָה כְּלָל, וְיִבְטַח בַּה', שֶׁאֵין מְקַפֵּחַ שְׂכַר כָּל בְּרִיָּה; וְאִם לֹא זָכָה לִהְיוֹת בְּהַרְוָחָה בָּעוֹלָם הַזֶּה בְּלִי דְּאָגָה — בְּוַדַּאי שְׂכָרוֹ יִהְיֶה כָּפוּל וּמְכֻפָּל בָּעוֹלָם הַבָּא. 
וְכָל מִי שֶׁהוּא שָׂמֵחַ בְּחֶלְקוֹ מַה שֶּׁחָנַן ה' אוֹתוֹ, אִם רַב אִם מְעַט, וְאַל יִהְיֶה לִבּוֹ דּוֹאֵג עֲבוּר פַּרְנָסָה שֶׁהוּא בְּקִמּוּץ, וּמִכָּל שֶׁכֵּן שֶׁלֹּא יִקְרָא תִּגָּר, חַס וְשָׁלוֹם, אַחַר מִדּוֹתָיו שֶׁל הַקָּדוֹשׁ בָּרוּךְ הוּא, וְלֹא לְהַרְאוֹת כַּעַס אוֹ רֹגֶז בִּשְׁבִיל זֶה עִם אֲנָשִׁים, כִּי זֶה הוּא בּוֹעֵט נֶגֶד הַשֵּׁם יִתְבָּרַךְ; רַק יָשִׂים עַל לִבּוֹ, כִּי כָּל הַדֹּחַק וְהָעֲנִיּוּת הוּא כַּפָּרָה וּסְלִיחָה לַחֲטָאָיו וּפְשָׁעָיו. וְכָל הַדּוֹחֵק אֶת הַשָּׁעָה — הַשָּׁעָה דּוֹחֶקֶת לוֹ, כִּי זֶהוּ הַחֶסֶד שֶׁל הַקָּדוֹשׁ בָּרוּךְ הוּא, שֶׁמְּשַׁלֵּם לוֹ בָּעוֹלָם הַזֶּה שְׁכַר הָעֲבֵרָה, כִּי הַרְבֵּה רְשָׁעִים צוֹעֲקִים בַּגֵּיהִנָּם: הַלְוַאי הָיִינוּ עֲנִיִּים וְדַלִּים בָּעוֹלָם הַזֶּה, וְהַלְוַאי הָיִינוּ סוֹבְלִים יִסּוּרִים בָּעוֹלָם הַזֶּה לְכַפָּרַת עֲווֹנוֹתֵינוּ! וְאוֹמְרִים הָרְשָׁעִים, שֶׁרֹב הַטּוֹבָה וּשְׁרִירוּת הַמָּמוֹן שֶׁהָיָה לָנוּ, הוּא עִנְיָן רַע, שֶׁעַכְשָׁו אֲנַחְנוּ בִּמְצוּדָה רָעָה בַּגֵּיהִנָּם.
עַל כֵּן יָשִׂים כָּל אָדָם בְּכָל יוֹם אֶל לִבּוֹ, אַף שֶׁאֵין כָּל הָעִתִּים שָׁוִים, צָרִיךְ לוֹמַר: כָּל מַאי דְּעָבִיד רַחֲמָנָא הוּא לְטַב. וְעַל אַחַת כַּמָּה וְכַמָּה אִם נָתַן ה' עשֶׁר לְאֶחָד וְהַשְׁפָּעָה טוֹבָה — שֶׁיִּתְנַהֵג בְּצֶדֶק וּבְישֶׁר וְלֵב רַךְ, וְיָדוֹ פְּתוּחָה לְהַעֲנִיק לְאֶבְיוֹנִים וַעֲנִיִּים מִבִּרְכַּת ה' אֲשֶׁר בֵּרֵךְ אוֹתוֹ, וְכָל מִי אֲשֶׁר יִרְאַת ה' בִּלְבָבוֹ — יַחֲשֹׁב תָּמִיד כִּי בְּעֵת אֲשֶׁר נִזְדַּמֵּן מִצְוָה לְפָנָיו, וַדַּאי הוּא שֶׁנִּגְזָר אֵיזֶה גְּזֵרָה רָעָה עָלָיו; וְעַל יְדֵי זְכוּת שֶׁל אוֹתוֹ מִצְוָה, שֶׁהִמְצִיא לוֹ הַקָּדוֹשׁ בָּרוּךְ הוּא לַעֲשׂוֹתוֹ, עַל יְדֵי כָּךְ נִצּוֹל מֵהַצָּרָה שֶׁנִּגְזָר עָלָיו. וְזֶהוּ כְּלָל גָּדוֹל לִזְרִיזוּת קִיּוּם הַמִּצְווֹת.
וְכִדְמָצִינוּ בַּזֹּהַר, פָּרָשַׁת בְּהַר: רַבִּי חִיָּא וְרַבִּי יוֹסֵי אָזְלֵי בְּאוֹרְחָא. פָּגְעוּ בְּהַאי טוּרָא אַשְׁכָּחוּ תְּרֵי דַּהֲוֵי אָזְלֵי. אַדְהָכֵי חֲמוּ בַּר נָשׁ דַּהֲוֵי אָתֵי. אָמַר לְהוּ: בְּמָטוּ מִנַּיְכוּ, הֲבוּ לִי נַהֲמָא, דַּהֲוֵין תְּרֵין יוֹמִין בְּתַעֲנִיתָא. הָיִיתִי מְהַלֵּךְ בְּמַדְבְּרָא, וְלֹא אָכִילְנָא מִידִי. מִיָּד אִשְׁתָּמִיט חַד מֵאִנּוּן תְּרֵין גַּבְרֵי אַפִּיק מְזוֹנָא דְּאִיהוּ אַיְתֵי לְאוֹרְחָא, וְיָהִיב לֵיהּ, וְאָכִיל וְאַשְׁקֵי לֵיהּ. אָמַר לֵיהּ חַבְרֵיהּ: מַה תַּעֲבִיד, דְּלֹא יִהְיֶה לָךְ מִידִי לְמֵיכַל, שֶׁנָּתַתָּ הַכֹּל לְאוֹתוֹ הֶעָנִי?! אַל תִּסְמֹך עַל שֶׁלִּי, כִּי לֹא יֵשׁ בְּיָדִי רַק מְעַט מָזוֹן! אָמַר לֵיהּ: וּמָה אִית לִי גַּבָּךְ? בְּוַדַּאי לֹא אֲבַקֵּשׁ מִמְּךָ שֶׁתִּתֵּן לִי. אֲנָא אֵיזוֹל בְּלָא מְזוֹנָא. יָתִיב גַּבֵּיהּ הַאי מִסְכֵּנָא, וַהֲוֵי אָכַל, וְנִשְׁתַּיֵּר רַק מְעַט לֶחֶם, וְגַם זֶה הַמּוּעָט יָהִיב לֵיהּ לְאוֹרְחָא וְאָזִיל לֵיהּ, הֲוֵי קָא מְצַעֵר רַבִּי חִיָּא עַל שֶׁלֹּא נַעֲשָׂה מִצְוָה זוֹ עַל יָדוֹ לְהַחֲיוֹת נֶפֶשׁ הָאֶבְיוֹן. אָמַר לֵיהּ רַבִּי יוֹסֵי: אַל תִּצְטַעֵר, דְּלֹא לְחִנָּם הֲוֵי הַקָּדוֹשׁ בָּרוּךְ הוּא מִזְדַּמֵּן מִצְוָה זוֹ לִפְנֵי הָאִישׁ הַזֶּה דִּלְמָא דִּינָא אִתְגְּזַר עַל הַאי גַּבְרָא, וּבָעֵי הַקָּדוֹשׁ בָּרוּךְ הוּא לְזַמְּנָא לֵיהּ קַמֵּיהּ מִצְוָה זוֹ בְּגִין לְשֵׁזָבָא לֵיהּ לְהַאי עָנִי לְהַחֲיוֹת נַפְשׁוֹ. אָמַר רַבִּי חִיָּא: הָא מְזוֹנָא גַּבָּן נֵיהִיב לֵיהּ לְהַאי גַּבְרָא לְמֵיכוּל. אָמַר לֵיהּ רַבִּי יוֹסֵי: לֹא נִתֵּן לֵיהּ כְּלוּם, דִּבְהַאי נַהֲמָא דְּנִתֵּן לֵיהּ נָפִיקְנָא מִנֵּיהּ זְכוּתָא. נֵיזוּל נֶחֱזֵי דְּהָא וַדַּאי נִגְזַר עָלָיו גְּזֵרַת מִיתָה, וּבִזְכוּת פַּרְנָסָה זוֹ שֶׁנָּתַן לְעָנִי — יִהְיֶה נִצּוֹל.
אַדְהָכֵי יָתִיב הַאי בַּר נָשׁ וְנָאִים תְּחוֹת אִילָנָא, וְחַבְרֵיהּ אִתְרָחִיק מִנֵּיהּ וְהָלַךְ בְּדֶרֶךְ אַחֵר. אָמַר רַבִּי יוֹסֵי לְרַבִּי חִיָּא: הַשְׁתָּא נֵיתוּב מֵרָחוֹק וְנֶחֱזֵי, דְּוַדַּאי בָּעֵי הַקָּדוֹשׁ בָּרוּךְ הוּא לְמִרְחַשׁ לֵיהּ נִסָּא. אַדְהָכֵי חָזוּ דְּמוּת כְּשַׁלְהֶבֶת עִם גֶּחָלִים עוֹמֵד לְנֶגְדּוֹ, וְנָחָשׁ אֶחָד נָחִית מֵאִילָנָא חַד, וּבָעֵי לְהָמִית הַאי גַּבְרָא. קָם הַאי שַׁלְהוּבָא וְרָהִיט עַל רֹאשׁ הַנָּחָשׁ — וּמִית הַנָּחָשׁ, וְשׁוּב לֹא נִרְאֶה הַשַּׁלְהוּבָא. אָמַר רַבִּי יוֹסֵי: לָא אֲמִינָא לְכוֹ, דְּהַקָּדוֹשׁ בָּרוּךְ הוּא בָּעֵי לְמִרְחַשׁ נִסָּא לְהַאי גַּבְרָא, וְלָא תִּפּוֹק זְכוּתָא מִנֵּיהּ? אַדְהָכֵי אִתְעַר הַאי גַּבְרָא וְקָם וְאָזִיל לֵיהּ. אַחְדוּ לֵיהּ רַבִּי חַיָּא וְרַבִּי יוֹסִי וְיַהֲבֵי לֵיהּ לְמֵיכַל. בָּתַר דְּאָכַל, אִתְחַוִּיאוּ לֵיהּ נִסָּא דְּרָחִישׁ לֵיהּ הַקָּדוֹשׁ בָּרוּךְ הוּא. פָּתַח רַבִּי יוֹסֵי: וּצְדָקָה תַּצִּיל מִמָּוֶת. כִּי יֵשׁ אִילָנָא דְּחַיֵּי, וְיֵשׁ אִילָנָא דְּמוֹתָא; וְהָעוֹשֶׂה מַעֲשִׂים טוֹבִים מַחֲזִיק בְּאִילָנֵי דְחַיֵּי, וְהָעוֹשֶׂה מַעֲשִׂים רָעִים מַחֲזִיק בְּאִילָנֵי דְּמוֹתָא. וְהַאי גַּבְרָא, דְּאַחֲזִיק בִּצְדָקָה, וְיָהִיב פַּרְנָסָה לֶעָנִי, וְעַל יְדֵי צְדָקָה זוֹ הָיָה נִצּוֹל מֵאוֹתוֹ חִוְיָא וְהִתִּישׁ כֹּחַ אִילָנָא דְּמוֹתָא. עַד כָּאן.
לָכֵן יִרְאֶה הָאָדָם בְּעֵינָיו, כִּי הָעוֹלָם הַזֶּה הוּא הֶבֶל וּרְעוּת רוּחַ, וְאֵין תַּכְלִיתוֹ שֶׁל הָאָדָם רַק שֶׁיִּירַשׁ עוֹלָם הַבָּא. עַל כֵּן יִרְאֶה לַעֲסֹק בִּצְדָקָה וּבְתוֹרָה וּבִגְמִילוּת חֲסָדִים, כְּדֵי שֶׁנִּזְכֶּה כֻּלָּנוּ בִּמְהֵרָה לְחַיֵּי עוֹלָם הַבָּא, אָמֵן.

Chapter 37

<b>תַּנְיָא </b>בְּפֶרֶק קַמָּא דִּבְרָכוֹת: שְׁלשָׁה מִשְׁמָרוֹת הֲוֵי הַלַּיְלָה, וְעַל כָּל מִשְׁמָר וּמִשְׁמָר יוֹשֵׁב הַקָּדוֹשׁ בָּרוּךְ הוּא וְשׁוֹאֵג כַּאֲרִי וְאוֹמֵר: אוֹי שֶׁהֶחֱרַבְתִּי אֶת בֵּיתִי, וְשָׂרַפְתִּי אֶת הֵיכָלִי, וְהִגְלֵיתִי אֶת בָּנַי לְבֵין אֻמּוֹת הָעוֹלָם!
וְהִנֵּה עִנְיַן שָׁלשׁ מִשְׁמְרוֹת הַלַּיְלָה הוּא מְבֹאָר בְּזֹהַר וַיַּקְהֵל: רַבִּי אֱלִיעֶזֶר וְרַבִּי יוֹסֵי הֲוֵי יַתְבֵי לַיְלָה חֲדָא וְקַמְעַסְקֵי בְּאוֹרַיְתָא קֹדֶם חֲצוֹת לַיְלָה. אַדְהָכֵי קָרָא גַּבְרָא. בְּרִיכוּ בִּרְכָתָא: בָּרוּךְ הַנּוֹתֵן לַשֶּׂכְוִי בִינָה לְהַבְחִין בֵּין יוֹם וּבֵין לַיְלָה. אָמַר רַבִּי אֱלִיעֶזֶר: הַשְׁתָּא זִמְנָא דְּקֻדְשָּׁא בְּרִיךְ הוּא עָאל בְּגַן עֵדֶן לְהִשְׁתַּעֲשֵׁעַ עִם צַדִּיקַיָּא. אָמַר רַבִּי יוֹסֵי: אַמַּאי מִשְׁתַּעֲשֵׁעַ הַקָּדוֹשׁ בָּרוּךְ הוּא? בָּכָה רַבִּי אֱלִיעֶזֶר וְאָמַר: תָּא חָזִי עַד הַשְׁתָּא קֻדְשָׁא בְּרִיךְ הוּא אִזְדַּעְזַע תְּלַת מֵאָה רְקִיעִין וּבָטַשׁ בְּהוּ וּבָכָה עַל חֻרְבַּן בֵּית הַמִּקְדָּשׁ וְאוֹרִיד תְּרֵין דִּמְעִין לְגוֹ יַמָּא רַבָּא, וְזוֹכֵר לְבָנָיו מִתּוֹךְ הַבְּכִיָּה.
וְלִתְלַת חוּלְקִין מִתְחַלֵּק הַלַּיְלָה, וְכָל מִשְׁמָר הוּא אַרְבַּע שָׁעוֹת, וְאַף אִם הַלַּיְלָה קְטַנָּה מִשְׁתֵּים עֶשְׂרֵה שָׁעוֹת, הַיּוֹם מַשְׁלִים מִשְׁמָר הָרִאשׁוֹן, וּמַלְאָכִים עוֹמְדִים בַּמִּשְׁמָר הָרִאשׁוֹן וְאוֹמְרִים שִׁירָה: "מִזְמוֹר, לַה' הָאָרֶץ וּמְלוֹאָה וְגו'. מִי יַעֲלֶה בְּהַר ה' וּמִי יָקוּם בִּמְקוֹם קָדְשׁוֹ", מִשּׁוּם שֶׁבְּאַרְבַּע שָׁעוֹת הָרִאשׁוֹנוֹת אָז הוּא זְמַן בְּכִיָּה, וְנִשְׁמוֹת בְּנֵי אָדָם עוֹלִין לְמַעְלָה, וְנִשְׁמוֹת הַצַּדִּיקִים, הַזּוֹכוֹת לַעֲלוֹת מַעְלָה בְּכָל לַיְלָה, בָּאִים תְּחִלָּה אֶל הַר הַבַּיִת וּמִתְאַסְּפִים שָׁם יַחַד לֵילֵךְ בִּכְנוּפְיָא בְּשִׂמְחָה גְּדוֹלָה לְמַעְלָה, לִמְקוֹם מִקְדָּשׁ שֶׁל מַעְלָה, לִרְאוֹת שָׁם פְּנֵי הַשְּׁכִינָה וּלְקַבֵּל הֶאָרָה, וְלָכֵן אוֹמְרִים הַמַּלְאָכִים: מִי יַעֲלֶה לָנוּ בְּהַר ה'? — דָּא הַר הַבַּיִת; וּמְקוֹם קָדְשׁוֹ — דָּא בֵּית הַמִּקְדָּשׁ שֶׁל מַעְלָה.
נְקִי כַפַּיִם — מִגֶּזֶל וּמִכָּל מִינֵי עַוְלָה; וּבַר לֵבָב — שֶׁלִּבּוֹ טָהוֹר מִכָּל מִינֵי הִרְהוּרִים רָעִים וּמַחֲשָׁבוֹת רָעוֹת. וּמִי שֶׁמְּרַחֵם לְבָבוֹ עַל זַעֲקוֹת הָעֲנִיִּים וְאֶבְיוֹנִים, וּמִי שֶׁלִּבּוֹ הוּא רַךְ כְּקָנֶה לְקַבֵּל תּוֹכָחָה וּמוּסָר, וְאֵינוֹ מְסָרֵב נֶגֶד הוֹרִים וּמוֹרִים, הַמַּדְרִיכִים וּמוֹכִיחִים אוֹתוֹ לֵילֵךְ בְּדֶרֶךְ יְשָׁרָה, וּמִי שֶׁיֵּשׁ לוֹ לֵב רַחֲמָן, וְלֹא לֵב רַגָּז אַכְזָרִי — זוֹכֶה לַעֲלוֹת נִשְׁמָתוֹ כָּל לַיְלָה בְּהַר ה' וּמְקוֹם קָדְשׁוֹ, וְיִשָּׂא בְּרָכָה מֵאֵת ה'.
מִשְׁמָר שֵׁנִי, שֶׁהוּא גַּם כֵּן אַרְבַּע שָׁעוֹת, נֶחֱלָק לִשְׁנֵי חֲלָקִים, דְּהַיְנוּ שְׁתֵּי שָׁעוֹת עַד חֲצוֹת לַיְלָה. מַלְאֲכֵי הַשָּׁרֵת מַר יִבְכָּיוּן עַל חֻרְבַּן בֵּית הַמִּקְדָּשׁ וְאוֹמְרִים: עַל נַהֲרוֹת בָּבֶל, שָׁם יָשַׁבְנוּ, גַּם בָּכִינוּ וְגוֹ'; אֵיךְ נָשִׁיר אֶת שִׁיר ה' עַל אַדְמַת נֵכָר וְגוֹ'. וּבְאוֹתוֹ פַּעַם הַקָּדוֹשׁ בָּרוּךְ הוּא בּוֹכֶה עִמָּהֶם, וְגַם אוֹתָן הַמַּלְאָכִים, שֶׁצִּוָּה הַקָּדוֹשׁ בָּרוּךְ הוּא לֵילֵךְ עִם יִשְׂרָאֵל לְלַוּוֹת אוֹתָן בְּגָלוּת בָּבֶל וְגָלוּת אֱדוֹם בָּכוּ, כְּמוֹ שֶׁאָמַר הַכָּתוּב <small>(יְשַׁעְיָה לג, ז)</small>: "הֵן אֶרְאֶלָּם צָעֲקוּ חֻצָה, מַלְאֲכֵי שָׁלוֹם מַר יִבְכָּיוּן". וְזוֹ שֶׁאוֹמְרִים עַכְשָׁו: "עַל נַהֲרוֹת בָּבֶל, שָׁם יָשַׁבְנוּ גַּם בָּכִינוּ בְּזָכְרֵנוּ אֶת צִיּוֹן". פֵּרוּשׁ: גַּם בָּכִינוּ — אֲנַחְנוּ, בְּנֵי יִשְׂרָאֵל, עִם הַמַּלְאָכִים שֶׁבָּכוּ שָׁם עַל חֻרְבַּן בֵּית הַמִּקְדָּשׁ וַהֲרִיגַת צַדִּיקִים בְּאוֹתוֹ הַפַּעַם.  
וַעֲדַיִן בַּגָּלוּת הַמַּר הַזֶּה צְרִיכִין אָנוּ לְהִתְאַבֵּל בְּכָל דּוֹר וְדוֹר עַל אַחֵינוּ בֵּית יִשְׂרָאֵל, הַנֶּהֱרָגִין וְהַנֶּחֱנָקִים וְהַנִּשְׂרָפִים וְהַנִּסְקָלִים עַל קְדֻשַּׁת ה' בְּיִסּוּרִים קָשִׁים וּמָרִים; וּבָאִין הָאֻמּוֹת הָעוֹלָם בַּעֲלִילַת שֶׁקֶר — וְהַקְּדוֹשִׁים מָסְרוּ נַפְשָׁן וְגוּפָן עַל קְדֻשַּׁת ה', וְסוֹבְלִין יִסּוּרִים קָשִׁים וּמָרִים, וּמְקַבְּלִין עֲלֵיהֶם גְּזֵירוֹת הַמֶּלֶךְ מַלְכֵי הַמְּלָכִים בְּאַהֲבָה וּבְחִבָּה. וּבְאוֹתוֹ הַפַּעַם הַקָּדוֹשׁ בָּרוּךְ הוּא מִתְעוֹרֵר וּבָעִיט בָּרָקִיעַ, וּמִזְדַּעְזְעִים תְּרֵיסַר אַלְפִין עוֹלָמוֹת, וּבִבְכִי שָׁאוֹג יִשְׁאַג עַל נָוֶהוּ, וּמִמְּרוֹם קָדְשׁוֹ יִתֵּן קוֹלוֹ עַל יִשְׂרָאֵל, הַכְּבוּשִׁים בַּגָּלוּת הַמַּר הַזֶּה וְסוֹבְלִין יִסּוּרִים מֵעֲמָלֵק וּמִיִּשְׁמָעֵאל וּשְׁאָרֵי הָאֻמּוֹת, וּמִיָּד מוֹרִיד שְׁתֵּי דְּמָעוֹת לְגוֹ יַמָּא רַבָּא כוּ', וְאָז מִתְפַּשֵּׁט הַהוּא שַׁלְהֶבֶת בְּעָלְמָא, וְנִיצוֹץ חֲדָא מִתְפַּשְּׁטָא תַּחַת כַּנְפֵי תַּרְנְגוֹלָא וּבוֹעֵר בּוֹ, עַד שֶׁיַּתְחִיל לְנַעְנַע בִּכְנָפָיו כְּמוֹ שֶׁמְּקָרֵר עַצְמוֹ מֵהַהוּא אֶשָּׁא, וּמַתְחִיל לִקְרוֹת וּמַגִּיד וּמַרְאֶה עִנְיָנִים נִפְלָאִים בִּקְרִיאָתוֹ; וְהַכֹּל הוּא כְּדֵי לְעוֹרֵר אֶת הָאָדָם לְיִרְאַת ה'. 
וְכָל פָּמַלְיָא שֶׁל מַעְלָה — יֵשׁ לָהֶם צַעַר אוֹתוֹ הָרֶגַע שֶׁקָּרָא הַתַּרְנְגוֹל פַּעַם רִאשׁוֹן מֵחֲמַת חֻרְבַּן בֵּית הַמִּקְדָּשׁ וְגָלוּת יִשְׂרָאֵל. וּכְשֶׁהִגִּיעַ חֲצוֹת לַיְלָה, אָעִיל הַקָּדוֹשׁ בָּרוּךְ הוּא בְּגַן עֵדֶן לְהִשְׁתַּעֲשֵׁעַ עִם נִשְׁמוֹתֵיהֶן דְּצַדִּיקִים, כַּמְבֹאָר בְּכַמָּה דּוּכְתֵּי בַּזֹּהַר. וְהָעִנְיָן הוּא מְבֹאָר בִּמְגִלַּת אֶסְתֵּר, שֶׁאָמְרָה: כִּי נִמְכַּרְנוּ אֲנִי וְעַמִּי לְהַשְׁמִיד וְלַהֲרֹג. וַיֹּאמֶר: מִי הוּא זֶה וְאֵיזֶה הוּא וְגוֹ'. וְהַמֶּלֶךְ קָם בַּחֲמָתוֹ — מִתּוֹךְ הַצַּעַר, שֶׁמְּצַעֵר עַל הַגָּלוּת יִשְׂרָאֵל וְחֻרְבַּן בֵּית הַמִּקְדָּשׁ. אֶל גִּנַּת בִּיתַן — דָּא גַּן עֵדֶן, דְּאִקְרֵי גִּנַּת בִּיתָן לְהִשְׁתַּעֲשֵׁעַ עִם נְשָׁמוֹת שֶׁל הַצַּדִּיקִים. אָז כָּל אִילָנֵי גַּן עֵדֶן וְכָל נִשְׁמוֹת הַצַּדִּיקִים פּוֹתְחִין אֶת פִּיהֶם בִּקְדֻשָּׁה וּבְטָהֳרָה, בְּשִׁירָה וּבְזִמְרָה: שְׂאוּ שְׁעָרִים רָאשֵׁיכֶם וְהִנָּשְׂאוּ פִּתְחֵי עוֹלָם, וְיָבוֹא מֶלֶךְ הַכָּבוֹד וְגו', ה' צְבָאוֹת הוּא מֶלֶךְ הַכָּבוֹד סֶלָה!
וְאַחַר כָּךְ מַתְחִילִין מִשְׁמָר הַשְּׁלִישִׁי, שֶׁהֵן אַרְבַּע שָׁעוֹת אַחֲרוֹנוֹת, לוֹמַר שִׁירָה, וּבְאוֹתוֹ הַזְּמַן צַדִּיקִים שֶׁבָּעוֹלָם הַזֶּה מְעוֹרְרִים אֶת עַצְמָן לַעֲבוֹדַת ה', וְהַמַּלְאָכִים אוֹמְרִים: הִנֵּה בָּרְכוּ אֶת ה' כָּל עַבְדֵי ה', הָעוֹמְדִים בְּבֵית ה' בַּלֵּילוֹת! וּכְשֶׁהִגִּיעַ הַזְּמַן לַעֲלוֹת עַמּוּד הַשַּׁחַר, אָז מַתְחִילִין הַכּוֹכָבִים וְהַמַּזָּלוֹת לוֹמַר שִׁירָה בְּאֵימָה וּבְיִרְאָה, כַּמָּה דְּאַתְּ אָמַר: בְּרָן יַחַד כּוֹכְבֵי בֹּקֶר, וְיָרִיעוּ כָּל בְּנֵי אֱלֹהִים. וְאַחַר כָּךְ מַתְחִיל הַשֶּׁמֶשׁ לָצֵאת, וְאוֹמֶרֶת שִׁירָה בִּנְעִימָה וּבְקוֹל עָרֵב וְאוֹמֶרֶת: הוֹדוּ לַה' קִרְאוּ בִשְׁמוֹ, הוֹדִיעוּ בָּעַמִּים עֲלִילוֹתָיו וְכוּ'. וּבְאוֹתוֹ הַזְּמַן יִשְׂרָאֵל הוֹלְכִים לְבָתֵּי כְּנֵסִיוֹת לִתְפִלָּה וּלְקַבֵּל עֲלֵיהֶם עֹל מַלְכוּת שָׁמַיִם וּמְיַחֲדִים יִחוּד גָּדוֹל וְנוֹרָא וְאוֹמְרִים: שְׁמַע יִשְׂרָאֵל, ה' אֱלֹהֵינוּ, ה' אֶחָד! וְאָז שְׁמוֹ שֶׁל הַקָּדוֹשׁ בָּרוּךְ הוּא מְקֻדָּשׁ וּמְיֻחָד מִפִּי עֶלְיוֹנִים וְתַחְתּוֹנִים, וְיֵשׁ לוֹ נַחַת רוּחַ בָּזֶה.
אָמְנָם הַטִּפְּשִׁים, אֲשֶׁר לִבָּם הוּא אָטוּם, הַנּוֹטִים אַחֲרֵי תַּעֲנוּגֵי הָעוֹלָם הַזֶּה, אֵינָם שָׂמִים אֶל לִבָּם לְכָל קְדֻשָּׁה הָעֶלְיוֹנָה, הַנַּעֲשִׂים תָּמִיד, בְּכָל לַיְלָה וּבְכָל בֹּקֶר, וְאֵינוֹ חוֹשֵׁק לִהְיוֹת בֵּין נִשְׁמוֹת הַצַּדִּיקִים, הָעוֹשִׂין נַחַת רוּחַ לְהַקָּדוֹשׁ בָּרוּךְ הוּא, כִּי כָּל כַּוָּנָתָם הוּא רַק לְמַלְּאוֹת גְּרוֹנָם בְּתַאֲוָתָם וְאַחַר שְׁרִירוּת לִבָּם; וּכְשֶׁהֵם עוֹמְדִים בַּבֹּקֶר — הוֹלְכִים לָרְחוֹבוֹת וּשְׁוָקִים לְדַבֵּר נְבֵלוֹת אוֹ לְצָרְכֵי מִחְיָתָם, אוֹ הוֹלְכִים לְכָל חַדְרֵיהֶם לְצֹרֶךְ מִחְיָתָם, וְהוֹלְכִים לְבֵית הַכְּנֶסֶת דֶּרֶךְ עֲרַאי, וּמְשִׂימִים תְּפִלִּין בִּידֵיהֶם וּבְרָאשֵׁיהֶם רַק לְזִכָּרוֹן בְּעָלְמָא, וּמִתְפַּלְּלִים בְּלִי שׁוּם שִׂימוּת לֵב תְּחִלָּה לְהִתְבּוֹנֵן לְאֵיזֶה מְקוֹם מִקְדָּשׁ הֵמָּה הוֹלְכִים, כִּי הַשְּׁכִינָה הִיא שׁוֹרָה בְּכָל בָּתֵּי כְּנֵסִיוֹת תָּמִיד בַּגָּלוּת הַמַּר הַזֶּה, וְהֵם בָּאִים לְבֵית הַכְּנֶסֶת בְּעִרְבּוּבְיָא וּבְמַחֲשָׁבוֹת זָרוֹת, וְגַם בְּהִתְפַּלְּלָם — בְּפִיהֶם מְדַבְּרִים, וּבְלִבָּם חוֹשְׁבִים מַחֲשָׁבוֹת זָרוֹת, וְהַתְּפִלָּה הוּא כְּעֹל וּכְמַשָּׂא עֲלֵיהֶם, וְהוֹלְכִים בִּמְרוּצָה מִבֵּית הַכְּנֶסֶת אַחַר שְׁרִירוּת לִבָּם וְתַעֲנוּגֵי הָעוֹלָם הַזֶּה, וְאֵינָם חוֹשְׁבִין כְּלָל בְּאֵיזֶה מַעֲשֶׂה טוֹב תָּבוֹא הַנְּשָׁמָה לִפְנֵי בּוֹרְאָהּ כְּשֶׁהִגִּיעַ עֵת עֶרֶב, כְּשֶׁבְּנֵי אָדָם הֵם יְשֵׁנִים עַל מִטּוֹתֵיהֶם — אָז הַנְּשָׁמָה יוֹצֵאת מִמֶּנּוּ לֵילֵךְ וּלְהָעִיד עַל הַמַּעֲשִׂים, אֲשֶׁר עָשָׂה הָאָדָם בַּיּוֹם; וּבְאִם שֶׁבָּאָה הַנְּשָׁמָה לִפְנֵי כִּסֵּא הַכָּבוֹד מְלֻכְלֶכֶת בַּעֲבֵרוֹת, וְשֶׁלֹּא עָשְׂתָה עֲבוֹדַת הַשֵּׁם יִתְבָּרַךְ בִּשְׁלֵמוּת — אֲזַי נִדְחֵית הִיא מִחוּץ לְפַרְגּוֹדָא קַדִּישָׁא, וְנִמְסֶרֶת לִידֵי סִטְרָא אָחֳרָא, חַס וְשָׁלוֹם, שֶׁאֵין מַנִּיחִין הָאָדָם לַעֲשׂוֹת תְּשׁוּבָה, כִּי בְּדֶרֶךְ שֶׁהָאָדָם רוֹצֶה לֵילֵךְ מוֹלִיכִין אוֹתוֹ; מַה שֶּׁאֵין כֵּן כְּשֶׁאָדָם הוּא מִתְרַחֵק מִשִּׁבּוּשֵׁי הָעוֹלָם וּמַרְגִּיל עַצְמוֹ לַעֲמֹד בְּשַׁחֲרִית לַעֲבוֹדַת ה'. 
וּמִי שֶׁיֵּשׁ יְכֹלֶת בְּיָדוֹ לַעֲסֹק בְּעֵסֶק הַתּוֹרָה, אֵין לְךָ מִדָּה גְּדוֹלָה מִזּוֹ; וּמִי שֶׁאֵין יְכֹלֶת בְּיָדוֹ לַעֲסֹק בַּתּוֹרָה — אֲזַי יָקוּם וְיִתְפַּלֵּל בְּכָל לְבָבוֹ וְיִתְאַבֵּל עַל חֻרְבַּן בֵּית הַמִּקְדָּשׁ וְעַל גָּלוּת יִשְׂרָאֵל, אָז הַקָּדוֹשׁ בָּרוּךְ הוּא יִפְתַּח לוֹ פִּתְחֵי תְּשׁוּבָה, וְשָׁב וְרָפָא לוֹ.

Chapter 38

<b>חֲכָמֵינוּ </b>זִכְרוֹנָם לִבְרָכָה תִּקְּנוּ לוֹמַר קֹדֶם תְּפִלַּת שְׁמוֹנֶה עֶשְׂרֵה פָּסוּק: ה' שְׂפָתַי תִּפְתָּח וּפִי יַגִּיד תְּהִלָּתֶךָ. וְהַכַּוָּנָה בָּזֶה, לְבַקֵּשׁ מֵאֵת הַקָּדוֹשׁ בָּרוּךְ הוּא שֶׁיִּהְיֶה מְרֻצֶּה תָּמִיד בִּתְפִלָּתוֹ, וְשֶׁלֹּא יֹאמַר עָלָיו <small>(תְּהִלִּים נ, טז)</small>: "וְלָרָשָׁע אָמַר אֱלֹהִים מַה לְּךָ לְסַפֵּר חֻקָּי, וַתִּשָּׂא בְּרִיתִי עֲלֵי פִּיךָ". כִּי בִּהְיוֹת הַבּוֹרֵא יִתְבָּרַךְ מוֹאֵס בִּתְפִלָּתוֹ שֶׁל הָאָדָם עַל יְדֵי דְּרָכָיו הַמְכֹעָרִים, אִם כֵּן מַה יִּתְרוֹן בִּשְׁנֵי חַיָּיו?! טוֹב הוּא מוֹתוֹ מֵחַיָּיו! וְלָכֵן בְּעָמְדוֹ לְהִתְפַּלֵּל יַעֲמֹד בְּאֵימָה וּבִרְעָדָה, וְלִבּוֹ וּפִיו יִהְיוּ שָׁוִין לְיַחֵד שְׁמוֹ הַגָּדוֹל בָּרוּךְ הוּא, בְּכַוָּנָה שְׁלֵמָה בִּתְפִלַּת שְׁמוֹנֶה עֶשְׂרֵה. וְהַקָּדוֹשׁ בָּרוּךְ הוּא קָרִיב לֵיהּ 'שָׁלוֹם', וְכָל יְמֵי חַיָּיו קוֹרְאִין אֶת שְׁמוֹ לְמַעְלָה 'שָׁלוֹם' בְּכָל רְקִיעִין: וְכַד אִסְתַּלֵּק הַאי בַּר נָשׁ מֵהַאי עָלְמָא — נִשְׁמְתָא סְלִיקָא וּבוֹקַעַת כָּל אִנּוּן רְקִיעִין, וְלֵית מָאן דְּיִמְחֵי בְּיָדֵיהּ. וְקֻדְשָׁא בְּרִיךְ הוּא וּפָמַלְיָא דִּילֵיהּ קוֹרְאִין לְשָׁלוֹם וּפָתְחִין לֵיהּ תְּרֵיסַר תַּרְעֵי דַּאֲפַרְסְמוֹנָא דַכְיָא.
וְהִנֵּה לְהוֹדִיעַ גֹּדֶל מַעֲלוֹת הִתְרוֹמְמוּת תְּפִלַּת יִשְׂרָאֵל נְבָאֵר פֹּה מַה שֶּׁכָּתוּב בַּזֹּהַר: צָרִיךְ שֶׁתֵּדַע, שֶׁיֵּשׁ לְמַעְלָה בְּכָל רְקִיעִין מְמֻנִּים מְיֻחָדִים בַּיּוֹם עַל כָּל פְּתָחִים וּשְׁעָרִים וְחַלּוֹנוֹת, וְכֵן יֵשׁ מְמֻנִּים מְיֻחָדִים בַּלַּיְלָה עַל הַנִּזְכָּרִים לְעֵיל. וְהַמְמֻנִּים שֶׁל יוֹם נִקְרָאִים 'מֶמְשֶׁלֶת הַיּוֹם', וּמְמֻנִּים שֶׁל הַלַּיְלָה נִקְרָאִים 'מֶמְשֶׁלֶת הַלַּיְלָה'. וּבְכָל פֶּתַח וְשַׁעַר וְחַלּוֹן מְמֻנֶּה אֶחָד, וּתְחוּתֵיהּ מְמֻנִּים שָׂרִים וְשִׁלְטוֹנִים לִרְבָבוֹת, וּמִי יוּכַל לְסַפֵּר וּלְשַׁעֵר כָּל שָׂרֵי הַמְמֻנִּים וְחֵילוֹת וְכִתּוֹת, שֶׁהֵן תַּחַת כָּל מְמֻנֶּה?! וְתָמִיד כַּד עָיֵל לַיְלָה וְכַד עָיֵל יְמָמָא — אֲזַי כְּרוּזִים נִכְרָזִין בְּכָל רְקִיעִין, שֶׁיַּעַמְדוּ הַמְמֻנִּים עַל מִשְׁמַרְתָּם, וּמִיָּד כָּל מְמֻנֶּה קָאִים עַל אַתְרֵיהּ הַמְיֻחָד לוֹ, וְאָז הַקָּדוֹשׁ בָּרוּךְ הוּא קַדְמָא וְאַתְיָא וְנַחְתָּא לְיִשְׂרָאֵל, דְּעָאלִין לְבֵי כְּנִשְׁתָּא וּלְשַׁבָּחָא לְמָארֵיהוֹן בְּשִׁירוֹת וּבִתְפִלּוֹת. וּמִי שֶׁהוּא יָרֵא, וְחָרֵד לִבּוֹ לַעֲבוֹדַת ה' לְהִתְפַּלֵּל בְּכַוָּנָה שְׁלֵמָה, שֶׁיִּהְיוּ פּוּמֵיהּ וְלִבֵּהּ שָׁוִין לְיַחֵד שְׁמָא קַדִּישָׁא, אֲזַי הַקָּדוֹשׁ בָּרוּךְ הוּא מְרֻצֶּה וְשָׂמֵחַ בִּתְפִלָּתוֹ, וְכָל תֵּבָה סַלְקָא לְעֵילָא וּמִתְקַבֶּלֶת בְּשִׂמְחָה בִּפְנֵי הַמַּלְאָכִים מְמֻנִּים, עַד שֶׁעוֹלָה לְמַעְלָה לַמַּדְרֵגָה הָעֶלְיוֹנָה, לִהְיוֹת כֶּתֶר עַל רֹאשׁ מֶלֶךְ מַלְכֵי הַמְּלָכִים, הַקָּדוֹשׁ בָּרוּךְ הוּא.
וְהִנֵּה לְכָל אַרְבַּע רוּחוֹת הָעוֹלָם עוֹמְדִים לְמַעְלָה שָׂרִים וּמְמֻנִּים, וּמַגִּיעִים לְגַבֵּי חַד מְמֻנֶּה, וְשָׁם הֵן תִּשְׁעָה פְּתָחִין, וְשָׁם עוֹמְדִים אַרְבָּעָה שָׂרִים וּמְמֻנִּים עַל גַּבֵּיהוֹן. חַד מַלְאָךְ וּשְׁמוֹ אַבּוּלִיאֵל, וְהוּא יוֹצֵא לִקְרַאת תְּפִלּוֹת יִשְׂרָאֵל עִם כָּל הַמַּלְאָכִים, וְנַטְלִין הַאי צְלוֹתָא וְנָשְׁקִין לָהּ וּמַעֲלִין לָהּ לְמַעְלָה לָרָקִיעַ, וּמֵבִיא הַתְּפִלָּה לְמָקוֹם נוֹרָא מְאֹד, אֲשֶׁר שָׁמָּה שְׁנֵים עָשָׂר פְּתָחִין, וְעַל כָּל פֶּתַח יֵשׁ מְמֻנִּים וְחֵילוֹת הַרְבֵּה, וּבַשַּׁעַר הַשְּׁנֵים עָשָׂר עוֹמֵד שָׁם מְמֻנֶּה חַד, עֲנָאֵל שְׁמֵיהּ, וְהוּא מְמֻנֶּה עַל כָּל שְׁנֵים עָשָׂר הַשְּׁעָרִים; וּכְשֶׁבָּא תְּפִלָּתָן שֶׁל יִשְׂרָאֵל לְפָנָיו, מַכְרִיז בְּקוֹל גָּדוֹל: פִּתְחוּ שַׁעֲרֵי צֶדֶק, וְיָבוֹא גּוֹי צַדִּיק שׁוֹמֵר אֱמוּנִים. וְאָז נִפְתָּחִים כָּל הַשְּׁעָרִים, וּצְלוֹתָא דָּא עוֹלָה בְּכָל אִנּוּן פְּתָחִין, וְאָז מִתְעוֹרֵר חַד מְמֻנֶּה, וּשְׁמֵיהּ עַזְרִיאֵל, וְהוּא מְמֻנֶּה עַל שִׁשִּׁים רִבּוֹא מַחֲנוֹת שֶׁל מַלְאָכִים, וְכֻלְּהוּ נִטָּלִין לְהַהוּא צְלוֹתָא וְאָמְרִין: עֵינֵי ה' אֶל צַדִּיקִים, וְאָזְנָיו אֶל שַׁוְעָתָם. פְּנֵי ה' בְּעֹשֵׂי רָע לְהַכְרִית מֵאֶרֶץ זִכְרָם.
 וְאַחַר כָּךְ מוֹלִיכִין אֶת הַתְּפִלָּה לָרָקִיעַ לְמַעְלָה, וּמַגַּעַת לְחַד מְמֻנֶּה, גַּבְרִי שְׁמֵיהּ, וְיֵשׁ לוֹ הַרְבֵּה כִּתּוֹת מַלְאָכִים, וּבְאוֹתוֹ הָרָקִיעַ יֵשׁ שָׁם חַד טִינָרָא תַּקִּיפָא מְאֹד, וְהַאי טִינָרָא — יֵשׁ לוֹ אוֹר גָּדוֹל, וְתַחַת הַאי טִינָרָא יֵשׁ שָׁם שְׁלשׁ מֵאוֹת וְשִׁבְעִים וַחֲמִשָּׁה חַלּוֹנוֹת. וְהָעִנְיָן הוּא, כִּי בִּשְׁעַת מַתַּן תּוֹרָה נִתְחַבְּרוּ אֵלּוּ שְׁלשׁ מֵאוֹת שִׁבְעִים וַחֲמִשָּׁה מַחֲנוֹת מַלְאָכִים בְּחִבּוּר אֶחָד, וְהָיוּ מְקַטְרְגִים שֶׁלֹּא תֵּרֵד הַתּוֹרָה לְמַטָּה. וְאַנְזִיף בְּהוּ הַקָּדוֹשׁ בָּרוּךְ הוּא, וְעָיֵל לְהוּ תְּחוֹת הַאי טִינָרָא מֵאוֹתוֹ הַיּוֹם שֶׁנִּתְּנָה הַתּוֹרָה לְיִשְׂרָאֵל, וְשָׁלשׁ פְּעָמִים בְּכָל יוֹם יוֹצְאִים מִתְּחוֹת הַהִיא טִינָרָא. וְכַאֲשֶׁר עוֹלִין תְּפִלָּתָן שֶׁל יִשְׂרָאֵל, שֶׁהִתְפַּלְּלוּ בְּכַוָּנָה שְׁלֵמָה, כָּאָמוּר, וּמַגַּעַת לְהַאי טִינָרָא, אֲזַי מַרְאֶה לְהוֹן תְּפִלָּתָם שֶׁל יִשְׂרָאֵל. אֲזַי יוֹצְאִין שְׁלשׁ מֵאוֹת שִׁבְעִים וַחֲמִשָּׁה מַחֲנוֹת הַנִּזְכָּרִים לְעֵיל, לִקְרַאת הַאי צְלוֹתָא, וְעוֹשִׂין לָהּ כָּבוֹד גָּדוֹל וְאָמְרִין שִׁירָה: ה' אֲדוֹנֵינוּ, מָה אַדִּיר שִׁמְךָ בְּכָל הָאָרֶץ, אֲשֶׁר תְּנָּה הוֹדְךָ עַל הַשָּׁמַיִם! 
וּמְעַטְּרִין לְהַאי תְּפִלָּה בְּכַמָּה עִטְרִין, וּמְלַוִּין הַתְּפִלָּה שֶׁעוֹלָה עוֹד לְמַעְלָה לְרָקִיעַ נוֹרָא וְגָדוֹל. וְיוֹצֵא מֵהַהוּא רָקִיעַ מְמֻנֶּה חַד, תַּמְשָׁאֵל שְׁמֵיהּ, וְנוֹטֵל הַתְּפִלָּה וּמְעַטֵּר לֵיהּ לְהַאי צְלוֹתָא בְּעִטְרִין דִּבְשָׂמִים שֶׁל גַּן עֵדֶן, וּמִשָּׁם עוֹלָה הַתְּפִלָּה עִם כָּל מְשִׁרְיָן לְרָקִיעַ גָּדוֹל וְנוֹרָא, וּבָאת לְחַד מְמֻנֶּה, גַּרְדִיאֵל שְׁמֵיהּ, וְהוּא בַּעַל הַמִּלְחָמָה נֶגֶד שָׂרֵי הָאֻמּוֹת בִּרְצוֹן הַקָּדוֹשׁ בָּרוּךְ הוּא. וְכַד הַאי צְלוֹתָא סַלְקָא לְשָׁם, אֲזַי הוּא מְמֻנֶּה עִם חַיָּלָיו וּמַחֲנוֹת שֶׁלּוֹ, אֲשֶׁר שָׁם מִזְדַּעְזְעִים וְיוֹצְאִין לִקְרָאתָהּ וּמִשְׁתַּחֲוִים לְנֶגֶד צְלוֹתָא דָּא וְסַלְקִין עוֹד לְמַעְלָה לְרָקִיעַ נוֹרָא וּמָרוֹם, וְתַמָּן שִׁבְעִים שָׂרִים, וְחַד מְמֻנֶּה עֲלֵיהוֹן, עַנְפִּיאֵל שְׁמֵיהּ, וְנוֹטֵל הַאי צְלוֹתָא וּמְעַטֵּר לַהּ שִׁבְעִין עִטְרִין, וְסַלְקִין לַהּ לָרָקִיעַ הַזֶּה, וְשָׁם בָּאָה הַתְּפִלָּה לְיַד מְמֻנֶּה גָּדוֹל סַנְדְּלָפוֹן, דְּכָל פִּתְחִין וּמְפַתְּחִין דְּמָארֵי בְּיָדוֹי, וּמְעַיֵּל צְלוֹתָא וּמְעַטֵּר לַהּ שִׁבְעִין עִטְרִין, וְסַלְקִין לָהּ לָרָקִיעַ הַזֶּה, וְשָׁם בָּאָה הַתְּפִלָּה לְיַד מְמֻנֶּה הַגָּדוֹל סַנְדְּלָפוֹן, דְּכָל פִּתְחִין וּמְפַתְּחִין דְּמָארֵי בְּיָדוֹי, וּמְעַיֵּל צְלוֹתָא דָּא לְתוֹךְ שִׁבְעָה הֵיכָלִין, וְנִקְרָאִין 'הֵיכַל קַדִּישִׁין'. וְדַי בָּזֶה, כִּי יֵשׁ עוֹד לְהַאֲרִיך בָּזֶה; מִכָּל מָקוֹם אֲנִי אוֹהֵב לְקַצֵּר.
וְעַתָּה כָּל הַיָּרֵא וְחָרֵד צָרִיךְ לָשׂוּם אֶל לִבּוֹ גֹּדֶל הִתְרוֹמְמוּת וְשֶׁבַח הַתְּפִלָּה, שֶׁצָּרִיךְ הָאָדָם לְהִתְפַּלֵּל בְּכַוָּנַת הַלֵּב; וְאַשְׁרֵי הַגֶּבֶר שֶׁמְּכַבֵּד אֶת בּוֹרְאוֹ בִּגְרוֹנוֹ בְּאַהֲבָה וּבְכַוָּנַת הַלֵּב, וְנוֹתֵן לְהַקָּדוֹשׁ בָּרוּךְ הוּא יִחוּד וּקְדֻשָּׁה וּבְרָכָה. וְעַל זֶה נֶאֱמַר <small>(דְּבָרִים טו, יד)</small>: "הַעֲנֵק תַּעֲנִיק מִצֹּאנְךָ, מִגָּרְנְךָ וּמִיִּקְבֶךָ. מִצֹּאנְךָ" — זֶה שֶׁצָּרִיךְ לוֹמַר פָּרָשַׁת הַקָּרְבָּנוֹת וּלְכַוֵּן: וּנְשַׁלְּמָה פָּרִים שְׂפָתֵינוּ. וְעוֹד: הַעֲנֵק לַה' מִגָּרְנְךָ — מִגָּרוֹן שֶׁלְּךָ בִּתְפִלָּה, שֶׁבַח וְזִמְרָה. מִיִּקְבֶךָ — הָאוֹתִיּוֹת הָאֶמְצָעִיּוֹת הֵן אוֹתִיּוֹת יב"ק, שֶׁהוּא רָאשֵׁי תֵּבוֹת יִחוּד, בְּרָכָה, קִדּוּשׁ, כִּדְאִיתָא בְּתִקּוּנֵי זֹהַר.
עַל כֵּן יִרְאֶה הָאָדָם לִהְיוֹת נְקִי כַּפַּיִם מִגֶּזֶל וּמִגְּנֵבוֹת, וְלִהְיוֹת יָדָיו נְקִיִּם מֵהַשָּׁגַת גְּבוּל, וּבַר לָלֵב שֶׁיִּהְיֶה מַשָּׂא וּמַתָּן שֶׁלּוֹ בֶּאֱמוּנָה, וּתְפִלָּתוֹ תִּהְיֶה בְּכַוָּנָה כְּפִי הַשָּׂגָתוֹ, אֲזַי יִהְיוּ לְרָצוֹן אִמְרֵי פִינוּ וְהֶגְיוֹן לְבָבֵנוּ. עָלָיו נֶאֱמַר <small>(תְּהִלִּים קלד, ב)</small>: "שְׂאוּ יְדֵיכֶם קֹדֶשׁ וּבָרְכוּ אֶת ה'", אָמֵן.

Chapter 39

<b>בַּמִּדְרָשׁ רַבָּה </b>פָּרָשַׁת חַיֵּי שָׂרָה וְזֶה לְשׁוֹנוֹ: "וְאַבְרָהָם זָקֵן בָּא בַּיָּמִים". אָמַר רַבִּי אַבָּא: יֵשׁ לְךָ אָדָם, שֶׁהוּא בְּזִקְנָה וְלֹא בְּיָמִים, בְּיָמִים וְאֵינָהּ בְּזִקְנָה; אֲבָל כָּאן יֵשׁ זִקְנָה כְּנֶגֶד יָמִים, וְיָמִים כְּנֶגֶד זִקְנָה. עַד כָּאן לְשׁוֹנוֹ.
וְהִנֵּה נִרְאֶה לִי לְפָרֵשׁ הַפְּשָׁט שֶׁל מִדְרָשׁ הַנִּזְכָּר לְעֵיל, כִּי מִלַּת זִקְנָה הוּא מוֹרֶה עַל אֲרִיכוּת שָׁנִים, וּמִלַּת יָמִים הֵן מוֹרִין עַל יָמִים טוֹבִים. וְהִנֵּה יֵשׁ לְךָ אָדָם, שֶׁהוּא זוֹכֶה לְזִקְנָה, רָצָה לוֹמַר: לַאֲרִיכוּת יָמִים, וְאֵינוֹ זוֹכֶה לְיָמִים טוֹבִים, כִּי הוּא מְבַלֶּה שְׁנוֹתָיו בְּצַעַר וּבַעֲנִיּוּת וּבְדַלּוּת וְצָרוֹת. וְיֵשׁ לְךָ אָדָם, שֶׁהוּא זוֹכֶה לְיָמִים. רָצָה לוֹמַר: לְיָמִים טוֹבִים בְּעשֶׁר וּבְהַרְוָחָה, וְיֵשׁ לוֹ מִכָּל טוּב, אֲבָל אֵינוֹ מַאֲרִיךְ שְׁנוֹתָיו לְזִקְנָה. 
מַה שֶּׁאֵין כֵּן אַבְרָהָם אָבִינוּ עָלָיו הַשָּׁלוֹם, זָכָה לְזִקְנָה וּלְיָמִים טוֹבִים. זֶהוּ פְּשׁוּטוֹ, שֶׁהָיָה לוֹ לְאַבְרָהָם חֵלֶק טוֹב גַּם בָּעוֹלָם הַזֶּה, כְּמוֹ שֶׁאָמְרוּ רַבּוֹתֵינוּ זִכְרוֹנָם לִבְרָכָה: שְׁלשָׁה הִטְעִימָן הַקָּדוֹשׁ בָּרוּךְ הוּא מֵעֵין עוֹלָם הַבָּא בָּעוֹלָם הַזֶּה, וְאֵלּוּ הֵן: אַבְרָהָם, יִצְחָק וְיַעֲקֹב. דִּכְתִיב בְּהוּ: בַּכֹּל, מִכֹּל, כֹּל. עַד כָּאן. אֲבָל עַל פִּי הָאֱמֶת שָׁמַעְתִּי בְּשֵׁם הַגָּאוֹן מוֹרִי וְרַבִּי, מוֹרֵנִי הָרַב רַבִּי יוּדְל זֵכֶר צַדִּיק לִבְרָכָה, שֶׁהָיָה אַב בֵּית דִּין וְרֹאשׁ מְתִיבְתָא בִּקְהִלַּת קֹדֶשׁ קַאוּלִי, עַל פִּי הַזֹּהַר פָּרָשַׁת וַיְחִי: דִּכְתִיב בְּיַעֲקֹב אָבִינוּ עָלָיו הַשָּׁלוֹם <small>(בְּרֵאשִׁית מז, כט)</small>: "וַיִּקְרְבוּ יְמֵי יִשְׂרָאֵל לָמוּת". וְהִקְשָׁה הַזֹּהַר: וְכִי בְּכַמָּה יוֹמִין מִית בַּר נָשׁ? דְּהָא בְּשַׁעְתָּא חֲדָא נָפִיק נְשָׁמָה מֵעָלְמָא! אֶלָּא הָכֵי תָּאנָא, כִּי כְּשֶׁהָאָדָם נִפְטָר מֵהָעוֹלָם, אֲזַי בָּאִין כָּל יוֹמִין לְחֶשְׁבּוֹן לִפְנֵי הַקָּדוֹשׁ בָּרוּךְ הוּא, שֶׁלֹּא יֶחְסַר אֶחָד מֵהֶם. וְהִנֵּה כְּשֶׁאָדָם הוּא צַדִּיק, שֶׁיִּרְאַת ה' הָיְתָה חֲקוּקָה בְּלִבּוֹ תָּמִיד, וּמִידֵי יוֹם וְיוֹם הוּא מֻשְׁלָם בַּתּוֹרָה וְיִרְאָה וּמִצְווֹת וּמַעֲשִׂים טוֹבִים, אֲזַי הַיּוֹם הַהוּא מְעֻטָּר וּמְלֻבָּשׁ הוֹד וְהָדָר. 
וְאֵלּוּ הַיָּמִים הֵן רְאוּיִין לְהִתְקָרֵב לִפְנֵי מֶלֶךְ מַלְכֵי הַמְּלָכִים הַקָּדוֹשׁ בָּרוּךְ הוּא, לְהַרְאוֹת מַעֲלוֹת הַצַּדִּיק, שֶׁלֹּא עָבַר יוֹם אֶחָד מִשְּׁנוֹתָיו מִתּוֹרָה וּמִצְווֹת וּמַעֲשִׂים טוֹבִים. וְזֶה שֶׁכָּתוּב: וַיִּקְרְבוּ יְמֵי יִשְׂרָאֵל לָמוּת — שֶׁנִּתְקָרְבוּ כָּל הַיָּמִים שֶׁל יַעֲקֹב אָבִינוּ לִפְנֵי הַקָּדוֹשׁ בָּרוּךְ הוּא. מַה שֶּׁאֵין כֵּן הָרְשָׁעִים, שֶׁאֵינָם מַשְׁגִּיחִים עַל עֲבוֹדַת הַקָּדוֹשׁ בָּרוּךְ הוּא. וִיבַלּוּ יְמֵיהֶם בְּהַבְלֵיהוֹן, וְהוֹלְכִין בִּשְׁרִירוּת לִבָּם וּבְעַוְלָה וְאָוֶן וּמִרְמָה, חָדְלוּ לְהַשְׂכִּיל לְהֵיטִיב מַעֲשֵׂיהֶם, אֲזַי לְאַחַר מוֹתָם יְמֵיהֶם מִתְחַבְּאִין וּבוֹשִׁין לְהִתְקָרֵב לִפְנֵי הַקָּדוֹשׁ בָּרוּךְ הוּא, וְאָז דָּנִין אוֹתָן בְּדִינִין קָשִׁין וּמָרִים — חֶסְרוֹן הַיָּמִים לְפִי חֶשְׁבּוֹן שְׁנֵי חַיָּיו. זֶה שֶׁאָמַר לְגַבֵּי אַבְרָהָם אָבִינוּ: יֵשׁ לְךָ אָדָם שֶׁהוּא בְּזִקְנָה, רָצָה לוֹמַר: זָקֵן אַשְׁמַאי, וְהוּא חַי שָׁנִים הַרְבֵּה, וְאֵינוֹ בָּא בַּיָּמִים, כִּי כָּל חַיָּיו בַּחֲטָאִים וּבִפְשָׁעִים, וְיָמָיו מִתְחַבְּאִים וּמִתְרַחֲקִים מִמֶּנּוּ מִלָּבוֹא לִפְנֵי הַקָּדוֹשׁ בָּרוּךְ הוּא. 
וְיֵשׁ לְךָ אָדָם כָּשֵׁר וְחָסִיד וּבָא בַּיָּמִים שֶׁלּוֹ לִפְנֵי הַקָּדוֹשׁ בָּרוּךְ הוּא, וּפְעֻלָּתוֹ הָיְתָה שְׁלֵמָה בַּתּוֹרָה וּבְמִצְווֹת, אָכֵן אֵינוֹ בָּא בְּזִקְנָה, כִּי מֵת בְּיַלְדוּתוֹ; מַה שֶּׁאֵין כֵּן אַבְרָהָם אָבִינוּ עָלָיו הַשָּׁלוֹם הֶאֱרִיךְ יָמָיו, רָצָה לוֹמַר: שֶׁבָּאוּ כָּל הַיָּמִים שֶׁלּוֹ לִפְנֵי הַקָּדוֹשׁ בָּרוּךְ הוּא מְהֻדָּרִים בְּמַעֲשִׂים טוֹבִים. וְזֶהוּ: וְאַבְרָהָם זָקֵן — שֶׁזָּכָה לְזִקְנָה וּבָא בְּיָמָיו, וְדוֹ"ק. עַד כָּאן.
עַל כֵּן יָשִׂים הָאָדָם אֶל לִבּוֹ, שֶׁלֹּא לְהַרְחִיק יוֹם אֶחָד מִיָּמָיו לָבוֹא בְּחֶשְׁבּוֹן לִפְנֵי הַקָּדוֹשׁ בָּרוּךְ הוּא, כִּי פִּתְאֹם נִלְכַּד בְּפַח יָקוּשׁ וּמֵת בְּמִיתָה פִּתְאֹם. וְלָשׂוּם אֶל לִבּוֹ, שֶׁכָּל הָרְמָזִים שֶׁאָמְרוּ רַבּוֹתֵינוּ זִכְרוֹנָם לִבְרָכָה הֵן הֵן גּוּפֵי הַתּוֹרָה, וְהַתּוֹרָה הִיא לָנוּ רַק כְּמַלְבּוּשׁ. וּרְאָיָה, שֶׁתֵּדַע כִּי עִנְיַן יוֹנָה הַנָּבִיא, שֶׁהִטִּילוּהוּ לַיָּם, וְאַחַר כָּךְ בָּא לְדָג גָּדוֹל — הַכֹּל הוּא הָרֶמֶז עַל הַנְּשָׁמָה, כִּדְאִיתָא בַּזֹּהַר וַיַּקְהֵל. וְהֵא לְךָ תַּמְצִית הַדְּבָרִים:
יוֹנָה, דְּנָחִית לִסְפִינָה, הוּא הָרֶמֶז עַל הַנְּשָׁמָה שֶׁנִּמְשְׁלָה לְיוֹנָה, שֶׁיּוֹרֶדֶת לְגוּף הָאָדָם, וְנֶחְשָׁב הָאָדָם בְּהַאי עָלְמָא כִּסְפִינָה, הַהוֹלֶכֶת בְּלֵב יָם, וְהַרְבֵּה סַכָּנוֹת עָלֶיהָ, כֵּן הַרְבֵּה הַרְפַּתְקָאוֹת עַל הָאָדָם בְּהַאי עָלְמָא כִּסְפִינָה, וְהַרְבֵּה שְׁלוּחִים לַמָּקוֹם, וְהַרְבֵּה מְקַטְרְגִים עָלָיו בְּכָל יוֹם בְּבֵית דִּין שֶׁל מַעְלָה בִּשְׁבִיל חֲטָאָיו וּפְשָׁעָיו, וְהָאָדָם אֵינוֹ שָׂם אֵלֶּה הַדְּבָרִים אֶל לִבּוֹ, כִּי הִרְבָּה חֵטְא עַל פֶּשַׁע, וְחוֹשֵׁב כִּי לֹא יִתָּבַע לְדִין עַל זֶה, וּכְאִלּוּ חַס וְשָׁלוֹם אֵין הַשְׁגָּחָה מִשָּׁמַיִם עַל מַעֲשָׂיו הַמְקֻלְקָלִים. 
וּבֶאֱמֶת הַקָּדוֹשׁ בָּרוּךְ הוּא שׁוֹתֵק, עַד שֶׁתִּתְמַלֵּא סְאָתוֹ, וְהַדִּין הַקָּשֶׁה מִתְגַבֵּר וְהוֹלֵךְ, וְנִגְזָר חֲרוֹן אַף פִּתְאֹם עַל הָאָדָם דֻּגְמַת הָרוּחַ סְעָרָה, שֶׁבָּא עַל סְפִינַת יוֹנָה פֶּתַע פִּתְאֹם, וְהָרוּחַ הָיָה הוֹלֵךְ וְסוֹעֵר, וּבִקְּשָׁה הַסְּפִינָה לְהִשָּׁבֵר. כֵּן גְּזֵרוֹת הַדִּין, אֲשֶׁר בְּבוֹא עַל הָאָדָם פִּתְאֹם מַרְעִישׁ כָּל הַגּוּף, וְנִתְלַהֵב וְנִתְחַמֵּם הַגּוּף וְנִכְנָס אֶל הַמִּטָּה, זוֹ עֶרֶשׂ דְּוַי, וְתַרְדֵּמָה נוֹפֶלֶת עָלָיו; וְזֶהוּ דֻּגְמַת <small>(יוֹנָה א, ה)</small>: וְיוֹנָה יָרַד אֶל יַרְכְּתֵי הַסְּפִינָה וַיֵּרָדַם. וּבְעוֹדוֹ מֻטָּל עַל עֶרֶשׂ דְּוַי מַתְחִיל רוּחַ לְקַשְׁקֵשׁ בְּקִרְבּוֹ, וְזֶהוּ הַיֵּצֶר הָרָע, שֶׁמְּעוֹרֵר בְּאוֹתוֹ הַפַּעַם לֵב הָאָדָם, שֶׁלֹּא יִתְעַצֵּל הָאָדָם מִלְּהַרְהֵר בִּתְשׁוּבָה, כִּי קָרוֹב הַיּוֹם לְהִפָּרֵד מִזֶּה הָעוֹלָם. וְזֶהוּ דִּכְתִיב: וַיִּקְרָא אֵלָיו רַב הַחוֹבֵל — דָּא הוּא יֵצֶר הָרָע, שֶׁהוּא מַנְהִיג אֶת כָּל הַגּוּף, וַיֹּאמַר לוֹ: מַה לְּךָ נִרְדָּם?! קוּם קְרָא אֶל אֱלֹהֶיךָ וְגוֹ' — לֹא שַׁעְתָּא הוּא לְמִדְמָךְ דְּהָא סַלְקִין לְךָ לְדִינָא עַל כָּל מַה דְּעַבְדַת בְּהַאי עָלְמָא. וּרְאֵה לְהִתְוַדּוֹת לִפְנֵי בּוֹרַאֲךָ. 
מַה מְּלַאכְתְּךָ? פֵּרוּשׁ: זְכֹר עַל מְלַאכְתְּךָ, שֶׁפָּעַלְתָּ בְּהַאי עָלְמָא, וְכַמָּה שְׁקָרִים וְזִיּוּפִים פָּעַלְתָּ בִּמְלַאכְתְּךָ וּבְמִחְיָתְךָ. תֵּן תּוֹדָה, וְאַל תִּתְגָּאֶה, כִּי אַתָּה רוֹאֶה כִּי קָרוֹב הוּא יוֹם הַמִּיתָה, וְהַשְׁלֵך הַגַּאֲוָה וַהֲרָמַת רוּחַ, וּזְכֹר שֶׁנִּבְרֵאתָ מִטִּפָּה סְרוּחָה. וְזֶה שֶׁכָּתוּב: מֵאַיִן תָּבוֹא, וּמָה אַרְצְךָ? הִסְתַּכֵּל דְּהָא מֵאַרְעָא אִתְבָּרִית וּלְאַרְעָא תָּשׁוּב. וְאִי מִזֶּה עַם אַתָּה? — תְּעַיֵּן, אִם יֵשׁ לְךָ זְכוּת אָבוֹת לְהָגֵן עָלֶיךָ עַתָּה בְּעֵת צָרָה. כָּל זֶה הוּא הִתְעוֹרְרוּת הַיֵּצֶר, שֶׁמְּעוֹרֵר לֵב הָאָדָם בְּעֵת חָלְיוֹ. (וְזֶהוּ נִרְאֶה לִי לְתָרֵץ הַמִּדְרָשׁ פָּרָשַׁת בְּרֵאשִׁית: וְהִנֵּה טוֹב מְאֹד — זֶה מַלְאָךְ הַמָּוֶת. וְלִפְנֵי זֶה אָמַר: טוֹב מְאֹד — זֶהוּ הַיֵּצֶר הָרָע. עַיֵּן שָׁם. רָצָה לוֹמַר: בַּזְּמַן שֶׁהוּא קָרוֹב לָמוּת, אֲזַי גַּם הַיֵּצֶר הָרָע הוּא טוֹב, הַמְעוֹרֵר הָאָדָם לַעֲשׂוֹת תְּשׁוּבָה וּלְהִתְוַדּוֹת כַּנִּזְכָּר).
וּבְהַהוּא שַׁעְתָּא יַתְבִין בֵּית דִּין שֶׁל מַעְלָה, וְהַמְּלִיצִים מְלַמְּדִין זְכוּת, וְהַמְקַטְרְגִים מַזְכִּירִין חוֹבָה וְטוֹעֲנִים לִפְנֵי הַקָּדוֹשׁ בָּרוּךְ הוּא. וְאִם נִגְזַר לִזְכוּת — מוּטָב, וְאִם נִגְזַר, חַס וְשָׁלוֹם, לְמָוֶת — אֲזַי נֶאֱמַר עַל הַמְלַמְּדִין זְכוּת, שֶׁטָּרְחוּ וְיָצְאוּ לְהַצִּילוֹ. וְעַל זֶה נֶאֱמַר: וַיַּחְתְּרוּ הָאֲנָשִׁים לְהָשִׁיב אֶל הַיַּבָּשָׁה, וְלֹא יָכְלוּ — לֹא עָלָה בְּיָדָם לְהוֹשִׁיבוֹ לַיַּבָּשָׁה שֶׁיָּקוּם מִמִּטָּתוֹ מֵחָלְיוֹ, כִּי כְּבָר נִגְזַר מִבֵּי דִּינָא רַבָּא. וְאָז שְׁלשָׁה שְׁלוּחִים מְמֻנִּים יוֹצְאִים: חַד כּוֹתֵב כָּל הַזְּכֻיּוֹת שֶׁלּוֹ וְכָל הַחֲטָאִים שֶׁלּוֹ. וְחַד דְּנָטִיל חֶשְׁבּוֹן הַיָּמִים לִפְנֵי שְׁנֵי חַיָּיו, שֶׁיִּהְיוּ כָּל הַיָּמִים בַּחֶשְׁבּוֹן, וְכַנִּזְכָּר לְעֵיל. וְחַד דַּהֲוֵי עִמֵּיהּ מִיּוֹם שֶׁנִּתְּנָה נִשְׁמָתוֹ בַּגּוּף בִּמְעֵי אִמּוֹ.
 וּגְזֵרוֹת דִּינָא לֹא נָח וְלֹא שָׁקַט עַד דְּעָבִיד דִּילֵיהּ, שֶׁתֵּצֵא נִשְׁמָתוֹ מֵהַגּוּף. וְאָז כְּתִיב: וַיִּשְׂאוּ אֶת יוֹנָה, שֶׁנּוֹשְׂאִים אוֹתוֹ לְבֵית הַקְּבָרוֹת, וְאָז הַכְּרוּזִים נִכְרָזִים לִפְנֵי מִטָּתוֹ כְּשֶׁנּוֹשְׂאִים אוֹתוֹ. אִי אִיהוּ זַכָּאָה — מַכְרִיזִין עָלָיו: הָבוּ יְקָר לִדְיוּקְנָא דְּמַלְכָּא! יָבוֹא שָׁלוֹם וְכוּ'. וְזֶה שֶׁאָמַר הַכָּתוּב <small>(יְשַׁעְיָה נח, ח)</small>: וְהָלַךְ לְפָנֶיךָ צִדְקֶךָ — פֵּרוּשׁ: לִפְנֵי הַמִּטָּה. וְאִם הוּא חַס וְשָׁלוֹם מְטֻנָּף בַּחֲטָאִים, מַכְרִיזִין עָלָיו: וַי לִפְלוֹנִי הַדֵּין, טָב דְּלָא יִתְבְּרֵי! כְּדֵין מַה כְּתִיב בֵּיהּ? וַיְטִילוּהוּ אֶל הַיָּם, וַיַּעֲמֹד הַיָּם מִזַּעְפּוֹ — כַּד עָאלִין לֵיהּ לְבֵית הַקְּבָרוֹת, וְהַדָּג דְּבָלַע לֵיהּ לְיוֹנָה דָּא אִיהוּ קִבְרָא, וּשְׁלשָׁה יָמִים הָרִאשׁוֹנִים כְּשֶׁהוּא בְּקֶבֶר, נִתְבַּקְעִים הַבְּנֵי מֵעַיִם, וּלְבָתַר שְׁלשָׁה יָמִים הַהוּא טִנּוּפָא אִתְהַפַּךְ עַל אַנְפּוֹי, וְאָמַר לוֹ: טֹל מַה דִּיהַבְתָּ לִי אָכַלְתָּ וְשָׁתִיתָ, וְלֹא יְהָבִית לְמִסְכְּנָא, וְכָל יוֹמְךָ הֲוֵי כְּחַגִּין וּכְמוֹעֲדִין, וּמִסְכֵּנֵי הֲוֵי רְעֵבִין, וְלֹא אָכְלוּ בַּהֲדָךְ, טֹל מַה דִּיהַבְתָּ בִּי. הַדָּא הוּא דִּכְתִיב <small>(מַלְאָכִי ב, ג)</small>: "וְזֵרִיתִי פַּר עַל פְּנֵיכֶם וְגוֹ'".
 וּלְבָתַר דָא בָּאִים מְמֻנִּים וּמַחֲזִיקִין הַנְּשָׁמָה אֶל הַגּוּף, וְהוּא בְּתוֹךְ הַגּוּף עַד שְׁלשִׁים יוֹם, וּבְהַנַךְ עֶשְׂרִים וְשִׁבְעָה יָמִים הַגּוּף נִדּוֹן בְּיִסּוּרִים קָשִׁים וּמָרִים. וְהַתְחָלַת הַדִּין הוּא עַל הַחֲטָאִים שֶׁעָשָׂה בְּעֵינָיו, וְאַחַר כָּךְ בַּיָּדַיִם וּבָרַגְלַיִם וּבְכָל הַגּוּף בְּהַכָּאָה אַכְזָרִית מְאֹד. וְאַחַר תְּלָתִין יוֹם נִשְׁמְתָא סַלְקָא לְעֵילָא לָתֵת חֶשְׁבּוֹן וּלְקַבֵּל דִּין גֵּיהִנָּם וּשְׁאָר דִּינִים, וְהַגּוּף סוֹבֵל יִסּוּרִים קָשִׁים עַל יְדֵי תּוֹלָעִים.
וְעִנְיָן כִּי שִׁבְעָה דִּינִים קָשִׁים חוֹלְפִים וְעוֹבְרִים עַל בְּנֵי אָדָם כְּשֶׁנִּפְטַר מֵהַהוּא עָלְמָא: חַד — כְּשֶׁהַנְּשָׁמָה יוֹצֵאת מֵהַגּוּף. שְׁנַיִם — כְּשֶׁנּוֹשְׂאִים אוֹתוֹ לְבֵית הַקְּבָרוֹת, וְהַכְּרוּזִים מַכְרִיזִין מַעֲשִׂים רָעִים שֶׁעָשָׂה. אוֹי לְאוֹתָהּ בּוּשָׁה וּכְלִמָּה! שְׁלִישִׁי — כְּשֶׁמַּכְנִיסִין אוֹתוֹ לַקֶּבֶר. דִּין הָרְבִיעִי — מַה שֶּׁסּוֹבֵל בִּשְׁלשִׁים יוֹם. דִּין חֲמִישִׁי — הַתּוֹלָעִים בַּגּוּף. דִּין שִׁשִּׁי — דִּין שֶׁל גֵּיהִנָּם. דִּין שְׁבִיעִי — שֶׁהַנְּשָׁמָה נִדְחֵית מִחוּץ לְפַרְגּוֹדָא קַדִּישָׁא, וְאָזְלָא וּנְחָתַּת בְּעָלְמָא, וְאֵין לָהּ מְקוֹם מְנוּחָה, עַד שֶׁנִּתְמָרְקוּ כָּל הַחֲטָאִים וּפְשָׁעִים.
עַל כֵּן צָרִיךְ כָּל אָדָם לִזְכֹּר, כַּמָּה הַרְפַּתְקָאוֹת יַעַבְרוּ עָלָיו, כַּמָּה יִסּוּרִים וְכַמָּה חִיל וּרְעָדָה וָרֶתֶת וְזִיעַ וְחַלְחָלָה, עַד שֶׁתָּבוֹא נִשְׁמָתוֹ לִמְקוֹם מְנוּחָה. וְעַל זֶה כְּתִיב בַּזֹּהַר: בַּר נָשׁ צָרִיךְ לִצְלָאָה תָּדִיר וְלוֹמַר בְּכָל יוֹם: בָּרְכִי נַפְשִׁי אֶת ה' וְכוּ' <small>(קַפִּיטְל קג וקד)</small>, וְאַחַר כָּךְ:
יְהִי רָצוֹן מִלְּפָנֶיךָ ה' אֱלֹהַי וֵאלֹהֵי אֲבוֹתַי, שֶׁתִּסְלַח וְתִמְחַל לִי עַל כָּל פְּשָׁעִים וַחֲטָאִים מַה שֶּׁעָשִׂיתִי, הֵן בִּרְאוֹת עֵינַי, הֵן מַה שֶּׁחָטָאתִי בְּיָדַי וְרַגְלַי וּבְגוּפִי. וּבְאִם שֶׁהִגִּיעַ עֵת וּזְמַן פְּטִירָתִי, וּמֻכְרָח אֲנִי לִפּוֹק מִן עָלְמָא דֵּין — אֲזַי בְּאוֹתוֹ זְמַן לֹא אוּכַל לְבָרְכָא יָתָךְ וּלְאָתְבָא בְּתִיבוּתָא; עַל כֵּן הַיּוֹם הַזֶּה אֲנִי מְבַקֵּשׁ שֶׁלֹּא תְיַסְּרֵנִי אַחַר מוֹתִי וּלְאָתְבָא נִשְׁמָתִי בְּגַן עֵדֶן בְּלִי שׁוּם מוֹרָא וָפַחַד. וְזֶה שֶׁאָמַר הַכָּתוּב <small>(תְּהִלִּים נא, יב)</small>: "בָּרְכִי נַפְשִׁי אֶת ה' הַלְלוּיָהּ".

Chapter 40

<b>"לֵב טָהוֹר </b>בְּרָא לִי אֱלֹקִים וְרוּחַ נָכוֹן חַדֵּשׁ בְּקִרְבִּי". פֵּרֵשׁ הַמָּאוֹר הַגָּדוֹל, הָרַב רַבִּי משֶׁה אַלְשֵׁיךְ, זֶה לְשׁוֹנוֹ: תְּפִלַּת דָּוִד הַמֶּלֶךְ עָלָיו הַשָּׁלוֹם הָיָה, שֶׁלֹּא יָבוֹא עוֹד בְּגִלְגּוּל; שֶׁכָּל מִי שֶׁאֵינוֹ קוֹנֶה שְׁלֵמוּת בָּעוֹלָם הַזֶּה מֻכְרָח לָבוֹא בְּגִלְגּוּל אָדָם אַחֵר וּלְתַקֵּן מַה שֶּׁחִסֵּר מַעֲשֶׂה הַטּוֹב בָּעוֹלָם הַזֶּה. וְעַל זֶה הִתְפַּלֵּל דָּוִד הַמֶּלֶךְ עָלָיו הַשָּׁלוֹם, שֶׁיִּנָּצֵל מֵהַגִּלְגּוּל, וְאָמַר: וְרוּחַ נָכוֹן חַדֵּשׁ בְּקִרְבִּי — וְלֹא עַל יְדֵי גִּלְגּוּל נִשְׁמָתִי בְּאִישׁ אַחֵר, שֶׁאֲנִי מֻכְרָח לָמוּת וּלְהִתְגַּלְגֵּל בְּאִישׁ אַחֵר.
אָמְנָם דַּע, שֶׁעִנְיַן גִּלְגּוּל הַנְּשָׁמָה מִתְחַלֶּקֶת לִשְׁנֵי אֳפָנִים: הָאֹפֶן הָאֶחָד, שֶׁאֵינוֹ בַּהֶכְרֵחַ שֶׁיָּמוּת וְיִתְגַּלְגֵּל נִשְׁמָתוֹ בְּאִישׁ אַחֵר לְתַקֵּן הַגִּלְגּוּל, אֶלָּא לְהַזְכִּיר הָעִנְיָן, שֶׁבְּעוֹדוֹ בְּחַיָּיו תָּבוֹא נְשָׁמָה אַחֶרֶת בְּתוֹךְ גּוּפוֹ, אַף שֶׁכְּבָר הָיָה לְהַגּוּף נְשָׁמָה אַחַת; וּשְׁנֵי הַנְּשָׁמוֹת בְּיַחַד, דְּהַיְנוּ נְשָׁמָה הַחֲדָשָׁה וּנְשָׁמָה שֶׁלּוֹ, הֵמָּה בְּחִבּוּר, כְּמוֹ הַוָּלָד בְּתוֹךְ הָאִשָּׁה הַמְעֻבֶּרֶת. וְעַל כֵּן נִקְרָא גִּלְגּוּל זֶה בְּחִינַת הָעִבּוּר. וּכְשֵׁם שֶׁהַוָּלָד מְכֻסֶּה וְנֶעֱלָם בְּתוֹךְ הַאֵם כְּשֶׁהָאִשָּׁה מְעֻבֶּרֶת, כָּךְ הַנְּשָׁמָה הַחֲדָשָׁה בְּתוֹךְ נְשָׁמָה שֶׁלּוֹ מְכֻסָּה וְנֶעֶלְמָה, עַד כִּי יְתֻקַּן הַקִּלְקוּל, וְאָז הוֹלֶכֶת הַנְּשָׁמָה הַחֲדָשָׁה לִמְכוֹן שִׁבְתָּהּ וְלִמְקוֹמָהּ הָרָאוּי לָהּ. וְזֶה הַגִּלְגּוּל הוּא גִּלְגּוּל שֶׁאֵינוֹ חָמוּר. מַה שֶּׁאֵין כֵּן אִם קִלְקוּל גָּדוֹל אֵין לוֹ תַּקָּנָה, כִּי אִם שֶׁתִּתְגַּלְגֵּל הַנְּשָׁמָה בִּשְׁעַת יְצִירַת הַוָּלָד, וּנְשָׁמָה זוֹ לְבַד בְּתוֹכוֹ, וְהִיא בְּתוֹךְ הַגּוּף זְמַן רַב כָּל הַיָּמִים. וְלִפְעָמִים יָצָא שְׂכָרָהּ בְּהֶפְסֵדָהּ, שֶׁזֶּה הָאָדָם לֹא דַּי שֶׁאֵינוֹ מְתַקְּנָהּ, אֶלָּא אַדְּרַבָּה, גּוֹרֵם לָהּ פְּגָמִים יוֹתֵר גְּדוֹלִים עַל יְדֵי חֲטָאִים וּפְשָׁעִים, וְזֶה עִנְיָן רַע מְאֹד לַנְּשָׁמָה.
וְהִנֵּה יֵשׁ מִצְוָה אַחַת, אֲשֶׁר בְּעֵינֵי הָאָדָם עָנְשָׁהּ קַל הוּא, וְהוּא חָמוּר, וְזוֹ מִצְוַת הֲשָׁבַת אֲבֵדָה. שֶׁבִּהְיוֹת עוֹבֵר עַל הֲשָׁבַת אֲבֵדָה, שֶׁרוֹאֶה אֲבֵדַת אָחִיו, וְאֵינוֹ מְהַדֵּר אַחֲרֶיהָ לִקַּח אוֹתָהּ וְלַהֲשִׁיבָהּ, הֻכְרַח לָבוֹא בְּגִלְגּוּל בְּוָלָד הַנּוֹצָר לְהָשִׁיב לִבְעָלֶיהָ, וּבְתוֹךְ הַזְּמַן סוֹבֵל יִסּוּרִים וְצַעַר זְמַן רַב, וְאֵינוֹ בָּא בַּגִּלְגּוּל הַקַּל שֶׁהוּא בְּחִינַת הָעִבּוּר, שֶׁהוּא מִתְכַּסֶּה וְנֶעֱלָם בְּתוֹךְ נִשְׁמָתוֹ. וְכַנִּזְכָּר בַּסֵּפֶר "גִּלְגּוּלֵי הָאֲרִ"י", וְזֶה לְשׁוֹנוֹ פָּרָשַׁת כִּי תֵצֵא <small>(דְּבָרִים כב, ג)</small>: "וְכֵן תַּעֲשֶׂה לְכָל אֲבֵדַת אָחִיךָ וְגוֹ'", כִּי הַקָּדוֹשׁ בָּרוּךְ הוּא דָּן אֶת הָאָדָם מִדָּה כְּנֶגֶד מִדָּה, וְעַל כֵּן כָּל יָרֵא וְחָרֵד יִתְפַּלֵּל שֶׁיִּנָּצֵל מִגִּלְגּוּלִים, גַּם בִּהְיוֹתוֹ מְגֻלְגָּל בְּאָדָם כָּשֵׁר וְיָשָׁר. עִם כָּל זֶה טוֹב לוֹ יוֹתֵר, אִם הָיָה כְּבָר בִּמְקוֹם מְנוּחָתוֹ, כִּי יָפָה קוֹרַת רוּחַ שֶׁל עוֹלָם הַבָּא שָׁעָה אַחַת מִכָּל חַיֵּי וְתַעֲנוּגֵי עוֹלָם הַזֶּה. עַל אַחַת כַּמָּה וְכַמָּה כְּשֶׁהָאָדָם מְגֻלְגָּל בְּמָקוֹם צַר — בְּחַיּוֹת וְעוֹפוֹת, וְלִפְעָמִים מְגֻלְגָּל בְּאֶבֶן דּוֹמֵם, כְּגוֹן הַמַּרְגִּיל עַצְמוֹ בְּלָשׁוֹן הָרָע, הוּא מִתְגַּלְגֵּל בְּאֶבֶן הַמֻּנָּח עַל פְּנֵי הַשָּׂדֶה, וְשָׁם הוּא בְּחשֶׁךְ בְּלִי אוֹר. וּמִי שֶׁאֵינוֹ מְדַקְדֵּק בַּאֲכִילַת סְפֵק אִסּוּר, מִתְגַּלְגֵּל בֶּעָלִין שֶׁל אִילָן, וּבְכָל פַּעַם שֶׁהָרוּחַ מְנַעְנֵעַ, הוּא סוֹבֵל יִסּוּרִים וְצַעַר גָּדוֹל מְאֹד.
וּפַרְנָס, הַמִּתְגָּאֶה עַל הַצִּבּוּר, מִתְגַּלְגֵּל בִּדְבוֹרָה, וְשָׁם הוּא בְּכָל עֵת וּבְכָל רֶגַע, וְיֵשׁ לוֹ צַעַר יוֹתֵר מֵעֹנֶשׁ שֶׁל גֵּיהִנָּם, כִּי הוּא אָסוּר בְּמָקוֹם צַר כָּזֶה בְּתוֹךְ הָאֶרֶז; וְזֶהוּ עֹנֶשׁ מֵחֲמַת גַּאֲוָה לְבַד. וְאִם הוּא פּוֹעֵל רַע עַל יְדֵי הַגַּאֲוָה, דְּהַיְנוּ שֶׁהִלְבִּין פְּנֵי הַבָּאִים לְפָנָיו בְּבִיּוּשִׁים וְכַיּוֹצֵא בּוֹ שְׁאָר פְּעֻלּוֹת רָעוֹת, עַל זֶה יֵשׁ עֳנָשִׁים אַחֵרִים מְפֹרָשִׁין הֵן בְּסִפְרֵי הַקַּבָּלָה, וְרַחֲמָנָא לִצְלַן מֵעֳנָשִׁים הַהֵם.
הָרוֹדֵף אַחַר זְנוּת מִתְגַּלְגֵּל בְּגַוֵּיהּ שֶׁהִיא זוֹנָה, וּבְכָל פַּעַם שֶׁמְּזַנִּין עִמָּהּ, מוֹסִיפִין לוֹ טֻמְאָה עַל טֻמְאָתוֹ וְהַוָּה עַל הַוָּתוֹ, וְשִׁבְרוֹ גָּדוֹל כַּיָּם, אֵין לְסַפֵּר הַיִּסּוּרִים קָשִׁים וּמַכְאוֹבִים שֶׁלּוֹ. וּשְׁאָר פְּרָטֵי גִּלְגּוּלִים יִתְבָּאֲרוּ בַּפְּרָקִים הַבָּאִים בְּסִיַּעְתָּא דִּשְׁמַיָּא. וְעַל אַחַת כַּמָּה וְכַמָּה הַמְגֻלְגָּלִים בִּבְהֵמוֹת טְמֵאוֹת וְעוֹפוֹת הַטֻּמְאָה, ישְׁבֵי חשֶׁךְ וְצַלְמָוֶת בְּצַעַר, סוֹבְלֵי יִסּוּרִים קָשִׁים וּמָרִים בְּסֵרָחוֹן קֶרֶב וּמֵעַיִן שֶׁלָּהֶם, וּבְכָל עֵת וָרֶגַע סוֹבְלִים צַעַר מַמָּשׁ, דִּינִין קָשִׁים מִגֵּיהִנָּם, וְאַף עַל כָּל זֹאת אֵינוֹ נִצּוֹל מֵעָנְשָׁהּ שֶׁל גֵּיהִנָּם אַחַר כָּל הַגִּלְגּוּלִים.
רְאֵה מַה שֶּׁמָּצָאתִי כָּתוּב בְּשֵׁם הָאֲרִ"י, זִכְרוֹנוֹ לִבְרָכָה: בִּצְפָת, תִּבָּנֶה וְתִכּוֹנֵן בִּמְהֵרָה בְּיָמֵינוּ, הָיָה בָּחוּר אֶחָד בֶּן אֲחוֹתוֹ שֶׁל רַבִּי יְהוֹשֻׁעַ רוֹפֵא, זִכְרוֹנוֹ לִבְרָכָה, וְהוּא בֶּן שְׁמוֹנֶה עֶשְׂרֵה שָׁנִים הָיָה לוֹמֵד בִּישִׁיבָה. פַּעַם אַחַת הִסְתַּכֵּל בּוֹ הָאֲרִ"י, זִכְרוֹנוֹ לִבְרָכָה, וְאָמַר לְאָבִיו: בִּנְךָ — יֵשׁ בּוֹ רוּחַ אֶחָד. רְאֵה לְהַמְצִיא לוֹ מָזוֹר וּתְרוּפָה, וְאַל תָּחוּס אֶל הַמָּמוֹן! וְהֵשִׁיב אֲבִי הַבָּחוּר: חַס וְשָׁלוֹם שֶׁיִּהְיֶה בּוֹ רוּחַ, כִּי אִם זֶה שְׁנָתַיִם לִבּוֹ כּוֹאֵב, וְלִפְעָמִים כְּשֶׁלִּבּוֹ חַלָּשׁ אֲזַי רַבִּי יְהוֹשֻׁעַ הָרוֹפֵא עוֹשֶׂה לוֹ רְפוּאוֹת, וּמִתְרַפֵּא לְפִי שָׁעָה, וְאַחַר כָּךְ חוֹזֵר הַכְּאֵב. וְאָמַר לוֹ הָאֲרִ"י, זִכְרוֹנוֹ לִבְרָכָה: תִּרְאֶה שֶׁכִּדְבָרַי — כֵּן יִהְיֶה. 
וְלֹא הָיוּ יָמִים מוּעָטִים, עַד שֶׁנִּתְגַּלָּה הָרוּחַ וְהִתְחִיל לְבַצְבֵּץ בַּבָּחוּר, וּבָאוּ וְהוֹדִיעוּ לְהָאֲרִ"י, זִכְרוֹנוֹ לִבְרָכָה. וְשָׁאַל אוֹתוֹ הָאֲרִ"י, זִכְרוֹנוֹ לִבְרָכָה: בְּאֵיזֶה אֹפֶן בָּא הָרוּחַ לְהַבָּחוּר? וְהֵשִׁיב לוֹ הָרוּחַ: הָעִנְיָן כָּךְ הוּא: כְּשֶׁהָיִיתִי בְּרוֹמִי, הָיִיתִי דָּר עִם עָנִי אֶחָד, שֶׁהָיָה מִתְפַּרְנֵס מִן הַצְּדָקָה, וְלֹא הָיָה בְּבֵיתוֹ שׁוּם לֶחֶם וּמָזוֹן. וּבִקֵּשׁ הֶעָנִי מִמֶּנִּי שֶׁאֲנִי אֵתֶּן לוֹ לֶחֶם, וְלֹא הָיִיתִי רוֹצֶה לִתֵּן לוֹ. וּמֵת הֶעָנִי, הַנִּזְכָּר לְעֵיל, לְנֶגֶד עֵינַי, מֵחֲמַת הָרְעָבוֹן, וְלָכֵן הָיוּ בֵּית דִּין שֶׁל מַעְלָה גּוֹזְרִין, שֶׁיָּמוּת הוּא כְּמוֹ שֶׁהֵמִית אֶת הֶעָנִי. וְכֵן הָיָה, שֶׁלֹּא הָיוּ יָמִים מוּעָטִים וּבָאוּ עָלָיו גַּזְלָנִים וְהָרְגוּ אוֹתוֹ, וְאַחַר הַהֲרִיגָה בָּאתִי אֶל הַבָּחוּר הַזֶּה וְגָזַר עָלָיו הָאֲרִ"י, זִכְרוֹנוֹ לִבְרָכָה, שֶׁיֵּצֵא מֵהַבָּחוּר בְּלִי שׁוּם הֶזֵּק, חַס וְשָׁלוֹם. וְהֵשִׁיב הָרוּחַ: אִם תִּרְצֶה שֶׁאֵצֵא מֵהַבָּחוּר, אֶעֱשֶׂה תְּנַאי עִמְּךָ, וְהוּא — כִּי אַחֲרֵי צֵאתִי מִכָּאן שֶׁלֹּא יִרְאֶה הַבָּחוּר זֶה פְּנֵי נְקֵבָה מֶשֶׁך שְׁלשָׁה יָמִים, וְאִם יַעֲבֹר הַתְּנַאי — אֶהֶרְגֶנּוּ. וְיָצָא הָרוּחַ. 
וְצִוָּה הָאֲרִ"י, זִכְרוֹנוֹ לִבְרָכָה, לַעֲשׂוֹת שְׁמִירָה אֶל הַבָּחוּר, שֶׁיִּהְיֶה יוֹשֵׁב בְּבֵית הַמִּדְרָשׁ, וְלֹא יַנִּיחוּ אוֹתוֹ לָצֵאת מִבֵּית הַמִּדְרָשׁ, וְלֹא תָּבוֹא שׁוּם אִשָּׁה לְבֵית הַמִּדְרָשׁ, כִּי הָרוּחַ אוֹרֵב לוֹ עַל הַתְּנַאי שֶׁעָשָׂה עִמִּי. וּבְתוֹךְ כָּךְ הָלַךְ גְּדוֹל הַדּוֹר, מוֹרֵנוּ הָרַב רַבִּי חַיִּים וִיטַאל, זִכְרוֹנוֹ לִבְרָכָה, מִבֵּית הַמִּדְרָשׁ, לְהָכִין צָרְכֵי מִצְוָה שֶׁעָשָׂה בְּרֹאשׁ חֹדֶשׁ. וְהִנִּיחַ בִּמְקוֹמוֹ בֶּן דּוֹדוֹ רַבִּי יְהוֹשֻׁעַ רוֹפֵא, הַנִּזְכָּר לְעֵיל. וְהָלַךְ רַבִּי יְהוֹשֻׁעַ לְהִתְעַסֵּק בְּמִצְוָה אַחֶרֶת, וְהִנִּיחַ לְהַבָּחוּר יְחִידִי בְּבֵית הַמִּדְרָשׁ. וּבְתוֹךְ כָּךְ בָּא אִמּוֹ שֶׁל הַבָּחוּר וְדוֹדָתוֹ לְבֵית הַמִּדְרָשׁ לִרְאוֹתוֹ. וּכְשֶׁהָיוּ רוֹאִין אוֹתוֹ הָיוּ נוֹשְׁקִין אוֹתוֹ. וּבְאוֹתוֹ הַשָּׁעָה בָּא הָרוּחַ וְחָזַר לְהַבָּחוּר וְנִכְנַס בּוֹ וַחֲנָקוֹ. וּמִפְּנֵי יִרְאַת הַשְּׂרָרָה, שֶׁלֹּא יֹאמְרוּ שֶׁהַיִּשְׂרְאֵלִים הָרְגוּ אוֹתוֹ, עָשָׂה הָאֲרִ"י, זִכְרוֹנוֹ לִבְרָכָה, קְפִיצוֹת הַדֶּרֶךְ עַל שְׁנֵי קָנִים, וְהָלַךְ עִם תַּלְמִידָיו לִטְבֶרְיָה בְּרֶגַע אֶחָד, וְזֶה הָיָה בֵּין הַשְּׁמָשׁוֹת. וּבִטְבֶרְיָה הִתְפַּלֵּל הָאֲרִ"י, זִכְרוֹנוֹ לִבְרָכָה, לְהַסְגִּיר פִּיהֶם שֶׁל מַשְׂטִינִים, וְכֵן הָיוּ. וְאַחַר כָּךְ חָזַר לִצְפַת, תִּבָּנֶה וְתִכּוֹנֵן בִּמְהֵרָה בְּיָמֵינוּ.
עַל כֵּן יִרְאֶה הָאָדָם גֹּדֶל הָעֹנֶשׁ הַמִּסְתַּכֵּל בְּנָשִׁים זָרוֹת: וּמָה הַבָּחוּר הַזֶּה, שֶׁלֹּא הִסְתַּכֵּל אֶלָּא עַל אִמּוֹ וְדוֹדָתוֹ, חֲזִי מַה סָּלִיק בֵּיהּ, וּמִכָּל שֶׁכֵּן בְּנָשִׁים זָרוֹת! וְעַל זֶה אָמְרוּ רַבּוֹתֵינוּ זִכְרוֹנָם לִבְרָכָה: כָּל הַמַּרְבֶּה שִׂיחָה עִם אִשָּׁה, גּוֹרֵם רָעָה לְעַצְמוֹ.
עַל כֵּן עִנְיָן גָּדוֹל הוּא, כְּשֶׁהָאָדָם מִתְנַהֵג שֶׁלֹּא לְהִסְתַּכֵּל לְמֵרָחוֹק. כִּי אִם עֵינָיו יִהְיוּ תָּמִיד מְשׁוֹטְטוֹת לְמַטָּה, לָאָרֶץ. וְכֵן מָצָאנוּ בְּהַנְהָגוֹת חֲסִידִים הָרִאשׁוֹנִים, שֶׁעֵינֵיהֶם לְמַטָּה, וּמִתְכַּוְּנִים לְיַחֵד הַקָּדוֹשׁ בָּרוּךְ הוּא וּשְׁכִינְתֵּיהּ, כִּי אַרְבָּעָה גְּוָנִין שֶׁל הָעֵינַיִם מוֹרִים עַל אַרְבַּע אותִיּוֹת הַשֵּׁם הֲוָיָה, וּשְׁכִינָה הִיא מוֹרָה עַל הָאָרֶץ, שֶׁנִּקְרֵאתָ אֶרֶץ הַקְּדֻשָּׁה, הַמְקֻדֶּשֶׁת מִכָּל הָאֲרָצוֹת, כְּמַאֲמַר הַכָּתוּב: "עֵינֵי ה' בְּנֶאֶמְנֵי אֶרֶץ לָשֶׁבֶת עִמָּדִי". מַה שֶּׁאֵין כֵּן גְּבַהּ עֵינַיִם וּרְחַב לֵבָב, עָלָיו אָמַר הַקָּדוֹשׁ בָּרוּךְ הוּא: אוֹתוֹ לֹא אוּכַל — אִתּוֹ לֹא אוּכַל לְהִדָּבֵק, כִּי הוּא מַפְרִיד בֵּין הַדְּבֵקִים. וְכָל הַמַּפְקִיר עֵינָיו לִרְאוֹת בְּהִסְתַּכְּלוּת דְּבָרִים הָאֲסוּרִים, שׁוֹאֵב וְשׁוֹאֵף הַסִּטְרָא אָחֳרָא אֵלָיו וְגוֹרֵם לוֹ רָעוֹת הַרְבֵּה לִהְיוֹת הוּא עַיִן רַע; וְכָל מִי שֶׁיֵּשׁ לוֹ עַיִן רַע, גּוֹרֵם קְלָלָה לְעַצְמוֹ וְלַחֲבֵרוֹ. וְזֶהוּ שֶׁאָמְרוּ רַבּוֹתֵינוּ זִכְרוֹנָם לִבְרָכָה: תִּשְׁעִים וְתִשְׁעָה חֲלָקִים בְּעַיִן רַע וְכוּ'. כַּוָּנָתָם בְּהֶזֵּק רְאִיָּה שֶׁיֵּשׁ בָּאָדָם. וְכָל זֶה הוּא גְּרַם אִסּוּר רְאִיַּת עֲבוֹדָה זָרָה. וְאַף אַנְדַּרְטִי שֶׁל עֲבוֹדָה זָרָה הוּא אָסוּר. וְיַרְגִּיל תָּמִיד לִרְאוֹת בְּדִבְרֵי קְדֻשָּׁה, כְּמוֹ שֶׁכָּתַבְתִּי בְּפֶרֶק א דַּף א, עַיֵּן שָׁם.
וְנִלְמָד עוֹד מִפֶּרֶק זֶה, שֶׁאַל יַעֲלִים אָדָם עֵינָיו מִן הַצְּדָקָה, כִּי בַּעֲבוּר שֶׁלֹּא נָתַן הָרוּחַ לֶעָנִי הַנִּזְכָּר לְעֵיל אֵיזֶה דְּבַר מַאֲכָל, מֵת לְפָנָיו. וַעֲבוּר כֵּן נֶהֱרַג גַּם הוּא. וּבַעֲבוּר חֵטְא זֶה הֻכְרַח לִדּוֹן בְּכַף הַקֶּלַע לְהֵעָשׂוֹת רוּחַ, כְּמוֹ שֶׁכָּתַבְתִּי לְעֵיל. עַל כֵּן יִהְיֶה לְכָל אִישׁ לֵב רַחֲמָן, וְיַכְנִיס לִבּוֹ וְעֵינָיו וּשְׁאָר אֵיבָרָיו בִּקְדֻשָּׁה, וְיִזְכֶּה לִרְאוֹת עַיִן בְּעַיִן פְּנֵי הַשְּׁכִינָה שָׁלשׁ פְּעָמִים בְּשָׁנָה, אָמֵן.

Chapter 41

<b>אִיתָא </b>בְּ"סֵפֶר הֵיכָלוֹת" וְזֶה לְשׁוֹנוֹ: "בְּרוּכִים אַתֶּם לַה'" <small>(תְּהִלִּים קטו, טו)</small>, בְּרוּכִים אַתֶּם לִי, שָׁמַיִם וָאָרֶץ יוֹרְדֵי מֶרְכָּבָה. וְאִם תֹּאמְרוּ לְבָנַי מַה שֶּׁאֲנִי עוֹשֶׂה לְיִשְׂרָאֵל כְּשֶׁאוֹמְרִים קְדֻשָּׁה, לַמְּדוּ אוֹתָם וְאִמְרוּ לָהֶם: שְׂאוּ לַמָּרוֹם עֵינֵיכֶם וּרְאוּ מַה שֶּׁאֲנִי עוֹשֶׂה לְיִשְׂרָאֵל כְּשֶׁאוֹמְרִים קְדֻשָּׁה. כִּי אֵין לִי הֲנָאָה בְּעוֹלָמִי, כְּאוֹתוֹ רֶגַע שֶׁעֵינֵיהֶם נְשׂוּאוֹת לִי, וְעֵינַי נְשׂוּאוֹת לָהֶם. וְהֶבֶל הַיּוֹצֵא מִפִּיהֶם עוֹלֶה לְפָנַי כְּרֵיחַ נִיחוֹחַ. וּבְאוֹתָהּ שָׁעָה אֲנִי מְנַשֵּׁק וּמְחַבֵּק דְּמוּת יַעֲקֹב, הַחֲקוּקָה בְּכִסֵּא הַכָּבוֹד. עַד כָּאן לְשׁוֹנוֹ.
רְאֵה כַּמָּה חִבָּתָן שֶׁל יִשְׂרָאֵל לַאֲבִיהֶם, וְאֵיךְ לֹא נַעֲבֹד אוֹתוֹ בְּאֵימָה וּבְיִרְאָה בְּכָל לֵב וָנֶפֶשׁ, אֶת אָבִינוּ שֶׁבַּשָּׁמַיִם, אֲשֶׁר הוּא רָחוֹק מֵרְשָׁעִים וְקָרוֹב לַצַּדִּיקִים לְכָל אֲשֶׁר יִקְרְאוּהוּ בֶּאֱמֶת. וְכָל הַיָּרֵא וְחָרֵד לִדְבַר ה', יְקַיֵּם מִדָּה הַכְּתוּבָה בְּכָאן, בִּכְדֵי שֶׁיָּבוֹא לְתַכְלִית הָאַהֲבָה וְיִזְכֶּה לָעוֹלָם הַבָּא בַּעֲבוֹדַת הַבּוֹרֵא. וְהוּא שֶׁיִּקַּח פְּנַאי לְעַצְמוֹ בְּכָל יוֹם לַחֲשֹׁב בְּמַחֲשַׁבְתּוֹ קְדֻשַּׁת הַבּוֹרֵא יִתְבָּרַךְ, שֶׁהוּא גָּדוֹל מְאֹד, כְּמוֹ שֶׁסִּדֵּר הַפַּיְּטָן: וּקְדֻשָּׁתְךָ בְּפִיהֶם. וְאָבִיתָה תְּהִלָּה מִבָּשָׁר וָדָם, מֵחָצִיר יָבֵשׁ, מִצֵּל עוֹבֵר, מֵעֲמוּסֵי בֶטֶן וְכוּ', וּמֵתִים בְּמִשְׁפָּט וְחַיִּים בְּרַחֲמִים, וּקְדֻשָּׁתְךָ בְּפִיהֶם. וְעַל יְדֵי הַמַּחֲשָׁבָה זוֹ יִתְלַהֵב לִבּוֹ לַעֲבוֹדַת הַקָּדוֹשׁ בָּרוּךְ הוּא, כַּמְבֹאָר בַּזֹּהַר, פָּרָשַׁת וַיַּקְהֵל, דִּכְשֶׁחוֹשֵׁב הָאָדָם לַעֲבוֹדַת הַבּוֹרֵא, אֲזַי מַחְשָׁבָה הַהִיא סַלְקָא תְּחִלָּה עַל הַלֵּב, דַּהֲוָה קִיּוּמָא וִיסוֹדָא דְּכָל גּוּפָא, וְאַחַר כָּךְ סַלְקָת הַהִיא מַחֲשָׁבָה טוֹבָה עַל שְׁאָר אֵבָרֵי הַגּוּף, וְאָז מַחֲשֶׁבֶת הַלֵּב וְאֵבָרֵי הַגּוּף מִתְחַבְּרִין כְּחָדָא, וְאִנּוּן מָשְׁכִין עֲלַיְהוּ זְהוֹרָא דִּשְׁכִינְתָא לְדַיָּרָא עִמְּהוֹן, וְהַהוּא בַּר נָשׁ אִיהוּ חוּלְקָא. 
וְצָרִיךְ אוֹתוֹ הָאָדָם לִדַּבֵּק בְּיִרְאַת ה', כִּי אַהֲבָה וְיִרְאָה תַּרְוַיְהוּ כַּחֲדָא אָזְלִין, כַּמְבֹאָר בַּאֲרִיכוּת בְּ"רֵאשִׁית חָכְמָה" וְכַמְבֹאָר בְּ"סֵפֶר חֲרֵדִים" עַל פָּסוּק <small>(דְּבָרִים כח, נח)</small>: "לְיִרְאָה אֶת הַשֵּׁם הַנִּכְבָּד וְהַנּוֹרָא וּלְאַהֲבָה אוֹתוֹ". וּפֵרוּשׁ הַדָּבָר הוּא: כְּשֶׁמַּזְכִּיר אֶת ה' — יִרְגַּז, וְיִזְדַּעְזַע כָּל גּוּפוֹ; וּכְשֶׁמְּבָרֵךְ אֵיזוֹ בְּרָכָה — יְבָרֵךְ בְּשָׂפָה בְּרוּרָה וּבְהַרְגָּשַׁת כָּל גּוּפוֹ, וְלֹא לִזְרֹק חַס וְשָׁלוֹם בְּרָכָה מִפִּיו בִּמְהִירוּת. כְּמוֹ שֶׁרָאִיתִי הֲמוֹן עַם נִכְשָׁלִין בְּעָווֹן זֶה כְּשֶׁאוֹחֲזִין אֵיזֶה דְּבַר מַאֲכָל וּמַשְׁקֶה, שֶׁצָּרִיךְ הָאָדָם לְבָרֵךְ עָלָיו בִּרְכַּת הַנֶּהֱנִין — עִקַּר מְגַמָּתוֹ הוּא עַל הַמַּאֲכָל, וְחוֹשֵׁק לְהַשְׁלִיךְ הַמַּאֲכָל בְּפִיו בִּמְהִירוּת, וְהַבְּרָכָה אוֹמֵר בִּמְרוּצָה וּבִמְהִירוּת, בְּלִי שׁוּם דִּקְדּוּק כְּלָל. וְעָנְשׁוֹ גָּדוֹל מְאֹד. וּכְמוֹ שֶׁכָּתַבְתִּי לְעֵיל בַּפְּרָקִין, עַיֵּן שָׁם מַעֲשֶׂה בְּשֵׁם "סֵפֶר חֲסִידִים". וּבִכְלָל הָעֹנֶשׁ זֶה הָאוֹמֵר שִׁירוֹת וּמִזְמוֹרִים וּפְסוּקֵי דְּזִמְרָה בִּרְהִיטוּת, וּמַבְלִיעִים אוֹתִיּוֹת וְתֵבוֹת וְנִכְשָׁלִים בָּזֶה רֹב הָעוֹלָם.
וּבִפְרָט צְרִיכִים לְהַזְהִיר אֶת הַחַזָּנִים. עַל פִּי הָרֹב, הֵם מְדַקְדְּקִין בַּהֲרָמַת קוֹלָם וְעַל הַנִּגּוּן, וְאֵין כַּוָּנָתָם כְּלָל אֶל הַתְּפִלָּה, רַק כַּוָּנָתָם הוּא לְהִתְפָּאֵר בְּקוֹלָם, וּמְקוֹם עִקַּר שִׁיר וָשֶׁבַח לְהַקָּדוֹשׁ בָּרוּךְ הוּא מַבְלִיעִין וְחוֹטְפִים. וּלְחַזָּנִים כָּאֵלּוּ אֵין תְּקוּמָה לֶעָתִיד, כִּי "יִפְרַח כְּאֶרֶז בַּלְּבָנוֹן" סוֹפֵי תֵּבוֹת חַזָּן, לְהוֹרוֹת כִּי הַחַזָּנִים, הַמִּתְפַּלְּלִים לִפְנֵי הָעַמּוּד בְּכַוָּנָה שְׁלֵמָה, יִהְיוּ כְּאֶרֶז בַּלְּבָנוֹן יִשְׂגֶּה לֶעָתִיד. וְדַע, כִּי סוֹד חַזָּן הוּא כּוֹלֵל שְׁלשָׁה שֵׁמוֹת קְדוֹשִׁים. הוּא שֵׁם הֲוָיָה וְשֵׁם אַדְנוּת וְשֵׁם שַׁדַּי. כִּי חַזָּן בִּמְלוֹאוֹ הוּא חֵי"ת, זַיִ"ן, נוּ"ן — אוֹתִיּוֹת הָרִאשׁוֹנוֹת הֵם חַזָּן — גִּימַטְרִיָּא שֵׁם אַדְנוּת. אוֹתִיּוֹת אֶמְצָעִיּוֹת הֵן גִּימַטְרִיָּא שֵׁם הֲוָיָה. אוֹתִיּוֹת אַחֲרוֹנוֹת הֵם גִּימַטְרִיָּא חֲמֵשׁ מֵאוֹת, שֶׁהוּא הַנֶּעֱלָם שֶׁל שֵׁם שַׁדַּי (א"ה: פֵּרוּשׁ: אוֹתִיּוֹת הַמִּלּוּי שִׁי"ן, דָּלֶ"ת, יוּ"ד).
עַל כֵּן רְאֵה כַּמָּה גָּדוֹל כֹּחַ שֶׁל חַזָּן, שֶׁהוּא כּוֹלֵל שְׁלשָׁה שֵׁמוֹת יַחַד יִחוּד גָּמוּר, מַה שֶּׁאֵין כֵּן כְּשֶׁחַזָּן הוּא קַל בְּדַעְתּוֹ, וְאֵינוֹ מְכַוֵּן לִבּוֹ לִתְפִלָּה בְּכַוָּנָה לְהוֹצִיא הַצִּבּוּר כָּרָאוּי, אֲזַי הוּא פּוֹגֵם בִּשְׁלשָׁה שֵׁמוֹת הַקְּדוֹשִׁים הַלָּלוּ, וְאָז הוּא מֵטִיל מוּם בַּקֳּדָשִׁים, כִּי תְּפִלָּה עַכְשָׁו בִּזְמַן הַזֶּה — בִּמְקוֹם קָרְבָּן קָדוֹשׁ. וְזֶה סוֹד מָצָאתִי כָּתוּב בְּשֵׁם קַדְמוֹנֵינוּ, רַבּוֹתֵינוּ זִכְרוֹנָם לִבְרָכָה, כִּי פָּסוּק: שׁוּבִי נַפְשִׁי לִמְנוּחָיְכִי כִּי ה' גָּמַל עָלָיְכִי וְכוּ' — יֵשׁ שֵׁם גָּדוֹל הַנִּקְרָא מוּם, כַּנִּרְשָׁם לְיוֹדְעֵי חֵן, וְהַמְחַסֵּר — יֶחְסַר לוֹ מְנוּחָה בָּעוֹלָם הַבָּא. וְכֵן "יוֹצֵר מְשָׁרְתִים, וַאֲשֶׁר מְשָׁרְתָיו" — הוּא רָאשֵׁי תֵּבוֹת מוּם. וְסִימָנָךְ: "כִּי מוּם בּוֹ — פִּגּוּל הוּא, לֹא יֵרָצֶה לְקָרְבָּן לַה'", וּתְפִלָּה עַכְשָׁו בִּמְקוֹם קָרְבָּן. עַל כֵּן כָּל הַמַּבְלִיעִים בִּתְפִלָּתָן הֵן בִּכְלָל אֵלּוּ הַמְּטִילִין מוּם בָּקֳדָשִׁים.
וְכֵן קָשֶׁה עֹנֶשׁ הַמַּפְסִיקִים בְּמָקוֹם שֶׁאֵין רַשַּׁאי לְהַפְסִיק, כִּדְאִיתָא בִּפְסִיקְתָּא: הַהוּא חֲסִידָא — פָּגַע בֵּיהּ אֵלִיָּהוּ זָכוּר לַטּוֹב, וַהֲוֵי טָעִין בַּתְרֵיהּ שְׁלשׁ מֵאוֹת גַּמְלֵי שֶׁל פֻּרְעָנוּת. אָמַר לֵיהּ: הַנֵּי לְמָאן? אָמַר לֵיהּ: לְמָאן? לְמִשְׁתָּעֵי בֵּין "בָּרוּךְ שֶׁאָמַר" לְ"יִשְׁתַּבַּח" וּבֵין "יִשְׁתַּבַּח" עַד תְּפִלַּת שְׁמוֹנֶה עֶשְׂרֵה! כִּי הָאִישׁ אֲשֶׁר יְדַבֵּר וּמַפְסִיק בִּתְפִלָּתוֹ, הוּא פּוֹגֵם בְּכֹחָן שֶׁל יִשְׂרָאֵל, שֶׁרוֹצִין לַעֲשׂוֹת כֶּתֶר וַעֲטָרָה בִּתְפִלָּתָן; וּמִכָּל שֶׁכֵּן עֹנֶשׁ גָּדוֹל מְאֹד מִי שֶׁמַּפְסִיק בִּתְפִלָּתוֹ וּמְדַבֵּר דִּבְרֵי לֵיצָנוּת, וּמְעָרֵב הַקְּלִפָּה בִּסְפִירוֹת קְדוֹשׁוֹת. וְאָדָם כָּזֶה נִרְאֶה, שֶׁאֵין יִרְאַת ה' בְּלִבּוֹ, וְאֵין אַהֲבַת ה' חֲקוּקָה בְּלִבּוֹ, וְכָל מַה שֶּׁעוֹשֶׂה הוּא עַל פִּי הַהֶכְרֵחַ וּבְעַל כָּרְחוֹ, אוֹי לְנַפְשׁוֹ!
וּכְמוֹ כֵן כְּשֶׁאָדָם לוֹמֵד תּוֹרָה, צָרִיךְ לִלְמֹד בְּעִיּוּן רַב לְפִי שִׂכְלוֹ, וְלֹא בִּמְהִירוּת וְכַוָּנָתוֹ לְהִתְפָּאֵר, חַס וְשָׁלוֹם. הַלּוֹמֵד בְּעִנְיָן זֶה, וְאֵינוֹ מִתְכַּוֵּן לְכַוֵּן הֵיטֵב תּוֹךְ הַדָּבָר — אֲזַי עָנְשׁוֹ הוּא מְרֻבֶּה.
גַּם צָרִיךְ הָאָדָם לִרְאוֹת לְקַבֵּל תּוֹרָתוֹ מִכָּל אָדָם, אֲפִלּוּ מִתִּינוֹקוֹת קְטַנִּים, כִּדְמָצִינוּ כַּמָּה פְּעָמִים בַּזֹּהַר, וְעִקָּר — בְּפָרָשַׁת וַיִּקְרָא בְּהַהוּא מַעֲשֶׂה: רַבִּי יְהוּדָה וְרַבִּי יִצְחָק הֲוֵי אָזְלֵי בְּאוֹרְחָא. עַד דַּהֲוֵי אָזְלֵי, פָּגְעֵי בְּהַהוּא יַנּוּקָא, וַהֲוֵי לָעֵי. אָמַר לְהוּ: הָבוּ לִי רִפְתָּא, דְּלָא אָכִילְנָא יוֹמָא דֵּין! אַפִּיקוּ נַהֲמָא וִיהֲבוּ לֵיהּ. אִתְרַחִישׁ נִיסָא וְאַשְׁכְּחוּ חַד נְבִיעוּ דְּמַיָּא תְּחוֹת אִילָנָא חֲדָא. שָׁתוּ מִנֵּיהּ. פָּתַח הַאי יַנּוּקָא: "וַיִּקְרָא אֶל משֶׁה" — אַמַּאי אִית אַלְפָא זְעִירִי? בְּגִין דַּהֲוֵי הַקְּרִיאָה בְּחוּץ לָאָרֶץ, בַּמִּדְבָּר, בְּאַרְעָא טְמֵאָה וְלֹא בְּאַרְעָא קַדִּישָׁא; בְּגִין דִּשְׁלִימוּ לֹא אִשְׁתַּכַּח. אָמַר רַבִּי יְהוּדָה: יֵאוֹת הֲוֵי לְיַנּוּקָא, דְּלָא הֲוֵי יָדַע כֻּלֵּי הַאי, דְּמִסְתְּפֵינָא עָלָיו, אִם יִתְקַיַּם בְּעָלְמָא בְּגִין הִיא. אָמַר רַבִּי חִיָּא: לָמָּה? אָמַר לֵיהּ: דְהָא יָכוֹל לְאִסְתַּכָּלָא בַּאֲתָר, דְּלֵית רְשׁוּת לְאִסְתַּכָּלָא וְכוּ', וּמִסְתָּפִינָא עֲלֵיהּ, דְּעַד דְּלָא יִמְטֵי לְפִרְקוֹי, יִסְתַּכֵּל וְיַעַנְשׁוּן לֵיהּ. וְשָׁמַע הַהוּא יַנּוּקָא. אָמַר: לֹא מִסְתָּפִינָא מֵעוֹנְשִׁין לְעָלְמִין, דְּהָא בְּשַׁעְתָּא דְּאִסְתַּלַּק אַבָּא מֵעָלְמָא, צָלִי עָלַי, וְיָדַעְנָא דְּאַבָּא יָגֵן עָלַי. אָמַר לֵיהּ: מָאן אֲבוּךְ? אָמַר יַנּוּקָא: אֲנָא בְּרֵיהּ דְרַב הַמְנוּנָא סָבָא. נָטְלוּ לֵיהּ וּנְשָׁקוּהוּ וְאַרְכִּיבוּ עַל כְּתֵפַיְהוּ תְּלַת מִילִין.
הֲרֵי לְךָ אַהֲבַת ה' וְאַהֲבַת הַתּוֹרָה: אַף שֶׁהָיוּ תַּנָּאִים גְּדוֹלִים, הָיוּ שׁוֹמְעִים מִקְּטַנִּים, וְהָיוּ מְכַבְּדִין לַקְּטַנִּים, שֶׁהָיוּ בַּעֲלֵי תּוֹרָה. אַשְׁרֵיהֶם בָּעוֹלָם הַזֶּה, וְטוֹב לָהֶם בָּעוֹלָם הַבָּא!

Chapter 42

<b>כְּתִיב: </b>וּבַת כֹּהֵן כִּי תִהְיֶה אַלְמָנָה וּגְרוּשָׁה וְזֶרַע אֵין לָהּ, וְשָׁבָה אֶל בֵּית אָבִיהָ כִּנְעוּרֶיהָ, בִּתְרוּמַת הַקֳּדָשִׁים לֹא תֹאכֵל וְכוּ'. מִקְרָא זֶה נִדְרָשׁ בַּזֹּהַר, דִּמְרַמֵּז עַל הַנְּשָׁמָה, שֶׁנִּבְרֵאת לֵילֵךְ לְהַגּוּף לְתַקְּנָהּ וּלְקַשְּׁטָהּ בְּמַעֲשִׂים טוֹבִים; וּכְשֶׁהָאָדָם עוֹשֶׂה עֲבֵרָה וּפוֹגֵם אֶת נִשְׁמָתוֹ — אָז הַנְּשָׁמָה צוֹעֶקֶת אֶל ה' וְאוֹמֶרֶת: נְתָנַנִי ה' בִּידֵי לֹא אוּכַל קוּם! וְהַקָּדוֹשׁ בָּרוּךְ הוּא שׁוֹמֵעַ צַעֲקָתָהּ וְאוֹמֵר לָהּ: נְשָׁמָה, בִּתִּי הַחֲבִיבָה, מְגֻדֶּלֶת אַתְּ הָיִית בְּאוֹר הַכָּבוֹד תַּחַת כִּסֵּא כְּבוֹדִי וְנִקְרֵאת "בַּת חֲבִיבָה", וְהוֹרַדְתִּיךְ אֲנִי לְגוּף הָאָדָם, וְהָיִיתִי סוֹבֵר לְהַעֲלוֹתֵךְ לְמַעֲלוֹת מַעְלָה מַעְלָה בְּמַעֲשֵׂה הָאָדָם הַטּוֹב; וְעַכְשָׁו שֶׁחָטָא הָאָדָם, הִיא יְרִידָה לְךָ, שֶׁיָּרַדְתָּ מֵאִגְרָא רָמָא לְבִירָא עֲמִיקְתָּא, לְגוּף הָאָדָם, וְנִקְרָא הַנְּשָׁמָה עַכְשָׁו 'גְּרוּשָׁה', כִּי הַנְּשָׁמָה נִתְגָּרְשָׁה מִמְּקוֹמָהּ בְּעַל כָּרְחָהּ. וַה' יִתְבָּרַךְ שׁוֹמֵעַ צַעֲקָתָהּ וְנוֹטֵל הַנְּשָׁמָה מֵהַגּוּף וּמְצָרְפָהּ עַל יְדֵי דִּינִים. וְאַחַר כְּלוֹת הַצֵּרוּף וְהַדִּינִים הִיא מִתְעַנֶּגֶת וְאוֹכֶלֶת מֵעֹנֶג אָבִיהָ שֶׁבַּשָּׁמַיִם.
 וְזֶה שֶׁאָמַר הַכָּתוּב: וּבַת כֹּהֵן — שֶׁהִיא הַנְּשָׁמָה הַנִּקְרֵאת 'בַּת כֹּהֵן'; כִּי תִּהְיֶה אַלְמָנָה וּגְרוּשָׁה — שֶׁמֵּת הָאָדָם, וְהַנְּשָׁמָה נִקְרֵאת גְּרוּשָׁה מֵהַגּוּף, וְזֶרַע אֵין לָהּ, רַחֲמָנָא לִצְלַן — אֵין לָהּ שׁוּם פְּרִי שֶׁל מִצְווֹת וּמַעֲשִׂים טוֹבִים, שֶׁלֹּא הוֹלִיד מַלְאָכִין קַדִּישִׁין, כִּי מִכָּל מִצְוָה שֶׁעָשָׂה הָאָדָם, נִבְרָא מַלְאָךְ אֶחָד מֵהַמִּצְוָה, וְשָׁבָה אֶל בֵּית אָבִיהָ אַחַר הַצֵּרוּף וְהַלִּבּוּן. אָמְנָם בִּתְרוּמַת הַקֳּדָשִׁים לֹא תֹּאכַל כְּמוֹ שֶׁהָיְתָה אוֹכֶלֶת כְּבָר, לְפִי שֶׁנַּעֲשֵׂית זָרָה, וּכְתִיב: וְכָל זָר לֹא יֹאכַל קֹדֶשׁ, כִּי אִם צַדִּיקִים וַחֲסִידִים — עֲלַיְהוּ נֶאֱמַר: אִכְלוּ רֵעִים, שְׁתוּ וְשִׁכְרוּ דּוֹדִים!
 וְעַל אַזְהָרָה זוֹ, שֶׁלֹּא לִדְחוֹת הַנְּשָׁמָה הַקְּדוֹשָׁה, כְּרוּז יוֹצֵא בְּכָל יוֹם קָלָא מִן קָלָא נָחֵית (כְּמוֹ שֶׁפֵּרְשׁוּ הַתּוֹסָפוֹת: בַּת קוֹל, שֶׁהוּא קוֹל יוֹצֵא מִן קוֹל אַחֵר, כְּמוֹ שֶׁקּוֹרִין בִּלְשׁוֹן אַשְׁכְּנַז: וִידֶר־קְלַאנְג) מֵעֵילָא לְתַתָּא, מְתַבֵּר טוּרִין. מָאן אִנּוּן דַּחֲמָאָן וְלָא חֲמָאָן, אָטִימוּ אוּדְנִין, סְתִימִין עֵינִין, לָא חֲמָאָן וְלָא שָׁמְעִין וְלָא יָדְעִין סִכְלְתָנוּתָא? הֵן אִנּוּן דְּדָחִין נִשְׁמְתָא קַדִּישָׁא מֵאַתְרְהָא, שֶׁלֹּא יִכְתְּבוּן יָתַהּ בְּסִפְרֵי דְּחַיִּים, כְּמָאן דְּאַתְּ אָמַר: יִמָּחוּ מִסֵּפֶר חַיִּים, וְעִם צַדִּיקִים אַל יִכָּתֵבוּ. וַי לוֹן כַּד יִפְּקוּן מֵהַאי עָלְמָא יִתְמֶסְרוּן בִּידֵיהּ דְּדוּמָה וְיִתּוֹקְדוּן בְּנוּרָא.
עַל כֵּן כָּל הַיָּרֵא וְחָרֵד מִזֶּרַע יִשְׂרָאֵל יוֹם יוֹם, יַחֲשֹׁב עַל סוֹפוֹ, כִּי הוּא מִתְרַחֵק מֵהַחַיִּים וּמִתְקָרֵב אֶל הַמָּוֶת, וְכָל אָדָם יַחֲשֹׁב לְפִי שְׁנוֹתָיו כַּמָּה יְמֵי חַיָּיו, כִּי טִבְעוֹ שֶׁל אָדָם הוּא רַק שִׁבְעִים שָׁנָה; וְאַף אִם עֲדַיִן רַךְ הוּא בְּשָׁנִים, אֵין לָאָדָם שְׁטָר קִשּׁוּר עַל מִסְפַּר יְמֵי חַיָּיו, וּפֶתַע פִּתְאֹם הַמָּוֶת רוֹדְפֵהוּ. וּרְאָיָה מֵהַגְּמָרָא דִּנְדָרִים: הָאוֹמֵר לֹא אֶפָּטֵר מִן הָעוֹלָם עַד שֶׁאֶהְיֶה נָזִיר — מֵהַהוּא רֶגַע הוּא אִתְפִיס בְּנָזִיר, דְּאַמְרֵינַן: כָּל שַׁעְתָּא וְשַׁעְתָּא דִּלְמָא מַיִת. וְעַל כֵּן אָמְרוּ רַבּוֹתֵינוּ זִכְרוֹנָם לִבְרָכָה: שׁוּב יוֹם אֶחָד לִפְנֵי מוֹתְךָ, וְנִמְצָא כָּל יָמֶיךָ בִּתְשׁוּבָה. וְעִקָּר וּמָקוֹר, שֶׁיִּהְיֶה רָשׁוּם לִפְנֵי כָּל אָדָם דְּבָרִים הַמְעַכְּבִים אֶת הַתְּשׁוּבָה, וְכָל הַמְעַיֵּן בָּהֶם בְּכָל יוֹם — אֲנִי בָּטוּחַ בּוֹ, שֶׁבְּוַדַּאי אֵינוֹ נִכְשָׁל, וְהִנֵּה אַצִּיג לְךָ פֶּרֶק בִּפְנֵי עַצְמוֹ, עֶשְׂרִים וְאַרְבָּעָה דְּבָרִים הֵן הַמְעַכְּבִים הַתְּשׁוּבָה. שׁוֹמֵר נַפְשׁוֹ יִרְחַק מֵהֶן, וְאָז טוֹב לוֹ יִהְיֶה סֶלָה.

Chapter 43

<b>אֵלּוּ הֵן </b>עֶשְׂרִים וְאַרְבָּעָה דְּבָרִים הַמְעַכְּבִים אֶת הַתְּשׁוּבָה: א) לָשׁוֹן הָרָע וּרְכִילוּת. ב) רֹגֶז. ג) בַּעַל מַחֲשָׁבוֹת רָעוֹת. ד) הַמִּתְחַבֵּר לָרָשָׁע. ה) הָרָגִיל בִּסְעוּדָה שֶׁאֵינָהּ מְסַפֶּקֶת לִבְעָלֶיהָ. ו) הַמִּסְתַּכֵּל בַּעֲרָיוֹת. ז) הַחוֹלֵק עִם גַּנָּב. ח) הָאוֹמֵר אֶחֱטָא וְאָשׁוּב. ט) אוֹ הָאוֹמֵר: אֶחֱטָא, וְיוֹם כִּפּוּרִים הוּא מְכַפֵּר. י) הַמְבַזֶּה תַּלְמִידֵי חֲכָמִים. יא) הַמְקַלֵּל לָרַבִּים. יב) הַמּוֹנֵעַ רַבִּים אוֹ יָחִיד לַעֲשׂוֹת מִצְוָה. יג) וְהַמַּטֶּה אֶת חֲבֵרוֹ מִדְּבַר מִצְוָה לִדְבַר עֲבֵרָה. יד) הַמִּשְׁתַּמֵּשׁ בַּעֲבוֹטוֹ שֶׁל עָנִי. טו) הַמְקַבֵּל שֹׁחַד. טז) הַמּוֹצֵא אֲבֵדָה וְאֵינוֹ מַכְרִיז עָלֶיהָ לְהַחֲזִירָהּ. יז) וּמִי שֶׁבָּנָיו יוֹצְאִין לְתַרְבּוּת רָעָה, וְאֵין מוֹחֶה בְּיָדָן. יח) הַפּוֹרֵשׁ עַצְמוֹ מִן הַצִּבּוּר. יט) הַמִּתְכַּבֵּד בִּקְלוֹן חֲבֵרוֹ. כ) חוֹשֵׁד בִּכְשֵׁרִים. כא) הַשּׂוֹנֵא תּוֹכָחוֹת. כב) הַמַּלְעִיג עַל דִּבְרֵי חֲכָמִים. כג) הַמַּלְעִיג עַל הַמִּצְווֹת. כד) וּמִנְהַג חֲסִידִים.
הֵא לְךָ עֶשְׂרִים וְאַרְבָּעָה דְּבָרִים, שֶׁאָדָם צָרִיךְ לִזָּהֵר בָּהֶם. וְכָל יְרֵא שָׁמַיִם בְּיָדוֹ לְהַעְתִּיק אוֹתָם רָשׁוּם בִּכְתַב אֱמֶת, וּלְהַנִּיחַ בְּסִדּוּר תְּפִלָּה שֶׁלּוֹ לִהְיוֹת עֵינָיו מְשׁוֹטְטוֹת בָּהֶם בְּכָל יוֹם פַּעֲמַיִם — עֶרֶב וָבֹקֶר — וְלֹא יִהְיֶה נִכְשָׁל בָּהֶם.
וְהִנֵּה בִּכְלַל עֶשְׂרִים וְאַרְבָּעָה דְּבָרִים הַנִּזְכָּרִים יֵשׁ הַרְבֵּה אַזְהָרוֹת, כְּמוֹ שֶׁאֲבָאֵר מִקְּצָת מֵהֶן בְּעֶזְרַת ה': בִּכְלַל רְכִילוּת הוּא, שֶׁלֹּא יֹאמַר הַדַּיָּן לְאֶחָד מִבַּעֲלֵי בָּתִּים, שֶׁיֵּשׁ לָהֶם אֵיזֶה מִשְׁפָּט: מָה אֶעֱשֶׂה?! הָיִיתִי רוֹצֶה לְזַכּוֹת אוֹתְךָ, אַךְ חֲבֵרַי רַבּוּ עָלַי. גַּם לֹא יֹאמַר אֶחָד מִן הַשּׁוּק, שֶׁסִּפֵּר לְפָנָיו הַפְּסַק דִּין, לֵאמֹר: הַדַּיָּנִים עָשׂוּ שֶׁלֹּא כַּדִּין. וְאַף אִם נִרְאֶה לוֹ שֶׁלֹּא דָּנוּ הֵיטֵב, לֹא יֹאמַר כָּךְ, דְּמִּסְתָמָא בֵּית דִּין עוֹשֶׂה כַּדִּין, כִּי אֵין לַדַּיָּן, אֶלָּא מַה שֶּׁעֵינָיו רוֹאוֹת.
בִּכְלַל לָשׁוֹן הָרָע יֵשׁ כַּמָּה דְּבָרִים, וְהֵן מְבֹאָרִים בְּכָל סִפְרֵי מוּסָר. אָמְנָם זֶה הַכְּלָל נְקֹט בְּיָדְךָ — שֶׁתָּדִין כָּל אָדָם לְכַף זְכוּת, אַף לַשָּׂנוּא.
בִּכְלַל בַּעַל חֵמָה הוּא מִי שֶׁהוּא אַכְזָר, וְאֵינוֹ שׁוֹמֵעַ זַעֲקַת דַּלִּים, וְאֵינוֹ דָּן לְכַף זְכוּת; נוֹקֵם וְנוֹטֵר; בַּעַל מְרִיבָה; בַּעַל הֶעָזָה; וְאֵינוֹ בּוֹשׁ מִבְּנֵי אָדָם; מוֹצִיא תָּמִיד קְלָלָה מִפִּיו; מֵטִיל אֵימָה יְתֵרָה בְּתוֹךְ בֵּיתוֹ; אֵינוֹ מִתְנַהֵג בְּנַחַת עִם הַבְּרִיּוֹת; בַּעַל מַחֲשָׁבוֹת רָעוֹת; יוֹעֵץ שֶׁלֹּא לְשֵׁם שָׁמַיִם; קוֹשֵׁר קְשָׁרִים וּקְנוּנְיוֹת; מַחֲזִיק בַּמַּחֲלֹקֶת; מַחֲזִיק יְדֵי בַּעֲלֵי מַחֲלוֹקוֹת; רוֹאֶה עוֹשֵׂי עַוְלָה וְאֵינוֹ מוֹחֶה בְּיָדָם; נוֹתֵן יָד לַפּוֹשְׁעִים.
בִּכְלַל הָרָגִיל בִּסְעוּדָה שֶׁאֵינָהּ מְסַפֶּקֶת לִבְעָלֶיהָ: הַנּוֹטֵל צְדָקָה, וְאֵינוֹ צָרִיךְ לִטֹּל.
בִּכְלַל הַמִּסְתַּכֵּל בַּעֲרָיוֹת וּבְנָשִׁים הוּא הַמִּסְתַּכֵּל בַּעֲבוֹדָה זָרָה וּבַשְּׂחוֹק, שֶׁשְּׂמֵחִים בּוֹ אֻמּוֹת הָעוֹלָם.
בִּכְלַל הַחוֹלֵק עִם הַגַּנָּב הוּא הַקּוֹנֶה גְּנֵבוֹת וּגְזֵלוֹת.
בִּכְלַל הָאוֹמֵר 'אֶחֱטָא וְאָשׁוּב' הוּא הָאוֹמֵר: יֵשׁ לִי עוֹד זְמַן לֵילֵךְ בְּדֶרֶךְ הַצַּדִּיקִים, עֲדַיִן אֲנִי רַךְ בְּשָׁנִים. וּבִכְלַל זֶה הָאוֹמֵר: הָאַזְהָרוֹת וּפְרִישׁוּת אֵינָם כִּי אִם עַל גְּדוֹלֵי חֶקְרֵי לֵב, וַאֲנִי אֵינִי מֵאוֹתוֹ כַּת — הוּא מַפְרִיד עַצְמוֹ בְּמֵזִיד מֵהַקְּדֻשָּׁה הָעֶלְיוֹנָה.
בִּכְלַל הַמְבַזֶּה תַּלְמִידֵי חֲכָמִים הוּא הַשּׁוֹמֵעַ בִּזְיוֹן תַּלְמִידֵי חֲכָמִים, אֲפִלּוּ שֶׁלֹּא בִּפְנֵיהֶם, וְשׁוֹתֵק. וּבַאֲשֶׁר שֶׁהַדּוֹר הַזֶּה הוּא פָּרוּץ לְבַזּוֹת לוֹמְדִים וְתַלְמִידֵי חֲכָמִים, וָעֳנָשִׁים הֵמָּה מְרֻבִּים, וְכָאן קָצְרָה הַיְרִיעָה, וּלְקַמָּן בַּפְּרָקִים נַרְחִיב בָּזֶה.
בִּכְלַל הַמְקַלֵּל הָרַבִּים הוּא הַקּוֹרֵא תִּגָּר עַל יִשְׂרָאֵל, דְּהַיְנוּ שֶׁמְּדַבֵּר רָעוֹת עַל קָהָל וְעֵדָה וּמְהַפֵּךְ עִנְיַן זְכוּת לְחוֹבָה, וְחוֹבָה לִזְכוּת, וְהַפּוֹתֵחַ אֶת פִּיו בִּקְלָלוֹת לְעוֹרֵר דִּין עַל רַבִּים, וְעָנְשׁוֹ הוּא מְרֻבֶּה. וּרְאָיָה: מִי לָנוּ גָּדוֹל מֵאֵלִיָּהוּ הַנָּבִיא, זָכוּר לַטּוֹב, וִישַׁעְיָהוּ הַנָּבִיא, שֶׁקִּבְּלוּ עָנְשָׁם, בַּאֲשֶׁר דִּבְּרוּ סָרָה עַל יִשְׂרָאֵל? וְכֵן רַבִּים מֵהַנְּבִיאִים נֶעֶנְשׁוּ שֶׁלֹּא דִּבְּרוּ טוֹב עַל יִשְׂרָאֵל, וְלֹא הִתְפַּלְּלוּ עַל יִשְׂרָאֵל לְהָלִיץ בַּעֲדָם. וּבִכְלָל זֶה יִהְיוּ נִזְהָרִים הַמּוֹכִיחִים שֶׁבָּאִים לְהוֹכִיחַ אֶת יִשְׂרָאֵל. צָרִיךְ מְאֹד הִתְבּוֹנְנוּת וּמְתִינוּת לְדַבֵּר בִּלְשׁוֹן צַחוּת וּבְלָשׁוֹן נְקִיָּה בְּכָבוֹד, שֶׁלֹּא לְעוֹרֵר דִּין, חַס וְשָׁלוֹם, עַל עַם קֹדֶשׁ. וְיִהְיֶה הַדִּין רוֹפֵס וּמְטַפֵּס עַל נָקִי וְעַל שֶׁאֵינוֹ נָקִי, וְיִגְרֹם הֶפְסֵד וְנֵזֶק, חַס וְשָׁלוֹם. עַל כֵּן צָרִיךְ הָאָדָם — אַף הַמּוֹכִיחַ — לְהִזָּהֵר שֶׁלֹּא לְבַיֵּשׁ אֶת עוֹבְרֵי עֲבֵרָה, וְשֶׁלֹּא תָּזוּחַ דַּעְתּוֹ עָלָיו בִּשְׁעַת הַתּוֹכָחָה, כִּי אָז, חַס וְשָׁלוֹם, מַכְנִיס הַקְּלִפָּה בְּעִנְיַן הַתּוֹכָחָה, וּדְבָרָיו אֵינָם עוֹשִׂין פְּעֻלּוֹת, וְאֵין דְּבָרִים נִשְׁמָעִין, וְאַדְּרַבָּה: הוּא מְקַלְקֵל הָעוֹלָם וְגוֹרֵם רָעָה לְעַצְמוֹ וְלַאֲחֵרִים. וְאַף בְּכָל דָּבָר שֶׁבִּקְדֻשָּׁה אִם הַגַּאֲוָה קוֹדֶמֶת לָהּ, מְעַרְבְּבִים הַקְּלִפָּה אֶל הַקְּדֻשָּׁה. וְרַבִּים הָיוּ מִתְפַּלְּלִים תְּפִלָּה קְצָרָה, שֶׁלֹּא תָּזוּחַ דַּעְתָּם, וְלֹא יִהְיֶה רָמוּת רוּחַ בְּקִרְבָּם.
וְהִנֵּה הָרְפוּאָה לְבִלְתִּי לְהִכָּשֵׁל בְּנִדְנוּד יֻהֲרָה עַל יְדֵי לִמּוּד הַתּוֹרָה שֶׁמְּחַדֵּשׁ בָּרַבִּים. בְּהָשִׂים אֶל לִבּוֹ, כִּי אַף שֶׁהוּא גָּדוֹל בְּדוֹרוֹ לְאֵין שִׁעוּר, עִם כָּל זֶה אֵינוֹ בְּעֵרֶךְ רַבִּי שִׁמְעוֹן בֶּן יוֹחַאי, וְאַף עַל פִּי כֵן הָיָה עָנָו מְאֹד, כַּמְבֹאָר בְּזֹהַר שְׁמוֹת: רַבִּי חִיָּא הֲוֵי אָזִיל לְגַבֵּי מָארֵי דְּמַתְנִיתִין לְמֵילַף מִנַּיְהוּ. אָזִיל לְגַבֵּי רַבִּי שִׁמְעוֹן בֶּן יוֹחַאי וַחֲמָא פַּרְגּוֹד חַד, דַּהֲוֵי פָּסִיק בְּבֵיתֵיהּ. תָּוָהּ רַבִּי חִיָּא. אָמַר: אֶשְׁמַע מִלָּה מִפּוּמֵיהּ מֵהָכָא. שָׁמַע דַּהֲוֵי אָמַר <small>(שִׁיר הַשִּׁירִים ח, יד)</small>: "בְּרַח דּוֹדִי וּדְמֵה לְךָ לִצְבִי וְגוֹ'". אָמַר רַבִּי שִׁמְעוֹן: אֵין חַיָּה בָּעוֹלָם הָעוֹשָׂה כְּמוֹ הַצְּבִי: בִּזְמַן שֶׁהוּא בּוֹרֵחַ, הוֹלֵךְ מְעַט וּמַחֲזִיר רֹאשׁוֹ לַמָּקוֹם שֶׁיָּצָא מִשָּׁם. וּלְעוֹלָם תָּמִיד הוּא מַחֲזִיר אֶת רֹאשׁוֹ לַאֲחוֹרָיו. כָּךְ אָמְרוּ יִשְׂרָאֵל: רִבּוֹנוֹ שֶׁל עוֹלָם! אִם גּוֹרְמִין שֶׁתִּסְתַּלֵּק מִבֵּינֵינוּ — יְהִי רָצוֹן, שֶׁתִּבְרַח כְּמוֹ הַצְּבִי, וְתִסְתַּכֵּל בָּנוּ תָּמִיד לַמָּקוֹם שֶׁהִנַּחְתָּ אוֹתָנוּ! וְכֵן עוֹשָׂה הַחַיָּה, הַנִּקְרֶאת עֹפֶר הָאַיָּלִים. וְלָכֵן אָמַר שְׁלֹמֹה <small>(שִׁיר הַשִּׁירִים ב, ט)</small>: "דּוֹמֶה דּוֹדִי לִצְבִי אוֹ לְעֹפֶר הָאַיָּלִים". וְזֶהוּ דִּכְתִיב <small>(וַיִּקְרָא כו, מד)</small>: "וְאַף גַּם זֹאת בִּהְיוֹתָם בְּאֶרֶץ אוֹיְבֵיהֶם, לֹא מְאַסְתִּים וְלֹא גְּעַלְתִּים לְכַלּוֹתָם וְכוּ'". 
שָׁמַע רַבִּי חַיָּא וְאָמַר: עִלָּאֵי עַסְקִין בְּבֵיתָא, וַאֲנָא יָתִיב אַבְּרָאֵי וּבָכָה. שָׁמַע רַבִּי שִׁמְעוֹן בֶּן יוֹחַאי, אָמַר: וַדַּאי שְׁכִינְתָּא לְבַר. מָאן יִפּוֹק? אָמַר רַבִּי אֶלְעָזָר בְּרֵיהּ כוּ' לִיעוּל שְׁכִינְתָּא וְתַהֲוֵי חֶדְוָה שְׁלֵמָא! שָׁמַע רַבִּי אֶלְעָזָר קָלָא דְּאָמַר: עַד לָא סְמִיכָן אִסְתָּמַכוּ (פֵּרוּשׁ: עַמּוּדִים) עֲדַיִן לֹא נִגְלְלוּ הֵיטֵב, וְתַרְעִין לֹא אִתַּקְנוּ לְמִפְתַּח שֶׁיָּבוֹא בָּהֶם רַבִּי חִיָּא וּמְעַטֵּר בְּבֻסְמַיָּא דְּעֵדֶן. לָא נָפִיק רַבִּי אֶלְעָזָר.
 וְרַבִּי חִיָּא יָתִיב וּבָכִי וְאִתְגַּנַּח. פָּתַח וְאָמַר <small>(שִׁיר הַשִּׁירִים ב, יז)</small>: "סֹב דְּמֵה לְךָ, דּוֹדִי, לִצְבִי אוֹ לְעֹפֶר הָאַיָּלִים" — אִתְפַּתַּח תַּרְעָא דְּפַרְגּוֹדָא, וְאַף עַל פִּי כֵן לֹא עָיֵל רַבִּי חִיָּא, שֶׁהָיָה יָרֵא לִכָּנֵס בְּלֹא רְשׁוּת. זָקִיף רַבִּי שִׁמְעוֹן עֵינָיו וְאָמַר: שֶׁמָּא אִתְיַהַב רְשׁוּת לְמָאן דְּאִיהוּ אַבְּרָאֵי שֶׁיִּכָּנֵס? קָם רַבִּי שִׁמְעוֹן בֶּן יוֹחַאי וְאָזִיל לְרַבִּי חִיָּא. אָזִיל אֶשָּׁא מִדּוּכְתֵּיהּ דְּרַבִּי שִׁמְעוֹן בֶּן יוֹחַאי עַד דּוּכְתֵּיהּ דְּרַבִּי חִיָּא. אָמַר רַבִּי שִׁמְעוֹן בֶּן יוֹחַאי: קוֹזְדִיפָא דִּנְהוֹרָא דְּקִלְטְרָא לְבַר, וַאֲנָא הָכָא? (פֵּרוּשׁ: נִיצוֹץ פַּטִּישׁ יִהְיֶה בַּחוּץ, וּמֵאִיר וְלֹא יֵיעוֹל?!) אִתְאַלֵּם פּוּמֵיהּ דְּרַבִּי חִיָּא. כֵּיוָן דְּעָאל לְגוֹ, מָאִיךְ עֵינוֹי, וְלָא זָקִיף רֵישֵׁיהּ. אָמַר רַבִּי שִׁמְעוֹן בֶּן יוֹחַאי לְרַבִּי אֶלְעָזָר בְּרֵיהּ: קוּם הַעֲבֵר יָדָךְ אַפּוּמֵיהּ, דְּלָא רָגִיל בְּהַאי! קָם רַבִּי אֶלְעָזָר וְהֶעֱבִיר יָדוֹ אַפּוּמֵיהּ דְּרַבִּי חִיָּא וְאָמַר: חֲמָא עֵינַי דְּלָא חֲזִינָא! 
וְהָיוּ יוֹשְׁבִים, וְהָיוּ אֵשׁ וּשְׁבִיבִין דְּנוּרָא מִסְּבִיבָן, וְאֶלֶף אֲלָפִין רִבּוֹא רְבָבוֹת כִּתּוֹת מַלְאֲכֵי אֵשׁ סְבִיבָן, וּמָאתָן וְשִׁתִּין עָלְמִין מִזְדַּעְזְעִים, וּמִלִּין נַפְקִין מִפּוּמֵיהּ דְּרַבִּי שִׁמְעוֹן בֶּן יוֹחַאי. וְהָיוּ הָעֶלְיוֹנִים תַּוְהָן וְאַמְרִין: הָדֵין הוּא רַבִּי שִׁמְעוֹן בֶּן יוֹחַאי, דְּמַרְעִישׁ כֻּלֵּה עָלְמִין! מָאן יָכוֹל לְמֵיקוּם קַמֵּיהּ?! דֵּין הוּא רַבִּי שִׁמְעוֹן בֶּן יוֹחַאי, דִּבְשַׁעְתָּא דְּפָתַח פּוּמֵיהּ לְמִלְעֵי בְּאוֹרַיְתָא, צַיְתִין לְקָלֵי כָּל כֻּרְסִין. וְכָל רְקִיעִין וְכָל צְבָא מַעְלָה, הָאוֹמְרִים שִׁירוֹת וְתִשְׁבָּחוֹת לְהַקָּדוֹשׁ בָּרוּךְ הוּא, כֻּלָּם שׁוֹתְקִין מֵאֵין שׁוֹמֵעַ קוֹלָם, וְלֹא נִשְׁמַע שׁוּם פִּתְחוֹן פֶּה מִשּׁוּם מַלְאָךְ וְשָׂרָף וְאוֹפַן וּכְרוּב בָּעוֹלָמוֹת הָעֶלְיוֹנִים כְּדֵי לִשְׁמֹעַ קוֹלוֹ שֶׁל רַבִּי שִׁמְעוֹן בֶּן יוֹחַאי. וְכַד מְסַיֵּם מִלֵּי דְּאוֹרַיְתָא, אֲזַי פּוֹתְחִין הַמַּלְאָכִים עִם כָּל צְבָא מַעְלָה לוֹמַר שִׁירוֹת וְתִשְׁבָּחוֹת וְרֹב שִׂמְחָה לְהַקָּדוֹשׁ בָּרוּךְ הוּא, עַל שֶׁבָּרָא נְשָׁמָה קַדִּישָׁא וּטְהוֹרָה כְּמוֹ נִשְׁמַת רַבִּי שִׁמְעוֹן בֶּן יוֹחַאי, וְהַשְּׁעָרִים נִפְתָּחִים עִם כָּל הַחַלּוֹנוֹת שֶׁל כָּל חַדְרֵי גַּן עֵדֶן, וְסָלְקִין רֵיחִין וּבֻסְמִין, וְכָל דָּא הוּא בִּשְׁבִיל כְּבוֹד רַבִּי שִׁמְעוֹן בֶּן יוֹחַאי, וְאַף עַל פִּי כֵן הָלַךְ רַבִּי שִׁמְעוֹן בֶּן יוֹחַאי לְגַבֵּיהּ דְּרַבִּי חִיָּא, וְלֹא נִתְגָּאָה. וְאֵיךְ יִתְגָּאֶה הָאָדָם בַּדּוֹרוֹת הָאֵלּוּ?! וּכְבָר נִתְבָּאֵר לְעֵיל, שֶׁצָּרִיךְ הָאָדָם לְהִתְפַּלֵּל בְּכָל יוֹם עַל מִדַּת הָעֲנָוָה, וּבְוַדַּאי 'לֵב נִשְׁבָּר וְנִדְכֶּה אֱלֹהִים לֹא תִבְזֶה'.
הַמּוֹנֵעַ רַבִּים מִלַּעֲשׂוֹת תְּשׁוּבָה אוֹ לַעֲשׂוֹת מִצְוָה — פֵּרוּשׁ הַדָּבָר: חֲבוּרָה שֶׁל יְחִידֵי סְגֻלָּה, שֶׁנָּדְבוּ לִבָּם לַעֲשׂוֹת דְּבַר קְדֻשָּׁה אוֹ לִתֵּן צְדָקָה, וְאִישׁ אֶחָד בֵּינֵיהֶם, אֲשֶׁר לְבָבוֹ פּוֹנֶה לַעֲשׂוֹת רַק רַע כָּל הַיּוֹם, וְאֵין חַס עַל כְּבוֹד קוֹנוֹ מֵחֲמַת הַגַּאֲוָה שֶׁלּוֹ. וְזֶהוּ מַעֲשֶׂה הַשָּׂטָן מַצְלִיחַ בְּיָדוֹ וּמְעַכֵּב אֶת חֲבֵרוֹ מִמִּצְוָה. אוֹי לוֹ וּלְנִשְׁמָתוֹ! וְעַל אָדָם כָּזֶה אָמְרוּ חַכְמֵי הַמּוּסָר, שֶׁאִישׁ כָּזֶה הוּא דּוֹמֶה לְאִישׁ בְּלִיַּעַל מִן הַשּׁוֹדְדִים וְגַזְלָנִים, הַיּוֹדְעִין אָרְחַת בְּנֵי הַמְּדִינָה, הַבָּאִים אֶל הַמֶּלֶךְ, וּבְיָדָם מַתָּנוֹת לְהָבִיאָם אֶל הַמֶּלֶךְ, וְהַגַּזְלָנִין עוֹמְדִין שָׁם וּמְקַפְּחִין וְגוֹזְלִים אֶת הַמַּתָּנוֹת מִיַּד הָאֲנָשִׁים, וְהַמֶּלֶךְ נֶחְסַר זְמַן רַב מֵאֵלּוּ הַמַּתָּנוֹת מִיַּד הָאֲנָשִׁים. וְהַמֶּלֶךְ חָקַר וְדָרַשׁ עַל זֶה, וַיְבֻקַּשׁ הַדָּבָר וַיִּמָּצֵא, וְצִוָּה הַמֶּלֶךְ לְיַסֵּר גַּזְלָנִים בְּיִסּוּרִים קָשִׁים וּמָרִים עַל אֲשֶׁר מָנְעוּ כְּבוֹד הַמֶּלֶךְ בְּרִשְׁעוּתָם. 
כֵּן הוּא הָאִישׁ, הַמּוֹנֵעַ מִלַּעֲשׂוֹת מִצְוָה וְדָבָר שֶׁבִּקְדֻשָּׁה. מִי יוּכַל לְסַפֵּר גֹּדֶל עָנְשׁוֹ? וּבִכְלַל זֶה הוּא בְּעֹנֶשׁ 'לֹא יִתֵּן הוּא וְלֹא יִתְּנוּ אֲחֵרִים — הֲרֵי זֶה רָשָׁע'. עַל כֵּן צְרִיכִין הַמַּנְהִיגִים לִזָּהֵר, שֶׁלֹּא יִהְיוּ מוֹנְעִים אֶת הַיְחִידִים מִלַּעֲשׂוֹת אֵיזֶה דְּבַר מִצְוָה. וּבַכְּלָל הַזֶּה הוּא עֹנֶשׁ הַמַּטֶּה אֶת חֲבֵרוֹ לִדְבַר עֲבֵרָה. וְעַל פִּי הָרֹב הֵם אֲנָשִׁים, אֲשֶׁר לְהוּטִים אַחַר גְּרוֹנָם, וּמֵחֲמַת הַלְּגִימָה, שֶׁאוֹכְלִים וְשׁוֹתִים אֵצֶל הָאִישׁ אַכְזָר, נוֹתְנִין מָקוֹם לִדְבָרָיו. וַעֲלֵיהֶם אָמַר הַנָּבִיא: הוֹי אוֹמְרִים לָרָע טוֹב וְגוֹ'. וּבְלִבָּם יוֹדְעִים הָאֱמֶת, שֶׁכָּל מַעֲשָׂיו הֵם מִצַּד הַקְּלִפּוֹת, וְכָל דְּבָרָיו הֵם דִּבְרֵי בְּלִיַּעַל, וְכָל מַעֲשָׂיו הֵם נְקִימוֹת וּנְטִירוֹת, גְּזֵלוֹת וְעַוְלוֹת, שָׁוְא וָשֶׁקֶר, שֶׁקֶץ וְגִלּוּלִים. וְאֵינָם יוֹדְעִים, כִּי עַל כָּל אֵלֶּה אֱלֹהִים יָבוֹא בַּמִּשְׁפָּט. וְהַשּׁוֹטִים הַלָּלוּ נוֹתְנִים לְאִישׁ אַכְזָרִי פְּאֵר וּתְהִלָּה וְאוֹמְרִים שִׁבְחוֹ בְּפָנָיו, שֶׁהוּא חָכָם גָּדוֹל, וְחוֹלְקִים לוֹ שְׁאָר מַעֲלוֹת טוֹבוֹת. וְכָל זֶה הוּא מֵחֲמַת הַחֲנֻפָּה, שֶׁהֵן לְהוּטִים אַחַר גְּרוֹנָם, שֶׁאוֹכְלִים לִפְעָמִים אֵצֶל אִישׁ אַכְזָרִי, אֲבָל אֵין יוֹדְעִים הַסּוֹף הַדָּבָר שֶׁל הָאֲנָשִׁים הָאֵלּוּ, אֲשֶׁר מָזוֹן זֶה שֶׁאוֹכְלִים אֵצֶל אִישׁ אַכְזָר, הוּא מָלֵא חֲרָבוֹת וְכִידוֹנִים, נְגָעִים וּפְצָעִים, אֲבַעְבּוּעוֹת וּמַכָּה טְרִיָּה, וּמְלֹא צַעַר מֻכְרָחִים לִסְבֹּל בִּשְׁבִיל זֶה שֶׁאוֹכֵל מַאֲכַל לֶחֶם רַע עַיִן, כַּמְבוֹאָר בַּפְּרָקִים לְעֵיל, עַיֵּן שָׁם. וְיָבוֹא עָלָיו מַכָּה אֶל מַכָּה נִגֶּשֶׂת, וְהַוָּה עַל הַוָּה, וְכָשַׁל הָעוֹזֵר וְנָפַל הֶעָזוּר.
עַל כֵּן יִרְאֶה הָאָדָם לִהְיוֹת בְּעֶזְרַת ה' בַּגִּבּוֹרִים נְדִיב לֵב וְאַמִּיץ כֹּחַ לְבַעֲלֵי מִצְוָה, וּבִפְרָט לְבַעֲלֵי צְדָקָה, וְגָדוֹל הַמְעַשֶּׂה יוֹתֵר מֵהָעוֹשֶׂה. וְאָז טוֹב לוֹ יִהְיֶה סֶלָה.

Chapter 44

<b>הַמִּשְׁתַּמֵּשׁ </b>בַּעֲבוֹטוֹ שֶׁל חֲבֵרוֹ הֶעָנִי — גָּדוֹל עָנְשׁוֹ, כִּי הֶעָשִׁיר יוּכַל לְדַבֵּר בַּעֲדוֹ וְלִמְחוֹת לַמַּלְוֶה, מַה שֶּׁאֵין כֵּן הֶעָנִי — עַל הָרֹב רוֹאֶה וְשׁוֹמֵעַ חֶסְרוֹנוֹ, וְאֵין בִּיכָלְתּוֹ כָּל כָּךְ לַעֲמֹד נֶגֶד הַמַּלְוֶה, כִּי הַמַּלְוֶה הוּא בָּטוּחַ, שֶׁאֵין הֶעָנִי פּוֹתֵחַ פִּיו נֶגְדּוֹ, וְהוּא עָווֹן פְּלִילִי. וּמִכְּלָל זֶה הוּא הַמִּתְגָּאֶה עַל הֶעָנִי וּמְדַבֵּר לוֹ קָשׁוֹת, מִפְּנֵי שֶׁהוּא מִתְיָרֵא לְדַבֵּר כֵּן עַל אִישׁ אַחֵר שֶׁאֵינוֹ עָנִי, וּבַעֲבוּר עֲנִיּוּתוֹ מְדַבֵּר אֶל זֶה הֶעָנִי בִּדְבָרִים קָשִׁים, בְּגַאֲוָה וָבוּז, כִּי יוֹדֵעַ שֶׁאֵין הֶעָנִי יָשִׁיב לְנֶגְדּוֹ. וְהַקָּדוֹשׁ בָּרוּךְ הוּא הַשּׁוֹמֵעַ רוֹאֶה וְיָרִיב רִיבוֹ, וְעוֹשֶׂה מִשְׁפָּט וְיוֹצִיא לָאוֹר צִדְקוֹ.
וּבִכְלַל הַמְקַבֵּל שֹׁחַד מָמוֹן — שֹׁחַד דְּבָרִים, וּכְשֵׁם שֶׁמִּצְוָה לִמְנֹעַ מִלֵּישֵׁב בְּדִין בַּעֲבוּר הֲנָאוֹת מָמוֹן, כָּךְ יִמָּנַע בִּשְׁבִיל הֲנָאָה מוּעֶטֶת; וִידַקְדֵּק הַדַּיָּן, כִּי הוּא פּוֹגֵם נִשְׁמָתוֹ.
בִּכְלַל הַמּוֹצֵא אֲבֵדָה וְאֵינוֹ מַכְרִיז עָלֶיהָ, הוּא הַיּוֹדֵעַ בְּאֵיזֶה צַד לְהַצִּיל מָמוֹן חֲבֵרוֹ וְנִמְנָע, וְאֵינוֹ מַצִּיל.
הָרוֹאֶה בְּנוֹ יוֹצֵא לְתַרְבּוּת רָעָה, וְאֵינוֹ מוֹחֶה בְּיָדוֹ — כָּל דִּבְרֵי רָעוֹת בְּמַשְׁמָע: שֶׁרוֹאֶה בְּנוֹ הוּא זוֹלֵל וְסוֹבֵא אוֹ בַּעַל מַחֲלֹקֶת אוֹ חוֹמֵד מָמוֹן אֲחֵרִים וְכַיּוֹצֵא בָּזֶה הַרְבֵּה דְּבָרִים — חִיּוּב עַל אָבִיו לְהַשְׁגִּיחַ עַל בְּנוֹ וּלְיַסְּרוֹ.
הָאוֹכֵל שֹׁד עֲנִיִּים וִיתוֹמִים וְאַלְמָנוֹת. בִּכְלַל זֶה הוּא הַגּוֹזֵל אֶת הַצִּבּוּר, אֲשֶׁר הַמָּעוֹת נִגְבֶּה מֵעֲנִיִּים וְאֶבְיוֹנִים, וְסוֹבְלִין עֹל הַכָּבֵד, וְאֵין יְכֹלֶת בְּיָדָם לְהַלְבִּישׁ עַצְמָם וְלִנְשׁוֹתֵיהֶם. וְזֶה הָאוֹכֵל מִקֻּפּוֹת הַקָּהָל בִּגְנֵבָה וָגֶזֶל, כְּאִלּוּ אָכַל אֶת בְּשָׂרָם וְדָמָם. וּבְמָעוֹת אֵלּוּ נִכְלָל גַּם כֵּן מָמוֹן יְתוֹמִים וְאַלְמָנוֹת, וְאֵינוֹ זוֹכֵר שֶׁהַקָּדוֹשׁ בָּרוּךְ הוּא הוּא אֲבִי יְתוֹמִים וְדַיָּן אַלְמָנוֹת. בְּוַדַּאי מִדַּת הַדִּין הוּא מָתוּחַ לְנֶגֶד אוֹתוֹ הָאִישׁ, כַּאֲשֶׁר הֶאֱרִיכוּ בְּעֹנֶשׁ זֶה בַּעֲלֵי מְחַבְּרֵי סִפְרֵי מוּסָר. וְכִדְמָצִינוּ בְּאַלְמְנַת רַבֵּנוּ יְחִיאֵל זִכְרוֹנוֹ לִבְרָכָה, אָבִיו שֶׁל הָרַב אָשְׁרִ"י זִכְרוֹנוֹ לִבְרָכָה, שֶׁנִּשְׁאֲרָה הָאַלְמָנָה עִם שְׁלשֶׁת בָּנֶיהָ הַקְּטַנִּים. פַּעַם אַחַת בָּא אֵלֶיהָ בַּעֲלָהּ בַּחֲלוֹם בְּלֵיל שַׁבָּת וְצִוָּה לָהּ, שֶׁתֵּכֶף תִּבְרַח הִיא מִחוּץ לָעִיר, כִּי ה' מְהַפֵּךְ הָעִיר בְּאֵיזֶה מִקְרֶה רָעָה. וַתִּיקַץ מִשְּׁנָתָהּ בִּרְעָדָה, וַתִּישַׁן. וּבָא אֵלֶיהָ פַּעַם שֵׁנִית בַּצִּוּוּי הַהוּא, וְאָז, תֵּכֶף כְּשֶׁנִּתְעוֹרְרָה מִשְּׁנָתָהּ, הָלְכָה הָאִשָּׁה עִם בָּנֶיהָ חוּץ לְשַׁעַר הָעִיר עֵרֶךְ מִיל אֵצֶל בֵּית עָרֵל אֶחָד, הָעוֹמֵד מִחוּץ לְעִיר. וַיְהִי בְּאַשְׁמֹרֶת הַבֹּקֶר, בָּאוּ שׁוֹדְדִים לָעִיר, וַיַּהַרְגוּ כָּל הָעִיר וּבָזְזוּ כָּל הָעִיר וַיֵּלְכוּ, וְהִיא שָׁבָה אֶל בֵּיתָהּ אַחַר כָּךְ בְּשָׁלוֹם. וְאַחַר כָּךְ בָּא בַּחֲלוֹם רַבֵּנוּ יְחִיאֵל, הַנִּזְכָּר לְעֵיל, וְאָמַר לְאִשְׁתּוֹ, שֶׁבֶּעָווֹן שֶׁהָיוּ גּוֹזְלִים אֶת הָעֲנִיִּים בְּמִסִּים וְאַרְנוֹנִיּוֹת, וְהָעֲשִׁירִים לֹא נָתְנוּ כְּלוּם — לָכֵן נִגְזְרָה גְּזֵרָה זוֹ עֲלֵיהֶם.
הַפּוֹרֵשׁ עַצְמוֹ מֵהַצִּבּוּר, בִּכְלָל זֶה הוּא מִי שֶׁאֵינוֹ מְדַקְדֵּק לְהִתְפַּלֵּל עִם הַצִּבּוּר, וּבִכְלָל זֶה הוּא מִי שֶׁיְּכֹלֶת בְּיָדוֹ לִתֵּן מִסִּים לְסַיֵּעַ לַצִּבּוּר — וְאֵינוֹ מְסַיֵּעַ.
הָעוֹבֵר עַל דִּבְרֵי חֲכָמֵינוּ זִכְרוֹנָם לִבְרָכָה — זֶהוּ הַמֵּקֵל בְּדָּבָר הָאָסוּר מִדְּרַבָּנָן, וְעוֹבֵר עַל גְּזֵרוֹת וְתַקָּנוֹת חֲכָמִים. אֲפִלּוּ בִּמְקוֹם מִצְוָה אָסוּר לַעֲבֹר עַל דִּבְרֵי חֲכָמִים, כְּגוֹן לִלְמֹד אוֹ לְהִתְפַּלֵּל אֵצֶל הַנֵּר בְּשַׁבָּת בְּמָקוֹם שֶׁאָמְרוּ 'גְּזֵרָה שֶׁמָּא יַטֶּה', וְכַיּוֹצֵא בָּזֶה. חָלִילָה וְחַס לַעֲבֹר עַל גְּזֵרוֹת חֲכָמֵינוּ זִכְרוֹנָם לִבְרָכָה, וְאֵין צָרִיךְ לוֹמַר דְּהָעֹנֶשׁ הוּא מְרֻבֶּה מִי שֶׁמַּלְעִיג עַל דִּבְרֵי חֲכָמִים, וְהוּא בִּכְלַל אֵלּוּ שֶׁאֵין לָהֶם חֵלֶק לָעוֹלָם הַבָּא.
הַמִּתְכַּבֵּד בִּקְלוֹן חֲבֵרוֹ הוּא אִסּוּר חָמוּר, שֶׁמְּעַכֵּב הַתְּשׁוּבָה, כָּאָמוּר. וְיֵשׁ גַּם כֵּן אִסּוּר הַיּוֹדֵעַ בַּחֲבֵרוֹ תּוֹעֶה בִּשְׁגִיאָה, וְאֵינוֹ מֵשִׁיבוֹ לַדֶּרֶךְ הַיָּפָה. וְדַע, דְּאִיתָא בַּזֹּהַר פָּרָשַׁת שְׁלַח לְךָ, דְּהָיוּ מַרְאִין לְרַבִּי שִׁמְעוֹן בֶּן יוֹחַאי עָלָיו הַשָּׁלוֹם, שֶׁהִתְאַסְּפוּ יַחַד בֵּית דִּין שֶׁל מַעְלָה בֵּהֵיכָלָא חַד, דְּתַמָּן מֶלֶךְ מָשִׁיחַ, וַהֲווּ עַיְנִין בְּדִין בַּר נָשׁ, דְּקָאֵיהּ עַל פִּתְחָא דְּגַן עֵדֶן, וְאִנּוּן כְּרוּבִים אֲחִידִין בֵּיהּ, וְלָא שָׁבְקוּ לֵיהּ לְמֵיעַל תַּמָּן, וַהֲווּ בְּצַעֲרָא וְצָוְחוּ צְוָחִין עַל גַּבֵּי פִּתְחָא דְּגַן עֵדֶן, וְכָרוֹזִין הֲוֵי עָבְרִין דְּלִהֶוְיָן בְּנֵי מְתִיבְתָּא כְּנִישִׁין הַשְׁתָּא קַמֵּי מֶלֶךְ מָשִׁיחַ לְעַיֵּן בְּדִינֵיהּ דְהַהוּא בַּר נָשׁ. וְאָמְרוּ לֵיהּ לְרַבִּי שִׁמְעוֹן בֶּן יוֹחַאי, דְּלֵית לְךָ רְשׁוּת לְגַלּוֹת מִי הוּא דֵּין בַּר נָשׁ, כִּי לֹא לְחִנָּם אִתְגַּזַּר עַל הַאי בַּר נָשׁ עָנְשָׁא דָּא. וְיָצָא הַדִּין מִפִּי מֶלֶךְ הַמָּשִׁיחַ דְּהַאי בַּר נָשׁ יְהֵא קָאִים בַּחוּץ בְּהַהוּא צַעֲרָא אַרְבָּעִין יוֹמִין. לְסוֹף אַרְבָּעִים יוֹמִין יְצַעֲרוּן לֵיהּ בְּצַעֲרָא דְּגֵיהִנָּם שַׁעְתָּא וּפַלְגָּא. וְכָל דָּא — בְּגִין דְּיוֹמָא חֲדָא חַד מִן חַבְרַיָּא הֲוֵי פָּרִישׁ מִלִּין דְּאוֹרַיְתָא. כַּד מָטִי לְחַד מִלָּה וּבְגִין דְּשָׁתְקוּ חַבְרַיָּא דְּיִתְכַּשַּׁל בֵּיהּ וְאָמַר לְחַבְרַיָּא: שְׁתִיקוּ! לָא תֵּמְרוּן מִידִי! וּבְגִין דְּשָׁתְקוּ חַבְרַיָּא אִתְכַּשַּׁל בְּהַהוּא מִלָּה וְאִכְסִיף, וְהַהוּא כִּסּוּפָא דְּגָרִים לְבַר נָשׁ דָּא, עַל זֶה דַּיְנִין לֵיהּ דִּינָא קַשְׁיָא, בְּגִין דְּלָא לְשַׁבְקָא חוֹבֵי דְּאוֹרַיְתָא מִקַּמֵּי קֻדְשָׁא בְּרִיךְ הוּא אֲפִלּוּ כִּמְלֹא נִימָה. 
עַל כֵּן סַם חַיִּים הִיא לְמִי שֶׁלּוֹמֵד לִשְׁמָהּ, וְאֵינוֹ מִתְכַּבֵּד בִּקְלוֹן חֲבֵרוֹ. וְהָעוֹסֵק בַּתּוֹרָה לִשְׁמָהּ, הִיא מַצֶּלֶת מִכָּל הִרְהוּרִים רָעִים וְעוֹמֶדֶת לוֹ בִּשְׁעַת הַדִּין, כִּדְאִיתָא בַּזֹּהַר פָּרָשַׁת וַיַּקְהֵל: כָּל מָאן דְּאִשְׁתַּדַּל בְּאוֹרַיְתָא, כְּאִלּוּ אִשְׁתַּדֵּל בְּהֵיכְלֵיהּ דְּקֻדְשָּׁא בְּרִיךְ הוּא בְּגִין דְּכַד בַּר נָשׁ עָסִיק בְּאוֹרַיְתָא, הַקָּדוֹשׁ בָּרוּךְ הוּא תַּמָּן וְאָצִית לְקָלֵיהּ וְאִשְׁתְּזִיב בַּר נָשׁ מִתְּלַת דִּינִים: מִדִּינָא דְּהַאי עָלְמָא וּמִדִּינָא דְּמַלְאַךְ הַמָּוֶת (רָצָה לוֹמַר, דְּיָמוּת בִּנְשִׁיקָה עַל יְדֵי הַקָּדוֹשׁ בָּרוּךְ הוּא) וּמִדִּינָהּ שֶׁל גֵּיהִנָּם — בְּאֹפֶן שֶׁיִּהְיֶה הַלִּמּוּד לִשְׁמָהּ וּבְאַהֲבָה, וְאָז הַקָּדוֹשׁ בָּרוּךְ הוּא מִתְפָּאֵר בּוֹ וְאוֹמֵר: עַם זוּ יָצַרְתִּי לִי, יִשְׂרָאֵל אֲשֶׁר בּוֹ אֶתְפָּאֵר.

Chapter 45

<b>אִיתָא </b>בְּכִתְבֵי הָאֲרִ"י, זִכְרוֹנוֹ לִבְרָכָה: מִצְוָה רַבָּה לִלְמֹד יִחוּדִים לַשְּׁכִינָה, כִּי עוֹשֶׂה מִסְעָד וָעֵזֶר לַשְּׁכִינָה וּמְקָרֵב אֶת הַגְּאֻלָּה בְּיִחוּדִים, וּבַאֲשֶׁר כִּי לֹא כָּל אָדָם יְכֹלֶת בְּיָדוֹ לַעֲשׂוֹת יִחוּדִים בִּתְפִלָּתוֹ אוֹ בַּמִּצְוָה אֲשֶׁר הוּא עוֹשֶׂה. אַחַת — מִטַּעַם חֶסְרוֹן יְדִיעָתוֹ, אוֹ מִפְּנֵי שֶׁאֵינוֹ מֻבְטָח בְּנַפְשׁוֹ לַעֲשׂוֹת שֶׁלֹּא יָבוֹא לִידֵי הִרְהוּר בִּתְפִלָּתוֹ, וְנִמְצָא מְקַלְקֵל, וְלֹא מְתַקֵּן. שֶׁאֵין הָאָדָם הוּא טָהוֹר בְּכָל עֵת וּזְמַן, וְאָסוּר לַעֲסֹק בַּקֳּדָשִׁים בְּזְמַן שֶׁהוּא מִקְרֶה בִּלְתִּי טָהוֹר מֵחֲמַת שֶׁהוּא בַּעַל קֶרִי, וְאָסוּר לְיַחֵד שׁוּם יִחוּד אִם לֹא שֶׁטָּבַל לְקִרְיוֹ. עַל כֵּן בְּוַדַּאי בַּעַל הָרַחֲמִים יְקַבֵּל בְּרַחֲמִים וּבְרָצוֹן כַּוָּנַת לֵב הָאָדָם, שֶׁמְּכַוֵּן פָּשׁוּט, בִּלְתִּי מַחֲשָׁבוֹת זָרוֹת, וּמִתְפַּלֵּל כִּפְשׁוּטֵי עִנְיְנֵי תְּפִלָּה, רַק יֹאמַר קֹדֶם הַתְּפִלָּה: לְשֵׁם יִחוּד קֻדְשָׁא בְּרִיךְ הוּא וּשְׁכִינְתֵּיהּ. וְכֵן בְּעֵסֶק הַתּוֹרָה יֹאמַר כָּךְ: לְשֵׁם יִחוּד קֻדְשָׁא בְּרִיךְ הוּא וּשְׁכִינְתֵּיהּ וְכוּ', וְאָז אֵינוֹ מַפְרִיד עַצְמוֹ מֵהַקְּדֻשָּׁה. וְכִדְמָצִינוּ בְּעֵרוּבִין פֶּרֶק "בַּכֹּל מְעָרְבִין": רַבִּי זֵירָא כִּי הֲוָה חַלָּשׁ, הֲוֵי אָזִיל וְיָתִיב אַפִּתְחָא דְּרַבִּי יוּדָא בַּר רַבִּי אַמִּי. אָמַר: כִּי נַפְקֵי וְעַיְלֵי רַבָּנָן — אֵקוּם מַקַּמַּיְהוּ, כְּדֵי שֶׁלֹּא יְהֵא בָּטֵל מֵהַמִּצְווֹת. וְכֵן קַבָּלָה הִיא בְּיָדַי מִן אַנְשֵׁי מַעֲשֶׂה, שֶׁאִם הָיוּ יוֹשְׁבִים בְּטֵלִים מִן הַמִּצְווֹת — הָיוּ מְמַשְׁמְשִׁים בַּצִּיצִית וְהָיוּ מִסְתַּכְּלִין בָּהֶן, כִּי הַהִסְתַּכְּלוּת בַּצִּיצִית הִיא עִנְיָן גָּדוֹל וּתְקוּמָה אֶל הַשְּׁכִינָה בַּגָּלוּת. וְהַיּוֹדְעִים סוֹד יִחוּד בַּקַּבָּלָה, מְכַוְּנִין בְּשֵׁם אֶחָד גָּדוֹל וְנוֹרָא, שֶׁהוּא גִּימַטְרִיָּא עַיִ"ן, וּבָזֶה הֵם יוֹצְאִים אַף בִּזְמַן הַזֶּה סוֹד מִצְוַת תְּכֵלֶת בַּצִּיצִית.
וְהִנֵּה אֲגַלֶּה טֶפַח וַאֲכַסֶּה טְפָחַיִם בְּעִנְיַן תְּכֵלֶת, כִּי 'תְּכֵלֶת' הוּא גִּימַטְרִיָּא שְׁמוֹנֶה מֵאוֹת וַחֲמִשִּׁים, וְהַבֶּן אָדָם הוּא מְחֻיָּב לִרְאוֹת בִּשְׁתֵּי עֵינַיִם אֶת הַצִּיצִית, וּשְׁתֵּי פְּעָמִים עַיִ"ן — גִּימַטְרִיָּא מָאתַיִם וְשִׁשִּׁים, וְעִם תֵּבוֹת צִיצִית הוּא גִּימַטְרִיָּא שְׁמוֹנֶה מֵאוֹת וַחֲמִשִּׁים — כְּמִנְיַן תְּכֵלֶת. קַבָּלָה הִיא בְּיָדַי בְּשֵׁם הַגָּאוֹן רַבִּי יַעֲקֹב טֶעמֶרְלִישׁ מִלּוּבְּלִין, שֶׁבָּזֶה הוּא מֵסִיר הַחשֶׁךְ שֶׁאָמַר יִרְמְיָהוּ הַנָּבִיא: אוֹתִי נָהַג חשֶׁךְ וְלֹא אוֹר. וּבְעִנְיַן אוֹר עֵינָיו בְּצִיצִית יְכַוֵּן כֵּן, וְהוּא מְבַטֵּל אוֹתוֹ הַחשֶׁךְ, שֶׁמַּפְסִיק בֵּינוֹ וּבֵין הַשְּׁכִינָה. הַכְּלָל — כִּי לֹא בָּרָא הַקָּדוֹשׁ בָּרוּךְ הוּא אֶת הָאָדָם שֶׁיִּהְיֶה בָּעוֹלָם הַזֶּה לְתוֹעֶלֶת גּוּפוֹ, כִּי הַגּוּף כָּלֶה בָּאָרֶץ — רַק לְתוֹעֶלֶת נִשְׁמָתוֹ, אֲשֶׁר חֻצְּבָה מִתַּחַת כִּסֵּא הַכָּבוֹד, וְהִיא חֵלֶק אֱלוֹהַּ מִמַּעַל, לְתַקְּנָהּ וּלְקַשְּׁטָהּ בְּמַעֲשִׂים טוֹבִים לְקָרֵב הַגְּאֻלָּה וּלְשַׁמֵּחַ אֶת הַשְּׁכִינָה בַּגָּלוּת הַמַּר הַזֶּה, וְאָז יִהְיֶה נִזְדַּכֵּךְ גַּם הַגּוּף, וּמֵאִיר בְּאוֹר בָּהִיר, בִּפְרָט כְּשֶׁהַגּוּף מִתְחַמֵּם לִדְבַר מִצְוָה.
וְלֹא לְחִנָּם אָמְרוּ רַבּוֹתֵינוּ זִכְרוֹנָם לִבְרָכָה: הָעוֹנֶה "אָמֵן יְהֵא שְׁמֵיהּ רַבָּה" בְּכָל כֹּחוֹ — מְצַנְּנִין לוֹ הַגֵּיהִנָּם, וְאֵין הַדָּבָר יוֹצֵא מִידֵי פְּשׁוּטוֹ, שֶׁצָּרִיךְ לוֹמַר "אָמֵן יְהֵא שְׁמֵיהּ רַבָּה" בְּכָל כֹּחוֹ. וְאֵין הַפֵּרוּשׁ לְהָרִים קוֹל בְּיוֹתֵר מִדַּי, פֶּן יִתְלוֹצְצוּ הַמַּלְעִיגִים, אֶלָּא הוּא בְּכָל כֹּחוֹ בְּאֵבָרָיו. וּכְמוֹ שֶׁכָּתוּב בַּזֹּהַר, פָּרָשַׁת פִּנְחָס, שֶׁצָּרִיךְ הָאָדָם לְעוֹרֵר כָּל אֵבָרָיו בְּחֵילָא תַּקִּיפָא, וּבָזֶה יִתְבַּר לִבֵּיהּ וְאִתְבַּר חֵילָא דְּסִטְרָא אָחֳרָא. וְאַף הָרְשָׁעִים מוֹצְאִין מְנוּחָה עַל יְדֵי עֲנִיַּת "אָמֵן יְהֵא שְׁמֵיהּ רַבָּא". וְכִדְאִיתָא בַּזֹּהַר פָּרָשַׁת נֹחַ: בְּזִמְנָא דְּיִשְׂרָאֵל עוֹנִין בְּקוֹל רָם "אָמֵן יְהֵא שְׁמֵיהּ רַבָּא" הַקָּדוֹשׁ בָּרוּךְ הוּא מִתְמַלֵּא רַחֲמִים וְנוֹתֵן חַיִּים עַל הַכֹּל, וְהַקָּדוֹשׁ בָּרוּךְ הוּא רוֹמֵז לַמַּלְאָךְ, הַנִּקְרָא סַמְרִיאֵל, וּבִידֵיהּ מַפְתְּחִין, וּפוֹתֵחַ שְׁלשָׁה פְּתָחִים לִסְטַר מִדְבָּר, וְאָז חֲמָאָן רְשָׁעִים נְהוֹרָא, וְאָתָא תְּנָנָא וְסוֹתֵם הָאֲוִיר שֶׁל הַפְּתָחִים, שֶׁלֹּא יְהֵא מֵאִיר, וּכְדֵין תְּלַת מְמֻנִּים דִּתְחוֹת יְדֵיהּ מְנַשְּׁבִין בְּגַדְפֵיהוֹן מְשִׁיבִין הֶעָשָׁן לַאֲחוֹרָיו זְמַן שָׁעָה וּפַלְגָּא שָׁעָה בִּזְכוּת עֲנִיַּת "אָמֵן יְהֵא שְׁמֵיהּ רַבָּא", שֶׁעוֹנִין יִשְׂרָאֵל בְּכָל יוֹם, וְאַחַר כָּךְ הֵם שָׁבִים לַגֵּיהִנָּם.
וּבוֹא וּרְאֵה, כַּמָּה חָבִיב הַאי שִׁבְחָא קַמֵּיהּ קֻדְשָׁא בְּרִיךְ הוּא. וּמַעֲשֶׂה הוּבָא בַּזֹּהַר פָּרָשַׁת תְּרוּמָה: רַבִּי חִיָּא וְרַבִּי אַבָּא שָׁרוּ בְּגוֹ אֻשְׁפִּיזַיְהוּ. קָמוּ בְּפַלְגוּת לֵילָא לְמִלְעֵי בְּאוֹרַיְתָא. וַהֲוֵי בְּרַתָּא דְּאֻשְׁפִּיזָא קָמַת וְאַנְהָרַת לוֹן שְׁרָגָא, וְאִינְהוּ הֲוֵי עַסְקֵי בְּאוֹרַיְתָא. אַדְהָכֵי אַשְׁגַּח רַבִּי אַבָּא אֲבַתְרֵיהּ, וַחֳמוּ דַּהֲוֵי בִּתּוֹ שֶׁל בַּעַל הַבַּיִת מַנְהַר לְהוּ. פָּתַח וְאָמַר <small>(מִשְׁלֵי ו, כג)</small>: "כִּי נֵר מִצְוָה וְתוֹרָה אוֹר" — הָאִשָּׁה הִיא מְצֻוָּה עַל נֵר שֶׁל שַׁבָּת, וְלֹא הָאִישׁ; וְהַטַּעַם — כִּי הָאִשָּׁה הִיא נֶגֶד הַשְּׁכִינָה. וְתוֹרָה אוֹר — פֵּרוּשׁ: הַתּוֹרָה, שֶׁלָּמַד בַּעֲלָהּ, שֶׁהָאִישׁ מְצֻוֶּה עַל הַתּוֹרָה לִלְמֹד — נוֹתֵן אוֹר וְהֶאָרָה גְּדוֹלָה כְּאוֹתוֹ הַמִּצְוָה שֶׁל נֵר שַׁבָּת, שֶׁהָאִשָּׁה מַדְלֶקֶת. נִמְצָא שְׁנֵיהֶם מְאִירִים בְּאוֹר תּוֹרָה וְאוֹר שַׁבָּת. אַשְׁרֵיהֶם הַנָּשִׁים, שֶׁזּוֹכִין לְבַעֲלֵי תּוֹרָה!
שְׁמָעַת הַאי בְּתוּלָה וַהֲוֵי בָּכִית. אַדְהָכֵי קָם אֲבוּהָ דִּבְתוּלָה וַחֲמֵי לִבְרַתֵּיהּ בַּכְיָא, וְשָׁאִיל לַהּ, לָמָּה וְעַל מָה הִיא בַּכְיָא — וְלֹא עָנְתָה מְאוּמָה מֵחֲמַת מְרִירוּת הַלֵּב. וְהִתְחִיל אַף אָבִיהָ לִבְכּוֹת. אָמַר רַבִּי אַבָּא: מִבַּכְיּוּתָהּ נִרְאֶה, דְּהֶחָתָן שֶׁלָּהּ הוּא עַם הָאָרֶץ, וְאֵינוֹ בַּעַל תּוֹרָה. אָמַר לֵיהּ: וַדַּאי הָכֵי הוּא, וּבְגִין דַּחֲמֵינָא לֵיהּ יוֹמָא חַד דְּדָלִיג מֵאִגְרָא חֲדָא לְמִשְׁמָע קַדִּישׁ בַּהֲדֵי צִבּוּרָא סָלִיק בִּרְעוּתִי דִּילִי לְמֵיהַב לֵיהּ בְּרַתִּי, וְתֵכֶף דְּנַפְקוּ צִבּוּרָא מִבֵּי כְּנִשְׁתָּא, יַהֲבִינָא לֵיהּ בְּרַתִּי. דַּאֲמֵינָא, בְּדִלּוּגָא דָּא לְמִשְׁמָע קַדִּישׁ מֻכְרָח לִהְיוֹת גַּבְרָא רַבָּא בְּאוֹרַיְתָא, וְאַף עַל גַּב דְּאִיהוּ רַבְיָא דְּלָא יְדַעְנָא בֵּיהּ מִקַּדְמַת דְּנָא. וְהַשְׁתָּא אֲפִלּוּ בִּרְכַּת מְזוֹנָא לָא יָדַע, וְאֵין בְּיָדִי לָכֹף אוֹתוֹ שֶׁיִּתְעַסֵּק בְּאוֹרַיְתָא וְיִקְרָא קְרִיאַת שְׁמַע וּבִרְכַּת הַמָּזוֹן. אָמַר לֵיהּ רַבִּי אַבָּא: אִעְבַּר לֵיהּ בְּאָחֳרָא (רָצָה לוֹמַר, שֶׁיִּרְאֶה שֶׁיִּתֵּן גֵּט וְיַשִּׂיא בִּתּוֹ אַחַר כָּךְ לְתַלְמִיד חָכָם) וּבְתוֹךְ דְּבָרָיו חָזַר וְאָמַר אוֹ דִּלְמָא בְּרָא יוֹלִיד דַּהֲוֵי גַּבְרָא רַבָּא. אַדְהָכֵי קָם הֶחָתָן וְדִלֵּג עֲלַיְהוּ וְיָתִיב לְקַמַּיְהוּ. אִסְתַּכְּלִי בֵּיהּ רַבִּי אַבָּא. אָמַר רַבִּי אַבָּא: חֲמִינָא בְּהַאי רַבְיָא דִּנְהוֹרָא רַבָּא יִפּוּק מִנֵּיהּ לְעָלְמָא.
פָּתַח וְאָמַר הַאי רַבְיָא: רַבּוֹתַי, אֵימָא חַד מִלָּה. פָּתַח וְאָמַר <small>(אִיּוֹב לב, ו)</small>: "צָעִיר אָנֹכִי לְיָמִים, וְאַתֶּם יְשִׁישִׁים, עַל כֵּן זָחַלְתִּי וָאִירָא מֵחַוּוֹת דֵּעִי אֶתְכֶם". הַאי קְרָא אַתְעֲרוּ בֵּיהּ עַמּוּדֵי עוֹלָם, אֲבָל אֱלִיהוּא, דִּכְתִיב בֵּיהּ מִמִּשְׁפַּחַת רָם, וּכְתִיב בֵּיהּ: בֶּן בַּרְכְאֵל הַבּוּזִי, דְּנִקְרָא כֵּן בִּשְׁבִיל דִּמְבַזֶּה עַצְמוֹ לְמָאן דְּגָדוֹל מִנֵּיהּ. וְזֶה שֶׁאָמַר: צָעִיר אָנֹכִי לְיָמִים — אַף אֲנִי מַקְטִין עַצְמִי לְגַבֵּי בַּר נָשׁ, דְְּאִית לֵיהּ יוֹמִין סַגִּיאִין, וְעַל כֵּן בְּגִין דַּאֲנָא רַבְיָא, וּבַמָּקוֹם הַזֶּה יֵשׁ יְשִׁישִׁים בְּחָכְמָה, עָלָה בְּדַעְתִּי דְּלָא לְמַלָּלָא עַד יוֹמָא דָּא. וְהַשְׁתָּא דְאַתּוּן הָכָא, אִית שַׁעְתָּא לְמִפְתַּחַ פּוּמִי. 
הִתְחִיל לִדְרשׁ זֶה הַפָּסוּק: כִּי נֵר מִצְוָה וְתוֹרָה אוֹר. וְגִלָּה לָהֶם כַּמָּה סוֹדוֹת בַּתּוֹרָה עַל פִּי הַסּוֹד, וְאַחַר כָּךְ פָּתַח וְאָמַר: דְּעוּ, כִּי אֲנָא מִבָּבֶל, וּבְרָא דְרַב סַפְרָא אֲנָא, וְלָא זָכִינָא לְאִשְׁתְּמוֹדַע עִם אַבָּא. וְאַטְרִידְנָא לְהָכָא, וּדְחִילְנָא עַד הָכֵי לְמֵימַר מִלִּין דְּאוֹרַיְתָא, דְּיַתְבֵי אַרְעָא דָּא אַרְיְוָתָא בַּתּוֹרָה, וְשָׁוִינָא עָלַי דְּלָא אֵימָא מִלֵּי דְּאוֹרַיְתָא תְּרֵין יַרְחִין, וְיוֹמָא הָדֵין אִשְׁתְּלִּימוּ תְּרֵין יַרְחִין. זַכָּאָה חֻלְקִי דְּאִתְעַרְתּוּן הָכֵי.
אָרִים רַבִּי יוֹסֵי קָלֵיהּ וּבָכָה. קָמוּ כֻּלְּהוּ וּנְשָׁקוּהוּ בְּרֵישֵׁיהּ. אָמַר רַבִּי יוֹסֵי: אִלְמָלֵא לֹא בָּאתִי וְזָכִינָא לְמִשְׁמַע מִלִּין דְּעַתִּיק יוֹמִין, דְּנָפִיק מִפּוּמָךְ, מַאי דְּלָא זָכִינָא לְמִשְׁמַע עַד הַשְׁתָּא — דַּיֵּנוּ. יַתְבֵי כֻּלְּהוּ. אָמַר הֶחָתָן: רַבּוֹתַי, מִדַּחֲמִינָא צַעֲרָא דַּחֲמוֹי וְצַעֲרָא דִּבְרַתֵּיהּ — אִשְׁתִּי, דַּהֲווּ מְצַעֲרֵי בְּנַפְשַׁיהוּ דְּלָא יְדַעְנָא בִּרְכַּת הַמָּזוֹן וּקְרִיאַת שְׁמַע, אֲמִינָא: לָא אִתְחַבַּר בְּאִשְׁתִּי, עַד שֶׁאֲגַלֶּה לָכֶם סוֹד בִּרְכַּת הַמָּזוֹן בְּסוֹדוֹת גְּדוֹלִים וְנִפְלָאִים. חֲדוּ כֻּלְּהוּ, וְרַבִּי יוֹסֵי וְרַבִּי אַבָּא וְרַבִּי חִיָּא וְחָמִיו וְהַכַּלָּה — קָמוּ כֻּלְּהוּ וּנְשָׁקוּהוּ.
אָמַר רַבִּי יוֹסֵי: וַדַּאי הִלּוּלָא דְּקֻדְשָׁא בְּרִיךְ הוּא אִתְרָעִי בֵּיהּ. נָטְלוּ לְהַכַּלָּה וּבָרְכוּ לַהּ בְּכַמָּה בִּרְכָאִין. אָמְרוּ לְאָבִיהָ, דִּיתַקֵּן בַּיִת מְיֻחָד לַעֲשׂוֹת בּוֹ חֲתֻנָּה. אָמַר רַבִּי יוֹסֵי: לָא נַפְקִינָן מֵהָכָא עַד דְּיִתְעָבַד הִלּוּלָא. וּכְנִישׁוּ אַחַר כָּךְ כָּל אַנְשֵׁי מָתָא לְהַהוּא חֶדְוָה וְקָרְאוּ לְהַכַּלָּה וַחֲדוּ עִמְּהוֹן בְּמִלִּין דְּאוֹרַיְתָא. וְעַל סְעוּדַת הַנִּשּׂוּאִין פָּתַח הֶחָתָן עַל פְּתוֹרָא וּבֵאֵר עִנְיַן שֶׁבַע בְּרָכוֹת, סוֹדוֹת נִפְלָאִים וְחִדּוּשִׁים הַרְבֵּה, וַחֲדוּ כֻּלְּהוּ, וְכָל בְּנֵי מָתָא קִבְּלוּ עֲלֵיהֶם אֶת הֶחָתָן לִהְיוֹת לָהֶם רַב וּמוֹרֵה צֶדֶק. וְאַחַר הַחֲתֻנָּה קָמוּ רַבִּי יוֹסֵי וְרַבִּי אַבָּא וְרַבִּי חִיָּא, וּבְרִיכוּ לֵיהּ וְאָזְלוּ לְאוֹרְחַיְהוּ.
כַּד מָטוּ לְגַבֵּי רַבִּי שִׁמְעוֹן בֶּן יוֹחַאי — זָקִיף עֵינוּי וַחֲמֵי לוֹן. אָמַר לְהוֹן: מִסְתַּכֵּל הֲוִינָא יוֹמָא דָּא וַחֲמֵינָא לְכוֹן תְּרֵין יוֹמִין דַּהֲוֵיתוּן גַּבֵּי חַד מִסְכֵּנָא, דְּהַאי נַעַר, דְּאִקְרֵי מַטַּטְרוֹן, אוֹלִיף לְכוּ רָזִין עִלָּאִין. זַכָּאָה חֻלְקֵיכוֹן! סַדְּרוּ כֻּלְּהוּ מִלִּין קַמֵּיהּ וְסָחוּ לֵיהּ עֻבְדָּא. אָמַר לְהוּ: זַכָּאִין אַתּוּן וְזַכָּאָה חֻלְקְכוֹן וְזַכָּאָה חֻלְקִי, דְּהָא אִדְכַּרְנָא יוֹמָא דָּא דַּהֲוֵי אָזִיל עִמִּי רַב סַפְרָא, אָבִיו שֶׁל הֶחָתָן, וּבְרַכְתִּין לֵיהּ, דִּיהֵא לֵיהּ בַּר אוֹרְיָן בְּאוֹרַיְתָא — וְלָא בְּרִיךְ לֵיהּ דְּיִזְכֶּה לְגַדֵּל אוֹתוֹ וְכוּ', עַד כָּאן הַזֹּהַר.
נִלְמָד מִזֶּה מִסּוֹף הַמַּאֲמָר, שֶׁכְּשֶׁבָּא הַתַּלְמִיד לְקַבֵּל בְּרָכוֹת מִן רַבּוֹ, וְרַבּוֹ מְבָרְכוֹ שֶׁיִּזְכֶּה לְבָנִים תַּלְמִידֵי חֲכָמִים — יְבָרֵךְ בְּפֵרוּשׁ, שֶׁיִּזְכֶּה לְגַדֵּל אוֹתָם וְשֶׁיִּרְאֶה בְּחַיָּיו אוֹר תּוֹרָתָם. גַּם נִלְמָד מִזֶּה הַמַּאֲמָר, שֶׁבִּמְקוֹם גְּדוֹלִים אַל תַּעֲמֹד. וְנָכוֹן לִזְעִירֵי לְהַדֵּר לִשְׁמֹעַ מִפִּי יְשִׁישִׁים חָכְמָה, כִּי יִשְׁמַע בְּוַדַּאי מַה שֶּׁלֹּא שָׁמַע עֲדַיִן, וְאָז יַרְבֶּה עָלָיו חָכְמָה. גַּם נִלְמָד מִזֶּה הַמַּעֲשֶׂה, שֶׁצָּרִיךְ הָאָדָם לִלְמֹד יִחוּדִים, שֶׁהֲרֵי רַב סַפְרָא לָמַד עִם בְּנוֹ הֶחָתָן יִחוּדִים בְּבִרְכַּת הַמָּזוֹן וּבִקְרִיאַת שְׁמַע וּבְחִדּוּשֵׁי הַתּוֹרָה, אַף שֶׁהָיָה בְּנוֹ עֲדַיִן רַךְ בְּשָׁנִים. עוֹד יֵשׁ לִלְמֹד מִזֶּה הַמַּעֲשֶׂה: שׁוֹמֵר מִצְוָה לֹא יֵדַע רַע. בִּשְׁבִיל שֶׁרָאָה הָאֻשְׁפִּיזָא אֶת הֶחָתָן, שֶׁהָיָה קוֹפֵץ מֵאִגְרָא לִשְׁמֹעַ קַדִּישׁ וְלוֹמַר "אָמֵן יְהֵא שְׁמֵיהּ רַבָּא" — רָאָה, שֶׁהָיָה עַסְקָן בְּמִצְווֹת, וְנָתַן לוֹ בִּתּוֹ לְאִשָּׁה בִּשְׁבִיל מִצְוָה אַחַת.
עַל כֵּן צָרִיךְ כָּל אָדָם לִזָּהֵר בְּמִצְווֹת וּבַתּוֹרָה, וְאָז יָגֵן ה' בַּעֲדוֹ בְּעִדָּנָא דְּעָסִיק בֵּיהּ וּבְעִדָּנָא דְּלָא עָסִיק בֵּיהּ, לְכָל אֲשֶׁר לוֹ יִהְיֶה שָׁלוֹם.

Chapter 46

<b>אִיתָא </b>בְּכִתְבֵי הָאֲרִ"י, זִכְרוֹנוֹ לִבְרָכָה: אֶחָד מִן הַדְּבָרִים, שֶׁמְּעַכְּבִין אֶת הַתְּפִלָּה, הוּא מִי שֶׁאֵין גּוּפוֹ נָקִי, וּמְלֻכְלָךְ מִטִּנּוּף וְצוֹאָה אוֹ טִפּוֹת מֵי רַגְלַיִם. וְעוֹד, כִּי נְקִיּוּת דָּבָר טוֹב הוּא, וְזֶה כִּי בְּדָוִד הַמֶּלֶךְ עָלָיו הַשָּׁלוֹם כְּתִיב בֵּיהּ: וַיִּכְרֹת אֶת כְּנַף מְעִילוֹ אֲשֶׁר לְשָׁאוּל בַּלָּט. וּבְוַדַּאי אִלּוּ הָיָה הַמֶּלֶךְ שָׁאוּל מְלֻבָּשׁ בּוֹ, הָיָה מַרְגִּישׁ בַּדָּבָר בְּשָׁעָה שֶׁכָּרַת דָּוִד אֶת כְּנַף מְעִילוֹ, אֶלָּא שֶׁהֵסִירוֹ שָׁאוּל לְגַמְרֵי מִמֶּנּוּ. וְאִיתָא בְּ"סֵפֶר חֲסִידִים", כִּי מְעִיל אֲשֶׁר הָיָה לַמֶּלֶךְ שָׁאוּל, הָיָה הַמַּלְבּוּשׁ הָעֶלְיוֹן, שֶׁהָיָה שָׁאוּל הַמֶּלֶךְ מִתְכַּסֶּה בּוֹ בִּשְׁעַת תְּפִלָּה לִכְבוֹד הַשֵּׁם יִתְבָּרַךְ, וְעַל כֵּן הֵסִירוֹ שָׁאוּל מֵעָלָיו לַעֲשׂוֹת צְרָכָיו. וְעַל כֵּן נִזְהָרִין אַנְשֵׁי מַעֲשֶׂה, כְּשֶׁצְּרִיכִין לִכָּנֵס לְבֵית הַכִּסֵּא בִּשְׁעַת זְמַן כְּנִיסָתָם לְבֵית הַכְּנֶסֶת, הָיוּ מְנִיחִין אֶת בִּגְדֵיהֶם מִבַּחוּץ, וְאֵינָם נִכְנָסִים עִם בִּגְדֵיהֶם לְבֵית הַכִּסֵּא, בַּאֲשֶׁר שֶׁהַבֵּית הַכְּנֶסֶת הוּא בִּנְיַן מִקְדָּשׁ מְעַט, וּצְרִיכִין לִכָּנֵס בּוֹ בִּבְגָדִים נָאִים, וּבִפְרָט בְּיוֹם שַׁבָּת, שֶׁצָּרִיךְ הָאָדָם לִזָּהֵר בָּהֶן שֶׁיִּהְיוּ בְּגָדָיו נְקִיִּים, שֶׁהֲרֵי מְבֹאָר בְּפֶרֶק ב דַּחֲגִיגָה: אָמַר רַבִּי יוֹנָתָן בֶּן עַמְרָם: נִתְחַלְּפוּ לוֹ כֵּלִים שֶׁל שַׁבָּת בְּכֵלִים שֶׁל חוֹל וְלוֹבְשָׁם — נִטְמְאוּ (פֵּרוּשׁ: דְּהַיְנוּ לְעִנְיַן מִי שֶׁאוֹכֵל חֻלִּין בְּטָהֳרָה). וְהַטַּעַם — כֵּיוָן דִּכְלֵי שַׁבָּת עַבְדֵי לָהֶם שִׁמּוּר טְפֵי. וְעַיֵּן שָׁם. וְעַל כֵּן רָאוּי וְנָכוֹן לִהְיוֹת מִנְעָלִים מְיֻחָדִים לְבֵית הַכְּנֶסֶת, וְטוֹב יוֹתֵר שֶׁלֹּא יֵלֵךְ לְבֵית הַכִּסֵּא בָּהֶם וּלְבֵית הַכְּנֶסֶת.
וְיֵשׁ עוֹד דָּבָר הַמְעַכֵּב הַתְּפִלָּה, אַף שֶׁהוּא בְּבֶגֶד נָקִי מְאֹד, וְהוּא שַׁעַטְנֵז. וַאֲפִלּוּ בְּשׁוֹגֵג — אֵין תְּפִלָּתוֹ נִשְׁמַעַת וּמְקֻבֶּלֶת כְּלָל, אֲפִלּוּ אִם הוּא מִתְפַּלֵּל בְּכַוָּנָה. עַל כֵּן צְרִיכִים הַחַיָּטִים לִזָּהֵר לִתֵּן הַשְׁגָּחָה, שֶׁלֹּא יִגְרְמוּ הֶזֵּק לַמִּתְפַּלְלִים בְּבִגְדֵי שַׁעַטְנֵז, וְיִהְיֶה חֵטְא הָרַבִּים תָּלוּי בָּחַיָּט.
וְיֵשׁ עוֹד דָּבָר הַמְעַכֵּב אֶת הַתְּפִלָּה, אַף שֶׁבְּגָדָיו הֵם מְנֻקִּים מִכָּל טִנּוּף, וְאֵין בְּגָדָיו שַׁעַטְנֵז. אָמְנָם אֵינוֹ נָקִי מִגֶּזֶל, כִּי מִחְיָתוֹ הוּא שָׁוְא וָשֶׁקֶר, וְהוּא מִתְלַבֵּשׁ בִּבְגָדִים נָאִים וּמִתְגָּאֶה בָּהֶם. וְזֶהוּ שֶׁהַנְּבִיאִים קוֹרְאִין אוֹתָן 'בְּגָדִים' — בֶּגֶד בּוֹגְדִים. וּבְכָל פַּעַם שֶׁמִּתְכַּסֶּה בּוֹ לְהִתְפַּלֵּל — מְעוֹרֵר חֲטָאָיו וּפְשָׁעָיו, וְזוֹרְקִין תְּפִלָּתוֹ בִּפְנֵי הַחִיצוֹנִים. אוֹי לוֹ וְאוֹי לְנַפְשׁוֹ! וַאֲפִלּוּ שֶׁחָטָא רַק נֶגֶד הָאֻמָּן, שֶׁלֹּא שִׁלֵּם לוֹ שְׂכַר מְלַאכְתּוֹ כָּרָאוּי, וְאַף שֶׁלֹּא דָּחֲקוֹ עַל זֶה, הֲלֹא הוּא יוֹדֵעַ בְּעַצְמוֹ דְּהָאֻמָּן נוֹשֵׂא לוֹ פָּנִים שֶׁלֹּא בִּרְצוֹנוֹ, וּמֻכְרָח לִקַּח מַה שֶּׁנּוֹתֵן לוֹ. אוֹ שֶׁכּוֹבֵשׁ שְׂכַר שָׂכִיר — כִּי אָז בָּאִין לְהִכָּשֵּׁל בְּחֵטְא גֶּזֶל, וְאֵלָיו הוּא נוֹשֵׂא אֶת נַפְשׁוֹ. חָלִילָה לַעֲשׂוֹת כֵן לִכְבֹּשׁ שְׂכַר הַפּוֹעֵל, אוֹ שֶׁלֹּא לִתֵּן לוֹ שְׂכָרוֹ עֲבוּר הַמְּלָאכָה שְׂכָרוֹ מִשָּׁלֵם, רַק הוּא נוֹתֵן לוֹ פָּחוֹת מִשְּׂכַר מְלַאכְתּוֹ. וּכְתִיב: כִּי לִי בְּנֵי יִשְׂרָאֵל עֲבָדִים — עֲבָדַי הֵם; עַל כֵּן עָנְשׁוֹ הוּא מְרֻבֶּה. (וּכְמוֹ שֶׁהֶאֱרַכְתִּי לְעֵיל בְּפֶרֶק י"ד, עַיֵּן שָׁם) וּכְשֵׁם שֶׁהַבַּעַל הַבַּיִת מֻזְהָר לְשַׁלֵּם שְׂכַר פּוֹעֵל בִּזְמַנּוֹ וְכָרָאוּי, כֵּן הַפּוֹעֵל מֻזְהָר שֶׁלֹּא לְקַלְקֵל הַבֶּגֶד וְלֹא לִקַּח מֵאִתּוֹ מְאוּמָה, אַף שֶׁנִּשְׁתַּיֵּר, כִּי אִם לְהַחֲזִיר לִבְעָלָיו, וַאֲפִלּוּ דָּבָר מוּעָט.
וְעַכְשָׁו נִשְׁתַּרְבֵּב הַחֵטְא וָפֶשַׁע שֶׁל הַחַיָּטִים שֶׁגּוֹנְבִים, וּשְׁתֵּי רָעוֹת עוֹשִׂין: הָאַחַת — שֶׁמְּקַלְקְלִים הַבְּגָדִים, וְשֵׁנִית — עוֹבְרִים עַל "לֹא תִגְנֹב", וְאִסּוּר זֶה נַעֲשָׂה לָהֶם כְּהֶתֵּר, וְאֵינָם שָׂמִים אֶל לִבָּם אֲפִלּוּ לְהִתְחָרֵט עַל זֶה, בַּאֲשֶׁר שֶׁהֵמָּה מֻשְׁרָשִׁים בַּחֵטְא, וְאֵינָם יוֹדְעִים עָנְשָׁם, שֶׁהוּא עֹנֶשׁ חָמוּר. עַל כֵּן אֲנִי מַזְהִיר כָּל חַיָּט, שֶׁנִּכְשַׁל בְּחֵטְא זֶה: יַחֲזֹר בִּתְשׁוּבָה וְיָשִׂים אֶל לִבּוֹ לְהַחֲזִיר לְמִי שֶׁגָּזַל וְגָנַב אוֹ יַעֲשֶׂה אֵיזֶה צָרְכֵי רַבִּים, כִּי בַּעֲווֹן גֶּזֶל נֶחְתַּם דִּינָם שֶׁל דּוֹר הַמַּבּוּל <small>(סנהדרין קח.)</small>. וְרָאִיתִי חַיָּט אֶחָד בִּקְהִלַּת קֹדֶשׁ בְּרִיסְק דְּלִיטָא, קֹדֶם מוֹתוֹ צִוָּה לַחֶבְרָה קַדִּישָׁא, שֶׁיַּעֲשׂוּ מִשֻּׁלְחָנוֹ שֶׁהָיָה בְּבֵיתוֹ אֲרוֹנוֹ, וְהָאַמָּה, שֶׁהָיָה מוֹתֵחַ בּוֹ הַבְּגָדִים, יִתְּנוּ בְּיָדוֹ. וְשָׁאֲלוּ אוֹתוֹ הַחֶבְרָא קַדִּישָׁא מַה כַּוָנָתוֹ בְּזֶה הַצַּוָּאָה, וְהֵשִׁיב, שֶׁהַשֻּׁלְחָן וְהָאַמָּה יָעִידוּ לוֹ כִּשְׁנֵי עֵדִים נֶאֱמָנִים, שֶׁכָּל יָמָיו לֹא גָּנַב מְאוּמָה מִן מְלַאכְתּוֹ. אַשְׁרֵי לוֹ שֶׁהָיָה רוֹצֶה לֵהָנוֹת רַק מִיֶּגַע כַּפּוֹ, וְלֹא מִשּׁוּם גֶּזֶל!
עוֹד יֵשׁ בַּדָּבָר עִכּוּב לְכָל דָּבָר שֶׁבִּקְדֻשָּׁה, כְּשֶׁלּוֹבֵשׁ שְׁנֵי בְּגָדִים כְּאֶחָד, דְּהַיְנוּ כְּשֶׁלּוֹבֵשׁ אֶחָד הוּא בְּתוֹךְ חֲבֵרוֹ. וְקַבָּלָה הִיא בְּיָדֵינוּ מִתַּלְמִידֵי הָאֲרִ"י, זִכְרוֹנוֹ לִבְרָכָה, שֶׁזֶּהוּ קָשֶׁה מְאֹד לְמַעֲשֵׁה הָאָדָם, שֶׁיֵּשׁ קְצָת רְשׁוּת לְסִטְרָא אָחֳרָא לְהִתְקָרֵב אֵלָיו עַל יְדֵי כֵּן. וּבִפְרָט בְּבִגְדֵי שַׁבָּת צְרִיכִין שְׁמִירָה מְעֻלָּה יוֹתֵר, כָּאָמוּר כִּי הַסִּטְרָא אָחֳרָא הוֹלֵךְ וְסוֹבֵב סָבִיב נֶגֶד הָאָדָם לְהִדָּבֵק בּוֹ, וּבִפְרָט בִּבְגָדִים שֶׁל שַׁבָּת. עַל כֵּן אָמַר הָאֲרִ"י, זִכְרוֹנוֹ לִבְרָכָה, שֶׁצָּרִיךְ הָאָדָם לוֹמַר בִּשְׁעַת לְבִישַׁת בִּגְדֵי שַׁבָּת <small>(יְשַׁעְיָה נד, יז)</small>: "כָּל כְּלִי יוּצַר עָלַיִךְ לֹא יִצְלָח, וְכָל לָשׁוֹן תָּקוּם אִתָּךְ לַמִּשְׁפָּט תַּרְשִׁיעִי. זֹאת נַחֲלַת עַבְדֵי ה' וְצִדְקָתָם מֵאִתִּי, נְאֻם ה'". גַּם נָכוֹן לוֹמַר פָּסוּק זֶה בְּהִתְעַטֵּף לְבוּשׁ הָעֶלְיוֹן לְהִתְפַּלֵּל. וְחִיּוּב גָּדוֹל עַל הָאָדָם לְעַיֵּן בִּבְגָדָיו הֵיטֵב, שֶׁיִּהְיוּ נְקִיִּים אַף שֶׁלֹּא בִּזְמַן הַתְּפִלָּה, כִּי אֵין הַקְּדֻשָּׁה שׁוֹרָה בְּמָקוֹם מְטֻנָּף וּמְלֻכְלָךְ.
וְלָכֵן חִיּוּב עַל כָּל בַּר יִשְׂרָאֵל לִתֵּן הַשְׁגָּחָה, שֶׁיִּהְיֶה סְבִיב מְקוֹם הַמְּזוּזָה נָקִי הֵיטֵב, וְכִדְאִיתָא בַּזֹּהַר, כִּי עִנְיַן מְזוּזָה בְּבָתֵּי יִשְׂרָאֵל הוּא, שֶׁיִּזְכֹּר הָאָדָם חֶסֶד עֶלְיוֹן, שֶׁהַקָּדוֹשׁ בָּרוּךְ הוּא שׁוֹמֵר פִּתְחֵי יִשְׂרָאֵל, וְזִכְרוֹנָם לְפָנָיו תָּמִיד, וְעַל יְדֵי כֵּן גַּם הָאָדָם לֹא יִשְׁכַּח מִצְוֹת ה' יִתְבָּרַךְ לְעוֹלָם וָעֶד. עַיֵּן מַה שֶּׁכָּתַבְתִּי לְעֵיל פֶּרֶק א', עַיֵּן שָׁם בְּעִנְיַן שְׁמִירַת הַמְּזוּזָה.
וּמָצָאתִי כָּתוּב בְּשֵׁם סִפְרָא דִּשְׁלֹמֹה הַמֶּלֶךְ, כִּי שֵׁד אֶחָד נָח אֵצֶל הַפֶּתַח וְרוֹצֶה לְהַזִּיק לְמִי שֶׁנִּכְנָס לַבַּיִת, וּכְשֶׁרוֹאֶה הַשֵּׁד שֵׁם שֶׁל שַׁדַּי — לֹא יָכוֹל לְהַזִּיק. עַל כֵּן לֹא יִשְׁפֹּך שׁוּם מַיִם עֲכוּרִים אֵצֶל הַמְּזוּזָה מֵחֲמַת שְׁנֵי טְעָמִים: טַעַם אֶחָד — דְּלָא יַעֲבֵד קְלָנָא לְגַבֵּי שְׁמָא קַדִּישָׁא דְמָרֵי עָלְמָא. שֵׁנִי — אִם הוּא שׁוֹפֵך שָׁם מַיִם עֲכוּרִים, אֲזַי רְשׁוּת לִמְחַבְּלָא, חַס וְשָׁלוֹם. אֲבָל כְּשֶׁסְּבִיב הַמְּזוּזָה הוּא נָקִי, וּבֶן אָדָם הוּא מְחַבֵּב הַמְּזוּזָה לְנַשֵּׁק אוֹתוֹ בְּצֵאתוֹ וּבְבוֹאוֹ — הַאי שִׁידָא בְּעַל כָּרְחוֹ בָּרִיךְ לֵיהּ לְבַר נָשׁ וְאוֹמֵר: זֶה הַשַּׁעַר לַה' צַדִּיקִים יָבוֹאוּ בוֹ. אֲבָל מִי שֶׁאֵין לוֹ חַס וְשָׁלוֹם מְזוּזָה בְּפִתְחוֹ, אֲזַי רְשׁוּת לִמְחַבְּלָא לְחַבֵּל. וַי לוֹ, שֶׁחָס עַל אֵיזֶה מָמוֹן לִקְנוֹת מְזוּזָה, וְעַל גּוּפוֹ אֵינוֹ חָס. וּבִפְרָט שֶׁהַיְלָדִים מֵתִים בָּחֳלִי רָאגְלִיס בַּעֲווֹן מְזוּזָה, בַּעֲבוּר שֶׁאֵין לוֹ מְזוּזָה כְּשֵׁרָה בְּבֵיתוֹ בְּכָל חֲדָרָיו, וְלָכֵן נִסְמָךְ "וּכְתַבְתָּם עַל מְזוּזוֹת בֵּיתֶךָ וּבִשְׁעָרֶיךָ", וּכְתִיב בַּתְרֵיהּ: "לְמַעַן יִרְבּוּ יְמֵיכֶם וִימֵי בְנֵיכֶם". וּכְמוֹ שֶׁאָמְרוּ רַבּוֹתֵינוּ זִכְרוֹנָם לִבְרָכָה בְּפֶרֶק "בַּמֶּה מַדְלִיקִין": בַּעֲווֹן בִּטּוּל מְזוּזָה וּבִטּוּל מִצְוַת צִיצִית בָּנִים מֵתִים כְּשֶׁהֵן קְטַנִּים. וְעַל הָרַבָּנִים וְרָאשֵׁי עָם מֻטָּל לִתֵּן הַשְׁגָּחָה עַל זֶה, וְכָל הַזָּהִיר בֵּיהּ, יִזְכֶּה, כְּמוֹ שֶׁאָמַר הַכָּתוּב <small>(מִשְׁלֵי ח לד־לה)</small>: "לִשְׁמֹר מְזוּזֹת פְּתָחַי, כִּי מוֹצְאִי מָצָא חַיִּים אֲרֻכִּים". אָמֵן.

Chapter 47

<b>בַּגְּמָרָא </b>דִּנְדָרִים אִיתָא: חֲסִידִים הָרִאשׁוֹנִים הָיוּ מִתְאַוִּים לְהָבִיא קָרְבַּן חַטָּאת. וְהַטַּעַם: נִרְאֶה, כִּי הָיוּ מְדַקְדְּקִים בְּעַצְמָם שֶׁלֹּא יְהֵא חָל עֲלֵיהֶם שׁוּם פְּגָם אֲפִלּוּ בְּשׁוֹגֵג, וּלְהָסִיר הַחֵטְא מִיָּד, שֶׁלֹּא הָיוּ אֲפִלּוּ מְעַט מִזְּעֵיר תַּחַת מֶמְשֶׁלֶת הַסִּטְרָא אָחֳרָא, וּלְקַיֵּם בְּעַצְמָם: וְלֹא יִדְבַּק מְאוּמָה מִן הַחֵרֶם. וְאִם כֵּן, אִם עַל הַשּׁוֹגְגִים הָיוּ מְבִיאִים קָרְבָּן — עַל הַמְּזִידִים לֹא כָּל שֶׁכֵּן! וְעַל כָּל אֵלֶּה יָבוֹא אֱלֹהִים בַּמִּשְׁפָּט עַל הָאָדָם. וְאִם בְּמִשְׁפָּט יָבוֹא אֱלֹהִים, אִי אֶפְשָׁר לְהִתְקַיֵּם וְלִסְבֹּל כָּל הַדִּינִים וְיִסּוּרִים, אַךְ ה' הוּא אֵל רַחוּם וְחַנּוּן, לֹא יַחְפֹּץ בְּמוֹת הָרָשָׁע, כִּי אִם בְּשׁוּב הָרָשָׁע מֵרִשְׁעָתוֹ, וְחָיָה. לָכֵן קָדְמָה הַתְּשׁוּבָה לִבְרִיאַת הָעוֹלָם, לְהוֹרוֹת כִּי לוּלֵא הַתְּשׁוּבָה לֹא הָיָה הָעוֹלָם מִתְקַיֵּם אֲפִלּוּ שָׁעָה אַחַת. וּבְכָל אַרְבָּעָה זְמַנִּים תְּקוּפֵי הַשָּׁנָה מַכְרִיזִים עַל הַתְּשׁוּבָה, כִּדְאִיתָא בַּזֹּהַר פָּרָשַׁת וְיִקְרָא: תַּנְיָא: בְּאַרְבַּע תְּקוּפִין דְּשַׁתָּא דִּינִים מִתְעָרִין, וּתְשׁוּבָה תַּלְיָא עַד דְּאִתָּקִין. וְכַד דִּינִים מִתְעָרִין — קָלָא נָפִיק מִסּוֹף עָלְמָא וְעַד סוֹפָא, סַלְקִין וְנַחְתִּין כָּרוֹזִים, קָרֵי, וְלֵית מָאן דְּיִתְעַר. וְלָזֶה רָמְזוּ רַבּוֹתֵינוּ זִכְרוֹנָם לִבְרָכָה, לְהִזָּהֵר מִתְּקוּפַת הַשָּׁנָה בְּאַרְבַּע תְּקוּפוֹת מִטִּפַּת הַדָּם, שֶׁהוּא רֶמֶז לְדִינִין, הַמִּתְעוֹרְרִין וְיוֹרְדִין בָּעוֹלָם. וְלָזֶה יֵשׁ תַּקָּנָה בְּהַנָּחַת הַבַּרְזֶל, שֶׁמַּצִּיל מִפְּנֵי הַתְּקוּפָה. וְיֵשׁ לִתֵּן טַעַם הָגוּן וְכָשֵׁר בְּעֵינֵי אֱלֹהִים וְאָדָם, הוּא מְכַוֵּן עַל דֶּרֶךְ הַכָּתוּב <small>(תְּהִלִּים ב, ט)</small>: "תְּרֹעֵם בְּשֵׁבֶט בַּרְזֶל".
וּמָצָאתִי בְּשֵׁם גָּדוֹל אֶחָד הָרֶמֶז, שֶׁעַל זֶה הִתְפַּלֵּל דָּוִד הַמֶּלֶךְ עָלָיו הַשָּׁלוֹם, שֶׁיִּשְׁבֹּר וְיַהֲרֹס הַקָּדוֹשׁ בָּרוּךְ הוּא אֶת הַמְצַעֲרִים, שֶׁמְּצַעֲרִין אֶת יִשְׂרָאֵל, בִּזְכוּת שְׁנֵים עָשָׂר שְׁבָטִים שֶׁנּוֹלְדוּ מִן אַרְבַּע אִמָּהוֹת, שֶׁרָאשֵׁי תֵּבוֹת שֶׁלָּהֶן הֵן בַּרְזֶל: בִּלְהָה, רָחֵל, זִלְפָּה, לֵאָה — שֶׁזְּכוּת הָאִמָּהוֹת יַעֲמֹד לָנוּ לְהִנָּצֵל מִן הַדִּינִים קָשִׁים, כִּי כָּל עִנְיַן דָּם הוּא מוֹרֶה עַל דִּינִים קָשִׁים, שֶׁהֵן בָּאִין מִסִּטְרָא דְּנוּקְבָא שֶׁבַּסִּטְרָא אָחֳרָא, שֶׁהִיא לִילִית הָרְשָׁעָה עִם מַחֲנוֹתֶיהָ, שֶׁבָּהּ נִכְלָלִין חֲמִשָּׁה מַרְאוֹת דָּם הַטָּמֵא, וְזֶה שֶׁאָמְרוּ רַבּוֹתֵינוּ זִכְרוֹנָם לִבְרָכָה בְּמַסֶּכֶת נִדָּה: בְּנוֹת כּוּתִיִּים נִדּוֹת הֵן מֵעֲרִיסוֹתָן, כִּי הַמַּחֲנֶה טֻמְאָה שֶׁל לִילִית נִקְרָאִים עֲרִיסָה — מִלָּשׁוֹן עֶרֶס וְאֶרֶס שֶׁל הַנָּחָשׁ הַקַּדְמוֹנִי. וּכְמוֹ שֶׁאָמַר הַכָּתוּב: הַשּׁוֹכְבִים עַל מִטּוֹתֵיהֶן, הַסְּרוּחִין עַל עַרְסוֹתָם. מַה שֶּׁאֵין כֵּן מַחֲנֵה הַשְּׁכִינָה הַנִּקְרָא מִטָּה: "הִנֵּה מִטָּתוֹ שֶׁלִּשְׁלֹמֹה שִׁשִּׁים גִבּוֹרִים וְגוֹ'". וּבִהְיוֹת הַדָּם הַנִּזְכָּר הוּא בָּא מֵחֲמִשָּׁה דָּמִים טְמֵאִים, שֶׁהִשְׁתַּלְשְׁלוּתָם מִלִּילִית הָרְשָׁעָה — נוּקְבָא שֶׁל סַמָּאֵל — עַל כֵּן אֵין תַּקָּנָה לְהַתִּישׁ כֹּחָם אֶלָּא בְּנוּקְבָא שֶׁל הַקְּדֻשָּׁה, שֶׁהֵן הָאִמָּהוֹת, שֶׁמֵּהֶן בָּאִים שְׁנֵים עָשָׂר שְׁבָטִים. וְלָכֵן צָרִיךְ לִזָּהֵר וּלְהַזְהִיר לַנָּשִׁים דַּוְקָא בְּשָׁעָה שֶׁמַּנִּיחִים הַבַּרְזֶל מִפְּנֵי הַתְּקוּפָה לִזְכֹּר זְכוּת אִמָּהוֹת — בִּלְהָה, רָחֵל, זִלְפָּה, לֵאָה — שֶׁזְּכוּתָן יַעֲמֹד לָנוּ לְהַצִּילֵנוּ מִכָּל גְּזֵרוֹת רָעוֹת וְקָשׁוֹת, כִּי עִנְיָן גָּדוֹל הוּא כְּשֶׁמְּצָרֵף מַעֲשֶׂה עִם מַחְשָׁבָה, וְהוּא יִחוּד גָּדוֹל וְחָבִיב מְאֹד לְגַבֵּי הַקָּדוֹשׁ בָּרוּךְ הוּא וּמַצִּיל מִכָּל רָעָה וּמִכָּל פֶּגַע רַע בְּעֶזְרַת ה' אֱלֹהֵי יִשְׂרָאֵל.
וְעַל כֵּן בִּהְיוֹת הַחוֹטְאִים מִתְרַבִּים בְּיִשְׂרָאֵל חַס וְשָׁלוֹם, אֲזַי מִדַּת הַדִּין רוֹדֵף לִשְׁפִיכַת דָּמִים דַּוְקָא. וְכִדְאִיתָא בַּזֹּהַר שְׁמוֹת: וַתֵּרֵד בַּת פַּרְעֹה לִרְחֹץ עַל הַיְאוֹר — הֲוֵי נַחְתָּא מִדַּת הַדִּין לְאִסְתָּחָה מִדָּמָן שֶׁל יִשְׂרָאֵל עַל יַד הַיְאוֹר, הִיא הַתּוֹרָה שֶׁנִּמְשֶׁלֶת לְמַיִם, עַל עֶלְבּוֹנָהּ שֶׁל תּוֹרָה. אָכֵן, עַל יְדֵי תְּשׁוּבָה מַעֲבִירִין הַכֹּל. וְכִדְאָמַר רַבִּי יְהוּדָה: כָּל מִלִּין דְּעָלְמָא תַּלְיָא בִּתְשׁוּבָה וּבִצְלוֹתָא, דְּצָלוּ בְּנֵי נָשָׁא לְגַבֵּי הַקָּדוֹשׁ בָּרוּךְ הוּא, וְכָל שֶׁכֵּן מָאן דְּאוֹשִׁיד דִּמְעִין בִּצְלוֹתָא, דְּלֵית לָךְ תַּרְעָא, דְּלָא עָאלִין דִּמְעִין. מַה כְּתִיב: וַתִּפְתַּח וַתִּרְאֵהוּ אֶת הַיֶּלֶד? וַתִּפְתַּח — קָאֵי עַל הַשְּׁכִינָה, דְּאִיהִי פְּתִיחָא תָּדִיר בִּזְכוּתֵיהֶן דְּיִשְׂרָאֵל. וְכֵיוָן דְּפָתְחָה — וַתִּרְאֵהוּ אֶת הַיֶּלֶד בּוֹכֶה — הַיְינוּ יִשְׂרָאֵל, דְּנִקְרָאִים יֶלֶד שַׁעֲשׁוּעִים. וְהִנֵּה נַעַר בּוֹכֶה, רָצָה לוֹמַר, דִּמְהַדְּרִין בִּתְשׁוּבָה. וּבְכָאָן קַמֵּיהּ: וַתַּחְמֹל עָלָיו — וְדִינִים מִסְתַּלְּקִים מִנַּיְהוּ וְכָל גְּזֵרוֹת בִּישִׁין, וּמְרַחֵם עֲלַיְהוּ. וַתֹּאמַר: מִיַּלְדֵי הָעִבְרִים זֶה, שֶׁיֵּשׁ לוֹ רַךְ לֵבָב וְלֵב בָּשָׂר, וְאֵינָם קְשֵׁי עֹרֶף מִלַּעֲשׂוֹת תְּשׁוּבָה. וְדַע, כִּי בְּאַרְבַּע תְּקוּפוֹת הַשָּׁנָה מַכְרִיזִים עַל הַתְּשׁוּבָה, כְּמוֹ שֶׁכָּתַבְתִּי לְעֵיל. עַל כֵּן בְּאוֹתוֹ הַפַּעַם הוּא עֵת וּזְמַן לְהִתְעוֹרֵר עַל הַתְּשׁוּבָה, וּבִפְרָט בִּתְקוּפַת תַּמּוּז, שֶׁהִיא חֲמוּרָה מִשְּׁאָר תְּקוּפוֹת. מִי הוּא אֲשֶׁר לֹא יִירָא וְיָשִׂים דָּבָר זֶה אֶל לִבּוֹ, וְיֶחֱרַד מִפְּנֵי הַדִּין, וְיִתְחָרֵט בְּמַעֲשָׂיו וְיַעֲשֶׂה תְּשׁוּבָה בִּבְכִי וּבְתַחֲנוּנִים — וְאָז: וְשָׁב וְרָפָא לוֹ.

Chapter 48

<b>מִנְהָגָן </b>שֶׁל יִשְׂרָאֵל לְהַתְחִיל לִתְקֹעַ מֵרֹאשׁ חֹדֶשׁ אֱלוּל, שֶׁהוּא שְׁלֹשִׁים יוֹם קֹדֶם רֹאשׁ הַשָּׁנָה — דִּמְיוֹן בַּעַל חוֹב, שֶׁנּוֹתְנִין לוֹ זְמַן בֵּית דִּין שְׁלֹשִׁים יוֹם לְהַמְצִיא מָעוֹת, כְּדֵי שֶׁיְּשַׁלֵּם לְבַעֲלֵי חוֹבוֹת — כֵּן בְּדִמְיוֹן זֶה נוֹתְנִין לוֹ לָאָדָם בְּבֵית דִּין שֶׁל מַעְלָה בַּעֲשִׂיַּת תְּשׁוּבָה, תְּפִלָּה וּצְדָקָה — לְהַעֲבִיר מֵעָלָיו רֹעַ גְּזֵרָה. וְהַשּׁוֹפָר בָּא לְעוֹרֵר, כִּי הוּא מְרַמֵּז עַל קֶרֶן יִשְׂרָאֵל וְרוֹמֵז עַל קֶרֶן שֶׁל עֲקֵדַת יִצְחָק, שֶׁנֶּאֱמַר בּוֹ: אַיִל אַחַר נֶאֱחַז בַּסְּבַךְ בְּקַרְנָיו. וְאִיתָא בַּמִּדְרָשׁ, שֶׁיִּהְיוּ יִשְׂרָאֵל נֶאֱחָזִים בַּעֲבֵרוֹת, אֲבָל סוֹפָן לְהִגָּאֵל בְּקַרְנָיו שֶׁל הָאַיִל, הֲדָא הוּא דִּכְתִיב: בַּיּוֹם הַהוּא יִתָּקַע בְּשׁוֹפָר גָּדוֹל, לְפִי שֶׁאַבְרָהָם אָבִינוּ רָאָה אֶת הָאַיִל נוֹטֵשׁ וְחוֹרֵשׁ. רָצָה לוֹמַר: שֶׁהָיָה אַיִל בְּצַעַר מֵחֲמַת קְשִׁי הַשִּׁעְבּוּד שֶׁל אַרְבַּע גָּלֻיּוֹת. אָמַר לוֹ הַקָּדוֹשׁ בָּרוּךְ הוּא: הָאַיִל זֶה הוּא סִימָן לְבָנֶיךָ לְהִסְתַּבֵּךְ מִמַּלְכוּת בָּבֶל לְמַלְכוּת מָדַי, וּמִמָּדַי — לְיָוָן, וּמִיָּוָן — לְיִשְׁמָעֵאל וֶאֱדוֹם, וְסוֹפָן לְהִגָּאֵל בְּקַרְנָיו שֶׁל הָאַיִל. זֶהוּ שֶׁנֶּאֱמַר: וַה' אֱלֹהִים בְּשׁוֹפָר יִתְקַע, ה' צְבָאוֹת יָגֵן עֲלֵיהֶם. לָכֵן מִי הָאִישׁ, אֲשֶׁר חָרֵד לִדְבַר ה' — כְּשֶׁשּׁוֹמֵעַ קוֹל הַשּׁוֹפָר, יֶחֱרַד לִבּוֹ וְיִתְמַלֵּא רֶתֶת וּרְעָדָה מִפְּנֵי פַּחַד ה' וּמֵהֲדַר גְּאוֹנוֹ.
שׁוֹפָר מְרַמֵּז: שַׁפְּרוּ מַעֲשֵׂיכֶם וְעִזְבוּ דַּרְכֵיכֶם הָרָעִים! תְּפִלָּה הוּא תְּקִיעָה, וְצָרִיךְ הָאָדָם לוֹמַר: רִבּוֹן הָעוֹלָמִים! תְּקַע שֵׁם שֶׁל יָהּ בֵּין יִשְׂרָאֵל לִהְיוֹת יָתֵד תָּקוּעַ יָד עַל כֵּס יָהּ. שְׁבָרִים הוּא רֶמֶז, שֶׁהַקָּדוֹשׁ בָּרוּךְ הוּא יְשַׁבֵּר וִימַגֵּר וִיכַלֶּה כִּסֵּא שֶׁל סִטְרָא אָחֳרָא, שֶׁלֹּא תִּשְׁלֹט עַל יִשְׂרָאֵל, וְאָז — תְּרוּעָה — יִתְרוֹעְעוּ וְיָשִׁירוּ יַחְדּו הַוָּא"ו עִם הַהֵ"א בִּדְחִילוּ וּרְחִימוּ בְּשֵׁם כָּל יִשְׂרָאֵל.
עַל כֵּן יִתְעוֹרֵר כָּל אֶחָד וְאֶחָד לְקוֹל הַשּׁוֹפָר, הַמַּכְרִיז וּמְעוֹרֵר וּמַתְרֶה עַל הַתְּשׁוּבָה, וְקוּם וּקְרָא לֵאלֹהֶיךָ בִּבְכִי וְתַחֲנוּנִים כְּפִי מִנְהַג אַנְשֵׁי מַעֲשֶׂה, שֶׁכְּשֶׁתּוֹקְעִין בַּשּׁוֹפָר מֵרֹאשׁ חֹדֶשׁ אֱלוּל, הוֹפֵךְ פָּנָיו אֶל הַקִּיר וְקוֹרֵא לַה' בְּקוֹל בְּכִי וִילָלָה וְאוֹמֵר: חָנֵּנִי, חָנֵּנִי ה'! אֵל מֶלֶךְ יוֹשֵׁב עַל כִּסֵּא רַחֲמִים, מִתְנַהֵג בַּחֲסִידוּת וְכוּ', וַיַּעֲבֹר ה' עַל פָּנָיו וַיִּקְרָא: ה', ה', אֵל רַחוּם וְכוּ' עַד סוֹף שְׁלֹשׁ עֶשְׂרֵה מִדּוֹת. וְאַחַר כָּךְ יְעוֹרֵר לֵב חֲבֵרוֹ לַעֲשׂוֹת תְּשׁוּבָה, וּמִכָּל שֶׁכֵּן כְּשֶׁרוֹאֶה בַּחֲבֵרוֹ דָּבָר מְגֻנֶּה, צָרִיךְ לְהוֹכִיחוֹ וְלוֹמַר לוֹ בְּנַחַת: אָחִי, יְדִיד נַפְשִׁי! הִגִּיעַ עֵת וּזְמַן לְתַקֵּן הַמְעֻוָּת וּלְיַשֵּׁר הַמְּסִלָּה. שְׁמַע נָא לִדְבָרַי וְהָסֵר מִמְּךָ הַמִּכְשׁוֹל אֲשֶׁר בְּךָ, אֲשֶׁר עָשִׂיתָ מַעֲשִׂים אֲשֶׁר לֹא כַּהֹגֶן, כִּי מֻכְרָח אֲנִי לְהַזְהִיר אוֹתְךָ. וְאִם רָאִיתָ בִּי דָּבָר שֶׁאֵינוֹ הָגוּן — אַף אַתָּה אֱמָר לוֹ: כָּךְ וְכָךְ עָשִׂיתָ, כִּי אֲנָשִׁים אַחִים אֲנַחְנוּ, וְנִשְׁמוֹתֵינוּ הֵם מִמָּקוֹר אֶחָד — מִתַּחַת כִּסֵּא הַכָּבוֹד.
וּכְמוֹ שֶׁמָּצִינוּ בְּחָסִיד אֶחָד, וּשְׁמוֹ רַבִּי אַבְרָהָם — תַּלְמִידוֹ שֶׁל הָאֲרִ"י, זִכְרוֹנוֹ לִבְרָכָה, שֶׁהָיָה הוֹלֵךְ בַּשְּׁוָקִים וּבָרְחוֹבוֹת וְהָיָה מַכְרִיז עַל הַתְּשׁוּבָה, וְהָיָה מַקְהִיל כְּנוּפִיָּה שֶׁל בַּעֲלֵי בָתִּים, וְהָיוּ הוֹלְכִים לְבֵית הַכְּנֶסֶת שֶׁל הָאַשְׁכְּנַזִּים, וְאָמַר לָהֶם: מִמֶּנִּי תִּרְאוּ וְכֵן תַּעֲשׂוּ לְקַבֵּל אַרְבַּע מִיתוֹת בֵּית דִּין! וְהָיָה נִכְנָס לְשַׂק אֶחָד, וְהָיָה מְצַוֶּה לְגָרְרוֹ בְּכָל אֹרֶךְ וְרֹחַב בֵּית הַכְּנֶסֶת כְּדֵי לְבַזּוֹתוֹ וּלְהַכְנִיעַ אֶת יִצְרוֹ, וְאַחַר כָּךְ צִוָּה לִקַּח כָּל אֶחָד אֶבֶן שֶׁל מִשְׁקָל לִטְרָא וָחֵצִי, וְהָיוּ זוֹרְקִין עָלָיו. וְאַחַר כָּךְ יָצָא מֵהַשַּׂק, וְהָיָה מוּכָן בְּבֵית הַכְּנֶסֶת מִטָּה, וּבְתוֹךְ הַמִּטָּה הָיָה מוּנָח מִין עֶשֶׂב, שֶׁקּוֹרִין 'בְּרֶען נֶעסְטַלִין', וְהָיָה פּוֹשֵׁט אֶת בְּגָדָיו וּמְשַׁלֵּחַ אֶת עַצְמוֹ עַל הַחֲרוּלִים עָרֹם, וְהָיָה מִתְגַּלְגֵּל תּוֹךְ הַבְּרֶען נֶעסְטַלִין, עַד שֶׁנַּעֲשָׂה בְּשָׂרוֹ כְּמוֹ אֲבַעְבּוּעוֹת, וְאַחַר כָּךְ הָיוּ מַלְקִין אוֹתוֹ שְׁלֹשִׁים וְתֵשַׁע מַלְקוֹת נֶגֶד הֶרֶג, וְאַחַר כָּךְ הָיָה טוֹבֵל עַצְמוֹ בַּמִּקְוֶה, כִּי הַטְּבִילָה הִיא נֶגֶד חֶנֶק, וְאַחַר כָּךְ הָיָה אוֹמֵר לַאֲנָשִׁים שֶׁהָיוּ שָׁם: רַבּוֹתַי, מִי שֶׁרוֹצֶה לְהִנָּצֵל מִדִּין שֶׁל גֵּיהִנָּם, יַעֲשֶׂה כַּמִּנְהָג הַזֶּה! וּמִיָּד נִזְדָּרְזוּ כֻּלָּם יַחַד וְקִבְּלוּ עֲלֵיהֶם כָּל אוֹתָן הַיִּסּוּרִים בְּאַהֲבָה וּבְחִבָּה, וְהָיוּ מְרִימִים אֶת קוֹלָם בִּבְכִיָּה וְהִתְוַּדּוּ עַל עֲווֹנָם, וְלֹא זָזוּ מִשָּׁם, עַד שֶׁנַּעֲשׂוּ כֻּלָּן בַּעֲלֵי תְּשׁוּבָה גְּמוּרִים כָּל יְמֵי חַיֵּיהֶם.
וּבְאוֹתוֹ הַזְּמַן הָיָה אִישׁ אֶחָד, שֶׁלֹּא הָיָה רוֹצֶה לַעֲשׂוֹת כֵּן, בַּאֲשֶׁר שֶׁיָּדְעוּ בְּנֵי אָדָם, שֶׁהוּא בַּעַל תְּשׁוּבָה. מֶה עָשָׂה? לָקַח שַׂק אֶחָד וְהָלַךְ אַחַר חֲצִי הַלַּיְלָה לִפְנֵי פֶּתַח בֵּית הַכְּנֶסֶת וְנִכְנַס בַּשַּׂק מְכֻסֶּה כֻּלּוֹ, מֵרֹאשׁ וְעַד רַגְלָיו, בְּעִנְיָן שֶׁלֹּא הָיוּ יוֹדְעִין מִי הוּא, וְהָפַךְ פָּנָיו אֶל הַקִּיר וְעָמַד שָׁם כָּל חֲצִי הַלַּיְלָה וְכָל הַיּוֹם עַד חֲצִי לַיְלָה אַחֶרֶת, מֵעֵת לָעֵת, בִּתְפִלָּה וּבְתַחֲנוּנִים וּבְכִיּוֹת. כֵּיוָן שֶׁעָבַר עָלָיו חֲצִי הַלַּיְלָה, כְּשֶׁהָיוּ כֻּלָּם יְשֵׁנִים — אָז יָצָא מִבֵּית הַכְּנֶסֶת וְהָלַךְ לְבֵיתוֹ, וּבְנֵי אָדָם לֹא הָיוּ יְכוֹלִים לֵידַע מִי הוּא זֶה. וְהָיָה הָאֲרִ"י ז"ל אוֹמֵר: וַדַּאי זֶהוּ תְּשׁוּבָה שְׁלֵמָה, כִּי תְּשׁוּבָה וּצְדָקָה בַּחֲדָא סִדְרָא אִנְהוּ; וּכְשֵׁם צְדָקָה מֻבְחֶרֶת כְּשֶׁהִיא נִסְתֶּרֶת וּבַסֵּתֶר — כֵּן הַתְּשׁוּבָה הִיא יָפָה כְּשֶׁהִיא בַּסֵּתֶר, כִּי אֵין הַסִּטְרָא אָחֳרָא יְכוֹלָה לִשְׁלֹט עָלָיו לְהָסִיר אוֹתוֹ מִדַּרְכֵי תְּשׁוּבָה. וְהָעִקָּר שֶׁיְּקַיֵּם תְּחִלָּה 'סוּר מֵרָע', וְאַחַר כָּךְ 'וַעֲשֵׂה טוֹב', וְאָז — הַבָּא לִטָּהֵר, מְסַיְּעִין לוֹ.

Chapter 49

<b>כָּתְבוּ </b>רַבּוֹתֵינוּ זִכְרוֹנָם לִבְרָכָה: הַתְחָלַת הִתְעוֹרְרוּת הַתְּשׁוּבָה הוּא הַתַּעֲנִית. וּנְבָאֵר עִנְיַן כֹּחַ הַתַּעֲנִית, רַק נַקְדִּים מַה שֶּׁמָּצָאתִי בַּזֹּהַר פָּרָשַׁת שְׁמוֹת: רַבִּי אַבָּא הֲוֵי אָזִיל בְּאוֹרְחָא, וַהֲוֵי עִמֵּיהּ רַבִּי יִצְחָק. עַד דַּהֲווּ אָזְלֵי, פָּגְעוּ בְּאִנּוּן וַרְדָּא. נָטִיל רַבִּי אַבָּא חַד וַרְדָּא בְּיָדֵיהּ וַהֲוֵי אָזִיל. פָּגַע בְּהוּ רַבִּי יוֹסֵי. אָמַר: וַדַּאי שְׁכִינְתָּא הָכָא, וַאֲנָא חֲמִינָא בְּיָדֵיהּ דְּרַבִּי אַבָּא לְמֵילַף חָכְמְתָא סַגִּיאָה, דְּהָא יְדַעְנָא, דְּרַבִּי אַבָּא לֹא נָטִיל הִיא וַרְדָּא אֶלָּא לְאַחֲזָאָה חָכְמְתָא. אָמַר רַבִּי אַבָּא: תּוּב בְּרִי! יָתְבוּ. אָרַח רַבִּי אַבָּא בְּהַהוּא וַרְדָּא. אָמַר: וַדַּאי אֵין הָעוֹלָם מִתְקַיֵּם אֶלָּא עַל הָרֵיחַ, דְּהָא חֲזִינָא, דְּנִשְׁמָתָא לֹא מִתְקַיֶּמֶת אֶלָּא עַל הָרֵיחַ, וְעַל דָּא הֲדַס צְרִיכִין לְנָטְלָא בְּמוֹצָאֵי שַׁבָּת.
וְהִנֵּה בֵּאוּר הָעִנְיָן לְסַבֵּר אֶת הָאֹזֶן, כִּי כְּשֵׁם שֶׁהַנֶּפֶשׁ, שֶׁהִיא הַנְּשָׁמָה, נִקְרֵאת 'עוֹלָם קָטָן' — אֵין קִיּוּם שֶׁלָּהּ כִּי אִם מֵהָרֵיחַ, וּכְמוֹ שֶׁאָמְרוּ רַבּוֹתֵינוּ זִכְרוֹנָם לִבְרָכָה: אֵיזֶהוּ דָּבָר, שֶׁהַנְּשָׁמָה נֶהֱנֵית וְאֵין הַגּוּף נֶהֱנֶה? זֶה הָרֵיחַ. כֵּן הָעוֹלָם הַגָּדוֹל הַתַּחְתּוֹן וְעוֹלָם הָעֶלְיוֹן — קִיּוּמָן עַל הָרֵיחַ, דְּהַיְנוּ: בִּזְמַן שֶׁבֵּית הַמִּקְדָּשׁ קַיָּם, הָיוּ מַקְרִיבִים קָרְבָּנוֹת, וְהָיוּ מְכַוְּנִים בִּשְׁעַת הַקְרָבָה כָּל הַיִּחוּדִים, הַשַּׁיָּכִין אֶל הַקָּרְבָּנוֹת וּבַשֵּׁמוֹת הַקְּדוֹשִׁים הַיּוֹצְאִים מִפָּסוּק: אִשֵּׁה רֵיחַ נִיחוֹחַ לַה' — וְהָיָה מְעוֹרֵר רָצוֹן הָעֶלְיוֹן, וְנִתְיַחֲדוּ הָעוֹלָמוֹת בְּקִשּׁוּרָא חֲדָא וּבְחִבּוּרָא חֲדָא. וְזֶהוּ מוֹרֶה תֵּבַת קָרְבָּן — לְשׁוֹן קֵרוּב. וְעַכְשָׁו הַתְּפִלָּה הִיא בִּמְקוֹם קָרְבָּן עַל יְדֵי הֶבֶל פִּיו, וְכֵן הַתּוֹרָה הִיא בִּמְקוֹם קָרְבָּן, וְכָל הָעוֹסֵק בְּתוֹרַת עוֹלָה — כְּאִלּוּ הִקְרִיב עוֹלָה. וְכֵן הֶבֶל פִּיו שֶׁל הַמִּתְפַּלֵּל בִּשְׁעַת הַתַּעֲנִית, הוּא דּוֹמֶה לְרֵיחַ הַקָּרְבָּנוֹת. 
וּבֵאֵר הַזֹּהַר, כִּי כְּשֵׁם שֶׁהַוַּרְדָּא (שֶׁקּוֹרִין בְּלָשׁוֹן אַשְׁכְּנַז 'רוּזִין') הִיא אֲדֻמָּה, וּכְשֶׁמְּבַשְּׁלִין אוֹתָהּ בָּאֵשׁ — נַעֲשֵׂית לְבָנָה, וְהִיא סִימָן שֶׁהָאֹדֶם הוֹפֵךְ לְלָבָן, כְּמוֹ כֵן הַקָּרְבָּן הוּא חֵלֶב וְדָם — אֹדֶם וְלָבָן. וְהֶעָשָׁן הָעוֹלֶה הוּא חִוֵּר — לְרַמֵּז שֶׁהַחֵטְא, שֶׁהוּא אֹדֶם, נֶהְפַּך לְלָבָן. וּכְמוֹ כֵן הַתַּעֲנִית, שֶׁאָדָם מַקְרִיב חֶלְבּוֹ וְדָמוֹ, וּבְכָל תַּעֲנִית יֵשׁ בְּהַגוּף חִמּוּם, שֶׁמּוֹרֶה שֶׁהָאֹדֶם נֶהְפַּך לְלָבָן עַל יְדֵי הַחִמּוּם, וְהַיְנוּ דְּאָמַר רַבִּי אֶלְעָזָר: כַּד הֲוֵינָא יָתֵיב בְּתַעֲנִית, הֲוֵי מַצְלֵי: רִבּוֹנוֹ שֶׁל עוֹלָם, גָּלוּי וְיָדוּעַ לְפָנֶיךָ, שֶׁהִקְרַבְתִּי חֶלְבִּי וְדָמִי, וְגוּפִי הוּא נִדְלָק מֵחֲמִימוּת חֻלְשַׁת גּוּפִי, יְהִי רָצוֹן מִלְּפָנֶיךָ שֶׁיְּהֵא הָרֵיחַ הָעוֹלֶה מִפִּי בְּשָׁעָה זוֹ, כְּרֵיחַ נִיחוֹחַ, כְּקָרְבְּנוֹת הַמִּזְבֵּחַ — וְתִרְצֵנִי!
וְאַחַר שֶׁבֵּאַרְנוּ קְצָת מַעֲלַת הַתַּעֲנִית, נְבָאֵר דְּבָרִים הַפּוֹגְמִים בַּתַּעֲנִית:
הָאֶחָד — לִזָּהֵר בְּיוֹם הַתַּעֲנִית לְהִתְעַסֵּק בִּדְבָרִים שֶׁבִּקְדֻשָּׁה, וְלֹא כְּמוֹ מִקְצַת בְּנֵי אָדָם, הַהוֹלְכִים וְעוֹסְקִים בִּדְבָרִים בְּטֵלִים וְלֵיצָנוּת — וְיָצָא שְׂכָרָם בְּהֶפְסֵדָם.
הַשֵּׁנִי — מַאן דִּמְפַרְסֵם תַּעֲנִיתוֹ הוּא עִנְיָן גָּרוּעַ וְדוֹמֶה לְנוֹתֵן מַתָּנָה לַחֲבֵרוֹ, וּמַכְרִיזָהּ בָּרַבִּים.
הַשְּׁלִישִׁי — הַכּוֹעֵס בְּיוֹם הַתַּעֲנִית, וְדוֹמֶה לְנוֹתֵן מַתָּנָה דֶּרֶךְ כַּעַס.
הָרְבִיעִי — יִרְאֶה לִלְמֹד אַף מְעַט קֹדֶם שֶׁיִּטְעַם מְאוּמָה.
הַחֲמִישִׁי — יְדַקְדֵּק אַחַר פַּת יִשְׂרָאֵל.
הַשִּׁשִּׁי — לִשְׁלֹחַ תְּחִלָּה לְעָנִי מִן מַאֲכָל שֶׁהֵכִין לוֹ.
הַשְּׁבִיעִי — הוּא עִקָּר וּמָקוֹר לְכֻלָּם, שֶׁיִּזָּהֵר שֶׁלֹּא לֶאֱכֹל דֶּרֶךְ רַעַבְתָּנוּתוֹ. וְהוּא אִסּוּר גָּמוּר. כִּי זֶהוּ מִדַּת עֵשָׂו הָרָשָׁע שֶׁאָמַר: הַלְעִיטֵנִי נָא! וּכְתִיב בְּמִשְׁלֵי: בֶּטֶן רְשָׁעִים תֶּחְסָר. וְהַרְבֵּה בְּנֵי אָדָם נִכְשָׁלִין בָּזֶה שֶׁאוֹכְלִין בִּמְהִירוּת, דֶּרֶךְ זוֹלֵל וְסוֹבֵא, וְהוּא פְּגָם גָּדוֹל מְאֹד.
הַשְּׁמִינִי — שֶׁלֹּא יִשְׁתֶּה הַרְבֵּה בִּכְדֵי שֶׁיִּשְׁתַּכֵּר, שֶׁאָז יִשְׁתַּקַּע בְּשֵׁנָה עַל יְדֵי בִּלְבּוּל דַּעַת הַשִּׁכְרוּת, וְנִמְצָא שֶׁהִפְסִיד בַּמֶּה שֶׁלֹּא הִפְקִיד רוּחוֹ וְנִשְׁמָתוֹ קֹדֶם הַשֵּׁנָה בְּיָדוֹ שֶׁל הַקָּדוֹשׁ בָּרוּךְ הוּא בְּכַוָּנָה וּבְדֵעָה צְלוּלָה. וְהוּא חִיּוּב גָּדוֹל, כִּדְאִיתָא בַּזֹּהַר פָּרָשַׁת דְּבָרִים בַּאֲרִיכוּת, עַיֵּן שָׁם.
הַתְּשִׁיעִי — יוֹם הַתַּעֲנִית הוּא מְסֻגָּל שֶׁיְּפָרֵשׁ הָאָדָם חֲטָאָיו לִפְנֵי הַקָּדוֹשׁ בָּרוּךְ הוּא, וְאָז אֵין לְהַשָׂטָן שׁוּם קִטְרוּג בְּקִרְבֵּנוּ אוֹ בִּתְפִלָּתוֹ. וְדָבָר זֶה מְבֹאָר בַּזֹּהַר וַיִּקְרָא, וְזֶה לְשׁוֹנוֹ: רַבִּי חִיָּא וְרַבִּי יוֹסֵי הֲווּ אָזְלֵי בְּאוֹרְחָא. עַד דַּהֲווּ אָזְלֵי, אָמַר רַבִּי יוֹסֵי לְרַבִּי חִיָּא: בּוֹא וְנִשְׁתַּדֵּל בְּאוֹרַיְתָא! פָּתַח רַבִּי חִיָּא וְאָמַר: חֲטָאתִי אוֹדִיעֲךָ — מִכָּאן אוֹלִיפְנָא, דְּכָל בַּר נָשׁ, דִּמְכַסֶּה חֲטָאָיו, וְלָא מְפָרֵשׁ לוֹן קַמֵּי מַלְכָּא קַדִּישָׁא, וְיִתְבַּע רַחֲמֵי — לָא יְהָבִין לֵיהּ לְמִפְתַּח פִּתְחָא דִּתְשׁוּבָה, וְאִי פֵּרֵשׁ לוֹן — הַקָּדוֹשׁ בָּרוּךְ הוּא חַיִס עֲלֵיהּ, וְיִתְגַבְּרוּן רַחֲמֵי עַל דִּינָא. וְכָל שֶׁכֵּן אִי אִיהוּ בָּכִי — דְּהָא כָּל פְּתָחִין סְתִימִין, וְאִיהוּ פָּתוּחַ, וְאִתְקַבַּל צְלוֹתֵיהּ. וְעַל דָּא מַאן דִּמְפָרֵשׁ חֲטָאֵיהּ יִקְרָא דְּמַלְכָּא הוּא לְאִתְגַּבְּרָא רַחֲמֵי עַל דִּינָא, וְעַל דָא כְּתִיב <small>(תְּהִלִּים נ, כג)</small>: "זוֹבֵחַ תּוֹדָה יְכַבְּדָנְנִי", תְּרֵין כִּבּוּדִין אִנּוּן: חַד לְעֵילָא, וְחַד לְתַתָּא; חַד בְּעָלְמָא דֵּין, וְחַד בְּעָלְמָא דְּאָתֵי.
פָּתַח עוֹד וְאָמַר, דִּבְהַהוּא יוֹמָא, דְּאִתְחָרַב בֵּית הַמִּקְדָּשׁ לְתַתָּא, וְיִשְׂרָאֵל אָזְלֵי בְּגָלוּתָא, וְרֵחַיִם עַל צַוְּארֵיהוֹן, וִידֵיהוֹן מְהֻדָּקִין לַאֲחוֹרָא, וּכְנֶסֶת יִשְׂרָאֵל אִתְתָּרַכְתְּ מִבֵּי מַלְכָּא לְמֵיהַךְ בַּתְרֵיהוֹן, וּבְשַׁעְתָּא דִּנְחָתַת שְׁכִינְתָּא, אָמְרָה: אֵיהַךְ בְּקַדְמֵיתָא וְאֶבְכֶּה עַל מְדוֹרַאִי וְעַל בָּנַי וְעַל הַיִּחוּד גָּדוֹל, שֶׁהָיָה נַעֲשָׂה בְּבֵית הַמִּקְדָּשׁ, וְכַד נָחְתַּת מִמִּקְדָּשׁ שֶׁל מַעְלָה חֲמַת אַתְרָאָה — דְּמִקְדָּשׁ שֶׁל מַטָּה הוּא חָרֵב, וּדְמֵיהֶן שֶׁל צַדִּיקַיָּא אִתּוֹשָד כְּדֵין אֲרִימַת קָלָא, וְאִתְרַגִּישׁוּ עָלְמֵי עִלָּאֵי וְתַתָּאֵי, וּמָטָא קָלָא לְעֵילָא עַד אֲתַר דְּמַלְכָּא שַׁרְיָא, וּבָעֵי מַלְכָּא לְמֵחְרָב עָלְמָא לְתֹהוּ וָבֹהוּ, עַד דְּנַחְתֵּי כַּמָּה אֻכְלוּסִין וְכַמָּה מַשִּׁרְיָן לְנַחֵם הַשְּׁכִינָה — וְלֹא קִבְּלָה תַּנְחוּמִין. הֲדָא הוּא דִּכְתִיב <small>(יִרְמְיָה לא, יד)</small>: "קוֹל בְּרָמָה נִשְׁמָע, רָחֵל מְבַכָּה עַל בָּנֶיהָ וְגוֹ'". וּתְחִלַּת יְצִיאָתָהּ — מִבֵּית מִקְדָּשָׁא, וְשָׁרְתָה בְּאֶרֶץ יִשְׂרָאֵל, וּלְבָתַר נַפְקָא מִן אַרְעָא קַדִּישָׁא לְמִדְבָּרָא, וְיָשְׁבָה תַּמָּן תְּלַת יוֹמִין וְקָרְאָה שָׁם: אֵיכָה יָשְׁבָה בָּדָד הָעִיר וְגוֹ'.
בָּכוּ רַבִּי חִיָּא וְרַבִּי יוֹסֵי כוּ'. עַד דַּהֲווּ יַתְבֵי, פָּרַח חַד עוֹפָא וְרָחִישׁ קַמַּיְהוּ שֶׁיֵּלְכוּ מִכָּאן. אָמַר רַבִּי חִיָּא: נֵיקוּם מֵהָכָא, דְּוַדַּאי יַתְבֵי טוּרַיָּא הָכָא. רָצָה לוֹמַר: יֵשׁ כָּאן גַּזְלָנִים יוֹשְׁבִים. קָמוּ וְאָזְלוּ. עַד דְּהָדְרוּ רֵישַׁיְהוּ, חֲמוּ אִנּוּן לִסְטִין דִּרְהָטֵי אֲבַתְרַיְהוּ. וְאִתְרַחִישׁ לְהוֹן נִסָּא, וְאַשְׁכָּחוּ קַמַּיְהוּ חַד טִינָרָא וְחַד מְעַרְתָּא, וְעָאלוּ תַּמָּן. יָתְבוּ תַּמָּן יוֹם אֶחָד וְלַיְלָה אֶחָד. כַּד רָמַשׁ לֵילְיָא, אִתְּנָהִיר סִיהֲרָא. עִבְרִי תַּמָּן תְּרֵין טַיְעִין, וְחַמְרֵיהוֹן טְעוּנִין יַיִן וּמֵיכְלָא לְגַרְמַיְהוּ. אָמְרוּ: נֵיתוּב הָכָא, הָא אִית לָן לְמֵיכַל וּלְמִשְׁתֵּי וּלְחַמְרֵי, וַאֲנַן נֵיעוּל לִמְעַרְתָּא דָּא. אָמַר חַד לְחַבְרַיָּא: לָא תִּכְנֹס, עַד דִּתְפָרֵשׁ לִי חַד קְרָא: מַאי דִּכְתִיב <small>(תְּהִלִּים נב, יא)</small>: "אוֹדְךָ לְעוֹלָם כִּי עָשִׂיתָ, וָאֲקַוֶּה שִׁמְךָ כִּי טוֹב נֶגֶד חֲסִידֶךָ", וְכִי לְגַבֵּי אָחֳרָא לָאו אִיהוּ טוֹב? לָא הֲוֵי בְּיָדֵיהּ. אָמַר לֵיהּ: וַי לְטַיְעָא, דְּשַׁבְקֵי לְהַקָּדוֹשׁ בָּרוּךְ הוּא וְאוֹרַיְתָא וְעַסְקֵי בְּטִיּוּעָא. 
רַבִּי חִיָּא וְרַבִּי יוֹסֵי, דַּהֲוֵי יַתְבֵי בַּמְּעָרָא חֲדוּ. אָמַר רַבִּי חִיָּא לְרַבִּי יוֹסֵי: חָזִי, כַּמָּה נִסִּים עָבִיד לוֹן הַקָּדוֹשׁ בָּרוּךְ הוּא: שְׁזִיב לָן מִלִּסְטִים וּסְחוֹר לוֹן בַּמְּעָרָה בְּהַשְׁקֵט וְשַׁלְוָה, וְהַשְׁתָּא נִתְחַבֵּר עִם בַּעֲלֵי תּוֹרָה. נַפְקוּ מִן מְעַרְתָּא וּפָתְחוּ בְּשָׁלוֹם וְנִתְחַבְּרוּ יַחַד. אָמַר הַאי טַיְעָא: אִמְרוּ לִי: מַהוּ פֵּרוּשׁ: כִּי טוֹב נֶגֶד חֲסִידֶךָ? אָמַר רַבִּי חִיָּא: וַדַּאי דַּוְקָא נֶגֶד חֲסִידִים הַקָּדוֹשׁ בָּרוּךְ הוּא טוֹב, וְלֹא נֶגֶד רְשָׁעִים, דִּמְבַזִּין דִּבְרֵי תּוֹרָה, וְלָא עַסְקִי בְּאוֹרַיְתָא. אָמַר לֵיהּ: יֵאוֹת הוּא לְפִי פְּשׁוּטָהּ, אֲבָל יוֹמָא חַד הֲוִינָא גַּבֵּי רַבִּי שִׁמְעוֹן בֶּן יוֹחַאי, וְהוּא פֵּרֵשׁ דֶּרֶךְ נִסְתָּר וְגוֹ'. וְגִלָּה אַחַר כָּךְ הַאי טַיְעָא כַּמָּה סוֹדוֹת נִפְלָאִים. אָתָא רַבִּי חִיָּא וְרַבִּי יוֹסֵי וּנְשָׁקוּהוּ, וְאַחַר כָּךְ אָזַל כָּל חַד וְחַד לְדַרְכּוֹ.
הֲרֵי רְאֵה, כַּמָּה הָיוּ חֲבִיבִים דּוֹרוֹת הָרִאשׁוֹנִים, דַּהֲוֵי עַסְקֵי בַּתּוֹרָה אֲפִלּוּ בַּדֶּרֶךְ, וְהָיָה שִׂמְחָה בְּיָדָם שֶׁהָיוּ מִתְחַבְּרִים בְּחַבְרוּתָא שֶׁל בַּעֲלֵי תּוֹרָה, כִּי כָּל הַמְחַבֵּר אֶת עַצְמוֹ לְבַעֲלֵי תּוֹרָה, הֵן מְקָרְבִין אֶת הַגְּאֻלָּה, כִּי אֵין לַשְּׁכִינָה בַּגָּלוּת הַמַּר הַזֶּה אֶלָּא אַרְבַּע אַמּוֹת שֶׁל הֲלָכָה, שֶׁנֶּאֱמַר: הֲלִיכוֹת עוֹלָם לוֹ — שֶׁהַקָּדוֹשׁ בָּרוּךְ הוּא יַחֲסֶה עָלָיו כְּנָפָיו לְהַצִּיל אוֹתוֹ מִכָּל גְּזֵרוֹת רָעוֹת, וּתְפִלָּתוֹ תִּהְיֶה קְרוֹבָה לְהִתְקַבֵּל, וְנִכְסוֹהִי מִתְבָּרְכִין בְּכָל הַבְּרָכוֹת, אָמֵן.

Chapter 50

<b>כָּתַבְנוּ </b>בַּפְּרָקִים הַקּוֹדְמִים בְּמַעֲלַת תְּפִלָּתוֹ שֶׁל הֶעָנִי, וְעַכְשָׁו בָּאתִי לִכְתֹּב עוֹד דְּבָרִים נוֹסָפִים עַל הָרִאשׁוֹנִים, כִּי קָרְבַּן הֶעָנִי תָּמִיד הוּא מְרֻצֶּה לְהַקָּדוֹשׁ בָּרוּךְ הוּא. וּכְמוֹ שֶׁאָמַר הַכָּתוּב: לֵב נִשְׁבָּר וְנִדְכֶּה אֱלֹהִים לֹא תִבְזֶה.
וְאִיתָא בַּזֹּהַר פָּרָשַׁת וַיִּקְרָא: מַעֲשֶׂה בְּעָשִׁיר אֶחָד, שֶׁהֵבִיא אֶל הַכֹּהֵן לְהַקְרִיב שְׁתֵּי תּוֹרִים וּבְנֵי יוֹנָה, וְהוּא קָרְבַּן עָנִי. וְאָמַר לֵיהּ הַכֹּהֵן: קָרְבָּן זֶה לָאו דִּידָךְ הוּא. אָתָא לְבֵיתֵיהּ וַהֲוֵי עָצִיב. אַמְרִי לֵיהּ אֲחוֹהִי: אַמַּאי אַתְּ עָצִיב? אָמַר לְהוּ, דְּלָא קָרִיב כֹּהֲנָא קָרְבָּנָא דִּילִי תְּרֵין בְּנִין יוֹנָה. אָמְרוּ לֵיהּ: יֵאוֹת וְשָׁפִיר עָבִיד, דְּזֶהוּ קָרְבַּן עָנִי, דִּכְתִיב בֵּיהּ: וְאִם דַּל הוּא וְגוֹ'; אֶלָּא אַתְּ צָרִיךְ לְקָרְבָא חַד תּוֹרָא. אָמַר הַאי גַּבְרָא בְּדַעְתֵּיהּ: וּמָה עַל הַמַּחֲשֶׁבֶת חֵטְא הֶחְמִירָה תּוֹרָה לְהַקְרִיב תּוֹרָא — עַל חֵטְא עַצְמוֹ לֹא כָּל שֶׁכֵּן! נָדַרְנָא דְּלָא אֲסַלֵּק עַל לִבָּאִי מַחֲשָׁבָה דַּחֲטָאָה. מִכָּאן וּלְהָלְאָה מֶה עָבִיד? כָּל יוֹמָא אִשְׁתַּדֵּל בְּמַשָּׂא וּמַתָּן, וּבַלַּיְלָה נָאִים קְצָת, וְאַחַר כָּךְ קָרָא לְאֶחָיו, שֶׁיִּלְמְדוּ עִמּוֹ תּוֹרָה, וַהֲוֵי קַרְיָן לֵיהּ 'יְהוּדָה אָחֳרָא'.
יוֹמָא חַד פָּגַע בֵּיהּ רַבִּי יוֹסֵי, וַהֲוֵי פָּרִישׁ נִכְסֵי: לְמִסְכְּנָא פַּלְגֵּי, וּפַלְגֵּי לִתֵּן עַל סְחוֹרָה אֶל הוֹלְכֵי יָמִים, וְהוּא יָתִיב וְלָעֵי בְּאוֹרַיְתָא. פָּתַח וְאָמַר: כָּל מַאן דְּקָרִיב קָרְבָּן בִּרְעוּתָא דְּלִבָּא — הַקָּדוֹשׁ בָּרוּךְ הוּא אִזְדַּמֵּן לְקִבְלֵיהּ. תָּא חָזִי: קָרְבָּנֵיהּ דְּמִסְכֵּנָא חָשִׁיב קַמֵּיהּ קֻדְשָׁא בְּרִיךְ הוּא, דְּהָא הוּא מַקְרִיב חֶלְבּוֹ וְדָמוֹ, וְדָא לֵית לֵיהּ מִידִי לְמֵיכָל, וְאַיְתֵי קָרָבָּנָא, וּבְהַהוּא שַׁעְתָּא דְּהֶעָנִי מַקְרִיב קָרְבָּנֵיהּ, מַכְרִיזִים בַּשָּׁמַיִם וְאַמְרִי <small>(תְּהִלִּים כב, כה)</small>: "כִּי לֹא בָזָה וְלֹא שִׁקַּץ עֱנוּת עָנִי", כִּי קָרְבָּנֶיהּ דְּעָנִי הוּא עָדִיף מִכֻּלָּא, דְּהָא עָנִי גָּרַם לִי לְמֶהֱוֵי בְּחֶלְקוֹ דְּקֻדְשָּׁא בְּרִיךְ הוּא, וְהֶעָנִי גָּרַם לִי לְמֶהֱוֵי בְּחֵלֶק דְּאוֹרַיְתָא, וּבְגִין כָּךְ פַּלְגִּינָא פַּלְגֵּי לְמִסְכֵּנֵיהּ, דְּהָא אִנּוּן גָּרְמוּ לִי כָּל הַאי וְכוּ'. וְעִקַּר קָרְבָּנָא הִיא רְעוּתָא דְּלִבָּא וּרְעוּתָא דְּנַפְשָׁא דְּהוּא חָבִיב מִן כֹּל קַמֵּיהּ קֻדְשָׁא בְּרִיךְ הוּא. 
וְהַשְׁתָּא הַתְּפִלָּה הִיא בִּמְקוֹם קָרְבָּן, צָרִיךְ הָאָדָם לְהִתְפַּלֵּל בְּלֵב נִשְׁבָּר וּלְכַוֵּן בָּהּ לְתַקֵּן קִשּׁוּטִין לַשְּׁכִינָה בִּתְפִלָּתוֹ, כִּי אֵלּוּ בְּנֵי אָדָם הַמְכַוְּנִים בְּמַעֲשֵׂיהֶם הַטּוֹבִים, עוֹשִׂים נַחַת רוּחַ לַשְּׁכִינָה וְנִקְרָאִין 'אַנְשֵׁי מַעֲשֶׂה', כִּי 'מַעֲשֶׂה' הוּא לְשׁוֹן תַּרְגּוּם 'וַיַּעַשׂ', וְתָקִין. וְלָכֵן אָמְרָה הַשּׁוּנַמִּית לְבַעֲלָהּ: נַעֲשֶׂה עֲלִיַּת קִיר קְטַנָּה, וְנָשִׂים לוֹ שָׁם מִטָּה וְשֻׁלְחָן, כִּסֵּא וּמְנוֹרָה. וְכַוָּנָתָהּ הָיָה לִכְבוֹד הַשְּׁכִינָה, כִּי הָעִנְיָן דְּאַרְבָּעָה דְּבָרִים אֵלּוּ צְרִיכִין בְּנֵי יִשְׂרָאֵל לְהָכִין אֶל הַשְּׁכִינָה. וּבְעָמְדוֹ לְהִתְפַּלֵּל תְּפִלַּת עַרְבִית, יְכַוֵּן בִּתְפִלָּתוֹ, שֶׁהִיא נֶגֶד מְנוֹרָה, וּקְרִיאַת שְׁמַע שֶׁל עַרְבִית הוּא נֶגֶד הַמִּטָּה, וּבְשַׁחֲרִית פְּסוּקֵי דְּזִמְרָה וּקְרִיאַת שְׁמַע הוּא נֶגֶד שֻׁלְחָן, וּתְפִלָּה הוּא נֶגֶד כִּסֵּא, וְהַכֹּל הוּא כְּבוֹד הַשְּׁכִינָה, עַיֵּן שָׁם בַּאֲרִיכוּת.
עַל כֵּן יִרְאֶה הָאָדָם כַּמָּה הִיא הַתְּפִלָּה חֲבִיבָה כְּשֶׁהוּא מִתְפַּלֵּל בְּכַוָּנָה, וְאֵיךְ מְשַׁמֵּחַ הַשְּׁכִינָה לְאֵין עֵרֶךְ וְשִׁעוּר, כִּי בְּשָׁעָה שֶׁאוֹמֵר הָאָדָם שִׁירוֹת וְתִשְׁבָּחוֹת, הַשְּׁכִינָה מִתְעַטֶּרֶת בְּאוֹתוֹ הַפַּעַם בְּהַהוּא כִּתְרָא, דְּאִזְדַּמֵּן הַקָּדוֹשׁ בָּרוּךְ הוּא לְאִתְעַטְּרָא לְמַלְכָּא מְשִׁיחָא, וּבְהַהוּא כִּתְרָא — חֲקוּקִים בָּהּ שֵׁמוֹת הַקְּדוֹשִׁים, שֶׁהָיוּ כְּנֶגֶד לִבּוֹ, בְּהַהוּא זִמְנָא, דְּעָבְרוּ יִשְׂרָאֵל עַל הַיָּם בְּגִין דְּאִבָּעִי בַּר נָשׁ לְכַוֵּן רֵעוּתֵיהּ בְּהַהוּא שִׁירָתָא. וְכָל מַאן דְּזָכִי בְּהַאי עָלְמָא, שֶׁאוֹמֵר פְּסוּקֵי דְּזִמְרָה וְ'אָז יָשִׁיר' בְּכַוָּנָה — זָכֵי לְמֵחֲמֵיהּ מַלְכָּא מְשִׁיחָא בְּתִקּוּנֵי הַהוּא כִּתְרָא וּבִכְלֵי מִלְחַמְתּוֹ לְעָתִיד לָבוֹא וְזָכֵי לָשִׁיר הַאי תֻּשְׁבְּחָא תַּמָּן. וְכֵיוָן דְּמָטֵי בַּר נָשׁ לְ'יִשְׁתַּבַּח', נָטִיל הַקָּדוֹשׁ בָּרוּךְ הוּא הַאי כִּתְרָא וְשָׁוִי לְקַמֵּיהּ. וְלָכֵן צָרִיךְ לְמִכְלָלָא לָהּ בִּתְלֵיסָר מְכִילִין עִלָּאִין, דְּמִנַּהּ אִתְבָּרַכְתְּ אִנּוּן תְּלֵיסַר בֻּשְׂמִין עִלָּאִין דְּאִנּוּן: הַצֳּרִי וְהַצִּפֹּרֶן, חֶלְבֹּנָה וְהַלְּבוֹנָה, מוֹר וּקְצִיעָה, שִׁבֹּלֶת נֵרְד, כַּרְכֹּם, קְשֹׁט וְקִלּוּפָהּ וְקִנָּמוֹן, בֹּרִית כַּרְשִׁינָא (יֵין קַפְרִיסִין). וְהָכֵי אִנּוּן: שִׁיר וּשְׁבָחָה, הַלֵּל וְזִמְרָה, עֹז וּמֶמְשָׁלָה, נֶצַח, גְּדֻלָּה וּגְבוּרָה, תְּהִלָּה וְתִפְאֶרֶת, קְדֻשָּׁה וּמַלְכוּת, וְהֵן נֶגֶד שְׁלֹשׁ עֶשְׂרֵה מִדּוֹת הָרַחֲמִים. וְצָרִיךְ לוֹמַר בִּנְשִׁימָה אַחַת, דְּלָא לִפְסַק בֵּינַיְהוּ. וְאִי פָּסִיק בֵּינַיהוּ, אָז נָפִיק חַד שַׁלְהוֹבָא מִתַּחַת גִּדְפַיְהוּ דִּכְרוּבִים, וּמַכְרִיזִים בְּקוֹל גָּדוֹל: פְּלוֹנִי דֵּין פָּסִיק בִּשְׁבָחֵיהּ דְּמָרֵיהּ, וְיִשְׁתַּצִי וְיִתְפַּסַּק זְכוּתֵיהּ, דְּלָא יֶחֱזֵי בְּגֵאוּתָא דְּמַלְכָּא, כַּמָּה דְּאַתְּ אָמַר: וּבַל יִרְאֶה בְּגֵאוּת ה', עַד כָּאן.
עַל כֵּן צָרִיךְ הָאָדָם לִזָּהֵר בָּזֶה מְאֹד לוֹמַר מִן תֵּבַת 'שִׁיר וּשְׁבָחָה' עַד קְדֻשָּׁה וּמַלְכוּת בִּתְפִלַּת 'יִשְׁתַּבַּח' בִּנְשִׁימָה אַחַת. וְכֵן נָכוֹן שֶׁלֹּא לְהַפְסִיק בְּכָל מִינֵי דִּקְדֻשָּׁה, כְּגוֹן בְּעִנְיַן 'אָמֵן יְהֵא שְׁמֵיהּ רַבָּא מְבָרַךְ לְעָלַם וּלְעָלְמֵי עָלְמַיָּא יִתְבָּרַךְ'. וְקִבַּלְתִּי בְּשֵׁם חָסִיד אֶחָד, שֶׁהָיָה מְדַקְדֵּק כְּשֶׁאָמַר 'אָמֵן יְהֵא שְׁמֵיהּ רַבָּא וְכוּ'' לְכַוֵּן אֶת רַגְלָיו לַהֲדָדֵי כְּמוֹ בִּתְפִלַּת שְׁמוֹנֶה עֶשְׂרֵה, כִּי זֶה אוֹת וּמוֹפֵת שֶׁהַקָּדוֹשׁ בָּרוּךְ הוּא חָפֵץ מְאֹד בִּתְפִלָּתָן שֶׁל יִשְׂרָאֵל, כִּדְאִיתָא בְּמִדְרַשׁ יְחֶזְקֵאל: רְאֵה כַּמָּה גָּבוֹהַּ הַקָּדוֹשׁ בָּרוּךְ הוּא מִן עוֹלָמוֹ, וְאָדָם נִכְנַס לְבֵית הַכְּנֶסֶת וּמִתְפַּלֵּל אֲחוֹרֵי הָעַמּוּד וּמְהַפֵּךְ פָּנָיו אֶל הַכֹּתֶל; וְאִם הוּא בַּדֶּרֶךְ — יְהַדֵּר אַפֵּיהּ לְאִילָן, כִּי תֵּבַת 'כֹּתֶל' הוּא סוֹד נִפְלָא, הוּבָא בְּתִקּוּנֵי זֹהַר, שֶׁהוּא תֵּבוֹת כו־תל, רָצָה לוֹמַר: כ"ו הוּא שֵׁם ה', ת"ל — קָאֵי עַל בֵּית הַמִּקְדָּשׁ, שֶׁהוּא כֹּתֶל מַעֲרָבִי — תֵּל, שֶׁכָּל פִּיּוֹת פּוֹנִים לְשָׁם.
וְלָכֵן צָרִיךְ הָאָדָם לְכַוֵּן בָּזֶה כְּשֶׁיַּהֲפֹךְ פָּנָיו אֶל הַ'כּוֹ־תֶל', וְאַחַר כָּךְ יִתְפַּלֵּל בְּהַכְנָעָה וּבְאֵימָה, כִּי כָּתְלֵי בֵּית הַכְּנֶסֶת הֵם קְדוֹשִׁים מְאֹד, וְאוֹר הַשְּׁכִינָה חוֹפֶפֶת עֲלֵיהֶם תָּמִיד, וְלָכֵן מִנְהָג כָּשֵׁר לְנַשֵּׁק הַכְּתָלִים שֶׁל בֵּית הַכְּנֶסֶת מֵחֲמַת הַקְּדֻשָּׁה. וּרְאַָיָה — מִמִּדְרָשׁ יַלְקוּט יְחֶזְקֵאל: וַיֶּצֶא כְּבוֹד ה' מֵעַל מִפְתַּן הַבַּיִת — מָשָׁל לְמֶלֶךְ, שֶׁיָּצָא מִפָּלָטִין שֶׁלּוֹ, וְהָיָה מְנַשֵּׁק בַּכְּתָלִים, מְגַפֵּף בָּעַמּוּדִים וְאָמַר: הֱוֵי שָׁלוֹם, בֵּיתִי; הֱוֵי שָׁלוֹם, פָּלָטִין שֶׁלִּי — כָּךְ הָיָתָה הַשְּׁכִינָה מְנַשֶּׁקֶת וּמְגַפֶּפֶת בְּבֵית הַמִּקְדָּשׁ: הֱוֵי שָׁלוֹם, בֵּיתִי וּמִקְדָּשִׁי. וְעַכְשָׁו, בַּגָּלוּת הַזֶּה, הַבָּתֵּי כְּנֵסִיוֹת הֵן דִּירוֹת הַשְּׁכִינָה, וְעַל כֵּן צְרִיכִין אָנוּ לִנְהֹג בְּבָתֵּי כְּנֵסִיּוֹת שֶׁלָּנוּ כָּבוֹד וּקְדֻשָּׁה, וְלֹא לְהַרְאוֹת בָּהֶן קַלּוּת רֹאשׁ, כְּמוֹ שֶׁכָּתַבְתִּי לְעֵיל: וְכָל הַמִּתְפַּלֵּל בְּאֵימָה וּבְיִרְאָה וּבְכַוָּנַת הַלֵּב, זוֹכֶה לַחֲזוֹת בְּנֹעַם ה' וּלְבַקֵּר בְּהֵיכָלוֹ, אָמֵן.

Chapter 51

<b>כְּתִיב </b><small>(דְּבָרִים כג, טו)</small>: "וְהָיָה מַחֲנֶיךָ קָדוֹשׁ", כְּשֵׁם שֶׁיֵּשׁ גְּבוּל בְּכִתּוֹת וּמַחֲנוֹת הַשְּׁכִינָה, שֶׁנִּקְרָאִים קְדוֹשִׁים — כֵּן נָמֵי בְּגוּף הָאָדָם וְאֵבָרָיו, הֵם נִקְרָאִים מַחֲנֶה, בְּעִנְיָן אִם הָאָדָם מְקַדֵּשׁ אֶת גּוּפוֹ וְאֵבָרָיו בְּעִנְיְנֵי הַקְּדֻשָּׁה, אָז אֵבָרָיו שֶׁלּוֹ נִקְרָאִים מַחֲנֵה שְׁכִינָה מַמָּשׁ, וַעֲלֵיהֶם נֶאֱמַר: "וְנִקְדַּשְׁתִּי בְּתוֹךְ בְּנֵי יִשְׂרָאֵל וְשָׁכַנְתִּי בְּתוֹכָם". וּכְשֶׁהוֹלֵךְ הָאָדָם בְּדֶרֶךְ לֹא טוֹב, אֲזַי הוּא מַכְנִיס עַצְמוֹ לִהְיוֹת מַחֲנֶה לְסִטְרָא אָחֳרָא. עַל כֵּן יִהְיֶה שָׁגוּר בְּפִי הָאָדָם לוֹמַר תְּפִלָּה קְצָרָה: רִבּוֹנוֹ שֶׁל עוֹלָם, זַכֵּנִי לִהְיוֹת כִּסֵּא לַשְּׁכִינָה! כִּי כְּשֶׁהַגּוּף הוּא בִּקְדֻשָּׁה, נַעֲשָׂה כִּסֵּא לַשְּׁכִינָה, כִּי זֶהוּ חֵשֶׁק וְתַאֲוָה לַשְּׁכִינָה לִשְׁרוֹת עַל גּוּפוֹת הַצַּדִּיקִים. מַה שֶּׁאֵין כֵּן כְּשֶׁיְּסַלֵּף אָדָם אֶת דַּרְכּוֹ, הוּא לְהִפּוּךְ, חַס וְשָׁלוֹם. כִּדְאִיתָא בַּזֹּהַר פָּרָשַׁת נֹחַ בַּפָּסוּק: וַיִּשְׂאוּ אֶת הַתֵּבָה, וְתָרֹם מֵעַל הָאָרֶץ — בְּגִין דְּחוֹטְאִין בְּעָלְמָא, שְׁכִינְתָּא מִסְתַּלֶּקֶת מִן אַרְעָא. וְהַשְּׁכִינָה נִקְרֵאת תֵּבָה, כִּי תֵּבָה הוּא אוֹת בֵּי"ת — הֵ"א בְּהִפּוּך אָתוֹן. וְשָׁם בַּזֹּהַר מְבֹאָר דְּבָרִים הַשַּׁיָּכִים אֶל קְדֻשַּׁת הַגּוּף וְאֵבָרָיו. וְעִקַּר מָקוֹם לְכָל הַקְּדֻשּׁוֹת — לְקַדֵּשׁ גּוּפוֹ בְּלִמּוּד הַתּוֹרָה מַאי דְּאֶפְשָׁר, וּבִפְרָט קֹדֶם שֶׁיֵּלֵךְ לִישֹׁן בַּלַּיְלָה, כִּדְאִיתָא בַּמִּדְרָשׁ הַנֶּעֱלָם: אָמַר רַבִּי יְהוּדָה: אֵין לְךָ בְּכָל לַיְלָה, שֶׁאֵינוֹ אוֹחֵז מַטַּטְרוֹן, שַׂר הַפְּנִים, כָּל הַנְּשָׁמוֹת הָעוֹסְקִים בַּתּוֹרָה וּמַרְאֶה אוֹתָן לִפְנֵי הַקָּדוֹשׁ בָּרוּךְ הוּא, וּמַמְתִּינִים מַלְאֲכֵי הַשָּׁרֵת מִלּוֹמַר שִׁירָה, עַד שֶׁיִּכָּנְסוּ נַפְשׁוֹת הַצַּדִּיקִים עִמָּהֶם וְיֹאמְרוּ בְּיַחַד לְאֵל עֶלְיוֹן מִקְּדֻשַּׁת הַגּוּף.
וְכֵן יְדַקְדֵּק אָדָם בַּאֲמִירַת קְרִיאַת שְׁמַע בְּכַוָּנָה גְּדוֹלָה וּמִלָּה בְּמִלָּה, כִּי יֵשׁ בִּקְרִיאַת שְׁמַע רמ"ח תֵּבוֹת נֶגֶד רמ"ח אֵבָרִים. וְאִיתָא בְּזֹהַר חָדָשׁ: כָּל אָדָם, שֶׁקּוֹרֵא קְרִיאַת שְׁמַע כִּדְקָא יָאוּת — כָּל תֵּבָה וְתֵבָה מַשְׁפִּיעַ בְּכָל אֵבָר וְאֵבָר דִּילֵיהּ; וְאִם אֵינוֹ קוֹרֵא קְרִיאַת שְׁמַע בְּכַוָּנָה, כִּי אִם בִּמְהִירוּת וַעֲרַאי, וּבְלִבּוֹ הוּא מְהַרְהֵר בַּעֲסָקִים אֲחֵרִים, וְלֵב אֵינוֹ יוֹדֵעַ מַה שֶּׁהַפֶּה מְדַבֵּר — אֲזַי כָּל אֵבָר וְאֵבָר שׁוֹאֵב עָלָיו סִטְרָא אָחֳרָא, וְעַל יְדֵי כֵּן בָּאִים חֳלָאִים וּמַכְאוֹבִים עַל גּוּפוֹת בְּנֵי אָדָם עַל אֲשֶׁר אֵינָן נִזְהָרִין לִקְרוֹת קְרִיאַת שְׁמַע בְּכַוָּנָה.
וְהָעִנְיָן, שֶׁצָּרִיךְ לֵידַע מַה שֶּׁכָּתוּב בַּסֵּפֶר "כְּלִי חֶמְדָה" פָּרָשַׁת בְּרֵאשִׁית: כִּי כְּשֵׁם שֶׁרמ"ח אֵבָרִים וְשס"ה גִּידִין שֶׁל הָאָדָם מְכֻוָּנִים וּמְשֻׁעְבָּדִים תַּחַת רמ"ח מִצְווֹת עֲשֵׂה וְשס"ה מִצְווֹת לֹא תַעֲשֶׂה, הָכֵי נָמֵי אַרְצוֹת תֵּבֵל וּמְקוֹמוֹת שֶׁל הָעוֹלָם מְכֻוָּנִים וּמְשֻׁעְבָּדִים תַּחַת רמ"ח מִצְווֹת עֲשֵׂה וְשס"ה מִצְווֹת לֹא תַעֲשֶׂה נֶגֶד אֵבָרִים וְגִידִים שֶׁל הָאָדָם. וְאָמְרוּ הָרִאשׁוֹנִים, כִּי עַקְרָב מָסוּר תַּחַת מֶמְשֶׁלֶת מִצְוַת מִילָה, וְזֶה מוֹפֵת, שֶׁאִם יִשֹּׁךְ הָעַקְרָב — אִם יָשִׂימוּ עַל הַנָּשׁוּךְ בְּרִית מִילָה שֶׁל תִּינוֹק, שֶׁלֹּא רָאָה קֶרִי — יִשְׁקֹט הַכְּאֵב וּמִסְתַּלֵּק הַסַּכָּנָה. וְעוֹד סְגֻלָּה נִפְלָאָה לְתִינוֹק הַנּוֹלָד, שֶׁלֹּא יִקְרֶה עָלָיו חֹלִי נִכְפֶּה, בַּר מִנַּן: מִיָּד כְּשֶׁנּוֹלַד, יָשִׂימוּ בְּפִיו בְּרִית קֹדֶשׁ שֶׁל תִּינוֹק, וְיִהְיֶה נִצּוֹל כָּל יָמָיו מֵחֹלִי נִכְפֶּה.
עוֹד דַּע, כִּי הַיִּסוּרִים הַבָּאִים עַל הָאָדָם — אִם הוּא מְקַבֵּל עָלָיו בְּאַהֲבָה וּבְחִבָּה — אֲזַי אוֹתָן יִסּוּרִין מְזַכִּין וּמְטַהֲרִים וּמְקַדְּשִׁים אֶת הַגּוּף מְאֹד. וְהָעִנְיָן מְבֹאָר בַּזֹּהַר, פָּרָשַׁת לֵךְ לְךָ, כִּי נִשְׁמַת הָאָדָם נִמְשֶׁלֶת לְנֵר, וְטֶבַע הַנֵּר — כְּשֶׁאֵינוֹ מֵאִיר, אֲזַי מְנַעְנְעִין אוֹתוֹ קְצָת — וְיִתְלַהֵב יוֹתֵר וּמֵאִיר כָּרָאוּי, וְזֶה דַּוְקָא בְּנֵר יָפֶה, מַה שֶּׁאֵין כֵּן בְּנֵר גָּרוּעַ. אַדְּרַבָּה: בְּנַעְנוּעוֹ אוֹתוֹ, יִכְבֶּה הַנֵּר. וּכְמוֹ כֵן אָדָם, בִּהְיוֹתוֹ חוֹטֵא — הַנְּשָׁמָה אֵינָהּ מְאִירָה בְּתוֹךְ גּוּפוֹ כָּרָאוּי, אֲזַי הַקָּדוֹשׁ בָּרוּךְ הוּא שׁוֹלֵחַ עָלָיו יִסּוּרִים, הַמְנַעְנְעִים אוֹתוֹ וּמְזַעְזְעִים אוֹתוֹ; וְכַאֲשֶׁר יְקַבֵּל בְּאַהֲבָה — אֲזַי חוֹתֶרֶת הַנְּשָׁמָה לִהְיוֹת מְאִירָה יוֹתֵר מִבָּרִאשׁוֹנָה; וְאִם אֵינוֹ מְקַבֵּל בְּאַהֲבָה — אֲזַי אֵינוֹ זוֹכֶה לְהָאִיר כְּבָרִאשׁוֹנָה, וְיִסּוּרִין מַרְעִין לוֹ, וְהַדִּין מִתְעוֹרֵר עָלָיו עַד יְרִידָתוֹ לְשׁוּחָה עֲמֻקָּה שֶׁל גֵּיהִנָּם, וְהַיָּרֵא דְּבַר ה', יִבְחַר בַּחַיִּים וְטוֹב לוֹ.

Chapter 52

<b>שְׁלֹמֹה </b>הַמֶּלֶךְ עָלָיו הַשָּׁלוֹם כָּתַב בְּסִפְרוֹ <small>(קֹהֶלֶת ז, טז)</small>: "אַל תְּהִי צַדִּיק הַרְבֵּה, וְאַל תִּרְשַׁע הַרְבֵּה". וְכֵן אָמְרוּ רַבּוֹתֵינוּ זִכְרוֹנָם לִבְרָכָה בְּמַסֶּכֶת סוֹטָה: הִזָּהֲרוּ מִן הַצְּבוּעִים, שֶׁדּוֹמִים לִפְרוּשִׁים, שֶׁעוֹשִׂים מַעֲשֵׂי זִמְרִי — וּמְבַקְּשִׁים שָׂכָר כְּפִנְחָס.
וְהִנֵּה לִפְעָמִים הָאָדָם יִרְאֶה לָעֵינַיִם, שֶׁאִישׁ אֲשֶׁר הוּא עוֹסֵק תָּמִיד בִּתְפִלָּה בְּכַוָּנָה וְהוֹלֵךְ בִּתְפִלִּין כָּל הַיּוֹם, אַתָּה סוֹבֵר בְּדַעְתְּךָ שֶׁהוּא אִישׁ יָשָׁר וְכָשֵׁר, בַּאֲשֶׁר שֶׁתָּמִיד הוּא עוֹמֵד בִּמְלֶאכֶת הַשָּׁמַיִם, אֲבָל אֵין אַתָּה יוֹדֵעַ מַה שֶּׁהוּא בְּלִבּוֹ.
וּבוֹא וּרְאֵה, מַה שֶּׁהֵבִיא בְּמִדְרַשׁ פְּסִיקְתָּא רַבָּתִי: מַעֲשֶׂה בְּאִישׁ עָשִׁיר אֶחָד, הָיָה לוֹ סַךְ עָצוּם וָרַב, וְהָיָה לַמְדָן מֻפְלָג וְחָסִיד בְּמַעֲשָׂיו. וּלְעֵת זִקְנָתוֹ הָיָה בְּדַעְתּוֹ לֵילֵךְ וְלִסַּע לְאֶרֶץ יִשְׂרָאֵל, וּבִנְסִיעָתוֹ בַּדֶּרֶךְ הִגִּיעַ לְעִיר אַחַת, קְהִלָּה קְדוֹשָׁה מֵעָרֵי הַיִּשְׁמְעֵאלִים. וְרָאָה אָדָם אֶחָד, וּשְׁמוֹ רַבִּי אַלֶכְּסַנְדֶר, שֶׁהָיָה רֹב הַיּוֹם בְּבֵית הַכְּנֶסֶת עוֹסֵק בִּתְפִלָּתוֹ וְעוֹמֵד בְּטַלִּית וּתְפִלִּין — וְהָיָה סוֹבֵר בְּדַעְתּוֹ, שֶׁהָאִישׁ הַנִּזְכָּר לְעֵיל, שֶׁעוֹסֵק בִּתְפִלָּתוֹ, הוּא אִישׁ כָּשֵׁר וְנֶאֱמָן. וְהִמְתִּין הָאִישׁ הֶעָשִׁיר עַד שֶׁסִּיֵּם תְּפִלָּתוֹ וְאָמַר לוֹ: בְּבַקָּשָׁה מִמְּךָ, בַּאֲשֶׁר שֶׁאֲנִי הַיּוֹם מֵאֶרֶץ נָכְרִיָּה, וְהָאָרֶץ הִיא מְשֻׁבֶּשֶׁת בִּגְיָסוֹת וְחֵילוֹת, וּמִתְיָרֵא אֲנִי לִסַּע עִם הַמָּמוֹן שֶׁלִּי מֵחֲמַת אַחֲרָיוּת הַדֶּרֶךְ — קַח מֵאִתִּי הַמָּמוֹן עִם הָאוֹצָר כְּלֵי כֶּסֶף וּכְלֵי זָהָב תַּחַת יָדְךָ עַד בּוֹאִי אֵלֶיךָ, כִּי בְּדַעְתִּי לִסַּע בְּעַצְמִי לְהָכִין לִי אֵיזֶה עִיר וּבַיִת לֵישֵׁב בְּאֶרֶץ יִשְׂרָאֵל. 
וְהֵשִׁיב לוֹ רַבִּי אַלֶכְּסַנְדֶר: טוֹב הַדָּבָר; תֵּן לִי אֶת מָמוֹנְךָ עִם הָאַרְגָּז, וַאֲנִי אַצִּיג הַמַּטְמוֹן שֶׁלְּךָ בְּתוֹךְ הַחֶדֶר, אֲשֶׁר אוֹצְרוֹתַי שָׁמָּה; וְאַתָּה לֵךְ לְשָׁלוֹם לָאָרֶץ הַקְּדוֹשָׁה. וְהִבְטִיחַ לוֹ, כְּשֶׁיַּחֲזֹר לָבוֹא אֵלָיו, אֲזַי יִתֵּן לוֹ הַפִּקָּדוֹן בִּמְלוֹאוֹ. וְכֵן עָשָׂה הֶעָשִׁיר הַנִּזְכָּר לְעֵיל. וְנָתַן לוֹ הָאַרְגָּז עִם הַמָּעוֹת וְכֵלָיו — כֵּלִים מִכֵּלִים שׁוֹנִים בְּפִקָּדוֹן, וְהָלַךְ הֶעָשִׁיר עִם אִשְׁתּוֹ לְשָׁלוֹם לְאֶרֶץ יִשְׂרָאֵל, וּבָחַר לֵישֵׁב בִּקְהִלַּת קֹדֶשׁ חֶבְרוֹן, וְחָזַר בְּעַצְמוֹ אַחַר הַמָּמוֹן וּפִקָּדוֹן שֶׁלּוֹ, וְכַאֲשֶׁר בִּקֵּשׁ הֶעָשִׁיר פִּקְדוֹנוֹ מֵהָאִישׁ רַבִּי אַלֶכְּסַנְדֶר, הַמִּתְפַּלֵּל בִּתְפִלִּין וְטַלִּית — אָז כִּחֵשׁ בּוֹ הָאִישׁ וְאָמַר: לֹא יְדַעְתִּיךָ, וּמֵעוֹלָם לֹא רְאִיתִיךָ בְּעֵינַי! וְחָרַד הָאִישׁ הֶעָשִׁיר מְאֹד, וְנָפַל עַל פָּנָיו וּבָכָה וְהִתְחַנֵּן לוֹ — וְהָאִישׁ אָטַם אָזְנוֹ מִמֶּנּוּ וְהֶעֵז פָּנָיו עָלָיו, וְקִלֵּל אוֹתוֹ וְאָמַר, שֶׁמֵּעוֹלָם לֹא לָקַח מִמֶּנּוּ שׁוּם פִּקָּדוֹן. 
וְהָלַךְ הָאִישׁ הֶעָשִׁיר מִמֶּנּוּ בְּפַחֵי נֶפֶשׁ וְהָלַךְ לְבֵית הַכְּנֶסֶת, וְנָשָׂא לִבּוֹ אֶל הַשָּׁמַיִם וְאָמַר: רִבּוֹנוֹ שֶׁל עוֹלָם, אַתָּה אָדוֹן הַכֹּל, עָלֶיךָ יֵשׁ לִי הַתַּרְעֹמֶת, כִּי סָבוּר הָיִיתִי, שֶׁהָאִישׁ רַבִּי אַלֶכְּסַנְדֶר הוּא צַדִּיק גָּמוּר, בַּאֲשֶׁר שֶׁרָאִיתִי אוֹתוֹ מְעֻטָּף בְּטַלִּית וּתְפִלִּין רֹב הַיּוֹם וְעוֹמֵד וּמִתְפַּלֵּל לְפָנֶיךָ בְּכַוָּנָה גְּדוֹלָה, וְעַכְשָׁו אֲנִי רוֹאֶה שֶׁהוּא עוֹשֶׂה הַכֹּל בְּרַמָּאוּת, וְאֵין לִבּוֹ שָׁלֵם אִתְּךָ, לָכֵן אֲנִי מוֹסֵר דִּינִי לַשָּׁמַיִם, שֶׁתִּנְקֹם אֶת נִקְמָתִי מִמֶּנּוּ, כְּדֵי שֶׁיֵּדְעוּ הַכֹּל יָדְךָ הַגְּדוֹלָה וְהַגִּבּוֹרָה. אֵין לִי שׁוּם תַּרְעוֹמוֹת עַל שׁוּם בְּרִיָּה, כִּי אִם עָלֶיךָ! וּבָכָה בְּלֵב נִשְׁבָּר וָמַר. וּמִיָּד נִגְלָה אֵלָיו אֵלִיָּהוּ הַנָּבִיא וְאָמַר לוֹ: אַל תִּירָא! לֵךְ אֵצֶל אִשְׁתּוֹ וֶאֱמֹר לָהּ סִימָן, שֶׁאָכַל זֶה הַפֶּסַח הוּא וְאִשְׁתּוֹ חָמֵץ, וְגַם סִימָן שֵׁנִי אֱמֹר לָהּ בִּשְׁבִיל בַּעֲלָהּ, שֶׁאָכַל גַּם בְּיוֹם הַכִּפּוּרִים בְּהַשְׁכָּמָה, קֹדֶם שֶׁהָלַךְ לְבֵית הַכְּנֶסֶת.
וּכְשֶׁהָלַךְ בַּעֲלָהּ רַבִּי אַלֶכְּסַנְדֶר, לַחוּץ לַשּׁוּק בְּאֵיזֶה מַשָּׂא וּמַתָּן, הָלַךְ הָאִישׁ הֶעָשִׁיר לְאִשְׁתּוֹ וְאָמַר לָהּ הַסִּימָנִים הַנִּזְכָּרִים לְעֵיל, וְסָבְרָה אִשְׁתּוֹ, שֶׁבַּעֲלָהּ צִוָּה כֵּן — וְתֵכֶף הָלְכָה וְהֶחֱזִירָה לוֹ הַפִּקָּדוֹן, וְהָלַךְ הֶעָשִׁיר בְּשִׂמְחָה וּבְטוּב לֵבָב לְדַרְכּוֹ לְשָׁלוֹם.
וּכְשֶׁבָּא רַבִּי אַלֶכְּסַנְדֶר לְבֵיתוֹ, סִפְּרָה לוֹ אִשְׁתּוֹ אֵיךְ שֶׁנָּתַן הֶעָשִׁיר הַסִּימָנִים הַנִּזְכָּרִים לְעֵיל, וְהִיא הֶחֱזִירָה לוֹ הַפִּקָּדוֹן. אָז אָמַר רַבִּי אַלֶכְּסַנְדֶר, כַּאֲשֶׁר נִתְפַּרְסֵם הַדָּבָר שֶׁהוּא רָשָׁע גָּמוּר — הָלַךְ וְהֵמִיר דָּתוֹ הוּא וְאִשְׁתּוֹ, יִמַּח שְׁמָם וְזִכְרָם.
וְעַל כֵּן אַל יִרְאֶה הָאָדָם לָעֵינַיִם לִסְמֹךְ עַל הָאָדָם, שֶׁהוּא עוֹשֶׂה מַעֲשֵׂה זִמְרִי — וּמְבַקֵּשׁ שָׂכָר כְּפִנְחָס, אֶלָּא יִרְאֶה הָאָדָם מִי שֶׁהוּא צַדִּיק וְעוֹמֵד בְּצִדְקָתוֹ בְּמָמוֹן, שֶׁאֵינוֹ מְבַקֵּשׁ מָמוֹן שֶׁל אֲחֵרִים — זֶהוּ צַדִּיק גָּמוּר.
וּבוֹא וּרְאֵה, שֶׁהוּא מַרְגְּלָא בְּפוּמֵיהּ דְּאִינְשֵׁי: הִזָּהֵר מִן הַצְּבוּעִין וְהִשָּׁמֵר מִן 'וְצִדְקָתְךָ'. וְשָׁמַעְתִּי מַעֲשֶׂה, שֶׁהָיָה אִישׁ זָקֵן עָשִׁיר גָּדוֹל, וְהָיָה לוֹ רַק בֵּן יָחִיד, בָּחוּר יְפֵה עֵינַיִם וְחָכָם מְאֹד. וַיְהִי הַיּוֹם, וַיִּקְרְבוּ יְמֵי הַזָּקֵן לָמוּת. וְקָרָא אֶל בְּנוֹ הַבָּחוּר וְצִוָּה לוֹ קֹדֶם מוֹתוֹ וְאָמַר לוֹ: בְּנִי, הִנְנִי נוֹחֵל לְךָ מָמוֹן רַב, אוֹצָרוֹת גְּדוֹלוֹת, שֶׁיִּהְיֶה לְךָ כָּל טוּב כָּל יְמֵי חַיֶּיךָ, וַאֲנִי מְצַוֶּה לְךָ שֶׁתִּשְׁמֹר אֶת עַצְמְךָ מִן הַצְּבוּעִין וּמִן אֲנָשִׁים, שֶׁהֵמָּה עוֹסְקִים בַּחֲסִידוּת הַרְבֵּה חוּץ מִטֶּבַע הַבְּרִיּוֹת, כִּי כָּךְ מַרְאִין אֶת עַצְמָם שֶׁהֵן חֲסִידִים, אֲבָל שֶׁבַע תּוֹעֵבוֹת הֵן בְּלִבָּם. וְהִזָּהֵר מִן 'וְצִדְקָתְךָ', וְאָז יִהְיֶה לְךָ וּלְזַרְעֲךָ כָּל טוּב כָּל הַיָּמִים.
מֵת הָאִישׁ הַזָּקֵן, וְאַחַר כָּךְ נָשָׂא הַבָּחוּר בְּתוּלָה יְתוֹמָה עֲנִיָּה אַחַת יְפַת תֹּאַר מְאֹד, בַּאֲשֶׁר שֶׁיָּשְׁרָה בְּעֵינָיו, וְאַחַר הַנִּשּׂוּאִין שָׂמַח בְּאִשְׁתּוֹ. וְאִשְׁתּוֹ הָיְתָה צְנוּעָה וַחֲסִידָה בְּעֵינֵי בַּעֲלָהּ. וּכְמוֹ אַרְבַּע אוֹ חָמֵשׁ שָׁנִים אָמַר הַבַּעַל לְאִשְׁתּוֹ: בּוֹאִי עִמִּי לְטַיֵּל בָּרְחוֹבוֹת וּבַשְּׁוָקִים לִרְאוֹת בְּטוּב הָאָרֶץ. וְאָמְרָה לוֹ אִשְׁתּוֹ: לֹא אֵלֵךְ, פֶּן אֶשָּׂא עֵינַי אֶל אֲנָשִׁים אֲחֵרִים אוֹ אֲנָשִׁים אֲחֵרִים יִתְּנוּ עֵינֵיהֶם בִּי, וַאֲנִי מַכְשִׁילָה אוֹתָם. אָז אָמַר בַּעֲלָהּ בְּלִבּוֹ: אַף הִיא נִרְאֵית כְּצַדֶּקֶת. וְזָכַר אֶת צַוָּאַת אָבִיו, וְשָׁתַק. וְהָלַךְ בְּעַצְמוֹ לַשּׁוּק יָחִיד.
מֶה עָשָׂה הָאִישׁ הַנִּזְכָּר לְעֵיל? כְּמוֹ חֲצִי שָׁנָה אַחַר זֶה הַמַּעֲשֶׂה הָלַךְ וְצִוָּה לַעֲשׂוֹת לְכָל הַחֲדָרִים שֶׁבְּבֵיתוֹ שְׁנֵי מַפְתְּחוֹת, וְנָתַן מַפְתֵּחַ אֶחָד לְכָל חֶדֶר וְחֶדֶר לְאִשְׁתּוֹ, וּמַפְתֵּחַ אֶחָד לָקַח לְעַצְמוֹ, וְלֹא הִגִּיד לְאִשְׁתּוֹ שֶׁיֵּשׁ לוֹ עוֹד מַפְתֵּחַ.
וַיְהִי הַיּוֹם, אָמַר הַבַּעַל לְאִשְׁתּוֹ, שֶׁהוּא צָרִיךְ לֵילֵךְ לַמֶּרְחַקִּים לִקְנוֹת סְחוֹרוֹת וְשֶׁתָּכִין לוֹ צֵדָה לַדֶּרֶךְ. וְכֵן עָשְׂתָה אִשְׁתּוֹ, כִּי הָיְתָה סְבוּרָה שֶׁבַּעֲלָהּ יִסַּע מִמֶּנָּה כְּדֶרֶךְ כָּל הָאָרֶץ. וּלְיוֹם מָחֳרָתוֹ נָסַע הַבַּעַל מִמֶנָּה, וְהִיא סָבְרָה שֶׁהָלַךְ בַּעֲלָהּ לַמֶּרְחַקִּים, אֲבָל הַבַּעַל עָשָׂה בְּעָרְמָה, וּכְשֶׁהָיָה חֲצִי פַּרְסָה מִחוּץ לָעִיר, צִוָּה לָעֶגְלוֹן לָשׁוּב וְלֵילֵךְ לָעִיר, וְלֹא שָׁב לְבֵיתוֹ, כִּי אִם לְבֵית הָאֻשְׁפִּיזָא אֲשֶׁר אוֹרְחִים שָׁמָּה, וְכַאֲשֶׁר הִגִּיעַ הַחֹשֶׁךְ בַּלַּיְלָה, הָלַךְ הֶעָשִׁיר לְבֵיתוֹ וּפָתַח פֶּתַח רִאשׁוֹן בְּבֵיתוֹ, וְאַחַר כָּךְ הָלַךְ מֵחֶדֶר לְחֶדֶר, עַד שֶׁבָּא לַחֲדַר אִשְׁתּוֹ שֶׁהָיְתָה יְשֵׁנָה, וְהָיָה עָרֵל שׁוֹכֵב עִמָּהּ בַּמִּטָּה. וּכְשֶׁרָאֲתָה הָאִשָּׁה שֶׁבַּעֲלָהּ הוּא בַּחֶדֶר, אָמְרָה לְהֶעָרֶל שֶׁיִּקַּח חֶרֶב וְיִדְקֹר אֶת בַּעֲלָהּ, וְהוּא הָיָה מִתְיָרֵא, וְהָלַךְ לוֹ מִחוּץ לַבַּיִת, וּמֵרֹב הַצַּעַר שֶׁלּוֹ הָלַךְ וְשָׁכַב בַּשּׁוּק וְיָשַׁן שָׁם.
וּבְאוֹתוֹ הַלַּיְלָה נִגְנַב מֵהַמֶּלֶךְ שֶׁל אוֹתוֹ הָעִיר אוֹצָר אֶחָד, וְלָקַח הַגַּנָּב מֵאִתּוֹ כָּל הָאֲבָנִים טוֹבוֹת שֶׁל הַמֶּלֶךְ, וְהָיְתָה צְעָקָה גְּדוֹלָה בְּאַרְמוֹן הַמֶּלֶךְ. וְצִוָּה הַמֶּלֶךְ לְחַפֵּשׂ בְּכָל הַדְּרָכִים וּבַבָּתִּים חִפּוּשׂ אַחַר חִפּוּשׂ, וְהָלְכוּ עַבְדֵי הַמֶּלֶךְ בְּכָל הָעִיר הַהִיא, וּמָצְאוּ לְהָאִישׁ שׁוֹכֵב וְיָשֵׁן עַל הָרְחוֹב, וְאָמְרוּ בְּלִבָּם שֶׁהוּא הַגַּנָּב, וְתָפְסוּ אוֹתוֹ, וְנִגְמַר דִּינוֹ לְמִיתָה אַחַר הָעִנּוּיִם קָשִׁים שֶׁנִּפְסְקוּ לוֹ. וְאַחַר כָּךְ שֶׁהָיוּ מוֹלִיכִין אוֹתוֹ לִתְלוֹתוֹ עַל הָעֵץ, הָלַךְ כֹּמֶר אֶחָד עִמּוֹ כְּסֵדֶר הָאֻמּוֹת, וְאוֹתוֹ הַכֹּמֶר הָיָה חָשׁוּב וְגָדוֹל אֵצֶל הַמֶּלֶךְ. וְהָיָה הַכֹּמֶר מְדַבֵּר עַל לִבּוֹ שֶׁיָּמִיר דָּתוֹ. וְאַחַר כָּךְ הָיוּ מוֹלִיכִין אוֹתוֹ דֶּרֶךְ אֶחָד, שֶׁהָיָה שָׁם אַשְׁפָּה, וְהָיוּ תּוֹלָעִים יוֹצְאִין מֵהָאַשְׁפָּה עַל הָאָרֶץ, וְאָמַר הַכֹּמֶר לְהַתַּלְיָן, שֶׁיְּסַבֵּב הָאִישׁ סָבִיב לְהַתּוֹלָעִים, שֶׁלֹּא יָמִית אֶת הַתּוֹלָעִים, מֵאַחַר שֶׁהַתּוֹרָה הִזְהִירָה: וְרַחֲמָיו עַל כָּל מַעֲשָׂיו. אָמַר הָאִישׁ בְּלִבּוֹ: אַף הַכֹּמֶר — מִן הַצְּבוּעִים שֶׁל 'וְצִדְקָתְךָ'. אָמַר הָאִישׁ לְעַבְדֵי הַמֶּלֶךְ, שֶׁהוּא וְהַכֹּמֶר הָיוּ עוֹשִׂין הַגְּנֵבָה בַּחֲצַר הַמֶּלֶךְ, וּמִיָּד תָּפְשׂוּ הַשּׁוֹמְרִים גַּם לְאוֹתוֹ הַכֹּמֶר. וְצִוָּה הַמֶּלֶךְ לְחַפֵּשׂ בַּחֲדַר הַכֹּמֶר הַגָּדוֹל — וּמָצְאוּ שָׁם כָּל הַגְּנֵבָה!
וְאַחַר כָּךְ שָׁאַל הַמֶּלֶךְ אֶת הָאִישׁ, מַה שַּׁיָּכוּת הָיָה לוֹ אֵצֶל הַכֹּמֶר. הִתְחִיל הָאִישׁ לְסַפֵּר לְהַמֶּלֶךְ מִצַּוָּאַת אָבִיו וּמַה שֶּׁאֵרַע לוֹ עִם אִשְׁתּוֹ הַזּוֹנָה, וּמַה שֶּׁאֵרַע לוֹ עִם הַכֹּמֶר — וְלָכֵן הָיָה נוֹקֵם וְנוֹטֵר לְהַכֹּמֶר, שֶׁהָיָה רוֹצֶה לִהְיוֹת צַדִּיק הַרְבֵּה.
וְצִוָּה הַמֶּלֶךְ תֵּכֶף לִתְפֹּס אֶת אִשְׁתּוֹ הַזּוֹנָה, וּמָצָא שֶׁכִּדְבָרָיו כֵּן הוּא. וְצִוָּה הַמֶּלֶךְ לְהָשִׁיב אֶת אוֹתוֹ הָאִישׁ לְבֵיתוֹ כְּבָרִאשׁוֹנָה, וְאִשְׁתּוֹ — צִוָּה לְהָסִיר אֶת רֹאשָׁהּ עִם הַזַּנַּאי, וְאֶת הַכֹּמֶר צִוָּה לִתְלוֹתוֹ עַל הָעֵץ.
עַל כֵּן נִלְמָד מִזֶּה הַמַּעֲשֶׂה, שֶׁלֹּא יִסְמֹך הָאָדָם בַּמֶּה שֶׁיִּרְאֶה בְּעֵינָיו שֶׁהוּא הוֹלֵךְ תָּמִים, כִּי אֵין הָאָדָם יוֹדֵעַ מַה שֶּׁהוּא בְּלִבּוֹ. הַכְּלָל הַזֶּה נְקֹט בְּיָדְךָ: מִי שֶׁאֵינוֹ רוֹצֶה לֵהָנוֹת בְּמָמוֹן שֶׁל חֲבֵרוֹ, וּמִכָּל שֶׁכֵּן שֶׁאֵין רוֹצֶה בְּמָמוֹן שֶׁל גֶּזֶל אוֹ מָמוֹן שֶׁל גְּנֵבָה, וּמַשָּׂאוֹ וּמַתָּנוֹ הוּא בֶּאֱמוּנָה — הוּא אִישׁ צַדִּיק וְיָשָׁר בְּוַדַּאי. אֲבָל כְּשֶׁהָאָדָם רוֹאֶה אֶת חֲבֵרוֹ נוֹשֵׁק הַתְּפִלִּין וּמִתְפַּלֵּל, וְאֵינוֹ עוֹסֵק בְּמַשָּׂא וּמַתָּן בֶּאֱמוּנָה — צָרִיךְ לְהַרְחִיק מִמֶּנּוּ כָּל מִינֵי הַרְחָקוֹת, כִּי עִקַּר הַיִּרְאָה וְהַצִּדְקוּת הוּא בְּמָמוֹן, וְכָל אָדָם שֶׁהוּא עוֹמֵד בְּצִדְקָתוֹ עַל מָמוֹן — זֶה הוּא צַדִּיק גָּמוּר, וְעָלָיו נֶאֱמַר <small>(תְּהִלִּים קכח, ב)</small>: "יְגִיעַ כַּפֶּיךָ כִּי תֹאכֵל", בְּיֹשֶׁר, "אַשְׁרֶיךָ" — בָּעוֹלָם הַזֶּה, "וְטוֹב לָךְ" — בָּעוֹלָם הַבָּא. אָמֵן.

Chapter 53

<b>כָּל מַה </b>שֶּׁבָּרָא הַקָּדוֹשׁ בָּרוּךְ הוּא בָּעוֹלָם — הַכֹּל הוּא לִכְבוֹדוֹ בָּרָא. וְכָל שֶׁכֵּן הָאָדָם, שֶׁהוּא עוֹלָם קָטָן, לֹא נִבְרָא אֶלָּא לִכְבוֹדוֹ, כְּדֵי שֶׁיִּהְיֶה הָאָדָם עֶבֶד לְהַקָּדוֹשׁ בָּרוּךְ הוּא לְעָבְדוֹ בְּאֵימָה וּבְיִרְאָה וּבְאַהֲבָה. וְהִנֵּה בִּהְיוֹת הָאָדָם מְלֻבָּשׁ לְבוּשִׁים קְדוֹשִׁים בְּמַעֲשִׂים טוֹבִים — אָז נִקְרָא עֶבֶד ה'.
וְאֵלּוּ הֵן הַדְּבָרִים, שֶׁאָדָם מְשַׁעְבֵּד גּוּפוֹ וְנַפְשׁוֹ לַעֲבוֹדַת ה': אַהֲבַת הַתּוֹרָה, כַּוָּנַת הַמִּצְווֹת, כַּוָּנַת הַתְּפִלָּה, קְדֻשַּׁת שַׁבָּת וְיוֹם טוֹב, קְדֻשַּׁת הָאֵבָרִים, קְדֻשַּׁת הַמַּחְשָׁבָה, קְדֻשַּׁת הַמַּחֲנֶה, קְדֻשַּׁת הַגְּדָרִים, קְדֻשַּׁת הַמִּדּוֹת.
וְנַתְחִיל בְּאַהֲבַת הַתּוֹרָה — הוּא שֶׁיְּכַוֵּן בְּלִמּוּדוֹ לְשֵׁם הַקָּדוֹשׁ בָּרוּךְ הוּא וּשְׁכִינְתֵּיהּ, וְלֹא לְתוֹעֶלֶת עַצְמוֹ, כְּדֵי שֶׁיַּחֲזִיק עַצְמוֹ לְבַעַל תּוֹרָה אוֹ אֲפִלּוּ שֶׁיִּהְיֶה לוֹ עוֹלָם הַבָּא, וְכָל הַמְכַוֵּן בְּלִמּוּדוֹ לַהֲנָאוֹת עַצְמוֹ וְלִכְבוֹדו, עָלָיו נֶאֱמַר <small>(יְשַׁעְיָה מ, ו)</small>: "וְכָל חַסְדּוֹ כְּצִיץ הַשָּׂדֶה".
וְהָאָדָם הָעוֹסֵק בַּתּוֹרָה צָרִיךְ לִהְיוֹת בְּשִׂמְחָה, כִּי אֵין הַשְּׁכִינָה שׁוֹרָה אֶלָּא מִתּוֹךְ שִׂמְחָה, וְלֹא מִתּוֹךְ עַצְבוּת.
צָרִיךְ הָאָדָם לִזָּהֵר לֵילֵךְ לִישִׁיבָה שֶׁל הָרַב מוֹרֶה צֶדֶק לַעֲדָתוֹ. וְכָתַב הָרַב רַבִּי יַעֲקֹב בֵּירַב זִכְרוֹנוֹ לִבְרָכָה, כִּי כְּנֶגֶד כָּל פַּעַם שֶׁאָדָם מוֹנֵעַ עַצְמוֹ לָלֶכֶת לִישִׁיבָה בָּעוֹלָם הַזֶּה — כָּךְ דּוֹחִין אוֹתוֹ מִן יְשִׁיבָה שֶׁל מַעְלָה בָּעוֹלָם הַבָּא בְּמִסְפַּר יָמִים.
צָרִיךְ לִזָּהֵר בַּעַל הַתּוֹרָה מִגַּאֲוָה, כְּמוֹ שֶׁהֶאֱרַכְתִּי לְעֵיל.
צָרִיךְ הָאָדָם לִלְמֹד הֲלָכָה בְּכָל יוֹם, וִיכַוֵּן לְדַיֵּק הֵיטֵב וּלְהָסִיר לְפִי שִׂכְלוֹ כָּל הַקֻּשְׁיוֹת שֶׁבָּהּ, וּבָזֶה הוּא מֵסִיר מִן הַשְּׁכִינָה כָּל הַקְּלִפּוֹת וּמְקַשְּׁטָהּ בְּקִשּׁוּטִין, כִּי אוֹתִיּוֹת הֲלָכָה הֵן אוֹתִיּוֹת הַכַּלָּה, וְלֹא יֵבוֹשׁ לוֹמַר עַל דָּבָר שֶׁלֹּא שָׁמַע וְלֹא יָדַע 'לֹא שָׁמַעְתִּי', וְיִלְמַד בְּכֹחַ עַד שֶׁיָּזִיעַ, וּבָזֶה הוּא מְשַׁבֵּר הַקְּלִפּוֹת.
גַּם יִזָּהֵר, שֶׁלֹּא יִהְיֶה בְּכַעַס בְּפִלְפּוּלוֹ בַּיְשִׁיבָה, כִּי חָכְמָתוֹ מִסְתַּלֶּקֶת מִמֶּנּוּ; וַאֲפִלּוּ עַל הַתַּלְמִידִים שֶׁלֹּא הֵבִינוּ לֹא יִהְיֶה בְּכַעַס; וּכְמוֹ שֶׁכָּתַבְתִּי לְעֵיל בַּפְּרָקִים הַקּוֹדְמִין.
יִהְיֶה לוֹ חֶדֶר מְיֻחָד לִקְדֻשַּׁת בֵּית הַמִּדְרָשׁ מַמָּשׁ, וְאִם אִי אֶפְשָׁר לִהְיוֹת לוֹ חֶדֶר מְיֻחָד — יְיַחֵד בְּחַדְרוֹ זָוִית אֶחָד מְיֻחָד וְיִקְבַּע שָׁם עִתִּים לַתּוֹרָה.
עִקַּר לִמּוּד וְעֵסֶק הַתּוֹרָה הוּא, לַעֲשׂוֹת כִּסֵּא לַשְּׁכִינָה. וּבִהְיוֹת הָאָדָם מְלֻכְלָךְ בְּעָווֹן וָחֵטְא — אֲזַי אֵין הַשְּׁכִינָה שׁוֹרָה עָלָיו, כִּי כָּל עָווֹן וְעָווֹן הוּא קוֹץ מַכְאִיב נֶגֶד הַשְּׁכִינָה, וְלָכֵן יִתְוַדֶּה הָאָדָם קֹדֶם שֶׁיִּלְמַד, כְּדֵי לְיַחֵד הַקָּדוֹשׁ בָּרוּךְ הוּא וּשְׁכִינְתֵּיהּ בִּדְחִילוּ וּרְחִימוּ.
סֵפֶר שֶׁיֵּשׁ בּוֹ טָעוּת — יְתַקֵּן, וְאַל תַּשְׁכֵּן בְּאָהָלְךָ עַוְלָה. אֵין לְהַגִּיהַּ מִסְּבָרָה. וְכָתַב הָרַמְבַּ"ן, זִכְרוֹנוֹ לִבְרָכָה: יָד הַמּוֹחֶקֶת בַּסְּפָרִים בִּלְתִּי רְאָיָה בְּרוּרָה — תִּקָּצֵץ. וְלַטָּאי דְּרַבָּנָן יַגִּיעַ לְהַאי יָדָא שֶׁתִּקָּצֵץ.
הַיָּגֵעַ בְּלִמּוּדוֹ, לֹא בִּמְהֵרָה הוּא שׁוֹכֵחַ. הַלּוֹמֵד בְּבֵית הַכְּנֶסֶת, אֵינוֹ שׁוֹכֵחַ. הַלּוֹמֵד, לְשׁוֹנוֹ יָבֵשׁ מֵחֲמַת צִמָּאוֹן, וְאֵינוֹ מַפְסִיק מִלִּמּוּדוֹ — נֶחְשָׁב לוֹ לְכַפָּרַת עָווֹן עַל עֲווֹן דְּבָרִים בְּטֵלִים.
כְּשֵׁם שֶׁמְּחֻיָּב הָאָדָם לְקַיֵּם מִצְוַת הַגַּשְׁמִית, כָּךְ הוּא מְצֻוֶּה עַל הָרוּחָנִית לְחַדֵּשׁ חִדּוּשִׁים בַּתּוֹרָה. וְעַל יְדֵי כָּךְ יִזְכֶּה לְאוֹר הַתּוֹרָה. קְנֵה לְךָ חָבֵר — כְּמַשְׁמָעוֹ, וְגַם רֶמֶז עַל הַקּוּלְמוֹס יְהֵא לְךָ חָבֵר, שֶׁתִּכְתֹּב מַה שֶּׁתְּחַדֵּשׁ. וְזֶה סִימָן: כְּתֹב זֹאת זִכָּרוֹן — בַּסֵּפֶר, וְאֵין 'זֹאת' אֶלָּא תּוֹרָה, דִּכְתִיב: וְזֹאת הַתּוֹרָה.
וּכְתִיב: כָּתְבֵם עַל לוּחַ לִבֶּךָ — צָרִיךְ הָאָדָם שֶׁיִּהְיֶה מֻשְׁלָם בְּלִמּוּדוֹ — בְּלִמּוּד פְּשָׁט, רֶמֶז, דְּרוּשׁ, סוֹד. וְרָאשֵׁי תֵּבוֹת: פַּרְדֵּס; שֶׁאִם לֹא כֵן צָרִיךְ לְהִתְגַּלְגֵּל אֲפִלּוּ עַל אֶחָד מֵהֶן.
הֱוֵי רָגִיל בְּלִמּוּד תַּרְיַ"ג מִצְווֹת.
יִקְבַּע עִתִּים לַתּוֹרָה בְּכָל יוֹם, שֶׁיִּהְיֶה לוֹ עֵת קָבוּעַ, שֶׁאַף אִם יַרְוִיחַ מָמוֹן רַב בְּאוֹתוֹ זְמַן — לֹא יַעֲבִירֶנּוּ קְבִיעוּת הַתּוֹרָה (וְכֵן הוּא הַמִּנְהָג זֶה בְּעִיר וָאֵם בְּיִשְׂרָאֵל, קְהִלַּת קֹדֶשׁ פְרַנְקְפוּרְט דְּמַיין). וְזֶה — מֵאַהֲבַת ה' וְתוֹרָתוֹ.
יִזָּהֵר, שֶׁבְּיוֹם שֵׁנִי וְיוֹם חֲמִישִׁי יִלְמַד יוֹתֵר מִבִּשְׁאָר יָמִים, וִיכַוֵּן לְמַתֵּק הַדִּינִים הַשּׁוֹלְטִים בְּיוֹתֵר בְּאוֹתָן יָמִים.
יִרְחַק מִלִּמּוּד שֶׁל פִילוֹסוֹפְיָה מְאֹד, כִּי הִיא אִשָּׁה זָרָה, וְעָלֶיהָ נֶאֱמַר: שָׁחָה אֶל מָוֶת בֵּיתָהּ, כָּל בָּאֶיהָ לֹא יְשׁוּבוּן. וַאֲפִלּוּ לִמּוּד הַטִּבְעִיּוּת יִרְחַק מִמֶּנּוּ, וּכְבָר הִזְהִיר הַגָּאוֹן מוֹרֵנוּ הָרַב רַבִּי משֶׁה לַנְדָּאוֹ זִכְרוֹנוֹ לִבְרָכָה עַל זֶה.
יִזָּהֵר שֶׁיִּלְמַד בְּמָקוֹם שֶׁיֵּשׁ בּוֹ חַלּוֹנוֹת, וּלְהִסְתַּכֵּל בְּכָל עֵת לַשָּׁמַיִם, כִּי מוֹעִיל לְהַשָּׁגָה.
אָסוּר לוֹמַר דָּבָר בְּשֵׁם תַּלְמִיד חָכָם אֶחָד, שֶׁלֹּא נֶאֱמַר בִּשְׁמוֹ.
יִזָּהֵר שֶׁלֹּא לְהוֹצִיא דִּבְרֵי תּוֹרָה בִּמְקוֹמוֹת שֶׁאֵינָם נְקִיִּים, וְכֵן בְּבָתֵּי עֲבוֹדָה זָרָה יִזָּהֵר שֶׁלֹּא לְהוֹצִיא שׁוּם דִּבְרֵי תּוֹרָה.
אַל יֵבוֹשׁ לְקַבֵּל הָאֱמֶת, אֲפִלּוּ מִקָּטָן שֶׁבַּקְּטַנִּים.
אִם יוֹדֵעַ בַּחֲבֵרוֹ שֶׁלֹּא יוֹדֵעַ לְהָשִׁיב לוֹ עַל קֻשְׁיָתוֹ — לֹא יִשְׁאֲלֵהוּ כְּלָל, כְּדֵי שֶׁלֹּא לְבַיֵּשׁ אוֹתוֹ חַס וְשָׁלוֹם.
רְאֵה מַה שֶׁכָּתַב הַזֹּהַר פָּרָשַׁת שְׁלַח לְךָ: חַד יַנּוּקָא — הָיוּ אוֹחֲזִין בֵּיהּ בַּעֲלֵי דִּינִים, וְלֹא הִנִּיחוּ אוֹתוֹ לִישִׁיבָה שֶׁל מַעְלָה. צָוַח הַאי יַנּוּקָא. אִזְדַּעְזַעוּ מִקָּלֵיהּ כָּל בְּנֵי מְתִיבְתָּא עִלָּאִי. אָמַר רַב מְתִיבְתָּא: מַאן אִנּוּן דְּלָא שַׁבְקִין לְהַאי בְּרָא דֶּאֱלָהָא חַיָּא לְמֵיעַל לְקַמָּן? מִיָּד אָחְזוּ בּוֹ בְּהַהוּא יַנּוּקָא וְהִכְנִיסוּ אוֹתוֹ לִפְנֵי רַב מְתִיבְתָּא, וְאָז נֶאֶסְפוּ הַרְבֵּה בְּנֵי יְשִׁיבָה. אָמַר לֵיהּ רַב מְתִיבְתָּא: פְּתַח פּוּמָךְ וְאֵימָא בְּרָא קַדִּישָׁא. אָמַר הַאי יַנּוּקָא: דָּחִילְנָא, דַּאֲנָא מִמְּתִיבְתָּא אָחֳרִיתִי וְהָלַכְתִּי לִישִׁיבָה זוֹ, וְאָחֲזוּ בִּי בַּעֲלֵי דִּינִים. אָמַר לֵיהּ רַב מְתִיבְתָּא: לָא תִּדְחַל, בְּרָא קַדִּישָׁא. הִנֵּה תִּהְיֶה שֶׁבַע יוֹמִין וְתִסְתַּחֵי בְּכָל יוֹמָא מִטַּלָּא קַדִּישָׁא, וּלְבָתַר יְסַלְּקוּן לָךְ לְגוֹ מְתִיבְתָּא עִלָּאָה בֵּין יַנּוּקַיָּא. פָּתַח וְאָמַר בְּכָל הַנֵּי קְרָאֵי, דַּהֲוֵי רַב מְתִיבְתָּא דָרִישׁ, פֵּרֵשׁ הַאי יַנּוּקָא שִׁבְעָה פֵּרוּשִׁין וְגִלָּה לְהוֹן סוֹדוֹת נִפְלָאוֹת.
בְּהַאי שַׁעְתָּא נָטְלוּ לַאֲבוּהַ דְּיַנּוּקָא וְהִכְתִּירוּ אוֹתוֹ בְּשִׁבְעִים כְּתָרִים וְכוּ', וְאָמְרוּ שָׁם עִנְיָנוֹ דְּהַאי יַנּוּקָא, שֶׁאָחֲזוּ בּוֹ בַּעֲלֵי דִּינִים, וְרָצוּ לָדוּן אוֹתוֹ בְּיִסּוּרִים בִּשְׁבִיל שֶׁהָיָה מַקְשֶׁה לְרַבּוֹ הַרְבֵּה קֻשְׁיוֹת, וַהֲוֵי מַכְסִיף לְרַבֵּיהּ, שֶׁלֹּא הָיָה יוֹדֵעַ לְהָשִׁיב לֵיהּ, וְלֹא הָיָה חָס עַל כְּבוֹד רַבּוֹ, וְעַל יְדֵי זֶה חַלָּשׁ דַּעְתֵּיהּ דְּרַבֵּיהּ, עַל כֵּן בָּאוּ לְדוּנוֹ בְּדִינָא תַּקִּיפָא. וְאַף דִּשְׁזִיב רַב מְתִיבְתָּא יַתֵּיהּ וְהוֹשִׁיבוֹ אֶצְלוֹ שֶׁבַע יוֹמִין — אַף עַל פִּי כֵן סָבִיל דִּינָא כָּל הַנֵּי שֶׁבַע יוֹמִין, כִּי כָּל שֶׁבַע יוֹמִין הָיָה צוּרָתוֹ חָסֵר, וְהָיָה סוֹבֵל יִסּוּרִים, בַּאֲשֶׁר שֶׁהָיָה נִטְרָד מִמְּקוֹמוֹ. וְאִם הַתִּינוֹק הָיָה לוֹ צַעַר, וְהָיוּ רוֹצִין בַּעֲלֵי דִּינִים לְיַסֵּר אוֹתוֹ, מִכָּל שֶׁכֵּן שֶׁיֵּשׁ לָאָדָם עֹנֶשׁ גָּדוֹל בְּמִתְכַּוֵּן לְבַיֵּשׁ אֶת חֲבֵרוֹ אוֹ רַבּוֹ. וְכֵן אָמְרוּ רַבּוֹתֵינוּ זִכְרוֹנָם לִבְרָכָה: הַמַּלְבִּין פְּנֵי חֲבֵרוֹ בָּרַבִּים — אֵין לוֹ חֵלֶק לָעוֹלָם הַבָּא. עַל כֵּן שׁוֹמֵר נַפְשׁוֹ יִרְחַק מֵהֶן שֶׁלֹּא לְבַיֵּשׁ שׁוּם אָדָם.

Chapter 54

<b>מֵאַהֲבַת </b>הַתּוֹרָה צָרִיךְ לְדַקְדֵּק, שֶׁיִּהְיוּ לוֹ סְפָרִים כְּרוּכִים נָאִים, וְהוּא בִּכְלַל מִצְוַת זֶה אֵלִי וְאַנְוֵהוּ — הִתְנָאֶה לְפָנָיו בְּמִצְווֹת. וְאִיתָא בְּשֵׁם "סֵפֶר חֲסִידִים", שֶׁהוֹצִיאוּ לְחָכָם אֶחָד מִקִּבְרוֹ וְחָבְטוֹ אוֹתוֹ בְּמַקְלוֹת, עַל שֶׁהָיוּ סְפָרָיו קְרוּעִים, וְלֹא נָתַן אוֹתָן לְאֻמָּן לִכְרֹךְ אוֹתָן וּלְתַקְּנָם. גַּם יִזָּהֵר, שֶׁלֹּא יִהְיוּ סְפָרָיו עוֹמְדִין מְהֻפָּכִין רֹאשָׁן לְמַטָּה. וּפַעַם אֶחָד אֵרַע לְאִישׁ, שֶׁלָּמַד בְּחַדְרוֹ אֵיזֶה עִנְיָן, וְהֻצְרַךְ לִקַּח גְּמָרָא לְעַיֵּן, וְאַחַר הָעִיּוּן הֶעֱמִיד הַגְּמָרָא לִמְקוֹמָהּ לְבֵין הַסְּפָרִים, וּכְשֶׁהָפַךְ פָּנָיו נָפְלָה הַגְּמָרָא, וְקוֹל הַנְּפִילָה הָיָה בְּקוֹל גָּדוֹל. וְחָזַר הַמְעַיֵּן וְהֶעֱמִידָהּ פַּעַם שֵׁנִית וְהִפֵּךְ רֹאשָׁהּ לְמַטָּה, וְתֵכֶף שֶׁהָפַךְ פָּנָיו נָפְלָה שֵׁנִית בְּקוֹל גָּדוֹל, וְכֵן פַּעַם שְׁלִישִׁית. וְאַחַר כָּךְ שָׂם לִבּוֹ עַל דָּבָר זֶה לְהַעֲמִיד הַגְּמָרָא כְּתִקּוּנָהּ, וְלֹא נָפְלָה עוֹד. וְהוּא אוֹת וּמוֹפֵת, שֶׁעַל הַכֹּל יֵשׁ הַשְׁגָּחָה מִן הַשָּׁמַיִם.
חִיּוּב גָּדוֹל לִנְהֹג כָּבוֹד בַּסְּפָרִים, וּכְשֶׁהַסֵּפֶר פָּתוּחַ, וְאֵרַע דְּבַר טִנּוּף בְּחַדְרוֹ — יִסְגֹּר הַסֵּפֶר אוֹ יְכַסֵּהוּ בְּמִטְפַּחַת.
חָלִילָה שֶׁיִּהְיוּ סְפָרִים בְּחֶדֶר שֶׁהָאִישׁ וְהָאִשָּׁה שָׁם, אִם לֹא שֶׁיֵּשׁ יְרִיעָה פְּרוּסָה בִּפְנֵי הַסְּפָרִים, אוֹ סְבִיב הַמִּטָּה שֶׁקּוֹרִין 'פִיר הֶענְג'.
לֹא יֵשֵׁב עַל סַפְסָל שֶׁהַסְּפָרִים עוֹמְדִין עָלָיו, אֶלָּא אִם כֵּן הַסְּפָרִים מוּנָחִים עַל אֵיזֶה דָּבָר גָּבוֹהַּ מִמֶּנּוּ.
מָצָא הַסֵּפֶר מֻנָּח מְהֻפָּךְ — יַהַפְכֶנּוּ וִינַשְּׁקֶנּוּ.
אֵין לְהַנִּיחַ סֵפֶר תַּחַת סֵפֶר אַחֵר כְּשֶׁרוֹצֶה לִלְמֹד, וְאָז עוֹשֶׂה בִּזָּיוֹן לַסֵּפֶר, מַה שֶּׁיּוּכַל לַעֲשׂוֹת בְּעֵץ אוֹ בְּאֶבֶן. וְהוּא בִּזָּיוֹן גָּדוֹל, אִם לֹא שֶׁהַסֵּפֶר הַתַּחְתּוֹן מֻנָּח כְּבָר שָׁרֵי לְהַנִּיחַ עָלָיו. וּכְבָר הִזְהִיר עַל זֶה בַּעַל 'טוּרֵי זָהָב', עַיֵּן שָׁם.
צָרִיךְ הָאָדָם לַעֲמֹד מִפְּנֵי חֻמָּשִׁים, וְאַף כִּי רַבִּים מְקִלִּים — טוֹב לְהַחְמִיר. וְכֵן מָצִינוּ בַּמַּהֲרִי"ל זִכְרוֹנוֹ לִבְרָכָה, כְּשֶׁהָיָה מְסַבֵּב וְהוֹלֵךְ בְּבֵית הַכְּנֶסֶת לָתֵּת מַתְּנַת יָד בְּיוֹם טוֹב, כְּמִנְהַג אַשְׁכְּנַז, הָיָה נוֹטֵל חֻמָּשׁ בְּתוֹךְ יָדוֹ כְּדֵי לְזַכּוֹת בּוֹ הָרַבִּים, שֶׁיִּהְיֶה הַקִּימָה לִפְנֵי הַחֻמָּשׁ. וְכֵן רָאִיתִי נוֹהֲגִין בִּמְדִינַת פּוֹלִין, שֶׁיֵּשׁ כַּמָּה רַבָּנִים שֶׁהֵן נִזְהָרִין בָּזֶה כְּשֶׁיּוֹצְאִים בְּיוֹם שַׁבָּת אוֹ בְּיוֹם טוֹב רִאשׁוֹנִים מִבֵּית הַכְּנֶסֶת, וְהַקָּהָל עוֹמְדִים לִפְנֵי הָרַב — אָז לוֹקְחִים בְּיָדָם אֵיזֶה סֵפֶר.
צָרִיךְ הָאָדָם לִהְיוֹת אוֹהֵב לוֹמְדֵי תּוֹרָה אַהֲבָה גְּמוּרָה, וּמִכָּל שֶׁכֵּן שֶׁצָּרִיךְ לֶאֱהֹב אֶת רַבּוֹ וְצָרִיךְ לֶאֱהֹב אֶת רַבּוֹ יוֹתֵר מֵאַהֲבַת אָבִיו. וְצָרִיךְ אָדָם לִזָּהֵר, שֶׁיְּהֵא מוֹרָא רַבּוֹ עָלָיו, שֶׁלֹּא יֵשֵׁב בְּפָנָיו עַד שֶׁיֹּאמַר לוֹ רַבּוֹ שֵׁב, וְלֹא יֵשֵׁב בִּמְקוֹם רַבּוֹ. וּכְשֶׁהוֹלֵךְ — יֵלֵךְ לִשְׂמֹאל רַבּוֹ, וְלַעֲשׂוֹת לוֹ כָּל שֵׁרוּת. וְכָל מִי שֶׁמְּבַשֵּׂר אֶת רַבּוֹ בְּשׂוֹרוֹת טוֹבוֹת, וְכַוָּנָתוֹ הוּא לְשֵׁם שָׁמַיִם — אֲזַי שְׂכָרוֹ הוּא גָּדוֹל מְאֹד. וְכִדְאִיתָא בַּזֹּהַר פָּרָשַׁת שְׁלַח לְךָ: הֵיכָל אֶחָד יֵשׁ לְמַעְלָה, וְהוּא מְיֻחָד לְבַתְיָה בַּת פַּרְעֹה, וְכַמָּה רְבָבוֹת וַאֲלָפִים נָשִׁים צִדְקָנִיּוֹת עִמָּהּ, וּלְכָל חֲדָא — מָקוֹם מְיֻחָד לְהִתְעַנֵּג בְּעֹנֶג גָּדוֹל. וְשָׁלשׁ פְּעָמִים בַּיּוֹם מַכְרִיזִים: הָא דְּיוּקְנָא דְּמשֶׁה, נְבִיאָה מֵהֵימָנָא, אָתֵי! וְאָז יוֹצֵאת בַּתְיָה לְמָקוֹם אַחֵר, אֲשֶׁר פָּרֹכֶת פְּרוּסָה שָׁם, וְרוֹאָה דֶּרֶךְ פַּרְגּוֹדָא דְּיוּקְנָא דְּמשֶׁה וְאוֹמֶרֶת: זַכַּאי חוּלְקִי, שֶׁגִּדַּלְתִּי נְהוֹרָא דָּא! וְאַחַר כָּךְ חוֹזֶרֶת אֶל הַנָּשִׁים, שֶׁיּוֹשְׁבוֹת עִמָּהּ בַּחֶדֶר הַנִּזְכָּר לְעֵיל עִם בְּגָדִים נָאִים, כְּמוֹ שֶׁהָיְתָה בָּעוֹלָם הַזֶּה בִּלְבוּשִׁים הַמְּאִירִים בְּאוֹר גָּדוֹל, וְנִקְרָאִים נָשִׁים שַׁאֲנַנּוֹת.
וּבַהֵיכָל הַשֵּׁנִי יוֹשֶׁבֶת סֶרַח בַּת אָשֶׁר וְכַמָּה אֲלָפִים וּרְבָבוֹת נָשִׁים צִדְקָנִיּוֹת עִמָּהּ, וְשָׁלשׁ פְּעָמִים בְּכָל יוֹם מַכְרִיזִים: הָא יוֹסֵף צַדִּיקָא אָתֵי! וְהִיא חֲדָאת וְיָצָאת גַּם כֵּן לְגוֹ פַּרְגּוֹדָא דְּאִית לַהּ, וַחֲמָאת נְהוֹרָא דִּדְיוּקְנָא דְּיוֹסֵף וְאוֹמֶרֶת: זַכַּאי חוּלְקִי וְזַכָּאָה הַאי יוֹמָא, שֶׁבִּשַּׂרְתִּי מֵהַהוּא שׁוּפְרָא לְאָבִי זְקֵנִי, לְיַעֲקֹב! וְאַחַר כָּךְ חוֹזֶרֶת לִמְקוֹמָהּ.
בְּהֵיכָלָא אָחֳרָא, שָׁם יוֹכֶבֶד, אִמָּא דְּמשֶׁה וְאַהֲרֹן וּמִרְיָם, וְכַמָּה אֲלָפִים וּרְבָבוֹת נָשִׁים עִמָּהּ, וּבְכָל יוֹם עוֹמְדוֹת וּמְשַׁבְּחוֹת לְמָארֵיהּ עָלְמָא אִיהִי, וְכָל הַנָּשִׁים מְזַמְּרוֹת שִׁירַת הַיָּם, וְאַחַר כָּךְ אִיהִי בִּלְחוֹדָא מְנַגֶּנֶת פָּסוּק: וַתִּקַּח מִרְיָם הַנְּבִיאָה אֶת הַתֹּף בְּיָדָהּ, וְכַמָּה כִּתּוֹת שֶׁל מַלְאָכִים שׁוֹמְעִים לְקוֹל נְעִימוֹת שֶׁלָּהֶן.
וּבְהֵיכָלָא רְבִיעִי, שָׁם דְּבוֹרָה הַנְּבִיאָה וְהַרְבֵּה נָשִׁים עִמָּהּ, וּמְשׁוֹרֶרֶת שִׁירַת דְּבוֹרָה וּבָרָק בֶּן אֲבִינֹעַם. וְלִפְנִים מֵהֵיכְלִין אִלֵּין, שָׁם אַרְבָּעָה הֵיכְלִין טְמִירִין שֶׁל שָׂרָה וְרִבְקָה, רָחֵל וְלֵאָה. וְלֹא אִתְגַּלְיָן וְלֹא חֲמָאן. וּמֵהֵיכָלָא דִּלְּהוֹן נַפְקָן נִשְׁמוֹת הַגֵּרִים, וְנִכְנָסִים אַחַר כָּךְ תַּחַת כַּנְפֵי הַשְּׁכִינָה, וְאֵין רְשׁוּת יוֹתֵר לְדַבֵּר בָּזֶה. עַד כָּאן לְשׁוֹן הַזֹּהַר, עַיֵּן שָׁם.
אִם כֵּן, נִלְמָד מֵהַמַּעֲשֶׂה זֶה, שֶׁזָּכְתָה בַּתְיָה בַּת פַּרְעֹה לְגֹדֶל מַעֲלָה זֹאת, עֲבוּר שֶׁגִּדְּלָה לְמשֶׁה רַבֵּנוּ. וְסֶרַח בַּת אַָשֶׁר זָכְתָה לְגֹדֶל הַמַּעֲלָה בִּשְׁבִיל שֶׁבִּשְּׂרָה בְּשׁוֹרָה טוֹבָה לְיַעֲקֹב אָבִינוּ.
מֵאַהֲבַת תּוֹרָה: צָרִיךְ אָדָם לְפַרְנֵס תַּלְמִיד חָכָם בְּהֶסְתֵּר, וּמִצְוַת פַּרְנָסַת תַּלְמִידֵי חֲכָמִים הִיא שְׁקוּלָה כְּעֹנֶג שַׁבָּת, כִּי תַּלְמִיד חָכָם הוּא דּוֹמֶה וְנִמְשָׁל לְיוֹם הַשַּׁבָּת: כְּמוֹ שֶׁיּוֹם הַשַּׁבָּת אֵינוֹ מֵכִין לְעַצְמוֹ פַּרְנָסָה, לְפִי שֶׁאֵין בּוֹ מְלָאכָה, כִּי אִם שֵׁשֶׁת יָמִים מְכִינִין לוֹ — הָכֵי נָמֵי תַּלְמִידֵי חֲכָמִים, שֶׁעוֹסְקִים בַּתּוֹרָה וּמְבַטְּלִין מִמְּלָאכָה, וְאֵינָם עוֹסְקִין בִּמְלָאכָה וּבְמַשָּׂא וּמַתָּן כִּשְׁאָר הָעָם, הַהוֹלְכִים לָעִיר וּבָרְחוֹבוֹת וּבַשְּׁוָקִים לְהַמְצִיא פַּרְנָסָה. עַל כֵּן שְׁאָר אֲנָשִׁים צְרִיכִין לִרְאוֹת לִתֵּן פַּרְנָסַת תַּלְמִידֵי חֲכָמִים. וּכְשֵׁם שֶׁהָאָדָם מְחֻיָּב לְעַנֵּג אֶת הַשַּׁבָּת, כֵּן מְחֻיָּב אָדָם לִרְאוֹת לִתֵּן דַּוְקָא בְּכָבוֹד הַמַּתָּנָה לְתַלְמִיד חָכָם, וְלֹא דֶּרֶךְ בִּזָּיוֹן. וְזֶה שֶׁאָמַר הַכָּתוּב <small>(יְשַׁעְיָה נח, יג)</small>: "וְקָרָאתָ לַשַּׁבָּת עֹנֶג, לִקְדוֹשׁ ה' מְכֻבָּד". וְתַלְמִיד חָכָם נִקְרָא קְדוֹשׁ ה', וְכָל הַמְכַבֵּד אֶת הַתַּלְמִידֵי חֲכָמִים — אַשְׁרֵי לוֹ וְאַשְׁרֵי חֶלְקוֹ, וְעָלָיו נֶאֱמַר: שְׂמַח זְבוּלוּן בְּצֵאתְךָ, וְיִשָּׂשׂכָר בְּאָהֳלֶךָ. אֲבָל הַמְצַעֲרִין לְתַלְמִידֵי חֲכָמִים — אוֹי לָהֶם וְאוֹי לְנִשְׁמוֹתֵיהֶן! וְהָעֹנֶשׁ שֶׁלָּהֶן תִּמְצָא בַּזֹּהַר רַעְיָא מְהֵימָנָא, פָּרָשַׁת בַּמִּדְבָּר בַּאֲרִיכוּת, כִּי קָצְרָה הַיְרִיעָה לְהַעְתִּיקָהּ.
עַל כֵּן יִרְאֶה הָאָדָם לְבִלְתִּי לְהָקֵל בִּכְבוֹדָן שֶׁל תַּלְמִידֵי חֲכָמִים, וַעֲלַיְהוּ אִתְּמַר: לֹא תִּגַּע בּוֹ יָד, כִּי סָקֹל יִסָּקֵל. עַיֵּן שָׁם הֵיטֵב בַּזֹּהַר. וְכָל הַמְכַבֵּד לְתַלְמִידֵי חֲכָמִים, יִהְיֶה מְכֻבָּד מִן הַשָּׁמַיִם.

Chapter 55

<b>"וַיֹּאמֶר </b>ה' אֶל משֶׁה, כְּתֹב זֹאת זִכָּרוֹן בַּסֵּפֶר וְשִׂים בְּאָזְנֵי יְהוֹשֻׁעַ". הִזְהִיר הַקָּדוֹשׁ בָּרוּךְ הוּא לְמשֶׁה, שֶׁהָיָה רַבָּן שֶׁל יִשְׂרָאֵל, עַל הַכְּתִיבָה. כִּי זֶהוּ תּוֹעֶלֶת גָּדוֹל לַזִּכָּרוֹן. וְאִם לְמשֶׁה רַבֵּנוּ הִזְהִיר הַקָּדוֹשׁ בָּרוּךְ הוּא — קַל וָחֹמֶר לִשְׁאָר בְּנֵי אָדָם, שֶׁצְּרִיכִין לְהַרְהֵר תָּמִיד בַּמַּעֲשִׂים וּלְפַשְׁפֵּשׁ בָּהֶם שֶׁמָּא חָטְאוּ, אֲזַי יִכְתֹּב חֶטְאוֹ, שֶׁיִּהְיֶה לוֹ לְזִכָּרוֹן לְתַקֵּן אֶת הַחֵטְא, אוֹ אִם יִמְצָא בְּאֵיזֶה סֵפֶר דְּבַר תִּקּוּן לַחֲטָאָיו — יִרְשֹׁם עַל נְיָר מְיֻחָד מִיָּד, כְּדֵי שֶׁיּוּכַל לְתַקֵּן בְּלִי עִכּוּב מַאי דְּאֶפְשָׁר לוֹ. וְאִם נִזְכַּר שֶׁחָטָא נֶגֶד חֲבֵרוֹ בְּדִבּוּר קָשֶׁה וְהֵצֵר לוֹ, אוֹ תָּלָה בּוֹ שׁוּם שֶׁמֶץ דֹּפִי, אוֹ שֶׁהִלְבִּין פָּנָיו בָּרַבִּים — יִבְכֶּה וְיִתְחָרֵט וִיקַבֵּל עָלָיו מִיָּד לְמָחֳרָתוֹ לְפַיְּסוֹ וּלְרַצּוֹתוֹ, וְזֶה יִהְיֶה לוֹ עֵסֶק רִאשׁוֹן לְמָחֳרָתוֹ. וְאֵין צָרִיךְ לוֹמַר, אִם נִזְכַּר שֶׁחָטָא נֶגֶד מִי שֶׁגָּדוֹל מִמֶּנּוּ, יִצְטַעֵר מִיָּד וִיבַקֵּשׁ לְהַקָּדוֹשׁ בָּרוּךְ הוּא שֶׁלֹּא יִרְשֹׁם בַּסֵּפֶר חוֹבוֹתָיו, וִיקַבֵּל עָלָיו לְמָחָר לְתַקֵּן מִיָּד.
וְאִם חָטָא אַחֵר לְנֶגְדּוֹ בְּאוֹנָאַת דְּבָרִים — יִמְחַל לוֹ מִיָּד, וְכֹה יֹאמַר: שָׁרִי לֵיהּ מָרֵיהּ לְכָל מַאן דִּמְצַעֲרִין לִי, וְיִקְרָא קְרִיאַת שְׁמַע עַל מִטָּתוֹ בְּכַוָּנָה. וְאַחַר כָּךְ יִזָּהֵר לִקְרֹא עֲשֶׂרֶת הַדִּבְּרוֹת שֶׁבְּפָרָשַׁת וָאֶתְחַנַּן בְּכָל לַיְלָה, כִּי עֲשֶׂרֶת הַדִּבְּרוֹת שֶׁבְּפָרָשַׁת יִתְרוֹ שֶׁכָּתוּב זָכוֹר הוּא נֶגֶד הַיּוֹם, וּבְפָרָשַׁת וָאֶתְחַנַּן כְּתִיב בּוֹ שָׁמוֹר, וְהוּא נֶגֶד מִדַּת הַלַּיְלָה. וְעַל יְדֵי כָּךְ יֵשׁ לוֹ שְׁנֵי כְּתָרִים בְּרֹאשׁוֹ: אֶחָד כְּשֶׁעוֹלֶה נִשְׁמָתוֹ לְמַעְלָה, וְאַחַת לְלַוּוֹתָהּ בַּחֲזָרָתָהּ לְמַטָּה. וְעַל כֵּן יֵשׁ שְׁנֵי טְעָמִים בַּעֲשֶׂרֶת הַדִּבְּרוֹת: אֶחָד לְמַעְלָה, וְאֶחָד לְמַטָּה. וּבַשַּׁחֲרִית קֹדֶם יְצִיאָתוֹ מֵהַבַּיִת, יִטֹּל יָדָיו תְּחִלָּה, וְאַחַר כָּךְ יָבוֹא אֶל הַמְּזוּזָה וְיַנִּיחַ יָדָיו עַל הַמְּזוּזָה, וִיכַוֵּן שֶׁהַקָּדוֹשׁ בָּרוּךְ הוּא הוּא בַּעַל הַבַּיִת, וַאֲנַחְנוּ כֻּלָּנוּ בַּבַּיִת רַק אוֹרְחִים. וִיכַוֵּן הַשֵּׁם שַׁדַּי כְּמוֹ שֶׁכָּתַבְתִּי בְּפֶרֶק רִאשׁוֹן. וְאַחַר כָּךְ יֹאמַר (פָּסוּק): ה' יִשְׁמֹר צֵאתִי וּבוֹאִי לְחַיִּים וּלְשָׁלוֹם מֵעַתָּה וְעַד עוֹלָם — שָׁלשׁ פְּעָמִים, וְאַחַר כָּךְ יֹאמַר פָּסוּק: בְּכָל דְּרָכֶיךָ דָּעֵהוּ, וְהוּא יְיַשֵּׁר אָרְחוֹתֶיךָ. וְהַפָּסוּק הַזֶּה הוּא כּוֹלֵל כָּל הַתּוֹרָה, וְיֵשׁ בּוֹ עֶשְׂרִים וְשֵׁשׁ אוֹתִיּוֹת כְּמִנְיַן שֵׁם הֲוָיָה, שֶׁהוּא קֹדֶשׁ קֳדָשִׁים, וּמַתְחִיל בָּאוֹת בֵּי"ת, וּמְסַיֵּם בָּאוֹת כַּ"ף — נֶגֶד כ"ב אוֹתִיּוֹת הַתּוֹרָה. וּבְכָל פַּעַם שֶׁיֹּאמַר פָּסוּק זֶה, יַטֶּה אֶת רֹאשׁוֹ לְשֵׁשׁ קְצָווֹת כַּסֵּדֶר הַזֶּה: מִזְרָח, דָּרוֹם, מַעֲרָב, צָפוֹן, מַעְלָה וּמַטָּה. וִיכַוֵּן שֶׁמּוֹסֵר נַפְשׁוֹ לְהַקָּדוֹשׁ בָּרוּךְ הוּא הַמּוֹשֵׁל בְּשֵׁשׁ קַצְווֹת הָעוֹלָם, וּבְזֶה הוּא מְשַׁעְבֵּד נַפְשׁוֹ וְגוּפוֹ לְהַקָּדוֹשׁ בָּרוּךְ הוּא.
וּמִי שֶׁהוּא פָּנוּי, יֹאמַר אֵלּוּ הַפְּסוּקִים הַמְרַמְּזִים כָּל אֶחָד עַל אֵבָר הַמְיֻחָד: וְאַתָּה ה' מָגֵן בַּעֲדִי, כְּבוֹדִי וּמֵרִים רָאשִׁי; בִּשַּׂרְתִּי צֶדֶק בְּקָהָל רַב, הִנֵּה שְׂפָתַי לֹא אֶכְלָא, ה' אַתָּה יָדַעְתָּ; אֵלָיו פִּי קָרָאתִי וְרוֹמַם תַּחַת לְשׁוֹנִי; פִּקּוּדֵי ה' יְשָׁרִים מְשַׂמְּחֵי לֵב; מִצְוַת ה' בָּרָא מְאִירַת עֵינַיִם; שְׁמַע קוֹל תַּחֲנוּנָי בְּשַׁוְּעִי אֵלֶיךָ, בְּנָשְׂאִי יָדַי אֶל דְּבִיר קָדְשֶׁךָ; לַעֲשׂוֹת רְצוֹנְךָ אֱלֹהַי חָפַצְתִּי, וְתוֹרָתְךָ בְּתוֹךְ מֵעַי; כָּל עַצְמוֹתַי תֹּאמַרְנָה ה' מִי כָמוֹךָ; אֲבָרֵךְ אֶת ה' אֲשֶׁר יְעָצָנִי, אַף לֵילוֹת יִסְּרוּנִי כִלְיוֹתָי; רַגְלִי עָמְדָה בַּמִּישׁוֹר, בְּמַקְהֵלִים אֲבָרֵךְ ה'. וְאַחַר כָּךְ יֹאמַר מִשְׁנָה אַחַת, שֶׁהִיא כּוֹלֶלֶת כָּל הַגּוּף וְרֹאשׁ הָאָדָם וְתוֹכוֹ וְסוֹפוֹ, וְזֶהוּ: אֵין עוֹמְדִין לְהִתְפַּלֵּל אֶלָּא מִתּוֹךְ כֹּבֶד רֹאשׁ. חֲסִידִים הָרִאשׁוֹנִים הָיוּ שׁוֹהִין שָׁעָה אַחַת קֹדֶם שֶׁיִּתְפַּלְּלוּ, כְּדֵי שֶׁיְּכַוְּנוּ אֶת לִבָּם לַמָּקוֹם. אֲפִלּוּ הַמֶּלֶךְ שׁוֹאֵל בִּשְׁלוֹמוֹ, וַאֲפִלּוּ נָחָשׁ כָּרוּךְ עַל עֲקֵבוֹ — לֹא יַפְסִיק. וְאַחַר כָּךְ יֹאמַר פָּסוּק: סוֹף דָּבָר הַכֹּל נִשְׁמָע, אֶת הָאֱלֹהִים יְרָא וְאֶת מִצְווֹתָיו שְׁמֹר, כִּי זֶה כָּל הָאָדָם — שֶׁהַפָּסוּק כּוֹלֵל כָּל הַתַּרְיַ"ג מִצְווֹת. וְכָל מִי שֶׁיִּתְנַהֵג כָּךְ, אָז טוֹב לוֹ יִהְיֶה סֶלָה.

Chapter 56

<b>אַמְרִינָן </b>בַּגְּמָרָא: חַיָּה רָעָה בָּאָה לָעוֹלָם עַל עֲווֹן שְׁבוּעַת שָׁוְא. דַּע לְךָ, כִּי סְתָם חַיָּה, הַנִּזְכֶּרֶת בַּגְּמָרָא, הִיא לִילִית הָרְשָׁעָה — אִמְּהוֹן דְּשֵׁדִין, אֲשֶׁר הִיא מְעוֹרֶרֶת בַּעֲווֹנוֹתֵינוּ הָרַבִּים כַּמָּה גְּזֵרוֹת רָעוֹת עַל יִשְׂרָאֵל, וְהִיא תָּדִיר בְּאוֹתוֹ בַּיִת, אֲשֶׁר שְׁבוּעַת שָׁוְא מְצוּיָה שָׁם, וְהִיא דָּרָה שָׁם בְּאוֹתוֹ הַבַּיִת, וְהִיא הוֹרֶגֶת יְלָדִים קְטַנִּים. וּבְאוֹתוֹ הַבַּיִת אוֹ עִיר אֲשֶׁר שָׁם שְׁבוּעַת שָׁוְא, עֲנִיּוּת מָצוּי שָׁם.
וְהִנֵּה בּוֹא וּרְאֵה גֹּדֶל הַפְּגָם עַל שְׁבוּעַת שָׁוְא. דַּע, דְּאִיתָא בַּזֹּהַר פָּרָשַׁת יִתְרוֹ, כִּי בְּשָׁעָה שֶׁגָּזַר הַקָּדוֹשׁ בָּרוּךְ הוּא עַל מֵימֵי הָעוֹלָם שֶׁיֵּרְדוּ לַתְּהוֹם — עָשָׂה לָהֶם כִּסּוּי, וּבְתוֹךְ הַכִּסּוּי הוּא כִּסּוּי אַחֵר, וּבְתוֹךְ זֶה הַכִּסּוּי חֲקוּקִים וּרְשׁוּמִים שֵׁמוֹת הַקְּדוֹשִׁים, אֲשֶׁר הֵם שׁוֹמְרִים אֶת מֵי הַתְּהוֹם, שֶׁלֹּא יִגְבְּרוּ לַעֲלוֹת וּלְהָצִיף אֶת הָעוֹלָם. וּבְשָׁעָה שֶׁאָדָם נִשְׁבָּע לַשֶּׁקֶר, אֲזַי הַמַּיִם מְתַגְבְּרִים וְגוֹבְרִים אֶת הַכִּסּוּי, עַד שֶׁאוֹתָן אוֹתִיּוֹת וְשֵׁמוֹת הַקְּדוֹשִׁים פּוֹרְחִים וּמִסְתַּלְּקִין מֵהַכִּסּוּי, וְיֵשׁ בְּאוֹתוֹ פַּעַם רְשׁוּת לְמֵי תְּהוֹם לְהִתְגַּבֵּר וְלִשְׁטֹף אֶת הָעוֹלָם. וּבְאוֹתוֹ הַפַּעַם הַקָּדוֹשׁ בָּרוּךְ הוּא מְרַמֵּז לְמַלְאָךְ אֶחָד, וְיַעֶזְרִיאֵל שְׁמֵיהּ, וְהוּא מְמֻנֶּה עַל שִׁבְעִים מַפְתְּחוֹת, וְחוֹקֵק מֵחָדָשׁ שֵׁמוֹת הַקְּדוֹשִׁים הַנִּזְכָּרִים לְעֵיל, עַל כִּסּוּי שֶׁל תְּהוֹם, וְאָז מֵי תְּהוֹם חוֹזְרִין לַאֲחוֹרֵיהֶן לֵירֵד לִמְקוֹמָהּ, וְאָז נִצּוֹל הָעוֹלָם מִשְּׁטִיפַת הַמַּיִם. וַי לְאוֹתוֹ הָאָדָם, שֶׁגָּרַם קִצּוּץ וּפֵרוּד בָּאוֹתִיּוֹת הַקְּדוֹשִׁים מִמְּקוֹמָם, וְכִבְיָכוֹל הִטְרִיחַ אֶת קוֹנוֹ לָצֵאת לַחֲקֹק מֵחָדָשׁ שֵׁמוֹת הַקְּדוֹשִׁים.
בֶּן אָדָם, בֶּן אָדָם! טִפָּה סְרוּחָה! אֵיךְ יַטְרִיחַ אֶת קוֹנוֹ?! וּבְוַדַּאי הַשֵּׁמוֹת מְקַלְּלִין אוֹתוֹ וּמְקַטְרְגִים עָלָיו, וְלוּלֵא הָיָה אָדָם שׁוֹמֵעַ קִלְלָתָם וְקִטְרוּגָם — בְּוַדַּאי הָיָה מַכֶּה אֶת רֹאשׁוֹ בַּכֹּתֶל עַל גֹּדֶל הַפְּגָם. וְעַל כֵּן אָמְרוּ רַבּוֹתֵינוּ זִכְרוֹנָם לִבְרָכָה: כָּל הַמַּזְכִּיר שֵׁם שָׁמַיִם לְבַטָּלָה, נֶעֱקַר מִן הָעוֹלָם, כִּי אֵין זֶה דֶּרֶךְ כָּבוֹד לְהַזְכִּיר שְׁמוֹ שֶׁל הַקָּדוֹשׁ בָּרוּךְ הוּא עַל חִנָּם לְבַטָּלָה, וּמִכָּל שֶׁכֵּן לַשָּׁוְא וָשֶׁקֶר, חַס וְשָׁלוֹם.
וְזֶה לְךָ הַכְּלָל כִּי שְׁבוּעַת שֶׁקֶר לֹא תַּחֲזֹר, עַד אֲשֶׁר תַּעֲשֶׂה רשֶׁם בְּגוּפוֹ אוֹ בְּמָמוֹנוֹ לִזְמַן קָרוֹב אוֹ רָחוֹק, וּשְׁבוּעַת שֶׁקֶר תַּשִּׂיגֵהוּ בַּבַּיִת אוֹ בַּשָּׂדֶה, בָּהָר אוֹ בָּעִיר, בַּיַּבָּשָׁה אוֹ בַּיָּם, וּבְוַדַּאי לֹא תַּחֲזֹר רֵיקָם. כְּמוֹ שֶׁאָמַר הַכָּתוּב: כִּי לֹא יְנַקֶּה ה' אֶת אֲשֶׁר יִשָּׂא אֶת שְׁמוֹ לַשָּׁוְא. וּבְעֵת אֲשֶׁר יִרְצֶה הָאָדָם לִשָּׁבַע — יְצַיֵּר לְפָנָיו כְּאִלּוּ כְּתִיב: כִּי לֹא יְנַקֶּה ה' אֶת אֲשֶׁר יִשָּׂא אֶת שְׁמוֹ לַשָּׁוְא בִּכְתָב אֵשׁ שָׁחוֹר עַל גַּבֵּי אֵשׁ לְבָנָה, וְיִפֹּל עָלָיו מוֹרָא וּפָחַד, וְאָז יִנָּצֵל מִשְּׁבוּעַת שֶׁקֶר.
עַל כֵּן לֹא יַרְגִּיל הָאָדָם לִשָּׁבַע בְּגוּפוֹ אוֹ בְּנִשְׁמָתוֹ, כִּי הַנְּשָׁמָה הִיא חֵלֶק אֱלוֹהַּ מִמַּעַל. אוֹ בְּחַיֵּי בָּנָיו אוֹ בִּשְׁאָר דְּבָרִים כְּדֶרֶךְ הַפּוֹחֲזִים וְרֵיקִים לִשָּׁבַע בְּחִנָּם, וְנִשְׁבָּעִים: אִם הַדָּבָר כֵּן — תָּבוֹא שְׂרֵפָה לְבֵיתוֹ אוֹ שֶׁיֵּהָרֵג. וְכָל אֵלּוּ הַשְּׁבוּעוֹת יֵשׁ בָּהֶם סַכָּנָה, שֶׁלֹּא יְקֻיַּם בּוֹ, כִּי מִי יוֹדֵעַ בְּאֵיזֶה שָׁעָה וּבְאֵיזֶה מַזָּל הוּא אוֹמֵר כֵּן, וִיקֻיַּם חַס וְשָׁלוֹם אוֹתוֹ הָרָעָה.
וְהָרַב הָאֲרִ"י, זִכְרוֹנוֹ לִבְרָכָה, הִזְהִיר לְתַלְמִידָיו, שֶׁלֹּא לְהַזְכִּיר שׁוּם מַלְאָךְ בִּשְׁמוֹ אֲפִלּוּ בְּלִמּוּדוֹ, כְּגוֹן: מַטַּטְרוֹן — יֹאמַר רַק מַטָּט, וְסַנְדַּלְפוֹן — יֹאמַר רַק סַנְדָּל, וְכַיּוֹצֵא בָּהֶם שְׁאָר שְׁמוֹת מַלְאָכִים, זוּלַת שְׁמוֹת הַמַּלְאָכִים, שֶׁהֵן כִּשְׁמוֹת הָאֲנָשִׁים, כְּגוֹן: מִיכָאֵל, גַּבְרִיאֵל, רְפָאֵל וְכַיּוֹצֵא בָּהֶן — אֵין חֲשָׁשׁ. וְהַטַּעַם, כִּי הַכֹּל בָּרָא הַקָּדוֹשׁ בָּרוּךְ הוּא לְצֹרֶךְ הָאָדָם. וּבְשָׁעָה שֶׁבָּרָא הַקָּדוֹשׁ בָּרוּךְ הוּא מַלְאָכִים, הִשְׁבִּיעָם הַקָּדוֹשׁ בָּרוּךְ הוּא שֶׁיִּהְיוּ מְצוּיִים בְּשָׁעָה שֶׁיַּזְכִּירֵם הָאָדָם לְאֵיזֶה הַצָּלָה בְּהַשְׁבָּעָה וְכַיּוֹצֵא בּוֹ. וּבַהַשְׁבָּעָה, כְּשֶׁמַּזְכִּיר הָאִישׁ שֵׁם הַמַּלְאָךְ, אֲזַי הַמַּלְאָךְ בָּא וּמֻכְרָח לַעֲשׂוֹת כְּפִי הַהַשְׁבָּעָה. וּכְשֶׁרוֹאֶה הַמַּלְאָךְ שֶׁבִּיאָתוֹ הוּא בְּחִנָּם — לִפְעָמִים מַזִּיקוֹ. מִזֶּה יִתְבּוֹנֵן הָאָדָם, שֶׁגָּדוֹל הוּא סַכָּנַת שְׁבוּעַת שָׁוְא וָשֶׁקֶר.
וְדַע, כִּי עִנְיַן תְּקִיעַת כַּף הוּא כְּמוֹ שְׁבוּעָה. וְהָעִנְיָן, כִּי מְקוֹר הַנֶּפֶשׁ תָּלוּי בְּכַף הָאָדָם, הֵן לְטוֹבָה וְהֵן לְרָעָה. לְטוֹבָה — בִּהְיוֹתוֹ פּוֹרֵשׂ כַּפָּיו אֶל ה' וּמְעוֹרֵר רַחֲמִים, וְכֵן רֹב הַמִּצְווֹת תְּלוּיִין בְּיַד הָאָדָם: בְּיָדוֹ הוּא כּוֹרֵת בְּרִית מִילָה, בְּיָדוֹ מְקַיֵּם כָּל מִינֵי דְּקָרְבָּנוֹת, תְּרוּמוֹת וּמַעַשְׂרוֹת, סֻכָּה, אַרְבָּעָה מִינִים שֶׁבַּלּוּלָב, צְדָקָה, תְּפִלִּין, וְהַרְבֵּה מִצְווֹת תְּלוּיִין בַּיָּדַיִם. עַל כֵּן חַיֵּי הַנֶּפֶשׁ תְּלוּיִין בְּיָדָיו, וְעַל זֶה אָמַר דָּוִד הַמֶּלֶךְ עָלָיו הַשָּׁלוֹם: נַפְשִׁי בְּכַפִּי תָּמִיד, וְתוֹרָתְךָ לֹא שָׁכָחְתִּי. רָצָה לוֹמַר, שֶׁבָּחַרְתִּי לִי דְּרָכִים טוֹבִים שֶׁל הַיָּדַיִם, וְלֹא הֶהָפוּךְ חַס וְשָׁלוֹם.
וְהִנֵּה, כְּשֶׁרוֹצֶה הָאָדָם לְאַמֵּת דְּבָרָיו — תּוֹקֵעַ כַּפָּיו כְּאִלּוּ נוֹתֵן לוֹ מַשְׁכּוֹן בָּטוּחַ, שֶׁהוּא הַנֶּפֶשׁ דִּילֵיהּ, אֲשֶׁר הוּא בְּכַפּוֹ. וְהוּא יוֹתֵר חָמוּר מִנִּשְׁבָּע עַל נַפְשׁוֹ, וּפוֹגֵעַ בִּבְחִינוֹתָיו, שֶׁהוּא נֶפֶשׁ הָעֶלְיוֹנָה, הַנִּקְרֵאת נֶפֶשׁ, וְהוּא שֵׁם שֶׁל אַדְנוּת. וְהִנֵּה שֵׁם אַדְנוּת בִּמְלוֹאוֹ — יֵשׁ לוֹ שְׁתֵּים עֶשְׂרֵה אוֹתִיּוֹת כָּזֶה: אָלֶ"ף, דָּלֶ"ת, נוּ"ן, יוּ"ד — וְנִמְצָא שֶׁהוּא פּוֹגֵם גַּם כֵּן בִּשְׁתֵּים עֶשְׂרֵה תֵּבוֹת שֶׁל 'שְׁמַע יִשְׂרָאֵל, ה' אֱלֹהֵינוּ, ה' אֶחָד. בָּרוּךְ שֵׁם כְּבוֹד מַלְכוּתוֹ לְעוֹלָם וָעֶד', שֶׁהֵן נֶגֶד שְׁתֵּים עֶשְׂרֵה אוֹתִיּוֹת מִלּוּאִים שֶׁל אַדְנוּת. וְהִנֵּה אוֹתִיּוֹת אֶמְצָעִים שֶׁל מִלּוּי שֵׁם שֶׁל אַדְנוּת הֵן: ל, ל, ו, ו, שֶׁהֵן גִּימַטְרִיָּא שִׁבְעִים וּשְׁתַּיִם. נִמְצָא, שֶׁפּוֹגֵם גַּם כֵּן בְּשֵׁם ע"ב, הַיּוֹצְאִים מִפְּסוּקִים: וַיִּסַּע וַיָּבֹא וַיֵּט. וְאוֹתִיּוֹת שְׁלִישִׁיּוֹת הֵן: פ, ת, נ, ד שֶׁהֵן גִּימַטְרִיָּא חֲמֵשׁ מֵאוֹת שְׁלשִׁים וְאַרְבַּע, שֶׁהֵם אותִיּוֹת 'דָּת קֵל'. מַרְאֶה, שֶׁפּוֹגֵם עַל הַתּוֹרָה הַקְּדוֹשָׁה, שֶׁנֶּאֱמַר בָּהּ: מִימִינוֹ אֵשׁ דָּת לָמוֹ; וְאוֹתִיּוֹת 'קַל' מוֹרֶה, שֶׁפּוֹגֵם בְּ'עַב קַל', אֲשֶׁר שֵׁם ה' רוֹכֵב עָלָיו, כַּיָּדוּעַ לְיוֹדְעֵי חֵן.
עַל כֵּן שׁוֹמֵר נַפְשׁוֹ יִתְרַחֵק מִשְּׁבוּעַת שָׁוְא וּמִסְּתָם שְׁבוּעוֹת וּמִתְּקִיעוֹת כַּף, וְתָמִיד יִהְיֶה לוֹ לְזִכָּרוֹן גֹּדֶל הַפְּגָם, שֶׁפּוֹגֵם בַּשֵּׁמוֹת הַקְּדוֹשִׁים הַנִּזְכָּרִים. לְמַעַן ה', אַל יִהְיֶה עָווֹן זֶה קַל בְּעֵינֶיךָ, כִּי צוּרַת הַיָּד הַעוֹבֶרֶת עַל תְּקִיעַת כַּף, הִיא לִפְנֵי מִטָּתוֹ, וְעַל כָּל אֶצְבַּע עוֹמְדִין כַּמָּה אֲלָפִים מַזִּיקִין, רַחֲמָנָא לִצְלַן, וּבְעֵת פְּטִירָתוֹ הַיָּד הַהִיא מְעִידָה עָלָיו, שֶׁעָבַר עַל תְּקִיעַת הַכַּף שֶׁלּוֹ.
עַל כֵּן צָרִיךְ הָאָדָם לְהַזְהִיר אֶת בָּנָיו וּבְנֵי בֵיתוֹ, שֶׁלֹּא יִהְיוּ רְגִילִין בִּשְׁבוּעוֹת וּנְדָרִים וּתְקִיעוֹת כַּף; וְהַיָּרֵא לִדְבַר ה' מְחֻיָּב לְהִתְפַּלֵּל עַל זֶה, שֶׁלֹּא יִכָּשֵׁל בִּשְׁבוּעַת חִנָּם. וּמִכָּל שֶׁכֵּן בִּשְׁבוּעַת שָׁוְא וָשֶׁקֶר וּתְקִיעוֹת כַּף שֶׁל שֶׁקֶר; וּמִי שֶׁלֹּא נִזְהָר, אֲזַי יִתֵּן מָקוֹם, חַס וְשָׁלוֹם, לְלִילִית הָרְשָׁעָה לִהְיוֹת לָהּ מָדוֹר וְחֵלֶק בְּבֵיתוֹ, וִיאַבֵּד אֶת בָּנָיו הַקְּטַנִּים, וְנִפְרָעִין מִמֶּנּוּ וּמִמִּשְׁפַּחְתּוֹ, וְאַחַר כָּךְ מַכְרִיזִין עָלָיו חֲרָמוֹת וּשְׁמָתוֹת בְּכָל רְקִיעִין, וְתָמִיד מַזְכִּירִין אוֹתוֹ לְרָעָה. עַל כֵּן שׁוֹמֵר נַפְשׁוֹ יִרְחַק מִמִּכְשׁוֹל זֶה, וְאָז בָּטוּחַ תִּהְיֶה, שֶׁיְּמַלֵּא ה' לוֹ בְּרָכוֹת וְהַצְלָחוֹת, יְשׁוּעוֹת וְנֶחָמוֹת, אָמֵן.

Chapter 57

<b>כָּתוּב </b>בַּטּוּר: בַּבֹּקֶר יִתְגַּבֵּר אָדָם כַּאֲרִי לָקוּם לַעֲבוֹדַת הַבּוֹרֵא, וְיִזָּהֵר לִטֹּל יָדָיו סָמוּךְ לְמִטָּתוֹ וְלִשְׁפֹּך מַיִם דַּוְקָא עַל גַּבֵּי כְּלִי, כְּדֵי לְהַעֲבִיר הַזֻּהֳמָה וְרוּחַ רָעָה מֵעַל יָדָיו, כַּמְבֹאָר בְּסִפְרֵי הַמּוּסָר. וְלֹא יֵלֵךְ אַרְבַּע אַמּוֹת בְּלִי נְטִילַת יָדָיִם.
וְאִיתָא בַּזֹּהַר וָאֶתְחַנַּן, כִּי בָּרָקִיעַ מַמְתִּינִים וּמְצַפִּים עַל קִימַת בַּר יִשְׂרָאֵל, שֶׁיָּקוּם לַעֲסֹק בַּתּוֹרָה וּבִתְפִלָּה. וְהָרְאָיָה: דְּכַד בַּר נָשׁ קָאִים מֵעַרְסֵיהּ לְאִשְׁתַּדְּלָא בְּאוֹרַיְתָא — כָּרוֹזָא קָאִים עֲלֵיהּ וְאוֹמֵר: הִנֵּה בָּרְכוּ אֶת ה', כָּל עַבְדֵי ה', הָעוֹמְדִים בְּבֵית ה' בַּלֵּילוֹת. וְאַחַר כָּךְ כְּשֶׁעוֹמֵד וְהוֹלֵךְ לְבֵי כְּנִשְׁתָּא בִּצְלוֹתֵיהּ קַמֵּיהּ מָארֵיהּ, הָאי כְּרָזָא קָארֵי עֲלֵיהּ: וְנָתַתִּי לְךָ מְהַלְּכִים בֵּין הָעוֹמְדִים הָאֵלֶּה. אָכֵן כָּל זֶה הוּא כְּשֶׁהָאָדָם מִתְפַּלֵּל בְּכַוָּנָה, וּבְתַחֲנוּנִים יְדַבֵּר רָשׁ. כְּמוֹ משֶׁה רַבֵּנוּ שֶׁאָמַר: וָאֶתְחַנַּן אֶל ה' וְגוֹ'.
וְצָרִיךְ הָאָדָם שֶׁיִּתֵּן עֵינָיו לְמַטָּה סְגוּרוֹת, וְלִבּוֹ יִהְיֶה לְמַעְלָה. וּמִי שֶׁהוּא רָגִיל לְהִתְפַּלֵּל מִתּוֹךְ הַמַּחֲזוֹר אוֹ מִן הַסִּדּוּר, יִרְאֶה לְהִתְפַּלֵּל מִתּוֹךְ הַכְּתָב, וְלֹא יַבִּיט מִחוּץ לַמַּחֲזוֹר אוֹ מִחוּץ לַסִּדּוּר, כִּי הַשְּׁכִינָה עוֹמֶדֶת לְנֶגְדּוֹ, וְאָסוּר לְהִסְתַּכֵּל בַּשְּׁכִינָה. וּבְסִפְרָא דְרַב הַמְנוּנָא סָבָא אָמַר: מַאן דְפָקַח עֵינוֹי בְּשַׁעְתָּא דִּצְלוֹתָא אוֹ מַאן דְּלָא מָאִיךְ עֵינוֹי בְּאַרְעָא — מַקְדִּים עָלָיו מַלְאַךְ הַמָּוֶת וּבָא אֶצְלוֹ קֹדֶם מוֹתוֹ; וְכַד תִּפּוּק נַפְשֵׁיהּ — לָא יִסְתַּכֵּל בִּנְהִירוּ דִּשְׁכִינְתֵּיהּ, דִּכְתִיב: כִּי לֹא יִרְאַנִי הָאָדָם וָחָי. אֲבָל קֹדֶם מוֹתוֹ כָּל בַּר יִשְׂרָאֵל זוֹכֶה לִרְאוֹת אֶת הַשְּׁכִינָה, וּמִי שֶׁהוּא זוֹכֶה הַשְּׁכִינָה מַקְדִּימָה אֶצְלוֹ. וְזֶהוּ סִימָן טוֹב לְבַר נָשׁ, שֶׁיֵּדַע שֶׁנִּשְׁמָתוֹ תֵּצֵא מִמֶּנּוּ בְּנָקֵל וּבְנַחַת, בְּלִי שׁוּם יִסּוּרִים.
 וְאִם אֵינוֹ זוֹכֶה — לֹא מְקַדֶּמֶת הַשְּׁכִינָה לָבוֹא, וְהָאָדָם סוֹבֵל יִסּוּרִים גְּדוֹלִים בִּשְׁעַת יְצִיאַת נִשְׁמָתוֹ, עַד שֶׁיְּרַחֵם ה' עָלָיו לִפְרֹשׂ נְהִירוּ קְצָת מִשְּׁכִינָה, כְּדֵי שֶׁתֵּצֵא נִשְׁמָתוֹ. אָמְנָם זֶהוּ אַחַר שֶׁסָּבַל יִסּוּרִים קָשִׁים וּמָרִים, שֶׁהַסִּימָנִים הֵן כְּאִלּוּ נִשְׁחָטִין בְּסַכִּין פְּגוּמָה, וְהַבְּנֵי מֵעַיִם מִתְכַּוְּצִין. וְעַל זֶה הִזְכִּיר הַזֹּהַר וָאֶתְחַנַּן, שֶׁמִּי שֶׁהוּא מַבִּיט אָנָה וָאָנָה בִּתְפִלָּתוֹ, וְאֵינוֹ מָאִיךְ עֵינָיִם לְמַטָּה, אֲזַי לֹא יִזְכֶּה שֶׁתַּקְדִּים שְׁכִינָה לְהִתְרָאוֹת אֵלָיו, כְּדֵי שֶׁיִּסְבֹּל צַעַר הַגְּסִיסָה. וְעַל זֶה יִתְפַּלֵּל כָּל חָסִיד אֵלָיו לְעֵת מְצֹא, זֶה יוֹם הַמָּוֶת, שֶׁתְּהֵא מִיתָתוֹ בְּנָקֵל בִּלְתִּי יִסּוּרִים, לְבִלְתִּי עִרְבּוּב הַדַּעַת, כְּדֵי שֶׁיּוּכַל לוֹמַר הַוִּדּוּי וּלְהִתְוַדּוֹת עַל כָּל פְּשָׁעָיו וַחֲטָאָיו, וּלְסַדֵּר צַוָּאָה לְבָנָיו אֵיךְ יִתְנַהֲגוּ אַחֲרֵי מוֹתוֹ — שֶׁיִּהְיוּ מֵהוֹלְכֵי תָּמִים, וְלֹא יַשְׁחִירוּ פָּנָיו בַּקֶּבֶר, כִּי זְכוּת גָּדוֹל הוּא לָאָדָם, אֲשֶׁר הוּא מֵת בְּשִׂכְלוֹ לְדַבֵּר לִפְנֵי מוֹתוֹ, כִּי לָאו כָּל אָדָם זוֹכֶה לְכָךְ. וּבְעוֹדוֹ בִּבְרִיאוּתוֹ יִתְפַּלֵּל הָאָדָם, שֶׁיִּזְכֶּה שֶׁתַּקְדִּים אֵלָיו הַשְּׁכִינָה לְהַצִּילוֹ מִמִּיתָה חֲטוּפָה וּמִמִּיתָה מְשֻׁנָּה וּמִמִּיתוֹת אַכְזָרִיּוֹת.
וּרְפוּאָה גְּדוֹלָה לִהְיוֹת דָּבוּק בַּתּוֹרָה בְּחַיָּיו, כִּי עַל יְדֵי הַתּוֹרָה יֵשׁ לוֹ דְּבֵקוּת אֶת הַשְּׁכִינָה לִפְנֵי מוֹתוֹ, וּמִכָּל שֶׁכֵּן — לְאַחַר מוֹתוֹ. כִּדְאִיתָא בְּזֹהַר וָאֶתְחַנַּן: רַבִּי אַחָא הֲוֵי קָאִים עִמֵּיהּ רַבִּי אֱלִיעֶזֶר. לֵילְיָא חֲדָא, בָּתַר פַּלְגּוֹת לֵילְיָא, הֲווּ מִשְׁתַּדְּלֵיהּ בְּאוֹרַיְתָא. פָּתַח רַבִּי אֱלִיעֶזֶר וְאָמַר: כִּי הוּא חַיֶּיךָ וְאֹרֶךְ יָמֶיךָ לָשֶׁבֶת עַל הָאֲדָמָה — תָּא חָזִי, שְׁכִינְתָּא לֹא מִתְיַשֶּׁבֶת אֶלָּא בְּמָקוֹם שֶׁלּוֹמְדִים תּוֹרָה, וּבִזְכוּת הַתּוֹרָה עָלְמָא קָאִים, הֲדָא הוּא דִּכְתִיב: כִּי הוּא חַיֶּיךָ וְגוֹ', לָשֶׁבֶת עַל הָאֲדָמָה. וּכְשֶׁאֵינָם עוֹסְקִים בַּתּוֹרָה, אֲזַי נֶאֱמַר: עַל מָה אָבְדָה הָאָרֶץ? וַיֹּאמֶר ה': עַל עָזְבָם אֶת תּוֹרָתִי. וְהוּא מַה שֶּׁאָמַר רַבִּי אֱלִיעֶזֶר: מַאן דְּיָכוֹל לִלְמֹד תּוֹרָה וְאֵינוֹ לוֹמֵד — הֲרֵי הוּא כְּאָדָם, שֶׁיֵּשׁ לוֹ אִשָּׁה צְנוּעָה וּנְעִימָה בְּמַעֲשֶׂיהָ הַטּוֹבִים, וְהַבַּעַל עוֹזֵב אוֹתָהּ, וְאֵינוֹ עוֹשֶׂה עִמָּהּ כְּפִי הַחִיּוּב הָרָאוּי לָהּ מִן הַתּוֹרָה: שְׁאֵרָהּ, כְּסוּתָהּ וְעוֹנָתָהּ. וְהָאִשָּׁה הַהִיא צוֹעֶקֶת עַל בַּעַל נְעוּרֶיהָ שֶׁעָזַב אוֹתָהּ. 
כְּמוֹ כֵן הַתּוֹרָה צוֹעֶקֶת עָלָיו דִּין עַל מַה שֶּׁיָּכוֹל לִלְמֹד וְאֵינוֹ לוֹמֵד. אֲזַי פִּתְאֹם בָּא עָלָיו הַדִּין, רַחֲמָנָא לִצְלַן. אַדְהָכֵי אָתָא חַד גַּבְרָא וַהֲוֵי רָחִישׁ בְּשִׂפְוָתֵיהּ וְכוּ'. פָּתַח הַאי גַּבְרָא וְאָמַר: כְּבוֹד חֲכָמִים יִנְחָלוּ, וּכְסִילִים מֵרִים קָלוֹן — כָּל הָעוֹסֵק בַּתּוֹרָה, הוּא זוֹכֶה לִדְבֹּק בִּשְׁכִינְתָּא, דְּאִיקָרָאת 'כָּבוֹד', וְכָל צְבָא מַעְלָה מְלַמְּדִין עָלָיו זְכוּת. מַה שֶּׁאֵין כֵּן כְּשֶׁבְּנֵי אָדָם הוֹלְכִים בַּדְּרָכִים הַמְקֻלְקָלִים — אֲזַי בְּמַעֲשֵׂיהֶם הָרָעִים מִתְהַוִּים וּמִתְיַלְּדִין כַּמָּה חִיצוֹנִים, וְהֵמָּה הַמְקַטְרְגִים עַל הָאָדָם. עַל זֶה נֶאֱמַר: וּכְסִילִים — שֶׁהֵן הָרְשָׁעִים — מֵרִים קָלוֹן. רָצָה לוֹמַר: מַגְבִּיהִין אֶת הַקָּלוֹן, שֶׁהֵן הַחִיצוֹנִיִּים שֶׁעוֹשִׂין קָטֵגוֹרְיָא עַל הָאָדָם, עַד שֶׁמְּבִיאִין אֵיזוֹ גְּזֵרָה קָשָׁה. עַל כֵּן יִרְאֶה כָּל אָדָם לִקְבֹּעַ עִתִּים לַתּוֹרָה, כְּדֵי שֶׁתָּבוֹא הַשְּׁכִינָה לְתוֹךְ בֵּיתוֹ וּלְבָרֵךְ אוֹתוֹ בְּכַמָּה בִּרְכָאָן, אָמֵן.

Chapter 58

<b>צָרִיךְ </b>הָאָדָם לְתַקֵּן הַפְּגָם, שֶׁחָטָא בִּבְרִיתוֹ בְּחֵטְא הוֹצָאַת שְׁפִיכוּת זֶרַע לְבַטָּלָה, כְּמוֹ שֶׁאֶכְתֹּב לְקַמָּן הַתִּקּוּן הָאֲמִתִּי. עַל כֵּן צָרִיךְ לְמַהֵר בִּתְשׁוּבָה. וְאַף אִם חָטָא הַרְבֵּה פְּעָמִים — הַקָּדוֹשׁ בָּרוּךְ הוּא מֶלֶךְ רַחֲמָן, וְהוּא מְקַבֵּל תְּשׁוּבַת הַשָּׁבִים בְּכָל לֵב, וּמוֹדֶה וְעוֹזֵב יְרֻחָם. וּמוֹסִיפִין לוֹ יִרְאָה וּקְדֻשָּׁה. נִמְצָא עוֹשֶׂה שְׁתֵּי פְּעֻלּוֹת: אַחַת — שֶׁעֲווֹנוֹתָיו מְכֻפָּרִים, וְשֵׁנִית — שֶׁיּוֹרֵשׁ עוֹלָם הַבָּא, בְּאֹפֶן וּבִתְנַאי כְּשֶׁאוֹחֵז בַּתּוֹרָה וְלוֹמֵד בְּהַתְמָדָה וְיִקְבַּע עִתִּים לַתּוֹרָה, הֵן לִלְמֹד בְּעַצְמוֹ וְהֵן לִלְמֹד עִם אֲחֵרִים. וְאִם אֵינוֹ יָכוֹל בְּעַצְמוֹ, אֲזַי עַל כָּל פָּנִים יִקְבַּע עִתִּים לִשְׁמֹעַ דִּבְרֵי תּוֹרָה, כִּי לְאַחַר מִיתַת הָאָדָם, אִם יֵשׁ לוֹ זְכוּת — יָבוֹא לְמַדְרֵגָה לְמַעְלָה, וְשָׁם לֹא יַעֲסֹק בַּאֲכִילָה וְלֹא בִּשְׁתִיָּה וְלֹא בְּמַשָּׂא וּמַתָּן, כִּי אִם בְּעֵסֶק הַתּוֹרָה. וּמִי שֶׁהוּא אוֹהֵב לִשְׁמֹעַ דִּבְרֵי תּוֹרָה בָּעוֹלָם הַזֶּה, יִזְכֶּה לִשְׁמֹעַ דִּבְרֵי תּוֹרָה מִפִּי עַתִּיק יוֹמִין לָעוֹלָם הַבָּא. מַה שֶּׁאֵין כֵּן אִם הָאָדָם מְמָאֵס לִשְׁמֹעַ דִּבְרֵי תּוֹרָה בָּעוֹלָם הַזֶּה, אֵין לוֹ שַׁיָּכוּת גַּם בָּעוֹלָם הַבָּא. וּבְוַדַּאי יִהְיֶה נִדְחֶה מִפַּרְגּוֹדָא דִּילֵיהּ.
וּבוֹא וּרְאֵה מַה שֶּׁנֶּאֱמַר בַּזֹּהַר פָּרָשַׁת שְׁמִינִי: רַבִּי יְהוּדָה וְרַבִּי יִצְחָק הֲוֵי אָזְלֵי לְצִפּוֹרִי, וַהֲוֵי רַבְיָא חַד אָזִיל אֲבַתְרַיְהוּ עִם הַחֲמוֹר, שֶׁהָיָה נוֹשֵׂא מַשָּׂא כֵּלִים עִם דְּבַשׁ. אָמַר רַבִּי יִצְחָק לְרַבִּי יְהוּדָה: נֵימָא מִלֵּי דְּאוֹרַיְתָא וְנֵיזוּל. פָּתַח רַבִּי יִצְחָק וְאָמַר <small>(שִׁיר הַשִּׁירִים ז, י)</small>: "וְחִכֵּךְ כְּיֵין הַטּוֹב הוֹלֵךְ לְדוֹדִי לְמֵישָׁרִים, דּוֹבֵב שִׂפְתֵי יְשֵׁנִים". וְחִכֵּךְ כְּיֵין הַטּוֹב — זוֹ הִיא תּוֹרָה, שֶׁנִּקְרֵאת יַיִן טוֹב מַמָּשׁ, כִּי לִפְעָמִים יַיִן לֹא טוֹב לַגּוּף וְלֹא טוֹב לַנְּשָׁמָה, כֵּיוָן כְּשֶׁאָדָם שׁוֹתֶה הַרְבֵּה יַיִן, אֲזַי רֹאשׁוֹ כּוֹאֵב לוֹ, וְלִפְעָמִים נִכְשָׁל גַּם כֵּן בַּעֲבֵרָה, חַס וְשָׁלוֹם. וְהַהֵפֶךְ הִיא הַתּוֹרָה הַקְּדוֹשָׁה: כָּל מַה שֶּׁלּוֹמֵד יוֹתֵר — הִיא מַרְחִיקָה מִמֶּנּוּ פְּשָׁעָיו, וְלוֹמֵד דַּרְכֵי יִרְאָה, וְנוֹחֵל עוֹלָם הַזֶּה וְעוֹלָם הַבָּא, וְלֹא עוֹד אֶלָּא שֶׁיִּזְכֶּה לְמַה שֶּׁכָּתוּב אַחֲרֵי זֶה: דּוֹבֵב שִׂפְתֵי יְשֵׁנִים — שֶׁאַף שֶׁהָיָה יָשֵׁן בַּקֶּבֶר — שִׂפְתוֹתָיו מְרַחֲשִׁין דִּבְרֵי תּוֹרָה.
אָמַר הַאי רַבְיָא: אִם כֵּן, לָמָּה כְּתִיב 'וְחִכֵּךְ', דְּהַיְנוּ לִמּוּד הַתּוֹרָה, שֶׁלּוֹמֵד וְהוֹגֶה בִּגְרוֹנוֹ 'כְּיֵין הַטּוֹב', מַשְׁמָע, דְּיֵין הַטּוֹב נִמְשָׁל גַּם כֵּן לַתּוֹרָה — הֲוָה לֵיהּ לְמֵימַר: 'וְחִכֵּךְ מִיֵּין הַטּוֹב'? אַשְׁגִּיחוּ בֵּיהּ. אָמַר רַבִּי יִצְחָק: בְּרִי, אֵימָא מִלָּךְ, דְּשַׁפִּיר קָאָמַרְתְּ. אָמַר: דְּמַאן דְּאִשְׁתַּדֵּל בְּאוֹרַיְתָא וְדָבִיק בֵּיהּ, וּכְשֶׁלּוֹמֵד תּוֹרָה, מוֹצִיא מִפִּיו וְאוֹמֵר דִּבְרֵי תּוֹרָה בְּשָׂפָה בְּרוּרָה וּמֵרִים קוֹלוֹ כְּשֶׁלּוֹמֵד תּוֹרָה וְכוּ' — יִזְכֶּה לְהָרִים קוֹלוֹ כַּד יִפּוּק מֵהַאי עָלְמָא. הוֹלֵךְ לְדוֹדִי לְמֵישָׁרִים — נִשְׁמָתוֹ תֵּלֵךְ לְדוֹדִי, לְהַקָּדוֹשׁ בָּרוּךְ הוּא, מֵישָׁרִים — שֶׁלֹּא יִפְגְּעוּ בּוֹ שׁוּם בַּעֲלֵי דִּינִים, וּרְשׁוּת יִהְיֶה לָאָדָם הַהוּא לֵילֵךְ בְּחַדְרֵי גַּן עֵדֶן. וְזֶהוּ: דּוֹבֵב שִׂפְתֵי יְשֵׁנִים.
אָתוּ רַבִּי יְהוּדָה וְרַבִּי יִצְחָק וְנָשְׁקוּ לֵיהּ עַל רֵישֵׁיהּ וַחֲדוּ עִמֵּיהּ. וְסִפֵּר הַתִּינוֹק הַהוּא סֵדֶר הַלִּמּוּד שֶׁלּוֹ, וְגִלָּה לָהֶן סוֹדוֹת נִפְלָאוֹת וְסִתְרֵי תּוֹרָה. אָמַר לֵיהּ: מַה שְּׁמָךְ? אָמַר לֵיהּ: יֵיסָא. אָמְרוּ לֵיהּ: רַבִּי יֵיסָא יִהְיֶה שְׁמָךְ. וְאַחַר כָּךְ אַמְרִי לֵיהּ: הַשְׁלֵךְ אֶת הַחֲמוֹר אֵצֶל אָבִיךָ וְזִיל עִמָּנוּ! אָזַל עִמָּהֶם. וְכַד מָטֵי הַאי יַנּוּקָא לְבֵי מִדְרָשָׁא וְעָיֵל לְבֵי מִדְרָשָׁא — הֲוָה קָם רַבִּי יְהוּדָה מִקַּמֵּיהּ וְצִוָּה לְכָל בְּנֵי מְתִיבְתָּא לְאַנְהָגָא עִמֵּיהּ יְקָר וְכוּ', וַהֲוָה רַבִּי שִׁמְעוֹן בֶּן יוֹחַאי קָרָא עָלָיו: בְּטֶרֶם אֶצָּרְךָ בַּבֶּטֶן יְדַעְתִּיךָ.
וְהִנֵּה יַשְׂכִּיל הַנָּבוֹן, אֵיךְ הַקַּדְמוֹנִים הָיוּ פְּנוּיִם לִשְׁמֹעַ דִּבְרֵי תּוֹרָה אֲפִלּוּ מִן הַתִּינוֹק מֵאַהֲבַת הַתּוֹרָה כְּדֵי לְקַבֵּל חִדּוּשֵׁי הַתּוֹרָה, שֶׁהוּא אֹרֶךְ יָמֵינוּ, וְהִיא אַיֶּלֶת אַהָבִים וְיַעֲלַת חֵן עַל לוֹמְדֶיהָ; וְעַל כָּל אָדָם מִיִּשְׂרָאֵל מֻטָּל לֶאֱהֹב הַתּוֹרָה וּלְחַבֵּב הַתּוֹרָה בִּפְנֵי בְּנֵי בֵּיתוֹ בָּנָיו, וּלְהַזְהִירָם תָּמִיד עַל קִיּוּם הַתּוֹרָה וּמִצְווֹתֶיהָ, וּבִפְרָט יַזְהִיר בְּנָשִׁים, דְּלָא יִתְחַזֵּי מִנְּהוֹן שַׂעֲרוֹת רֹאשָׁן, כִּי בְּעָווֹן זֶה גּוֹרֶמֶת שֶׁיִּהְיוּ בָּנֶיהָ עֲנִיִּים, וְיִהְיוּ בְּזוּיִים וְנִבְזִים בֵּין הַבְּרִיּוֹת. וְכָל בַּיִת, שֶׁאֵין בּוֹ צְנִיעוּת — שָׁם לִילִית מְצוּיָה וְהוֹרֶגֶת לִילָדִים קְטַנִּים, חַס וְשָׁלוֹם, כַּמְבֹאָר בַּפְּרָקִים הַקּוֹדְמִים. עַל כֵּן מִי שֶׁנִּכְשַׁל בַּעֲווֹן קֶרִי, יִהְיֶה זָרִיז בְּדִבְרֵי תּוֹרָה וְיִתְעַנֶּה אַרְבַּע פְּעָמִים שְׁלשָׁה יָמִים רְצוּפִים, דְּהַיְנוּ, בְּכָל תְּקוּפוֹת הַשָּׁנָה שְׁלשָׁה יָמִים, וְיִתְעַסֵּק בַּתּוֹרָה, וְאָז: וְשָׁב וְרָפָא לוֹ. וּבְרָכוֹת יָנוּחוּ עַל רֹאשׁוֹ, וְכָל אֵבָרָיו יִהְיוּ נְקִיִּם וּטְהוֹרִים לָעַד.

Chapter 59

<b>כְּתִיב </b>בַּתּוֹרָה <small>(דְּבָרִים כג, טו)</small>: "וְהָיָה מַחֲנֶיךָ קָדוֹשׁ". רָצָה לוֹמַר: שֶׁיִּהְיֶה גּוּפוֹ וְאֵבָרָיו שֶׁל הָאָדָם בִּקְדֻשָּׁה, כִּי הָאֵבָרִים שֶׁל הָאָדָם הֵן מַחֲנֵה הַשְּׁכִינָה, וְזֶה שֶׁאָמַר הַכָּתוּב: וְנִקְדַּשְׁתִּי בְּתוֹךְ בְּנֵי יִשְׂרָאֵל, וְשָׁכַנְתִּי בְּתוֹכָם. וּכְשֶׁהוֹלֵךְ הָאָדָם חַס וְשָׁלוֹם בִּדְרָכִים לֹא טוֹבִים, וְעוֹסֵק בְּהֶבֶל תַּעֲנוּגֵי עוֹלָם הַזֶּה, אֲזַי הוּא מַחֲנֶה לְהַשָּׂטָן וְלִילִית, רַחֲמָנָא לִצְלַן. וּלְעוֹלָם יְהֵא אָדָם רָגִיל לוֹמַר: רִבּוֹנוֹ שֶׁל עוֹלָם! זַכֵּנִי לִהְיוֹת אֲנִי טָהוֹר וְכִסֵּא אֶל הַשְּׁכִינָה! בָּרְכִי נַפְשִׁי אֶת ה', וְכָל קְרָבַי אֶת שֵׁם קָדְשׁוֹ.
וּבִהְיוֹת כְּשֶׁחוֹטְאִים יִשְׂרָאֵל, אֲזַי הַשְּׁכִינָה מִסְתַּלֶּקֶת מִיִּשְׂרָאֵל, וְאָז נֶאֱמַר: וַתָּרָם הַתֵּבָה מֵעַל הָאָרֶץ — כִּי הַשְּׁכִינָה נִקְרֵאת בְּסֵפֶר הַזֹּהַר 'תֵּבָה', שֶׁהוּא אוֹתִיּוֹת 'בֵּי"ת ה'", וּלְכָךְ רמ"ח תֵּבוֹת בִּקְרִיאַת שְׁמַע נֶגֶד רמ"ח אֵבָרִים שֶׁל אָדָם, כִּי כָּל תֵּבָה מִקְּרִיאַת שְׁמַע מַשְׁפִּיעָה קְדֻשָּׁה בְּאֵבָר אֶחָד כְּשֶׁקּוֹרֵא בְּכַוָּנָה. וְאַל תַּקְשֶׁה: הֲלֹא כַּמָּה בְּנֵי אָדָם, שֶׁקּוֹרִין קְרִיאַת שְׁמַע בְּדִקְדוּק וּבְכַוָּנָה גְּדוֹלָה, וְאַף עַל פִּי כֵן אֵבָרֵיהֶן הֵן חֲלוּשִׁים. דַּע בְּנִי, הָעִנְיָן הוּא מְבֹאָר בְּזֹהַר שְׁלַח לְךָ, כִּי נִשְׁמַת הָאָדָם דּוֹמָה לְנֵר, וְטֶבַע הַנֵּר, כְּשֶׁאֵינוֹ מֵאִיר כָּרָאוּי — אֲזַי מְנַעְנְעִים אוֹתוֹ קְצָת, וְעַל יְדֵי כֵן מִתְלַהֵב יוֹתֵר וְיָאִיר כָּרָאוּי. וְזֶה דַּוְקָא בְּנֵר יָפֶה. מַה שֶּׁאֵין כֵּן בְּנֵר גָּרוּעַ. אַדְּרַבָּה: בַּנִּעְנוּעַ כָּבֶה וְשׁוֹקֵעַ. 
כְּמוֹ כֵן הָאָדָם בִּהְיוֹתוֹ חוֹטֵא, וְהַנְּשָׁמָה דִּילֵיהּ עַל יְדֵי הָחֲטָאִים אֵינָהּ מְאִירָה כָּרָאוּי — אָז הַקָּדוֹשׁ בָּרוּךְ הוּא שׁוֹלֵחַ עָלָיו יִסּוּרִים, הַמְנַעְנְעִים אוֹתוֹ וּמַטְרִידִים גּוּפוֹ וְאֵבָרָיו. וּבְאִם הָאָדָם מְקַבֵּל מֵאַהֲבָה וּבְחִבָּה הַיִּסּוּרִים, וּמֵשִׂים אֶל לִבּוֹ כִּי לֹא לְחִנָּם שָׁלַח הַקָּדוֹשׁ בָּרוּךְ הוּא עָלָיו הַיִּסּוּרִים, כִּי הַקָּדוֹשׁ בָּרוּךְ הוּא לֹא עָבִיד דִּינָא בְּלֹא דִּינָא, וּמִתְחָרֵט עַל הֶעָבָר וְרוֹאֶה לְתַקֵּן מַה שֶּׁקִּלְקֵל, וּלְהַבָּא גּוֹדֵר עַצְמוֹ בְּגֶדֶר הַיִּרְאָה — אֲזַי חוֹזֶרֶת הַנְּשָׁמָה יוֹתֵר לְהָאִיר וּמְאִירָה יוֹתֵר. וְאִם הָאָדָם אֵינוֹ מְקַבֵּל הַיִּסּוּרִים בְּאַהֲבָה, וּמְבַעֵט בַּיִּסּוּרִים וּלְפִי זְמַן הוֹלְכִין הַיִּסּוּרִין מֵאִתּוֹ, וְחוֹזֵר הָאָדָם לְדַרְכּוֹ הָרָעָה וּלְמַעֲשָׂיו הַמְקֻלְקָלִים — אָז הַיִּסּוּרִים חוֹזְרִין וּבָאִים אֵלָיו בְּחָזְקָה, וּמְאַבְּדִין אוֹתוֹ מֵהָעוֹלָם, וְנֵר דִּילֵיהּ, שֶׁהִיא הַנְּשָׁמָה, כָּבֶה וְשׁוֹקֵעַ וְיוֹרֵד עִמּוֹ לְבוֹר שׁוּחָה עֲמֻקָּה.
וְהִנֵּה בִּזְמַן שֶׁבֵּית הַמִּקְדָּשׁ הָיָה קַיָּם, הָאָדָם הָיָה מֵבִיא קָרְבָּן וּמִתְוַדֶּה עָלָיו בְּצֵרוּף הַתְּשׁוּבָה, וְאַחַר כָּךְ נִשְׁחַט הַקָּרְבָּן, וְנִזְרַק דָּמוֹ שֶׁל הַקָּרְבָּן, וְחֶלְבּוֹ נִקְרַב. זֶה הָיָה תְּמוּרַת גּוּפוֹ וְאֵבָרָיו, אֲשֶׁר חָטְאוּ וְנִתְחַיְּבוּ מִיתָה וְקָרְבָּן. זֶה הָיָה תִּקּוּנָם. וְעַכְשָׁו הָאֲמִירָה הִיא בִּמְקוֹם קָרְבָּן, כְּמוֹ שֶׁאָמַר הַכָּתוּב: וּנְשַׁלְּמָה פָּרִים שְׂפָתֵינוּ. וְעַל יְדֵי זֶה כָּתַב הָרַב מַהֲרַ"ם הַבַּבְלִי, שֶׁבַּאֲמִירַת פָּרָשַׁת הַקָּרְבָּנוֹת יְכַוֵּן הָאָדָם, שֶׁהָאוֹתִיּוֹת הַכְּתוּבוֹת לְפָנָיו הֵם דִּמְיוֹן גּוּף הַקָּרְבָּן. וְהַנְּקֻדּוֹת הַמְנַעְנְעוֹת אֶת הַתֵּבָה הוּא הַנֶּפֶשׁ שֶׁל הַקָּרְבָּן, וְעַל יְדֵי כֵּן יֵחָשֵׁב, כְּאִלּוּ הִקְרִיב קָרְבָּן עַל גַּבֵּי הַמִּזְבֵּחַ. וְאַל יְהֵא קַל בְּעֵינֶיךָ אֲמִירוֹת פָּרָשַׁת הַקָּרְבָּן בְּכָל יוֹם, כִּי בְּכָל יוֹם וָיוֹם בַּבֹּקֶר מִתְעוֹרֵר חִיצוֹנִי אֶחָד, הַנִּקְרָא תּוֹלָע, וְהוּא מַתְחִיל לְקַטְרֵג עַל הָעֲבֵרוֹת שֶׁעָשׂוּ יִשְׂרָאֵל בַּלַּיְלָה, וּבְהַקְרָבַת תָּמִיד שֶׁל שַׁחֲרִית, הָיוּ מַחְלִישִׁין וּמַתִּישִׁין אֶת כֹּחוֹ. וְאֶל זֶה יְכַוֵּן בְּאָמְרוֹ פָּרָשַׁת תָּמִיד: עוֹלַת תָּמִיד, הָעֲשׂוּיָה בְּהַר סִינַי. (רָצָה לוֹמַר: 'עוֹלַת' הוּא אוֹתִיּוֹת 'תּוֹלָע' בְּהִפּוּךְ אַתְוָן). וְכָל הַמִּתְגָּאֶה, הוּא נוֹתֵן כֹּחַ וְחִזּוּק לְזֶה הַחִיצוֹנִי. וְכָל הַהוֹלֵךְ בָּעֲנָוָה, שֶׁהוּא דֻּגְמַת הַקָּרְבָּן, כְּמוֹ שֶׁאָמַר הַכָּתוּב: לֵב נִשְׁבָּר וְנִדְכֶּה אֱלֹהִים לֹא תִבְזֶה. בִּתְפִלָּתוֹ הוּא מַתִּישׁ כֹּחוֹ, וְעַל זֶה אָמַר דָּוִד הַמֶּלֶךְ: וְאָנֹכִי תּוֹלַעַת וְלֹא אִישׁ.
וְהַכְּלָל — כִּי אֲמִירַת פָּרָשַׁת הַקָּרְבָּנוֹת הִיא עִנְיָן גָּדוֹל, וּבִפְרָט עִנְיַן פָּרָשַׁת קְטֹרֶת הוּא עִנְיָן גָּדוֹל וְחָשׁוּב מְאֹד, כְּמוֹ שֶׁכָּתוּב בַּזֹּהַר פָּרָשַׁת וַיֵּרָא: רַבִּי אַחָא הֲוֵי אָזִיל לִכְפַר טַרְשָׁא. אָתֵי לְגַבֵּי אֻשְׁפִּיזָא. לְחִישׁוּ עֲלֵיהּ כָּל בְּנֵי מָתָא. אָמְרוּ: גַּבְרָא רַבָּא אָתָא לְהָכָא — נֵיזִיל לְגַבֵּיהּ. אָזְלוּ וְאָמְרוּ לֵיהּ, שֶׁהֵן בְּצָרָה גְּדוֹלָה בְּזֹאת הָעִיר, כִּי שִׁבְעָה יָמִים שֶׁהֵחֵל הַנֵּגֶף, רַחֲמָנָא לִצְלַן, וּבְכָל יוֹם הַנֵּגֶף הוֹלֵךְ וְגוֹבֵר. אָמַר לָהֶם: לְמָחָר נֵיזוּל לְבֵית הַכְּנֶסֶת וְנִבָּעֵי רַחֲמֵי מִן הַקָּדוֹשׁ בָּרוּךְ הוּא. עַד דַּהֲווּ אָזְלֵי, אָתוּ וְאָמְרוּ: פְּלוֹנִי וּפְלוֹנִי מִיתוּ, פְּלוֹנִי וּפְלוֹנִי נוֹטִים לָמוּת. אָמַר לָהֶם רַבִּי אַחָא: אֵין הָעֵת לִקְיָמָא הָכָא, דְּשַׁעְתָּא דְחִיקָא, אֲבָל אַפְרְשׁוּ מִנְּכוֹן אַרְבָּעִין בְּנֵי נָשָׁא מִן חֲסִידֵי וְצַדִּיקֵי הָעִיר, עֲשָׂרָה עֲשָׂרָה לְכָל חֵלֶק, שֶׁיִּהְיוּ עֲשָׂרָה לְמִזְרָח, עֲשָׂרָה לְדָרוֹם, עֲשָׂרָה לְמַעֲרָב, עֲשָׂרָה לְצָפוֹן, וַאֲנָא עִמְּכוֹן, וְיַעַמְדוּ עֲשָׂרָה לְכָל זָוִית דְּמָתָא וְיֹאמְרוּ בְּכַוָּנָה גְּדוֹלָה עִנְיְנֵי קְטֹרֶת בֻּסְמִין וְעִנְיַן הַקָּרְבָּנוֹת. עָבְדוּ כֵּן תְּלַתָּא יוֹמִין. לְבָתַר אָמַר: נֵיזִיל לְבָתֵּינוּ כִּי בָּטְלָה הַגְּזֵרָה, וְאַף אוֹתָן אֲנָשִׁים, שֶׁהָיוּ נוֹטִין לָמוּת, אַפְרִישׁוּ מִנַּיְהוּ לְבָתֵיהוֹן, וְצִוָּה עֲלֵיהֶן שֶׁיֵּימְרוּן קְטֹרֶת מִן 'וַיֹּאמֶר משֶׁה אֶל אַהֲרֹן: קַח אֶת הַמַּחְתָּה וְשִׂים עָלֶיהָ קְטֹרֶת וְכוּ'". וְכֵן עָבְדוּ. וּבָטִיל מִנַּיְהוּ מוֹתָנָא. שָׁמְעוּ חַד קָלָא דְּאָמַר: חֻלִּין הַדָּבָר, חֻלִּין הַדָּבָר. לֹא תֵּרֵד לְכָאן, כִּי יָדְעִין לְבַטְּלָהּ לֵיהּ. אַדְהָכֵי חַלָּשׁ לִבֵּיהּ דְּרַבִּי אַחָא וְאִדְמוּךְ. שָׁמַע חַד קָלָא שֶׁאָמַר: כְּשֵׁם שֶׁעָשִׂיתָ זֹאת כָּאן — כָּךְ תַּעֲשֶׂה בְּעִיר אַחֶרֶת.
אַחַר כָּךְ הָלַךְ רַבִּי אַחָא לְדַרְכּוֹ וְצִוָּה לִבְנֵי מָתָא, דְּלָא יִבְטְלוּן מֵאוֹרַיְתָא לְעוֹלָם. וְהֶחֱלִיפוּ שֵׁם הָעִיר 'מָתָא מַחְסְיָא' עַל שֵׁם שֶׁחַס הַקָּדוֹשׁ בָּרוּךְ הוּא עֲלֵיהֶם. לָכֵן צָרִיךְ הָאָדָם לוֹמַר גַּם כֵּן פָּרָשַׁת קְטֹרֶת וּבְרַיְתָא 'פִּטּוּם הַקְּטֹרֶת' בְּכָל יוֹם, כִּי הוּא תּוֹעֶלֶת גָּדוֹל. וְכָל מִי שֶׁמִּתְפַּלֵּל בְּכַוָּנָה — תְּקֻבַּל תְּפִלָּתוֹ, וְהַקָּדוֹשׁ בָּרוּךְ הוּא יַעֲשֶׂה רְצוֹנוֹ לְמַלְּאוֹת שְׁאֵלָתוֹ הַטּוֹבָה, אָמֵן.

Chapter 60

<b>יֵשׁ רמ"ח </b>מִצְווֹת עֲשֵׂה; וְכָל אֵבָר מֵרמ"ח אֵבְרֵי הָאָדָם תָּלוּי בְּמִצְוָה. לְמָשָׁל: בַּפֶּה תְּלוּיִין מִצְוַת לִמּוּד הַתּוֹרָה, בָּעֵינַיִם תְּלוּיָה מִצְוַת קִדּוּשׁ הַחֹדֶשׁ וּמִצְוַת רְאִיַּת צִיצִית, וְכֵן בַּמֹּחַ תְּלוּיִין הַמִּצְווֹת, שֶׁצִּוָּה הַקָּדוֹשׁ בָּרוּךְ הוּא עַל יְדֵי זְכִירָה, כְּגוֹן: זָכוֹר אֶת אֲשֶׁר עָשָׂה ה' לְמִרְיָם, זָכוֹר אֶת יוֹם אֲשֶׁר יָצָאתָ מִמִּצְרַיִם, זָכוֹר אֶת יוֹם הַשַּׁבָּת לְקַדְּשׁוֹ, זָכוֹר יוֹם אֲשֶׁר עָמַדְתָּ לִפְנֵי ה' אֱלֹהֶיךָ בְּחֹרֶב, וְלָכֵן כָּתַב הָרַב מוֹרֵנוּ הָרַב רַבִּי יִצְחָק לוּרְיָא זִכְרוֹנוֹ לִבְרָכָה, שֶׁצָּרִיךְ הָאָדָם לְהַזְכִּיר תּוֹךְ תְּפִלּוֹת הַקְּבוּעוֹת בְּכָל יוֹם, שֶׁמִּתּוֹךְ כָּךְ לֹא יִשְׁכְּחֵם הָאָדָם. וּבְאָמְרוֹ בְּבִרְכַּת 'אַהֲבָה רַבָּה': כִּי אֵל פּוֹעֵל יְשׁוּעוֹת אָתָּה, וּבָנוּ בָּחַרְתָּ מִכָּל עַם וְלָשׁוֹן — יְכַוֵּן זְכִירַת יוֹם עָמְדוּ אֲבוֹתֵינוּ בְּמַעֲמַד הַר סִינַי לְקַבֵּל הַתּוֹרָה, וּבָחַר אוֹתָנוּ מִכָּל עַם וְלָשׁוֹן לִתֵּן לָנוּ תּוֹרָה הַקְּדוֹשָׁה, וְקֵרַבְתָּנוּ לְשִׁמְךָ הַגָּדוֹל. יְכַוֵּן: זָכוֹר אֶת אֲשֶׁר עָשָׂה לְךָ עֲמָלֵק כוּ' — כִּי אֵין הַשֵּׁם מָלֵא, עַד שֶׁיִּמָּחֶה שֵׁם עֲמָלֵק. וְאַחַר מְחִיַּת עֲמָלֵק יִהְיֶה הַשֵּׁם שָׁלֵם, וְעַכְשָׁו הַשֵּׁם הוּא בְּסוֹד 'כִּי יָד עַל כֵּס יָהּ'.
סֶלָה בֶּאֱמֶת לְהוֹדוֹת לְךָ' — צָרִיךְ לְכַוֵּן, שֶׁהַפֶּה וְלָשׁוֹן נִבְרְאוּ כְּדֵי לְהוֹדוֹת וּלְהַלֵּל שְׁמוֹ שֶׁל מֶלֶךְ מַלְכֵי הַמְּלָכִים. וְצָרִיךְ גַּם כֵּן לִזְכֹּר, שֶׁמִּרְיָם הַנְּבִיאָה נִצְטָרְעָה עַל יְדֵי סִפּוּר לָשׁוֹן הָרָע; עַל כֵּן צָרִיךְ לִזָּהֵר הָאָדָם מִלְּסַפֵּר לָשׁוֹן הָרָע.
וּבִקְרִיאַת שְׁמַע יִזְכֹּר יְצִיאַת מִצְרַיִם. וּמְאֹד צָרִיךְ לִזָּהֵר בְּזֶה, כִּי יָדוּעַ שֶׁאִם הָאָדָם מְחַסֵּר מִצְוָה אַחַת, מֻכְרָח הוּא לְהִתְגַּלְגֵּל. וְעַל זֶה רָמַז בַּעַל הַמְּסוֹרָה: שְׁתֵּי פְּעָמִים כְּתִיב: וְיָצְאָה חִנָּם אֵין כָּסֶף, וְיָצְאָה לְאִישׁ אַחֵר. וּפֵרוּשׁ הַדָּבָר: וְאִם שְׁלשׁ אֵלֶּה לֹא יַעֲשֶׂה — קָאֵי עַל הַנְּשָׁמָה; תּוֹרָה נְבִיאִים וּכְתוּבִים; דִּין אֱמֶת וְשָׁלוֹם; קְדֻשָּׁה טָהֳרָה עֲנָוָה; יִרְאָה אַהֲבָה זְרִיזוּת; תּוֹרָה עֲבוֹדָה גְּמִילוּת חֲסָדִים — כָּל אֵלֶּה הֵן מְשֻׁלָּשִׁים. וְאִם לֹא יִתְנַהֵג בָּהֶם, אֲזַי: וְיָצְאָה הַנְּשָׁמָה חִנָּם אֵין כָּסֶף. רָצָה לוֹמַר: שֶׁלֹּא תִּזְכֶּה לָבוֹא לְעָלְמָא דְּכִסּוּפִין. פֵּרוּשׁ: הָעוֹלָמוֹת, הַמְּאִירִים לַצַּדִּיקִים, בַּאֲשֶׁר שֶׁלֹּא קָנוּ שְׁלֵמוּת, אֲזַי תֵּצֵא מִבֵּיתוֹ הָרָאוּי לָהּ לִהְיוֹת לָהּ אִם קָנְתָה שְׁלֵמוּת. וְעַכְשָׁו שֶׁלֹּא זָכְתָה לְבַיִת זֶה — תֵּצֵא לָחוּץ, וְהָלְכָה וְהָיְתָה לְאִישׁ אַחֵר בַּגִּלְגּוּל, וְיִסְבֹּל שֵׁנִית צַעַר חֶבְלֵי לֵידָה וּמִיתָה וְחִבּוּט הַקֶּבֶר, וְכָל הָעֳנָשִׁים הַנִּזְכָּרִים בְּסֵפֶר 'חֶסֶד לְאַבְרָהָם'. עַיֵּן שָׁם בְּחֵלֶק 'עֵין מִשְׁפָּט'
עַל כֵּן בֶּן אָדָם, רְאֵה דְּרָכֶיךָ וַחֲכַם לִהְיוֹת אוֹהֵב לְעַצְמְךָ, שֶׁלֹּא תִּהְיֶה נִדְחֶה מִחוּץ לְפַרְגּוֹדָא קַדִּישָׁא. אוֹי לְאוֹתָהּ בּוּשָׁה וְחֶרְפָּה לַנְּשָׁמָה הַנִּדְחָה, שֶׁלֹּא תִּתְקַבֵּל לִפְנֵי כִּסֵּא הַכָּבוֹד, מְקוֹם מַחְצַבְתָּהּ. וְאוֹמְרִים אֶל הַנְּשָׁמָה: וַי לָךְ! אֵיךְ הָיִית כְּפוּיַת טוֹבָה מֵחֶסֶד, שֶׁעָשָׂה לָךְ בּוֹרְאֵךְ, וְהָיָה מֵיטִיב עִמָּךְ בַּמַּאֲכָל וּבְמִשְׁתֶּה וְדֵי מַחְסוֹרֵךְ — וְאַתְּ מְשַׁלֶּמֶת רָעָה תַּחַת טוֹבָה?!
בּוֹא וּרְאֵה מַה דְּאִיתָא בַּזֹּהַר פָּרָשַׁת בָּלָק: רַבִּי פִּנְחָס הֲוֵי אָתֵי לְמֶחְמֵי בְּרַתֵּיהּ, אִמֵּיהּ שֶׁל רַבִּי אֶלְעָזָר, דַּהֲוָת בְּמַרְעָא, וַהֲוֵי עִמֵּיהּ חַבְרַיָּא. עַד דַּהֲוֵי אָזְלֵי, פַּגְעֵי בִּתְרֵין עָרְבָאֵי. אָמַר לוֹן: בַּחֲקַל דָּא אִתְעַר קָלָא מִיּוֹמִין דְּעָלְמָא? אָמְרוּ לֵיהּ: מִיּוֹמִין דְּעָלְמָא לֵית אֲנַן יָדְעִין; מִיּוֹמָא דִּילָן אֲנַן יָדְעִין, דְּהָא יוֹמָא חַד הֲוֵי אִנּוּן לִסְטִין מְקַפְּחֵי אָרְחִין (רָצָה לוֹמַר: שׁוֹדְדֵי דְּרָכִים) עַבְרִין בְּהַאי חֲקַל וּפָגְעוּ בְּאִנּוּן יְהוּדָאִין וְאָתוּ לְקַפְּחָא לְהוֹן. וְאִשְׁתַּמַּע קוֹל דְּחַמְרָא בְּהַאי חֲקַל דָּא דְּנָהִיק תְּרֵי זִמְנֵי, וְאָתָא שַׁלְהוּבָא וְאוֹקִיד לְהוֹן — וְאִשְׁתֵּזִיב אִנּוּן יְהוּדָאִין. אָמַר לְהוּ: עַרְבָאֵי! בְּמִלָּה דָּא דְּקָאַמְרִיתוּן, תִּשְׁתֵּזְבוּן יוֹמָא דֵּין מִלִּסְטִין אָחֳרִינָן, דְּקָא מְחַכָּאן לְכוּ. בָּכָה רַבִּי פִּנְחָס. אָמַר: מָארֵי דְּעָלְמָא! רָחֳשָׁא דְּנִסָּא עַבְדִית בְּגִינִי, וְאִשְׁתֵּזְבוּן אִנּוּן יְהוּדָאִין, וְלָא יְדַעְנָא! פָּתַח וְאָמַר: לְעוֹשֶׂה נִפְלָאוֹת גְּדוֹלוֹת לְבַדּוֹ, כִּי לְעוֹלָם חַסְדּוֹ! כַּמָּה טִיבוּ עָבִיד הַקָּדוֹשׁ בָּרוּךְ הוּא עִם בְּנֵי נָשָׁא, וְלֹא יָדַע, אֶלָּא אִיהוּ בִּלְחוֹדוֹי. בַּר נָשׁ אָזִיל בְּאוֹרְחָא, וְלִסְטִין מְחַכָּאן לֵיהּ לְמִקְטְלֵיהּ. אָתֵי אָחֳרָא, דְּאִיתְיַהִיב כּוּפְרָא תְּחוֹתֵיהּ, וְהוּא אִשְׁתֵּזִיב, וְלֹא יָדַע הַטּוֹבָה, דְּעָבִיד הַקָּדוֹשׁ בָּרוּךְ הוּא עִמֵּיהּ, רַק הַקָּדוֹשׁ בָּרוּךְ הוּא אִיהוּ בִּלְחוֹדוֹי יָדַע. וְזֶה שֶׁאָמַר הַכָּתוּב: לְעוֹשֶׂה נִפְלָאוֹת גְּדוֹלוֹת לְבַדּוֹ, כִּי לְעוֹלָם חַסְדּוֹ.
אָמַר רַבִּי פִּנְחָס לְחַבְרַיָּא: הָא דְּשָׁאִילְנָא לְאִנּוּן עַרְבָאֵי מִשּׁוּם דְּאִנּוּן מְצוּיִין תְּדִירָא בְּחַקְלָא כוּ'. בָּתַר הָכֵי שָׁאִיל רַבִּי פִּנְחָס לְעַרְבָאֵי, אִם לֹא שָׁמְעֵי אֵיזֶה קָלָא (שֶׁלְּפִי שֶׁיָּדַע רַבִּי פִּנְחָס, דְּרַבִּי שִׁמְעוֹן בֶּן יוֹחַאי וּבְנוֹ רַבִּי אֶלְעָזָר יִפְקוּן לְקַבֵּל אַפֵּיהּ) עַד דַּהֲוֵי אַזְלִין, חָזְרוּ אִנּוּן עַרְבָאֵי לְגַבֵּי רַבִּי פִּנְחָס. אָמְרוּ לֵיהּ: סָבָא, סָבָא! אַנְתְּ שָׁאוֹל לוֹן שְׁאִילְתָּא מִן יוֹמָא דְּעָלְמָא, וְלֹא שְׁאִילְתָּא לָנָא עַל יוֹמָא דָּא. חֲמִינָא תְּוָהָא עַל תְּוָהָא, דַּהֲוֵי יַתְבִין חֲמִשָּׁה בְּנֵי אָדָם וְחַד סָבָא בַּהֲדַיְהוּ וַחֲמִינָא עוֹפוֹת מִתְאַסְּפִין וְקָא פָּרְשִׁין עַל רֵישַׁיְהוּ, אִלֵּין אָזְלִין וְאִלֵּין תָּבִין, וְטוּלָא לָא אִתְעַבָּר מֵעַל רֵישַׁיְהוּ. וְהַהוּא סָבָא אָרוּם קָלֵיהּ עֲלַיְהוּ, וְאִנּוּן צַיְּתִין לֵיהּ. אָמַר לְהוּ: זֶהוּ אֲשֶׁר רָצִיתִי לִשְׁאֹל אֶתְכֶם! תַּוְהוֹן כוּ'.
אַחַר כָּךְ הֲוֵי נָהִיק חַמְרָא דְּרַבִּי פִּנְחָס בֶּן יָאִיר קָלֵיהּ, וְשָׁמַע רַבִּי שִׁמְעוֹן בֶּן יוֹחַאי קָלֵיהּ דְּחַמְרֵיהּ. אָמַר לִבְנוֹ רַבִּי אֶלְעָזָר וְתַלְמִידָיו: נֵיקוּם, דְּהָא קָלָא דְּחֶדְוָה דְּחַמְרֵיהּ דְּסָבָא אִתְעַר לְגַבָּן. קָם רַבִּי שִׁמְעוֹן בֶּן יוֹחַאי, וְקָמוּ חַבְרַיָּא, פָּתַח רַבִּי שִׁמְעוֹן בֶּן יוֹחַאי וְאָמַר: וַיִּפְתַּח ה' אֶת פִּי הָאָתוֹן שֶׁל בִּלְעָם. אָמְרוּ חַבְרַיָּא, דְּפִי הָאָתוֹן הָיָה נִבְרָא בְּעֶרֶב שַׁבָּת בֵּין הַשְּׁמָשׁוֹת.
אַדְהָכֵי אָתֵי רַבִּי פִּנְחָס בֶּן יָאִיר וּנְשָׁקוֹ לְרַבִּי שִׁמְעוֹן בֶּן יוֹחַאי. אָמַר: נָשְׁקָנָא פִּי ה', דְּאִתְבַּשַּׂם בְּבֻסְמִין דְּגִנְּתָא דְּעֵדֶן דִּילֵיהּ. חֲדוּ כַּחֲדָא וְיַתְבוּ. כֵּיוָן דְּיַתְבוּ, פָּרְחוּ כָּל אִנּוּן עוֹפִין, דַּהֲוֵי עָבְדֵי טוּלָא, וְאִתְבַּדְּרוּ. אַהֲדַר רֵישֵׁיהּ רַבִּי שִׁמְעוֹן בֶּן יוֹחַאי. וְרָמָא לְהוֹן קָלֵיהּ וְאָמַר לוֹן: עוֹפִין דִּשְׁמַיָּא, לֵית אַתּוּן מַשְׁגִּיחִין בִּיקָרָא דְּמָארֵיכוֹן דְּקַיְּמָא הָכָא? קָיְמוּ וְלָא נָטְלוּ מִדּוּכְתַּיְהוּ וְלָא קְרִיבוּ לְגַבַּיְהוּ. אָמַר רַבִּי פִּנְחָס: אֵימָא לוֹן, דְּיֵיזְלוּ עוֹפַיָּא לְאוֹרְחַיָּא. אִתְבַּדְּרוּן אִנּוּן עוֹפִין וְאָזְלוּ. אַדְהָכֵי הָא תְּלָת אִילְנִין מִתְפַּשְּׁטִין בְּעַנְפִין לִתְלַת סִטְרִין עֲלַיְהוּ, וְעֵינָא דְּמַיָּא נָבְעָא קָמַיְהוּ. חֲדוּ כֻּלְּהוּ חַבְרַיָּא. אָמַר רַבִּי פִּנְחָס: טוּלָא סַגְיָא הֲוֵי מֵאִנּוּן עוֹפִין בְּקַדְמֵיתָא, אֲבָל צַעַר גָּדוֹל הָיָה לְבַעֲלֵי חַיִּים, וּכְתִיב: וְרַחֲמָיו עַל כָּל מַעֲשָׂיו, וְלָכֵן לֹא בָּעֵינָן לֵיתוּב בְּטוּלָא דִּלְּהוֹן. אָמַר רַבִּי שִׁמְעוֹן בֶּן יוֹחַאי: אֲנָא לָא אַטְרַחְנָא לְהוֹן, אֲבָל אִי קֻדְשָׁא בְּרִיךְ הוּא חָס עֲלָן — לֵית עֲלָן שׁוּם חוֹבָא, וְלֵית אֲנַן יַכְלִין לְמִדְחַיָּא יַתְהוֹן. יַתְבֵי כַּחֲדָא תְּחוֹת הַהוּא אִילָנָא וְשָׁתוּ מִן מַיָּא. פָּתַח רַבִּי שִׁמְעוֹן בֶּן יוֹחַאי: זַכָּאָה חוּלְקָנָא דְּעָסְקִין בְּאוֹרַיְתָא, דִּכְתִיב <small>(תהלים א:ב־ג)</small>: בְּתוֹרַת ה' חֶפְצוֹ — וְהָיָה כְּעֵץ שָׁתוּל עַל פַּלְגֵי מַיִם. וְהִנֵּה בּוֹא וּרְאֵה, מַאי דְּעָבִיד לוֹן קֻדְשָׁא בְּרִיךְ הוּא: נָטַע לוֹן אִנּוּן אִילָנִין תְּלָתָא וְדָא מַעְיָנָא מֵאֲתָר דָּא. וְעַד יוֹמָא דֵּין קְיָמָא אִלֵּין אִילָנִין בְּעַנְפִין רַבְרְבִין פְּרִישִׁין וְקָרְאוּ לְהוֹן בְּנֵי נָשָׁא: נְצִיבוּ שֶׁל רַבִּי שִׁמְעוֹן בֶּן יוֹחַאי וְרַבִּי פִּנְחָס בֶּן יָאִיר.
מִן מַעֲשֶׂה זֶה נִלְמָד, אֵיךְ הַקָּדוֹשׁ בָּרוּךְ הוּא מַשְׁגִּיחַ עַל מִי שֶׁהוֹלֵךְ בִּתְמִימוּת וְעוֹסֵק בַּתּוֹרָה, אֲשֶׁר תָּמִיד עֵינֵי ה' אֶל יְרֵאָיו, לַמְיַחֲלִים לְחַסְדּוֹ, לְהוֹפִיעַ עֲלֵיהֶם רוּחַ טָהֳרָה וּקְדֻשָּׁה, וְהוּא עוֹשֶׂה רְצוֹן יְרֵאָיו.
עַל כֵּן צָרִיךְ כָּל הָאָדָם לְהַכִּיר בְּטוּב ה' וְחֶמְלָה יְתֵרָה, שֶׁהַקָּדוֹשׁ בָּרוּךְ הוּא עוֹשֶׂה בְּכָל עֵת וּבְכָל רֶגַע עִם בְּנֵי אָדָם. וְצָרִיךְ לְהִתְפַּלֵּל עַל זֶה לִהְיוֹת שֶׁגַּם אֲנַחְנוּ חֲסוּיִין בְּצֵל כְּנָפָיו לִהְיוֹת הָאָדָם נִצּוֹל מֵהַחֵטְא וְעָווֹן, שֶׁיִּתֵּן לָנוּ הַקָּדוֹשׁ בָּרוּךְ הוּא לֵב יָרֵא וְחָרֵד, כִּי מַה יִּתְרוֹן לְחַיֵּינוּ בְּהִפָּרֵד, חַס וְשָׁלוֹם, מֵהַקְּדֻשָּׁה, וּמַה יִּתְרוֹן בַּעֲמָלֵנוּ, אִם נִהְיֶה אֲנַחְנוּ כְּבוּשִׁים תַּחַת יַד הַיֵּצֶר הָרָע?! וְכָל הַיָּרֵא וְחָרֵד לִדְבַר ה', יִתְפֹּס בְּלִבּוֹ לִבְחֹר לוֹ דֶּרֶךְ נָכוֹן וְיָשָׁר, וְעַל הֶעָבָר יִתְאַנַּח בְּשִׁבְרוֹן לֵב עַל חֲטָאָיו — וַה' יִסְלַח לוֹ, וְאַחֲרִיתוֹ יִהְיֶה כָּפוּל וּמְכֻפָּל, אָמֵן סֶלָה.

Chapter 61

<b>כְּתִיב </b>בַּתּוֹרָה: לֹא תֹאכְלוּ עַל הַדָּם, וְלֹא תְנַחֲשׁוּ וְלֹא תְעוֹנֵנוּ. וּבֵאֵר הָעִנְיָן בַּזֹּהַר וַיַּקְהֵל, כִּי כְּבָר יָדוּעַ מַה שֶּׁאָמְרוּ רַבּוֹתֵינוּ זִכְרוֹנָם לִבְרָכָה: הַשֵּׁנָה הוּא אֶחָד מִשִּׁשִּׁים מִמִּיתָה, כִּי בִּהְיוֹת הָאָדָם יָשֵׁן, נַפְקָת מִנֵּיהּ, וְלֹא אִשְׁתָּאֵר בֵּיהּ כִּי אִם הַנֶּפֶשׁ, אֲשֶׁר חַיּוּתָהּ הִיא רַק רְבִיעִית הַדָּם שֶׁבַּלֵּב, וְעַל כֵּן הַסִּטְרָא אָחֳרָא מִתְפַּשְּׁטָא בְּגוּפוֹ לִשְׁרוֹת עָלָיו, וּבִפְרָט בַּלַּיְלָה, שֶׁהוּא זְמַן שְׁלִיטַת הַחִיצוֹנִים; וְאַף שֶׁקָּם בַּלַּיְלָה וְעוֹסֵק בַּתּוֹרָה — אַף עַל פִּי כֵן הַנְּשָׁמָה לֹא מִתְיַשֶּׁבֶת כָּל כָּךְ בְּתוֹךְ הַגּוּף עַד אַחַר זְמַן הַתְּפִלָּה, וְאָז הַנְּשָׁמָה מוּכָנָה כָּרָאוּי לָשׁוּב לְהַגּוּף.
וְיָדוּעַ, שֶׁשְּׁלִיטַת הַנְּשָׁמָה הִיא מִצַּד קְדֻשָּׁה, וּשְׁלִיטַת הַגּוּף וְהַנֶּפֶשׁ הוּא מִצַּד הַנָּחָשׁ הַקַּדְמוֹנִי; וּכְשֶׁיֹּאכַל הָאָדָם קֹדֶם שֶׁמִּתְפַּלֵּל בִּזְמַן שְׁלִיטַת הַנֶּפֶשׁ הַשּׁוֹכֶנֶת בַּדָּם, שֶׁהִיא תַּחַת מֶמְשֶׁלֶת הַנָּחָשׁ, אֲזַי הָאֲכִילָה ושְׁתִיָּה מַמָּשׁ כְּאִלּוּ מַקְרִיב קָרְבָּן לְהַנָּחָשׁ. וְזֶה שֶׁאָמַר הַכָּתוּב: לֹא תֹאכְלוּ עַל הַדָּם — לִשְׁלֹט הַנֶּפֶשׁ שֶׁבַּדָּם, בְּעוֹד שֶׁהַנְּשָׁמָה עֲדַיִן אֵינוֹ אֵצֶל הָאָדָם. וְלָכֵן כְּתִיב: לֹא תְנַחֲשׁוּ — לֹא תִתֵּן מָקוֹם לַנָּחָשׁ הַקַּדְמוֹנִי. וּמְפֹרָשׁ שָׁם בַּזֹּהַר, שֶׁהָאוֹכֵל אוֹ שׁוֹתֶה קֹדֶם שֶׁהִתְפַּלֵּל, אַף שֶׁעֲדַיִן לֹא הֵאִיר הַיּוֹם, מַמָּשׁ כְּאִלּוּ עוֹבֵד עֲבוֹדָה זָרָה, כַּנִּזְכָּר.
וְהִנֵּה רָאִיתִי, שֶׁכַּמָּה אֲנָשִׁים בַּמְּדִינוֹת הָאֵלּוּ, אֲשֶׁר הֵם לְהוּטִין אַחַר גְּרוֹנָם, וְתֵכֶף כְּשֶׁיַּעַמְדוּ קֹדֶם שֶׁיֵּאוֹר הַיּוֹם אֵיזֶה שָׁעוֹת בְּהַשְׁכָּמָה — מְדַמִּין בְּעַצְמָן שֶׁיָּמוּתוּ, אִם לֹא יִשְׁתּוּ יֵין שָׂרָף, וְהִיא לָהֶם כְּהֶתֵּר גָּמוּר לְמַלְּאוֹת תַּאֲוָתָם וּשְׁרִירוּת לִבָּם הָרָע. וְלִפְעָמִים שׁוֹתִין וּמִשְׁתַּכְּרִין, וְאַחַר כָּךְ כְּשֶׁיַּגִּיעַ זְמַן הַתְּפִלָּה שֶׁל שַׁחֲרִית — הַתְּפִלָּה אֵינָהּ שְׁגוּרָה בְּפִיהֶם. וְזֶה חֵטְא גָּדוֹל, אֲשֶׁר כַּמָּה גְּדוֹלִים נִכְשָׁלִין בָּהּ.
וְהִנֵּה צָרִיךְ שֶׁתֵּדַע: בִּהְיוֹת הָאָדָם נִמְשָׁךְ אַחַר תַּעֲנוּגֵי הַגּוּף וְאַחַר תַּאֲווֹת לִבּוֹ בָּעוֹלָם הַזֶּה, וְעַל יְדֵי כֵּן הוּא מִתְבַּטֵּל מֵעֲבוֹדַת הַבּוֹרֵא — אֲזַי נִלְכָּד בִּמְצוּדָה רָעָה, וְאֵינוֹ זוֹכֶה לִקָּבֵר בְּאָרוֹן כָּרָאוּי. עַיֵּן שָׁם בַּזֹּהַר, דְּמַאֲרִיךְ בָּזֶה בְּסוֹד יוֹסֵף הַצַּדִּיק, שֶׁנָּטִיר בְּרִית דִּילֵיהּ — כְּתִיב בֵּיהּ <small>(בְּרֵאשִׁית נ, כו)</small>: "וַיִּישֶׂם בָּאָרוֹן בְּמִצְרָיִם", כִּי מִי שֶׁהוֹלֵךְ אַחַר תַּאֲווֹת וּשְׁרִירוּת לִבּוֹ, הוּא נִכְשָׁל בַּעֲווֹן רְאִיַּת קֶרִי. עַל כֵּן הַיָּרֵא וְחָרֵד לִדְבַר ה', יִשְׁמַע לְקוֹל הָעֵצָה הַטּוֹבָה, שֶׁיִּהְיֶה לוֹ חֲתִיכָא דְּאִסּוּרָא לֶאֱכֹל אוֹ לִטְעֹם שׁוּם דָּבָר קֹדֶם שֶׁהִתְפַּלֵּל תְּפִלַּת שַׁחֲרִית, וּבִתְפִלָּתוֹ יַזְכִּיר בִּבְכִי וְתַחֲנוּנִים לִפְנֵי ה' שֶׁיְּזַכֵּהוּ ה' שֶׁבִּמְעַט אֹכֶל וּבִמְעַט שְׁתִיָּה יִשְׂבַּע נַפְשׁוֹ, וְלֹא יִצְטָרֵךְ לְהַרְבּוֹת בַּאֲכִילָה ושְׁתִיָּה. 
וּבִפְרָט שֶׁאֲנַחְנוּ יַתְמֵי דְיַתְמֵי, שֶׁאֵין אָדָם בָּאָרֶץ אֲשֶׁר יַעֲשֶׂה טוֹב וְלֹא יֶחֱטָא, וְעַל כֵּן מֻכְרָחִים אָנוּ אֶל הַתְּשׁוּבָה. וְזֶהוּ הַגָּדֵר הָרִאשׁוֹן אֶל הַתְּשׁוּבָה, שֶׁבְּתוֹךְ הַחֵשֶׁק וְחֶמְדַת הָאָדָם אֶל הַמַּאֲכָל — יִסּוֹג אָחוֹר וְיַפְסִיק, כַּמְבֹאָר בְּסִפְרֵי הַמּוּסָר הַקּוֹדְמִים, עַיֵּן שָׁם. וּבִפְרָט בַּסֵּפֶר לְרַבֵּנוּ יְשַׁעְיָה סֶגַל זֵכֶר צַדִּיק לִבְרָכָה. וּמִכָּל שֶׁכֵּן שֶׁלֹּא יָבוֹא לִידֵי בִּטּוּל עֲבוֹדַת בּוֹרְאוֹ מֵחֲמַת רִבּוּי הָאֲכִילָה ושְׁתִיָּה בַּלֵּילוֹת קֹדֶם הַשֵּׁנָה, שֶׁאָז הוּא זְמַן לִמְסֹר נַפְשׁוֹ וְנִשְׁמָתוֹ בְּפִקָּדוֹן לְהַשֵּׁם יִתְבָּרַךְ בִּנְקִיּוּת, וּלְעַיֵּן בְּמַעֲשָׂיו הֵיטֵב בְּמַחֲשַׁבְתּוֹ אִם לֹא פָּגַם בַּיּוֹם הֶעָבָר. וְאִם נִזְכַּר שֶׁחָטָא בְּמַעֲשָׂיו הֵיטֵב בְּמַחֲשַׁבְתּוֹ אִם לֹא פָּגַם בְּיוֹם הֶעָבָר, וְאִם נִזְכַּר שֶׁחָטָא יָשִׂים לְזִכָּרוֹן בְּלִבּוֹ לְתַקֵּן הַמְעֻוָּת. וְכָל זֶה אִם יֵשׁ לוֹ שְׁהוּת לְהַרְהֵר וּלְהִתְבּוֹנֵן עַל כָּךְ, מַה שֶּׁאֵין כֵּן כְּשֶׁהָאָדָם הוּא מַרְבֶּה בַּאֲכִילָתוֹ וּשְׁתִיָּתוֹ עַד שֶׁכְּרֵסוֹ הוּא מָלֵא יוֹתֵר מִדַּי, וְשִׂכְלוֹ הוּא מְעֻרְבָּב מֵרֹב הָאֲכִילָה ושְׁתִיָּה — אֵיךְ יַחֲשֹׁב בְּדַעְתּוֹ לְהַרְהֵר בְּדִבְרֵי תּוֹרָה וְיִרְאָה?! שֶׁהֲרֵי אַחַר שִׁכְרוּתוֹ יִפֹּל עַל מִטָּתוֹ כַּחֲזִיר, וְאֵיךְ תַּעֲלֶה נִשְׁמָתוֹ לִפְנֵי כִּסֵּא הַכָּבוֹד לְקַבֵּל שֶׁפַע, כְּמוֹ שְׁאָר הַנְּשָׁמוֹת הַטְּהוֹרוֹת?!
וְעַיֵּן בַּזֹּהַר, פָּרָשַׁת לֵךְ לְךָ, שֶׁהֶאֱרִיך רַבִּי שִׁמְעוֹן בֶּן יוֹחַאי, זִכְרוֹנוֹ לִבְרָכָה, בַּפָּסוּק <small>(יְשַׁעְיָה כו, ט)</small>: "נַפְשִׁי אִוִּיתִיךָ בַּלַּיְלָה, אַף רוּחִי בְּקִרְבִּי אֲשַׁחֲרֶךָּ". תָּא חָזִי: כַּד בַּר נָשׁ סָלִיק עַל עַרְסֵיהּ, נִשְׁמָתֵיהּ נָחִית מִנֵּיהּ וְכוּ'. וְסִיּוּם כַּוָּנַת הַזֹּהַר, כִּי טוֹב לַנְּשָׁמָה, אֲשֶׁר הִיא בָּאָה טְהוֹרָה, בְּלִי שׁוּם פְּגָם וְעָווֹן, וְכָל דְּרָכָיו הֵן בְּחֵלֶק קְדֻשָּׁה — אֲזַי הַהִיא נַפְשָׁא זַכָּאָה לְמִחְמֵיהּ בְּנֹעַם ה' וּלְבַקֵּר בְּהֵיכָלוֹ.
וּכְשֵׁם שֶׁהַמַּעֲשֶׂה מְעַכֵּב הַנְּשָׁמָה מִלַּעֲלוֹת אֶל הַקְּדֻשָּׁה, כָּךְ הַדִּבּוּר הוּא פּוֹגֵם כְּלָשׁוֹן הָרָע וְדִבְרֵי נִבּוּל פֶּה, שֶׁמַּחֲרִימִין אוֹתוֹ אַרְבָּעִים מַלְאֲכֵי הַשָּׁרֵת וּמְנַדִּין אוֹתוֹ, עַד שֶׁיִּתְחָרֵט הָאָדָם וְיַעֲשֶׂה תְּשׁוּבָה. עַיֵּן שָׁם בַּאֲרִיכוּת. וְכֵן מִי שֶׁמְּדַבֵּר עִם חֲבֵרוֹ אֶחָד בַּפֶּה וְאֶחָד בַּלֵּב, וַחֲבֵרוֹ הוּא סוֹמֵך עַל דִּבּוּרוֹ, שֶׁאֵינוֹ יוֹדֵעַ שֶׁדִּבּוּרוֹ הוּא חָלוּק מִמַּחֲשֶׁבֶת לִבּוֹ.
וְאִיתָא בַּזֹּהַר פָּרָשַׁת נָשׂא: הַהִיא מִלָּה שֶׁל רְמִיָּה, דְאַפִּיק בַּר נָשׁ, סַלְקָא וּבָקַע רְקִיעִין וְקַיָּמָא עַד דְּעָאל לַיְלָה, וְנִשְׁמְתָא סַלְקָא קַמֵּיהּ מַלְכָּא קַדִּישָׁא. הֲדָא הוּא דִּכְתִיב: מִשּׁוֹכֶבֶת חֵיקֶךָ שְׁמֹר פִּתְחֵי פִּיךָ. וּכְדֵין אִתְרַשִּׁים הַהוּא מִלָּה וְהַהוּא חוֹבָה דְּבַר נָשׁ, וּבְגִין כָּךְ אַשְׁרֵי הָאָדָם, שֶׁהַנְהָגוֹתָיו הֵן בִּלְתִּי רַמָּאוּת.
וְאִם יַחֲשֹׁב הָאָדָם: הֲרֵי מָצִינוּ הַרְבֵּה בְּנֵי אָדָם, שֶׁמַּעֲשֵׂיהֶם הֵם בְּעָרְמָה, וּלְעוֹלָם אֵין פִּיהֶם וְלִבָּם שָׁוִים, וּמְרַמִּין הַבְּרִיּוֹת בְּדִבּוּרָם — וְהֵן מַרְוִיחִין בְּמַעֲשֵׂיהֶן?! אֲבָל דַּע, כִּי עָנְשָׁן הוּא גָּדוֹל, וְסוֹפָן שֶׁיִּהְיוּ נִטְרָדִין מִן הָעוֹלָם הַזֶּה וְעוֹלָם הַבָּא, כִּי זֶהוּ דֶּרֶךְ הַמִּינִים וּפוֹקְרִים, כִּי הַקָּדוֹשׁ בָּרוּךְ הוּא בְּעַצְמוֹ מַשְׁגִּיחַ עַל כָּל דִּבּוּר — הֵן לְרָעָה וְהֵן לְטוֹבָה.
וְאִיתָא בַּזֹּהַר פָּרָשַׁת שְׁלַח: רַבִּי חִזְקִיָּה וְרַבִּי יֵיסָא הֲוֵי אַזְלֵי בְּאוֹרְחָא. אָמַר רַבִּי יֵיסָא לְרַבִּי חִזְקִיָּה: חֲמִינָא בְּאַפָּךְ, דְּהִרְהוּרָא דְּאוֹרַיְתָא אִית גַּבָּךְ. אָמַר לֵיהּ: הָא וַדַּאי בְּהַאי קְרָאִי אִסְתַּכַּלְנָא בֵּיהּ, דְּאָמַר שְׁלֹמֹה הַמֶּלֶךְ <small>(קֹהֶלֶת ג, יח־יט)</small>: "כִּי מִקְרֶה בְּנֵי הָאָדָם וּמִקְרֶה הַבְּהֵמָה מִקְרֶה אֶחָד לָהֶם, כְּמוֹת זֶה כֵּן מוֹת זֶה וְרוּחַ אֶחָד לַכֹּל, וּמוֹתַר הָאָדָם מִן הַבְּהֵמָה אָיִן". כִּי הַכֹּל הָבֶל. וְאִם כֵּן יֵשׁ כָּאן חַס וְשָׁלוֹם פִּתְחוֹן פֶּה לָרְשָׁעִים, לְאִנּוּן דְּלָאו מְהֵימְנוּתָא אִשְׁתַּכַּח בְּהוּ. אָמַר לֵיהּ: וַדַּאי יֵשׁ לְעַיֵּן בְּהַאי קְרָא. 
אַדְהָכֵי חֲזוּ בַּר נָשׁ אָתָא וְשָׁאִיל מַיָּא כוּ'. אַפִּיק רַבִּי יֵיסָא זְפִירָא מָלֵא מַיִם וְיָהִיב לֵיהּ, וְשָׁתָה. בָּתָר דְּשָׁתָה, סְלִיקוּ לְטוּרָא וְאַשְׁכְּחוּ תַּמָּן נוֹדָא דְּמַיָּא. אָמַר לוֹן הַאי בַּר נָשׁ: הַשְׁתָּא שְׁאִילוּ לִי מִלִּין דְּאוֹרַיְתָא — וַאֲפָרֵשׁ יַתְהוֹן וְכוּ'. וְשָׁאֲלוּ לֵיהּ הַפֵּרוּשׁ דְּהַאי קְרָא: כִּי מִקְרֶה בְּנֵי אָדָם וּמִקְרֶה הַבְּהֵמָה — מִקְרֶה אֶחָד לְכֻלָּם וְכוּ'. אָמַר לוֹן: וְכִי אָמַר שְׁלֹמֹה פָּסוּק זֶה מֵעַצְמוֹ?! אֶלָּא הוּא אַהֲדַר אִנּוּן מִלִּין דְּאַמְרֵי טִפְּשָׁאֵי דְּעָלְמָא בְּעָלְמָא, וְאַדִּלְעֵיל קָאֵי דִּכְתִיב תְּחִלָּה: אָמַרְתִּי אֲנִי בְּלִבִּי עַל דִּבְרַת בְּנֵי הָאָדָם לְבָרָם הָאֱלֹהִים וְלִרְאוֹת שְׁהֵם בְּהֵמָה הֵמָּה לָהֶם, כִּי מִקְרֶה אֶחָד וְגוֹ'. וְהָכֵי פֵּרֵשׁ, דְאָמַר שְׁלֹמֹה עַל עַצְמוֹ: אָמַרְתִּי אֲנִי בְּלִבִּי לְהִתְבּוֹנֵן בְּעִנְיָן אֶחָד, וְהוּא זֶה עַל דִּבְרַת בְּנֵי אָדָם לְבָרָם הָאֱלֹהִים — הַפֵּרוּשׁ הוּא כָּךְ: כִּי יֵשׁ כִּתּוֹת רְשָׁעִים, הַמִּתְגָּאִים בְּדַעְתָּם וְאוֹמְרִים: הִנֵּה אֲנַחְנוּ חֲכָמִים, וְאֵין כְּדַאי לָנוּ לְהִתְחַבֵּר עִם שְׁאָרֵי בְּנֵי אָדָם, כִּי אוֹתָנוּ בָּרָא אֱלֹהִים שֶׁנִּהְיֶה לְבַדֵּנוּ, בִּלְתִּי הִתְחַבְּרוּת עִם בְּנֵי אָדָם, וְרוֹצִין לְהִתְגָּאוֹת עַל בְּנֵי הָאָדָם, וְעַל יְדֵי זֶה הִתְבּוֹנַנְתִּי וְאַרְאֶה לָהֶם הָאֱמֶת שֶׁכֵּן הוּא, שֶׁהוּא נָכוֹן שֶׁיִּהְיוּ לְבַדָּם, וְלֹא לְהִתְחַבֵּר עִם בְּנֵי הָאָדָם שֶׁהֵם יְרֵאִים וַחֲרֵדִים, כִּי אִם עִם בְּנֵי אָדָם, הַהוֹלְכִים אַחַר עִנְיְנֵי עוֹלָם הַזֶּה, וְאֵין חוֹשְׁבִים כְּלָל עַל חֵלֶק לְעוֹלָם הַבָּא, וְהֵמָּה כַּבְּהֵמוֹת נִדְמוּ. 
וְזֶה שֶׁאָמַר הַכָּתוּב: וְלִרְאוֹת שְׁהֵם בְּהֵמָה הֵמָּה לָהֶם — לְבַדָּם, רְשָׁעִים לְעַצְמָן, וְלֹא לְהִתְחַבֵּר עִם בְּנֵי אָדָם הַיְרֵאִים הַכְּשֵׁרִים. וּמָה הוּא הַדִּבּוּר שֶׁל אוֹתָן הָרְשָׁעִים? שֶׁרוֹצִין לְחַדֵּשׁ דָּבָר שֶׁל שָׁוְא וָשֶׁקֶר מִלִּבָּם, שֶׁאוֹמְרִים: כִּי מִקְרֶה אֶחָד לָאָדָם, וּמִקְרֶה אֶחָד לַבְּהֵמָה. עַל כֵּן אִישׁ הַיָּשָׁר בְּעֵינָיו יַעֲשֶׂה, כִּי אֵין מַתַּן שָׂכָר לַצַּדִּיקִים, וְאֵין עֹנֶשׁ לָרְשָׁעִים, וְלֵית דִּין וְלֵית דַּיָּן. אֲבָל תִּפַּח רוּחָן, דְּאִנּוּן בְּהֵמוֹת וְאִנּוּן טִפְּשָׁאִין מְחֻסְרֵי אֲמָנָה — אוֹי לָהֶם וּלְנַפְשַׁיְהוּ! וְעַל זֶה אָמַר שְׁלֹמֹה אֲבַתְרֵיהּ: מִי יוֹדֵעַ רוּחַ בְּנֵי אָדָם, הָעוֹלָה הִיא לְמַעְלָה, וְרוּחַ הַבְּהֵמָה, הַיּוֹרֶדֶת הִיא לְמַטָּה לָאֶרֶץ. פֵּרוּשׁ: אִנּוּן טִפְּשָׁאִין אֵינָן יוֹדְעִין דִּין וָדַת תּוֹרָתֵינוּ הַקְּדוֹשָׁה וְדַרְכֵּי הַיִּרְאָה, וְאוֹחֲזִין בְּמֵדַּת הַגַּאֲוָה, לְמַעַן סְפוֹת הָרָוָה אֶת הַצְּמֵאָה. הֲלֹא יֵשׁ לָהֶם לֵידַע, כִּי רוּחַ בְּנֵי אָדָם הֵם הַכְּשֵׁרִים, וַדַּאי הִיא הָעוֹלָה לְמַעְלָה. וְרוּחַ הַבְּהֵמָה שֶׁל אוֹתָן הָרְשָׁעִים, הַחוֹטְאִים בְּנַפְשׁוֹתָם וְנִדְמוּ כַּבְּהֵמָה — הִיא יוֹרֶדֶת לְמַטָּה לָאָרֶץ, לְהַאי אֲתָר דַּהֲוֵי תִּפַּח רוּחָן. עֲלַיְהוּ כְּתִיב: יִהְיוּ כְּמוֹץ לִפְנֵי רוּחַ, וּמַלְאַךְ ה' דּוֹחֶה אוֹתוֹ.
אָתוּ רַבִּי חִזְקִיָּה וְרַבִּי יֵיסָא וְנָשְׁקוּ אוֹתוֹ. אָמְרוּ: כָּל כָּךְ הֲוָה עִמָּךְ, וַאֲנַחְנוּ לֹא יְדַעְנָא! זַכָּאָה הַאי שַׁעְתָּא, דְּאַרְעָנָא בָּךְ כוּ'! אָמְרוּ לֵיהּ: תִּבָּעֵי דְּנִתְחַבַּר בָּךְ, וְתֵיזִיל בַּהֲדָן? אָמַר לְהוּ: אִי עֲבִידְנָא הָכֵי — אוֹרַיְתָא תִּקְרָא לִי "כְּסִיל", וְלֹא עוֹד אֶלָּא דְּאִתְחַיָּבְנָא בְּנַפְשָׁאִי. אָמְרוּ לֵיהּ: לָמָּה? אָמַר לְהוּ, דְּהָא שְׁלוּחָא אֲנָא, וְשָׁדְרוּ לִי בִּשְׁלִיחוּתָא; וּשְׁלֹמֹה מַלְכָּא אָמַר <small>(מִשְׁלֵי כו, ו)</small>: "מְקַצֶּה רַגְלַיִם חָמָס שׁוֹתֶה, שֹׁלֵחַ דְּבָרִים בְּיַד כְּסִיל". תָּא חָזִי: מְרַגְּלִים עַל דְּלָא אִשְׁתַּכְּחוּ בְּנֵי מְהֵימְנוּתָא וּשְׁלוּחֵי מְהֵימְנוּתָא אִתְחַיְּבוּ בְּנַפְשַׁיְהוּ בְּעָלְמָא דֵּין וּבְעָלְמָא דְּאָתֵי. נָשִׁיק לְהוּ וְאָזִיל.
אָזְלֵי רַבִּי יֵיסָא וְרַבִּי חִזְקִיָּה. עַד דַּהֲוֵי אָזְלֵי, פָּגְעֵי בְּאִנּוּן בְּנֵי נָשָׁא, וּשְׁאִילוּ רַבִּי חִזְקִיָּה וְרַבִּי יֵיסָא מַה שְּׁמֵיהּ דְּהַאי גַּבְרָא. אָמְרוּ לוֹן: רַבִּי חַגַּי שְׁמֵיהּ, וְהוּא חַד דְּמִן חַבְרַיָּא דְּהַאי מָתָא, דְּשָׁלְחוּ לֵיהּ חַבְרַיָּא לְגַבֵּי רַבִּי שִׁמְעוֹן בֶּן יוֹחַאי לְמִנְדַּע מִלִּין מִפּוּמֵיהּ דְּרַבִּי שִׁמְעוֹן בֶּן יוֹחַאי וְכוּ'. אַָמְרוּ: זַכָּאָה אִיהוּ וְזַכָּאִין חַבְרַיָּא דִּילֵיהּ, דְּשָׁלְחוּ לֵיהּ, דִּשְׁלִיחָא מְהֵימָנָא הוּא. עַד כָּאן לְשׁוֹן הַזֹּהַר.
נִלְמָד מִן הַנִּזְכָּר לְעֵיל, שֶׁיִּרְאֶה הָאָדָם בְּעֵין שִׂכְלוֹ, שֶׁסּוֹף דָּבָר הוּא, שֶׁצָּרִיךְ הָאָדָם לִירָא מִן הָעֹנֶשׁ, לִזְכֹּר תָּמִיד הַפָּסוּק שֶׁסִּיֵּם שְׁלֹמֹה בְּסוֹף הַסֵּפֶר: סוֹף דָּבָר — הַכֹּל נִשְׁמָע, אֶת הָאֱלֹהִים יְרָא וְאֶת מִצְווֹתָיו שְׁמֹר, כִּי זֶה כָּל הָאָדָם. וְדַע, כִּי עַל כָּל אֵלֶּה יָבוֹא הָאֱלֹהִים בְּמִשְׁפָּט. וְכָל הָאוֹמֵר הַקָּדוֹשׁ בָּרוּךְ הוּא וַתְרָן — יִוָּתְרוּ לוֹ חַיָּיו. וִיהִי רָצוֹן, שֶׁיִּהְיוּ דְּבָרִים הָאֵלּוּ קְשׁוּרִים וַחֲתוּמִים עַל לוּחַ לִבֵּנוּ, וְאָז טוֹב יִהְיֶה לָנוּ סֶלָה.

Chapter 62

<b>אֶחָד </b>מִדַּרְכֵי הַיִּרְאָה הוּא לְבִלְתִּי לָשֵׂאת פָּנִים. כְּשֶׁרוֹאֶה בָּאָדָם שֶׁעוֹבֵר עֲבֵרָה מְחֻיָּב הָרוֹאֶה לְהוֹכִיחוֹ וְלוֹמַר לוֹ: אָחִי, לֹא יָפֶה שֶׁאַתָּה עוֹשֶׂה, כִּי צָרִיךְ לָדַעַת שֶׁעֵינֵי ה' מְשׁוֹטְטִים בְּכָל הָאָרֶץ. וּמַה תַּעֲשֶׂה לְיוֹם בֹּקֶר, אֲשֶׁר מָחָר מֻכְרָח לִתֵּן דִּין וְחֶשְׁבּוֹן?! זֶהוּ חִיּוּב גָּדוֹל עַל הָאִישׁ הַיּוֹדֵעַ לְהוֹכִיחַ. אָכֵן לֹא יוֹכִיחוֹ בְּפַרְהֶסְיָא, כִּי אִם בַּנִּסְתָּר. וְעַל זֶה כְּתִיב: הוֹכֵחַ תּוֹכִיחַ. תְּחִלָּה 'הוֹכֵחַ' — בִּלְשׁוֹן נִסְתָּר. רָצָה לוֹמַר, שֶׁיּוֹכִיחֶנּוּ בַּסֵּתֶר, וְאִם לָאו — אֲזַי 'תּוֹכִיחַ' — הוּא לָשׁוֹן נוֹכֵחַ. אָכֵן גַּם כֵּן לֹא בְּנִגְלֶה, כְּדֵי שֶׁלֹּא לְבַיֵּשׁ פָּנָיו בָּרַבִּים, אֶלָּא גַּם כֵּן בְּנִסְתָּר. רַק הַחִלּוּק הוּא, שֶׁבַּפַּעַם הָרִאשׁוֹן לֹא יוֹכִיחֶנּוּ בִּלְשׁוֹן נוֹכֵחַ וְלֹא יֹאמַר לוֹ: לֹא יָפֶה אַתָּה עוֹשֶׂה. אֶלָּא, בּוֹא וּרְאֵה עִנְיַן חֵטְא: כְּשֶׁאָדָם חָטָא, עָנְשׁוֹ גָּדוֹל — דֶּרֶךְ סִפּוּר דְּבָרִים בְּעָלְמָא. וְאוֹמֵר לוֹ: הִנֵּה שָׁמַעְתִּי, שֶׁמִּי שֶׁעוֹשֶׂה כֵּן — פּוֹגֵם וְנִפְגָם, וְעוֹנְשׁוֹ כָּךְ וְכָךְ. 
כְּדֵי שֶׁעַל יְדֵי כָּךְ יַחֲשֹׁב שֶׁזֶּה שֶׁהוּא חָטָא חֵטְא זֶה, וְאוּלַי יְתַקֵּן. וְאִם אַתָּה רוֹאֶה בּוֹ, שֶׁאֵינוֹ נוֹתֵן אֶל לִבּוֹ לַעֲזֹב הַחֵטְא, וַעֲדַיִן אֵינוֹ מַשְׁגִּיחַ בִּדְבָרֶיךָ — אֲזַי 'תּוֹכִיחַ' בִּלְשׁוֹן נוֹכֵחַ, וְתֹאמַר: לָמָּה תַּעֲשֶׂה כָּזֹאת לִמְרֹד בַּה' אֱלֹקֵינוּ?! וְאִם עֲדַיִן אֵינוֹ מַשְׁגִּיחַ לָסוּר מֵרֹעַ מַעֲלָלָיו — אִם יָדוּעַ לוֹ, שֶׁעַל יְדֵי שֶׁיְּבַיְּשֶׁנּוּ בָּרַבִּים יִהְיֶה הַבּוּשָׁה עַל פָּנָיו, וְשׁוּב לֹא יֶחֱטָא — יָכוֹל לְבַיְּשׁוֹ עַד שֶׁיָּשׁוּב וְיַעֲזֹב הַחֵטְא, וְלֹא יַחֲשֹׁב ה' לוֹ עָווֹן לְהַמּוֹכִיחַ, עֲבוּר שֶׁמְּבַיֵּשׁ אֶת הַחוֹטֵא. וְהַכְּלָל: הֶחָכָם יְכַלְכֵּל דְּבָרָיו וְעִנְיָנָיו בְּמִשְׁפָּט וּבְהַשְׂכֵּל, שֶׁלֹּא יֵצֵא שְׂכָרוֹ בְּהֶפְסֵדוֹ חַס וְשָׁלוֹם. וּבְאִם הוּא רוֹאֶה שֶׁאֵין רוֹצֶה לְקַבֵּל תּוֹכַחְתּוֹ, אֲזַי טוֹב שֶׁלֹּא לְהוֹכִיחוֹ. וְעַל זֶה אָמְרוּ רַבּוֹתֵינוּ זִכְרוֹנָם לִבְרָכָה: כְּשֵׁם שֶׁמִּצְוָה לוֹמַר דָּבָר הַנִּשְׁמָע, כָּךְ מִצְוָה שֶׁלֹּא לוֹמַר דָּבָר שֶׁאֵינוֹ נִשְׁמָע.
וְהַכְּלָל: הָרוֹאֶה בַּחֲבֵרוֹ אֵיזֶה דָּבָר שֶׁאֵינוֹ מְתֻקָּן, וְנִשְׁתָּרֵשׁ בַּחֵטְא — אִם אֶפְשָׁר לַעֲשׂוֹת פְּעֻלָּה לַהֲסִירוֹ מֵחֶטְאוֹ, אוּלַי חֵפֶץ ה' בְּיָדוֹ יַעֲלֶה בְּיָדוֹ לְהַצְלִיחַ, אָז הוּא בִּכְלָל כָּל הַמְזַכֶּה אֶת הָרַבִּים אוֹ הַמְזַכֶּה אֶת חֲבֵרוֹ לִדְבַר מִצְוָה, אֲזַי שְׂכָרוֹ כָּפוּל וּמְכֻפָּל. וּרְאָיָה מִזֹּהַר פָּרָשַׁת תַּזְרִיעַ:
רַבִּי חִיָּא וְרַבִּי יוֹסֵי הֲוֵי אָזְלֵי בְּאוֹרְחָא. פָּגְעוּ בְּחַד בַּר נַשׁ וְאַנְפּוֹי הֲוָה מָלֵא מַכְתְּשִׁין. אָמַר לֵיהּ רַבִּי חִיָּא: מַאן אַנְתְּ? אָמַר לֵיהּ: יְהוּדָאִי אֲנָא. אָמַר לוֹ רַבִּי יוֹסֵי: אִסְתַּכַּל בֵּיהּ, וַחֲמֵי אַנְפּוֹי סוּמָקִין בְּאִנּוּן מַכְתְּשִׁין (רָצָה לוֹמַר: פָּנָיו הָיָה כִּמְצֹרָע). בְּוַדַּאי חַטָּאָה הוּא, דְּאִי לָאו הָכֵי — לָא אִתְרְשִׁימוּ אַנְפּוֹי בְּאִלֵּין מַרְעִין בִּישִׁין, וְיִסּוּרִין כְּאִלֵּין לָא מִקְרֵי יִסּוּרִים שֶׁל אַהֲבָה. אָמַר רַבִּי חִיָּא: הָכֵי הוּא וַדַּאי, דְּיִסּוּרִים שֶׁל אַהֲבָה לֹא מִקְרֵי אֶלָּא כְּשֶׁהֵם מְכֻסִּים מֵרְאִיַּת שְׁאָר בְּנֵי אָדָם. וּמִנַּלַן דְּאִצְטְרִיךְ לִהְיוֹת תּוֹכַחַת הָאָדָם הָכֵי? נִלְמָד מִתּוֹכָחוֹת הַקָּדוֹשׁ בָּרוּךְ הוּא, דְּמָאן דְּאוֹכַח לְחַבְרֵיהּ בְּאַהֲבָה — בָּעֵי לְאוֹכְחָא יֵתֵיהּ בְּסִתְרָא כְּדֵי דְּלָא לִכְסֹף אוֹתוֹ בְּפַרְהֶסְיָא. הָא תּוֹכָחָה זוֹ בְּפַרְהֶסְיָא אֵינוֹ שֶׁל אַהֲבָה. כָּךְ הַקָּדוֹשׁ בָּרוּךְ הוּא אוֹכַח לְבַר נַשׁ בְּקַדְמֵיתָא וּמָחֵי לֵיהּ בְּסִתְרָא. אִי הֲדָר בֵּיהּ — מוּטָב, וְאִי לָאו — מָחֵי לֵיהּ בְּאִתְגַּלְּיָא בְּאַנְפּוֹי בְּגִין דְּאִסְתַּכְּלוּן בֵּיהּ וְיִנְדְּעוּן דְּהוּא חַטָּאָה, וְלָאו רְחִימָא דְּמָרֵיהּ אִיהוּ.
וְהַאי גַּבְרָא הֲוֵי שָׁמַע כָּל מִלִּין אִלֵּין. אָמַר לְהוּ גַּבְרָא: בְּקוּטְרָא דְּעֵיטָא חֲדָא וּבְדִבּוּר אֶחָד אַתּוּן אַמְרִין עָלַי דְּבָרִים הָאֵלֶּה? קָרִיב לְגַבֵּיהוֹן. אָמַר: וַדַּאי אַתּוּן מֵאִנּוּן דְּדִיּוּרְהוֹן הוּא בְּבֵית רַבִּי שִׁמְעוֹן בֶּן יוֹחַאי, דְּלָא דַּחֲלִין מִכֹּלָא. אִי אַתּוּן אַמְרִין מִלֵּי אֲבַתְרָאִי — הַנֵּי מִלִּין יְקַטְרְגוּ לְכוּן, אֵיךְ מִלַּיְּכוּ הָכֵי בְּאִתְגַּלְיָא! (רָצָה לוֹמַר, שֶׁאָמַר לָהֶם הָאִישׁ: אִי יָבוֹא הַמִּשְׁפָּט לִפְנֵי הַקָּדוֹשׁ בָּרוּךְ הוּא יַעֲשֶׂה קָטֵגוֹרְיָא עִמָּכֶם עַל שֶׁאַתֶּם מְבַיְּשִׁים אוֹתִי בְּגָלוּי, אַף שֶׁאֲנִי חוֹטֵא גָּדוֹל.) אָמְרוּ לֵיהּ: בְּאוֹרַיְתָא הָכֵי כָּתוּב, דִּכְתִיב <small>(מִשְׁלֵי א, כא)</small>: "בְּרֹאשׁ הֹמִיּוֹת תִּקְרָא, בְּפִתְחֵי שְׁעָרִים בָּעִיר אֲמָרֶיהָ תֹאמֵר" — אִי בְּמִלֵּי דְּאוֹרַיְתָא אֲנַן דַּחֲלִין מִקַּמָּךְ הָא נִשְׁתַּכַּח בְּכִסּוּפָא קַמֵּי הַקָּדוֹשׁ בָּרוּךְ הוּא. פָּתַח הַאי גַּבְרָא וְאָמַר: מִי אֵל כָּמוֹךָ, נוֹשֵׂא עָווֹן וְעוֹבֵר עַל פֶּשַׁע וְגוֹ'. אָרִים קָלֵיהּ וּבָכִי. 
אַדְהָכֵי מַטְיָן בְּנוֹי. אָמַר בְּרֵיהּ זְעֵירָא: סַלְקָא דַּעְתָּךְ הָכָא הָכֵי? פָּתַח וְאָמַר: יֵשׁ צַדִּיק אוֹבֵד בְּצִדְקוֹ וְגוֹ'. הַאי צָרִיךְ פֵּרוּשׁ, אֵיךְ יֹאבַד הַצַּדִּיק בְּצִדְקוֹ, אֶלָּא הָעִנְיָן כָּךְ: כְּשֶׁרַבּוּ הַחוֹטְאִים וּמַרְבִּים חֲטָאִים וּפְשָׁעִים, וְצַדִּיק אֶחָד הוּא בֵּינֵיהֶם, וְאֵין מוֹכִיחַ לְהָרְשָׁעִים — הַצַּדִּיק נֶעֱנָשׁ עַל יָדָם אַף שֶׁהוּא צַדִּיק גָּמוּר. וְאֵין חוֹטֵא כְּלָל. וְכֵן אַבָּא דְּאִתְפַּס בְּחוֹבַיְהוּ דִּבְנֵי מָתָא, דַּהֲוֵי כֻּלָּן חֲצוּפִים לְנֶגְדּוֹ, וְהוּא לֹא הֲוֵי מוֹכִיחַ אוֹתָן וְלֹא גָּעַר בְּהוֹן בִּנְזִיפָה לְבַיְּשָׁם — לָכֵן נֶעֱנָשׁ הוּא בַּיִּסּוּרִים הָאֵלֶּה. אָמַר הַאי בַּר נַשׁ, דַּהֲוֵי אָבִיו שֶׁל הַאי יַנּוּקָא: וַדַּאי הַקָּדוֹשׁ בָּרוּךְ הוּא אַעֲנִישׁ לִי בְּהָא דַּהֲוֵי בְּיָדִי יְכֹלֶת לְמַחָאָה בִּידַיְהוּ, וְלָא עָבְדִית וְלָא אַכְסִיפְנָא לְהוּא בִּטְמִירָא וְלָא בְּאִתְגַּלְיָא. פָּתַח בְּרֵיהּ אָחֳרָא וְאָמַר: נֶאֱלַמְתִּי דּוּמִיָּה, הֶחֱשֵׁיתִי מִטּוֹב, וּכְאֵבִי נֶעְכָּר. רָאִיתִי עַמָּא דְּאָזְלִין בְּדַרְכֵי לֹא טוֹבִים — נֶאֱלַמְתִּי דּוּמִיָּה, וְלֹא יִסַּרְתִּי אוֹתָם עַל פְּנֵיהֶם. וְהֶחֱשֵׁיתִי מִטּוֹב — דְּבָרִים טוֹבִים, שֶׁמְּסִירִים אֶת הָאָדָם מִדַּרְכֵי הָרָעִים לְדַרְכֵי הַטּוֹבִים וְהַיְשָׁרִים; עַל כֵּן כְּאֵבִי נֶעְכָּר — בָּאִין יִסּוּרִים מְכֹעָרִים בְּאִתְגַּלְיָא. אָתוּ רַבִּי חִיָּא וְרַבִּי יוֹסֵי וְּנְשָׁקוּהוּ וְכוּ'.
נִלְמָד מֵהַנִּזְכָּר לְעֵיל: כָּל הַמִּתְיָרֵא לְהוֹכִיחַ מִפְּנֵי בְּנֵי הָאָדָם, אָז יִהְיֶה בְּכִסּוּפָא קַמֵּיהּ קֻדְשָׁא בְּרִיךְ הוּא. וְאַף שֶׁהוּא צַדִּיק, נֶעֱנָשׁ עַל יָדוֹ. וּכְמוֹ שֶׁכָּתַבְתִּי לְעֵיל. וּמְקוֹר הַחַיִּים הוּא לְבִלְתִּי לְהַחֲנִיף לְאָדָם רָשָׁע לְמִי שֶׁיַּסְפִּיק בְּיָדוֹ לַעֲמוֹד לְנֶגֶד הָרָשָׁע לְהַתִּישׁ כֹּחָם שֶׁל רְשָׁעִים. וּבְאִם שֶׁיִּדְחֹל מִנְּהוֹן, אֲזַי יִהְיֶה בָּטוּחַ, שֶׁיָּבוֹא עָלָיו יִסּוּרִים וְיַשִּׂיגוּ לוֹ חֶרְפּוֹת וּבוּשׁוֹת בְּבֵי דִּינָא רַבָּא לִפְנֵי הַקָּדוֹשׁ בָּרוּךְ הוּא.
שְׂאוּ לַמָּרוֹם עֵינֵיכֶם וּבִטְחוּ אֶל ה', כִּי הוּא מְשַׁבֵּר זְרוֹעַ רָשָׁע וּמְהָרֵס מַצָּב רְשָׁעִים! חֲזַק וֶאֱמַץ לְנֶגֶד הָרָשָׁע, וּבְוַדַּאי כָּל פָּמַלְיָא שֶׁל מַעְלָה יִהְיוּ בְּעֶזְרֶךָ. וְתִרְאֶה לְהִתְאַמֵּץ בְּכָל אֵיבָרֶיךָ וְשס"ה גִּידֶיךָ לְהִתְחַמֵּם כְּנֶגְדּוֹ לְבִלְתִּי צֵאת מַחֲשַׁבְתּוֹ הָרָעָה אֶל הַפֹּעַל. וְאִם תַּעֲשֶׂה כֵּן, אֲזַי נֶחְשַׁב בְּהִדַּלְּקוּת גּוּפְךָ לְנֶגֶד הָרָשָׁע, כְּאִלּוּ אֵבְרֵי עוֹלָה מֻנָּחִים עַל גַּבֵּי הַמִּזְבֵּחַ. וְאַף אִם תִּרְאֶה רָשָׁע, שֶׁבִּגְרָמָא דִּילֵיהּ תּוּכַל לָבוֹא לְהֶזֵּק מָמוֹן, חַס וְשָׁלוֹם, מִכָּל מָקוֹם תִּרְאֶה לַעֲשׂוֹת פְּעֻלָּתְךָ, כִּי הַרְבֵּה שְׁלוּחִים לַמָּקוֹם בָּרוּךְ הוּא. וְאִם תַּחֲרִישׁ לוֹ בִּשְׁבִיל הֶזֵּק מָמוֹנְךָ — מִכָּל מָקוֹם לֹא תִּנָּצֵל מֵהַהֶזֵּק בְּכִפְלַיִם, כִּי סוֹף הַחוֹנֵף לָרָשָׁע — סוֹפוֹ לִפֹּל בְּיָדוֹ. וְאִם תִּרְאֶה בְּדַעְתְּךָ, שֶׁלֹּא תּוּכַל לָבוֹא בְּרִיב וּמַצָּה עִם הָרָשָׁע, שֶׁאַתָּה מוֹכִיחַ אוֹתוֹ בַּעֲבוּר שֶׁהַשָּׁעָה מְשַׂחֶקֶת לוֹ — מִכָּל מָקוֹם אָסוּר לִתֵּן לְהָרָשָׁע כֹּחַ וְאֹמֶץ וְחִזּוּק לְסַיְּעוֹ לִדְבַר עֲבֵרָה, חָלִילָה וְחַס. וְגַם אֲפִלּוּ בִּמְקוֹם חֲשַׁשׁ נֵזֶק הַגּוּף, חַס וְשָׁלוֹם, נִרְאֶה דְּאָסוּר לִתֵּן חִזּוּק וְאִמּוּץ לָרְשָׁעִים, אִם לֹא בְּמָקוֹם שֶׁיֵּשׁ סַכָּנַת נְפָשׁוֹת, אָז יִסְתַּלֵּק עַצְמוֹ וְהַשְׁמָטָה שַׁרְיָא. אֲבָל סִיּוּעַ — אָסוּר לְסַיֵּעַ לְעוֹבְרֵי עֲבֵרָה.
וְהַמִּצְוָה שֶׁל 'הוֹכֵחַ תּוֹכִיחַ' הוּא מֻטָּל עַל הָרַבָּנִים גְּאוֹנֵי אֶרֶץ וְעַל דַּיָּנֵי עִיר וָעִיר; וּבְמָקוֹם שֶׁאֵין שָׁם רַב וּמוֹרֵה צֶדֶק וְדַיָּנִים קְבוּעִים — אֲזַי הַמִּצְוָה מֻטֶּלֶת עַל כָּל יִשְׂרָאֵל לְהוֹכִיחַ אִישׁ אָחִיו, וְאָז יִהְיֶה אָהוּב לְמַעְלָה וְאָהוּב לְמַטָּה. וִיקֻיַּם בּוֹ: הוֹכֵחַ לֶחָכָם וְיֶאֱהָבֶךָּ. וְתִזְכֶּה לְשַׁעַר הָאַהֲבָה. אָמֵן.

Chapter 63

<b>דָּוִד הַמֶּלֶךְ </b>עָלָיו הַשָּׁלוֹם כָּתַב בְּסֵפֶר תְּהִלִּים <small>(ד, ב)</small>: "בְּקָרְאִי עֲנֵנִי אֱלֹהֵי צִדְקִי... חָנֵּנִי וּשְׁמַע תְּפִלָּתִי". נִרְאֶה לְפָרֵשׁ הַפָּסוּק עַל פִּי מַה שֶּׁאָמְרוּ רַבּוֹתֵינוּ זִכְרוֹנָם לִבְרָכָה: כָּל הַמְבַקֵּשׁ רַחֲמִים בִּתְפִלָּתוֹ וְנַעֲנָה מִיָּד — אַל יִתְגָּאֶה בִּתְפִלָּתוֹ בִּשְׁבִיל כָּךְ, לַחֲשֹׁב בְּלִבּוֹ שֶׁהוּא צַדִּיק בַּאֲשֶׁר שֶׁנִּתְקַבֵּל תְּפִלָּתוֹ מִיָּד. אַדְּרַבָּה: צָרִיךְ לַחֲשֹׁב בְּדַעְתּוֹ שֶׁהוּא מֵהַחוֹטְאִים, וְאֵין לְהַקָּדוֹשׁ בָּרוּךְ הוּא שׁוּם נַחַת רוּחַ בִּתְפִלָּתוֹ, כִּדְאִיתָא בְּמַסֶּכֶת תַּעֲנִית: מָשָׁל לִמְצֹרָע, שֶׁבָּא לְשֻׁלְחַן הַמֶּלֶךְ, וְאֵין רְצוֹן הַמֶּלֶךְ שֶׁיִּמְאַס הַפַּלְטֵרִין שֶׁלּוֹ. אֲזַי הוּא מְצַוֶּה לִתֵּן לַמְצֹרָע כְּפִי בַּקָּשָׁתוֹ וּלְפָטְרוֹ. וְזֶהוּ כַּוָּנַת דָּוִד הַמֶּלֶךְ בְּאָמְרוֹ: בְּקָרְאִי עָנֵנִי, אֱלֹהֵי צִדְקִי, אָכֵן לֹא תֵּכֶף וּמִיָּד, אֶלָּא: חָנֵּנִי וּשְׁמַע תְּפִלָּתִי, וְאַחַר כָּךְ תֵּן וּתְמַלֵּא בַּקָּשָׁתִי.
וְכֵן יַחֲשֹׁב הָאָדָם בְּדַעְתּוֹ, שֶׁאַף אִם הֶאֱרִיךְ בִּתְפִלָּתוֹ וְלֹא נַעֲנָה — לֹא יִתְיָאֵשׁ מִלְּהִתְפַּלֵּל עוֹד, כִּי אַדְּרַבָּה: הַקָּדוֹשׁ בָּרוּךְ הוּא מִתְאַוֶּה לִתְפִלָּתוֹ כְּשֶׁהִיא בְּכַוָּנָה, דְּהַיְנוּ שֶׁיִּהְיֶה הַלֵּב יוֹדֵעַ לְכַוֵּן לְמַה שֶּׁהַפֶּה מְדַבֵּר. וּכְמוֹ שֶׁהִזְהִיר הַזֹּהַר פָּרָשַׁת בְּשָׁלַח, וְזֶה לְשׁוֹנוֹ: תָּאנָא: כָּל מָאן דְּמַצְלֵי צְלוֹתֵיהּ קַמֵּיהּ מַלְכָּא קַדִּישָׁא, בָּעֵי לְמִבְעֵי בָּעוּתָא וּלְצַלָּאָה מֵעֻמְקָא דְּלִבָּא בְּגִין דְּיִשְׁתַּכַּח לִבֵּיהּ שְׁלִים עִם הַקָּדוֹשׁ בָּרוּךְ הוּא וִיכַוֵּן לִבָּא וּרְעוּתָא. וְלָכֵן אָמַר דָּוִד הַמֶּלֶךְ עָלָיו הַשָּׁלוֹם: בְּכָל לִבִּי דְּרַשְׁתִּיךָ וְגוֹ'.
וְנָכוֹן לְכָל אָדָם לְהִתְפַּלֵּל טֶרֶם כְּנִיסָתוֹ לְבֵית הַכְּנֶסֶת תְּפִלָּה קְצָרָה זוֹ: נִדְבוֹת פִּי רְצֵה נָא ה', וּמִשְׁפָּטֶיךָ לַמְּדֵנִי! יְהִי רָצוֹן מִלְּפָנֶיךָ ה' אֱלֹהַי וֵאלֹהֵי אֲבוֹתַי, שֶׁתְּהֵא תְּפִלָּתִי צְלוּלָה וְזַכָּה וּבְרוּרָה מִכָּל עִרְבּוּבְיָא הַמְבַטְּלִים כַּוָּנוֹת הַתְּפִלָּה. וּמְאֹד יָקָר לִפְנֵי הַקָּדוֹשׁ בָּרוּךְ הוּא לְהַגְבִּיהַּ יָדָיו עִם אֶצְבָּעוֹתָיו כְּשֶׁהוּא מִתְפַּלֵּל מֵעֹמֶק הַלֵּב, כִּדְאִיתָא בַּזֹּהַר פָּרָשַׁת יִתְרוֹ, דְּיֵשׁ עֲשָׂרָה מַלְאָכִים מְמֻנִּים עַל זֶה, כְּשֶׁאָדָם מֵרִים אֶת יָדָיו וְאֶצְבָּעוֹתָיו בִּתְפִלָּה אוֹ בְּבִרְכַּת נְטִילַת יָדַיִם. אֲבָל אָסוּר לְהָרִים אֶת יָדָיו וְאֶצְבָּעוֹתָיו בְּחִנָּם, וְעַל זֶה הִזְהִיר הַזֹּהַר: וְלֹא יֵרָאוּ פָּנַי רֵיקָם. וְכָל מָאן דְּמֵרִים יָדָיו בְּחִנָּם, אֲזַי אוֹתָן עֲשָׂרָה מַלְאָכִים הַנִּזְכָּרִים מְקַלְּלִין אוֹתוֹ בְּרמ"ח קְלָלוֹת, רַחֲמָנָא לִצְלַן. וּמִיָּד רוּחַ הַטֻּמְאָה שַׁרְיָא עַל אֵלּוּ הַיָּדַיִם, וּבִרְכָתָא לֹא אִשְׁתַּכַּח בְּהוֹן. וְלָכֵן כְּתִיב בְּאַבְרָהָם שֶׁאָמַר: הֲרִימוֹתִי יָדִי אֶל ה' אֵל עֶלְיוֹן. וְתַרְגּוּמוֹ: אֲרִימַת יָדוּי בִּצְלוֹי (פֵּרוּשׁ דְּאָמַר אַבְרָהָם דַּוְקָא בְּכֹהֵן גָּדוֹל) רָצָה לוֹמַר: כְּשֶׁהָיִיתִי מִתְפַּלֵּל, הֲרִימוֹתִי יָדִי אֶל ה', וְלֹא לְמַגְנָא חַס וְשָׁלוֹם.
וְכֵן בְּמשֶׁה כְּתִיב: בְּשָׁעָה שֶׁהָיָה מִתְפַּלֵּל עַל מַפָּלַת עֲמָלֵק, כְּתִיב: וְהָיָה כַּאֲשֶׁר יָרִים משֶׁה אֶת יָדוֹ — וְגָבַר יִשְׂרָאֵל. וְדַוְקָא בִּשְׁעַת תְּפִלָּה אוֹ בִּבְרָכוֹת וְהוֹדָאוֹת — אָז חַיָּב לְהָרִים יָדָיו וְאֶצְבָּעוֹתָיו. עַיֵּן שָׁם בַּאֲרִיכוּת.
וּמִכָּאן תִּרְאֶה גֹּדֶל עֹנֶשׁ הַמְּרִימִים יְדֵיהֶם בִּשְׁבוּעַת חִנָּם. וְקַבָּלָה הוּא בְּיָדִי: כָּל הַמֵּרִים יָדָיו וְאֶצְבָּעוֹתָיו שֶׁלֹּא בִּשְׁעַת הַתְּפִלָּה שֶׁלֹּא לְצֹרֶךְ, בְּוַדַּאי יָבוֹא עָלָיו אֵיזֶה עֹנֶשׁ בְּקָרוֹב. וְאִם אֵין דֵּין בָּא עָלָיו אֵיזֶה עֹנֶשׁ — יִדְאַג יוֹתֵר, כִּי בְּוַדַּאי מְקַבְּצִין עָלָיו בְּבֵית דִּין שֶׁל מַעְלָה, עַד שֶׁתִּתְמַלֵּא סְאָתוֹ. לָכֵן כָּל הַמֻּרְגָּל בְּחֵטְא זֶה וּבְמִכְשׁוֹל זֶה, יַרְגִּיל עַצְמוֹ לוֹמַר פָּסוּק זֶה קֹדֶם הַתְּפִלָּה וְקֹדֶם בִּרְכַּת נְטִילַת יָדָיִם: שְׂאוּ יְדֵיכֶם קֹדֶשׁ וּבָרְכוּ אֶת ה'. אָז הוּא נַיְחָא קַמֵּיהּ קֻדְשָׁא בְּרִיךְ הוּא, וּבְוַדַּאי כַּמָּה בְּרָכוֹת וּמַתָּנוֹת טוֹבוֹת בָּאִין עָלָיו. אָכֵן בִּתְנַאי שֶׁיִּהְיוּ יָדָיו נְקִיִּים מִגֶּזֶל וּגְנֵבָה, מַה שֶּׁאֵין כֵּן אִם אֵין יָדָיו נְקִיִּים מִגֶּזֶל וּגְנֵבָה וּמֵהַשָּׂגַת גְּבוּל — מַה יִּתְרוֹן לוֹ בְּהַגְבָּהַת יָדָיו וְאֶצְבָּעוֹת?! אַדְּרַבָּה, הֵן מַזְכִּירִים עֲווֹנוֹתָיו לַהֲפֹךְ מִדַּת הָרַחֲמִים לְמִדַּת הַדִּין.
עַל כֵּן יִרְאֶה הָאָדָם לְהַעֲמִיד מִחְיָתוֹ בְּהֶתֵּר, שֶׁלֹּא יִהְיֶה בִּמְעוֹתָיו שׁוּם אֲבַק אִסּוּר, כִּי מַה יִּתְרוֹן לָאָדָם בְּכָל עֲמָלוֹ, כִּי אִם בְּכִשָּׁרוֹן וּבְהֶכְשֵׁר מַעֲשָׂיו, שֶׁיַּעֲמֹל תַּחַת הַשֶּׁמֶשׁ. וּכְשֶׁיַּגִּיעַ לוֹ בְּהֶתֵּר — בְּוַדַּאי כַּפַּיִם הָאֵלּוּ, הַפְּרוּשִׂים לְמַעְלָה בִּתְפִלָּתוֹ, מְעוֹרְרִים עָלָיו קְדֻשַּׁת ה' וְרַחֲמִים וַחֲסָדִים. וּבִפְרָט כְּשֶׁמַּגִּיעַ לְמָקוֹם אֲשֶׁר רָאוּי שָׁם לִמְסֹר נַפְשׁוֹ עַל קְדֻשַּׁת הַשֵּׁם, שֶׁצָּרִיךְ לְהַגְבִּיהַּ יָדָיו וְכַפָּיו, כְּאִלּוּ נִמְסָר עַל קְדֻשַּׁת הַשֵּׁם, וְזֶהוּ יֵחָשֵׁב לוֹ כְּקָרְבַּן עוֹלָה.
וְהִנֵּה מְסִירוּת נֶפֶשׁ עַל קִדּוּשׁ הַשֵּׁם הוּא בִּקְרִיאַת שְׁמַע בְּאָמְרוֹ: וְאָהַבְתָּ אֶת ה' אֱלֹהֶיךָ בְּכָל לְבָבְךָ וּבְכָל נַפְשְׁךָ — עַד סוֹף הַפָּרָשָׁה. וְעוֹד: בְּאָמְרוֹ בְּסוֹף תְּפִלַּת 'וּבָא לְצִיּוֹן גּוֹאֵל וְכוּ'': בָּרוּךְ אֱלֹהֵינוּ שֶׁבְּרָאָנוּ לִכְבוֹדוֹ וְהִבְדִּילָנוּ מִן הַתּוֹעִים — עַד סוֹף הַתְּפִלָּה — יַחֲשֹׁב בְּלִבּוֹ שֶׁאִם הָיָה גּוֹרָלוֹ לִהְיוֹת בְּתוֹךְ הָאֻמּוֹת עוֹבְדֵי כּוֹכָבִים וּמַזָּלוֹת, הָעוֹלָם הָיָה חָשׁוּךְ בַּעֲדוֹ, וְאֵיךְ יוּכַל לְשַׁלֵּם אוֹתָהּ מַתָּנָה טוֹבָה, שֶׁנָּתַן לוֹ הַקָּדוֹשׁ בָּרוּךְ הוּא שֶׁלֹּא עָשָׂהוּ כְּאֶחָד מֵהָאֻמּוֹת?! וּבְוַדַּאי בְּזָכְרוֹ כָּל זֶה, יִתְלַהֵב לִבּוֹ מִתּוֹךְ שִׂמְחָה גְּדוֹלָה, וּמִתּוֹךְ אוֹתָהּ שִׂמְחָה וְלַהַב הָאַהֲבָה יְדַמֶּה בְּעַצְמוֹ כְּאִלּוּ אֵשׁ לְפָנָיו, וְרוֹצִים לְהַעֲבִירוֹ עַל הַדָּת, חַס וְשָׁלוֹם, וְהוּא מַפִּיל עַצְמוֹ בְּתוֹךְ דְּלֵקַת הָאֵשׁ בְּאַהֲבָה וּבְחִבָּה לְשֵׁם יִחוּד הַקָּדוֹשׁ בָּרוּךְ הוּא וּשְׁכִינְתֵּיהּ. וְכֵן בְּמִנְחָה בְּשַׁבָּת בִּתְפִלָּתוֹ כְּשֶׁאוֹמֵר: אַתָּה אֶחָד וְשִׁמְךָ אֶחָד וְכוּ'. כְּשֶׁמַּגִּיעַ לְתֵבַת 'וְעַל מְנוּחָתָם יַקְדִּישׁוּ אֶת שְׁמֶךְ' צָרִיךְ גַּם כֵּן הָאָדָם לְכַוֵּן, שֶׁמְּחֻיָּב לִמְסֹר נַפְשׁוֹ עַל קְדֻשַּׁת הַשֵּׁם.
וְעִנְיַן מְסִירַת נַפְשׁוֹ עַל יִחוּד קְדֻשַּׁת הַשֵּׁם, הוּא גָּדוֹל מְאֹד בְּעֵינֵי הַקָּדוֹשׁ בָּרוּךְ הוּא, וּבִפְרָט בְּאָמְרוֹ בִּתְהִלִּים פָּסוּק: כִּי עָלֶיךָ הוֹרַגְנוּ כָּל הַיּוֹם. וּכְמוֹ שֶׁכָּתוּב בַּזֹּהַר וַיֵּרָא: אָמַר רַבִּי שָׁלוֹם בַּר מַנְיוּמִי: אֵין לְךָ צַדִּיק וְצַדִּיק מֵאוֹתָן הָעוֹסְקִים בַּתּוֹרָה, שֶׁאֵין לוֹ מָאתַיִם עוֹלָמוֹת דְּכִסּוּפִין. הֲדָא הוּא דִּכְתִיב: וּמָאתַיִם לַנּוֹטְרִים אֶת פִּרְיוֹ. וְכֵן הַמּוֹסֵר עַצְמוֹ עַל קְדֻשַּׁת הַשֵּׁם בְּכָל יוֹם, וּבְהַהוּא פְּסוּקָא: כִּי עָלֶיךָ הוֹרַגְנוּ כָּל הַיּוֹם נוֹטֵל שְׁתֵּי מֵאוֹת עוֹלָמוֹת דְּכִסּוּפִין. וּכְשֶׁיַּגִּיעַ זְמַן קֵיצוֹ שֶׁל הָאָדָם, אֲשֶׁר מָסַר נַפְשׁוֹ עַל קְדֻשַּׁת הַשֵּׁם לָמוּת, אֲזַי הַשַּׂר הַמְמֻנֶּה עַל הַגּוּפוֹת שֶׁנִּקְבָּרִים, יוֹדֵעַ גַּם כֵּן לְכַבֵּד גּוּפוֹ שֶׁבַּקֶּבֶר לְפִי מַעֲשָׂיו. וְהָעִנְיָן הוּא מְבֹאָר בַּזֹּהַר בְּפָרָשַׁת וַיֵּרָא, שֶׁאֵין הַגּוּף נִכְנַס בַּקֶּבֶר בְּחֶשְׁבּוֹן הַצַּדִּיקִים, עַד שֶׁבָּא הַנְּשָׁמָה מִלְּמַעְלָה מִגַּן עֵדֶן, וּמַרְאֵית סִימָנִים דְּיַהֲבֵי לַהּ הַכְּרוּבִים שֶׁבְּגַן עֵדֶן לְהַרְאוֹת הַסִּימָן לִפְנֵי הַמַּלְאָךְ דּוּמָה, כְּדֵי שֶׁיֵּדַע, שֶׁזֶּה הַגּוּף הוּא גּוּף קָדוֹשׁ. עַיֵּן שָׁם.
וְהִנֵּה קְשֹׁר הַדְּבָרִים הָאֵלּוּ בְּלִבְּךָ, לְבַל תִּשְׁכַּח: דָּבָר אֶחָד מְסֻגָּל מְאֹד לְהַלְבִּישׁ אֶת הַגּוּף בַּלְּבוּשׁ הַקָּדוֹשׁ, וְהוּא: בִּהְיוֹתְךָ מְעֻטָּף בְּצִיצִית, יִהְיֶה כַּוָּנָתְךָ שֶׁבִּקְדֻשַּׁת הַמִּצְוָה זוֹ יִתְקַדֵּשׁ הַגּוּף לִהְיוֹת קָדוֹשׁ לִגְדֹּר מִכָּל מִכְשׁוֹל עֲבֵרוֹת וַחֲטָאִים. וּכְבָר הִזְכַּרְתִּי בְּחֵלֶק רִאשׁוֹן פֶּרֶק א: בְּכָל דְּרָכֶיךָ דָּעֵהוּ — כְּשֶׁלּוֹבֵשׁ בְּגָדָיו, יְכַוֵּן אִסּוּר כִּלְאַיִם וְאִסּוּר שַׁעַטְנֵז. וּמִכָּל שֶׁכֵּן כְּשֶׁתָּשִׂים תְּפִלִּין בֵּין עֵינֶיךָ, תְּכַוֵּן לְמִצְוַת בּוֹרַאֲךָ כְּדֵי שֶׁלֹּא תֵּצֵא מִגֶּדֶר הַקְּדֻשָּׁה לַחוּץ, לִמְקוֹם הַסִּטְרָא אָחֳרָא חַס וְשָׁלוֹם. כִּי מַלְבּוּשִׁים שֶׁל יִשְׂרָאֵל — כֻּלָּם הֵם מִצַּד הַקְּדֻשָּׁה, וּבִפְרָט לְבוּשֵׁי שַׁבָּת וְיוֹם טוֹב יִהְיוּ מְיֻחָדִים לִהְיוֹת לְבוּשׁ מִצְוָה, וּבִפְרָט טַלִּית שֶׁל צִיצִית.
עַל כֵּן צָרִיךְ הָאָדָם לְהִזָּהֵר שֶׁלֹּא לֵילֵךְ בְּטַלִּית קָטָן, שֶׁקּוֹרִין 'סְרַדְקִיל', לְבֵית הַכִּסֵּא אוֹ לִמְקוֹם הַטִּנֹּפֶת, אֶלָּא אִם כֵּן הוּא מְכֻסֶּה בְּבֶגֶד אַחֵר. אָכֵן צָרִיךְ הָאָדָם לְהִזָּהֵר כְּשֶׁיֵּשׁ לוֹ בֶּגֶד שֶׁל שַׁבָּת וְיוֹם טוֹב, שֶׁלֹּא יִהְיֶה בּוֹ שָׁם גֶּזֶל אוֹ גְּנֵבָה. וּכְשֶׁיִּהְיֶה בּוֹ אֵיזֶה גֶּזֶל אוֹ גְּנֵבָה, נִקְרָא נֶגַע, וְאוֹתוֹ בֶּגֶד נִקְרָא בֶּגֶד בּוֹגְדִים. וְלָכֵן אָמְרוּ רַבּוֹתֵינוּ זִכְרוֹנָם לִבְרָכָה: עֲתִידִין צַדִּיקִים לַעֲמֹד בִּתְחִיַּת הַמֵּתִים בִּלְבוּשֵׁיהוֹן, דְּהַיְנוּ בְּמַלְבּוּשֵׁיהֶם הַכְּשֵׁרִים, הַנַּעֲשִׂין בְּמָמוֹן שֶׁל ישֶׁר. וְזֶהוּ הַסּוֹד שֶׁאָמְרוּ רַבּוֹתֵינוּ זִכְרוֹנָם לִבְרָכָה: כְּשֶׁצַּדִּיקִים נִפְטָרִים מֵהָעוֹלָם, יוֹצֵאת בַּת קוֹל: בְּשָׁלוֹם יָנוּחוּ עַל מִשְׁכְּבוֹתָם. כִּי אוֹתִיּוֹת 'בְּשָׁלוֹם' הֵן אוֹתִיּוֹת 'מַלְבּוּשׁ' בְּהִפּוּךְ אַתְוָן, שֶׁלְּפִי שֶׁהַצַּדִּיקִים עוֹשִׂין בְּגָדִים בְּמָמוֹן שֶׁל ישֶׁר, וְכָל מִי שֶׁלּוֹבֵשׁ בְּגָדִים בְּמָמוֹן שֶׁל ישֶׁר — בְּוַדַּאי תְּפִלָּתוֹ מְקֻבֶּלֶת וּרְצוּיָה לִפְנֵי הַקָּדוֹשׁ בָּרוּךְ הוּא.
הַכְּלָל הָעוֹלֶה מִפֶּרֶק זֶה: שֶׁטּוֹב לָאָדָם לְהִתְפַּלֵּל מְעַט בְּכַוָּנָה וּלְהָרִים יָדָיו וְאֶצְבָּעוֹתָיו בַּתְּפִלָּה וּבַבְּרָכוֹת וְהוֹדָאוֹת וּבִקְרִיאַת שְׁמַע וּבַתְּפִלָּה שֶׁל "וּבָא לְצִיּוֹן", וְיַרְחִיק עַצְמוֹ מִן הַגֶּזֶל וּמִמָּמוֹן שֶׁאֵינוֹ שֶׁל ישֶׁר — אֲזַי אֲנִי עָרֵב בַּעֲדוֹ, שֶׁחֵפֶץ ה' יַצְלִיחַ בְּיָדוֹ בָּעוֹלָם הַזֶּה, וּשְׂכָרוֹ יִהְיֶה כָּפוּל בָּעוֹלָם הַבָּא, כְּמַאֲמַר הַמְשׁוֹרֵר: וּמָאתַיִם לַנּוֹטְרִים אֶת פִּרְיוֹ.

Chapter 64

<b>אָמְרוּ </b>רַבּוֹתֵינוּ זִכְרוֹנָם לִבְרָכָה: גְּדוֹלָה הִיא הַכְנָסַת אוֹרְחִים יוֹתֵר מֵהַקְבָּלַת פְּנֵי הַשְּׁכִינָה. וּבְוַדַּאי רָמְזוּ רַבּוֹתֵינוּ זִכְרוֹנָם לִבְרָכָה בְּזֶה הָעִנְיָן דָּבָר נִסְתָּר, אֲשֶׁר רָאוּי לוֹמַר עָלָיו: דָּבָר חָשׁוּב הוּא זֶה יוֹתֵר מֵהַקְבָּלַת פְּנֵי שְׁכִינָה, כִּבְיָכוֹל. וְהָעִנְיָן, כִּי מֶחֱוָה זוֹ שֶׁל הַכְנָסַת אוֹרְחִים יֵשׁ בָּהּ שְׁתֵּי בְּחִינוֹת: הָאֶחָד — הָעִנְיָן הַפָּשׁוּט בְּמַעֲלוֹת הָאָדָם, אֲשֶׁר לִבּוֹ לֵב רָחָב לְהַמְשִׁיךְ לְבֵיתוֹ אוֹרְחִים לְהַאֲכִילָם וּלְהַשְׁקוֹתָם, שֶׁהוּא מִצַּד הַשֵּׂכֶל דָּבָר כָּשֵׁר וְטוֹב מְאֹד בְּגוֹמְלֵי הַחֶסֶד עִם בְּנֵי הָאָדָם, שֶׁבָּאִים מֵהַדֶּרֶךְ וְהֵם עֲיֵפִים מִטִּרְדוֹת הַדֶּרֶךְ, וְתִדְבַּק לְשׁוֹנָם לְחִכָּם בִּשְׁבִיל הַצָּמָא. וְאַף שֶׁיֵּשׁ יְכֹלֶת לָאוֹרֵחַ לִקְנוֹת לְעַצְמוֹ מְזוֹנוֹת, וְהַבַּעַל הַבַּיִת מַאֲכִילוֹ וּמַשְׁקֵהוּ וְנוֹתֵן כַּר וְסָדִין לִשְׁכַּב עָלָיו, לִמְצֹא מַרְגּוֹעַ לְנַפְשׁוֹ לָנוּחַ מֵחֻלְשַׁת הַדֶּרֶךְ — מַה יָּקָר חֲסָדָיו שֶׁל בַּעַל הַבַּיִת מְאֹד, כְּשֶׁעוֹשֶׂה כָּל הַחֲסָדִים מִטּוּב עַיִן, וְלֹא בְּצָרוּת עַיִן.
אָמְנָם הָעִנְיָן הַשֵּׁנִי הוּא הָרֶמֶז. אִם אַתָּה רוֹאֶה, שֶׁהַתּוֹרָה הַקְּדוֹשָׁה עוֹמֶדֶת בָּרְחוֹב, וְאֵין אִישׁ מְאַסֵּף אוֹתָהּ הַבַּיְתָה לוֹמַר: אֶקָּחֶנָּה לְבֵיתִי לִהְיוֹת בֵּיתִי נִשְׁמַע בּוֹ תּוֹרָה בַּיּוֹם וּבַלַּיְלָה וְלִהְיוֹתָהּ לִי עֲטָרָה עַל רָאשִׁי. וְכֵן אֵיזֶה מִצְוָה שֶׁאַתָּה רוֹאֶה, שֶׁבְּנֵי אָדָם נוֹהֲגִים קַלּוּת רֹאשׁ, וּמְעַט דִּמְעַט שֶׁמְּקַיְּמִין אוֹתָהּ — הִנֵּה מִצְוָה זוֹ בְּוַדַּאי מַמְתֶּנֶת וּמְצַפָּה, עַד כִּי יִבְחַר בָּהּ אִישׁ כָּשֵׁר וְיָשָׁר לְהַזְהִיר בָּהּ, וּלְעוֹרֵר עוֹד רַבִּים עַל מִצְוָה זוֹ לְקַיְּמָהּ בְּאַהֲבָה לִכְבוֹד יִחוּד הַקָּדוֹשׁ בָּרוּךְ הוּא בְּוַדַּאי זוֹ הִיא הַכְנָסַת אוֹרְחִים, וְזוֹ גּוֹרֶמֶת יִחוּד לִכְבוֹד הַקָּדוֹשׁ בָּרוּךְ הוּא וּשְׁכִינְתֵּיהּ. וְדָבָר זֶה נִלְמַד מֵהַזֹּהַר פָּרָשַׁת תְּרוּמָה, וְזֶה לְשׁוֹנוֹ: רַבִּי יוֹסֵי וְרַבִּי חִיָּא הֲוֵי אָזְלֵי בְּאוֹרְחָא, וַהֲוֵי חַד טַיְעָא טָעַן אֲבַתְרַיְהוּ.
 אָמַר רַבִּי יוֹסֵי: אִית לָן לְאִתְעַסַּק בְּאוֹרַיְתָא וּלְאִשְׁתַּדְּלָא בְּמִלּוּי דְּאוֹרַיְתָא, דְּהָא קֻדְשָׁא בְּרִיךְ הוּא אָזִיל וְאִתְלַוֵּי בַּהֲדֵי דְּעַסְקִין בְּאוֹרַיְתָא. פָּתַח רַבִּי חַיָּא וְאָמַר: עֵת לַעֲשׂוֹת לַה' הֵפֵרוּ תּוֹרָתֶךָ. הָכֵי פֵּרוּשׁוֹ: כְּשֶׁאַתָּה רוֹאֶה שֶׁבְּנֵי אָדָם עוֹזְבִים הַתּוֹרָה אוֹ אֵיזֶה מִצְוָה, שֶׁנּוֹהֲגִין בָּהּ קְלָנָא לְבִלְתִּי לְקַיֵּם הַמִּצְוָה, וְעַל יְדֵי כָּךְ הַשְּׁכִינָה נִתְרַחֲקָה מִדִּירַת הַקָּדוֹשׁ בָּרוּךְ הוּא — אָז הַיָּרֵא וְחָרֵד לִדְבַר ה' יֶאֱזֹר כְּגִבּוֹר חֲלָצָיו לְזָרֵז בִּזְרִיזוּת רַבָּה וּלְעוֹרֵר אֲנָשִׁים לֵאמֹר: קוּמוּ וְנַחֲזִיק בַּתּוֹרָה הַקְּדוֹשָׁה אוֹ בְּמִצְוָה זוֹ שֶׁאֵין לָהּ דּוֹרְשִׁים, וּנְרוֹמְמָה אוֹתָהּ מִירִידָתָהּ, אֲשֶׁר עֲזָבוּהַ בְּנֵי אָדָם זְמַן רַב, וְעַכְשָׁו נְכַוֵּן לְקַיְּמָהּ לְשֵׁם יִחוּד קֻדְשָׁא בְּרִיךְ הוּא וּשְׁכִינְתֵּיהּ. אָז אַשְׁרֵי הָאָדָם, אֲשֶׁר יַעֲשֶׂה זֹאת, וְאַשְׁרֵי נִשְׁמָתוֹ. וְזֶהוּ: עֵת לַעֲשׂוֹת לַה' — לְתַקֵּן תִּקּוּן שֶׁל יִחוּד קֻדְשָׁא בְּרִיךְ הוּא וּשְׁכִינְתֵּיהּ, כְּשֶׁאַתָּה תִּרְאֶה לִבְנֵי אָדָם 'הֵפֵרוּ תּוֹרָתֶךָ'. וְכָל הַזָּרִיז וְהַזָּהִיר נִקְרָא זָרִיז וְנִשְׂכָּר.
וְהַאי טַיְעָא, דַּהֲוֵי טָעִין אֲבַתְרַיְהוּ, אָמַר לְהוּ: בְּמָטוּ מִנַּיְכוּ, רַבּוֹתֵינוּ, בְּוַדַּאי קְרָא נִדְרָשׁ שַׁפִּיר כִּדְאַמְרִיתוּ. אָכֵן קְצָת קָשֶׁה לְהַפֵּרוּשׁ הַזֶּה. הָיָה לוֹ לוֹמַר: יֵשׁ לַעֲשׂוֹת לַה', הֵפֵרוּ וְגוֹ'. אוֹ הָיָה לוֹ לוֹמַר: נַעֲשֶׂה. מַהוּ 'עֵת'? אָמַר רַבִּי יוֹסֵי: בְּכַמָּה גַּוְנִין אוֹרְחָא מְתַקְּנָא לָן: חַד — דַּהֲוֵינָא תְּרֵין, וּמִכָּל שֶׁכֵּן הַשְׁתָּא אֲנַן תְּלַת וּשְׁכִינְתָּא אִתְכַּלַּלִית בַּהֲדָן. וְתוּ — דַּחֲשִׁיבָנָא דְּלָא הָוַת אֶלָּא כְּאִילָנָא יָבֶשְׁתָּא, וְעַכְשָׁו אַנְתְּ הוּא כְּזַיִת רַעֲנָנָא. אָמַר לוֹ: פְּתַח פּוּמָךְ וְאֵימָא.
פָּתַח הַאי טַיְעָא וְאָמַר: יֵשׁ עֵת מִצַּד דִּקְדֻשָּׁה, וְיֵשׁ עֵת מִצַּד סִטְרָא אָחֳרָא. עֵת מִצַּד הַקְּדֻשָּׁה נִקְרָא 'עֵת רָצוֹן', כַּמָּה דְּאַתְּ אָמַר: וַאֲנִי תְּפִלָּתִי לְךָ ה' עֵת רָצוֹן; שֶׁהוּא הַשֵּׁם שֶׁל ה'. וּמִצַּד הַטֻּמְאָה הוּא עֵת פֻּרְעָנִיּוֹת, שֶׁהִיא מִסִּטְרָא דְּלִילִית הָרְשָׁעָה, נָחָשׁ הַקַּדְמוֹנִי, אֲשֶׁר מִמֶּנָּה מִתְעוֹרְרִים גְּזֵרוֹת קָשׁוֹת עַל שׂוֹנְאֵי יִשְׂרָאֵל, וְדָא הוּא עֵת פֻּרְעָנִיּוֹת. וְלָכֵן יִשְׂרָאֵל הֵן מֻזְהָרִין לְהַרְחִיק מִפֶּתַח בֵּיתָהּ שֶׁל לִילִית, מִמֶּנָּה וּמִכָּל עֻבְדִּין בִּישִׁין דְּתַלְיָן בָּהּ וּלְהִתְקָרֵב וְלִדְבֹּק בְּכָל מַאי דְּאֶפְשָׁר בְּהַהוּא עֵת רָצוֹן שֶׁהוּא בִּקְדֻשָּׁה, אֲשֶׁר הַשְּׁכִינָה כּוֹלֶלֶת כְּלַל נִשְׁמוֹתֵיהֶן שֶׁל יִשְׂרָאֵל. וְלָכֵן נִקְרֵאת הַשְּׁכִינָה 'כְּנֶסֶת יִשְׂרָאֵל', כַּיָּדוּעַ לְיוֹדְעֵי הַחֵ"ן. וְעַל זֶה הִזְהִירָה הַתּוֹרָה וְאָמְרָה: וְאַל יָבוֹא בְּכָל עֵת אֶל הַקֹּדֶשׁ. רָצָה לוֹמַר, שֶׁהִזְהִירָה הַתּוֹרָה שֶׁיָּבוֹא הַכֹּהֵן אֶל הַקֹּדֶשׁ וּבְמַחֲשֶׁבֶת קֹדֶשׁ, וּבִפְרָט בְּיוֹם הַכִּפּוּרִים שֶׁהוּא עֵת רָצוֹן, שֶׁהוּא הַיּוֹם שֶׁבּוֹ הָיָה כַּפָּרָה לְיִשְׂרָאֵל עַל חֵטְא הָעֵגֶל, וְנִקְבַּע יוֹם זֶה גַּם כֵּן לִסְלִיחָה וּלְכַפָּרָה לְדוֹרֵי דּוֹרוֹת. וְאָסוּר לְכֹהֵן לִכָּנֵס בְּמַחֲשָׁבָה זָרָה מִסִּטְרָא אָחֳרָא, חָלִילָה.
וְהִנֵּה כְּשֶׁיִּשְׂרָאֵל עוֹסְקִים בַּתּוֹרָה וּבַמִּצְווֹת, אֲזַי הַתִּקּוּן הוּא בִּימִינָא ובִשְׁלֵמוּתָא, בְּחֶדְוָה בְּיִחוּדָא חֲדָא. מַה שֶּׁאֵין כֵּן כְּשֶׁיִּשְׂרָאֵל מִתְבַּטְּלִין מֵהַתּוֹרָה וּמִתְרַשְּׁלִים בְּקִיּוּם הַמִּצְווֹת וּגְמִילוּת חֲסָדִים — רַק עֵינָיו הוּא צָרָה בַּחֲבֵרוֹ, וְכָל מַעֲשָׂיו הוּא פְּעֻלַּת שָׁוְא וָשֶׁקֶר, וְכָל מַעֲשָׂיו הוּא בְּעָרְמָה, וּמְחַלֵּל הַשֵּׁם בְּהַסָּגַת גְּבוּל. אוֹי וַאֲבוֹי כִּי אָז הַאי 'עֵת קַדִּישָׁא' בִּדְיוּטָא הַתַּחְתּוֹנָה, בַּעֲווֹנוֹתֵינוּ הָרַבִּים, וְהַשְּׁכִינָה הִיא אֵינָהּ בִּשְׁלֵימוּת וְאֵינָהּ בִּנְהוֹרָא רַבָּא, וְאָז כַּת הַפֻּרְעָנוּת הִיא מִתְגַּבֶּרֶת לְהַחֲזִיק יַד הָאֻמּוֹת הָעוֹלָם, וְגוֹבְרִים יַד הָאֻמּוֹת עַל יִשְׂרָאֵל, וִידֵי יִשְׂרָאֵל יוֹרְדִים מַטָּה מַטָּה, וְכַמָּה רָעוֹת חַס וְשָׁלוֹם מִתְהַוִּים מִזֶּה. וּבְהַאי שַׁעְתָּא מַכְרִיזִים בַּשָּׁמַיִם: מִי הַיָּרֵא וְחָרֵד לִדְבַר ה' לֶאֱזֹר כְּגִבּוֹר חֲלָצָיו, לְהַחֲזִיק בְּתוֹרָתֵנוּ הַקְּדוֹשָׁה וְלַעֲשׂוֹת מִצְווֹת וּמַעֲשִׂים טוֹבִים וּלְזָרֵז אֶת הָרַבִּים לְקִיּוּם הַתּוֹרָה וּמִצְווֹת? וְעַכְשָׁו עֵת הַזָּמִיר הִגִּיעַ לְתִקּוּן הַשְּׁכִינָה! עֵת לַעֲשׂוֹת לַהֲבִיאָהּ אֶל דּוֹדָהּ! וְזֶהוּ הַסּוֹד 'עֵת לַעֲשׂוֹת לַה'' — לְתַקֵּן הַאי 'עֵת רָצוֹן' לְיַחֲדָא לְקֻדְשָׁא בְּרִיךְ הוּא.
אָתוּ רַבִּי יוֹסֵי וְרַבִּי חִיָּא וּנְשָׁקוּהוּ בְּרֵישָׁא וְאָמְרוּ: אִלְמָלֵא לֹא בָּאנוּ לָעוֹלָם אֶלָּא לְמִשְׁמָע דָּא — דַּיֵּנוּ. זַכָּאָה דָּרָא דְּרַבִּי שִׁמְעוֹן בֶּן יוֹחַאי, דַּאֲפִלּוּ בֵּינִי טוּרַיָּא חָכְמְתָא אִשְׁתַּכַּח תַּמָּן! וְאַחַר כָּךְ שְׁאִילוּ רַבִּי יוֹסֵי וְרַבִּי חִיָּא לְהַסּוֹחֵר: מַה שְּׁמָךְ? אָמַר לְהוּ: חָנָן. אָמְרוּ לֵיהּ: אֱלֹהִים יְחָנְךָ, בְּנִי, וְיִשְׁמַע אֱלֹהִים לְקוֹלְךָ בְּשַׁעְתָּא דְּתִצְטָרֵךְ לֵיהּ!
אָמַר רַבִּי יוֹסֵי: הָא נָטָה שִׁמְשָׁא, וְהָכָא בָּתַר טוּרָא דָּא אִית כְּפָר קָטָן חַד עַל שְׁמָךְ. וְיִתְקָרֵי 'כְּפָר חָנָן'. וְהָלְכוּ שָׁם בַּלַּיְלָה וְלָעוּ בְּאוֹרַיְתָא וְגִלּוּ לָהֶם סוֹדוֹת הַרְבֵּה. עַיֵּן שָׁם בַּאֲרִיכוּת בַּזֹּהַר. וּבְתוֹךְ הַדְּבָרִים אָמַר, שֶׁיִּזָּהֵר הָאָדָם בָּהֶם: מַאן דְּאִתְעַדַּן עַל פְּתוֹרָא בְּתַעֲנוּגֵי מַאֲכָלִין — אִית לֵיהּ לְאַדְכָּרָא וְלִדְאֹג עַל קְדֻשַּׁת אֶרֶץ יִשְׂרָאֵל וְעַל חֻרְבַּן בֵּית הַמִּקְדָּשׁ, וְהַקָּדוֹשׁ בָּרוּךְ הוּא חָשִׁיב עֲלֵיהּ הַאי עֲצִיבוּ דְּאִיהוּ קָא מִתְעֲצִיב, כְּאִלּוּ בָּנָה בֵּית הַמִּקְדָּשׁ וְכָל חָרְבוֹת יְרוּשָׁלַיִם אִתְהַדְּרִין בְּבִנְיַן יֹפִי, זַכָּאָה חוּלָקֵיהּ!
שֵׁנִית, כּוֹס שֶׁל בְּרָכָה יְקַבְּלֵם בִּשְׁתֵּי יָדַיִם תְּחִלָּה, וִיכַוֵּן כִּי שְׁתֵּי יָדָיו הֵן נֶגֶד אַבְרָהָם וְיִצְחָק: אַבְרָהָם הוּא סוֹד יַד יָמִין מִסִּטְרָא דְּחֶסֶד, וְיִצְחָק הוּא סוֹד יַד שְׂמֹאל מִסִּטְרָא דִּגְבוּרָה, וְהַכּוֹס שֶׁבֵּין שְׁתֵּי יָדָיו הוּא רֶמֶז לְיַעֲקֹב, שֶׁהוּא כָּלוּל מִשְּׁנֵי אָבוֹת, כַּיָּדוּעַ לְיוֹדְעֵי חֵ"ן.
שְׁלִישִׁית, צָרִיךְ לִתֵּן עֵינָיו בְּכוֹס שֶׁל בְּרָכָה, וִיכַוֵּן בּוֹ, שֶׁכְּמוֹ כֵן יַשְׁגִּיחַ הַקָּדוֹשׁ בָּרוּךְ הוּא בְּהַשְׁגָּחָה תְּדִירָא עַל יִשְׂרָאֵל, עַמָּא קַדִּישָׁא, וִיקֻיַּם בָּנוּ: עֵינֵי ה' אֱלֹהֶיךָ בָּהּ מֵרֵאשִׁית הַשָּׁנָה.
רְבִיעִית, שֶׁיִּהְיֶה הַלֶּחֶם עֲדַיִן עַל הַשֻּׁלְחָן, שֶׁלֹּא יִהְיֶה הַשֻּׁלְחָן רֵיקָם, דְּהָא לֵית בִּרְכְּתָא מִשְׁתַּכַּח בְּדוּכְתָּא רֵיקָנַיָּא, וּבִפְרָט עַל פְּתוּרָא רֵיקָנַיָּא. וְזֶהוּ סוֹד מַאֲמַר רַבּוֹתֵינוּ זִכְרוֹנָם לִבְרָכָה, שֶׁהָיוּ מַעֲמִידִים כּוֹסוֹת מְלֵאִים סְבִיב כּוֹס הַבְּרָכָה. וְלָכֵן הִזְהִיר רַבֵּנוּ שְׁלֹמֹה לוּרְיָא, זִכְרוֹנוֹ לִבְרָכָה, שֶׁלֹּא יַעֲמִיד שׁוּם כְּלִי רֵיקָם עַל הַשֻּׁלְחָן בִּשְׁעַת בִּרְכַּת הַמָּזוֹן, כִּי אִם מְלֵאִים. וְהוֹאִיל וְאָתָא לְיָדָן מֵעִנְיְנֵי כֵּלִים רֵיקִים, אֵימָא בֵּיהּ מִלְּתָא לְהַזְהִיר הָעוֹלָם, שֶׁהוּא בָּדוּק וּמְנֻסֶּה. וְלָכֵן שׁוֹמֵר נַפְשׁוֹ יַרְחִיק מִמֶּנּוּ.
דַּע, כִּי הַזֹּהַר הִזְהִיר לְכָל אִישׁ וְאִשָּׁה אֲשֶׁר יִרְצוּ לֵילֵךְ לַדֶּרֶךְ אוֹ לֵילֵךְ לְהַשְּׂרָרָה, לְהִשְׁתַּדֵּל אֵיזֶה דָּבָר שֶׁצָּרִיךְ לוֹ. אִם יִפְגַּע בְּצֵאתוֹ מִבֵּיתוֹ כְּלִי רֵיקָם, אֲזַי לֹא יֵלֵךְ בְּאוֹתוֹ יוֹם לַדֶּרֶךְ וְלֹא לִשְׂרָרָה. וְהֵבִיא הַזֹּהַר רְאָיָה מֵאֵלִיָּהוּ הַנָּבִיא, שֶׁאָמַר לַשּׁוּנַמִּית: הֲיֵשׁ לָךְ מָה בַּבַּיִת? וַתֹּאמֶר: אָסוּךְ שֶׁמֶן. אָמַר הַנָּבִיא: הָא בְּוַדַּאי יָחוּל עָלַיךְ בְּרָכָה, מִמַּה דִּכְתִיב: כַּשֶּׁמֶן הַטּוֹב שֶׁיּוֹרֵד עַל הַרְרֵי צִיּוֹן, כִּי שָׁם צִוָּה ה' אֶת הַבְּרָכָה. מַה שֶּׁאֵין כֵּן עַל כְּלִי רֵיקָם — תַּמָּן לֵית בִּרְכְּתָא וְכוּ'. וְלָכֵן צְרִיכִים גַּם כֵּן לְהָסִיר כֵּלִים רֵיקִים מֵהַשֻּׁלְחָן בִּשְׁעַת בִּרְכַּת הַמָּזוֹן, וְדַי בְּאַזְהָרָה זוֹ.
הַנִּלְמָד מִזֶּה הַפֶּרֶק הוּא, דְּהַקְבָּלַת אוֹרְחִים הוּא גָּדוֹל מֵהַקְבָּלַת פְּנֵי הַשְּׁכִינָה. וְהַשֵּׁנִית, כְּשֶׁרוֹאֶה אָדָם אֵיזֶה דְּבַר מִצְוָה — שֶׁצָּרִיךְ לֶאֱזֹר כְּגִבּוֹר חֲלָצָיו לְקַיְּמֶנָּה וּלְעוֹרֵר גַּם אֲחֵרִים לְהַחֲזִיק הַמִּצְווֹת. שְׁלִישִׁית, צָרִיךְ הָאָדָם לִזָּהֵר, אַף שֶׁהוּא חָשׁוּב וְלַמְדָן, צָרִיךְ לִנְהֹג כָּבוֹד בְּכָל אָדָם. וּרְאָיָה מֵרַבִּי יוֹסֵי וְרַבִּי חִיָּא, שֶׁנָּהֲגוּ כָּבוֹד בְּהַהוּא טַיְעָא, דַּהֲוֵי שְׁמוֹ חָנָן, וּלְבַסּוֹף בֵּרְכוּ גַּם כֵּן אוֹתוֹ, וְלֹא נָהֲגוּ גַּאֲוָה בִּנְשִׂיאוּתָם. גַּם צָרִיךְ הָאָדָם לְהִזָּהֵר בְּאַרְבָּעָה דְּבָרִים שֶׁכָּתַבְתִּי בִּשְׁעַת הַמִּנְהַג סְעֻדָּה, וְעִקָּר — שֶׁלֹּא יִהְיֶה כְּלִי רֵיקָם עַל הַשֻּׁלְחָן בִּשְׁעַת בִּרְכַּת הַמָּזוֹן, וְאָז יְמַלֵּא בִּרְכַּת ה' בְּכוֹס הַבְּרָכָה, כִּי שָׁם צִוָּה ה' אֶת הַבְּרָכָה.

Chapter 65

<b>אָמְרוּ </b>רַבּוֹתֵינוּ זִכְרוֹנָם לִבְרָכָה בְּמַסֶּכֶת אָבוֹת: וּבְטוֹב הָעוֹלָם נִדּוֹן, וְהַכֹּל לְפִי רֹב הַמַּעֲשֶׂה. הַגָּאוֹן אֲדוֹנִי אָבִי, הָרַב הַמְפֻרְסָם מוֹרֵנוּ אַהֲרֹן שְׁמוּאֵל קַיְדַנְוֶאר זִכְרוֹנוֹ לִבְרָכָה, פֵּרֵשׁ עַל פִּי דְּאִיתָא בַּגְּמָרָא דְּקִדּוּשִׁין: תָּנוּ רַבָּנָן: לְעוֹלָם יִרְאֶה אָדָם עַצְמוֹ כְּאִלּוּ חֶצְיוֹ חַיָּב, וְחֶצְיוֹ זַכַּאי. עָשָׂה מִצְוָה אַחַת — אַשְׁרָיו, שֶׁהִכְרִיעַ עַצְמוֹ וְאֶת כָּל הָעוֹלָם לְכַף זְכוּת. עָבַר עֲבֵרָה אַחַת — אוֹי לוֹ, שֶׁהִכְרִיעַ אֶת עַצְמוֹ וְאֶת כָּל הָעוֹלָם לְכַף חוֹבָה, שֶׁנֶּאֱמַר: וְחוֹטֵא אֶחָד יֹאבַד טוֹבָה הַרְבֵּה וְכוּ'. וְהִנֵּה קָשֶׁה בְּדִבְרֵי רַבּוֹתֵינוּ זִכְרוֹנָם לִבְרָכָה, קֻשְׁיוֹת משֶׁה רַבֵּנוּ עָלָיו הַשָּׁלוֹם, דְּהִקְשָׁה: מִפְּנֵי מָה יֵשׁ צַדִּיק וְטוֹב לוֹ וְצַדִּיק וְרַע לוֹ, רָשָׁע וְטוֹב לוֹ רָשָׁע וְרַע לוֹ, וְהֵיאַךְ אַמְרִינָן דִּבְטוֹב הָעוֹלָם נִדּוֹן? לְזֶה בָּא בַּעַל הַמַּאֲמָר לְתָרֵץ קֻשְׁיוֹת משֶׁה רַבֵּנוּ עָלָיו הַשָּׁלוֹם, דְּהַכֹּל הוּא אַחַר רֹב הַמַּעֲשֶׂה. אִם כֵּן, אֲפִלּוּ הָאָדָם הוּא צַדִּיק גָּמוּר, וְעוֹשֶׂה עֲבֵרָה בְּשָׁעָה שֶׁהָעוֹלָם הוּא מֶחֱצָה עַל מֶחֱצָה — חֶצְיוֹ זְכֻיּוֹת, וְחֶצְיוֹ עֲווֹנוֹת — וְהוּא מַכְרִיעַ לְכַף חוֹבָה, אֲזַי הוּא צַדִּיק וְרַע לוֹ. וְכֵן לְהִפּוּךְ: אִם רָשָׁע עוֹשֶׂה מִצְוָה בְּשָׁעָה שֶׁהָעוֹלָם מֶחֱצָה עַל מֶחֱצָה, וְאִם כֵּן הוּא מַכְרִיעַ אֶת הָעוֹלָם לְכַף זְכוּת, וּמְזַכֶּה אֶת הָרַבִּים, אֲזַי הוּא רָשָׁע וְטוֹב לוֹ. וְלָכֵן דַּיְּקִינָן, וְהַכֹּל הוּא לְפִי רֹב הַמַּעֲשֶׂה וְקַל לְהָבִין. וְזֶהוּ דִּבְרֵי פִּי חָכָם חֵן.
וְלִי נִרְאֶה, כִּי בָּעוֹלָם הַזֶּה נִדּוֹן לְפִי רֹב הַמָּמוֹן, וּכְמוֹ שֶׁאָמְרוּ רַבּוֹתֵינוּ זִכְרוֹנָם לִבְרָכָה: רַבִּי הָיָה מְכַבֵּד עֲשִׁירִים, כִּי כָּל הַכָּבוֹד הַמְדֻמֶּה שֶׁיֵּשׁ עַכְשָׁו בָּעִתִּים הַלָּלוּ, הוּא תּוֹלֶה הַכֹּל בָּעשֶׁר. וְהַכְּסִילִים מְבִיאִים רְאָיָה מֵרַבִּי, שֶׁהָיָה מְכַבֵּד עֲשִׁירִים, אֲבָל אֵינָם יוֹדְעִים שֶׁרַבֵּנוּ הַקָּדוֹשׁ הָיָה גַּם כֵּן מְכַבֵּד לַעֲנִיִּים בַּעֲלֵי תּוֹרָה, כִּי הֵמָּה בַּעֲלֵי הַמַּעֲשֶׂה. וּבָעוֹלָם הַבָּא חוֹלְקִין כָּבוֹד לְפִי רֹב הַמַּעֲשֶׂה, שֶׁהֵם הַמַּעֲשִׂים טוֹבִים, וְלֹא לְפִי רֹב הַמָּמוֹן. וְזֶהוּ הַפֵּרוּשׁ בַּגְּמָרָא: וּבְטוֹב הָעוֹלָם נִדּוֹן, כַּנִּזְכָּר לְעֵיל. אֲבָל הַפֵּרוּשׁ שֶׁל 'וְהַכֹּל לְפִי רֹב הַמַּעֲשֶׂה', רָצָה לוֹמַר שֶׁהֵן הַתַּלְמִידֵי חֲכָמִים, שֶׁהֵם בַּעֲלֵי מַעֲשֶׂה. וְלָכֵן יֵשׁ הִתְעוֹרְרוּת גָּדוֹל לְכָל אִישׁ, אֲשֶׁר גַּם כֵּן זִכָּהוּ ה' בְּעשֶׁר, וְהוּא רַב אוֹ נָגִיד בִּקְהִלָּה וּבִמְדִינָה, אַל יָקֵל בִּשְׁבִיל עָשְׁרוֹ בִּכְבוֹדָן שֶׁל תַּלְמִידֵי חֲכָמִים לְאַנְהָגָא בְּהוֹן קְלָנָא, חַס וְשָׁלוֹם. וְיַחֲשֹׁב תָּמִיד שֶׁאֻמָּנוּת בַּעֲלֵי תּוֹרָה הוּא לְמַעְלָה מִכָּל אֻמָּנוּת שֶׁבָּעוֹלָם. וְכָל מִי שֶׁמִּתְכַּבֵּד בִּקְלוֹן חֲבֵרוֹ בִּשְׁבִיל כְּבוֹדוֹ, שֶׁמִּתְנַשֵּׂא בַּאֲשֶׁר שֶׁהוּא רֹאשׁ, וְאֵינוֹ מַסְבִּיר פָּנִים יָפוֹת לְכָל הָעָם הַנִּצָּבִים עָלָיו — עַל זֶה עֲתִידִין לִתֵּן אֶת הַדִּין וְלִהְיוֹת כְּבוּשִׁים תַּחַת רַגְלֵיהֶם, וְשָׁם יִתְאַוּוּ לִרְאוֹת בָּאוֹר שֶׁלָּהֶם וְלֵיהָנוֹת מִמֶּנָּה, אֲבָל תֶּחֱשַׁכְנָה עֵינֵיהֶם מֵרְאוֹת בִּכְבוֹדוֹ. וְהִנֵּה בְּכַמָּה מְקוֹמוֹת הָאָדָם מֻזְהָר, וְדִינוֹ הוּא קָשֶׁה, בִּשְׁבִיל שֶׁמְּבַזֶּה בַּעֲלֵי תּוֹרָה, וְהַכְּרוּז מַכְרִיז בְּכָל יוֹם: אוֹי לָהֶם לַבְּרִיּוֹת מֵעֶלְבּוֹנָהּ שֶׁל תּוֹרָה!
עַל כֵּן יִרְאֶה הָאָדָם לַחֲלֹק כָּבוֹד לְתַלְמִידֵי חֲכָמִים, בַּאֲשֶׁר שֶׁהַקָּדוֹשׁ בָּרוּךְ הוּא חָפֵץ בִּכְבוֹדָן, וְיִהְיֶה זָהִיר לְגַדֵּל וּלְרוֹמֵם כְּבוֹדָם וְתִפְאַרְתָּם שֶׁל בַּעֲלֵי תּוֹרָה, וְאַף אִם כִּסֵּא הָאָדָם הוּא בֵּין הַגְּדוֹלִים — תָּשִׂים אֶל לִבְּךָ, שֶׁכִּסֵּא שֶׁל תַּלְמִידֵי חֲכָמִים גָּדוֹל מִכִּסְאֲךָ. וּכְמוֹ שֶׁמָּצָאנוּ שֶׁחִזְקִיָּה מֶלֶךְ יְהוּדָה עָלָיו הַשָּׁלוֹם, כְּשֶׁהָיוּ בָּאִים אֵלָיו תַּלְמִידֵי חֲכָמִים, הָיָה עוֹמֵד מִכִּסְאוֹ יוֹצֵא לְנֶגְדָּם, וְהָיָה מְחַבְּקָם וּמְנַשְּׁקָם. וְאָמַר לוֹ: רַבִּי רַבִּי! אָבִי אָבִי! רֵכֶב יִשְׂרָאֵל! וְכֵן הָיָה אוֹמֵר אַנְטוֹנִינוּס קֵיסָר לְרַבֵּנוּ הַקָּדוֹשׁ: הַלְוַאי הָיִיתִי מַצָּע תַּחְתֶּיךָ בָּעוֹלָם הַבָּא! וּמִי שֶׁמַּנְהִיג נְשִׂיאוּתוֹ בָּרָמָה בִּשְׁבִיל לְהַרְבּוֹת כְּבוֹדוֹ, אֲזַי רִמָּה תֹּאכְלֵהוּ וּלְעָפָר יֵרֵד כְּבוֹדוֹ.
וְהָעִקָּר, שֶׁצָּרִיךְ הָאָדָם לְהִזָּהֵר בִּכְבוֹד רַבּוֹ כְּמוֹ בִּכְבוֹד אָבִיו וְאִמּוֹ. וְצָרִיךְ לְהִתְפַּלֵּל עֲבוּר רַבּוֹ וַעֲבוּר אָבִיו וְאִמּוֹ, וְכֹה יֹאמַר בִּקְצָרָה: רִבּוֹנוֹ שֶׁל עוֹלָם, יְהֵא רַעֲוָא מִן קֳדָמָךְ, שֶׁתִּתֵּן חַיֵּי אֲרִיכֵי וּמְזוֹנֵי רְוִיחֵי וְסִיַּעְתָּא דִּשְׁמַיָּא לְאָבִי מוֹרִי וְאִמִּי מוֹרָתִי, וּלְרַבּוֹתֵינוּ וּלְכָל בְּנֵי מִשְׁפַּחְתִּי לַאֲרִיכוּת יָמִים. יִהְיוּ לְרָצוֹן אִמְרֵי פִי וְגוֹ'.
וְלָכֵן צָרִיךְ הָאָדָם לְהַשְׁלִיךְ מִדַּת הַגַּאֲוָה וּלְהַחֲזִיק בְּמִדַּת הָעֲנָוָה. וְאַף דְּאָמַר רַבִּי חִיָּא בַּר רַב אָשִׁי, אָמַר רַב: תַּלְמִיד חָכָם — צָרִיךְ לִהְיוֹת לוֹ גַּאֲוָה אֶחָד מִשְּׁמִינִית שֶׁבַּשְּׁמִינִית, וּמְעַטֵּר לֵיהּ כִּסְאַסְאָה לְשִׁבָּלְתָּא. שָׁמַעְתִּי הַפֵּרוּשׁ בְּשֵׁם הַגָּאוֹן הָרַב מוֹרֵנוּ ווֹלְף, אַב בֵּית דִּין דִּקְהִלַּת קֹדֶשׁ פּוֹזְנָא זִכְרוֹנוֹ לִבְרָכָה, דְּאָמַר שֶׁכַּוָּנַת רַבִּי חִיָּא הָיָה בָּזֶה, שֶׁאַדְּרַבָּה: שֶׁתַּלְמִיד חָכָם צָרִיךְ לִהְיוֹת עָנָו. וְלָכֵן אָמְרוּ: אֶחָד מִשְּׁמִינִית שֶׁבַּשְּׁמִינִית. דַּע, כִּי הַשֵּׁם הַקָּדוֹשׁ שֶׁל ע"ב הַיּוֹצֵא מִפְּסוּקִים: וַיִּסַּ"ע וַיָּבֹ"א וַיֵּ"ט <small>(שְׁמוֹת יד, יט־כא)</small>, כַּאֲשֶׁר הוּא מְסֻדָּר בַּזֹּהַר, פָּרָשַׁת בְּשַׁלַּח, בִּרְתִיכָא קַדִּישָׁא עִלָּאָה, תִּמְצָא בַּשּׁוּרָה שְׁמִינִית אֶחָד מִשְּׁמוֹנָה שֵׁמוֹת, שֶׁבָּהּ תֵּבַת ענ"ו וְקַל לָנוּ לְהָבִין, וּשְׂפָתַיִם יִשַּׁק.
(א"ה: רַשִּׁ"י בְּסֻכָּה מה. 'אֲנִי וָהוֹ' — בְּגִימַטְרִיָּא: אֲנָא ה'. וְעוֹד מִשִּׁבְעִים וּשְׁנַיִם שֵׁמוֹת הֵן הַנְּקוּבִין בְּשָׁלשׁ מִקְרָאוֹת הַסְּמוּכִין בְּפָרָשַׁת 'וַיְהִי בְּשַׁלַּח וַיִּסַּע וְגוֹ', וַיָּבֹא בֵּין מַחֲנֶה וְגוֹ'. וַיֵּט משֶׁה אֶת יָדוֹ וְגוֹ'. וּשְׁלָשְׁתָּן בְּנֵי שִׁבְעִים וּשְׁתַּיִם אוֹתִיּוֹת. וּמֵהֶן שֵׁם הַמְפֹרָשׁ. אוֹת הָרִאשׁוֹנָה שֶׁל פָּסוּק רִאשׁוֹן, וְאַחֲרוֹנָה שֶׁל אֶמְצָעִי וְרִאשׁוֹנָה שֶׁל אַחֲרוֹן, וְכֵן בְּזֶה הַסֵּדֶר כֻּלָּן. הַשֵּׁם הָרִאשׁוֹן — 'וָהוֹ'. וָי"ו שֶׁל 'וַיִּסַּע', הֵ"א דְּ'כָל הַלַּיְלָה', וָי"ו דְּ'וַיֵּט'. וְשֵׁם הַשְּׁלשִׁים וָשֶׁבַע הוּא 'אֲנִי' — אָלֶ"ף דְּ'מֵאַחֲרֵיהֶם', וְנוּ"ן רִאשׁוֹן דְּ'הֶעָנָן' בַּחֶשְׁבּוֹן שֶׁלְּמַפְרֵעַ וְיוּ"ד דְּ'רוּחַ קָדִים'.)
וה"ו יל"י סי"ט על"מ מה"ש לל"ה אכ"א כה"ת<br>הז"י אל"ד לא"ו הה"ע יז"ל מב"ה הר"י הק"מ<br>לא"ו כל"י לו"ו פה"ל נל"ך יי"י מל"ה חה"ו<br>נת"ה הא"א יר"ת שא"ה רי"י או"ם לכ"ב וש"ר<br>יח"ו לה"ח כו"ק מנ"ד אנ"י חע"מ רה"ע יי"ז<br>הה"ה מי"כ וו"ל יל"ה סא"ל ער"י עש"ל מי"ה<br>וה"ו דנ"י הח"ש עמ"מ ננ"א ני"ת מב"ה פו"י<br>נמ"ם יי"ל הר"ח מצ"ר ומ"ב יה"ה ענ"ו מח"י<br>דמ"ב מנ"ק אי"ע חב"ו רא"ה יב"מ הי"י מו"ם
וְהִנֵּה לְפִי דַּעְתִּי בַּמֶּה שֶׁאָמַר רַבִּי חִיָּא הוּא הָעִנְיָן בְּרֶמֶז, שֶׁצָּרִיךְ הָאָדָם לִהְיוֹת עָנָו, וְלֹא אָמַר זֶה בְּפֵרוּשׁ, אֶלָּא אָמַר הַלָּשׁוֹן: צָרִיךְ לִהְיוֹת נוֹהֵג שְׁמִינִית שֶׁבַּשְּׁמִינִית. נִרְאֶה מִזֶּה, דְּבָא לְרַמֵּז שֶׁאֲפִלּוּ הָכֵי יֵאוֹת לְתַלְמִיד חָכָם לִנְהֹג בְּעַצְמוֹ קְצָת סִלְסוּל. וְכִדְאַמְרִינָן: וּמְעַטְּרָא לֵיהּ כִּסְאַסְאָה לְשִׁבָּלְתָּא. וְעַל זֶה אָמַר רַב נַחְמָן אַחַר כָּךְ: אֲנָא לֹא בָּעֵינָא לֹא מִנֵּיהּ וְלֹא מִקְּצָתֵיהּ. פֵּרוּשׁ: אֵין אֲנִי חָפֵץ אַף בְּסִלְסוּל וְנִדְנוּד שׁוּם גַאֲוָה, אֲפִלּוּ מְעַט מִזְּעֵיר. וְרָמַז בַּאֲמִירָתוֹ בַּנֶּעְלָם שֶׁל מִנֵּיהּ וּמִקְּצָתֵיהּ. רָצָה לוֹמַר: מֵהַשּׁוּרָה הַשְּׁמִינִית וּמִמִּקְצָת מֵהַשֵּׁם הַשְּׁמִינִית. וְכָל זֶה מְרַמֵּז לְמַעֵט הַגַּאֲוָה בְּכָל אֶפְשָׁרִי, אֲפִלּוּ בִּמְעַט דִּמְעַט, הַנִּרְמָּז בְּמִלַּת 'לֹא מִנֵּיהּ וְלֹא מִקְּצָתֵיהּ'. וְעַל זֶה סִיֵּם מַר זוּטְרָא: מַאי דִּכְתִיב: תּוֹעֲבַת ה' כָּל גְּבַהּ לֵב? אֲפִלּוּ כָּל דְּהוּא מַשְׁמָע. וְהַטַּעַם הוּא מְפֻרְסָם: כָּל הַמִּתְגָּאֶה, כְּאִלּוּ עוֹבֵד עֲבוֹדָה זָרָה, וְהַגַּאֲוָה הוּא תִּקְרוֹבוֹת עֲבוֹדָה זָרָה, כְּמוֹ שֶׁאָמַר הַכָּתוּב לְקַמָּן בְּסִיַּעְתָּא דִּשְׁמַיָּא.
עַל כֵּן אֲנִי מַזְהִיר עַל מִדַּת הָעֲנָוָה, כְּמוֹ שֶׁאָמַר הַכָּתוּב: צְלַח רְכַב עַל דְּבַר אֱמֶת וַעֲנָוָה צֶדֶק וְגוֹ'. פֵּרוּשׁ: שֶׁיִּהְיֶה לְךָ עֲנָוָה שֶׁל צֶדֶק, וְלֹא עֲנָוָה שֶׁל רְמִיָּה, כְּדֵי לְהַרְאוֹת פָּנִים שֶׁל עֲנָוָה בִּפְנֵי הַבְּרִיּוֹת. הֲלֹא אֱלֹהִים יַחְקֹר זֹאת, וְאֵל אֱלֹהֵי הָרוּחוֹת יָבוֹא בְּמִשְׁפָּט לְמִי שֶׁאֵינוֹ נוֹהֵג בֶּאֱמֶת בַּעֲנָוָה, אֲבָל מִי שֶׁנּוֹהֵג בַּעֲנָוָה וּבֶאֱמֶת — עָלָיו נֶאֱמַר: וְאוֹהֲבָיו כְּצֵאת הַשֶּׁמֶשׁ בִּגְבוּרָתוֹ, אָמֵן.

Chapter 66

<b>לְפִי מַה </b>שֶּׁכָּתַבְנוּ לְעֵיל, יְבֹאַר גְּמָרָא: אָמַר רַבִּי יוֹחָנָן: בְּכָל מָקוֹם שֶׁאַתָּה מוֹצֵא גְּדֻלָּתוֹ שֶׁל הַקָּדוֹשׁ בָּרוּךְ הוּא וְכוּ'. הַפֵּרוּשׁ הוּא כָּךְ לְפִי עֲנִיּוּת דַּעְתִּי, כִּי כְּבָר כָּתַבְנוּ לְעֵיל, דְּשֵׁם ענ"ו הוּא שֵׁם שְׁמִינִית שֶׁבַּשְּׁמִינִית, וְהִנֵּה זֶה הוּא מְבֹאָר, שֵׁם הַגָּדוֹל הַנִּקְרָא חסד, הוּא גִּימַטְרִיָּא שִׁבְעִים וּשְׁתַּיִם. וְזֶהוּ שֶׁאָמַר רַבִּי יוֹחָנָן: מָקוֹם שֶׁאַתָּה מוֹצֵא גְּדֻלָּתוֹ שֶׁל קָדוֹשׁ בָּרוּךְ הוּא, רָצָה לוֹמַר שֵׁם הַגָּדוֹל, שֶׁהוּא שֵׁם הַמְפֹרָשׁ שֶׁהוּא בְּחסד — בְּשִׁבְעִים וּשְׁנַיִם שֵׁמוֹת — שָׁם אַתָּה מוֹצֵא עַנְוְתָנוּתוֹ שֶׁל הַקָּדוֹשׁ בָּרוּךְ הוּא. רָצָה לוֹמַר: שָׁם הוּא מְרֻמָּז, דְּהַקָּדוֹשׁ בָּרוּךְ הוּא הוּא עָנָו, וְקַל לְהָבִין.
וְעִקַּר עַנְוְתָנוּתוֹ שֶׁל הָאָדָם צָרִיךְ לִהְיוֹת בְּמִתּוּן כָּל מַעֲשָׂיו, וּלְהִתְבּוֹנֵן אִם לֹא פָּגַם חַס וְשָׁלוֹם בִּכְבוֹד הַקָּדוֹשׁ בָּרוּךְ הוּא וּבִכְבוֹד הַבְּרִיּוֹת. וּמִדַּת הַגַּאֲוָה הִיא הַמְּהִירוּת, שֶׁמַּרְגִּיל הָאָדָם לְדַבֵּר דְּבָרִים רָעִים וַחֲטָאִים לַה'. וּמִדָּה זוֹ עֲבֵרָה גּוֹרֶרֶת עֲבֵרָה גּוֹרֵם חִמּוּד מָמוֹן, בְּאָמְרוֹ: הַרְבֵּה מַעֲלוֹת יֵשׁ בִּי, וְעַל כָּרְחֲךָ מְקֻיָּם בִּי: אַל תִּגְּעוּ בִּמְשִׁיחַי וְלֹא תִּגַּע בִּי יָד. וּמִכָּל שֶׁכֵּן בְּמָמוֹנִי וּבִנְכָסַי. וְזֶהוּ אִי אֶפְשָׁר כִּי אִם יוֹשֵׁב יְחִידִי בִּלְתִּי שְׁכֵנוּת בְּנֵי אָדָם סְבִיבָיו.
גַּם עֲבֵרָה שֶׁל גַּאֲוָה הוּא גּוֹרֵם, שֶׁמַּלְבִּין אֶת חֲבֵרוֹ בָּרַבִּים, כִּי הַבַּעַל גַּאֲוָה מְדַקְדֵּק עַל כְּבוֹדוֹ כְּחוּט הַשְּׂעָרָה, וְגַם זֶה אִי אֶפְשָׁר בִּנְגִיעַת כָּבוֹד שֶׁל הַמִּתְגָּאֶה. וּבִמְעַט מִזְּעֵיר מִתְרַגֵּז, וְלִבּוֹ בּוֹעֵר כְּאֵשׁ שֶׁל גֵּיהִנָּם, וּמְחָרֵף וּמְבַזֶּה וּמַלְבִּין אֶת פְּנֵי הַבְּרִיּוֹת. וְקַיְּמָא לָן: כָּל הַמַּלְבִּין פְּנֵי חֲבֵרוֹ בָּרַבִּים — אֵין לוֹ חֵלֶק לָעוֹלָם הַבָּא. גַּם גּוֹרֵם עִרְבּוּב הַשֵּׂכֶל בַּתּוֹרָה וּבַתְּפִלָּה.
וּמַה נְּסַפֵּר בְּחֶסְרוֹן מִדַּת הַגַּאֲוָה? הֲלֹא קָצְרָה הַיְרִיעָה. הַגַּאֲוָה מְבִיאָה אֶת הָאָדָם לְדַבֵּר דְּבָרִים שֶׁהֵם גְּנֵבוֹת דַּעַת, כְּגוֹן שֶׁאָמַר מִפְּנֵי הַגַּאֲוָה לַבְּרִיּוֹת: לִכְבוֹדְךָ אֲנִי עוֹשֶׂה, כָּךְ וְכָךְ אֲנִי אֶעֱשֶׂה, וְלִבּוֹ בַּל עַמּוֹ.
וּבוֹא וּרְאֵה מַה דְּאִיתָא בַּזֹּהַר פָּרָשַׁת וַיֵּצֵא עַל דִּקְדוּק הָאֱמֶת וָישֶׁר: רַבִּי יִצְחָק הֲוֵי יָתִיב קַמֵּיהּ חַד מְעַרְתָּא. אִעֲבָר חַד בַּר נָשׁ, וּתְרֵין בְּנֵי עִמֵּיהּ. וַהֲוֵי אָזִיל. אָמַר הַבֵּן אֶחָד לְאָחִיו: דָּא תֻּקְפָּא וְשִׁמְשָׁא מִסִּטְרֵיהּ דְּדָרוֹם אִיהוּ. וְעָלְמָא לֹא אִתְקַיֵּם אֶלָּא עַל רוּחַ, וְרוּחַ אִיהוּ קִיּוּמָא שְׁלֵמָה דְּכָל סְטָר וְאִלְמָלֵא רוּחַ לָא יֵכוֹל עָלְמָא לְאִתְקַיְּמָא וְכוּ'. תָּא חָזִי: בְּשַׁעְתָּא דְּיִחֲדוּ שִׁבְטֵי יָהּ וְאָמְרוּ 'שְׁמַע יִשְׂרָאֵל ה' אֱלֹהֵינוּ ה' אֶחָד', כְּדֵין אִתְחַבֵּר יַעֲקֹב אֲבוּהוֹן עִם שִׁבְטֵי יָהּ וְאָמַר: בָּרוּךְ שֵׁם כְּבוֹד מַלְכוּתוֹ לְעוֹלָם וָעֶד. (רָצָה לוֹמַר: אִם בַּעַל הַנֶּפֶשׁ אַתָּה — תָּבִין הָעִנְיָן, כִּי מִדַּת הַחֶסֶד אֲשֶׁר נִכְלֶלֶת בָּהּ מִדַּת הַגְּבוּרָה, שֶׁהִיא תֻּקְפָּא דְּשִׁמְשָׁא, וְעַל יְדֵי כֵּן מַמְתִּיקִין הַדִּינִים שֶׁבַּגְּבוּרָה, וְהַכֹּל הוּא עַל יְדֵי מִדַּת הָאֱמֶת שֶׁל יַעֲקֹב).
אָמַר רַבִּי יִצְחָק: אֶשְׁתַּתֵּף בַּהֲדַיְהוּ וְאֶשְׁמַע מַאי קָאמְרִי. אָזִיל בַּהֲדַיְהוּ וְשָׁמַע מִנַּיְהוּ כַּמָּה רָזִין דְּאוֹרַיְתָא. עַיֵּן שָׁם. בָּכָה רַבִּי יִצְחָק וְכוּ'. אָמַר הַאי בַּר נָשׁ לְרַבִּי יִצְחָק: זִיל לְאוֹרְחֵיהּ, וַאֲנָא אֵיזִיל לְמָתָא לְהִלּוּלָא דִּבְרִי. אָמַר רַבִּי יִצְחָק: הַשְׁתָּא אִית זִמְנָא לְמֵיהַךְ לְאוֹרְחֵיה לְחוֹדֵיהּ, הוֹאִיל שֶׁאוֹמְרִים לִי בְּפֵרוּשׁ שֶׁלֹּא אֵלֵךְ עִמָּהֶם, וְלָא זְמִינָא לִי לְבֵי הִלּוּלָא.
עָאל רַבִּי יִצְחָק וּסְדַר מִלִּין אִלֵּין קַמֵּיהּ דְּרַבִּי שִׁמְעוֹן בֶּן יוֹחַאי. אָמַר רַבִּי שִׁמְעוֹן בֶּן יוֹחַאי: וַדַּאי שַׁפִּיר קָאמְרוּ, וְאִלֵּין הֵן בְּנוֹי דְּרַבִּי צָדוֹק חַלָּשָׁא. וּמַאי טַעֲמָא הָיָה נִקְרָא 'חַלָּשָׁא'? דְּאַרְבְּעִין שְׁנִין הֲוֵי בְּתַעֲנִית עַל יְרוּשָׁלַיִם, דְּלָא יִתְחָרַב בְּיוֹמֵיהּ, וַהֲוֵי פָּרִישׁ עַל כָּל מִלָּה וּמִלָּה דְּאוֹרַיְתָא רָזִין עִלָּאִין, וְלָא הֲוֵי יוֹמֵי זְעֵירָן שֶׁפָּגַע רַבִּי יִצְחָק לְהַאי רַבִּי צָדוֹק וּבְנוֹ הַקָּטָן. אָמַר לוֹ רַבִּי יִצְחָק: אָן הוּא בְּרִיךְ אָחֳרָא? אָמַר לֵיהּ: אַעֲבִידְנָא לֵיהּ הִלּוּלָא, וְאִשְׁתָּאַר אֵצֶל אִשְׁתּוֹ. אַחַר כָּךְ שָׁאַל אוֹתוֹ: מַאי טַעֲמָא לָא זְמִינַת לִי לְהִלּוּלָא דִּבְרִיךְ? אָמַר לֵיהּ: חַיֶּיךָ, דְּלָא זְמִינָךְ לְהִלּוּלָא דִּבְרִי בְּגִין תְּלַת מִלֵּי: א) דְּלָא יְדַעְנָא בָּךְ דִּילְמָא אַנְתְּ גַּבְרָא רַבָּה וְאִפְגַּם בִּיקָרָךְ. שֵׁנִית: דִּלְמָא אַנְתְּ אָזִיל בִּבְהִילוּ לְאוֹרְחָךְ, וְלָא אֶטְרַח לָךְ. וְטַעַם שְׁלִישִׁי הוּא, דְּלָא תִּכְסֹף קַמֵּיהּ חֲבוּרָה דִּילָן, דְּכָל אִלֵּין דְּאִנּוּן אַכְלִין בִּפְתוֹרָא דְחָתָן וְכַלָּה, כֻּלְּהוּ יַהֲבֵי מַתָּנוֹת וּבַזְבְּזִין לְהֶחָתָן, וְאוּלַי אַנְתְּ גְּבַר מִסְכְּנָא. אָמַר לֵיהּ רַבִּי יִצְחָק: מַאי שְׁמָךְ? אָמַר לֵיהּ: צָדוֹק זוּטָא. בְּהַהוּא שַׁעְתָּא אָמַר רַבִּי יִצְחָק: אוֹלִיפְנָא מִנֵּיהּ תְּרֵיסַר רָזִין דְּאוֹרַיְתָא. עַד כָּאן.
נִלְמָד מִזֶּה הַמַּעֲשֶׂה, שֶׁאָמְרוּ שֶׁדּוֹרוֹת הָרִאשׁוֹנִים הָיוּ אוֹמְרִים בְּפִיהֶם, כַּאֲשֶׁר הָיָה הָאֱמֶת בִּלְבָבָם, וּמַה מְּאֹד הוּא מְשֻׁבָּח הַדָּבָר שֶׁל ישֶׁר, כִּדְאִיתָא בַּזֹּהַר פָּרָשַׁת פְּקוּדֵי, כִּי יֵשׁ מַשְׁחִיתִים מְיֻחָדִים, אֲשֶׁר הֵם תַּחַת שִׁלְטוֹן שֶׁל אַף וְחֵמָה, וְהֵם מְמֻנִּים לִשְׁמֹעַ דְּבָרִים שֶׁל כָּל אִלֵּין דִּמְחַיְּכִין בְּמִלִּין דְּאוֹרַיְתָא אוֹ בְּמִלִּין שֶׁל יִרְאָה וּמוֹסָר. וְכֵן הֵם מְיֻחָדִים לִשְׁמֹעַ דִּבְרֵי כַּת, הַמְדַבְּרִים אֵיזֶה גְּנוּת חַס וְשָׁלוֹם עַל תַּלְמִיד חָכָם אוֹ עַל אֵיזֶה אָדָם כָּשֵׁר. וּבְאֵלּוּ הַדְּבָרִים גּוֹרְמִים שֶׁהַנְּחָשִׁים מַפְשִׁיטִים מֵעֲלֵיהֶם אֶת הָעוֹר שֶׁלָּהֶם, וְהוּא כּוֹאֵב לָהֶם וְצוֹעֲקִים בְּקוֹל גָּדוֹל, עַד שֶׁמְּעוֹרְרִים אֶת הַנְּחָשִׁים הַמַּשְׁחִיתִים, הָעוֹמְדִים בְּחַדְרֵי גֵּיהִנָּם הַנִּקְרָא בּוֹר. וְגַם הֵם מַפְשִׁיטִים עוֹרָם מֵעֲלֵיהֶם וְצוֹעֲקִים, עַד שֶׁמְּעוֹרְרִים לְנָחָשׁ סַמָּאֵל, אֲשֶׁר הוּא מְמֻנֶּה עֲלֵיהֶם, וְקַשְׂקֶשֶׂת שֶׁלּוֹ הוּא מֻנָּח לְפָנָיו, וְאָז פּוֹרְחִים וּמַשְׁחִיתִים וּמְחַבְּלִים הַיּוֹצְאִים מִקַּשְׂקַשִּׂים דִּילֵיהּ, וּמֵהֵם מִתְעוֹרְרִים גְּזֵרוֹת רָעוֹת. וְכָל זֶה הוּא עַל יְדֵי דִּבּוּר שֶׁל דֹּפִי כַּנִּזְכָּר לְעֵיל. 
וְכֵן יֵשׁ מַשְׁחִיתִים מְיֻחָדִים, הַנִּקְרָאִים אוֹרְרֵי יוֹם, וְהֵם מְמֻנִּים עַל מִי שֶׁמְּקַלֵּל עַצְמוֹ בְּאֵיזֶה שְׁבוּעָה אוֹ שֶׁמְּקַלֵּל עַצְמוֹ בְּכַעַס, וְנוֹטְלִין הַאי קְלָלָה וּמְקָרְבִין אוֹתָהּ אֶל נָחָשׁ עֲקַלָּתוֹן, כַּת שֶׁל סַמָּאֵל, וְעַל יְדֵי כָּךְ הוּא מְקַטְרֵג וּמֵעִיר צָרוֹת רַבּוֹת וְרָעוֹת. וְכֵן יֵשׁ מַשְׁחִיתִים עַל הַמַּגְזִים גִּזּוּמִים, שֶׁהֵם לֹא כְּדַת תּוֹרָתֵנוּ הַקְּדוֹשָׁה, אוֹ שֶׁזּוֹרֵק כְּלִי בַּחֲמָתוֹ — אֲזַי אוֹתָן הַמְמֻנִּים נוֹטְלִין אוֹתָן דְּבָרִים רָעִים וּמַעֲלִים אוֹתָן לְבֵית וַעַד שֶׁלָּהֶם וְאוֹמְרִים: דָּא קָרְבָּנָא דִּפְלַנְיָא דְּקָרִיב לוֹן, וּמַכְרִיזִין כְּרוּז: וַי לְהַאי פְּלַנְיָא דְּאִסְטְאָה בָּתַר אֵל זָר וּפָלַח לְאֵל נֵכָר וְכוּ'.
וּרְאֵה גַּם רְאֵה, כַּמָּה שְׁלוּחִים וּמְמֻנִּים וְהַרְפַּתְקָאוֹת וְסִבּוֹת יֵשׁ עַל הָאָדָם, שֶׁיְּסוֹדוֹ הוּא מֵעָפָר, וְסוֹפוֹ לְעָפָר. וְכָל זֶה יָשִׂים הָאָדָם אֶל לִבּוֹ לַחֲשֹׁב אֶל הַסּוֹף וְהַתַּכְלִית, כִּי הָאָדָם אֵינוֹ יוֹדֵעַ מַה יֵּלֵד יוֹם וּמַה תִּגְרֹם לוֹ הַשָּׁעָה וּמַה יִּפְעַל לוֹ הָרֶגַע, כִּי תָּעִיף עֵינֵיךָ בּוֹ וְאֵינֶנּוּ. וְהַרְבֵּה שְׁלוּחִים לַמָּקוֹם בָּרוּךְ הוּא, לַעֲנוֹת בּוֹ הָאָדָם, וּפֶתַע פִּתְאֹם נִלְכָּד בְּפַח יוֹקְשִׁים. וְהָרְאָיָה מֵאִיּוֹב, שֶׁהָיָה יְרֵא אֱלֹהִים וְסָר מֵרָע, וְאַף עַל פִּי כֵן עַל חֵטְא קָטָן קִטְרֵג הַשָּׂטָן עָלָיו, וְנִמְסַר הוּא וּבָנָיו בְּיַד הַשָּׂטָן, וְנֶאֱבַד עָשְׁרוֹ מִמֶּנּוּ כְּהֶרֶף עַיִן וּמֵתוּ בָּנָיו. וְאַחַר כָּךְ בָּאוּ עָלָיו יִסּוּרִים, כַּמְבֹאָר בְּסֵפֶר אִיּוֹב. וּמֵרֹב הַצַּעַר קִלֵּל אִיּוֹב אֶת יוֹמוֹ אֲשֶׁר נוֹלַד בּוֹ, וְדִבֵּר דְּבָרִים קָשִׁים כְּלַפֵּי מַעְלָה, וְעַל יְדֵי כָּךְ בָּאוּ אֵלָיו חֲבֵרָיו וְהוֹכִיחוּ אֶת אִיּוֹב וְאָמְרוּ אֵלָיו שֶׁלֹּא יִבְעַט בְּיִסּוּרִים, כִּי כָּל דַּרְכֵי ה' הֵם בְּמִשְׁפָּט עַל דַּרְכֵי בְּנֵי הָאָדָם. וּכְשֶׁהָיָה אִיּוֹב שׁוֹמֵעַ לַעֲצַת חֲבֵרָיו הַמּוֹכִיחִים אוֹתוֹ, בִּזְכוּת זֶה אַחֲרִיתוֹ יִשְׂגֶּה מְאֹד. וְכֵפֶל כִּפְלַיִם נָתַן לוֹ הַקָּדוֹשׁ בָּרוּךְ הוּא שְׂכָרוֹ בַּעֲבוּר שֶׁשָּׁמַע לְקוֹל יִרְאָה וְתוֹכָחָה.
וְהִנֵּה אֶכְתֹּב לְךָ מַאֲמָר אֶחָד מֵהַזֹּהַר פָּרָשַׁת לֵךָ לְךָ, הַשַּׁיָּךְ לְעִנְיָן זֶה. וְזֶה לְשׁוֹנוֹ: וַיֹּאמֶר מֶלֶךְ סְדוֹם אֶל אַבְרָהָם וְגוֹ': בְּשָׁעָה שֶׁהַנְּשָׁמָה יוֹצֵאת מֵהַגּוּף שֶׁל צַדִּיק וְעוֹבֶרֶת עַל פִּתְחוֹ שֶׁל גֵּיהִנָּם, וְרוֹצֶה לִקְרֹא שָׁם אֶל ה' בְּקוֹל תְּפִלָּה כִּי גָּדוֹל כֹּחָם שֶׁל צַדִּיקִים, שֶׁעַל יְדֵי תְּפִלָּה יִנָּתֵן לָהֶם רְשׁוּת לְהוֹצִיא רְשָׁעִים בְּחָזְקָה מִגֵּיהִנָּם — אֲזַי עוֹמֵד שַׂר שֶׁל גֵּיהִנָּם, שֶׁהוּא נִקְרָא מֶלֶךְ סְדוֹם, עוֹמֵד לְנֶגֶד נִשְׁמַת הַצַּדִּיק, שֶׁנִּקְרֵאת א"ב ר"ם, שֶׁלֹּא יִתְפַּלֵּל עַל זֹאת, כִּי אִם כֵּן מַה הוּא אֱמוּנָתוֹ וַחֲשִׁיבוּתוֹ שֶׁנּוֹטְלִים מִיָּדוֹ מַה שֶּׁכְּבָר נִמְסַר אֶצְלוֹ? וְאוֹמֵר הַמֶּלֶךְ סְדוֹם, שֶׁהוּא שַׂר שֶׁל גֵּיהִנָּם אֶל הַצַּדִּיק: הִנֵּה אַתָּה צַדִּיק, מַה לְּךָ לְהוֹצִיא אוֹתָן הָרְשָׁעִים, שֶׁלֹּא שָׁמְעוּ לְקוֹל הוֹרִים וּמוֹרִים וְהֵעֵזּוּ פְּנֵיהֶם לְנֶגֶד תַּלְמִידֵי חֲכָמִים?! עַל כֵּן הֵם שֶׁלִּי, רְשָׁעִים הֵם וְיֹאבְדוּ! אָכֵן אַף כְּשֶׁחָטְאוּ הַרְבֵּה, וּלְבַסּוֹף כְּשֶׁשָּׁמְעוּ לְקוֹל הוֹרִים וּמוֹרִים וְקִבְּלוּ דִּבְרֵי תַּלְמִידֵי חֲכָמִים, אַף שֶׁלֹּא עָשׂוּ תְּשׁוּבָה כְּלָל, נִקְרָאִים רְכוּשׁ שֶׁל הַצַּדִּיק, שֶׁמַּחֲזִירָן בְּמַחֲשַׁבְתּוֹ לְמוּטָב. אוֹתָן הָרְשָׁעִים קַח לְךָ מִגֵּיהִנָּם, וּרְאוּיִין הֵם לָצֵאת עַל יְדֵי תְּפִלָּתָן. 
לָכֵן כְּתִיב: וַיֹּאמֶר מֶלֶךְ סְדוֹם שֶׁהוּא שַׂר שֶׁל גֵּיהִנָּם, אֶל אַבְרָהָם שֶׁהוּא רֶמֶז לְנִשְׁמַת הַצַּדִּיק הַנִּקְרֶאת אַבְרָם, שֶׁהַנְּשָׁמָה הִיא חֵלֶק אֱלוֹהַּ מִמַּעַל, הַנִּקְרָא א"ב ר"מ וְנִשָּׂא. תֵּן לִי הַנֶּפֶשׁ — רָצָה לוֹמַר: נַפְשׁותָן שֶׁל הָרְשָׁעִים, שֶׁלֹּא שָׁמְעוּ לְקוֹל הוֹרִים וּמוֹרִים, אֶלָּא הָיוּ מַלְעִיגִים עַל דִּבְרֵי חֲכָמִים וְחִידוֹתָם. וְהָרְכוּשׁ קַח לְךָ — רָצָה לוֹמַר: אוֹתָן רְשָׁעִים אֲשֶׁר שָׁמְעוּ לְקוֹל דְּבַר הַמּוֹכִיחִים בְּשִׂמְחָה, וְלֹא הָיוּ מַלְעִיגִים, נִקְרָאִים רְכוּשׁ שֶׁל צַדִּיקִים. קַח לְךָ וְהַצִּילֵם מִדִּינָהּ שֶׁל גֵּיהִנָּם. אָז נִשְׁבַּעַת לוֹ נִשְׁמַת הַצַּדִּיק שֶׁלֹּא לִקַּח מֵאוֹתָן הָרְשָׁעִים, שֶׁהֵן חֵלֶק שֶׁל שַׂר גֵּיהִנָּם, אֲשֶׁר לֹא שָׁמְעוּ לְקוֹל חֲכָמִים. וְזֶה שֶׁאָמַר הַכָּתוּב: וַיֹּאמֶר אַבְרָהָם אֶל מֶלֶךְ סְדוֹם: הֲרִימוֹתִי יָדִי אֶל ה', אֵל עֶלְיוֹן — בִּשְׁבוּעָה, שֶׁלֹּא אֶתְפַּלֵּל בְּעַד אוֹתָן הָרְשָׁעִים, אֲשֶׁר הָיוּ מַלְעִיגִים עַל דִּבְרֵי תּוֹרָה וְהָיוּ מְבַיְּשִׁין תַּלְמִידֵי חֲכָמִים. 
וְזֶה שֶׁאָמַר הַכָּתוּב: וְלֹא אֶקַּח מִכָּל אֲשֶׁר לָךְ לְאוֹתָן הָרְשָׁעִים, אֲשֶׁר הָיוּ הַמּוֹכִיחִים מַכְרִיזִים לִפְנֵיהֶם בְּאוֹתוֹ עוֹלָם, שֶׁהוּא עוֹרְרָם וְהוֹכִיחָם לְמוּטָב, וּפֵרְשׁוּ לָהֶם דַּרְכֵי גַּן עֵדֶן וּשְׂכַר עוֹלָם הַבָּא, וּפֵרְשׁוּ גַּם כֵּן מִשְׁפָּטֵי גֵּיהִנָּם, וְהִקְשׁוּ עָרְפָּם לְבִלְתִּי קַחַת מוּסָר. וְלָכֵן אָמַר: חָלִילָה לִי אִם אֶקַּח מֵחוּט וְעַד שְׂרוֹךְ נַעַל. רָמַז גַּם כֵּן בָּזֶה בְּאוֹתָן הָרְשָׁעִים, שֶׁהָיוּ מְזַלְזְלִים בְּמִצְוַת צִיצִית וְהוֹלְכִים בְּלִי צִיצִית לְגַמְרֵי. וְאַף אִם יֵשׁ לָהֶם 'אַרְבַּע כְּנָפוֹת' בִּשְׁעַת קְרִיאַת שְׁמַע וּתְפִלָּה, אֵינָם יוֹצְאִים בָּזֶה, שֶׁאֵינוֹ מְכַסֶּה רֹאשׁוֹ וְרֹב גּוּפוֹ. עַד שְׂרוֹךְ נַעַל — שֶׁאֵין מְדַקְדְּקִים בַּהֲנָחַת תְּפִלִּין, שֶׁיִּהְיוּ הָרְצוּעוֹת שְׁחוֹרוֹת, וְיִהְיוּ בְּלִי שׁוּם קִשּׁוּר. וְהָרְצוּעָה צְרִיכָה לִהְיוֹת בַּחֲתִיכָה אַחַת, וְלֹא בִּשְׁתַּיִם וְשָׁלשׁ חֲתִיכוֹת. וְרָאִיתִי הָעוֹלָם מְקִלִּין בְּזֶה, אֲבָל עֲנשׁ הָעוֹבְרִים וּמְזַלְזְלִים בְּמִצְוַת צִיצִית וּתְפִלִּין וּמַלְעִיגִין עַל דִּבְרֵי תּוֹרָה וּמְזַלְזְלִין אֶת הַתַּלְמִידֵי חֲכָמִים וּלְצוּרְבָא מֵרַבָּנָן, כִּי הֵם חֵלֶק שֶׁלְּךָ וּמֵרְשׁוּתְךָ שֶׁל מֶלֶךְ סְדוֹם, שֶׁהוּא שַׂר שֶׁל גֵּיהִנָּם.
וְאָמַר רַבִּי יְהוֹשֻׂעַ בֶּן לֵוִי: זִמְנָא חֲדָא פָּגַעְתִּי סָמוּךְ לְשַׁעַר הַגֵּיהִנָּם. שָׁמַעְתִּי קוֹל כְּרוּז אוֹתָן הָרְשָׁעִים, שֶׁהָיוּ מַלְעִיגִים עַל דִּבְרֵי חֲכָמִים, וְהָיוּ נִדּוֹנִים בְּיִסּוּרִים קָשִׁים יוֹתֵר מִכָּל הָרְשָׁעִים. וְשָׁמַעְתִּי קוֹל מַר וִילָלָה מְאֹד וְצוֹעֲקִים: וַי, וַי! דִּבְרֵי תּוֹרָה וְדִבְרֵי יִרְאָה שָׁמַעְנוּ, וְלֹא הִטִּינוּ אֹזֶן הֵיטֵב וְלָשִׂים עַל לִבֵּנוּ! אוֹי וַאֲבוֹי! דִּבְרֵי חֲכָמִים, שֶׁפֵּרְשׁוּ לָנוּ שָׂכָר וְעֹנֶשׁ שָׁמַעְנוּ, וְלֹא קִיַּמְנוּ דִּבְרֵיהֶם! וּבְתוֹךְ כָּךְ שָׁמַעְתִּי קוֹל שֶׁאוֹמְרִים אֵלַי: בַּר לִוָּאֵי, בַּר לִוָּאֵי, לֵךְ לְאוֹרְחָךְ! וּבָאתִי כְּמַזְכִּיר אוֹתְךָ שֶׁלֹּא תִּפְתַּח פִּיךָ בְּשׁוּם תְּפִלָּה בְּעַד כִּתּוֹת הַנִּדּוֹנִים בְּגֵּיהִנָּם וְלֵילֵךְ וּלְהִתְפַּלֵּל בַּעֲדָם; הֲלֹא כְּתִיב עֲלֵיהֶם שֶׁיִּהְיוּ אֵפֶר תַּחַת כַּפּוֹת רַגְלֵי הַצַּדִּיקִים! עַד כָּאן לְשׁוֹן הַזֹּהַר.
עַל כֵּן לֹא יָקֵל הָאָדָם בְּעֵינָיו, וְיִזְכֹּר אֶת מַעֲמָדוֹ בָּעוֹלָם הַשָּׁפֵל, שֶׁהוּא הֶבֶל וָרִיק, וְהוּא לָהוּט אַחַר עֲסָקָיו וּמִחְיָתוֹ, בִּכְדֵי שֶׁיִּשְׁכַּח לְגַמְרֵי עֲבוֹדַת בּוֹרְאוֹ יִתְבָּרַךְ שְׁמוֹ בָּרוּךְ הוּא, וְלֹא יָשִׂים אֶל לִבּוֹ לִקְבֹּעַ לִלְמֹד שִׁעוּר אֶחָד בִּתְמִידוּת. וְאִם אֵין בִּיכָלְתּוֹ לִלְמֹד בְּעַצְמוֹ, אֲזַי יִקְבַּע לוֹ זְמַן שֶׁיִּשְׁמַע לְקוֹל הַמּוֹכִיחִים אוֹתוֹ, אוֹ יִשְׁמַע בְּאָזְנוֹ וְיִתְחָרֵט וְשָׁב וְרָפָא לוֹ. וְיִזְכֹּר, שֶׁסּוֹף הָאָדָם הוּא לְמִיתָה, וְאִי אֶפְשָׁר לוֹ לְהִפָּטֵר מֵהַדִּין הָעֶלְיוֹן זוּלַת תּוֹרָה וּמִצְווֹת הַמְּגִנִּים עָלָיו. וּבְכָל יוֹם וָיוֹם יִתְבּוֹנֵן אָדָם תֵּכֶף בְּקוּמוֹ בְּמִסְתָּרִים תִּבְכֶּה נַפְשׁוֹ עַל חַטְּאוֹת נְעוּרָיו וּפְשָׁעָיו, וְיֵאָנַח בְּשִׁבְרוֹן לֵב. וְכָתְבוּ בַּעֲלֵי מוּסָר: כְּשֶׁהָאָדָם נֶאֱנָח עַל חֲטָאָיו, יֹאמַר אֶל לִבּוֹ: לִבִּי לִבִּי, אֲשֶׁר הוּא קָשֶׁה כְּאֶבֶן וּבִלְתִּי נָמֵס מֵרֹב מֶרְיְךָ הַקָּשֶׁה. בְּזָכְרְךָ, וְאַף אִם נַעֲשֵׂיתָ בִּשְׁבִיל הַחֲטָאִים וּפְשָׁעִים כְּבַרְזֶל וְכַאֲבָנִים, אַף עַל פִּי כֵן רָאוּי לְךָ לְהִפָּתַח מֵרֹב אַנְחוֹתַי, הַמְשַׁבֶּרֶת הָרֵי בַּרְזֶל וְהָרֵי אֲבָנִים. הַטּוֹב לְךָ לְהַמְתִּין עַד כִּי תִּפָּתַח לְךָ שׁוּחָה בְּמָקוֹם צַר וְאָפֵל בַּקֶּבֶר, כִּי אָז תּוֹלָע קָטָן יִפְתַּח מוֹרְשֵׁי לְבָבְךָ וְיִבְדֹּק הֵיטֵב כָּל חַדְרֵי לִבְּךָ, וִיחַפֵּשׂ מְזוֹנוֹ בְּכָל קִרְבֵי מֵעֶיךָ, וְיֵצֵא יָצוֹא וְיָשׁוּב כְּבַעַל הַבַּיִת בְּאַפַּדְנוֹ?! אָמְנָם יוֹתֵר טוֹב לְךָ לְהִפָּתַח עַתָּה אֶל גְּנּוּחִי וִילָלָה עַל חֲטָאַי וּפְשָׁעַי, אֲשֶׁר הִרְבֵּיתִי הָלַכְתִּי אַחַר תַּאֲוַת לִבִּי, וּמָה אֶעֱשֶׂה לְיוֹם הַפְּקֻדָּה כִּי יְבֻקַּשׁ חֶשְׁבּוֹנִי?! וּמָה אָשִׁיב עַל עֲווֹנִי?!
וְהִנֵּה, כַּאֲשֶׁר יַחֲשֹׁב הָאָדָם כֵּן וְיַשְׁלִיך אֶת גַּאֲוָתוֹ וְיִשְׁמַע לְקוֹל הוֹרִים וּמוֹרִים, וְיִקְבַּע עִתִּים לַתּוֹרָה בְּכָל יוֹם — אֲזַי אֲפִלּוּ שֶׁלֹּא יַעֲשֶׂה תְּשׁוּבָה, יוּכַל לְהֵרָפֵא עַל יְדֵי תְּפִלַּת נִשְׁמָתָן שֶׁל צַדִּיקִים, וּמִכָּל שֶׁכֵּן כְּשֶׁיִּתְעוֹרֵר בְּעַצְמוֹ לִשְׁמֹעַ לְדִבְרֵי הַמּוֹרִים דַּרְכֵי צֶדֶק, וְיַעֲשֶׂה עַל יְדֵי זֶה תְּשׁוּבָה, אָז מַעֲלָתוֹ גְּדוֹלָה מְאֹד. וְיִנָּצֵל מֵעֳנָשִׁים הַמָּרִים וְקָשִׁים הַנִּזְכָּרִים לְעֵיל. זוּלַת שְׂכָרוֹ, אֲשֶׁר יִהְיֶה בְּעֵקֶב שְׂכָרוֹ. מָה רַב טוּבְךָ אֲשֶׁר צָפַנְתָּ לִירֵאֶיךָ! אָמֵן.

Chapter 67

<b>כְּתִיב </b>כְּתִיב <small>(דְּבָרִים ו, ז)</small>: "וְשִׁנַּנְתָּם לְבָנֶיךָ וְגוֹ'" — אַזְהָרָה לָאָב, שֶׁמְּחֻיָּב לִלְמֹד בְּעַצְמוֹ עִם בְּנוֹ וּלְחַדֵּד אוֹתוֹ בְּפִלְפּוּלָא, שֶׁלֹּא יִהְיֶה בְּנוֹ טִפֵּשׁ בַּתּוֹרָה. וְאִם הָאָב אֵינוֹ בַּעַל תּוֹרָה, אֲזַי הוּא מְצֻוֶּה 'וְדִבַּרְתָּ בָּם — שֶׁיְּדַבֵּר עַל לֵב הַמְלַמְּדִים שֶׁיִּלְמְדוּ עִם בָּנָיו, וְיַדְרִיךְ בָּנָיו בְּמַשָּׂא וּמַתָּן וּבְדֶרֶךְ אֶרֶץ. בְּכֻלָּן יְדַקְדֵּק הָאָדָם הֵיטֵב, שֶׁלֹּא יַעֲבֹר עַל הַתּוֹרָה חַס וְשָׁלוֹם, אֲפִלּוּ כִּמְלוֹא נִימָה.
בְּשִׁבְתְּךָ בְּבֵיתְךָ — צָרִיךְ לְהִתְנַהֵג בְּבֵיתוֹ בְּיִרְאָה, וּלְהַנְהִיג בְּנֵי בֵּיתוֹ שֶׁיִּהְיֶה בֵּיתוֹ פָּתוּחַ לַעֲנִיִּים, וְשֶׁלֹּא יִהְיֶה בֵּיתוֹ רָגִיל בִּדְבָרִים שֶׁל לָשׁוֹן הָרָע, וְלֹא יִשָּׁמַע בְּבֵיתוֹ שׁוּם קְלָלָה וּשְׁבוּעָה.
וּבְלֶכְתְּךָ בַדֶּרֶךְ — יַעֲסֹק בַּתּוֹרָה כְּפִי יְכָלְתּוֹ, וְיִתֵּן צְדָקָה לְפִי יְכָלְתּוֹ, כְּמוֹ שֶׁמָּצִינוּ בְּיַעֲקֹב אָבִינוּ שֶׁהָיָה מוּכָן לְדוֹרוֹן וּלְפִיּוּס וּלְמִלְחָמָה. לְדוֹרוֹן — זֶה מַתְּנוֹת עֲנִיִּים, דְּאִקְרִי דּוֹרוֹן לְהַקָּדוֹשׁ בָּרוּךְ הוּא, כַּנִּזְכָּר בַּזֹּהַר כַּמָּה פְּעָמִים. וּלְפִיּוּס — זוֹ תְּפִלָּה לְרַצּוֹת לְהַקָּדוֹשׁ בָּרוּךְ הוּא בִּתְפִלָּה וּבְתַחֲנוּנִים. וּלְמִלְחָמָה — הַיְנוּ מִלְחֲמוֹת הַתּוֹרָה, וּבָזֶה הָיָה מַתִּישׁ כֹּחַ שֶׁל עֵשָׂו הָרָשָׁע וְשַׂר סַמָּאֵל. עַיֵּן שָׁם בַּזֹּהַר פָּרָשַׁת וָאֶתְחַנַּן.
וּבְשָׁכְבְּךָ — לְהִתְנַהֵג בִּקְדֻשָּׁה לְיַחֵד שְׁמוֹ שֶׁל הַקָּדוֹשׁ בָּרוּךְ הוּא בִּקְרִיאַת שְׁמַע עַל מִטָּתוֹ, וִיקַדֵּשׁ עַצְמוֹ בִּשְׁעַת תַּשְׁמִישׁ.
וּבְקוּמֶךָ — לְהִזְדָּרֵז לַעֲמֹד וּלְהִתְפַּלֵּל וְלִתֵּן שִׁירוֹת וְתִשְׁבָּחוֹת לְהַקָּדוֹשׁ בָּרוּךְ הוּא, עַל שֶׁהֶחֱזִיר לוֹ נִשְׁמָתוֹ, וְאַחַר כָּךְ יַעֲסֹק בְּטִיב הָעוֹלָם בְּמַשָּׂא וּמַתָּן בֶּאֱמוּנָה.
עַל כֵּן טוֹב לָאָדָם שֶׁיָּכִין עַצְמוֹ גַּם כֵּן לִשְׁלשָׁה דְּבָרִים הַנִּזְכָּרִים לְעֵיל: לְדוֹרוֹן וּלְפִיּוּס וּלְמִלְחָמָה. דּוֹרוֹן הוּא מַתָּנָה לַעֲנִיִּים קֹדֶם הַתְּפִלָּה שֶׁהִיא הַפִּיּוּס, וְאַחַר כָּךְ יִקְבַּע עִתִּים לַתּוֹרָה, שֶׁהוּא הַמִּלְחָמָה.
וְיֵשׁ לְהַעֲרִיךְ גֹּדֶל מַעֲלַת מִלְחֶמֶת הַתּוֹרָה, מִמַּה שֶּׁכָּתוּב בַּזֹּהַר פָּרָשַׁת וַיֵּרָא, וְזֶה לְשׁוֹנוֹ: כְּשֶׁחָלָה רַבִּי אֱלִיעֶזֶר הַגָּדוֹל, הַאי יוֹמָא עֶרֶב שַׁבָּת הָיָה. וְאוֹתִיב לִימִינֵיהּ הוֹרְקְנוּס בְּנוֹ, וְהָיָה מְגַלֶּה לֵיהּ עֲמִיקְתָּא וּמִסְתַּרְתָּא. וְאָעלוּ קַמֵּיהּ חַכְמֵי הַדּוֹר, וְאוֹלִיט לְהוּ עַל דְּלָא אָתוּ לְשַׁמְּשָׁא לֵיהּ. בָּכָה רַבִּי עֲקִיבָא וּבִקֵּשׁ מֵאִתּוֹ, שֶׁיִּלְמַד אֵיזֶה דָּבָר עִמּוֹ קֹדֶם מוֹתוֹ. פָּתַח רַבִּי אֱלִיעֶזֶר בְּמַעֲשֵׂה מֶרְכָּבָה, וְאָתָא אֵשׁ וְאַסְחַר לְתַרְוַיְהוֹן. אָמְרוּ חַכְמֵי הַדּוֹר: לֵית אֲנַן חַזְיָן לְמִשְׁמָע דָּא. נָפְקוּ וְעָמְדוּ בַּפֶּתַח הַחוּצָה וְכוּ', וַהֲוֵי רַבִּי אֱלִיעֶזֶר אוֹלִיף לָרַבִּי עֲקִיבָא שְׁלשׁ מֵאוֹת הֲלָכוֹת בְּבַהֶרֶת עַזָּה, וְאַחֲר כָּךְ אוֹלִיף לֵיהּ סוֹדוֹת בְּשִׁיר הַשִּׁירִים. וְכַד הֲוֵי מָטֵי לַפָּסוּק: סַמְּכוּנִי בַּאֲשִׁישׁוֹת, רַפְּדוּנִי בַּתַּפּוּחִים, כִּי חוֹלַת אַהֲבָה אֲנִי. לֹא הֲוֵי יָכוֹל רַבִּי עֲקִיבָא לְמִסְבַּל, וְאָרִים קָלֵיהּ בִּבְכִיָּה, וְלָא הֲוֵי מְמַלֵּל מִדְּחִילוּ דִּשְׁכִינְתָּא דַּהֲוֵי תַּמָּן. 
וְאַחַר כָּךְ הִשְׁבִּיעַ רַבִּי אֱלִיעֶזֶר אֶת רַבִּי עֲקִיבָא, שֶׁלֹּא יִשְׁתַּמֵּשׁ בְּשׁוּם חַד פָּסוּק מִן שִׁיר הַשִּׁירִים. כִּי הֵיכִי דְּלָא לִחֲרַב עָלְמָא, כִּי הָעוֹלָם אֵין כְּדַאי לְהִשְׁתַּמֵּשׁ בְּסוֹד שִׁיר הַשִּׁירִים שֶׁהִיא קֹדֶשׁ קֳדָשִׁים. לְבָתַר זֶה נָפִיק רַבִּי עֲקִיבָא וְזָלְגוּ עֵינוֹהִי דִּמְעִין וְאָמַר: וַי לְעָלְמָא, דְּאִשְׁתָּאַר יָתוֹם מִנָּךְ רַבִּי אֱלִיעֶזֶר! וְאַחַר כָּךְ עָאלוּ חַכְמֵי הַדּוֹר וְדִבְּרוּ עִמּוֹ. וּכְשֶׁרָאָה רַבִּי אֱלִיעֶזֶר שֶׁהוּא קָרוֹב לִיצִיאַת נִשְׁמָתוֹ, הִנִּיחַ יָדָיו עַל לִבּוֹ וְאָמַר: עָלְמָא עִלָּאָה, נְהִירָא וּבוּצִינָא יִגָּנֵז בְּךָ, שְׁתֵּי תּוֹרוֹת יִשְׁתַּכְּחוּ יוֹמָא דֵּין מִן עָלְמָא דֵּין! וּבְאוֹתוֹ הַפַּעַם לֹא הָיָה רַבִּי עֲקִיבָא אֶצְלוֹ. וְשָׁאֲלוּ לֵיהּ חַכְמֵי הַדּוֹר: סַנְדָּל שֶׁל יָבָם מְקַבֵּל טֻמְאָה אוֹ לָאו? אָמַר רַבִּי אֱלִיעֶזֶר: טָהוֹר! וְיָצְאָה נִשְׁמָתוֹ בְּטָהֳרָה. בְּמוֹצָאֵי שַׁבָּת בָּא רַבִּי עֲקִיבָא לְבַקְּרוֹ וּמְצָאוֹ שֶׁמֵּת רַבִּי אֱלִיעֶזֶר. קָרַע לַלְּבוּשִׁים וּבָכָה וְכוּ', וְהָיָה צוֹוֵחַ וְאוֹמֵר: שְׁמַיָּא שְׁמַיָּא! אִמְרוּ לְשִׁמְשָׁא וּלְסִהֲרָא דִּנְהִירוּ, דַּהֲוֵי יָתִיר מִנְּהוֹן הָא אִתְחַשַּׁךְ.
אָמַר רַבִּי יְהוּדָה: בְּשָׁעָה שֶׁנִּשְׁמַת הַצַּדִּיק רוֹצֶה לָצֵאת מֵהַגּוּף, אֲזַי הִיא בְּשִׂמְחָה מֵחֲמַת הַבִּטָחוֹן שֶׁיְּקַבֵּל שָׂכָר בָּעוֹלָם הַבָּא. וּכְשֶׁרוֹאָה הַשְּׁכִינָה וּמַלְאָכִין קַדִּישִׁין וְנִשְׁמוֹת צַדִּיקִים קְדוֹשִׁים הוֹלְכִין לִקְרָאתָהּ לְלַוּוֹת אֶת הַנְּשָׁמָה — אֲזַי הִיא יוֹצֵאת בִּמְרוּצָה מֵהַגּוּף אֲשֶׁר הִיא שָׁם, וּמִשְׁתַּחֲוָה אַרְצָה נֶגֶד הַשְּׁכִינָה (עַיֵּן שָׁם בַּמִּדְרָשׁ הַנֶּעֱלָם וְתִמְצָא נַחַת).
עַל כֵּן צָרִיךְ הָאָדָם לְהִתְפַּלֵּל עַל זֶה כְּשֶׁיָּבוֹא יוֹם קִצּוֹ, שֶׁתָּבוֹא הַשְּׁכִינָה אֵלָיו וְיָמוּת מִיתַת נְשִׁיקָה, מִיתָה שֶׁל שֵׂיבָה טוֹבָה. וּכְשֶׁהַשְּׁכִינָה בָּאָה אֵלָיו, אֲזַי שְׁלשָׁה כִּתּוֹת מַלְאָכִים עִמָּהּ. אַחַת אוֹמֶרֶת שָׁלוֹם וְכוּ'.

Chapter 68

<b>כְּתִיב </b>כְּתִיב: נֵר ה' נִשְׁמַת אָדָם. פֵּרֵשׁ בַּזֹּהַר פָּרָשַׁת מִשְׁפָּטִים, וְזֶה לְשׁוֹנוֹ: נֵר הוּא רָאשֵׁי תֵּבוֹת נְשָׁמָה, רוּחַ, דְּאִנּוּן מְאִירִין כַּחֲדָא. וּנְשָׁמָה אִיהִי קַדִּישָׁא מְאֹד, עַל כֵּן הִיא מִתְעַטֶּפֶת בְּרוּחַ דֻּגְמַת מַלְבּוּשׁ. וְיֵשׁ עוֹד בָּאָדָם וְהוּא בְּחִינַת הַנֶּפֶשׁ, וְהוּא לְמַטָּה מֵהָרוּחַ, כִּי הַנְּשָׁמָה שָׁרוּי בַּמֹּחַ, בִּמְקוֹם הֲנָחַת תְּפִלִּין שֶׁל רֹאשׁ. וְהָרוּחַ בַּלֵּב, נֶגֶד תְּפִלִּין שֶׁל יַד הַשְּׂמָאלִית. וְנֶפֶשׁ הוּא בַּכָּבֵד, שֶׁיֵּשׁ בּוֹ רִבּוּי דָּם. וּכְנֶגֶד הַנֶּפֶשׁ צִוָּה הַקָּדוֹשׁ בָּרוּךְ הוּא לְקַיֵּם מִצְוַת צִיצִית, כְּדֵי שֶׁיִּהְיוּ הַשְּׁלשָׁה מִצְווֹת הַנִּזְכָּרִים מְאִירִים לְכָל חֵלֶק: נֶפֶשׁ, רוּחַ, נְשָׁמָה. וְיָדוּעַ מַאַמְרֵי רַבּוֹתֵינוּ זִכְרוֹנָם לִבְרָכָה, כִּי בְּמִצְוַת צִיצִית יֵשׁ חוּט אֶחָד שֶׁל תְּכֵלֶת, מִשּׁוּם דִּתְכֵלֶת דּוֹמֶה לְרָקִיעַ וְכוּ' וּלְכִסֵּא הַכָּבוֹד. וְעַל כֵּן מִצְוַת צִיצִית הוּא חוּט אֶחָד שֶׁל תְּכֵלֶת לְקַדֵּשׁ הַנֶּפֶשׁ בַּכָּבֵד, וְלָכֵן 'כָּבֵד' הוּא חָסֵר וָא"ו מִ'כְּבוֹד' הַשָּׁמַיִם, וּכְשֶׁהָאָדָם נִזְהָר בְּנַפְשׁוֹ לְבִלְתִּי לַחֲטֹא בָּהּ, הֲרֵי הוּא מְשַׁעְבֵּד גַּם הַנֶּפֶשׁ תַּחַת הַקְּדֻשָּׁה בִּשְׁלֵמוּת. 
אַשְׁרֵי לוֹ וְאַשְׁרֵי חֶלְקוֹ, כִּי כָּל טִפֵּי דָּמִים שֶׁבַּגּוּף הֵמָּה בְּמִנְיָן וּבְמִשְׁקָל לִפְנֵי הַקָּדוֹשׁ בָּרוּךְ הוּא, וְכָל טִפֵּי דָּמִים וְכָל אֵבָרָיו וְגִידָיו שֶׁל הָאָדָם הֵמָּה לַעֲבֹד עֲבוֹדַת ה', כִּי יֵשׁ בָּאָדָם שְׁמוֹנֶה עֶשְׂרֵה חֻלְיוֹת בַּשִּׁדְרָה, שֶׁהֵן נֶגֶד שְׁמוֹנֶה עֶשְׂרֵה בְּרָכוֹת בַּתְּפִלָּה שֶׁתִּקְּנוּ אַנְשֵׁי כְּנֶסֶת הַגְּדוֹלָה, וְכָל טִפַּת זֶרַע הַיּוֹצֵא דֶּרֶךְ שְׁמוֹנֶה עֶשְׂרֵה חֻלְיוֹת לְבַטָּלָה, אֲזַי הָעֹנֶשׁ הָרִאשׁוֹן שֶׁתְּפִלָּתוֹ בִּשְׁמוֹנֶה עֶשְׂרֵה בְּרָכוֹת אֵינָם מְרֻצִּים וּמְקֻבָּלִים אֵצֶל הַקָּדוֹשׁ בָּרוּךְ הוּא, כִּי הַזֶּרַע הוּא בָּא מִמֹּחַ — מִן הַמָּקוֹם שֶׁהַנְּשָׁמָה הַטְּהוֹרָה שְׁרוּיָה שָׁם. אֲזַי הוּא מוֹסֵר הַקְּדֻשָּׁה בַּיָּדַיִם לִמְקוֹם טִנֹּפֶת הַסִּטְרָא אָחֳרָא, וּמִכָּל שֶׁכֵּן כְּשֶׁאָדָם מוֹצִיא זֶרַע בִּמְקוֹם טֻמְאָה, בְּנִדָּה אוֹ בַּאֲרָמִית אוֹ בַּנָּשִׁים הָאֲסוּרוֹת לוֹ מִן הַתּוֹרָה. וְכָל מִי שֶׁאֵינוֹ נִזְהָר בְּחֵטְא זֶה וּמְגָרֶה יֵצֶר הָרָע בְּנַפְשֵׁיהּ, וּמִכָּל שֶׁכֵּן אוֹתָן שֶׁמְּדַבְּרִים דִּבְרֵי נְבֵלוֹת בְּפִיהֶם — עֲלֵיהֶם נֶאֱמַר: וְהָרְשָׁעִים כַּיָּם נִגְרָשׁ. וּמִקְרָא מָלֵא הוּא: וַיהִי עֵר רַע בְּעֵינֵי ה' וַיְמִיתֵהוּ ה', עַל שֶׁהוֹצִיא זַרְעוֹ לְבַטָּלָה.
וְהִנֵּה אַעְתִּיק לְךָ בִּקְצָרָה הַצָּרִיךְ לְעִנְיָנֵנוּ, מַה שֶּׁמָּצָאתִי בַּסֵּפֶר "נַחֲלַת יְהוֹשֻׁעַ", שֶׁחִבֵּר הָרַב מוֹרֵנוּ הָרַב רַבִּי יְהוֹשֻׁעַ הֶעשִׁיל הַכֹּהֵן, בֶּן מוֹרֵנוּ הָרַב רַבִּי שְׁלֹמֹה, זִכְרוֹנוֹ לִבְרָכָה, מִקְּרָאקָא, שֶׁהָיָה אַב בֵּית דִּין וְרֹאשׁ מְתִיבְתָא בִּקְהִלַּת קֹדֶשׁ בַּאסְקֶעוִיץ, וְאַחַר כָּךְ הוּא נִתְקַבֵּל לְמוֹרֵה צֶדֶק בִּקְהִלַּת קֹדֶשׁ רֶעכְנִיץ, וְזֶה לְשׁוֹנוֹ בְּפָרָשַׁת מִשְׁפָּטִים: מְלֵאָתְךָ וְדִמְעֲךָ לֹא תְאַחֵר בְּכוֹר בָּנֶיךָ תִתֵּן לִי. וּפֵרֵשׁ רַשִּׁ"י, זִכְרוֹנוֹ לִבְרָכָה: מְלֵאָתְךָ — אֵלּוּ הַבִּכּוּרִים, וְדִמְעֲךָ — זוֹ הַתְּרוּמָה, וְאֵינִי יוֹדֵעַ מַהוּ לְשׁוֹן דֶּמַע. עַד כָּאן לְשׁוֹן רַשִּׁ"י, זִכְרוֹנוֹ לִבְרָכָה. וּכְדֵי לְיַשֵּׁב הַנִּזְכָּר לְעֵיל צָרִיךְ גַּם כֵּן פָּסוּק הַקֹּדֶם. וְגַם צָרִיךְ עִיּוּן, דְּרַשִּׁ"י, זִכְרוֹנוֹ לִבְרָכָה כָּתַב דְּלֹא יָדַע לְשׁוֹן דֶּמַע וְכוּ', וּבְמַסֶּכֶת תְּמוּרָה דַּף ד' פֵּרֵשׁ רַשִּׁ"י: דִּמְעֲךָ — זֶה תְּרוּמָה. לְפִי שֶׁהִיא מְדַמַּעַת וְעוֹלָה בְּאֶחָד וּמֵאָה מַפִּיק לַהּ קְרָא בִּלְשׁוֹן דִּמּוּעַ. וְעוֹד לְעַיֵּן בַּתּוֹסָפוֹת: וְדִמְעֲךָ — זֶה תְּרוּמָה, לְפִי שֶׁהִיא מְדַמַּעַת וְעוֹלָה בְּאֶחָד וּמֵאָה לְפִי פֵּרוּשׁ רַשִּׁ"י, וְלֹא נְהִירָא דְּזֶה אֵינוֹ אֶלָּא מִדְּרַבָּנָן. וְהָרַב רַבִּי משֶׁה מִפּוֹנְטִיזָא פֵּרֵשׁ, דִּלְכָךְ קָרָא לַתְּרוּמָה דֶּמַע, לְפִי שֶׁנּוֹהֶגֶת בְּלַח, וּבִכּוּרִים אֵינוֹ אֶלָּא בְּיָבֵשׁ. עַד כָּאן. וְעַל כָּרְחֲךָ מֻכְרָח לוֹמַר דְּהַתּוֹסָפוֹת פֵּרְשׁוּ, דִּלְשׁוֹן דִּמְעֲךָ הוּא מִלְּשׁוֹן דְּמָעוֹת. וְעַיֵּן בִּ'נְתִיב מֵאִיר' וְעַיֵּן בָּרֶקַנְטִי, דְּפֵרְשׁוּ גַּם כֵּן דִּמְעֲךָ — לְשׁוֹן דְּמָעוֹת. לֹא תְאַחֵר — כְּמוֹ הַטִּפִּין הַיּוֹרְדִים מִן הָעַיִן.
וְהִנֵּה אִיתָא בַּשַּׁ"ךְ פָּרָשַׁת כִּי תֵצֵא: כִּי תִהְיֶינָה לְאִישׁ שְׁתֵּי נָשִׁים הָאַחַת אֲהוּבָה וְהָאַחַת שְׂנוּאָה וְכוּ'. יֵשׁ לְפָרֵשׁ פָּרָשָׁה זוֹ עַל אִשְׁתּוֹ שֶׁל אָדָם וְעַל לִילִית הָרְשָׁעָה, הֵן שְׁתֵּי נָשִׁים. וּלְפִי שֶׁאֶחָד מִנִּי אֶלֶף נִצּוֹל מֵחֵטְא זֶה שֶׁל הוֹצָאַת שְׁפִיכוּת זֶרַע לְבַטָּלָה, בָּאָה הַתּוֹרָה לְהַזְהִיר, שֶׁלְּפָחוֹת טִפָּה רִאשׁוֹנָה יִשְׁמֹר אוֹתָהּ. וְזֶהוּ: וְהָיָה הַבֵּן הַבְּכוֹר לַשְּׂנוּאָה — כְּדֵי שֶׁבְּיוֹם הַנְחִילוֹ אֶת בָּנָיו, שֶׁהוּא יוֹם הַמִּיתָה, יִהְיֶה נִזְכַּר עַל אוֹתָן שֵׁדִין וְרוּחִין וְלִילִין שֶׁבָּאִין מֵאוֹתָן טִפּוֹת שְׁפִיכוּת זֶרַע לְבַטָּלָה, וּקְרָאָם הַזֹּהַר שֶׁהֵן הֵן נֶגַע בְּנֵי אָדָם, וּבְעֵת קְבוּרָתוֹ רוֹצִים לְהִתְחַבֵּר עִמּוֹ, וְאֵינָן יְכוֹלִין לְפִי שֶׁמִּתְגַּבֵּר עֲלֵיהוֹן בֶּן הַבְּכוֹר. וְזֶהוּ סוֹד הַכָּתוּב: פַּלְגֵי מַיִם יָרְדוּ עֵינַי עַל לֹא שָׁמְרוּ תּוֹרָתֶךָ — וְלֹא אָמַר 'שָׁמַרְתִּי' אֶלָּא לֹא 'שָׁמְרוּ' תּוֹרָתֶךָ. פֵּרוּשׁ: הָעֵינַיִם יִדְמְעוּ דִּמְעָה, מִפְּנֵי שֶׁפָּגְמוּ בָּרְאִיָּה. הָעַיִן רוֹאָה וְהַלֵּב חוֹמֵד וְכָל מַעֲשֶׂיךָ — הַכֹּל הִיא בִּגְרַם רְאִיַּת הָעַיִן, שֶׁמֵּבִיא הָאָדָם לִידֵי קֶרִי. וְהַדְּמָעוֹת הֵן תִּקּוּן קֶרִי, כִּי הַזֶּרַע בָּא מִמֹּחַ, וְגַם הַדְּמָעוֹת בָּאִין מִן הַמֹּחַ. לָכֵן צָרִיךְ הָאָדָם לְהִתְפַּלֵּל דַּוְקָא בִּדְמָעוֹת, וְכֵן כְּשֶׁהוּא מִתְאַבֵּל עַל חֻרְבַּן בֵּית הַמִּקְדָּשׁ וְעַל אָדָם כָּשֵׁר שֶׁמֵּת.
וְאִיתָא בַּזֹּהַר וּבְכִתְבֵי הָאֲרִ"י, שֶׁאוֹתָן שְׁתֵּי זוֹנוֹת שֶׁהָיוּ בִּימֵי שְׁלֹמֹה, הֵמָּה מַחֲלַת וְלִילִית. לְמַחֲלַת יֵשׁ לָהּ אַרְבַּע מֵאוֹת שִׁבְעִים וּשְׁמוֹנֶה מַחֲנוֹת, כְּמִנְיַן 'מַחֲלַת', וְלִילִית יֵשׁ לָהּ אַרְבַּע מֵאוֹת וּשְׁמוֹנִים מַחֲנוֹת, כְּמִנְיַן 'לִילִית'. וּבְשִׂמְחָה שֶׁל מִצְוָה מַכְנִיעַ הָאָדָם לְמַחֲלַת וּמַחֲנוֹתֶיהָ, וּכְשֶׁמִּתְאַבֵּל הָאָדָם לְצֹרֶךְ מִצְוָה, אָז הוּא מַכְנִיעַ הַלִּילִית. וְזֶהוּ נִרְאֶה לִי פֵּרוּשׁ הַפָּסוּק: טוֹב לָלֶכֶת אֶל בֵּית אָבֵל, מִלֶּכֶת אֶל בֵּית מִשְׁתֶּה, כִּי בַּאֲבֵלוּת הוּא מַכְנִיעַ שְׁתֵּי כִּתּוֹת יוֹתֵר.
וְהִנֵּה יָדוּעַ, שֶׁבַּהֲבָאַת בִּכּוּרִים הָיְתָה שִׂמְחָה גְּדוֹלָה, כְּמוֹ שֶׁאַמְרִינָן בְּמַסֶּכֶת בִּכּוּרִים, שֶׁהֶחָלִיל הָיָה מַכֶּה לִפְנֵיהֶם וְדִבְּרוּ הַלְּוִיִּים בְּשִׁיר. וְלָזֶה נִרְאֶה לוֹמַר, דְּלָכֵן אָמַר הַכָּתוּב: מְלֵאָתְךָ — זוֹ בִּכּוּרִים, שֶׁמְּבִיאִים אוֹתְךָ בְּשִׂמְחָה. וְדִמְעֲךָ — זוֹ דְּמָעוֹת. וּבָזֶה הוּא מַכְנִיעַ שְׁתֵּי נָשִׁים — מַחֲלַת וְלִילִית, שֶׁלֹּא יִהְיֶה רְשׁוּת לָהֶם לְהַחֲטִיאֲךָ. וְאִם כֵּן, בְּכוֹר בָּנֶיךָ תִתֵּן לִי בַּקְּדֻשָּׁה, שֶׁהִיא טִפָּה רִאשׁוֹנָה. לָכֵן סָמַךְ לֵיהּ: וְאַנְשֵׁי קֹדֶשׁ תִּהְיוּן לִי, כִּי מִי שֶׁשּׁוֹמֵר הַבְּרִית נִקְרָא קָדוֹשׁ. וְלָכֵן מִי שֶׁפָּגַם בִּבְרִיתוֹ יִרְאֶה לְהוֹרִיד דְּמָעוֹת בַּתְּפִלּוֹת, וְאָז הוּא מַכְנִיעַ הַנִּגְעֵי בְּנֵי אָדָם, כִּי שַׁעֲרֵי דְּמָעוֹת לֹא נִנְעֲלוּ. וְכֵן מָצִינוּ בְּדָוִד הַמֶּלֶךְ עָלָיו הַשָּׁלוֹם שֶׁאָמַר: מִטָּתִי בְּדִמְעָתִי עַרְשִׂי אַמְסֶה, וְאוֹמֵר: הָיְתָה לִי דִּמְעָתִי לֶחֶם וְכוּ'.
הִנֵּה הָאֲרִ"י, זִכְרוֹנוֹ לִבְרָכָה, הִזְהִיר גַּם כֵּן לְנָשִׁים לִקְרוֹת קְרִיאַת שְׁמַע שֶׁעַל הַמִּטָּה, כִּי קְרִיאַת שְׁמַע מְבַטֵּל נִגְעֵי בְּנֵי הָאָדָם. וּכְמוֹ שֶׁהָאֲנָשִׁים הֵן מְצֻוִּין עַל עָווֹן קֶרִי, שֶׁלֹּא יְהַרְהֲרוּ בַּיּוֹם כְּדֵי שֶׁלֹּא יָבוֹאוּ לִידֵי טֻמְאָה בַּלַּיְלָה, כָּךְ הַנָּשִׁים מְצֻוִּים לְבִלְתִּי לְהַרְהֵר הִרְהוּרִים רָעִים, וּקְרִיאַת שְׁמַע שֶׁעַל הַמִּטָּה הוּא תִּקּוּן קֶרִי. עַד כָּאן לְשׁוֹנוֹ, וְזוֹ דִּבְרֵי פִּי חָכָם הֵן.
אוֹ יֵשׁ לוֹמַר, דְּנוּכַל לְפָרֵשׁ הַכָּתוּב: כִּי תִּהְיֶינָה לְאִישׁ שְׁתֵּי נָשִׁים: אַחַת אֲהוּבָה שֶׁהוּא מַחֲלַת, שֶׁהִיא נִרְאֵית לִבְנֵי אָדָם מְקֻשֶּׁטֶת, וְתָמִיד הִיא בְּמָחוֹל וּבִשְׂחוֹק. וְהַשְּׂנוּאָה הִיא לִילִית הָרְשָׁעָה, הִיא תָּמִיד מְיַלֶּלֶת וְעוֹסֶקֶת בִּבְכִיָּה, לֹא יוּכַל לְבַכֵּר אֶת בֶּן הַבְּכוֹר, שֶׁהוּא נוֹלַד מֵאִשְׁתּוֹ הָרְאוּיָה לוֹ, כִּי צָרִיךְ הָאָדָם לִזָּהֵר תָּמִיד עַל כָּל פָּנִים טִפָּה רִאשׁוֹנָה שֶׁיִּדְבַּק בְּאִשְׁתּוֹ, וְכָל מִי שֶׁנִּכְשַׁל חַס וְשָׁלוֹם בְּעָווֹן זֶה, יְעֻיַּן לְעֵיל פֶּרֶק ב' וּלְקַמָּן בְּפֶרֶק סט וּבְפֶרֶק ע, וִימַהֵר בִּתְשׁוּבָה, וְאָז טוֹב יִהְיֶה לוֹ אָמֵן סֶלָה.

Chapter 69

<b>כְּתִיב </b>צָרִיךְ הָאָדָם לָדַעַת, כִּי הַמַּחֲלַת הַנִּזְכֶּרֶת לְעֵיל בְּפֶרֶק סח, הִיא וְכַת שֶׁלָּהּ לִפְעָמִים הִיא נִרְאֵית לִפְנֵי הָאָדָם אַף בְּהָקִיץ, וְהִיא נִרְאֵית אֵלָיו כְּאִלּוּ הִיא אִשָּׁה יָפָה וּמַרְאֵית לוֹ פָּנִים שׂוֹחֲקוֹת, וְשׂוֹחֶקֶת עִם הָאָדָם וּמְיַלֶדֶת בָּנִים מִמֶּנּוּ הַנִּקְרָאִים בָּנִים זָרִים, בָּנִים מַשְׁחִיתִים, וּלְבַסּוֹף הִיא הוֹרֶגֶת אוֹתוֹ וְאֶת זַרְעוֹ וְכָל בְּנֵי מִשְׁפַּחְתּוֹ, כַּאֲשֶׁר שָׁמַעְנוּ מֵהַמַּעֲשֶׂה שֶׁנַּעֲשָׂה בְּיָמֵינוּ: וְאֹמַר לְךָ אִיזִי גּוּפָא דְּעֻבְדָּא כָּךְ הָיָה. כִּי בִּשְׁנַת תמ"א ותמ"ב לָאֶלֶף הַשִּׁשִּׁי הָיָה בַּיִת אֶחָד שֶׁל אֲבָנִים עוֹמֵד בָּרְחוֹב הַגָּדוֹל בִּקְהִלַּת קֹדֶשׁ פּוֹזְנָא, אֲשֶׁר הַמַּרְתֵּף בְּתוֹךְ הַבַּיִת הָיָה סָגוּר וּמְסֻגָּר, וְלֹא הָיָה יָכוֹל לֵילֵךְ שׁוּם אָדָם לְתוֹךְ הַמַּרְתֵּף. וַיְהִי הַיּוֹם, הָלַךְ לְשָׁם בָּחוּר אֶחָד לְתוֹךְ הַמַּרְתֵּף, וּכְמוֹ רְבִיעִית שָׁעָה מְצָאוּהוּ אַנְשֵׁי הַבַּיִת לְהַבָּחוּר שׁוֹכֵב עַל מִפְתַּן הַמַּרְתֵּף מֵת, וְלֹא הָיוּ יוֹדְעִים סִבַּת מִיתָתוֹ. וְאַחַר מִיתַת הַבָּחוּר הַנִּזְכָּר לְעֵיל, כְּמוֹ שְׁתֵּי שָׁנִים בָּאוּ הַחִיצוֹנִים לְתוֹךְ הַפִיר הוֹיז שֶׁל בַּעַל הַבַּיִת; וּכְשֶׁהָיוּ אַנְשֵׁי הַמָּקוֹם מְכִינִים מָזוֹן לְבַשֵּׁל עַל הַכִּירָה, הָיוּ מוֹצְאִין בַּקְּדֵרוֹת תּוֹךְ הַמַּאֲכָל עָפָר וָאֵפֶר, עַד שֶׁלֹּא הָיָה רָאוּי הַמַּאֲכָל לֶאֱכֹל. 
וְאַחַר כָּךְ הָיָה יַד הַחִיצוֹנִים מִתְגַּבֵּר וְהוֹלֵךְ, עַד שֶׁבָּאוּ גַּם כֵּן לְתוֹךְ הַדִּירָה שֶׁהָיוּ דָּרִים שָׁם בְּנֵי אָדָם, וְהָיוּ לוֹקְחִין הַכֵּלִים וְהַמְּנוֹרוֹת שֶׁהָיוּ בַּחֶדֶר תְּלוּיִים לְנוֹי, וְהָיוּ זוֹרְקִין אֶת הַכֵּלִים וְהַמְּנוֹרוֹת עַל הָאָרֶץ, אֲבָל לֹא הָיוּ מַזִּיקִין לְשׁוּם אָדָם, רַק הָיוּ מְבַלְבְּלִים אֶת הָאֲנָשִׁים הַדָּרִים שָׁם. וְאַחַר כָּךְ בָּאִים הַחִיצוֹנִים לְכָל חַדְרֵי הַבַּיִת, עַד שֶׁנִּכְנַס אֵימָתָן עַל אֲנָשִׁים הַדָּרִים בַּבַּיִת, וּבְעַל כָּרְחָם הֻכְרְחוּ לַעֲזֹב אֶת הַבַּיִת וְלַעֲקֹר דִּירָתָם מִשָּׁם, וְהָיָתָה יְלָלָה גְּדוֹלָה בִּקְהִלַּת קֹדֶשׁ פּוֹזְנָא. וַיִּתְיַעֲצוּ הַקָּהָל יַחַד לְהִתְוַכֵּחַ אֵיךְ וּמַה לַּעֲשׂוֹת, וְעָשׂוּ פְּעֻלּוֹת מִן הַכְּמָרִים הַנִּקְרָאִים ייע"ז וויט"ר, וְלֹא יָכְלוּ לַעֲשׂוֹת שׁוּם פְּעֻלָּה לְגָרֵשׁ אֶת הַחִיצוֹנִים. וְאַחַר כָּךְ שָׁלְחוּ שָׁלִיחַ מְיֻחָד אַחַר הַבַּעַל שֵׁם הַמְפֻרְסָם בְּדוֹרוֹ, הַנִּקְרָא מוֹרֵנוּ הָרַב יוֹאֵל בַּעַל שֵׁם מִקְּהִלַּת קֹדֶשׁ זַאמוּשְׂט. 
וְהִנֵּה תֵּכֶף אֲשֶׁר בָּא הָרַב מוֹרֵנוּ יוֹאֵל זִכְרוֹנוֹ לִבְרָכָה, הִתְחִיל לְהַשְׁבִּיעָם בַּשֵּׁמוֹת הַקְּדוֹשִׁים, שֶׁיּוֹדִיעוּ לוֹ מֵאֵיזֶה סִבָּה הֵם בָּאִים, הַחִיצוֹנִים, לְבַיִת זֶה אֲשֶׁר הִיא בֵּית דִּירָה לִבְנֵי אָדָם, וְהַחִיצוֹנִים אֵין לָהֶם רְשׁוּת לָדוּר בִּמְקוֹם הַיִּשּׁוּב, כִּי אִם בִּמְקוֹם הַטִּנּוּף אוֹ בַּמִּדְבָּר. וְהֵשִׁיבוּ, שֶׁהַבַּיִת הַזֶּה הוּא שַׁיָּךְ לָהֶם לַחֲלוּטִין עַל פִּי דִּין וְדַת הַתּוֹרָה, וְהִתְרַצּוּ הַחִיצוֹנִים שֶׁיָּבוֹאוּ לִפְנֵי בֵּית דִּין הַצֶּדֶק שֶׁבִּקְהִלַּת הַקֹּדֶשׁ פּוֹזְנָא, וְאַחַר יוֹם אוֹ יוֹמַיִם הָיוּ הַדַּיָּנִים דִּקְהִלַּת קֹדֶשׁ הַנִּזְכָּר לְעֵיל הוֹלְכִים עִם הָרַב רַבִּי יוֹאֵל בַּעַל שֵׁם, וְהָיוּ יוֹשְׁבִים בְּבֵית דִּין, וְהָיוּ שׁוֹמְעִים קוֹל שֶׁאֶחָד טוֹעֵן, אֲבָל לֹא רָאוּ הַבֵּית דִּין שׁוּם תְּמוּנַת צוּרָה מֵהַחִיצוֹנִים. וְהִתְחִיל אֶחָד מִן הַחִיצוֹנִים לִטְעֹן כִּי הָיָה אִישׁ אֶחָד דָּר בַּבַּיִת, שֶׁהַבַּיִת הָיָה שַׁיָּךְ לוֹ בַּיָּמִים הַקַּדְמוֹנִים, וּשְׁמוֹ הָיָה כָּךְ וְכָךְ. וְהָיָה הָאִישׁ הַנִּזְכָּר לְעֵיל צוֹרֵף, וְהָיָה דָּר עִם שֵׁדִית אַחַת, וְהוֹלִיד בָּנִים זָרִים וּבָנִים מַשְׁחִיתִים, וְגַם הוֹלִיד מֵאִשְׁתּוֹ גַּם כֵּן בָּנִים. וְהָאִישׁ צוֹרֵף הַנִּזְכָּר לְעֵיל הָיָה לוֹ אַהֲבָה יְתֵרָה, וְנַפְשׁוֹ קְשׁוּרָה בְּנַפְשָׁהּ שֶׁל שֵׁדִית, וְלִפְעָמִים הָיָה מֻכְרָח לְבַטֵּל תְּפִלָּתוֹ וְלָצֵאת מִבֵּית הַכְּנֶסֶת לַעֲשׂוֹת רְצוֹן הַשֵּׁדִית הַנִּזְכָּר לְעֵיל.
וּפַעַם אַחַת הָיָה הָאִישׁ צוֹרֵף הַנִּזְכָּר לְעֵיל מְסַדֵּר סֵדֶר בַּלַּיְלָה רִאשׁוֹנָה שֶׁל פֶּסַח כְּסֵדֶר שֶׁל הַיְּהוּדִים בְּכָל תְּפוּצוֹת יִשְׂרָאֵל, וּבְתוֹךְ הַסְּעֻדָּה קָם הָאִישׁ הַצּוֹרֵף מִן הַשֻּׁלְחָן וְהָלַךְ לְבֵית הַכִּסֵּא, וְאִשְׁתּוֹ הַיְּהוּדִיָּה עָשְׂתָה כְּמַחֲרִישׁ לוֹ, הָלְכָה תֵּכֶף אַחֲרָיו לִרְאוֹת מַה הוּא עוֹשֶׂה בְּבֵית הַכִּסֵּא, וְרָאֲתָה דֶּרֶךְ הַחוֹר לְבֵית הַכִּסֵּא וְהִנֵּה הָיָה חֶדֶר יָפֶה עוֹמֵד שָׁם וְגַם שֻׁלְחָן הָיָה מָלֵא מִכֵּלִים שֶׁל כֶּסֶף וְזָהָב וּמִטָּה מֻצַּעַת בְּכָל מִינֵי יִפּוּי, וּבְתוֹךְ הַמִּטָּה הָיְתָה אִשָּׁה יְפֵיפִיָּה מְאֹד עֲרֻמָּה, וְהַצּוֹרֵף הַנִּזְכָּר לְעֵיל הָיָה מִדַּבֵּק עִמָּהּ בַּמִּטָּה. וּמֵרֹב הַפַּחַד שֶׁל הָאִשָּׁה הַיְּהוּדִית הָלְכָה לְבֵיתָהּ סָרָה וְזוֹעֶפֶת. וְאַחַר כָּךְ כְּמוֹ רְבִיעִית שָׁעָה בָּא גַּם בַּעֲלָהּ הַצּוֹרֵף, וְהָאִשָּׁה הַיְּהוּדִית לֹא דִּבְּרָה מְאוּמָה עַד כָּעֵת.
לְמָחֳרָת הָלְכָה הָאִשָּׁה הַיְּהוּדִית לְבֵית הָרַב הַגָּאוֹן הַגָּדוֹל מוֹרֵנוּ שֶׁעפְּטְל, זִכְרוֹנוֹ לִבְרָכָה, וְסִפְּרָה לוֹ כָּל הַמְאֹרָעוֹת הַנִּזְכָּרִים לְעֵיל. וְשָׁלַח לָהּ הָרַב אַחַר הַצּוֹרֵף, וְהוֹדָה הַצּוֹרֵף שֶׁיֵּשׁ לוֹ אִשָּׁה זָרָה, אֲשֶׁר הִיא לֹא מִזֶּרַע הָאָדָם. וְאָז כָּתַב לוֹ הָרַב קָמִיעַ אֶחָד בְּשֵׁמוֹת הַקְּדוֹשִׁים, עַד שֶׁהֻכְרַח הַצּוֹרֵף לַעֲזֹב הָאִשָּׁה הַזָּרָה הַהִיא מִן הַחִיצוֹנִים. וְקֹדֶם מוֹתוֹ בָּאָה אֵלָיו הַחִיצוֹנִית וּבָכְתָה לְפָנָיו אֵיךְ יַנִּיחַ אוֹתָהּ וּבָנֶיהָ, וְאַחַר כָּךְ הֶרְאֲתָה לוֹ פָּנִים שׂוֹחֲקוֹת וּנְשָׁקְתוֹ וְחִבְּקָה אוֹתוֹ, עַד שֶׁהִתְרַצָּה לָהּ לִתֵּן לָהּ וּלְזַרְעָהּ חֵלֶק בַּנַּחֲלָה שֶׁלּוֹ, וְנָתַן לָהּ הַמַּרְתֵּף אֲשֶׁר יֵשׁ לוֹ בַּבַּיִת. וְאַחַר זְמַן נִשְׁתַּרְבֵּב מִלְחָמוֹת בִּמְדִינוֹת פּוֹלִין מִן שְׁנַת ת"ח עַד שְׁנַת תי"ח, וּמֵת הָאִישׁ הַצּוֹרֵף בַּמִּלְחָמָה הַהִיא הוּא וְיוֹרְשָׁיו, וְעַתָּה אֵין לוֹ שׁוּם יוֹרֵשׁ, וַאֲנַחְנוּ הַחִיצוֹנִים הַיּוֹרְשִׁים, וְלָנוּ יֵשׁ חֵלֶק בְּנַחֲלַת אָבִינוּ. עַד כָּאן הַטְּעָנוֹת שֶׁל הַחִיצוֹנִים.
וְהֵשִׁיבוּ הָאֲנָשִׁים הַדָּרִים בַּבַּיִת, שֶׁאֲנַחְנוּ כֶּסֶף מָלֵא קָנִינוּ הַבַּיִת מִן הַצּוֹרֵף וּמִיַּד בָּאֵי כֹּחוֹ, וְאַתֶּם הַחִיצוֹנִים אֵינָם נִקְרָאִים זֶרַע בְּנֵי אָדָם. וְעוֹד, שֶׁאִמְּכֶם הַשֵּׁדִית הָיְתָה כּוֹפָה לְהַצּוֹרֵף בְּעַל כָּרְחוֹ לָדוּר עִמָּהּ. וְיָצָא פְּסַק מֵהַבֵּית דִּין, שֶׁאֵין לְהַחִיצוֹנִים שׁוּם דִּין וּדְבָרִים וְלֹא שׁוּם חֵלֶק בְּהַבַּיִת הַנִּזְכָּר לְעֵיל, כִּי עִקַּר דִּירָתָם הוּא בַּמִּדְבָּר וְלֹא בַּיִּשּׁוּב. וְאַחַר הַפְּסָק הִשְׁבִּיעַ הָרַב רַבִּי יוֹאֵל בַּעַל שֵׁם לְהַחִיצוֹנִים, שֶׁהֻכְרְחוּ לָצֵאת מֵהַבַּיִת וְאַף מִן הַמַּרְתֵּף לִמְקוֹם יְעָרוֹת וּמִדְבָּרוֹת. הֲרֵי לְךָ רְאָיָה בְּרוּרָה, שֶׁהֶעָווֹן הַזֶּה גּוֹרֵם כְּשֶׁהָאָדָם נִדְבַּק בְּלִילִית אוֹ בְּשֵׁדִית מִן כַּת מַחֲלַת, אֲזַי נֶעֱקָר הוּא מִן הָעוֹלָם וְגַם מִשְׁפַּחְתּוֹ, וְאֵין לוֹ שׁוּם זִכָּרוֹן בָּעוֹלָם.
עַל כֵּן יִתְרַחֵק הָאָדָם מִן הַזְּנוּת, כְּדֵי שֶׁלֹּא יָבוֹא אֵלָיו שֵׁדִית בִּדְמוּת אִשָּׁה, וְיִדְבַּק חַס וְשָׁלוֹם בּוֹ אוֹ בְּזַרְעוֹ, וְגוֹרֵם רָעָה לְעַצְמוֹ. וְהַגּוֹדֵר עַצְמוֹ בְּגָדֵר עֶרְוָה וּמִדַּבֵּק בְּאֵשֶׁת נְעוּרָיו שֶׁהִיא כְּגֶפֶן, אָז אַשְׁרֵי לוֹ וְאַשְׁרֵי לְנִשְׁמָתוֹ שֶׁלֹּא נָתַן כֹּחוֹ לְזָרִים. רַק יִהְיֶה הָאָדָם נִזְהָר מִלְּהוֹצִיא זַרְעוֹ לְבַטָּלָה. וְאִם יַגִּיעַ אֵלָיו חַס וְשָׁלוֹם חֵטְא זֶה עַל יְדֵי אֹנֶס, אֲזַי יִרְאֶה תֵּכֶף לְתַקֵּן אֶת הַפְּגָם בִּתְשׁוּבָה, וְאָז טוֹב לוֹ יִהְיֶה סֶלָה.

Chapter 70

<b>בְּרֵישׁ </b>פָּרָשַׁת צַו כְּתִיב: "זֹאת תּוֹרַת הָעוֹלָה, הִיא הָעוֹלָה עַל מוֹקְדָהּ". פֵּרֵשׁ רַשִּׁ"י, זִכְרוֹנוֹ לִבְרָכָה: אֵין צַו אֶלָּא לְשׁוֹן זֵרוּז. אָמַר רַבִּי שִׁמְעוֹן: בְּיוֹתֵר צָרִיךְ הַכָּתוּב לְזָרֵז בְּמָקוֹם שֶׁיֵּשׁ חֶסְרוֹן כִּיס. עַד כָּאן לְשׁוֹנוֹ.
וְהִנֵּה פֵּרוּשׁ רַשִּׁ"י צָרִיךְ לְבֵאוּר, מַה כַּוָּנַת רַשִּׁ"י, זִכְרוֹנוֹ לִבְרָכָה, לִדְרשׁ דְּרוּשׁ זֶה דַּוְקָא בְּפָרָשָׁה זוֹ, וְלֹא בִּשְׁאָר פָּרְשִׁיּוֹת שֶׁבַּתּוֹרָה? וְהַנִּרְאֶה לְפָרֵשׁ עַל פִּי הַגְּמָרָא דְּאַמְרִינָן: תְּפִלָּה — כְּנֶגֶד קָרְבָּנוֹת תִּקְּנוּם. תְּפִלַּת שַׁחֲרִית — נֶגֶד תָּמִיד שֶׁל שַׁחֲרִית, מוּסָפִים — נֶגֶד קָרְבַּן מוּסָף. תְּפִלַּת מִנְחָה — נֶגֶד תָּמִיד שֶׁבֵּין הָעַרְבַּיִם, תְּפִלַּת עַרְבִית — כְּנֶגֶד אֵבָרִים וּפְדָרִים שֶׁלֹּא נִתְעַכְּלוּ עַל גַּבֵּי הַמִּזְבֵּחַ, וְנִתְפַּקְּעוּ מֵעַל גַּבֵּי הַמִּזְבֵּחַ, שֶׁהִזְהִירָה הַתּוֹרָה לְהַכֹּהֲנִים לְהַחֲזִיר הָאֵבָרִים וּפְדָרִים עַל גַּבֵּי הַמִּזְבֵּחַ. וְלָכֵן הָיָה הָאֵשׁ שֶׁל הַמִּזְבֵּחַ יוֹקֵד כָּל הַלַּיְלָה. וְהָעִנְיָן הוּא מְבֹאָר בַּזֹּהַר פָּרָשַׁת תְּרוּמָה, כִּי הֶעָשָׁן שֶׁל כָּל הַקָּרְבָּנוֹת הָיָה עוֹלֶה בְּמִישׁוֹר, מַה שֶּׁאֵין כֵּן הֶעָשָׁן שֶׁל אֵבָרִים וּפְדָרִים, שֶׁפָּקְעוּ מֵעַל גַּבֵּי הַמִּזְבֵּחַ. וּכְשֶׁחוֹזְרִין וּמַעֲלִין אוֹתָן עַל גַּבֵּי הַמִּזְבֵּחַ מִבָּעֵרֶב, הָיָה הֶעָשָׁן מִתְעַקֵּם וְהוֹלֵךְ לְצַד צָפוֹן, אֲשֶׁר שָׁם דִּירַת הַסִּטְרָא אָחֳרָא, וּמִן הֶעָשָׁן הַהוּא הֵם יוֹנְקִים. וְלֹא יוּכְלוּ לְקַטְרֵג עַל יִשְׂרָאֵל. 
וּכְשֶׁהָיָה הֶעָשָׁן הַהוּא הַנִּזְכָּר מִתְעַקֵּם לְאוֹתוֹ צַד צָפוֹן וְעָאל לְחַד נוּקְבָא דִּבְצַד צָפוֹן, וְכָל הַחֲבוּרוֹת שֶׁל הַסִּטְרָא אָחֳרָא הָיוּ יוֹדְעִים מֵהֶעָשָׁן וְהָיוּ מִתְאַסְּפִים כֻּלָּם לְשָׁם, וְרֹאשׁ אֶחָד מְמֻנֶּה עַל כֻּלָּם. שִׁשִּׁים אֶלֶף רִבּוֹא מַחֲנוֹת שֶׁל קְלִפּוֹת עִמָּהֶם, וְכֻלָּם הֵם מִתְאַסְּפִים יַחַד לִסְטַר צָפוֹן, וְקַיָּמִים עַל פִּתְחָא חֲדָא דְּאִקְרִי 'קֶרִי', כִּי מֵהַהוּא פִּתְחָא דְּאִקְרִי 'קֶרִי' נָפְקִין כָּל מְקַטְרְגִים עַל יִשְׂרָאֵל. וְעַל זֶה כְּתִיב: וְאִם תֵּלְכוּ עִמִּי קֶרִי, וְהָלַכְתִּי אַף אֲנִי עִמְּכֶם בַּחֲמַת קֶרִי. וְהֵן הֵן הַקְּלִפּוֹת אֲשֶׁר מִשָּׁם נָפְקִין וּפַרְחִין וְשָׁאטִין בַּלַּיְלָה, וּמִתְחֲזִיָן לִבְנֵי הָאָדָם בַּלַּיְלָה וְשׂוֹחֲקִין עִמָּהֶם, עַד שֶׁמּוֹצִיאִין קֶרִי. וְהִנֵּה עָשָׁן הַנִּזְכָּר לְעֵיל הוּא מָזוֹן לְאוֹתָן הַמְקַטְרְגִים שֶׁיִּשָּׁאֲרוּ בַּמָּקוֹם, וְלֹא יִתְפַּשְּׁטוּ עַל הָעוֹלָם. וּכְנֶגֶד זֶה תִּקְּנוּ תְּפִלַּת עַרְבִית, בַּאֲשֶׁר כִּתּוֹת הַנִּזְכָּרִים יוֹצְאִים מֵעֵרֶב רַב, וְעַל כֵּן נִקְרֵאת 'תְּפִלַּת עֶרֶב' לְהַתִּישׁ כֹּחַ הַנִּזְכָּרִים. וְצָרִיךְ הָאָדָם לְכַוֵּן הֵיטֵב בִּתְפִלַּת עַרְבִית, כְּדֵי לְהַתִּישׁ כֹּחַ הַסִּטְרָא אָחֳרָא הַנִּזְכָּר לְעֵיל, וּבְיוֹתֵר בִּפְרָט בַּגָּלוּת הַמַּר הַזֶּה.
וְהִנֵּה צָרִיךְ אֲנִי עוֹד לְהַקְדִּים לְךָ הַקְדָּמָה אַחַת, מַה שֶּׁמָּצָאתִי בַּסֵּפֶר שְׁלָ"ה, דְּהִזְהִיר הַגָּאוֹן מוֹרֵנוּ יְשַׁעְיָה הוֹרְוִיץ, זִכְרוֹנוֹ לִבְרָכָה, שֶׁצָּרִיךְ כָּל אָדָם לִזָּהֵר מְאֹד בְּפֵרוּר שֶׁל פַּת כְּדִמְיוֹן אֵבָרֵי עוֹלָה, שֶׁנִּתְפַּקְּעוּ מֵעַל גַּבֵּי הַמִּזְבֵּחַ, כְּדֵי שֶׁלֹּא יִהְיֶה שְׁלִיטַת הַחִיצוֹנִים נֶהֱנִין מִן אוֹתָן אֵבָרִים וּפְדָרִים, רַק יְנִיקָתָן הִיא מִן הֶעָשָׁן הַמִּתְעַקֵּם וְנוֹטֶה לְצַד צָפוֹן, כָּךְ הַפֵּרוּרֵי פַּת צָרִיךְ הָאָדָם לְהִזָּהֵר בָּהֶם שֶׁלֹּא יַשְׁלִיכֵם לָאָרֶץ, וּבִפְרָט מִפֵּרוּרֵי שִׁיּוּרֵי הַמּוֹצִיא, שֶׁהֵן דֻּגְמַת אֵבָרִים שֶׁל עוֹלָה וְנִקְרָאִים תְּרוּמַת מַעֲשֵׂר, שֶׁהוּא קֹדֶשׁ הַקֳּדָשִׁים (עַיֵּן מַה שֶּׁכָּתַבְתִּי בְּחִבּוּרִי הַגָּדוֹל, הַנִּקְרָא "עֹפֶר הָאַיָּלִים", בְּפָרָשַׁת צַו, וְתִמְצָא נַחַת. עַיֵּן שָׁם).
מִי שֶׁאֵינוֹ נִזְהָר בְּפֵרוּרֵי פַּת, אֲזַי בָּאָה לִילִית שֶׁהִיא גִּימַטְרִיָּא אַרְבַּע מֵאוֹת וּשְׁמוֹנִים, שֶׁהִיא בְּהִפּוּךְ אַתְוָן פַּת עִם ת"פ כֹּחוֹת שֶׁלָּהּ, וְשׁוֹרָה בְּבֵית הָאִישׁ הַהוּא, עַד שֶׁמְּבִיאָה אוֹתוֹ לִידֵי עֲנִיּוּת. וְלָכֵן נִרְאֶה לִי דְּזֶה כַּוָּנַת הַמְּסוֹרָה: זֹאת תּוֹרַת הָעוֹלָה הִיא הָעוֹלָה. כְּתִיב: הוּא הָעוֹלָה. וְלִכְאוֹרָה הוּא תָּמוּהַּ. וּלְפִי מַה שֶּׁכָּתַבְתִּי אָתֵי שַׁפִּיר דְּהוּא סוֹד גָּדוֹל: הִוא הָעוֹלָה — קָאֵי עַל לִילִית הָרְשָׁעָה, שֶׁרוֹצָה לֵהָנוֹת מִן פֵּרוּרֵי פַּת שֶׁהִיא גִּימַטְרִיָּא ת"פ, שֶׁהוּא מְמֻנֶּה עַל הָעֲנִיּוּת וְדַלּוּת, וְהוּא הָעוֹלָה — קָאֵי אַאֵיבָרֵי עוֹלָה, שֶׁנִּתְקָרֵב עַל גַּבֵּי הַמִּזְבֵּחַ. וְלָכֵן נִרְאֶה לִי פֵּרוּשׁ רַשִּׁ"י, זִכְרוֹנוֹ לִבְרָכָה: דְּרוּשׁ זֶה שֶׁל רַבִּי שִׁמְעוֹן: בְּיוֹתֵר צָרִיךְ הַכָּתוּב לְזָרֵז בִּמְקוֹם חֶסְרוֹן כִּיס דַּוְקָא בְּפָרָשָׁה זוֹ, דְּקָשֶׁה לְרַשִּׁ"י, זִכְרוֹנוֹ לִבְרָכָה, הַקְּרִי הוּא 'הִיא הָעוֹלָה', וְהַכְּתִיב הוּא 'הוּא הָעוֹלָה', אֶלָּא עַל כָּרְחֲךָ צָרִיךְ לוֹמַר כִּדְפֵרַשְׁתִּי לְעֵיל, דְּ'הוּא הָעוֹלָה' קָאֵי אַקָרְבָּנוֹת. וְ'הִיא הָעוֹלָה' קָאֵי אַפֵּרוּרֵי פַּת. וְלָכֵן בָּא רַבִּי שִׁמְעוֹן לוֹמַר: בְּיוֹתֵר צָרִיךְ הַכָּתוּב לְהַזְהִיר, בְּמָקוֹם שֶׁיֵּשׁ חֶסְרוֹן כִּיס, לְפִי דְּלִילִית הִיא מְמֻנָּה עַל הָעֲנִיּוּת וְדַלּוּת.
בַּמַּעֲשֶׂה דְּהוּבָא בְּחֻלִּין: אָמַר אֲבַּיֵּי, מֵרֵישׁ הֲוֵי אֲמִינָא הַאי דְּכַנְשֵׁי נַשְׁוְרָא מִשּׁוּם נְקִיּוּת הוּא. (רָצָה לוֹמַר: דְּכַנְשֵׁי נַשְׁוְרָא, שֶׁמְּכַבְּדִין פֵּרוּרֵי הַפַּת, כָּךְ פֵּרֵשׁ רַשִּׁ"י, זִכְרוֹנוֹ לִבְרָכָה). אָמַר לֵיהּ מַר: מִשּׁוּם דְּקָשֶׁה לַעֲנִיּוּת. הַאי גַּבְרָא, דַּהֲוֵי מְהַדֵּר עָלֵיהּ שַׁד דַּעֲנִיּוּתָא, וְלֹא הֲוֵי יָכוֹל לֵיהּ דְּקָא זָהִיר אַנַּשְׁוְרָא. (רָצָה לוֹמַר, שֶׁהָיָה הַבַּעַל הַבַּיִת נִזְהָר מְאֹד בְּפֵרוּרֵי הַפַּת). יוֹמָא חַד כָּרַךְ רִפְתָּא עַל פְּנֵי הַשָּׂדֶה, וְנָפְלוּ פֵּרוּרִים שֶׁל הַפַּת עַל גַּבֵּי עֲשָׂבִים, וְאִי אֶפְשָׁר הָיָה לוֹ לִלְקֹט כָּל הַפֵּרוּרִים. אָמַר הַשֵּׁד דַּעֲנִיּוּתָא: הַשְׁתָּא וַדַּאי נָפַל בְּיָדִי. בָּתַר דְּאָכִיל, אַיְתָא מָרָא עַקְרִינְהוּ לְכֹלָּא וְשָׁדָא לְנַהֲרָא. (פֵּרֵשׁ רַשִּׁ"י, שָׁקַל מָרָא, שֶׁקּוֹרִין בִּלְשׁוֹן אַשְׁכְּנַז שאוב"ל, וְלָקַח הַקַּרְקַע עִם הָעֲשָׂבִים וְעִם הַפֵּרוּרִים וְזָרַק לְמַיָּא). שָׁמַע קָלָא, דַּהֲווּ אַמְרֵי: וַי, וַי, דְּאַפְקֵי לְהַאי גַּבְרָא מִבֵּיתִי! וְלָכֵן נִרְאֶה לִי, דְּזֶהוּ כַּוָּנַת רַשִּׁ"י שֶׁדָּרַשׁ דְּרוּשׁ זֶה דַּוְקָא בְּמִצְוָה זוֹ בְּפָרָשַׁת הָעוֹלָה, שֶׁהִיא קְרִי וּכְתִיב: 'הוּא הָעוֹלָה', 'הִיא הָעוֹלָה'. כֵּיוָן דְּרַמְזִי נָמֵי אַלִילִית, שֶׁהִיא מְמֻנָּה אַעֲנִיּוּת. וְלָכֵן אָמַר: בְּיוֹתֵר צָרִיךְ הַכָּתוּב לְזָרֵז בְּמָקוֹם שֶׁיֵּשׁ חֶסְרוֹן כִּיס, שֶׁהַפֵּרוּרֵי פַּת כָּל מִי שֶׁלֹּא נִזְהָר בָּהֶן וְזוֹרְקָן לַחוּץ, מֵבִיא לִידֵי עֲנִיּוּת וְדַלּוּת. וְלָכֵן לֹא פֵּרֵשׁ רַשִּׁ"י דְּרוּשׁ זֶה, כִּי אִם דַּוְקָא בְּמִצְוָה זוֹ. וְקַל לְהָבִין וְנָכוֹן הוּא. וּלְפִי עֲנִיּוּת דַּעְתִּי הִיא כַּוָּנָה אֲמִתִּית.
וְלָכֵן צָרִיךְ הָאָדָם לְהִזָּהֵר שֶׁלֹּא יַשְׁלִיךְ פֵּרוּרֵי הַפַּת, וְכָל שֶׁכֵּן פֵּרוּרִין שֶׁל 'הַמּוֹצִיא' שֶׁיֵּשׁ בָּהֶן קְדֻשַּׁת אֵבָרֵי הָעוֹלָה. וְלָכֵן נִרְאֶה לִי דְּלִילִית עִם אַרְבַּע מֵאוֹת וּשְׁמוֹנִים מַחֲנוֹת שֶׁלָּהּ הִיא מְמֻנָּה עַל הַקֶּרִי. עַל כֵּן צָרִיךְ הָאָדָם לְהִתְפַּלֵּל, שֶׁלֹּא יָבוֹא לִידֵי קֶרִי, וְיִתְרַחֵק מֵהִרְהוּרִים רָעִים הַמְּבִיאִים אֶת הָאָדָם לִידֵי קֶרִי.
וּבוֹא וּרְאֵה עֵצָה הֲגוּנָה, שֶׁאֶתֵּן לְכָל מִי שֶׁיָּרֵא וְחָרֵד לִדְבַר ה' שֶׁיּנָּצֵל מֵעֲווֹן קֶרִי: עִנְיָן רִאשׁוֹן כְּבָר כָּתַבְתִּי בְּפֶרֶק ב, שֶׁיְּצַיֵּר הָאָדָם קֹדֶם שֶׁיִּישַׁן בִּדְיוֹקְנוֹ שֶׁל אָבִיו. עַיֵּן שָׁם. וּסְגֻלָּה שֵׁנִית הִיא, שֶׁיַּעֲשֶׂה טַבַּעַת מִכֶּסֶף טָהוֹר וְיַחְקֹק עָלָיו אֵלּוּ הַשֵּׁמוֹת שֶׁקִּבַּלְתִּי מֵהָאִישׁ הַקָּדוֹשׁ, מוֹרֵנוּ יוֹאֵל בַּשׁ, זִכְרוֹנוֹ לִבְרָכָה, מִקְּהִלַּת קֹדֶשׁ זַאמוּטְשׁ, וְאֵלּוּ הֵן: שדי, צמדכר, אנקתם, פסתם, פִּסְפָּסִים, דיונסים, יוהך, אדני. וְאַחַר עֲשִׂיָּה וְהַחֲקִיקָה שֶׁל הַטַּבַּעַת כֶּסֶף יַטְבִּיל הַטַּבַּעַת בְּמִקְוֶה אַרְבָּעִים סְאָה, וְאַחַר כָּךְ יוּכַל לָשֵׂאת עַל יָדוֹ וְיוּכַל לֵילֵךְ בְּכָל הַמְּקוֹמוֹת, וְיִהְיֶה לִבּוֹ בָּטוּחַ שֶׁיִּנָּצֵל מֵעָווֹן זֶה, וְיִשְׁכֹּן וְיִשְׁכַּב לַבֶּטַח עַל מִשְׁכַּבְתּוֹ, בְּלִי שׁוּם מִכְשׁוֹל וְעָווֹן.

Chapter 71

<b>"וַיָּבֹא </b>עַד חֶבְרוֹן" <small>(בַּמִּדְבָּר יג, כב)</small>. וּפֵרֵשׁ רַשִׁ"י: מְלַמֵּד שֶׁהָלַךְ כָּלֵב עַל קִבְרֵי הָאָבוֹת לְהִתְפַּלֵּל שָׁם, שֶׁיִּהְיֶה נִצּוֹל מֵעֲצַת מְרַגְּלִים. וּמִכָּאן נִתְפַּשֵּׁט הַמִּנְהָג יָפֶה שֶׁבְּיִשְׂרָאֵל, שֶׁאֲנַחְנוּ הוֹלְכִים עַל קִבְרֵי אָבוֹת לְהִתְפַּלֵּל בַּיּוֹם שֶׁמֵּת בּוֹ אָבִיו אוֹ אִמּוֹ. וְאַף אִם הוּא בְּמָקוֹם אַחֵר בְּאוֹתוֹ הַפַּעַם בַּיָּאר־צַייט, וְאֵינוֹ בַּמָּקוֹם שֶׁשּׁוֹכֵב שָׁם אָבִיו אוֹ אִמּוֹ, מִכָּל מָקוֹם כְּשֶׁהוֹלֵךְ עַל שְׁאָר קִבְרֵי יִשְׂרָאֵל לְהִתְפַּלֵּל, מִכָּל מָקוֹם מִתְעוֹרְרִים כָּל הַנְּשָׁמוֹת שֶׁבְּגַן עֵדֶן בְּאוֹתָהּ הַתְּפִלָּה. וְסַדְנָא דְּאַרְעָא חַד הוּא, שֶׁהַקָּדוֹשׁ בָּרוּךְ הוּא גָּזַר כֵּן לִהְיוֹת נַפְשׁוֹת הַצַדִּיקִים מְצוּיִין עַל הַקְּבָרוֹת לְטוֹבַת יִשְׂרָאֵל, שֶׁיִּהְיוּ שׁוֹמְעִין לִתְחִנּוֹת וּתְפִלּוֹת יִשְׂרָאֵל, הַבָּאִים לְהִתְפַּלֵּל עַל הַקְּבָרוֹת. וְכָל מִי שֶׁיֵּשׁ לוֹ אֵיזֶה צַעַר, יָבוֹא אֶל קִבְרֵי אֲבוֹתָיו אוֹ שְׁאָר קְבָרוֹת וְיוֹדִיעַ צַעֲרוֹ לְהַנְּפָשׁוֹת, כִּי בְּעֵת שֶׁהַנְּשָׁמוֹת וּנְפָשׁוֹת שׁוֹמְעִין תְּפִלָּתָן שֶׁל הַחַיִּים הַמִּתְפַּלְּלִים עַל צַעֲרוֹ, אָז עוֹלִין לָרוּחוֹת שֶׁבְּגַן עֵדֶן, וְהָרוּחוֹת עוֹלִין אֶל חַדְרֵי גַּן עֵדֶן אֲשֶׁר שָׁם נְשָׁמוֹת הַקְּדוֹשׁוֹת, וּמְעוֹרְרִים הָאָבוֹת שֶׁבְּאֶרֶץ יִשְׂרָאֵל, וְשָׁם מִשְׁתַּחֲוִים לִפְנֵי כִּסֵּא הַכָּבוֹד וּמִתְפַּלְּלִין עַל הַחַיִּים.
אָכֵן, כְּשֶׁנְּשָׁמָה אֵינָהּ זוֹכָה עֲדַיִן לִמְקוֹמָהּ בְּגַן עֵדֶן הָעֶלְיוֹן, וְהִיא עֲדַיִן נִדְחֵית מִחוּץ לְפַרְגּוֹדָא קַדִּישָׁא וְנָדָה וְנָעָה — אֲזַי גַּם הָרוּחַ וְהַנֶּפֶשׁ נָע וָנָד, וּבְכָל פַּעַם בָּאָה הַנֶּפֶשׁ וְרוּחַ בְּתוֹךְ הַקֶּבֶר, וְרוֹאָה הַגּוּף מְסֹבָב בְּתוֹלָעִים, וּפִיו פָּתוּחַ וְתוֹלָעִים מְקַשְׁקְשִׁים בּוֹ, וּקְרָבָיו וּבְנֵי מֵעָיו מְלֵאִים רִמָּה וְתוֹלֵעָה, אָז הַנְּשָׁמָה מִתְאַבֶּלֶת עָלָיו, כְּמוֹ שֶׁאָמַר הַכָּתוּב: וְנַפְשׁוֹ עָלָיו תֶּאֱבַל. מַה שֶּׁאֵין כֵּן כְּשֶׁהַגּוּף קָדוֹשׁ וְטָהוֹר. אֲזַי מִתְעַכֵּל הַבָּשָׁר עַל יְדֵי הֶעָפָר, וְאָז נַעֲשֶׂה גּוּפוֹ וּבְשָׂרוֹ עָפָר וָאֵפֶר תֵּכֶף, וְאֵינוֹ סוֹבֵל שׁוּם צַעַר שֶׁל תּוֹלָעִים וְרִמָּה. זֶהוּ שְׂכַר גּוּפוֹ. וּשְׂכַר הַנְּשָׁמָה בְּגַן עֵדֶן הָעֶלְיוֹן עוֹלָה מִיָּד, וְכֵן הָרוּחַ לְגַן עֵדֶן הַתַּחְתּוֹן.
 וְכָל שַׁבָּת וְרֹאשׁ חֹדֶשׁ עוֹלָה הָרוּחַ לְגַן עֵדֶן הָעֶלְיוֹן, אֲשֶׁר שָׁם הִיא הַנְּשָׁמָה, וּבְהַהוּא אוֹר וְזִיו הַטָּהוֹר יוֹרֶדֶת לְמַטָּה בְּמוֹצָאֵי שַׁבָּת וְיוֹם טוֹב וְרֹאשׁ חֹדֶשׁ, וְאָז עוֹלָה הַנֶּפֶשׁ וּמְקַבֶּלֶת גַּם כֵּן מֵהָאוֹר וּמֵהַזִּיו הַטָּהוֹר שֶׁקִּבֵּל הָרוּחַ לְמַעְלָה מִנְּשָׁמָה שֶׁבְּגַן עֵדֶן הָעֶלְיוֹן, וְאָז הַנֶּפֶשׁ יוֹרֶדֶת וְנִכְנֶסֶת תּוֹךְ הַקֶּבֶר וְנוֹטֶלֶת צִיּוּר הַגּוּף שֶׁהָיוּ בְּחַיּוּתָן בָּעוֹלָם הַזֶּה, וּבְצִיּוּר הַזֶּה עוֹמְדִין מַמָּשׁ בַּגּוּפוֹת כְּמוֹ שֶׁהָיוּ בְּחַיּוּתָן, וְעוֹמְדִים עַל הַקְּבָרִים וְנוֹתְנִים שֶׁבַח וְהוֹדָיָה לָאֵל יִתְבָּרַךְ שְׁמוֹ, עַל גֹּדֶל מַעֲלוֹת אוֹר הַנְּשָׁמָה. וְזִיו פְּנֵיהֶם מְאִירִים בְּאוֹר גָּדוֹל. וְאָז מַרְבִּין בְּשִׁירוֹת וְתִשְׁבָּחוֹת בְּצִיּוּרָן מַמָּשׁ עִם הָעֲצָמוֹת מְרֻקָּמוֹת וּמְגֻלָּמוֹת כְּדִמְיוֹן הַגּוּף. וְאִלּוּ הָיָה רְשׁוּת לִבְנֵי אָדָם לִרְאוֹתָן, הָיוּ רוֹאִים אוֹתָן בְּכָל מוֹצָאֵי שַׁבָּת וּמוֹצָאֵי רֹאשׁ חֹדֶשׁ וְיוֹם טוֹב בְּדִמְיוֹן גּוּפוֹת עַל הַקְּבָרִים, וְאוֹמְרִים שִׁיר וָשֶׁבַח. וְזֶה שֶׁאָמַר הַכָּתוּב: כָּל עַצְמוֹתַי תֹּאמַרְנָה ה' מִי כָמוֹךָ. 'אוֹמְרִים' אֵין כְּתִיב כָּאן, אֶלָּא 'תֹּאמַרְנָה' — שֶׁאוֹמְרִים הַמֵּתִים שִׁירָה וָשֶׁבַח בְּכָל מוֹצָאֵי שַׁבָּת וְיוֹם טוֹב וְרֹאשׁ חֹדֶשׁ.
וְגַם צָרִיךְ לְהוֹדִיעַ: בְּעוֹד הָאָדָם בְּחַיִּים חַיּוּתוֹ, אָז הַנְּשָׁמָה מְעוֹרֶרֶת אֶת לִבּוֹ שֶׁל אָדָם לִדְבַר ה', כִּי זֶה קַבָּלָה הִיא בְּיָדִי מִסְּפָרִים קַדְמוֹנִים. וְדַע, כִּי בְּכָל עֵת שֶׁיָּבוֹא פִּתְאֹם מַחֲשָׁבָה טוֹבָה בְּלֵב שֶׁל אָדָם, מַחֲשָׁבָה שֶׁל שִׂמְחָה וְאַהֲבָה לְדִבְרֵי תּוֹרָה אוֹ מִצְוָה, אֲזַי תֵּדַע שֶׁאָז הוּא עֵת רָצוֹן שֶׁתִּהְיֶה מִתְפַּלֵּל. וְזוֹ הַתְּפִלָּה דְּבוּקָה תֵּכֶף בְּהֵיכַל מֶלֶךְ מַלְכֵי הַמְּלָכִים הַקָּדוֹשׁ בָּרוּךְ הוּא. וּבַאֲשֶׁר שֶׁיֵּשׁ לִפְעָמִים עֵת וּזְמַן, שֶׁנַּפְשׁוֹ שֶׁל אָדָם עֲגוּמָה עָלָיו, קָרוֹב הַדָּבָר שֶׁיֵּשׁ אֵיזֶה גְּזֵרָה רָעָה חַס וְשָׁלוֹם עַל הָאָדָם אוֹ עַל קְרוֹבָיו, אוֹ גְּזֵרָה רָעָה עַל כָּל הָעוֹלָם, כִּי עַל פִּי רֹב כְּרוּזִים יוֹצְאִים וּמְעוֹרְרִין לְבָבוֹת הָאָדָם, כִּי הַלֵּב יוֹדֵעַ מָרַת נַפְשׁוֹ, אַף שֶׁבְּאָזְנָיו לֹא שָׁמַע. וְעַל כֵּן אִם יִתְעַצֵּל הָאָדָם וְלֹא יִתְפַּלֵּל תֵּכֶף, אֲזַי הַגְּזֵרָה מְמַשְׁמֶשֶׁת וּבָאָה. 
עַל כֵּן יְזָרֵז הָאָדָם עַצְמוֹ וְיִתְפַּלֵּל לְהַקָּדוֹשׁ בָּרוּךְ הוּא בִּדְמָעוֹת כְּפִי כֹּחוֹ, כַּמְבֹאָר בַּזֹּהַר פָּרָשַׁת קְדוֹשִׁים, דְּיוֹם אֶחָד הֲוֵי יָתִיב רַבִּי שִׁמְעוֹן בֶּן יוֹחַאי אַתַּרְעָא דְּלוּד. זָקַף עֵינוֹי וְחָזָא שִׁמְשָׁא דְּנָהִיר וְאִסְתִּים נְהוֹרָא, וְאַהְדַּר נָהִיר וְאִסְתִּים נְהוֹרָא, וְאַהְדַּר נָהִיר וְאִסְתִּים נְהוֹרָא. וַהֲוֵי כֵּן שָׁלשׁ פְּעָמִים. אַדְהָכֵי אִתְחְשִׁיךְ נְהוֹרָא וְאִתְחֲזֵי בְּשִׁמְשָׁא אוּכְמֵי וִירוֹקָא. אָמַר רַבִּי שִׁמְעוֹן בֶּן יוֹחַאי לְרַבִּי אֶלְעָזָר בְּרֵיהּ: תָּא אֲבַתְרָאִי וְנֵחְמֵי, דְּהָא וַדַּאי גְּזֵרָה אִתְגְּזַר. וְהַקָּדוֹשׁ בָּרוּךְ הוּא בָּעֵי לְאוֹדָעָא לָן, דְּוַדַּאי שְׁלשָׁה יוֹמִין תַּלְיָא גְּזֵרָה דְּאִתְגְּזַר לְעֵילָא, עַד דְּמוֹדִיעַ הַקָּדוֹשׁ בָּרוּךְ הוּא לְצַדִּיקַיָּא, הֲדָא הוּא דִּכְתִיב <small>(עָמוֹס ג, ז)</small>: "כִּי לֹא יַעֲשֶׂה אֱלֹהִים דָּבָר, כִּי אִם גִּלָּה סוֹדוֹ אֶל עֲבָדָיו הַנְּבִיאִים".
עַד דַּהֲווּ אָזְלֵי, אָעלוּ בְּהַאי כֶּרֶם. חֲמוּ חַד חִוְיָא, דַּהֲוֵי אָתָא, וּפוּמֵיהּ פָּתוּחַ וּמְלַהֲטָא בְּאַרְעָא בְּעַפְרָא. וְאָחִיד יְדֵיהּ בְּרֵישֵׁיהּ דְּחִוְיָא, וַחֲמָא דַּהֲוֵי חִוְיָא מְרַחֵשׁ בְּלִשְׁנֵיהּ (רָצָה לוֹמַר, דְּהַנָּחָשׁ הָיָה מְרַמֵּז לְעוֹרֵר לְהַנָּחָשׁ הַקַּדְמוֹנִי, שֶׁהִיא סַמָּאֵל לִילִית הָרְשָׁעָה, שֶׁיִּתְעוֹרְרוּ דִּינִים קָשִׁים עַל הָעוֹלָם). אָמַר לֵיהּ רַבִּי שִׁמְעוֹן בֶּן יוֹחַאי לְחִוְיָא: חִוְיָא, זִיל וְאֵימָא לְהַאי חִוְיָא, דְּאִתְקְרֵי נָחָשׁ עֶלְיוֹן, דְּהָא רַבִּי שִׁמְעוֹן בֶּן יוֹחַאי בְּעָלְמָא שָׁכִיחַ. עַיְלֵי רַבִּי שִׁמְעוֹן בֶּן יוֹחַאי לְרֵישֵׁיהּ דְהַהִיא נָחָשׁ לְחַד נוּקְבָא דְּעַפְרָא וְאָמַר: גּוֹזְרַנִי בְּשֵׁם, דִּכְשֵׁם דְּתַתָּא אִתְחְזִיר לְנוּקְבָא דְּעַפְרָא, כָּךְ עִלָּאָה יִתְחֲזָר לְנוּקְבָא דִּתְהוֹמָא רַבָּא. רָחִישׁ רַבִּי שִׁמְעוֹן בֶּן יוֹחַאי בִּצְלוֹתֵיהּ עִם רַבִּי אֶלְעָזָר. עַד דַּהֲוֵי מַצְלֵי, שָׁמְעוּ חַד קָלָא. דַּהֲוֵי אוֹמֵר: פּוּטְקְרָא דְּקִטְפָא עוּלוּ לְאַתְרַיְכוּ קַטְפִירֵי דְּבּוּרַיְנִי לָא שְׁרָאָן בְּעָלְמָא, דְּהָא רַבִּי שִׁמְעוֹן בֶּן יוֹחַאי בָּטִיל לְהוֹן. פֵּרוּשׁ: דַּהֲוֵי יוֹצֵא בַּת קוֹל עַל אוֹתָן מְמֻנִּים, דִּיכוֹלִין לַעֲשׂוֹת הֶזֵּק לָעוֹלָם, שֶׁיִּהְיוּ מֻכְרָחִים לְעָיֵל לַמָּקוֹם הָרִאשׁוֹן, בַּמָּקוֹם אֲשֶׁר שׁוֹכְנִים בַּמִּדְבָּרוֹת, כֵּיוָן דְּרַבִּי שִׁמְעוֹן בֶּן יוֹחַאי הוּא עֲדַיִן קַיָּם בָּעוֹלָם הַזֶּה, וּזְכוּתוֹ מָגֵן עַל כָּל הַפֻּרְעָנֻיּוֹת.
וְדַע, אַף שֶׁעַכְשָׁו בַּזְּמַן הַזֶּה אֵין לָנוּ בַּדּוֹר כְּמוֹ רַבִּי שִׁמְעוֹן בֶּן יוֹחַאי, שֶׁיּוּכַל לְבַטֵּל הַגְּזֵרוֹת הָרָעוֹת; מִכָּל מָקוֹם חַסְדֵי ה' לֹא תַּמְנוּ עַל כָּל דּוֹר וְדוֹר, וּמִיָּד שֶׁנִּגְזְרָה אֵיזֶה גְּזֵרָה לְמַעְלָה, רַחֲמָנָא לִצְלַן, מִיָּד שְׁלוּחֵי מַעְלָה מַכְרִיזִים וּמַשְׁמִיעִים הַקּוֹל וְהַכָּרוֹז עַל יְדֵי תִּינוֹק וְתִינֹקֶת, וְהֵן מִתְנַבְּאִין וְאֵינָם יוֹדְעִים מַה מִּתְנַבְּאִים. גַּם הַקָּדוֹשׁ בָּרוּךְ הוּא מְעוֹרֵר לֵב הַכְּשֵׁרִים וִירֵאִים, שֶׁיִּתְפַּלְּלוּ עַל דּוֹרָם, וְהִתְעוֹרְרוּת בָּא מֵעַצְמוֹתָן. וּבְעֵת אֲשֶׁר אֵיזֶה רָעוֹת מִתְעוֹרְרוֹת, אָז מַלְאֲכֵי דִּינִים מְשׁוֹטְטִים וּמַכְרִיזִים, וְחִצֵּי דִּינִים נִשְׁלָחִים וּמְבִיאִים אֵיזֶה חֻלְשָׁה לָעוֹלָם אוֹ שְׁאָר עִנְיָנִים רָעִים בַּר מִנַּן. וְאָז טוֹב לָאָדָם שֶׁלֹּא לְהֵרָאוֹת כָּל כָּךְ בַּחוּץ תָּדִיר, כִּדְאִיתָא בַּזֹּהַר פָּרָשַׁת נֹחַ: כֵּיוָן שֶׁנִּתָּן רְשׁוּת לַמַּשְׁחִית, אֲזַי לְהַאי שְׁלוּחָא רְשׁוּת לִפְגֹּעַ בְּאִנְשֵׁי דִּמְהַלְּכִין תָּדִיר בָּרְחוֹבוֹת וּבַשְּׁוָקִים חַס וְשָׁלוֹם. וְלָכֵן צָרִיךְ הָאָדָם לְהִתְפַּלֵּל עַל זֶה לְהִנָּצֵל מִכָּל רַע כַּנִּזְכָּר לְעֵיל.
וְצָרִיךְ הָאָדָם לְהִזָּהֵר שֶׁלֹּא לְהַזְכִּיר שְׁמוֹ בִּתְפִלָּתוֹ, דְּכֵיוָן דְּמַזְכִּיר שְׁמוֹ, אָז מַשְׁגִּיחִין לְעַיֵּן עָלָיו בְּמַעֲשָׂיו. וְכֵן יִמָּצְאוּ מְקַטְרְגִים דִּינַזְקֵי לֵיהּ, חַס וְשָׁלוֹם. וְהֵבִיא הַזֹּהַר רְאָיָה, שֶׁאָמַר אֱלִישָׁע הַנָּבִיא לַשּׁוּנַמִּית: הַיֵּשׁ לָךְ לְדַבֵּר אֶל הַמֶּלֶךְ? — דָּא הַקָּדוֹשׁ בָּרוּךְ הוּא, דְהַהוּא יוֹמָא רֹאשׁ הַשָּׁנָה הֲוֵי, דִּכְדֵין אִקְרִי הַקָּדוֹשׁ בָּרוּךְ הוּא 'מֶלֶךְ הַקָּדוֹשׁ' וּ'מֶלֶךְ הַמִּשְׁפָּט'. וַתֹּאמֶר: בְּתוֹךְ עַמִּי אָנֹכִי יוֹשֶׁבֶת — לָא בָּעֵינָא דְּיִדְכְּרוּן שְׁמִי שֶׁיַּשְׁגִּיחוּן בִּי, אֶלָּא: בְּתוֹךְ עַמִּי אָנֹכִי יוֹשֶׁבֶת. תָּא חָזִי בְּשַׁעְתָּא דְּרֻגְזָא הֲוֵי בְּעָלְמָא, לֹא אִדְכַּר שֵׁם נֹחַ. כֵּיוָן דְּדִינָא אִתְעָבַר, כְּתִיב: וַיִּזְכֹּר אֱלֹהִים אֶת נֹחַ. הַשְׁתָּא אִדְכַּר שֵׁם נֹחַ. וְכָל זֶה — לְהוֹדִיעַ כִּי הָאָדָם נִדּוֹן בְּמִשְׁקָל, וּלְכָל מַעֲשֶׂה יֵשׁ מֵלִיץ טוֹב, וּלְכָל עִנְיָן רַע יֵשׁ מְקַטְרֵג.
אַשְׁרֵי מִי שֶׁאוֹהֵב אֶת נִשְׁמָתוֹ יוֹתֵר מִגּוּפוֹ, וְעוֹשֶׂה עוֹלָם הַזֶּה טָפֵל וְעוֹלָם הַבָּא עִקָּר, וְכָל יוֹם וָיוֹם צוֹפֶה וּמַבִּיט אֶל הַסּוֹף, שֶׁסּוֹף אָדָם לָמוּת, וְאָז בְּוַדַּאי יַצְלִיחַ בְּתוֹרָתוֹ וּבַמַּעֲשִׂים הַטּוֹבִים, שֶׁיָּבוֹא לְחַיֵּי עוֹלָם הַבָּא.

Chapter 72

<b>אָמְרוּ </b>רַבּוֹתֵינוּ זִכְרוֹנָם לִבְרָכָה, כִּי הָעוֹלָם מִתְקַיֵּם עַל הֲבֵל פִּיהֶם שֶׁל תִּינוֹקוֹת שֶׁל בֵּית רַבָּן. וּמִכָּאן תִּרְאֶה, שֶׁגָּדוֹל שְׂכַר הַמְלַמְּדִין עִם הַתִּינוֹקוֹת. וּבְכָל מָקוֹם שֶׁתִּינוֹקוֹת לוֹמְדִים אֵצֶל רַבָּם, שָׁם הַשְּׁכִינָה מְצוּיָה וְשׁוֹרָה שָׁם, כִּדְאִיתָא בַּזֹּהַר פָּרָשַׁת לֵךְ לְךָ:
רַבִּי שִׁמְעוֹן בֶּן יוֹחַאי כַּד הֲוֵי אָתֵי לְמֵחְמֵיהּ עוּלְמַיָּא בְּבֵי רַב, הֲוָה אֲמַר, אָזְלֵינָא לְמֶחְמֵי אַפֵּי שְׁכִינְתָּא. וּמַה שֶּׁדִּיֵּק וְאָמַר, כַּד הֲוָה אָתֵי לְמֶחְמֵי עוּלֵימַיָּא בְּבֵי רַב, כִּי כֵן מִנְהַג אַנְשֵׁי מַעֲשֶׂה: כְּשֶׁהָיוּ פְּנוּיִין מִן הַמְּלָאכָה, הָיוּ הוֹלְכִים אֶל הַמְלַמְּדִים כְּדֵי לְקַבֵּל אַפֵּי שְׁכִינְתָּא. וְעַל כֵּן צָרִיךְ אָדָם לִזָּהֵר, שֶׁכָּל הַהוֹלֵךְ לְשָׁם לְבֵית הַמְלַמְּדִים, שָׁם הָאֵם, דְּהִיא שְׁכִינְתָּא רוֹבֶצֶת עַל הַבָּנִים וּפוֹרֶשֶׂת כַּנְפֵי שְׁכִינָה עַל גְּדָיֵי הַצֹּאן. וּבַהֲבֵל פִּיהֶם שֶׁל תִּינוֹקוֹת בּוֹקְעִים רְקִיעִים וַאֲוִירִים. עַל כֵּן צָרִיךְ הַמְלַמֵּד לָשׂוּם אֶל לִבּוֹ, שֶׁהַשְּׁכִינָה שׁוֹכֶנֶת אֶצְלוֹ, וְיַעֲשֶׂה מְלַאכְתּוֹ בֶּאֱמוּנָה בְּלִי רְמִיָּה, בַּאֲשֶׁר שֶׁהוּא מְלֶאכֶת שָׁמַיִם. וְיִרְאֶה שֶׁיִּהְיֶה הַחֶדֶר אֲשֶׁר לוֹמְדִין שָׁם הַתִּינוֹקוֹת נָקִי וְטָהוֹר מִכָּל לִכְלוּךְ. וִיקֻיַּם: וְהָיָה מַחֲנֶיךָ קָדוֹשׁ. כִּי זֶה נִקְרָא מַחֲנֵה שְׁכִינָה.
וְאִיתָא בְּזֹהַר חָדָשׁ: רַבִּי אֶלְעָזָר בְּרַבִּי שִׁמְעוֹן בֶּן יוֹחַאי פָּגַע בֵּיהּ אֵלִיָּהוּ, וַהֲוֵי אֵלִיָּהוּ מִתְחֲזֵי אֵלָיו כִּדְמוּת סָבָא, וְתִינוֹק קָטָן הוֹלֵךְ לְפָנָיו. וְהָיָה מַעֲבַר נָהָר גָּדוֹל לְאַעַבְּרָא לְהַךְ גִּיסָא. אָמַר לֵיהּ: סָבָא! רַמְיָא לְהַאי יַנּוּקָא עַל כְּתֵפָאִי בְּחַד גִּיסָא, וְאַתְּ — עַל כְּתֵפָאִי גַּם כֵּן בְּהַאי גִּיסָא, וְאַעֲבִיר לְכוֹן מַעַבְּרָא דְּנַהֲרָא רַבָּא הָדֵין. אָמַר לֵיהּ: לֹא מָארֵי דְּדָרָא אַתְּ? וְלֹא תּוּכַל לְעַבְּרְנָא! (רָצָה לוֹמַר, שֶׁאָמַר לוֹ: רָאִיתִי שֶׁאַתָּה תַּלְמִיד חָכָם, וְתַשׁ כֹּחֲךָ מֵחֲמַת לִמּוּד הַתּוֹרָה, שֶׁנִּקְרֵאת תּוּשִׁיָּה, שֶׁמַּתֶּשֶׁת כֹּחַ שֶׁל אָדָם). אָמַר לֵיהּ: סָבָא! (סָבָא!) אִי אֶתְפֹּשׂ אוֹתְךָ וְרַבְיָא הָדֵין בִּתְרֵי אֲרֵימִית יַתְכוֹן פַּלְגּוּת מִיל אֲחוֹרֵי הַנָּהָר. וְשֶׁאָמַרְתָּ לִי שֶׁהַתּוֹרָה נִקְרֵאת 'תּוּשִׁיָּה' וּמַתֶּשֶׁת כֹּחַ שֶׁל אָדָם, וַהֲלֹא הַתּוֹרָה נִקְרָא אַסְוָתָא, שֶׁנֶּאֱמַר <small>(מִשְׁלֵי ג, ח)</small>: "רִפְאוּת תְּהִי לְשָׁרֶךָ וְגוֹ' וּלְכָל בְּשָׂרוֹ מַרְפֵּא". אַף אֲנִי שָׁתִיתִי מֵהַתּוֹרָה יוֹמִין סַגִּיאִין כְּמָה דְּשָׁתֵי מִלִּין דְּאַסְוָתָא, וְאַיְשָׁר חֵילִי. נָטִיל לְהוֹן וְאַעְבְּרִינוֹן עַל כְּתֵפוֹי. אָמַר לֵיהּ: סָבָא! (סָבָא!), חֵילִי סַגִּי בְּעָלְמָא הָדֵין וּבְעָלְמָא דְּאָתֵי, וּבְגִין רַבְיָא הָדֵין לָא אֶשְׁבֹּק לָךְ וְלֹא אֶתֵּן רְשׁוּת לַשַּׂר שֶׁל גֵּיהִנָּם לִגַּע בָּךְ, וַאֲנָא עָיֵל לִיךְ לְעָלְמָא דְּאָתֵי בְּתֹקֶף חֵילִי, דְּאִית לִי תַּמָּן. אָמַר לִי: רַבִּי! רַבָּא חֵילָךְ וְסַגִּיאָה בְּעָלְמָא הָדֵין וּבְעָלְמָא דְּאָתֵי, וְאַתְּ דַּמְיָן כְּהַאי שִׁמְשָׁא וְכוּ'.
וּבִהְיוֹת כִּי גָּדוֹל שְׂכַר כֹּחַ לִמּוּד הַתִּינוֹקוֹת, וַהֲבֵל פִּיהֶם עוֹשִׂים הַרְבֵּה פְּעֻלּוֹת טוֹבוֹת וְהַצָּלוֹת מִגְּזֵרוֹת רָעוֹת וְקָשׁוֹת, כְּמוֹ שֶׁאָמְרוּ רַבּוֹתֵינוּ זִכְרוֹנָם לִבְרָכָה: הַקּוֹל קוֹל יַעֲקֹב — בִּזְמַן שֶׁהַקּוֹל שֶׁל תִּינוֹקוֹת מְצַפְצְפִים בְּבָתֵּי מִדְרָשׁוֹת וּבְבָתֵּי כְּנֵסִיּוֹת שֶׁל יַעֲקֹב, אֵין הַיָּדַיִם יְדֵי עֵשָׂו לָבוֹא עָלֵינוּ, חַס וְשָׁלוֹם, בִּגְּזֵרוֹת רָעוֹת וּשְׁמָדוֹת.
עַל כֵּן צְרִיכִין אָנוּ גַּם כֵּן לְהִתְפַּלֵּל עַל הַתִּינוֹקוֹת שֶׁל בֵּית רַבָּן וְעַל יוֹנְקֵי שָׁדַיִם, שֶׁהַקָּדוֹשׁ בָּרוּךְ הוּא יְסוֹכֲכֵם בְּצֵל כְּנָפָיו וְיִשְׁמְרֵם מִכָּל עֵינָא בִּישָׁא וּמִכָּל חֹלִי וּפְגָעִים רָעִים, שֶׁיִּנָּצְלוּ מִן אַסְכָּרָה, שֶׁבָּא אֶל הַתִּינוֹקוֹת מֵחֲמַת חֶסְרוֹן אוֹר הַלְּבָנָה. וְכֵן כְּתִיב מְאֹרֹת, חָסֵר וָי"ו.
וּבְהַגִּיעַ הַזְּמַן לָתֵת הַתִּינוֹק לְבֵית הַסֵּפֶר לִלְמֹד אֵצֶל הַמְלַמֵּד, יַשְׁכִּים הָאָב בַּבֹּקֶר וְיָקִיץ אֶת הַיֶּלֶד וְיוֹלִיכֶנּוּ בְּעַצְמוֹ לְבֵית רַבּוֹ. וְאַף אִם הָאָב הוּא זָקֵן וְגָדוֹל אוֹ פַּרְנָס וְרַב, לֹא יִהְיֶה לוֹ בּוּשָׁה בְּזֶה שֶׁמּוֹלִיךְ אֶת בְּנוֹ פַּעַם רִאשׁוֹנָה לְבֵית רַבּוֹ שֶׁל תִּינוֹק. וְיִתֵּן שֶׁבַח וְהוֹדָיָה לְהַקָּדוֹשׁ בָּרוּךְ הוּא, שֶׁזִּכָּה אוֹתוֹ לְזַכּוֹת אֶת בְּנוֹ לְהַכְנִיסוֹ תַּחַת כַּנְפֵי הַשְּׁכִינָה. וּמְחֻיָּב הָאָב אוֹ הַאֵם לְכַסּוֹת הַתִּינוֹק תַּחַת בִּגְדוֹ בַּהֲלִיכָתוֹ, שֶׁלֹּא יִסְתַּכֵּל הַתִּינוֹק בְּשׁוּם דָּבָר טָמֵא בָּעוֹלָם. וְאַחַר שֶׁמֵּבִיא הַתִּינוֹק לְבֵית הַמְלַמֵּד, יִתֵּן הָאָב הַתִּינוֹק לְתוֹךְ חֵיקוֹ שֶׁל מְלַמֵּד, עַל שֵׁם הַכָּתוּב: כַּאֲשֶׁר יִשָּׂא הָאוֹמֵן אֶת הַיּוֹנֵק. וְאָנֹכִי תִּרְגַּלְתִּי לְאֶפְרַיִם קָחֶם עַל זְרוֹעוֹתָיו.
מְבִיאִין הַלּוּחַ, שֶׁכָּתוּב עָלָיו הָאָלֶ"ף בֵּי"ת, וְיִקְרָא הַמְלַמֵּד לִפְנֵי הַתִּינוֹק: א, ב, ג, ד, ה, ו, וְכוּ'. וְאַחַר כָּךְ תשׁר"ק, צפע"ם, נמל"ך, יטח"ז, והדגב"א. וְאַחַר כָּךְ יֹאמַר הַתִּינוֹק כָּל אוֹת וְאוֹת אַחַר הַמְלַמֵּד, וְאַחַר כָּךְ יִקְרָא הַמְלַמֵּד הַפָּסוּק: תּוֹרָה צִוָּה לָנוּ משֶׁה וְגוֹ'. וְאַחַר כָּךְ פָּסוּק רִאשׁוֹן שֶׁל וַיִּקְרָא. וְהַתִּינוֹק יַעֲנֶה אַחַר כָּל תֵּבָה וְתֵבָה. וְאַחַר כָּךְ יִתֵּן מְעַט דְּבַשׁ עַל הַלּוּחַ, וִילַחֵךְ הַתִּינוֹק הַדְּבַשׁ שֶׁעַל גַּבֵּי הָאוֹתִיּוֹת, וְאַחַר כָּךְ יִקַּח הָאָב הַתִּינוֹק וְיַשִּׁיבֶנּוּ לַבַּיִת בְּאֹפֶן שֶׁלֹּא יִרְאֶה הַתִּינוֹק שׁוּם דָּבָר טָמֵא. וְטוֹב שֶׁבְּאוֹתוֹ הַיּוֹם לֹא תִּגַּע שׁוּם אִשָּׁה נִדָּה בְּהַתִּינוֹק. וְלָכֵן נָכוֹן הוּא לְהִתְעַנּוֹת בּוֹ בַּיּוֹם אָבִיו וְאִמּוֹ שֶׁל הַתִּינוֹק, וְיִתְפַּלְּלוּ אֶל אֱלֹהִים שֶׁבַּשָּׁמַיִם שֶׁיִּהְיֶה הַוָּלָד מֻצְלָח בְּתוֹרָה וּבְיִרְאָה וּבְמַעֲשִׂים טוֹבִים לַאֲרִיכוּת יָמִים. וּלְעֵת עֶרֶב אַחַר הַתַּעֲנִית יַעֲשֶׂה סְעֻדָּה לַעֲנִיִּים, וְיִתֵּן צְדָקָה לְפִי מַסַּת יָדוֹ, וְאָז בְּוַדַּאי יִהְיֶה לֵב הָאָב בָּטוּחַ שֶׁיִּרְאַת ה' יִהְיֶה עַל אוֹתוֹ הַתִּינוֹק, וְדַי בְּאַזְהָרָה זוֹ.
וּמַה מְּאֹד גָּדוֹל שָׂכָר שֶׁל אוֹתָם הָאֲנָשִׁים, אֲשֶׁר הֵם חֲשׂוּכֵי בָּנִים, לְגַדֵּל יְתוֹמִים בְּתוֹךְ בֵּיתָם. וְיַשְׁגִּיחוּ עֲלֵיהֶם לְנַהֲגָם בְּדֶרֶךְ יְשָׁרָה כְּאִלּוּ יְלָדָם. וְאִם יְכֹלֶת בְּיָדוֹ לְהוֹשִׁיב לוֹמְדֵי תּוֹרָה בְּבֵיתוֹ וּלְפַרְנְסָם, שֶׁיִּהְיֶה בֵּיתוֹ מָלֵא תּוֹרָה. פְּשִׁיטָא: אַשְׁרֵי לוֹ וְאַשְׁרֵי חֶלְקוֹ. וְכֵן מָצִינוּ בְּרַשִּׁ"י, זִכְרוֹנוֹ לִבְרָכָה, שֶׁבִּהְיוֹתוֹ גּוֹלֶה מִן גָּלוּת צָרְפַת, הָיָה מִתְאַכְסֵן בְּבֵית עָשִׁיר פַּרְנָס אֶחָד. וְהָיָה הֶעָשִׁיר הַפַּרְנָס מַפְצִיר בּוֹ, שֶׁיִּתְעַכֵּב בְּבֵיתוֹ וְיִלְמַד תּוֹרָה. וּלְרֹב הַפְצָרָתוֹ וּבַקָּשַׁת הֶעָשִׁיר, הָיָה רַשִּׁ"י, זִכְרוֹנוֹ לִבְרָכָה, מְחַבֵּר סֵפֶר אֶחָד, וְהָיָה נִקְרָא הַסֵּפֶר הַנִּזְכָּר לְעֵיל עַל שֵׁם הֶעָשִׁיר הַפַּרְנָס, וְכַוָּנַת רַשִּׁ"י, זִכְרוֹנוֹ לִבְרָכָה, הָיָה לְגַדֵּל וּלְכַבֵּד אֶת שְׁאָר בַּעֲלֵי גְּמִילוּת חֲסָדִים.
וְאַשְׁרֵי הָאִישׁ אֲשֶׁר בּוֹחֵר וּבוֹרֵר מָקוֹם יָפֶה וְנָאֶה בְּבֵיתוֹ כְּדֵי לִלְמֹד שָׁם, כִּי הַקָּדוֹשׁ בָּרוּךְ הוּא מָצוּי בְּבַיִת שֶׁלּוֹמְדִים בּוֹ תּוֹרָה. וְגָדוֹל יִהְיֶה כְּבוֹד בַּיִת זֶה לֶעָתִיד, בְּעֵת שֶׁיִּקָּבְצוּ נִדְחֵי יִשְׂרָאֵל, אָז יִקָּבְצוּ גַּם כֵּן כָּל בָּתֵּי מִדְרָשׁוֹת וּבָתֵּי כְּנֵסִיּוֹת לְאֶרֶץ יִשְׂרָאֵל, וְיִהְיוּ לִצְבִי תִּפְאֶרֶת אָמֵן.

Chapter 73

<b>אָמְרוּ </b>רַבּוֹתֵינוּ זִכְרוֹנָם לִבְרָכָה: לֹא אִיבְרִי לַיְלָה אֶלָּא לְגִרְסָא. גָּדוֹל כְּבוֹד הַבַּיִת, אֲשֶׁר קוֹל תּוֹרָה נִשְׁמַע בּוֹ, כִּי הָעִנְיָן הוּא כָּךְ: כְּשֶׁאָדָם יָשֵׁן עַל מִטָּתוֹ, אָז נִשְׁמָתוֹ נַפְקָת מִנֵּיהּ, וְאָז הִיא אִסְהָדִית בָּאָדָם כָּל מַה דְּעָבִיד בְּהַהוּא יוֹמָא, וְדָנִין אֶת הַנְּשָׁמָה בֵּין טוֹב לְבִישׁ, כִּי בַּלַּיְלָה בֵּית דִּין שֶׁל מַעְלָה יוֹשְׁבִים בַּדִּין, וּבְשָׁעָה רִאשׁוֹנָה כֵּיוָן שֶׁהַשֶּׁמֶשׁ נִכְנְסָה לִמְקוֹמָהּ, אָז יֵשׁ מְמֻנֶּה מַכְרִיז כְּרוּזָא דֶּרֶךְ שְׁנֵים עָשָׂר שְׁעָרִים, אֲשֶׁר הֵם נִפְתָּחִים כְּשֶׁהַחַמָּה יוֹצֵאת לִזְרֹחַ, וְנִסְגָּרִים כְּשֶׁהַחַמָּה שׁוֹקַעַת כָּל הַלַּיְלָה, וְאָז כָּל אִנּוּן מְמֻנִּים מַלְאָכִים, דְּאִנּוּן מְמֻנִּים עַל שְׁמִירַת הָעוֹלָם, כֻּלָּם מִתְכַּנְּשִׁין לְעֵילָא, וְהַשַּׁעֲרֵי רַחֲמִים נִנְעֲלוּ, וְהַבָּתֵּי דִּינִים מִתְעוֹרְרִין, וְעוֹמְדִין מַלְאָכִים הַמְמֻנִּים עַל הַתְּקִיעוֹת וְתוֹקְעִין. וְזֶהוּ סִימָן שֶׁיַּעַמְדוּ הַמַּלְאָכִים בַּחֲצִי הַלַּיְלָה הַמְיֻחָדִים לוֹמַר שִׁירָה, וְאָז תֵּכֶף מִתְעוֹרְרִים הַמַּלְאָכִים וְעוֹמְדִין בְּאֵימָה וּבְיִרְאָה, בִּקְדֻשָּׁה וּבְטָהֳרָה, וּמְשׁוֹרְרִים וּמְזַמְּרִים קַמֵּיהּ קֻדְשָׁא בְּרִיךְ הוּא. 
וְאָז בִּתְחִלַּת הַלַּיְלָה בְּנֵי נָשָׁא נַיְמִין עַל עַרְסֵיהוֹן, וְנִשְׁמוֹתֵיהֶן נַפְקִין וּמְעִידִין עַל עוֹבְדֵיהוֹן דִּי בִּימָמָא וְעוֹמְדִין בַּדִּין, וּבַחֲצוֹת הַלַּיְלָה אִתְעַר רוּחַ צָפוֹן, רוּחַ חָזָק, וְקָם חַד מְמֻנֶּה וּבָטִישׁ בֵּיהּ בְּשַׁרְבִיטָא, וְהָרוּחַ שָׁכִיךְ, וּכְדֵין אִתְּעַר הַקָּדוֹשׁ בָּרוּךְ הוּא לְאִשְׁתַּעְשְׁעָא עִם צַדִּיקַיָּא, הֲדָא הוּא דִּכְתִיב: הַיּוֹשֶׁבֶת בַּגַּנִּים חֲבֵרִים מַקְשִׁיבִים לְקוֹלֵךְ, הַשְׁמִיעִינִי וְגוֹ'. וְהַקָּדוֹשׁ בָּרוּךְ הוּא מוֹשֵׁךְ חוּט שֶׁל חֶסֶד עַל אוֹתָן הָאֲנָשִׁים הָעוֹמְדִים בַּלֵּילוֹת לַעֲבוֹדָתוֹ, וּמְשַׁמְּרִים אוֹתָן מִכָּל פְּצָעִים וּפְגָעִים רָעִים, וַעֲלֵיהֶם נֶאֱמַר: יוֹמָם יְצַוֶּה ה' חַסְדּוֹ וּבַלַּיְלָה שִׁירֹה עִמִּי. וּבְוַדַּאי יֻמְשַׁךְ עָלָיו חוּט שֶׁל חֶסֶד וְאוֹר גָּדוֹל מִנְּטִיעוֹת שֶׁבְּגַן עֵדֶן, מֵאוֹתוֹ הַמָּקוֹם הַנִּקְרָא נַחַל קְדוּמִים, וְחֶלְקוֹ מוּכָן וּמְזֻמָּן לְאַחַר מוֹתָם בִּמְקוֹם מְנוּחָה וְשִׂמְחָה. אַשְׁרֵי לוֹ וְאַשְׁרֵי חֶלְקוֹ!
עַל כֵּן אַל יִהְיֶה קַל בְּעֵינֶיךָ לִמּוּד הַתּוֹרָה בַּלַּיְלָה. וְקַדְמוֹנֵינוּ זִכְרוֹנָם לִבְרָכָה הָיוּ מְתֻחְכָּמִים, וְהָיוּ עוֹשִׂים סִימָנִים לְכַוֵּן חֲצוֹת הַלַּיְלָה לָקוּם וְלַעֲסֹק בַּתּוֹרָה, כְּדֵי לְהִתְחַבֵּר כַּחֲדָא עִם צַדִּיקִים שֶׁבְּגַן עֵדֶן הַשּׁוֹמְעִים תּוֹרָה מִפִּי הַקָּדוֹשׁ בָּרוּךְ הוּא, כִּדְמָצִינוּ בַּזֹּהַר: רַבִּי אַבָּא וְרַבִּי יַעֲקֹב הֲווּ אָזְלוּ מִטְּבֶרְיָה לִכְפַר טַרְשָׁא וְנִתְאַכְסְנוּ אֵצֶל אֻשְׁפִּיזָא. כַּד בָּעֵי לְמִשְׁכָּב, אָמַר רַבִּי אַבָּא לְמָרֵיהּ דְּבֵיתָא: אִית הָכָא תַּרְנְגוֹלָא? אָמַר לֵיהּ הָאֻשְׁפִּיזָא: אַמַּאי? אָמַר לֵיהּ: אִצְטְרִיכְנָא לְמֵיקוּם בְּפַלְגוּת לֵילְיָא. אָמַר לֵיהּ: לָא אִצְטְרִיכְנָא, דְּהָא אִית לִי סִימָנָא אָחֳרָא, דְּהָדֵין טִקְלָא דְּקַמֵּי עַרְסַי מְלִינָא מַיָּא וְנָטִיף טִיף טִיף. בְּפַלְגּוּת לַיְלָה מַמָּשׁ אִתְרוֹקֵן כֻּלְּהוּ מַיָּא וְאִתְגַּלְגַּל הַאי קִטְפָא, דְּהַיְנוּ (טִקְלָא) וְאִשְׁתְּמַע קָלָא בְּכָל בֵּיתָא, וּכְדֵין הוּא פַּלְגּוּת לֵילְיָא (פֵּרוּשׁ, שֶׁהָיָה כְּלִי מַיִם תָּלוּי לִפְנֵי מִטָּתוֹ, וַהֲוֵי עָשׂוּי כְּגַלְגַּל, וּכְלִי זֶה הָיָה נוֹטֵף טִיף טִיף, וּכְדֶרֶךְ שֶׁעוֹשִׂין בִּמְדִינָה זוֹ 'הָאוּר וֶערְק' [א"ה: שָׁעוֹן] — עַד שֶׁמּוֹצִיא כָּל הַמַּיִם שֶׁבַּכְּלִי עַד חֲצוֹת. וְכָל זְמַן שֶׁהָיָה מַיִם, אֲפִלּוּ מְעַט מִזְּעֵיר, קָאֵי אַקַיָּמַיְהוּ. וּכְשֶׁנִּגְמְרוּ כָּל הַטִּפִּין לָצֵאת, אֲזַי נִתְהַפֵּך הַגַּלְגַּל וְנוֹפֵל לְמַטָּה, וְנֶהְפַּך הַכְּלִי וְהָיָה מַרְעִישׁ וְצוֹעֵק, וְנִשְׁמַע קוֹלוֹ, עַד שֶׁהֵקִיצוּ אוֹתָן הָאֲנָשִׁים שֶׁהָיוּ בַּחֶדֶר הַהוּא).
וְהָיָה שָׁם בְּאוֹתוֹ הַבַּיִת חַד סָבָא, דַּהֲוָה קָם בְּכָל פַּלְגּוּת לַיְלָא וְאִשְׁתַּדַּל בְּאוֹרַיְתָא, וּבְגִין דָּא עָבִיד הַאי. אָמַר רַבִּי אַבָּא: בְּרִיךְ רַחֲמָנָא, דְּשַׁדְרָנָא הָכָא! וּבְהַגִּיעַ זְמַן חֲצִי הַלַּיְלָה, קָמוּ כֻּלְּהוּ וַהֲוֵי עַסְקֵי בְּאוֹרַיְתָא וְכוּ'. אָמַר הַאי לִתְרֵין בְּנוֹהִי, מַהוּ עִנְיַן הַשָּׂכָר דְּהַקָּדוֹשׁ בָּרוּךְ הוּא מִשְׁתַּעֲשֵׁעַ עִם צַדִּיקִים, וְעָיֵל בְּפַלְגּוּת לַיְלָה לְגַן עֵדֶן. וְלָכֵן אָמַר דָּוִד: חֲצוֹת לַיְלָה אָקוּם לְהוֹדוֹת לְךָ. אָמַר רַבִּי אַבָּא: וַדַּאי שַׁפִּיר קָאָמַרְתְּ, אֲבָל מִנָּא לָךְ הָא? אָמַר לֵיהּ: כָּךְ לָמַדְתִּי מִן סָבָא אָחֳרָא. תּוּ הֲוֵי אָמַר לְהוּ: בִּתְּחִלַּת שַׁעְתָּא קָמַיְתָא דְּלַיְלָה כָּל הַדִּינִים דִּלְתַתָּא מִתְעָרִין וְאַזְלִין וְשָׁאטִין בַּלַּיְלָה. בְּפַלְגּוּת לַיְלָה מַמָּשׁ אִתְּעַר הַקָּדוֹשׁ בָּרוּךְ הוּא בְּגַן עֵדֶן, וְדִינִין דִּלְתַתָּא לָא מִשְׁתַּכְּחִין, וְכָל נִימוּסִים דִּלְעֵילָא לָא אִשְׁתַּכְּחוּ אֶלָּא בְּפַלְגּוּת לֵילְיָא, דִּכְתִיב: וִיחַלֵּק עֲלֵיהֶם לַיְלָה, וַיְהִי בַּחֲצִי הַלַּיְלָה.
וְכַמָּה מְקוֹמוֹת בַּתּוֹרָה מָצִינוּ הָכֵי. דָּוִד הַמֶּלֶךְ קָרֵי לְהַקָּדוֹשׁ בָּרוּךְ הוּא 'חֲצוֹת לַיְלָה' מַמָּשׁ (רָצָה לוֹמַר: הַיּוֹדְעִים סוֹד שֶׁהַנּוּקְבָא הַנִּקְרֵאת 'מִדַּת לַיְלָה' יוֹצֵאת מֵאֲחוֹרֵי חֲדוֹהִי, דְּהַיְנוּ מִמַּחֲצִיתוֹ. וְעַל כֵּן דָּוִד הֲוֵי קָרֵי לְהַקָּדוֹשׁ בָּרוּךְ הוּא 'חֲצוֹת לַיְלָה'. וְזֶהוּ שֶׁדִּיֵּק בַּזֹּהַר דְּאִיהוּ חֲצוֹת לַיְלָה מַמָּשׁ, וְזֶה סוֹד גָּדוֹל. וְאֵין מְגַלִּין אוֹתוֹ אֶלָּא לִצְנוּעִין וּלְיוֹדְעֵי חֵ"ן.) וּמַלְכוּת בֵּית דָּוִד נִקְרֵאת 'מִדַּת לַיְלָה', וְעַל כֵּן קָם דָּוִד בַּחֲצוֹת לַיִל, כְּדִכְתִיב <small>(תְּהִלִּים קיט, סב)</small>: "חֲצוֹת לַיְלָה אָקוּם לְהוֹדוֹת לְךָ עַל מִשְׁפְּטֵי צִדְקֶךָ". וְסוֹד 'מִשְׁפָּט וּצְדָקָה' גַּם כֵּן יָדוּעַ לַמֵּבִין מִדַּעְתּוֹ, אוֹ לְמִי שֶׁיֵּשׁ קַבָּלָה בְּיָדוֹ דִּמְהַנֵּי דִּינִין נַפְקִין 'דִּינָא דְּמַלְכוּתָא דִּינָא'. אָתֵי רַבִּי אַבָּא וְרַבִּי יַעֲקֹב וּנְשָׁקוּהוּ וְכוּ'.
 אַדְהָכֵי אָתֵי הַאי יַנּוּקָא וְשָׁאִיל: אַמַּאי כְּתִיב 'חֲצוֹת לַיְלָה'? רָצָה לוֹמַר: מֵאַחַר דְּקָאֵי אַנּוּקְבָא, דְּנִקְרֵאת 'חֲצוֹת לַיְלָה', וּמִדַּת חֲצוֹת אֵינוֹ מַשְׁמָע שֶׁהוּא מִדַּת לַיְלָה לְגַמְרֵי, אֶלָּא כִּי אִם מֵחֲצוֹת שֶׁל מִדַּת לַיְלָה. אָמַר: הָא אִתְּמַר: בְּפַלְגּוּת לַיְלָה מַלְכוּת דִּשְׁמַיָּא אִתְּעַר (פֵּרוּשׁ: וְאִם כֵּן, כְּבָר מְבֹאָר דְּמִשּׁוּם הָכֵי צָרִיךְ שֶׁיִּהְיֶה נִקְרֵאת חֲצוֹת לַיְלָה, דְּאִיהוּ הַקָּדוֹשׁ בָּרוּךְ הוּא הַנִּזְכָּר לְהֵרָאוֹת, דְּאָז מִתְגַּלֶּה מַלְכוּתָא דִּשְׁמַיָּא הַנִּקְרָא 'זְעֵיר', וְהָבֵן). אָמַר הַאי יַנּוּקָא: הָכֵי שְׁמַעְנָא מִלָּה. פָּתַח הַאי יַנּוּקָא וְאָמַר: מֵאַחַר דְּבַחֲצוֹת מִתְגַּלִּין הַחֲסָדִים, וְעַל כֵּן בְּאוֹתוֹ הָעֵת יֵשׁ דִּין וְרַחֲמִים, וְעַל כֵּן נִקְרָא אָז חֲצוֹת לַיְלָה. פַּלְגּוּת דִּינָא הִיא, דִּנְהִירָא אַנְפָּהָא בְּסִטְרָא דְּחֶסֶד. קָם רַבִּי אַבָּא וְשָׁוֵי יָדָיו עַל רֵישָׁא דְּהַאי יַנּוּקָא וּבָרְכֵיהּ. פָּתַח רַבִּי אַבָּא וְדָרַשׁ סוֹדוֹת נִפְלָאוֹת בְּעִנְיְנֵי דְּמִילָה, וְאָמַר דִּבְשָׁעָה שֶׁמַּכְנִיס הָאָב אֶת בְּנוֹ לָמוּל עָרְלָתוֹ, בְּהַהִיא שַׁעְתָּא קָרֵי קֻדְשָׁא בְּרִיךְ הוּא לַפָּמַלְיָא דִּילֵיהּ וְאָמַר: חֲמוּ פָּמַלְיָא דִּילִי, מַה בָּנַי חֲבִיבִין עַבְדִין בְּעָלְמָא. בְּהַהִיא רִגְעָא מִזְדַּמֵּן אֵלִיָּהוּ הַנָּבִיא וְטָאס עָלְמָא בְּאַרְבָּעָה טָאסִין וְאִזְדַּמַּן תַּמָּן. עַל דָּא תָּנִינָן, דְּבָעֵי בַּר נָשׁ לְתַקְּנֵא כֻּרְסַיָּא לְאֵלִיָּהוּ, וְהוּא סָלִיק וְאַסְהִיד קַמֵּי קֻדְשָׁא בְּרִיךְ הוּא, דְּיִשְׂרָאֵל הֵן מְקַיְּמִין בְּרִיתוֹ שֶׁל אַבְרָהָם אָבִינוּ וְכוּ'.
אַדְהָכֵי הֲוֵי נְהוֹרָא. קָמוּ רַבִּי אַבָּא וְרַבִּי יַעֲקֹב וּבָאוּ לְמֵיזַל. אָמַר לֵיהּ הַאי גַּבְרָא: בְּמַאי דְּעָסִיקְתּוּ בַּחֲצוֹת לַיְלָה אִשְׁתַּלִּימוּ. אָמַר: מַאי הוּא? אָמַר לְהוּ: דְּתֵחְמוּן לְמָחָר אַנְפּוֹי דְּמָארֵיהּ קַיָּמָא בַּעַל בְּרִית, שֶׁהוּא אֵלִיָּהוּ הַנָּבִיא, דְּהָא דְּבֵיתָאִי בָּעִית בָּעוּתָא דָּא מִנַּיְכוּ עַל הַבְּרִית מִילָה וּגְזַר קַיָּמָא דִּבְרָא דְּאִתְיַלְּדַת לִי — יִהְיֶה לְמָחָר הִלּוּלָא דִּילֵיהּ. אָמַר רַבִּי אַבָּא: בָּעוּתָא דְּמִצְוָה אִיהוּ וּלְמֵחְמֵי אַנְפּוֹי דִּשְׁכִינָה נֵיתִיב. אוֹרִיכוּ (פֵּרוּשׁ: הִמְתִּינוּ) כָּל הַהוּא יוֹמָא. בְּהַאי לַיְלָה כָּנַשׁ הַאי גַּבְרָא כָּל אִנּוּן רְחִימִין, וְאַחַר הַסְּעֻדָּה הִשְׁתַּדְּלוּ בְּאוֹרַיְתָא, וְלֹא הֲוֵי מָאן דְּנָאִים. וְהוּבָא שָׁם בַּזֹּהַר, דְּהָעִנְיָן כִּי בְּאוֹתוֹ הַלַּיְלָה שֶׁלִּפְנֵי הַמִּילָה צָרִיךְ הַיֶּלֶד שְׁמִירָה מְעֻלָּה מִן אוֹתָן הַמְחַבְּלִין, שֶׁלֹּא יַזִּיקוּ לְהַיּוֹלֶדֶת וּלְהַוָּלָד. וְעַל כֵּן הַמִּנְהָג שֶׁקּוֹרִין בְּלָשׁוֹן אַחֵר 'וַיְן נַאכְט', וּבִלְשׁוֹן פּוֹלִין: וַאכְט נַאכְט, וְלוֹמְדִין כָּל הַלַּיְלָה. אָז מְקֻיָּם הַכָּתוּב: לַיְּהוּדִים הָיְתָה אוֹרָה — זוֹ תּוֹרָה; וְשָׂשׂוֹן — זוֹ מִילָה; וִיקָר — זוֹ תְּפִלִּין.
וְהַזֹּהַר הֵבִיא בַּאֲרִיכוּת, שֶׁהָאִישׁ הַקָּדוֹשׁ הַנִּזְכָּר לְעֵיל, כִּנֵּס כָּל אוֹהֲבָיו לוֹמְדֵי תּוֹרָה, שֶׁהָיוּ גּוֹרְסִין כָּל הַלַּיְלָה. וְכֵן הוּא רָאוּי לַעֲשׂוֹת לָנוּ גַּם כֵּן בְּאוֹתוֹ הַלַּיְלָה, כִּי הַתּוֹרָה הִיא מַגֶּנֶּת וּמַצֶּלֶת מִכָּל חִבּוּל וּמִכָּל נֵזֶק בָּעוֹלָם. וְאַחַר כָּךְ אָמַר בַּעַל הַבְּרִית: בְּמָטוּ מִנַּיְכוּ לֵימָא מִלָּא חַדְתָּא כָּל אֶחָד וְאֶחָד. וְהָיוּ מְחַדְּשִׁין דִּבְרֵי תּוֹרָה בְּעִנְיְנֵי דְּמִילָה, וְכַוָּנָתוֹ הָיָה שֶׁדִּבְרֵי תּוֹרָה הוּא תּוֹעֶלֶת גָּדוֹל לִשְׁמִירַת הַוָּלָד וְלִשְׁמִירַת הַיּוֹלֶדֶת. וְעוֹד הֵבִיא הַזֹּהַר, שֶׁעַל יְדֵי הַתּוֹרָה שֶׁעוֹסְקִין בַּלַּיְלָה שֶׁל וַיְן־נַאכְט, אֵלִיָּהוּ מִתְגַּלֶּה בְּהֶאָרוֹת גְּדוֹלוֹת שֶׁל רָצוֹן הָעֶלְיוֹן, וְעַל יְדֵי זֶה גּוֹרֵם הַרְבֵּה טוֹבוֹת וִישׁוּעוֹת לְיִשְׂרָאֵל. וְאַחַר כָּךְ אָמַר רַבִּי אַבָּא לְהַבַּעַל הַבַּיִת וּלְהַאי סָבָא: מֵאַחַר דְּאַתּוּן חַכִּימִין טוּבָא, מִפְּנֵי מָה אַתֶּם יַתְבִין הָכָא? אָמַר הַבַּעַל הַבַּיִת: אִי צִפֳּרִין יִתְעַקְּרוּ מֵאַתְרַיְהוּ, לָא יַדְעִין לְאָן טָאסִין. כְּמָה דְּאַתְּ אָמַר <small>(מִשְׁלֵי כז, ח)</small>: "כְּצִפּוֹר נוֹדֶדֶת מִן קִנָּהּ, כֵּן אִישׁ נוֹדֵד מִמְּקוֹמוֹ". וְכֵן אִם אָנוּ עוֹקְרִין דִּירָתֵנוּ מִכָּאן, שֶׁהוּא מָקוֹם מוּכָן אֶצְלֵנוּ לִלְמֹד תּוֹרָה, לֹא נֵדַע לְאֵיזֶה מָקוֹם יִהְיֶה הַיִּשּׁוּב שֶׁלָּנוּ לִלְמֹד תּוֹרָה, כִּי מָקוֹם זֶה הוּא מוּכָן וּמְסֻגָּל אֵלֵינוּ לִלְמֹד תּוֹרָה.
 וְאַתְרָא דָּא זָכֵי לוֹן בְּאוֹרַיְתָא, וְהָכֵי אֲנַן נוֹהֲגִין: בְּכָל פַּלְגּוּת לַיְלָה עַסְקִינָן בְּאוֹרַיְתָא עַד צַפְרָא; וְכַד צַפְרָא אָתֵי, רֵיחֵי חַקְלָא וְנַהֲרֵי מַיָּא נַהֲרֵי לָן אוֹרַיְתָא וְאִתְיַשְּׁבָא בְּלִבָּנָא, וּגְזַר דִּין הוּא מִשָּׁמַיִם דְּמֻכְרָחִים אָנוּ לָדוּר בְּהַאי אָתָר. וְכַמָּה סַרְכִין בַּעֲלֵי תְּרִיסִין אִסְתַּלְּקוּ הָכֵי. פֵּרוּשׁ: דַּהֲווּ מֵתִין בְּאוֹתָן הַיָּמִים עַל דְּלָא עָסְקוּ בְּאוֹרַיְתָא, וּכְדֵין אִשְׁתַּדְּלוּתָא דִּילָן יוֹמָא וְלֵיְלַיָּא בַּתּוֹרָה, וְאַתְרָא דָּא קָא מְסַיֵּעַ לָן, וַהֲוֵי יַתְבִין עַד דְּנָהִיר יְמָמָא. כֵּיוָן דַּהֲוֵי הִתְחִיל לִנְהֹר יְמָמָא, אֲמָרוּ לְאִנוּן דַּרְדְּקֵי, דְּיִפְּקוּן וְיֶחֱמֵי אִי נְהִיר יְמָמָא, וְאַחֲר כַּךְ כָּל חַד לֵימָא מִלָּא חַדְתָּא. נְפָקוּ וַחֲמוּ דְּהֲוֵי נְהִיר יְמָמָא. אָמַר חַד יַנּוּקָא: זָמִין הַאי יוֹמָא אֶשָּׁא מִלְּמַעְלָה. אָמַר יַנּוּקָא אָחֳרָא: וּבְהַךְ בֵּיתָא. אָמַר יַנּוּקָא תְּלִיתָאִי: סָבָא חַד הָכָא הוּא מְזֻמָּן לְאִתּוֹקָדָא בְּנוּרָא. אָמַר רַבִּי אַבָּא: רַחֲמָנָא לִשֵׁזְבָן. תַּוְהָא, וְלָא יָכוֹל לְמַלְּלָא. אָמַר: קוּטְרָא דְּהוּרְמְנָא בְּאַרְעָא אִתְּפָס. (פֵּרוּשׁ: קֶשֶׁר וְתֹקֶף הָרְשׁוּת מִלְּמַעְלָה נִתְפַּס בָּאָרֶץ). רָצָה לוֹמַר, שֶׁהָיוּ יוֹדְעִים שֶׁיָּרַד אֵשׁ מֵהַשָּׁמַיִם בַּבַּיִת הַהוּא. וְכֵן הֲוֵי דִּבְהַהוּא יוֹמָא חֲמוּ חַבְרַיָּא אַפֵּי דִּשְׁכִינְתָּא וְאִסְתַּחֲרוּ בְּאֶשָּׁא. (פֵּרוּשׁ: הָאֵשׁ מֵהַשְּׁכִינָה הָיָתָה מְסַבֶּבֶת אוֹתָם, וְרַבִּי אַבָּא אִתְלַהֵט פָּנָיו בְּנוּרָא מֵחֶדְוָתָא דְּאוֹרַיְתָא). 
תָּאנָא: כָּל הַהוּא יוֹמָא לֹא נָפְקוּ כֻּלְּהוּ מִבֵּיתָא וְאִתְקַטָּר בְּקִטְרָא, וַהֲוֵי חֲדָאִין בְּמִלִּין חַדְתִּין, כְּאִלּוּ קִבְּלוּ הַהוּא יוֹמָא אוֹרַיְתָא מִטּוּרָא דְּסִינַי, וְהָיוּ שׁוֹמְעִין קוֹל בְּשָׁעָה שֶׁהָיוּ מְבִיאִין הַתִּינוֹק לְבֵית הַכְּנֶסֶת, שֶׁהָיָה אֵלִיָּהוּ הַנָּבִיא אוֹמֵר פָּסוּק <small>(תְּהִלִּים סה, ה)</small>: "אַשְׁרֵי תִּבְחַר וּתְקָרֵב יִשְׁכֹּן חֲצֵרֶיךָ, נִשְׂבְּעָה בְּטוּב בֵּיתְךָ קָדוֹשׁ הֵיכָלֶךָ". וְהוּא סוֹד גָּדוֹל, שֶׁיֵּשׁ בְּפָסוּק זֶה אַרְבָּעִים וּשְׁתַּיִם אוֹתִיּוֹת, דְּהֵן סוֹד שֵׁם שֶׁל מ"ב, וְסוֹדוֹ אֵין מְגַלִּין אוֹתוֹ אֶלָּא לִצְנוּעִין. וְיֵשׁ בְּפָסוּק זֶה עֲשָׂרָה תֵּבוֹת, כְּנֶגֶד זֶה כָּתַב הַזֹּהַר: בַּאֲמִירַת פָּסוּק זֶה בִּשְׁעַת הַמִּילָה, מְעַטְּרִים עֶשֶׂר חֻפּוֹת לְהַתִּינוֹק הַנִּמּוֹל לָעוֹלָם הַבָּא.
וְאַחַר כָּךְ פָּתַח חַד יַנּוּקָא וְאָמַר: תָּאנָא: כָּל מָאן דְּקָרִיב בְּרֵיהּ לְקָרְבָּנָא — כְּאִלּוּ קָרִיב כָּל קָרְבְּנִין דְּעָלְמִין קַמֵּיהּ קֻדְשָׁא בְּרִיךְ הוּא, בְּגִין כֵּן בָּעֵי לְסִדְרָא מַדְבְּחָא בְּמָאנָא חַד מַלְיָא אַרְעָא לְמִגְזַר עָלֵיהּ הַאי קַיָּמָא בְּרִית קַדִּישָׁא וְאִתְחַשַּׁב קַמֵּיהּ קֻדְשָׁא בְּרִיךְ הוּא, כְּאִלּוּ אִדְבַּח עֲלֵיהּ עוֹלָה, וְקָרְבָּנֵיהּ הוּא רֵיחַ נִיחוֹחַ וְכוּ'. בֵּין כָּךְ זַכָּאָה חוּלְקֵיהּ מַאן דְּקָרִיב הַאי קָרְבָּנָא בְּחֶדְוָה קַמֵּי קֻדְשָׁא בְּרִיךְ הוּא וּבָעֵי לְמֵיחְדֵיהּ כָּל הַאי יוֹמָא. אָמַר רַבִּי אַבָּא: זַכָּאָן אַתּוּן בְּעָלְמָא הָדֵין וּבְעָלְמָא דְּאָתָא, וַעֲלֵיכוֹן אִתְּמַר <small>(דְּבָרִים ד, דֹ)</small>: "וְאַתֶּם הַדְּבֵקִים בַּה' אֱלֹהֵיכֶם, חַיִּים כֻּלְּכֶם הַיּוֹם". 
וַהֲוֵי שְׂמֵחִין כָּל הַיּוֹם בְּחֶדְוָה דְּמִצְוָה וּבְחֶדְוָה דְּאוֹרַיְתָא, וְהַאי תִּינוֹק שֶׁנּוֹלַד הֵבִיא בַּזֹּהַר, שֶׁהָיָה רַב אִידִי בֶּן רַבִּי יַעֲקֹב, שֶׁהֻזְכַּר הַתַּנָּא בַּגְּמָרָא. בְּרִיךְ לֵיהּ רַבִּי אַבָּא וְאָזִיל לְאוֹרְחָא. כַּד אָתֵי רַבִּי אַבָּא לְגַבֵּיהּ רַבִּי שִׁמְעוֹן בֶּן יוֹחַאי. וַהֲוֵי דָּחִיל לְמֵימַר דְּבָרִים הָאֵלּוּ, שֶׁשָּׁמַע מֵהַנְהוּ חֲסִידִים מִפִּי הַתִּינוֹקוֹת הַנִּזְכָּרִים לְעֵיל לִפְנֵי רַבִּי שִׁמְעוֹן בֶּן יוֹחַאי דְּלָא יִתְעַנְּשׁוּן עַל יְדוֹי. (פֵּרוּשׁ: שֶׁהָיָה מִתְיָרֵא רַבִּי אַבָּא לְגַלּוֹת זֶה הָעִנְיָן לִפְנֵי רַבִּי שִׁמְעוֹן בֶּן יוֹחַאי, שֶׁלֹּא יִגְזֹר רַבִּי שִׁמְעוֹן בֶּן יוֹחַאי עֲלֵיהוֹן שֶׁיִּהְיוּ גּוֹלִין לְמָקוֹם אַחֵר, כְּדֵי שֶׁיִּתְפַּרְסֵם תּוֹרָתָם בָּרַבִּים, כְּדֵי שֶׁרַבִּים יִלְמְדוּ תּוֹרָה מֵהֶם). וְאַחַר כָּךְ סִפֵּר רַבִּי אַבָּא לִפְנֵי רַבִּי שִׁמְעוֹן בֶּן יוֹחַאי כָּל הַמַּעֲשֶׂה הַנִּזְכָּר לְעֵיל. אָמַר רַבִּי שִׁמְעוֹן בֶּן יוֹחַאי: כָּל הַנֵּי מִלֵּי מַעַלְיְתָא הֲווּ טְמִירִין גַּבָּךְ, וְלָא אָמַרְתָּ לִי: גּוֹזְרַנִי עֲלָךָ, דְּכָל תְּלַתִּין יוֹמִין אֵלִּין תִּתְנַשֵּׁי הַתַּלְמוּד מִמֵּךְ. וְהָא כְּתִיב: אַל תִּמְנַע טוֹב מִבְּעָלָיו כוּ'. עַיֵּן שָׁם בַּאֲרִיכוּת.
עַל כֵּן צָרִיךְ הָאָדָם לִזָּהֵר בַּחֲצוֹת הַלַּיְלָה לַעֲבוֹדַת בּוֹרְאוֹ וְלַעֲסֹק בִּתְפִלָּה וּבְלִמּוּד הַתּוֹרָה אִישׁ כְּפִי הַשָּׂגָתוֹ, וְלַעֲשׂוֹת הַתּוֹרָה קֶבַע וּמַשָּׂא וּמַתָּן עֲרַאי. וְיִרְאֶה הָאָדָם כְּשֶׁיִּזְכֶּה לְבֵן זָכָר, לִנְהֹג כְּמוֹ שֶׁכָּתַבְתִּי לְעֵיל. כִּי לֹא דָּבָר רֵיק הוּא לְהַצִּיל נֶפֶשׁ מִיִּשְׂרָאֵל וּלְהַדְבִּיק יִשְׂרָאֵל בַּשְּׁכִינָה, כַּמָּה דְּאַתְּ אָמַר: וְאַתֶּם הַדְּבֵקִים בַּה' אֱלֹהֵיכֶם חַיִּים כֻּלְּכֶם הַיּוֹם — אָז צִדְקָתָם עוֹמֶדֶת לָעַד, אָמֵן.

Chapter 74

<b>אִיתָא </b>בַּזֹּהַר, פָּרָשַׁת נֹח: רַבִּי אֶלְעָזָר וְרַבִּי יוֹסֵי חֲמוֹי אָזְלֵי מֵאוּשָׁא לְלוּד. אָמַר רַבִּי יוֹסֵי לְרַבִּי אֶלְעָזָר: אֶפְשָׁר דְּשָׁמַעַתְּ מִן אֲבוּךְ, רַבִּי שִׁמְעוֹן בֶּן יוֹחַאי, מַאי דִּכְתִיב: וְיַעֲקֹב הָלַךְ לְדַרְכּוֹ, וַיִּפְגְּעוּ בּוֹ מַלְאֲכֵי אֱלֹהִים. מַאן אִנּוּן הֲוֵי? אָמַר לֵיהּ: לָא יְדַעְנָא וְכוּ'. עַד דַּהֲוֵי אַזְלֵי, חָמוּ חַד מְעַרְתָּא. שָׁמְעוּ חַד קָלָא דְּאָמַר: תְּרֵין עוּזְלִין דְּאַיַּלְתָּא עֲבָדוּ קַדָמַי רְעוּתָא דְּנַיְחָא לִי, וְאִנּוּן הֲוֵי מַשְׁרְיָתָא קַדִּישָׁא, שֶׁפָּגְעוּ בְּיַעֲקֹב וְהָלְכוּ לְפָנָיו. אִתְרַגִּישׁ רַבִּי אֶלְעָזָר וְאִתְעַר בְּנַפְשֵׁיהּ (לְשׁוֹן הִתְעוֹרְרוּת וַחֲרָדָה) וְאָמַר: רִבּוֹן דְּעָלְמָא, כָּךְ אוֹרְחוֹי? טָב לָן דְּלָא נִשְׁמַע שְׁמַעְנָא דָּא וְלֹא יְדַעְנָא! אִתְרַחִישׁ לְהוּ נִסָּא וְשָׁמְעוּ קָלָא דְּאָמַר: אַבְרָהָם וְיִצְחָק הֲוֵי.
 נָפַל רַבִּי אֶלְעָזָר עַל פָּנָיו, חֲמָא דְּיוּקְנָא דַּאֲבוֹי. אָמַר לֵיהּ: אֲנָא שְׁאִילְנָא, מִי הֲווּ הַמַּלְאָכִים, וְהֵשִׁיבוּ לִי: אַבְרָהָם וְיִצְחָק הֲוֵי, שֶׁהֵם נִזְדַּמְּנוּ לֵילֵךְ לִפְנֵי יַעֲקֹב בְּבָרְחוֹ מִפְּנֵי לָבָן הָאֲרַמִּי; וְאַף דְּיִצְחָק הָיָה עֲדַיִן קַיָּם, מִכָּל מָקוֹם נִשְׁמָתוֹ פָּרְחָה מִמֶּנּוּ וְעָלָה לְמַעְלָה בִּשְׁעַת עֲקֵדָה וְאִתְחַבֵּר עִם נִשְׁמַת אַבְרָהָם וְאָזְלוּ לִפְנֵי יַעֲקֹב. וְזֶה שֶׁאָמַר הַכָּתוּב: אֱלֹהֵי אָבִי אַבְרָהָם וּפַחַד יִצְחָק הָיָה לִי. וְאָמַר רַבִּי שִׁמְעוֹן בֶּן יוֹחַאי: לֹא לְיַעֲקֹב לְבַד הָיָה מִזְדַּמֵּן נִשְׁמַת צַדִּיקִים, אֶלָּא לְכָל יְרֵא שָׁמַיִם מִזְדַּמְּנִין לוֹ נִשְׁמַת צַדִּיקִים לְהַצִּילוֹ מִן הִרְהוּרֵי עֲבֵרָה, וּמִכָּל שֶׁכֵּן מֵהָעֲבֵרָה עַצְמָהּ. מַה שֶּׁאֵין כֵּן אִם אָדָם הוּא מְהַרְהֵר בְּהִרְהוּרִים רָעִים, הֵן בָּעִיר וְהֵן בַּשָּׂדֶה וְהֵן בַּבַּיִת, מִזְדַּמֵּן אֵלָיו מַזִּיק אֶחָד, חַנְיָה שְׁמֵיהּ, וְהוּא מְמֻנֶּה עַל זֶה הַהוֹלֵךְ, וּבַהֲלִיכָתוֹ הוּא מְחַשֵּׁב מַחֲשָׁבוֹת רָעוֹת וְזָרוֹת וְנִזּוֹק הוּא מֵאֵלָיו, וְהַמַּזִּיק נִזְקָק לוֹ, וְאֵינוֹ סָר מִמֶּנּוּ עַד שֶׁמְּבִיאוֹ לִידֵי חֵטְא חָמוּר, וְיִפְגֹּם בְּנִשְׁמָתוֹ בַּעֲווֹנוֹתֵינוּ הָרַבִּים פְּגָם מְאֹד, אֲשֶׁר יִתְחָרֵט בְּסוֹף יָמָיו וְיִהְיֶה פְּסֵידָא דְּלָא הָדַר. לְמַעַן תֵּדַע, כִּי בְּכָל מָקוֹם שֶׁאַתָּה הוֹלֵךְ שָׁם, יֵשׁ מְסַיְּעִין לְמַחְשְׁבוֹתֶיךָ, הֵן לְרָעָה וְהֵן לְטוֹבָה.
וְאַחַר כָּךְ שָׁאִיל רַבִּי אֶלְעָזָר לְרַבִּי שִׁמְעוֹן בֶּן יוֹחַאי אָבִיו: מָה אֲנַן לְעָלְמָא דְּאָתֵי? אָמַר לֵיהּ: אֲנָא וְאַנְתְּ נִשְׁתַּעֲשַׁע עִם דָּוִד מֶלֶךְ יִשְׂרָאֵל. קָם רַבִּי אֶלְעָזָר: עַד דַהֲווּ חֲמוּ לֵיהּ דְּאַנְפּוֹהִי נְהִירִין כְּשִׁמְשָׁא. אָמְרוּ לֵיהּ: מִלְּתָא חַדְתָּא שְׁמַעְתָּא? אָמַר לָהֶם: זַכָּאִין צַדִּיקִים, שֶׁמִּתְחַבְּרִין עִם צַדִּיקִים בְּסוֹד <small>(תְּהִלִּים צא, יא)</small>: "כִּי מַלְאָכָיו יְצַוֶּה לָךְ לִשְׁמָרְךָ בְּכָל דְּרָכֶיךָ".
עַל כֵּן בֶּן אָדָם, לְמַעַן ה' אֱלֹהֵי יִשְׂרָאֵל, וּלְמַעַן נִשְׁמָתְךָ הַטְּהוֹרָה הַחֲצוּבָה מִתַּחַת כִּסֵּא כְּבוֹדוֹ יִתְבָּרַךְ, רְאֵה דְּרָכֶיךָ וַחֲכַם לְיַשֵּׁר דְּרָכֶיךָ, וְשָׂא עֵינֶיךָ מֵרְאוֹת בְּרַע וְתַרְגִּיל לְהִסְתַּכֵּל בִּדְבָרִים קְדוֹשִׁים, כְּמוֹ שֶׁכָּתַבְתִּי בְּפֶרֶק ב לְעֵיל, וְלֹא תַּעֲלֶה עַל דַּעְתְּךָ קִנְאָה שֶׁל אֲחֵרִים, וּבִשְׁבִיל כֵּן תִּנָּצֵל מִגֶּזֶל וּמָמוֹן שֶׁאֵינוֹ שֶׁל ישֶׁר, וְתִתְנַהֵג בְּסֵדֶר נָכוֹן. אַף אִם אָסַפְתָּ מָמוֹן הַרְבֵּה, וְלֹא תִּתְעַנֵּג בְּמָמוֹנְךָ הַרְבֵּה, וְאַל תַּרְבֶּה בְּזוֹלְלוּת וְסוֹבְאוּת, רַק תָּמִיד יִהְיוּ מַחְשְׁבוֹתֶיךָ שֶׁאַתָּה צָרִיךְ לִתֵּן דִּין וְחֶשְׁבּוֹן עַל מוֹצָא שְׂפָתֶיךָ, וּמִכָּל שֶׁכֵּן עַל מַעֲשֶׂיךָ הָרָעִים וְטוֹבִים. וְאִם תֹּאמַר, פֶּן תּוּכַל לְהַעֲלִים וּלְכַחֵשׁ — הֲרֵי הָעֵדִים עוֹמְדִים. הֵן הֵן הַמְּלָכִים הַמְלַוִּין לָאָדָם, בָּאִים וּמְעִידִים בְּאֵיזֶה יוֹם וּבְאֵיזֶה מָקוֹם נַעֲשָׂה הָעֲבֵרָה אוֹ הַמִּצְוָה, וּבָאִין הַמְטַפְּחִין עַל פָּנָיו וְאוֹמְרִים לוֹ: רָשָׁע, אֵיךְ נְשָׂאֲךָ לִבְּךָ לְכַחֵשׁ וּלְשַׁקֵּר אֶת פְּנֵי בּוֹרַאֲךָ?! הֲלֹא הַכֹּל גָּלוּי לְפָנָיו, וְהוּא יוֹדֵעַ כָּל מַחְשְׁבוֹתָיו שֶׁל הָאָדָם, וְהוּא בּוֹחֵן לְבָבוֹת וְחוֹקֵר כְּלָיוֹת.
עַל כֵּן צָרִיךְ הָאָדָם לֵידַע בִּכְלָל, שֶׁהַקָּדוֹשׁ בָּרוּךְ הוּא מְדַקְדֵּק עִם בְּרִיּוֹתָיו אֲפִלּוּ עַד דִּבּוּר קַל, וּמִכָּל שֶׁכֵּן עַל הַמַּעֲשֶׂה. וְהַרְבֵּה שְׁלוּחִין וְדִינִים קָשִׁים יֵשׁ לְהַקָּדוֹשׁ בָּרוּךְ הוּא לְהִפָּרַע מִמִּי שֶׁאֵינוֹ עוֹשֶׂה רְצוֹנוֹ. עַל כֵּן מַעֲשֶׂה טוֹב יִהְיֶה יָקָר בְּעֵינֶיךָ. אִם הוּבָא דֶּרֶךְ מִצְוָה לְיָדְךָ — תִּשְׂמַח מֵאֲשֶׁר בָּא לְיָדְךָ מְצִיאָה שֶׁל אֶבֶן טוֹב וְתִתֵּן שֶׁבַח לְהַקָּדוֹשׁ בָּרוּךְ הוּא עַל שֶׁזִּכָּה אוֹתְךָ וֶהֱבִיאֲךָ לִידֵי אֵיזֶה מִצְוָה. וּבִפְרָט אִם יִזְדַּמֵּן לְךָ אֵיזֶה מִצְוָה שֶׁאֵין לוֹ מְהַדְּרִין — תִּהְיֶה מֵהַזְּרִיזִים וּמֵהַמַּקְדִּימִין בַּמִּצְוָה בְּכָל יְכָלְתְּךָ בְּגוּפְךָ וּבִמְאֹדְךָ וּבְנִשְׁמָתְךָ, כִּי הַאי מִצְוָה שֶׁאֵין מִתְעַסְּקִים, נִקְרֵאת 'מֵת מִצְוָה', שֶׁאֵין לוֹ מִתְעַסְּקִים. וְאַתָּה תַּחֲזִיק בּוֹ וְתִזְכֶּה בּוֹ, וּבָזֶה תַּגְבִּיהַּ וְתָרִים קֶרֶן שֶׁל מִצְוָה זוֹ מַמָּשׁ, כְּמוֹ שֶׁהַקָּדוֹשׁ בָּרוּךְ הוּא מֵרִים מֵאַשְׁפָּה עָנִי וְאֶבְיוֹן. וְאוֹתוֹ הַמִּצְוָה תִּהְיֶה לְךָ מֵלִיץ וּפְרַקְלִיט ישֶׁר בִּפְנֵי הַקָּדוֹשׁ בָּרוּךְ הוּא, אַף שֶׁנִּגְזַר עַל אוֹתוֹ הָאָדָם אֵיזֶה גְּזַר דִּין חַס וְשָׁלוֹם. וְהַמִּצְוָה הַהִיא נִזְקֶפֶת וְעוֹמֶדֶת לִפְנֵי בֵּית דִּין שֶׁל מַעְלָה, עַד שֶׁיִּבָּטֵל הַגְּזַר דִּין. וְעַל זֶה נֶאֱמַר <small>(אִיּוֹב לג, כג)</small>: "אִם יֵשׁ עָלָיו מַלְאָךְ, מֵלִיץ אֶחָד מִנִּי אֶלֶף לְהַגִּיד לָאָדָם יָשְׁרוֹ וְגוֹ'".
וְאַף עַל פִּי כֵן אִם הָאָדָם עוֹסֵק בַּתּוֹרָה לִשְׁמָהּ, שֶׁהִיא מֻבְחֶרֶת מִכָּל הַמִּצְווֹת, אֲזַי יִהְיֶה שְׂכָרוֹ כָּפוּל וּמְכֻפָּל. וּבִשְׁעַת פְּטִירָתוֹ אָז מַטַּט, שַׂר הַפְּנִים, וְכָל פָּמַלְיָא שֶׁל מַעְלָה מְלַוִּין אוֹתוֹ וּמַלְבִּישִׁין אֶת הַצַּדִּיק בְּכָל מִינֵי בְּגָדִים דִּיקָר וּמְעַטְּרִין לֵיהּ בְּעִטְרִין. וְשַׂר הַפָּנִים מַדְלִיק לְפָנָיו נֵרוֹת הָעֲשׂוּיִין מֵהוֹד וְהָדָר מִזִּיו הַשְּׁכִינָה. וְעַל זֶה הִתְפַּלֵּל דָּוִד הַמֶּלֶךְ וּמשֶׁה רַבֵּנוּ: אֶתְהַלֵּךְ לִפְנֵי ה' בְּאוֹר הַחַיִּים. עַל כֵּן יִתְפַּלֵּל הָאָדָם תָּמִיד, שֶׁיַּצִּיל אוֹתוֹ הַקָּדוֹשׁ בָּרוּךְ הוּא בְּרֹב רַחֲמָיו וַחֲסָדָיו מִכָּל מִינֵי עָווֹן וָפֶשַׁע וּפְעֻלּוֹת שָׁוְא. רַק הַקָּדוֹשׁ בָּרוּךְ הוּא יַדְרִיכוֹ בְּדֶרֶךְ הַיָּשָׁר וְהַטּוֹב, וְהַקָּדוֹשׁ בָּרוּךְ הוּא בַּעַל הָרַחֲמִים יִשְׁמַע לְקוֹל הַמִּתְחַנֵּן אֵלָיו בְּלֵב נִשְׁבָּר, וְיִתֵּן לְהָאָדָם לֵב בָּשָׂר וְכָשֵׁר, וְחֵפֶץ ה' בְּיָדוֹ יַצְלִיחַ. אָמֵן.

Chapter 75

<b>אָמְרוּ </b>רַבּוֹתֵינוּ זִכְרוֹנָם לִבְרָכָה <small>(שַׁבָּת קיח, ב)</small>: אִלְמָלֵא שָׁמְרוּ יִשְׂרָאֵל שַׁבָּת רִאשׁוֹנָה, לֹא הָיוּ שׁוֹלְטִין בָּהֶם אֻמָּה וְלָשׁוֹן. וְאִלְמָלֵא מְשַׁמְּרִין יִשְׂרָאֵל שְׁתֵּי שַׁבָּתוֹת — מִיָּד הֵן נִגְאָלִין, כִּי מִצְוַת שַׁבָּת הִיא שְׁקוּלָה כְּנֶגֶד כָּל הַתּוֹרָה, וְכָל הַמְעַנֵּג אֶת הַשַּׁבָּת נוֹתְנִין לוֹ נַחֲלָה בְּלִי מְצָרִים.
וְהִנֵּה רָאִיתִי מִנְהָג בִּישָׁא בְּרֹב תְּפוּצוֹת מְדִינוֹת הָאֵלּוּ, שֶׁהֵן מְזַלְזְלִים בִּכְבוֹד יוֹם הַקָּדוֹשׁ, שֶׁהוּא שַׁבָּת. בָּרֹאשׁ רָאִיתִי אֲנָשִׁים שֶׁהוֹלְכִים כָּל עֶרֶב שַׁבָּת וְעֶרֶב שַׁבָּת בְּבָתֵּי אֻשְׁפִּיזָאוֹת וְאוֹכְלִין וְשׁוֹתִין, עַד שֶׁמִּשְׁתַּכְּרִים כְּשִׁכְרוּתוֹ שֶׁל לוֹט. וְאַחַר כָּךְ בָּאִין לְבֵיתָם, וּמֵרֹב הַשִּׁכְרוּת אֵין יָכוֹל לַעֲשׂוֹת קִדּוּשׁ הַיּוֹם כָּרָאוּי. וְקַיְּמָא לָן: שְׁלשָׁה מְעִידִים זֶה עַל זֶה, וְאֵלּוּ הֵן: הַקָּדוֹשׁ בָּרוּךְ הוּא וְשַׁבָּת וְיִשְׂרָאֵל. וּגְמִירֵי: כָּל הַמֵּעִיד, צָרִיךְ לְהָעִיד מְעֻמָּד. וְהַשִּׁכּוֹר אֵין יָכוֹל לַעֲמֹד אֲפִלּוּ עַל רַגְלָיו. הֲיִיטַב בְּעֵינֵי ה', שֶׁיָּבוֹא שִׁכּוֹר לְהָעִיד עָלָיו שֶׁהוּא אֶחָד וּמְיֻחָד, וְעַל שַׁבָּת שֶׁהוּא שָׁקוּל כְּנֶגֶד כָּל הַתַּרְיַ"ג מִצְווֹת? עַל כֵּן שׁוֹמֵר נַפְשׁוֹ יִרְחַק מִזֶּה הַמִּכְשׁוֹל, כִּי עָנְשׁוֹ גָּדוֹל מְאֹד.
עוֹד רָאִיתִי מִכְשׁוֹל שֵׁנִי, שֶׁבְּנֵי הַכְּפָרִים הַיּוֹשְׁבִים בְּעָרֵי הַפְּרָזִי, בִּמְקוֹמוֹת שֶׁאֵין לָהֶם חוֹמָה וּמְחִצָּה, וְהֵן מְטַלְטְלִין מֵרְשׁוּת הַיָּחִיד לְבָתֵּי עֲרֵלִים וּמִבָּתֵּי עֲרֵלִים לְבָתֵּיהוֹן, וּמוֹרִין הֶתֵּר לְעַצְמָן בַּאֲשֶׁר שֶׁהוּא יָחִיד בְּעִירוֹ, וְאֵין יִשְׂרָאֵל אַחֵר דָּרִים אֶצְלוֹ בִּקְבִיעוּת — אֵין הַגּוֹי אוֹסֵר עָלָיו. אֲבָל טוֹעִין הֵן, וְאֵינָן יוֹדְעִים הַדִּין עַל בּוּרְיוֹ, כִּי קַיְּמָא לָן: כֵּיוָן דְּיִשְׂרָאֵל אֶחָד דָּר בְּמָקוֹם יְחִידִי — מֻתָּר לְטַלְטֵל בְּכָל הָעִיר הַהִיא, בְּעִיר אֲשֶׁר לָהּ חוֹמָה וּדְלָתַיִם וּמֻקֶּפֶת כָּרָאוּי, וְאָז אוֹתָהּ הָעִיר הִיא נֶחְשֶׁבֶת לוֹ כְּאַרְבַּע אַמּוֹת, וּמֻתָּר לוֹ לְטַלְטֵל בְּכָל אוֹתָהּ הָעִיר. מַה שֶּׁאֵין כֵּן בְּעָרֵי הַפְּרָזוֹת, וּמִכָּל שֶׁכֵּן בַּכְּפָרִים אֵין לְשׁוּם יִשְׂרָאֵל הֶתֵּר לְטַלְטֵל אֲפִלּוּ מִפֶּתַח בֵּיתוֹ וְלַחוּץ, כִּי אִסּוּר גָּמוּר הוּא. לָכֵן כָּל הַיָּרֵא אֶת דְּבַר ה' צָרִיךְ לְהוֹדִיעַ אֶת יוֹשְׁבֵי כְּפָרִים, וּבִפְרָט לְהַאָרַנְדִּיס (א"ה: פֵּרוּשׁ: בַּעֲלֵי בָּתֵּי מַרְזֵחַ) שֶׁהוּא לָהֶם חֲתִיכָא דְּאִסּוּרָא לְטַלְטֵל שׁוּם דָּבָר בַּכְּפָרִים וּבְעָרֵי הַפְּרָזוֹת.
שְׁלִישִׁית רָאִיתִי, מִנְהָג בְּיוֹשְׁבֵי כְּפָרִים הָרְחוֹקִים זֶה מִזֶּה, וּבַשַּׁבָּת בָּאִים לְמִנְיַן עֲשָׂרָה לְבֵית הַכְּנֶסֶת לְהִתְפַּלֵּל בְּרֹב עַם הַדְרַת מֶלֶךְ, מַלְכּוֹ שֶׁל עוֹלָם, הַקָּדוֹשׁ בָּרוּךְ הוּא, וּבָאִים לְבֵית הַכְּנֶסֶת, וְהֵם עוֹסְקִים בְּהֶבְלֵי עוֹלָם וּמְסַפְּרִים אֶחָד לַחֲבֵרוֹ אֵיךְ שֶׁקָּנָה סוּסִים בְּמִקָּח הַשָּׁוֶה אֵצֶל עָרֵל אֶחָד; וְזֶה מְסַפֵּר שֶׁקָּנָה פָּרָה אַחַת וּשְׁאָר בְּהֵמוֹת; וְכָל דִּבְרֵיהֶם הוּא בְּמַשָּׂא וּמַתָּן שֶׁל חֹל. וְקַיְּמָא לָן: וְדַבֵּר דָּבָר — שֶׁלֹּא יִהְיֶה דִּבּוּרְךָ בַּשַּׁבָּת כְּשֶׁל חֹל. וּבְחֹל אֵין רוֹאִין אֶחָד לַשֵּׁנִי, רַק בַּשַּׁבָּת בָּאִים לַמִּנְיָן, וְהֵם עוֹסְקִים בַּכֹּל, בְּדֶרֶךְ אֶרֶץ וּבְמַשָּׂא וּמַתָּן, אָז טוֹב יִהְיֶה לָהֶם לָשֶׁבֶת בְּבָתֵּיהֶם וְלִישֹׁן עַל מִטָּתָן, כְּדֵי שֶׁלֹּא יְדַבְּרוּ דִּבְרֵי חֹל בַּשַּׁבָּת. וּמִכְשׁוֹל זֶה הוּא מָצוּי בַּעֲווֹנוֹתֵינוּ הָרַבִּים בְּרֹב בְּנֵי יוֹשְׁבֵי כְּפָרִים.
וְעוֹד נֶגַע אֶחָד נִרְאָה לִי, שֶׁבִּקְצָת מְקוֹמוֹת הוֹלְכִין כְּמוֹ שְׁתַּיִם וְשָׁלשׁ שָׁעוֹת מֵעִיר לְעִיר לְמִנְיָן, וְאוֹמְרִין דְּיֵשׁ תְּחוּם שַׁבָּת. וַאֲנִי יוֹדֵעַ בְּעַצְמִי שֶׁהוּא שְׁלשָׁה אוֹ אַרְבָּעָה תְּחוּמֵי שַׁבָּת. עַל כֵּן אֲנִי מַזְהִיר בְּכָל הַמְּקוֹמוֹת, אֲשֶׁר הוּא קַבָּלָה בִּידֵי אַנְשֵׁי הַיִּשּׁוּבִים, שֶׁהִתִּיר לָהֶם אֵיזֶה מוֹרֵה צֶדֶק שֶׁהוּא מְפֻרְסָם, וּמָדַד הָרַב בְּעַצְמוֹ הַתְּחוּם — אָז מֻתָּר לֵילֵךְ בַּשַּׁבָּת. אֲבָל לֹא יִסְמֹך עַל אֵיזֶה מְלַמֵּד אוֹ עַל מִי שֶׁאֵינוֹ יוֹדֵעַ לְהוֹרוֹת אִסּוּר וְהֶתֵּר, כִּי בַּעֲווֹנוֹתֵינוּ הָרַבִּים בַּדּוֹר הַזֶּה רַבּוּ הַמַּתִּירִים עַל הָאוֹסְרִים מֵחֲמַת חֲנֻפָּה, אוֹ מֵחֲמַת נְתִינוֹת מָמוֹן שֹׁחַד שֶׁנּוֹתְנִין לוֹ, וְהוּא מַתִּיר אִסּוּרִים אִסּוּר דְּאוֹרַיְתָא. עַל כֵּן יִרְאֶה כָּל אֶחָד וְאֶחָד לְהָסִיר הַמִּכְשׁוֹל מֵעָלָיו, וְלֹא יֵלֵךְ מִמָּקוֹם לְמָקוֹם, עַד שֶׁיִּהְיֶה לוֹ רְשׁוּת מִן הָרַב הַמְּדִינָה שֶׁלּוֹ.
הָרְבִיעִי — רָאִיתִי מִכְשׁוֹל גָּדוֹל בְּאַנְשֵׁי יִשּׁוּבִים וּבִקְצַת הַקְּהִלּוֹת, שֶׁיִּשְׂרָאֵל קְדוֹשִׁים הֵן וּמְכַוְּנִין לְכַבֵּד אֶת יוֹם הַשַּׁבָּת בְּכָל מַה דְּאֶפְשָׁר לוֹ, וְהֵמָּה שׁוֹלְחִים בָּשָׁר לִצְלוֹת לְבֵית הָאוֹפֶה הֶעָרֵל, כַּאֲשֶׁר שֶׁאֵין תַּנּוּרִים מְצוּיִין בַּמְּדִינוֹת הָאֵלּוּ אֵצֶל הַיְּהוּדִים. וּשְׁתַּיִם רָעוֹת עוֹשִׂין בְּכִבּוּד זֶה: חֲדָא — שֶׁשּׁוֹלְחִים הַבָּשָׁר לִצְלוֹת עַל יְדֵי בְּתוּלָה יְחִידִית לְבֵית הָאוֹפֶה, וְעוֹבְרִים אִסּוּר יִחוּד, שֶׁאִסּוּר זֶה הוּא אָסוּר אֲפִלּוּ בְּיִשְׂרָאֵל, כִּי דָּוִד הַמֶּלֶךְ וּשְׁמוּאֵל הַנָּבִיא, עֲלֵיהֶם הַשָּׁלוֹם, הָיוּ גּוֹזְרִים גְּזֵרָה זוֹ, וְהָיוּ אוֹסְרִים לְיַחֵד שׁוּם זָכָר וּנְקֵבָה. עַל כֵּן הַשּׁוֹמֵר, שֶׁהִיא הַבְּתוּלָה, צְרִיכָה שְׁמִירָה מִפְּנֵי הַיִּחוּד. וְהָאֵיךְ תִּשְׁמֹר הַבָּשָׁר דְּצָלֵי?
 וְעוֹד אִסּוּר שֵׁנִי הוּא: כֵּיוָן דְּאֵין יִשְׂרָאֵל מְסַיְּעוֹ לְהֵעָרֵל, אֵין לְתַבְשִׁיל זֶה אוֹ לַצְּלִי שׁוּם הֶתֵּר בָּעוֹלָם, כִּי הוּא אָסוּר מִדְּאוֹרַיְתָא מִשּׁוּם בִּשּׁוּל גּוֹיִים. וְלָאו כָּל עָלְמָא מַר בַּר רַב אָשֵׁי נִינְהוּ, שֶׁיּוֹדְעִין דִּין זֶה, וּמִכָּל שֶׁכֵּן בְּנֵי הַיִּשּׁוּבִים שֶׁהֵן נִכְשָׁלִים בַּעֲווֹנוֹתֵינוּ הָרַבִּים בְּעָווֹן זֶה, אוֹכְלִים אִסּוּר דְּאוֹרַיְתָא, כִּי לֹא מָצָאתִי שׁוּם פּוֹסֵק דְּפָּסַק הֶתֵּר בְּזֶה הַדִּין, דְּבִשּׁוּל גּוֹיִים הוּא אָסוּר אַף דְּיִשְׂרָאֵל עוֹמֵד עַל גַּבָּיו. כֵּיוָן דְּיִשְׂרָאֵל אֵינוֹ מְסַיְּעֵהוּ, הוּא אִסּוּר גָּמוּר. וּבְמִכְשׁוֹל זֶה, בַּעֲווֹנוֹתֵינוּ הָרַבִּים, נִכְשָׁלִים בְּרֹב מְדִינוֹת פּוֹלִין וְלִיטָא, שֶׁיֵּשׁ לָהֵן מְשָׁרְתוֹת עֲרֵלוֹת, וְהַמְשָׁרְתוֹת מְבַשְּׁלוֹת בְּלִי סִיּוּעַ יִשְׂרָאֵל. עַל כֵּן אֲנִי מַזְהִיר לְהָסִיר כָּל אֶחָד וְאֶחָד מִכְשׁוֹל זֶה מִבֵּיתוֹ, וְלֹא יִשְׁלַח אִשָּׁה וּבְתוּלָה בִּיחִידִי. וְאִם שָׁלַח לְבֵית הָאוֹפֶה, אֲזַי יִרְאֶה לַחְתּוֹת בַּגֶּחָלִים אוֹ לָשִׂים הַצְּלִי בְּעַצְמוֹ לְבֵית הַתַּנּוּר, כְּדֵי שֶׁלֹּא יָבוֹא לִידֵי אִסּוּר דְּאוֹרַיְתָא חַס וְשָׁלוֹם.
וְכָל הַנִּזְהָר בְּאַרְבָּעָה דְּבָרִים שֶׁכָּתַבְתִּי, יִהְיֶה שְׂכָרוֹ כָּפוּל וּמְכֻפָּל. וְיִזְכֶּה לְנַחֲלָה בְּלִי מְצָרִים. כַּמָּה דְּאַתְּ אָמַר: וְהַאֲכַלְתִּיךָ נַחֲלַת יַעֲקֹב אָבִיךָ. אָמֵן כֵּן יְהִי רָצוֹן.

Chapter 76

<b>אִסּוּר </b>יֵין נֶסֶךְ הוּא יָדוּעַ וּמְפֻרְסָם, שֶׁמּשֶׁה רַבֵּנוּ וְשִׁבְעִים זְקֵנִים שֶׁבַּדּוֹר גָּזְרוּ עַל סְתָם יֵינָם שֶׁל נָכְרִים, כְּדֵי שֶׁלֹּא יָבוֹאוּ יִשְׂרָאֵל לִידֵי זְנוּת. כְּמוֹ שֶׁחָטְאוּ בְּשִׁטִּים בְּמַעֲשֶׂה זִמְרִי, שֶׁנֶּהֶרְגוּ מֵחֲמַת חֵטְא זֶה עֶשְׂרִים וְאַרְבָּעָה אֶלֶף מִן יִשְׂרָאֵל. וּבַעֲלֵי הַמְקֻבָּלִים הֶחְמִירוּ בְּאִסּוּר זֶה, וְהִפְלִיגוּ בְּעֹנֶשׁ מִי שֶׁשּׁוֹתִים סְתָם יֵינָם.
וְהִנֵּה רֹב מְדִינוֹת הַלָּלוּ, בְּמָקוֹם שֶׁעוֹשִׂין יַיִן, הֵן מְקִלִּין בִּשְׁתִיַּת יֵין נֶסֶךְ, וְלֹא עוֹד שֶׁהֵן מוֹכְרִים סְתָם יֵינָם לִשְׁאָרֵי אֲנָשִׁים כְּשֵׁרִים שֶׁבְּיִשְׂרָאֵל בִּמְקוֹם יַיִן כָּשֵׁר, וְגוֹרְמִין רָעָה גַּם לַאֲחֵרִים, וְחֵטְא הָרַבִּים תְּלוּיִין בַּאֲנָשִׁים הַחֲטָאִים הָאֵלֶּה בְּנַפְשׁוֹתָם. עַל כֵּן מֻטָּל עַל הָרַבָּנִים וְדַיָּנִים שֶׁבַּמְּדִינוֹת לִגְזֹר בִּגְזֵרוֹת נָחָ"שׁ (נֶדֶר — חֵרֶם — שְׁבוּעָה) עַל אוֹתָן הָאֲנָשִׁים, שֶׁעוֹשִׂים יַיִן מִשָּׁעָה שֶׁהִתְחִיל הַיַּיִן לִמְשֹׁךְ אֶל תּוֹךְ הַבּוֹר. אִם יִהְיֶה שָׁם מַגַּע נָכְרִי, אָז הַיַּיִן הוּא אִסּוּר גָּמוּר. עַל כֵּן צְרִיכִין שְׁמִירָה מְעֻלָּה לְבִלְתִּי לְהִכָּשֵׁל בְּעָווֹן זֶה. וְעַל הָרַבָּנִים הוּא מֻטָּל שֶׁלֹּא לִתֵּן כְּתַב הֶכְשֵׁר, עַד שֶׁבְּוַדַּאי יוֹדֵעַ בְּבֵרוּר שֶׁנַּעֲשָׂה הַיַּיִן בְּהֶכְשֵׁר.
וְהִנֵּה סוֹד יֵין נֶסֶךְ הוּא אַזְהָרָה, שֶׁצִּוָּה הַקָּדוֹשׁ בָּרוּךְ הוּא שָׁלשׁ מִצְווֹת לַמֶּלֶךְ, וְצִוָּה: לֹא יַרְבֶּה לוֹ נָשִׁים, וְלֹא יַרְבֶּה לוֹ סוּסִים, וְלֹא יַרְבֶּה לוֹ כֶּסֶף, כִּי רָאשֵׁי תֵּבוֹת נֶסֶךְ הוּא: נָשִׁים, סוּסִים, כֶּסֶף. וְהֵן הֵן שְׁלשָׁה דְּבָרִים שֶׁהַמֶּלֶךְ מֻזְהָר שֶׁלֹּא לְהַרְבּוֹת. וּמִכָּל שֶׁכֵּן שְׁאָר בְּנֵי אָדָם, שֶׁהֵן מֻזְהָרִין שֶׁלֹּא לְהַרְבּוֹת: נָשִׁים, סוּסִים, כֶּסֶף, שֶׁהֵן רָאשֵׁי תֵּבוֹת נֶסֶךְ.
וְהִנֵּה בְּחֵטְא נָשִׁים הַרְבֵּה בְּנֵי אָדָם נִכְשָׁלִין וְהוֹלְכִין לְנָשִׁים זָרִים. וְדַע, כִּי מִי שֶׁהוּא שׁוֹתֶה יֵין נֶסֶךְ בְּבֵית הָאֻשְׁפִּיזוֹת שֶׁל עֲרֵלִים, הוּא נִכְשָׁל גַּם כֵּן בַּעֲווֹן נָשִׁים זָרוֹת, כִּי עֲבֵרָה גּוֹרֶרֶת עֲבֵרָה, וְהוּא עוֹבֵר עַל לָאו 'לֹא יַרְבֶּה נָשִׁים', וְהוּא נוֹתֵן זַרְעוֹ כְּסוּסִים שֶׁהֵן שְׁטוּפֵי זִמָּה. כְּמוֹ שֶׁאָמַר הַכָּתוּב: וְזִרְמַת סוּסִים זְרַמְתָּם; כִּי הַזְּנוּת הוּא מַעֲשֵׂה בְּהֵמָה. כְּמוֹ שֶׁאָמְרוּ רַבּוֹתֵינוּ זִכְרוֹנָם לִבְרָכָה בְּסוֹטָה: הִיא עָשְׂתָה מַעֲשֵׂה בְּהֵמָה, לְפִיכָךְ הֵבִיאָה הַסּוֹטָה קָרְבָּן שֶׁל קֶמַח שְׂעוֹרִים, וּשְׂעוֹרִים הוּא מַאֲכַל בְּהֵמָה. וּלְפִי זֶה רֶמֶז גָּדוֹל הוּא בְּמִלַּת יֵין נֶסֶךְ, לְרַמֵּז: מִי שֶׁהוּא שׁוֹתֶה יֵין נֶסֶךְ — אֲזַי עוֹבֵר עַל לָאו 'לֹא יַרְבֶּה לוֹ נָשִׁים', וְלֹא יַרְבֶּה לוֹ זַרְעוֹ כְּסוּסִים. וְאַחַר כָּךְ יָבוֹא לִידֵי עֲנִיּוּת וְדַלּוּת מַמָּשׁ עַל כִּכַּר לֶחֶם מִמֵּילָא, וְלֹא יַרְבֶּה לוֹ כֶּסֶף, כִּי נֶסֶ"ךְ הוּא רָאשֵׁי תֵּבוֹת: נָשִׁים, סוּסִים, כֶּסֶף. עַל כֵּן יִרְאֶה הָאָדָם לְהִתְרַחֵק מֵעָווֹן זֶה.
וְשָׁמַעְתִּי מִפִּי מוֹרִי הַגָּאוֹן אָבִי זִכְרוֹנוֹ לִבְרָכָה, שֶׁשָּׁמַע מִפִּי הַקָּדוֹשׁ רַבִּי יַעֲקֹב תֶּעמֶרְלִישׁ, זִכְרוֹנוֹ לִבְרָכָה, שֶׁכָּל מִי שֶׁנִּכְשָׁל בַּעֲווֹן יֵין נֶסֶךְ, עַל כָּרְחוֹ אַחַר כָּךְ יִהְיֶה מְגֻלְגָּל בַּחֲמוֹר, כִּי לָשׁוֹן נוֹפֵל עַל לָשׁוֹן, כִּי תַּרְגּוּם שֶׁל יַיִן הוּא חֵמָר. עַל כֵּן יִרְאֶה הָאָדָם וְיַפְרִישׁ עַצְמוֹ מֵאִסּוּר יֵין נֶסֶךְ וּמִיֵּין שָׂרָף, שֶׁעוֹשִׂים מִשְּׁמָרִים שֶׁל יֵין נֶסֶךְ, שֶׁהוּא גַּם כֵּן אָסוּר כְּמוֹ יֵין נֶסֶךְ. וְכָל הַפּוֹרֵשׁ מֵאִסּוּר זֶה נִקְרָא קָדוֹשׁ, וְקָדוֹשׁ יֵאָמֵר לוֹ.

Chapter 77

<b>כְּתִיב </b>בְּפָרָשַׁת וַיִּקְרָא: וְנֶפֶשׁ כִּי תֶּחֱטָא וְשָׁמְעָה קוֹל אָלָה וְגוֹ'. פָּסוּק זֶה נִדְרָשׁ בַּזֹּהַר, פָּרָשַׁת וַיִּקְרָא, דְקָאֵי עַל נִשְׁמַת אָדָם אֲשֶׁר טֶרֶם יוֹרֶדֶת הַנְּשָׁמָה לַגוּף לָעוֹלָם הַזֶּה, מוֹלִיכִין אֶת הַנְּשָׁמָה בְּאֶלֶף וּשְׁמוֹנָה עוֹלָמוֹת, שֶׁתִּרְאֶה יְקָר וְכָבוֹד שֶׁל תַּלְמִידֵי חֲכָמִים שֶׁעָסְקוּ בָּעוֹלָם הַזֶּה בַּתּוֹרָה, וְלָמְדוּ לְשֵׁם שָׁמַיִם, וְכָל דַּרְכָּם וְכָל עִנְיָנָם הָיוּ לְשֵׁם שָׁמַיִם, וְהָיוּ מִתְנַהֲגִים בְּמִדַּת הָעֲנָוָה, וּמוֹשָׁבָם כָּבוֹד, וְאוֹר פְּנֵי הַצַדִּיקִים מְאִירִים כְּזֹהַר הָרָקִיעַ, וְעַל רֹאשָׁם חֻפּוֹת מֵאֲבָנִים טוֹבוֹת מְאֹד. 
וְאָז אוֹמְרִים לְהַנְּשָׁמָה: רְאֵה בִּכְבוֹדָן שֶׁל צַדִּיקִים שֶׁיּוֹשְׁבִים בְּגַן עֵדֶן, אִם אַתָּה תִּנְהַג בְּטוֹב כְּמוֹ אֵלּוּ הַצַדִּיקִים — תִּזְכֶּה גַּם כֵּן אַתָּה לַיְקָר וְתִפְאֶרֶת הַזֶּה. וְאַחַר כָּךְ מְבִיאִים הַנְּשָׁמָה לִפְנֵי הַקָּדוֹשׁ בָּרוּךְ הוּא, וּמַלְבִּישִׁים אוֹתָהּ לְבוּשׁ דִּיקָר בְּצוּרַת הַגּוּף וּדְיוֹקְנָא דְּהַאי עָלְמָא, וְאָז הַנְּשָׁמָה נֶהֱנֵית מִזִּיו הַשְּׁכִינָה, וּמְעַטְּרִין לָהּ בְּכַמָּה עִטְרִין וְאוֹמְרִים לָהּ: הִנְּנוּ עוֹשִׂין לָךְ כָּל הַכָּבוֹד הַזֶּה, עַל מְנַת שֶׁתִּהְיֶה צַדִּיק, וְתִהְיֶה יִרְאַת ה' עַל פָּנֶיךָ, וּמַשְׁבִּיעִין אוֹתָהּ בִּשְׁמָא דְּמַלְכָּא קַדִּישָׁא, דְּלָא יֶחֱטָא, וּמַתְרִין בָּהּ כַּמָּה הַתְרָאוֹת. וְאַחַר כָּךְ הִיא מִשְׁתַּחֲוֵית נֶגֶד הַקָּדוֹשׁ בָּרוּךְ הוּא, וְאַחַר כָּךְ יוֹרֶדֶת לַגּוּף לָעוֹלָם הַזֶּה. וְאִם הָאָדָם הוּא צַדִּיק — הוּא טוֹב; וּבְאִם שֶׁאֵין אָדָם עוֹשֶׂה רְצוֹנוֹ שֶׁל מָקוֹם — אֲזַי הַתּוֹרָה הִיא מַתְמִיהַּ עַל אוֹתוֹ הָרָשָׁע וְאוֹמֶרֶת: וְנֶפֶשׁ כִּי תֶּחֱטָא?! — בִּתְמִיהָה. הֲלֹא שָׁמְעָה הַנֶּפֶשׁ קוֹל הָאֱלֹהִים וְקוֹל הַשְּׁבוּעָה, שֶׁהָיוּ מַשְׁבִּיעִין אוֹתָהּ בַּמָּרוֹם קֹדֶם שֶׁיָּרְדָה לְגוּף הָאָדָם?! הֲרֵי הִתְּרוּ בְּךָ בְּכַמָּה הַתְרָאוֹת כַּנִּזְכָּר לְעֵיל. 
אָמְנָם אַף עַל פִּי כֵן אַל תִּתְיָאֵשׁ מִן הָעוֹלָם הַבָּא, רַק רְאֵה לְתַקֵּן מַה שֶּׁאַתָּה פּוֹגֵם. וְעַל אוֹתָן הַחֲטָאִים שֶׁאָדָם זוֹכֵר עַל יְדֵי רְאִיָּה, שֶׁאַתָּה מִסְתַּכֵּל בְּזֶה הַחֵטְא אוֹ שֶׁאַתָּה זוֹכֵר אוֹ יָדַעְתָּ. וְזֶה הַפֵּרוּשׁ שֶׁל: אוֹ רָאָה אוֹ יָדַע — עַל כֻּלָּם תּוּכַל לָשׁוּב בִּתְשׁוּבָה שְׁלֵמָה, וְתִתְוַדֶּה בִּדְמָעוֹת עַל כָּל חֵטְא וְעָווֹן. וְאִם לֹא יַגִּיד כָּל הַחֵטְא לְהִתְוַדּוֹת עָלָיו קַמֵּי הַקָּדוֹשׁ בָּרוּךְ הוּא קֹדֶם הַמִּיתָה, אָז נָשָׂא עֲווֹנוֹ וְתִסְבֹּל עֹנֶשׁ וְצַעַר שֶׁל גֵּיהִנָּם וּשְׁאָר עֳנָשִׁים כְּשֶׁתִּפֹּל בִּידֵי אַכְזָרִים. וְכָל זֶה גָּרַמְתָּ לְךָ בְּעַצְמְךָ. וַה' הוּא מֶלֶךְ רַחֲמִים, וּבְרֹב חֲסָדָיו עַל בְּרִיּוֹתָיו הוּא הֶעֱמִיד מְמֻנִּים וּשְׁלוּחִים בָּרָקִיעַ, הַמַּכְרִיזִים בְּכָל יוֹם: אִתְעָרוּ, בְּנֵי עָלְמָא לְקַמֵּי מַלְכָּא קַדִּישָׁא! אִתְעָרוּ וְחוּסוּ עַל עַצְמְכֶם וְחוּסוּ עַל בְּנֵיכֶם! וּמִפְּנֵי כָּךְ כַּמָּה פְּעָמִים יָבוֹא פִּתְאֹם יִרְאָה וַחֲרָדָה בְּלֵב הָאָדָם לִזְכֹּר עַל יוֹם הַמִּיתָה, כְּדֵי שֶׁיִּתְחָרֵט עַל מַעֲשָׂיו. וְהַיָּרֵא וְחָרֵד לִדְבַר ה', מִתְגַבֵּר וּמִתְחַזֵּק לֵילֵךְ בְּדֶרֶךְ טוֹבָה, וְאָז הָאָדָם בְּעַצְמוֹ מִתְעוֹרֵר לַעֲשׂוֹת תְּשׁוּבָה שְׁלֵמָה. 
וּמִי שֶׁיֵּשׁ לוֹ לֵב אַבִּיר וּקְשֵׁה עֹרֶף, אֲזַי תֵּכֶף אַחַר הַחֲרָטָה שָׁב אֶל קִיא צוֹאָה לַעֲשׂוֹת עֲבֵרוֹת כְּמִנְהָגוֹ. אָז כַּמָּה חֲיָלוֹת שֶׁל מַלְאֲכֵי חַבָּלוֹת אוֹרְבִים עָלָיו לְהִדָּבֵק בּוֹ לְהַסְטִין אוֹתוֹ, שֶׁיֵּלֵךְ בְּדֶרֶךְ הַפּוֹשְׁעִים וּמוֹרְדִים, וּמְבִיאִין אוֹתוֹ לְכַמָּה מִדּוֹת רָעוֹת: לִהְיוֹת אַכְזָר, וּמַלְעִיג עַל דְּבָרִים חֲכָמִים, כָּל דְּרָכָיו בְּכַעַס, וְאֵינוֹ חָס עַל כְּבוֹד הַבְּרִיּוֹת. וְאַחַר כָּךְ מוֹשְׁלִין הַמַּלְאֲכֵי חַבָּלוֹת עַל אוֹתוֹ הָאָדָם, עַד שֶׁמְּבִיאִים עָלָיו כַּמָּה קִלְקוּלִים וּמַעֲבִירִין אוֹתוֹ מִן הָעוֹלָם בְּעִנְיָן רַע. וּפִתְאֹם יָבוֹא עַל אוֹתוֹ הָאָדָם אֵיזֶה פֶּגַע רַע, שֶׁכָּל רוֹאָיו תְּמֵהִין עַל סִבָּתוֹ הָרָע. וְכָל זֶה הוּא בִּשְׁבִיל שֶׁמָּסַר עַצְמוֹ בְּמַעֲשָׂיו הָרָעִים בִּידֵי הַסִּטְרָא אָחֳרָא, כִּי הַמַּשְׁחִיתִים הַמְמֻנִּים עַל סִבּוֹת הָרָעוֹת, אוֹרְבִים וּמְצַפִּים מָתַי יַעֲשֶׂה הָאָדָם אֵיזֶה חֵטְא וְעָווֹן, וַאֲפִלּוּ חֵטְא קַל, וְיִפֹּל בְּיָדָם. 
כִּדְמָצִינוּ בִּימֵי הָאֲרִ"י, זִכְרוֹנוֹ לִבְרָכָה, שֶׁהָיָה לוֹ תַּלְמִיד זָקֵן וּגְדוֹל הַדּוֹר, הֲלֹא הוּא רַבִּי חַיִּים וִיטַאל, זִכְרוֹנוֹ לִבְרָכָה, שֶׁהָיָה פַּעַם אַחַת בְּבֵית הַמִּדְרָשׁ שֶׁל הָאֲרִ"י, זִכְרוֹנוֹ לִבְרָכָה. הֵבִיאוּ לְפָנָיו אִשָּׁה אַחַת שֶׁהָיְתָה חוֹלָה בְּחֹלִי רַע, וְהָיָה כְּדִמְיוֹן פֶּגַע רַע, וְלֹא יָדְעוּ מַהוּ הָרָעָה אֲשֶׁר פָּגְעָה בָּהּ: אִם יֵשׁ רוּחַ אֶצְלָהּ אוֹ שֵׁד אוֹ שְׁאָר מִקְרֶה. וְאָמְרָה הָאִשָּׁה לִפְנֵי הָאֲרִ"י, זִכְרוֹנוֹ לִבְרָכָה, שֶׁהָיְתָה בְּרִיאָה וַחֲזָקָה בְּלִי כְּאֵב, רַק לִפְעָמִים נֶהְפְּכָה לְדִמְיוֹן אָדָם שֶׁיֵּשׁ בּוֹ פֶּגַע רַע. וְרָאָה הָאֲרִ"י, זִכְרוֹנוֹ לִבְרָכָה, הַדּוֹפֵק שֶׁלָּהּ, וְאָמַר שֶׁנִּתְלַבֵּשׁ בָּהּ רוּחַ אֶחָד, בַּר מִנַּן, וּשְׁלָחָהּ אֶל בֵּיתָהּ. וְלָעֶרֶב צִוָּה הָאֲרִ"י, זִכְרוֹנוֹ לִבְרָכָה, לְהַרַב מוֹרֵנוּ הָרַב רַבִּי חַיִּים וִיטַאל, זִכְרוֹנוֹ לִבְרָכָה, שֶׁיֵּלֵךְ אֶל הָאִשָּׁה וְיוֹצִיא הָרוּחַ מִמֶּנָּה. וְאָמַר לוֹ הָאֲרִ"י, זִכְרוֹנוֹ לִבְרָכָה: רְאֵה וְהִתְחַכֵּם נֶגֶד הָרוּחַ, כִּי הוּא שַׁקְּרָן וְכַזְּבָן גָּדוֹל. וּכְשֶׁאַתָּה תִּשְׁאַל לוֹ עַל שְׁמוֹ, יִהְיֶה מְשַׁקֵּר שָׁלשׁ פְּעָמִים. וְהִגִּיד לוֹ הָאֲרִ"י, זִכְרוֹנוֹ לִבְרָכָה, כַּוָּנַת הַשֵּׁמוֹת אֵיךְ לְהִתְנַהֵג עִם הָרוּחַ. 
וְהָלַךְ רַבִּי חַיִּים וִיטַאל, זִכְרוֹנוֹ לִבְרָכָה, בֵּין הַשְּׁמָשׁוֹת לְבֵית הָרוּחַ, וְקֹדֶם שֶׁנִּכְנַס הָרַב רַבִּי חַיִּים הַנִּזְכָּר לְעֵיל, אָמַר הָרוּחַ לְאוֹתָן הָאֲנָשִׁים הָעוֹמְדִים עָלָיו: תִּרְאוּ, שֶׁיָּבוֹא לְכָאן הָרַב רַבִּי חַיִּים וִיטַאל לְהוֹצִיא אוֹתִי מִן הָאִשָּׁה, אֲבָל אֵין אֲנִי מִתְיָרֵא מִמֶּנּוּ, וְאֵין לִי פַּחַד מִמֶּנּוּ. וְדָבָר זֶה הָיָה מְדַבֵּר בְּקוֹל רָם וּבְעַזּוּת מֶצַח כְּדֶרֶךְ שֶׁל הָרוּחַ. וְכָל זֶה הָיָה קֹדֶם בִּיאַת מוֹרֵנוּ הָרַב רַבִּי חַיִּים וִיטַאל. וְאַחַר כָּךְ, כְּשֶׁבָּא מוֹרֵנוּ הָרַב רַבִּי חַיִּים וִיטַאל, מִיָּד הִתְחִיל לְרַתֵּת, וְקָם לְפָנָיו, וְנָפַל מֵרֹב הַמּוֹרָא עַל פָּנָיו. וְאָמַר הָרוּחַ: רַבִּי, אֵין אֲנִי כְּדַאי לִרְאוֹת בְּפָנֶיךָ הַקָּדוֹשׁ. וְאַחַר כָּךְ שָׁאַל הָרַב אֶת הָרוּחַ: מִי אַתָּה? וְהֵשִׁיב: פְּלוֹנִי בֶּן פְּלוֹנִי. וְהָיָה שֶׁקֶר בְּפִיו. וְאַחַר כָּךְ שָׁאַל הָרַב אוֹתוֹ פַּעַם שֵׁנִית, וְשִׁקֵּר וְכִחֵשׁ בּוֹ עַד פַּעַם שְׁלִישִׁי. וּבַפַּעַם הָרְבִיעִי הִתְחִיל וְהִגִּיד אֶת שְׁמוֹ הָאֲמִתִּי. וְאָז הִתְחִיל מוֹרֵנוּ רַבִּי חַיִּים לְהַזְכִּיר אֵיזֶה שֵׁמוֹת קְדוֹשִׁים, וְהִתְחִיל הָרוּחַ לְדַבֵּר קָשׁוֹת וּבְעַזּוּת מְאֹד מְאֹד אָמַר: הִנְנִי יוֹצֵא אֲנִי מִיָּד. וְכַוָּנַת הָרוּחַ הָיָה לָצֵאת דֶּרֶךְ בֵּית הַוֵּשֶׁט וְדֶרֶךְ הַצַּוָּאר, וְהָיָה רוֹצֶה בְּדַעְתּוֹ לִנְקֹב הַסִּימָנִים מִן הָאִשָּׁה, וְהָיָה רוֹצֶה לְכַבּוֹת כָּל הַנֵּרוֹת שֶׁבְּאוֹתוֹ הַחֶדֶר, וּלְהַזִּיק אֵיזֶה נְפָשׁוֹת שֶׁהָיוּ בְּהַחֵדֶר. 
וְהָרַב מוֹרֵנוּ רַבִּי חַיִּים וִיטַאל הֵבִין אֶת כַּוָּנָתוֹ וּמַחֲשַׁבְתּוֹ הָרַע וְאָמַר לוֹ: רְצוֹנִי שֶׁתֵּלֵךְ אַתָּה דֶּרֶךְ אֶצְבַּע קְטַנָּה שֶׁל הָרֶגֶל שְׂמֹאל שֶׁל הָאִשָּׁה. וְאָמַר הָרוּחַ שֶׁכָּךְ יַעֲשֶׂה. וְהָרַב מוֹרֵנוּ רַבִּי חַיִּים וִיטַאל הֵבִין שֶׁהוּא שֶׁקֶר, כִּי כַּוָּנַת הָרוּחַ הָיָה דַּוְקָא לְהָמִית לְהַאִשָּׁה. מִיָּד גָּזַר עָלָיו חֵרֶם וְנִדּוּי וְשַׁמְתָּא, שֶׁלֹּא יֵצֵא עַכְשָׁו כְּלָל. כִּי רָאָה הָרַב, שֶׁאִם יֵצֵא הָרוּחַ עַכְשָׁו מֵחֲמַת הַהַשְׁבָּעוֹת וְשַׁמְתּוֹת, אָז בְּוַדַּאי יָמִית הָאִשָּׁה. וְהִנִּיחַ הַדָּבָר כָּךְ וְהָלַךְ לְהִתְפַּלֵּל עַרְבִית לְבֵית הָאֲרִ"י, זִכְרוֹנוֹ לִבְרָכָה, וְאַחַר הַתְּפִלָּה סִפֵּר מוֹרֵנוּ הָרַב חַיִּים וִיטַאל לְהָרַב הָאֲרִ"י, זִכְרוֹנוֹ לִבְרָכָה, כָּל הַמַּעֲשֶׂה הַנִּזְכָּר לְעֵיל.
וְהֵשִׁיב הָאֲרִ"י, זִכְרוֹנוֹ לִבְרָכָה: זֶה אֵרַע לְךָ בִּשְׁבִיל שֶׁהָלַכְתָּ בַּלַּיְלָה אֶל הָרוּחַ, וְלֹא מִבְּעוֹד יוֹם קֹדֶם הַלַּיְלָה, כְּמוֹ שֶׁאָמַרְתִּי לְךָ. כִּי בַּלַּיְלָה הוּא שְׁלִיטַת הַחִיצוֹנִים וְדִינִים, וְהָרוּחוֹת מִתְגַבְּרִים בְּאוֹתוֹ הַפַּעַם, וְאֵין אוֹתוֹ זְמַן גּוֹרֵם לִפְעֹל פְּעֻלּוֹת נֶגֶד הָרוּחַ בַּלַּיְלָה. וְאַחַר כָּךְ אָמַר הָאֲרִ"י, זִכְרוֹנוֹ לִבְרָכָה, לְמוֹרֵנוּ הָרַב חַיִּים וִיטַאל: לֵךְ לְשָׁלוֹם. וְהָלַךְ עַמּוֹ מְעַט דֶּרֶךְ הַדֶּלֶת, מַה שֶּׁלֹּא הָיָה עוֹשֶׂה כֵּן לִשְׁאָר תַּלְמִידִים. וּלְמָחֳרָת אַחַר הַתְּפִלָּה הָלַךְ הָרַב מוֹרֵנוּ הָרַב רַבִּי חַיִּים וִיטַאל לְהַשְׁבִּיעַ אֶת הָרוּחַ, וְהֻכְרַח הָרוּחַ לָצֵאת דֶּרֶךְ אֶצְבַּע קְטַנָּה שֶׁל רֶגֶל הָאִשָּׁה. וְהָיוּ הָאֲנָשִׁים וְנָשִׁים רוֹאִין אֶת הָרוּחַ, שֶׁנִּדְמָה לָהֶם כְּמוֹ חוּט שֶׁל אֵשׁ, וְהָיָה דּוֹלֵק וְצוֹעֵק וּבוֹכֶה עַל מַעֲשָׂיו. וְאַחַר כָּךְ שָׁאַל הָרַב מוֹרֵנוּ הָרַב רַבִּי חַיִּים וִיטַאל אֶת הָרוּחַ, מִפְּנֵי מָה אֵרַע לְךָ כָּךְ שֶׁנַּעֲשֵׂיתָ רוּחַ, וּמָה חֵטְא הוּא בְּיָדוֹ? וְהֵשִׁיב, שֶׁהוּא הָיָה מָסוֹר מְפֻרְסָם, וְהָיָה מוֹסֵר מָמוֹן שֶׁל יִשְׂרָאֵל בְּיַד עַכּוּ"ם. וְאַחַר כָּךְ הָיָה שׁוֹאֵל, מִפְּנֵי מָה הָיָה לוֹ רְשׁוּת לֵילֵךְ לְתוֹךְ הָאִשָּׁה הַזּוֹ וְלָנוּחַ בְּתוֹכָהּ, וְהֵשִׁיב, שֶׁהַמְמֻנִּים שֶׁלּוֹ נָתְנוּ לוֹ רְשׁוּת לָבוֹא לְתוֹךְ הָאִשָּׁה, כִּי הוּא הָיָה שׁוֹכֵב עַל הֶעָפָר שֶׁעַל גַּבֵּי הַכִּירָה, וּמִכָּל מָקוֹם לֹא הָיָה לוֹ רְשׁוּת לָבוֹא לְתוֹךְ שׁוּם אָדָם, עַד שֶׁפַּעַם אַחַת בָּאָה הָאִשָּׁה הַזֹּאת לְהָכִין אֵשׁ וְעֵצִים לְבַשֵּׁל מַאֲכָלִים לְיוֹם הַשַּׁבָּת, וְהָיְתָה הָאִשָּׁה מְשׁוֹרֶרֶת זְמִירוֹת שֶׁל נִבּוּל פֶּה, וְהָיָה לוֹ רְשׁוּת לָבוֹא אֵלֶיהָ. וְזֶה שְׁלשָׁה שָׁנִים רְצוּפִים אֲשֶׁר הוּא שׁוֹכֵן בְּתוֹכָהּ. עַד כָּאן הַמַּעֲשֶׂה.
עַל כֵּן יִרְאֶה הָאָדָם וִיצַיֵּר בְּנַפְשׁוֹ, כַּמָּה הַקָּדוֹשׁ בָּרוּךְ הוּא מְדַקְדֵּק עִם הַבְּרִיּוֹת: וּמָה הַמָּסוֹר הַזֶּה, שֶׁלֹּא חָטָא אֶלָּא בְּפִיו וּבִשְׂפָתָיו, שֶׁהָיָה מְדַבֵּר דַּלְטוּרִין עַל בְּנֵי יִשְׂרָאֵל — בֶּעָווֹן הַזֶּה נַעֲשָׂה רוּחַ; וּמִכָּל שֶׁכֵּן הָעוֹשֶׂה עֲבֵרָה בְּפֹעַל, עֲבֵרוֹת שֶׁהֵן חַיָּבֵי כְּרִיתוֹת אוֹ אַרְבַּע מִיתוֹת בֵּית דִּין, אוֹ הַמְחַלֵּל שַׁבָּת בְּפַרְהֶסְיָא — עַל אַחַת כַּמָּה וְכַמָּה! וּמָה הָאִשָּׁה הַזֹּאת, שֶׁהָיְתָה עוֹסֶקֶת בְּמִצְוַת הֲכָנַת מָזוֹן לְשַׁבָּת, וְעַל יְדֵי שֶׁהָיְתָה מְזַמֶּרֶת זְמָרִים שֶׁל נִבּוּל פֶּה בָּא אֵלֶיהָ הָרוּחַ — עַל אַחַת כַּמָּה וְכַמָּה מִי שֶׁחָטָא בְּפֹעַל, אֲזַי יֵשׁ רְשׁוּת לְהַמַּזִּיקִים וְהָרוּחוֹת לְהַזִּיק לוֹ.
עַל כֵּן כָּל אֶחָד וְאֶחָד מִיִּשְׂרָאֵל יֵשׁ לְהִתְפַּלֵּל לִפְנֵי קוֹנוֹ לְהַצִּיל אוֹתוֹ מִכָּל פֶּשַׁע וְעָווֹן, וְלֹא יַרְגִּיל אָדָם לְדַבֵּר נִבְלוֹת פֶּה. וּכְשֶׁיַּגִּיעַ עֵת וּזְמַן שֶׁהָאָדָם מִתְעוֹרֵר בְּעַצְמוֹ לַעֲשׂוֹת תְּשׁוּבָה, אַף כִּי הַשָּׁעָה תִּהְיֶה עוֹבֶרֶת, אַל יִתְחָרֵט עַל הַתְּשׁוּבָה שֶׁכְּבָר עָשָׂה, רַק יַחֲזִיק תָּמִיד בַּעֲבוֹדַת ה', וְהַבָּא לִטָּהֵר — מְסַיְּעִין אוֹתוֹ, וְאָז טוֹב לוֹ יִהְיֶה סֶלָה.

Chapter 78

<b>שְׁלֹמֹה </b>הַמֶּלֶךְ עָלָיו הַשָּׁלוֹם כָּתַב בְּקֹהֶלֶת: רָאִיתִי אֶת כָּל הַמַּעֲשִׂים שֶׁנַּעֲשִׂים תַּחַת הַשֶּׁמֶשׁ, וְהִנֵּה הַכֹּל הֶבֶל וּרְעוּת רוּחַ. פֵּרוּשׁ: אוֹתָן הַמַּעֲשִׂים שֶׁהֶבֶל שֶׁלָּהֶם הוּא דִּבְרֵי שֶׁמֶץ וְדֹפִי — הֶבֶל כָּזֶה אֵינוֹ עוֹלֶה לְמַעְלָה מֵהַשֶּׁמֶשׁ בְּמַעֲלוֹת עֶלְיוֹנוֹת, אֶלָּא אָזִיל וְשָׁט תַּחַת הַשֶּׁמֶשׁ, כִּי לְכָל עִנְיָנִים שֶׁבָּעוֹלָם יֵשׁ הֶבֶל. וּכְמוֹ שֶׁיֵּשׁ הֶבֶל בְּדִבּוּר, כֵּן יֵשׁ הֶבֶל בְּמַעֲשֶׂה. וְאִם יֵשׁ הֶבֶל שֶׁל מִצְוָה, אֲזַי מִיָּד אוֹתוֹ הַהֶבֶל עוֹלֶה לְמַעְלָה לְמַעְלָה וּמִתְעַטֵּר לְמַעְלָה וְיַעֲשֶׂה סָנֵגוֹר קַמֵּי קֻדְשָׁא בְּרִיךְ הוּא. וּבְאִם הָאָדָם מְדַבֵּר דִּבְרֵי שָׁוְא, אֲזַי הַהֶבֶל שֶׁל פְּעֻלָּה זוֹ אָזִיל וְשָׁט בְּעָלְמָא. וּמִיָּד כְּשֶׁתֵּצֵא נִשְׁמָתוֹ שֶׁל זֶה הָאָדָם, אֲזַי אוֹחֵז הַהֶבֶל בְּנִשְׁמָתוֹ וְזוֹרְקֵהוּ כַּמָּה פַּרְסָאוֹת וּמְיַסֵּר אוֹתוֹ מְאֹד. וְזֶה שֶׁאָמַר שְׁלֹמֹה הַמֶּלֶךְ: וְרָאִיתִי אֶת כָּל הַמַּעֲשִׂים, אֲשֶׁר נַעֲשׂוּ תַּחַת הַשֶּׁמֶשׁ, וְהִנֵּה הַכֹּל הֶבֶל וּרְעוּת רוּחַ. פֵּרוּשׁ: אוֹתָן הַמַּעֲשִׂים שֶׁהֶבֶל שֶׁלָּהֶם אֵינוֹ עוֹלֶה לְמַעְלָה מֵהַשֶּׁמֶשׁ בְּמַעֲלוֹת עֶלְיוֹנוֹת, אֶלָּא אָזִיל וְשָׁט תַּחַת הַשֶּׁמֶשׁ — אֲזַי הוּא גּוֹרֵם רָעָה לְעַצְמוֹ. וּבִפְרָט מִי שֶׁהוּא פּוֹגֵם בְּדִבּוּרוֹ וְדוֹבֵר דְּבָרִים שֶׁל כִּעוּר עַל חֲבֵרוֹ בְּחִנָּם, אֲזַי הֶבֶל זֶה מְקַטְרֵג.
וּמִכָּל שֶׁכֵּן כְּשֶׁאָדָם מוֹצִיא דִּבָּה וְדוֹרֵשׁ בְּרַבִּים, וּבָאִים לִידֵי שְׁגִיאָה, וְדוֹרְשִׁים בְּחֵטְא אָדָם הָרִאשׁוֹן אוֹ בְּחֵטְא מְכִירַת יוֹסֵף וּבְמַעֲשֶׂה דָּוִד וּבַת שֶׁבַע, וְהֵמָּה מַפְלִיגִים בַּחֲטָאִים שֶׁלֹּא כַּדִּין, וְהַתּוֹרָה כִּסָּהוּ — אִי אַתָּה רַשַּׁאי לְפַרְסֵם. אַף שֶׁהַדַּרְשָׁן כִּוֵּן לָאֱמֶת, מִכָּל מָקוֹם עָתִיד לִתֵּן אֶת הַדִּין. וּמִכָּל שֶׁכֵּן אִם הַדַּרְשָׁן בּוֹדֶה מִלִּבּוֹ וּבִקֵּשׁ לִתְלוֹת בּוּקֵי סְרִיקִי בְּאָדָם הָרִאשׁוֹן, יְצִיר כַּפָּיו שֶׁל הַקָּדוֹשׁ בָּרוּךְ הוּא, אוֹ בְּהַשְּׁבָטִים שִׁבְטֵי יָהּ, אוֹ בְּדָוִד הַמֶּלֶךְ עָלָיו הַשָּׁלוֹם, וּבְדוֹמֵיהֶן שֶׁהֵן חֲסִידֵי עֶלְיוֹן.
וְהִנֵּה אַצִּיג לְךָ מַאֲמָר אֶחָד, מַה שֶּׁכָּתוּב בְּזֹהַר חָדָשׁ פָּרָשַׁת בְּרֵאשִׁית זֶה לְשׁוֹנוֹ: תָּנוּ רַבָּנָן: כְּשֶׁחָלָה רַבִּי שִׁמְעוֹן בֶּן יוֹחַאי, עָאלוּ לְגַבֵּיהּ רַבִּי פִּנְחָס בֶּן יָאִיר וְרַבִּי חִיָּא וְרַבִּי אַבָּהוּ. אָמְרוּ לֵיהּ: מַאן דְּהוּא קִיּוּמָא דְּעָלְמָא שְׁכִיב?! אָמַר לְהוּ: לֹא בֵּית דִּינָא דְּעֵילָא מְעַיְּנִין בְּדִינָאִי, דְּהָא אֲנָא חֲדָאִי דְּלָא אֲנָא אִתְיַהַב לְמַלְאָכָא וּלְדִינָא דִּלְעֵילָא, דַּאֲנָא לָאו כִּשְׁאָר בְּנֵי נָשָׁא, אֶלָּא הַאי דִּינָא דִּילִי — קֻדְשָׁא בְּרִיךְ הוּא דַּיְנָא לֵיהּ, וְלֹא בֵּית דִּינָא. וְהַיְנוּ דְּאָמַר דָּוִד מַלְכָּא: שָׁפְטֵנִי אֱלֹהִים וְגוֹ'. וְכֵן שְׁלֹמֹה אָמַר: לַעֲשׂוֹת מִשְׁפַּט עַבְדּוֹ וּמִשְׁפַּט עַמּוֹ — מִשְׁפַּט עַבְדּוֹ בִּלְחוֹדוֹי, וְלֹא אָחֳרָא, דְּהָא תַּנִּינָן: כְּשֶׁאָדָם שׁוֹכֵב, בֵּית דִּינָא דִּלְעֵילָא מִסְתַּכְּלִין בְּדִינוֹי; אִית מִנְּהוֹן דְּנָטִין לְכַף זְכוּת, וְאִית מִנְּהוֹן דְּנָטִין לְכַף חוֹבָא, כֵּיוָן דְּחַזְיָן חוֹבָא בְּבַר נָשׁ. וְכַד דִּינָא הֲוָה קַמֵּיהּ קֻדְשָׁא בְּרִיךְ הוּא, לֹא נָפִיק אִינַשׁ לְמֶהֱוֵי בְּהַהוּא דִּינָא בַּר טָב. מַאי טַעֲמָא? דְּהָא תַּנִּינָן: מְכִילוֹי (פֵּרוּשׁ: מִדּוֹת) דְּמַלְכָּא עִלָּאָה נָטוּי לִזְכוּתָא תָּדִיר, הוּא כֻּלֵּיהּ צַד רַחֲמָנוּת, וּבְיָדוֹ לְשַׁבְקָא לְחַטָּאִין וְחוֹבִין. הֲדָא הוּא דִּכְתִיב: כִּי עִמְּךָ הַסְּלִיחָה — וְלֹא עִם אַחֵר, וּבְגִין כָּךְ בָּעֵינָא קַמֵּיהּ דְּהוּא יָדוּן דִּינָאִי, וַאֲנָא אָעִיל בִּתְרֵיסַר בָּבֵי דְּעָלְמָא דְּאָתֵי דְּלָא אַעְבְּרוּ לוֹן בַּר אַבְהָתָא, וְלֵית מַאן דְּיִמְחֶה בְּיָדִי. וְעוֹד: דְּלָא אִתְבַּע רְשׁוּתָא. 
אָמַר רַבִּי שִׁמְעוֹן בֶּן יוֹחַאי מִלָּה, וַחֲמוּ בְּבֵי מַרֵעֵיהּ, דְּלָא הֲוֵי תַּמָּן. תַּוְהוּ, וְלֹא יְכִילוּ לְמַלְּלָא מִדְּחִילוּ רַבָּא דַּהֲוֵי עֲלֵיהוֹן, עַד דַּהֲוֵי יַתְבֵי, סְלִיק לוֹן רֵיחִין דְּבֻסְמִין סַגִּיאִין, וְכָל חַד וְחַד מִנְּהוֹן אִתְיַשָּׁר חֵילֵיהּ, עַד דַּהֲוֵי חֲמוּ לְרַבִּי שִׁמְעוֹן בֶּן יוֹחַאי וַהֲוֵי מְמַלֵּל מִלִּין, וְלָא הֲוֵי חֲמָאָן בַּר מִנֵּיהּ. לְבָתַר עִדָּן אָמַר לְהוּ רַבִּי שִׁמְעוֹן בֶּן יוֹחַאי: חֲמִיתוּן מִידִי. אָמַר לֵיהּ רַבִּי פִּנְחָס: לָא, אֶלָּא כֻּלָּנוּ תַּוְהִין עַל מַה דְּלָא חֲמִינָא לָךְ בְּבֵי מַרְעָךְ זְמַן רַב. וְכַד חֲמֵינָן לָךְ. סָלִיק לוֹן רֵיחִין וּבֻסְמִין דְּגַן עֵדֶן וּשְׁמַעְנָא קָלָךְ מְמַלֵּל, וְלָא יְדַעְנָא מִי מְמַלֵּל עִמָּךְ. אָמַר לוֹן: וְלָא שְׁמַעְתּוּן מִלָּה אֲחוֹרָנוֹי בַּר מִדִּידִי? אָמְרוּ לֵיהּ: לָא. אָמַר: תְּמִיהָנָא עַל רַבִּי פִּנְחָס דְּלָא חֲמָא, דַּאֲנָא חֲמִית לֵיהּ כְּעַן בְּהַהוּא עָלְמָא לְתַתָּא מֵרַבִּי אֶלְעָזָר בְּנִי. וּכְעַן שָׁדְרוּ בְּדִילִי מִלְּעֵילָא וְאֶחֱזוּן לִי אַתְרָא דְּצַדִּיקַיָּא לְעָלְמָא דְּאָתֵי, וְלֹא אִתְיַשַּׁר בִּלִבָּאֵי דּוּכְתָּאִי בַּר עִם אֲחִיָּה הַשִּׁילוֹנִי. 
וּבָרִירְנָא דּוּכְתָּאִי וְאָתִינָא וְאָתֵי עִמִּי תְּלַת מֵאוֹת נְשָׁמוֹת דְּצַדִּיקַיָּא וּלְעֵילָא מִנְּהוֹן אָדָם הָרִאשׁוֹן, דַּהֲוֵי יָתִיב גַּבַּאִי וַהֲוֵי מְמַלֵּל עִמִּי וּבָעָא דְּלָא אִתְגַּלֵּי חוֹבֵיהּ לְכָל עָלְמָא בַּר מַאי דְּאָמְרָה הַתּוֹרָה בְּגִינֵיהּ וְאִתְכַּסְיָא בְּהַהִיא אִילָנָא דְּגַן עֵדֶן. וַאֲנָא אֲמֵינָא לֵיהּ, דְּהָא לְחַבְרַיָּא גָּלִי כְּבָר! אָמַר: הַאי דְּגָלִית לְחַבְרַיָּא טָב וְשַׁפִּיר עָבְדִית, אֲבָל לֹא לִשְׁאָר עָלְמָא. מַאי טַעֲמָא? דְּחָס הַקָּדוֹשׁ בָּרוּךְ הוּא עַל יְקָרִי, וְלָא בָּעֵי לְפַרְסְמָא הַהוּא חוֹבָא אֶלָּא בְּהַהוּא אִילָנָא דְּאָכַל מִנֵּיהּ וְכוּ'. קָרִיב לְגַבֵּיהּ רַבִּי אֶלְעָזָר בְּרֵיהּ. אָמַר לֵיהּ: אַבָּא, מָה אֲנָא הָתָם? אָמַר לֵיהּ: זַכָּאָה חוּלְקָךְ בְּרִי, זְמַן סַגִּיא יְהֵא דְּלָא תִּתְקַבַּר גַּבָּאִי, אֲבָל בְּהַאי עָלְמָא דּוּכְתָּא דִּידִי וְדוּכְתָּא דִּידָךְ בָּרִירְנָא וְכוּ'.
מִכָּאן תִּרְאֶה, שֶׁלֹּא טוֹב עוֹשִׂין הַדַּרְשָׁנִים, שֶׁדּוֹרְשִׁים בְּפַרְהֶסְיָא בְּבָתֵּי כְּנֵסִיּוֹת וּבָתֵּי מִדְרָשׁוֹת וְאוֹמְרִים בְּפֻמְבִּי בָּרַבִּים, בִּפְנֵי עַמֵּי הָאֲרָצוֹת, בַּדְּרוּשׁ שֶׁלָּהֶם: אָדָם הָרִאשׁוֹן מִין הָיָה, וְעָבַר עַל עֲבוֹדָה זָרָה, גִּלּוּי עֲרָיוֹת וּשְׁפִיכוּת דָּמִים וְכַיּוֹצֵא בָּזֶה. הֲיִתָּכֵן לַעֲשׂוֹת כֵּן, לוֹמַר עַל יְצִיר כַּפּוֹ שֶׁל הַקָּדוֹשׁ בָּרוּךְ הוּא שֶׁהוּא הָיָה צַדִּיק גָּמוּר?! וּבָאָדָם הָרִאשׁוֹן הָיוּ תּוֹלִין כָּל הַנְּשָׁמוֹת שֶׁל דּוֹרֵי דּוֹרוֹת! אוֹתָן נְשָׁמוֹת הָרְשָׁעִים, שֶׁהָיוּ תְּלוּיִין בּוֹ בְּנִשְׁמָתוֹ שֶׁל אָדָם הָרִאשׁוֹן, אוֹ בְּאַחַת מֵאֵבָרָיו — הֵן הָיוּ הַחוֹטְאִים, וְהָיוּ נֶחְפָּזִים וּמְמַהֲרִים לַחֲטֹא, אֲבָל אוֹתָהּ הַנְּשָׁמָה שֶׁהָיְתָה מְיֻחֶדֶת לָאָדָם הָרִאשׁוֹן, לֹא חָטְאָה כְּלָל, כִּי הִיא הָיְתָה קֹדֶשׁ קֳדָשִׁים.
וּמְבֹאָר שָׁם בְּזֹהַר חָדָשׁ, שֶׁיֵּשׁ סַכָּנָה גְּדוֹלָה לְבַעַל הַדַּרְשָׁן כְּשֶׁיִּדְרשׁ אֵיזֶה גְּנַאי עַל אָדָם הָרִאשׁוֹן, פֶּן יְקֻיַּם בּוֹ: וְנָפַל מִמֶּנּוּ רַב. עַל כֵּן רָאוּי לִגְעֹר בְּהָעוֹשִׂין כֵּן, כִּי אֵין הַקָּדוֹשׁ בָּרוּךְ הוּא חָפֵץ בְּאֵלּוּ הַקּוֹרִים תִּגָּר עַל עַמּוֹ יִשְׂרָאֵל וְעַל נִשְׁמַת הַצַּדִּיקִים, וְהַתּוֹרָה חָסָה עַל כְּבוֹדָן שֶׁל רְשָׁעִים, כְּמוֹ שֶׁאָמְרוּ רַבּוֹתֵינוּ זִכְרוֹנָם לִבְרָכָה: וְאֶת הַבְּהֵמָה תַּהֲרֹגוּ, שֶׁלֹּא יֹאמְרוּ הַבְּרִיּוֹת: פְּלוֹנִי נִכְשַׁל בִּבְהֵמָה זוֹ. עַד כָּאן לְשׁוֹנוֹ.
עַל כֵּן יִרְאֶה הָאָדָם לְצַדֵּד עַל חֵטְא אָדָם הָרִאשׁוֹן לְטוֹבָה, וְכֵן עַל חֵטְא הָעֵגֶל וּמְכִירַת יוֹסֵף. וְהָאוֹחֵז בְּמִדַּת הַמַּזְכִּירִים לְשֶׁבַח, מַאֲרִיך יָמָיו וּשְׁנוֹתָיו. אָמֵן.

Chapter 79

<b>כְּתִיב: </b>מִי יַעֲלֶה בְּהַר ה' וּמִי יָקוּם בִּמְקוֹם קָדְשׁוֹ? נְקִי כַפַּיִם וְגוֹ'. זֶה דּוֹר דּוֹרְשָׁיו, מְבַקְשֵׁי פָנֶיךָ יַעֲקֹב סֶלָה. וּפֵרוּשׁ הַדָּבָר כְּמוֹ שֶׁכָּתוּב בַּזֹּהַר, שֶׁבִּזְמַן שֶׁצַּדִּיק נִפְטָר מִן הָעוֹלָם, וְנִשְׁמָתוֹ עוֹלָה לְמַעְלָה וְהִיא קְרוֹבָה לָעוֹלָמוֹת שֶׁלִּפְנֵי כִּסֵּא הַכָּבוֹד, אֲזַי אוֹמֵר הַקָּדוֹשׁ בָּרוּךְ הוּא לְיַעֲקֹב אָבִינוּ: בְּנִי חֲבִיבִי, אֲשֶׁר אַתָּה סָבַלְתָּ יִסּוּרִים בַּעֲבוּר גִּדּוּל בָּנִים — הִנֵּה פְּלוֹנִי בֶּן פְּלוֹנִי זֶה הַצַּדִּיק בָּא לְעָלְמָא הָדֵין, וְהוּא מְהֻדָּר וּמְפֹאָר בְּכַמָּה קִשּׁוּטִין וּבְכַמָּה הִדּוּרִין שֶׁל תּוֹרָה וּמִצְווֹת וּמַעֲשִׂים טוֹבִים, וְיָאוֹת הוּא לְךָ לָצֵאת לִקְרָאתוֹ וּלְקַבְּלוֹ בְּשִׂמְחָה וּבְחֶדְוָה וְלִתֵּן לוֹ שָׁלוֹם, וַאֲנִי בְּעַצְמִי וּבִכְבוֹדִי אֵלֵךְ עִמָּךְ לְקַבֵּל פָּנִים שֶׁל פָּנִים הַמְּאִירוֹת וּמַסְבִּירוֹת בְּתוֹרָה וּבְיִרְאָה. 
וְזֶה שֶׁאָמַר הַכָּתוּב: מְבַקְשֵׁי פָנֶיךָ, יַעֲקֹב, סֶלָה. ('מְבַקֵּשׁ' אֵין כְּתִיב כָּאן, אֶלָּא 'מְבַקְשֵׁי', דְּהַיְנוּ הַקָּדוֹשׁ בָּרוּךְ הוּא עִם יַעֲקֹב) וּמִי רוֹאֶה אֵלּוּ יוֹצְאִים וְלֹא יֵצֵא לִקְרָאתוֹ?! וְאָז מִתְאַסְּפִים כַּמָּה כִּתּוֹת וְיוֹצְאִים כָּל כַּת וְכַת אֵצֶל שַׁעַר אֶחָד, שֶׁעוֹבֶרֶת שָׁם הַנְּשָׁמָה שֶׁל הַצַּדִּיקִים, וְכֻלָּם פּוֹתְחִים אֶת פִּיהֶם וְאוֹמְרִים: שָׁלוֹם, אַתָּה שָׁלוֹם וּלְתוֹרָתְךָ שָׁלוֹם, אַשְׁרֶיךָ וְאַשְׁרֵי יוֹלַדְתֶּךָ, לֵךְ בּוֹא אֶל חֲדָרֶיךָ, וְחֻפּוֹת נָאִים מוּכָנִים לְךָ. וּבְכָל יוֹם מַכְרִיזִים בְּכָל רְקִיעִין, שֶׁלֹּא יִתְעַסְּקוּ בְּשׁוּם לִמּוּד, כִּי אִם בְּתוֹרָה זוֹ שֶׁחִדֵּשׁ זֶה הַצַּדִּיק בְּחַיָּיו, וּמַקְרִין לְפָנָיו כָּל חִדּוּשָׁיו כְּדִמְיוֹן שֶׁקּוֹרִין הַכְּתֻבָּה לִפְנֵי הֶחָתָן וְכַלָּה תַּחַת הַחֻפָּה. וְנִרְאֶה לִי, דְּזֶהוּ הָרֶמֶז שֶׁאָמְרוּ רַבּוֹתֵינוּ זִכְרוֹנָם לִבְרָכָה: אַגְרָא דְּבֵי הִלּוּלָא — מִלֵּי; הַינוּ מִלִּין דְּאוֹרַיְתָא דִּילֵיהּ. וְכָל רָאשֵׁי בְּנֵי יְשִׁיבָה שֶׁל מַעְלָה נוֹטְלִין הַנֵּי חִדּוּשִׁים וּמוֹדִיעִין לִשְׁאָר כִּתּוֹת וַחֲבוּרוֹת הַצַּדִּיקִים, וּמַזְכִּירִין שְׁמוֹ שֶׁל הַצַּדִּיק, וְכֻלָּן פּוֹתְחִין אֶת פִּיהֶם וְאוֹמְרִים: בְּרִיךְ מְתַיִךְ לְשָׁלוֹם. וְאַחַר כָּךְ מְבִיאִין אָבִיו וְאִמּוֹ וּמְעַטְּרִין לְהוֹן בְּכַמָּה עִטְרִין בְּגִין בְּנָם הַצַּדִּיק.
 וְגַם קֹדֶם יְצִיאַת נִשְׁמָתוֹ מַקְדִּימִין גַּם כֵּן כִּתּוֹת צַדִּיקִים וּבָאִים לִקְרַאת נִשְׁמָתוֹ בְּעוֹדוֹ בְּחַיָּיו, בָּאִין אֶצְלוֹ לְחַדְרוֹ, וּמְסַבְּבִים הַצַּדִּיקִים אֶת מִטָּתוֹ וּמְבִיאִין עִמָּהֶם בֻּסְמִין וְרֵיחִין שֶׁל גַּן עֵדֶן, וְהוּא זוֹכֶה וְרוֹאֶה אוֹתָן וְנוֹתֵן לָהֶם שָׁלוֹם, וְהֵן מְשִׁיבִים לוֹ שָׁלוֹם וְאוֹמְרִים לוֹ: צַדִּיקָא חֲבִיבָא, בְּרָא קַדִּישָׁא לְהַקָּדוֹשׁ בָּרוּךְ הוּא, אַל יֵרַע לְבָבְךָ בִּשְׁבִיל פְּרֵדָתְךָ מֵעוֹלָם הַזֶּה, אֲשֶׁר הָעוֹלָם הַזֶּה הוּא שָׁוְא וָשֶׁקֶר, וּבְנַפְשׁוֹ יָבִיא לַחְמוֹ. וְלִפְעָמִים מֵחֲמַת קִיּוּם נַפְשׁוֹ פּוֹגֵם בְּנִשְׁמָתוֹ, וְנַעֲשֶׂה חִלּוּל הַשֵּׁם עַל יָדוֹ. אֲבָל הָעוֹלָם הַבָּא בְּגַן עֵדֶן הוּא יוֹם שֶׁכֻּלּוֹ טוֹב, וְאֵין צָרִיךְ לְסַכֵּן נַפְשׁוֹ, וְאֵין שׁוּם חֵטְא בָּא עַל יָדוֹ. וְאוֹמְרִים הַצַּדִּיקִים: עִנְיְנֵי הָעוֹלָם הַזֶּה הוּא הַכֹּל הֶבֶל וּרְעוּת רוּחַ, עַל כֵּן תָּכִין לְךָ הַדֶּרֶךְ הַטּוֹבָה וְהַמְּאִירָה בָּאוֹר הַבָּהִיר לְחַיֵּי עוֹלָם הַבָּא. וְכַמָּה חֻפּוֹת וְכַמָּה חֲדָרִים מְלֵאִים כָּל טוּב מוּכָנִים לִכְבוֹדְךָ. עַל כֵּן בָּאנוּ לְהוֹדִיעַ אוֹתְךָ, כִּי לְשָׁעָה קַלָּה תָּבוֹא אֶל בֵּית שִׂמְחָתְךָ וְתָבוֹא מֵאֲפֵלָה לְאוֹרָה, וְתַעֲמֹד לִפְנֵי הַבּוֹרֵא הָעוֹלָם יִתְבָּרַךְ וְתֵשֵׁב בֵּין חֲבוּרוֹת צַדִּיקִים, וְתִזְכֶּה לוֹמַר שִׁירָה לִפְנֵי רִבּוֹן עָלְמָא. וְאָז תִּרְאֶה, שֶׁיָּפָה קוֹרַת רוּחַ שָׁעָה אַחַת בְּגַן עֵדֶן מִכָּל תַּעֲנוּגֵי עוֹלָם הַזֶּה. 
וּכְשֶׁשּׁוֹמֵעַ הַצַּדִּיק דְּבָרִים הָאֵלּוּ, אָז הוּא בְּשִׂמְחָה וּמְקַבֵּל עָלָיו הַמִּיתָה בְּשִׂמְחָה. עַל זֶה תִּקְּנוּ לוֹמַר יְהִי רָצוֹן, שֶׁהִיא בַּמַּעֲמָדוֹת בְּיוֹם שֵׁנִי, וְזֶה לְשׁוֹנוֹ: וְתוֹצִיאֵנִי מִשָּׁלוֹם אֶל שָׁלוֹם. כַּוָּנַת תְּפִלָּה זוֹ: שֶׁאֶזְכֶּה לְמִיתַת הַצַּדִּיקִים הַנִּזְכָּרִים. וְעַל זֶה יִתְפַּלֵּל כָּל חָסִיד לְעֵת מְצוֹא — זֶה יוֹם הַמִּיתָה. רָצָה לוֹמַר: שֶׁיִּתְפַּלֵּל שֶׁיָּבוֹאוּ לִקְרָאתוֹ כִּתּוֹת וּמַחֲנוֹת צַדִּיקִים קְדוֹשִׁים וּטְהוֹרִים, כְּדֵי שֶׁיֵּלֵךְ עִמָּהֶם וְיִתְעַטֵּר בֵּינֵיהֶם בְּשִׂמְחָה וּבְחֶדְוָה סַגִּיאִין. רַק לְשֶׁטֶף מַיִם רַבִּים, אֵלָיו לֹא יַגִּיעוּ — הֵמָּה הַמַּיִם הַזֵּידוֹנִים — כִּתּוֹת הַמַּשְׁחִיתִים וּמְחַבְּלִים, רַחֲמָנָא לִצְלַן, וְאֵינָם זוֹכִים לִרְאוֹת בְּאוֹר הַשְּׁכִינָה. מַה שֶּׁאֵין כֵּן נִשְׁמַת הַצַּדִּיק — מִי יָכוֹל לְסַפֵּר כְּבוֹדוֹ?!
וּבוֹא וּרְאֵה מַה שֶּׁכָּתוּב שָׁם בַּזֹּהַר: בְּיִחוּד עָשָׂה הַקָּדוֹשׁ בָּרוּךְ הוּא כִּסֵּא כָּבוֹד לְיַעֲקֹב אָבִינוּ לֵישֵׁב עָלָיו. בְּשָׁעָה שֶׁהַצַּדִּיק בָּא לָעוֹלָם הַבָּא, וּכְשֶׁרוֹאָה הַנְּשָׁמָה כָּל הַכָּבוֹד הַזֶּה — מְבָרֶכֶת וּמְשַׁבַּחַת לְהַקָּדוֹשׁ בָּרוּךְ הוּא וּמִשְׁתַּחֲוֵית לְפָנָיו וְנוֹתֶנֶת שֶׁבַח וְהוֹדָיָה עַל גֹּדֶל הַיְקָר וְכָבוֹד שֶׁנַּעֲשָׂה לָהּ, וְאָז הַנְּשָׁמָה מִתְפַּלֶּלֶת גַּם כֵּן עַל הַגּוּף שֶׁיִּשְׁכֹּן לָבֶטַח, בְּלִי עֹנֶשׁ חִבּוּט הַקֶּבֶר, וְאוֹמֶרֶת מִזְמוֹר קד: בָּרְכִי נַפְשִׁי אֶת ה', וְכָל קְרָבַי אֶת שֵׁם קָדְשׁוֹ וְכוּ'. וְכֵיוָן שֶׁשּׁוֹמְעִין שְׁאָר הָאָבוֹת, אַבְרָהָם וְיִצְחָק, אָז אַף הֵן הוֹלְכִין לִקְרַאת הַצַּדִּיק. וְעַל זֶה נֶאֱמַר: וַיִּשָּׂא אַבְרָהָם אֶת עֵינָיו, וְזֶהוּ נִשְׁמַת הַצַּדִּיק. כִּי הַזֹּהַר מְכַנֶּה אֶת נִשְׁמַת הַצַּדִּיק בְּשֵׁם 'אַבְרָהָם': וַיַּרְא אַבְרָהָם — דָא הִיא הַנְּשָׁמָה. וְהִנֵּה שְׁלשָׁה אֲנָשִׁים נִצָּבִים עָלָיו — זֶהוּ נִשְׁמַת אַבְרָהָם, יִצְחָק וְיַעֲקֹב. וּכְבוֹד הַשְּׁכִינָה עִמָּהֶם. וּמִיָּד: וַיָּרָץ — אַבְרָהָם, שֶׁהוּא הַנְּשָׁמָה; לִקְרָאתָם מִפֶּתַח הָאֹהֶל וַיִשְׁתַּחוּ אַרְצָה — נֶגֶד הַשְּׁכִינָה, וּמִתְפַּלֶּלֶת הַנְּשָׁמָה: וַיֹּאמֶר: אֲדֹנָי, אַל נָא תַּעֲבֹר מֵעַל עַבְדֶּךָ. רָצָה לוֹמַר, שֶׁהַנְּשָׁמָה מְבַקֶּשֶׁת מֵאֵת הַשְּׁכִינָה, שֶׁתֵּלֵךְ הַשְּׁכִינָה עִמָּהּ לְלַוּוֹת אוֹתָהּ עַד שַׁעֲרֵי גַּן עֵדֶן וְלִנְטֹר וְלִשְׁמֹר לָהּ מִכָּל הַמְקַטְרְגִים. עַיֵּן שָׁם בַּזֹּהַר בַּאֲרִיכוּת.
וּמַה מְּאֹד חָבִיב בְּעֵינֵי הַקָּדוֹשׁ בָּרוּךְ הוּא, מִי שֶׁרָגִיל וּמַזְכִּיר תָּמִיד זְכוּת שְׁלשֶׁת אָבוֹת, וְכֵן זְכוּתָן שֶׁל משֶׁה וְאַהֲרֹן וּמִרְיָם וּשְׁאָר נְבִיאִים וַחֲסִידֵי עֶלְיוֹן, כִּי כָּל הַנְּשָׁמוֹת שֶׁל צַדִּיקִים שְׂמֵחִים בִּרְאוֹתָן מַעֲשִׂים טוֹבִים בָּאָדָם, וּזְכוּתָן מֵאִיר עָלֵינוּ תָּמִיד. וְכִדְאִיתָא בַּזֹּהַר חָדָשׁ פָּרָשַׁת בְּרֵאשִׁית: תָּנוּ רַבָּנָן: זִמְנָא חַדָּא הֲוֵי אָזִיל רַבִּי יוֹסֵי בְּאוֹרְחָא. פָּגַע בֵּיהּ רַבִּי יִרְמְיָה וְאָזְלוּ כַּחֲדָא, פָּגְעוּ בְּחַד טוּרָא, וְהַאי טוּרָא דָּחִיל עֲלֵיהוֹן מְאֹד. אָמַר רַבִּי יוֹסֵי לְרַבִּי יִרְמְיָה: נֵימָא מִלִּין דְּאוֹרַיְתָא וְאַחַר כָּךְ נֵיזוּל. פָּתַח וְאָמַר: וְאַתָּה אַל תִּירָא, עַבְדִּי יַעֲקֹב וְכוּ'.
עַד דַּהֲוֵי אָזְלֵי, שָׁמְעוּ חַד קָלָא דְּיַנּוּקָא בְּטוּרָא, דַּהֲוֵי אָזִיל וּבָכֵי. אָמַר רַבִּי יוֹסֵי: נֵיזוּל לְגַבֵּיהּ דְּלָא מִסְתְּפִינָא, דְּהָא תָּנָן: שֵׁד — לְחַד מִתְחַזֵּיהּ וּמַזִּיק, לִתְרֵי — אִתְחַזֵּי וְלֹא מַזִּיק.
אָזְלוּ לְגַבֵּי יַנּוּקָא, כַּד מָטוּ לְגַבֵּיהּ. אָמַר רַבִּי יוֹסֵי: בָּנֵי דְּמָארֵי עָלְמָא אֲנַן, וְלָא מִסְתָּפִינָא מִנָּךְ! כַּד שָׁמַע הַהוּא יַנּוּקָא מִלָּא דָּא, הָיָה מַשִּׂיג בְּדַעְתּוֹ, דְּאוֹמְרִים כֵּן דְּחַיְשׁוּ שֶׁמָּא שֵׁד הוּא. אָמַר הַהוּא יַנּוּקָא: יְהוּדָאִי אֲנִי, וּבַר בְּרֵיהּ דְּרַבִּי חַיָּא רַבָּא אֲנָא, וַהֲוֵי אַבָּא מוֹלִיף לִי פְּסוּקֵי דְּשִׁיר הַשִּׁירִים וּפְסוּקֵי בְּרֵאשִׁית, וְאַבָּא מִית, וְגָנְבוּ לִי גַּנָּבִים, וּמֻכְרָח אֲנִי לִהְיוֹת מְשָׁרֵת אֶצְלָם, וְאָעַרְקִינָא בְּהַהוּא טוּרָא וּבָכִינָא עַל דָּא דְּלָא יָדַע אֲנָא לֵילֵךְ וְלִפְנוֹת לְבֵית אִמִּי.
בָּכָה רַבִּי יוֹסֵי וְאָמַר: וַי! בְּרֵיהּ דְּרַבִּי חִיָּא רַבָּא יֵיזִיל בִּלְחוֹדוֹי כְּדֵין?! נַטְלִין לֵיהּ בִּידוֹי וְאָזְלוּ. אָמַר רַבִּי יוֹסֵי: אֵימָא, בְּרִי, מַה הֲוֵית לָעִית עִם אָבִיךָ בְּפָרָשַׁת בְּרֵאשִׁית? אָמַר לוֹ הַתִּינוֹק: בַּפָּסוּק 'יְהִי מְאֹרוֹת בִּרְקִיעַ הַשָּׁמַיִם' הֲוֵינָא לָעֵי. אָמַר לֵיהּ רַבִּי יוֹסֵי: מָה אָמַר לְךָ אָבִיךָ בְּפָרָשָׁה דָּא? אָמַר לֵיהּ הַתִּינוֹק: כָּךְ אָמַר אַבָּא: שְׁלשָׁה רוֹעִים טוֹבִים הָיוּ לְיִשְׂרָאֵל בַּמִּדְבָּר: משֶׁה וְאַהֲרֹן וּמִרְיָם. בִּזְכוּת משֶׁה הֲוֵי יוֹרֵד מָן לְיִשְׂרָאֵל, וּבִזְכוּת אַהֲרֹן הָיוּ עַנְנֵי כָּבוֹד, וּבִזְכוּת מִרְיָם הָיָה הַבְּאֵר. וְאַף לְאַחַר דְּמִיתוּ אַהֲרֹן וּמִרְיָם, זְכוּתָן הָיָה עוֹמֵד לְיִשְׂרָאֵל, כִּי מִגֹּדֶל אַהֲבַת הַקָּדוֹשׁ בָּרוּךְ הוּא חָקַק דְּיוֹקְנֵיהוֹן שֶׁל משֶׁה וְאַהֲרֹן וּמִרְיָם בָּרָקִיעַ לְאַנְהָרָא זְכוּתֵיהֶן עַל יִשְׂרָאֵל. וַעֲלֵיהֶם אִתְּמַר: וַיִּתֵּן אוֹתָם אֱלֹהִים בִּרְקִיעַ הַשָּׁמַיִם לְהָאִיר עַל הָאָרֶץ. אָתֵי רַבִּי יוֹסֵי וְרַבִּי יִרְמְיָה וּנְשָׁקוּהוּ וְהָלְכוּ עִמּוֹ שְׁלשָׁה מִילִין, וְהָיוּ נוֹשְׂאִין אוֹתוֹ עַל כִּתְפֵיהֶן וְקָרוּ עֲלֵיהּ: וְכָל בָּנַיִךְ לִמּוּדֵי ה' וְכוּ'.
עַל כֵּן צָרִיךְ לֵידַע, כִּי כָּל אִנּוּן דְּיוֹקְנִין קַדִּישִׁין, דְּחָקַק הַקָּדוֹשׁ בָּרוּךְ הוּא לְהָאִיר זְכוּתָן עַל יִשְׂרָאֵל, כְּמוֹ כֵן מִסְתַּכְּלִין כָּל אִנּוּן דְּיוֹקְנִין וְנוֹתְנִין הַשְׁגָּחָה עַל יִשְׂרָאֵל, אִם יְשָׁרִים הֵם בְּמַעֲשֵׂיהֶם אוֹ לָאו, כִּי הַרְבֵּה עֵדִים וְהַתְרָאוֹת מוּכָנִים וַעֲרוּכִים מִפִּי הַקָּדוֹשׁ בָּרוּךְ הוּא לְעוֹרֵר לִבְבוֹת בְּנֵי הָאָדָם, כִּדְאִיתָא בַּזֹּהַר פָּרָשַׁת פְּקוּדֵי: כַּמָּה אִית לֵיהּ לְבַר נָשׁ לְמִנְדַּע וּלְאִסְתַּכְּלָא בְּאוֹרְחֵיהּ דְּקֻדְשָׁא בְּרִיךְ הוּא, דְּהָא בְּכָל יוֹמָא וְיוֹמָא קָלָא נָפִיק וְאַכְרִיז: אִסְתַּמְרוּ בְּנֵי עָלְמִין, טְרִיקוּ כַּוֵי חוֹבֵי, פֶּן תִּלְקוּ בְּרִשְׁתָּא דְּתָפִיס. פֵּרוּשׁ: סִגְרוּ בִּפְנֵיכֶם שַׁעֲרֵי הָעֲווֹנוֹת וְהִזָּהֲרוּ שֶׁתַּרְחִיקוּ מֵהַמְּצוּדָה, הַפְּרוּסָה לִבְנֵי אָדָם מֵחוֹטְאִים, פֶּן תִּלָּכְדוּ בִּמְצוּדָה רָעָה, עַד דְּלָא יִתָּפְסוּן רַגְלֵיכוֹן בְּהַהוּא רִשְׁתָּא. וַי לוֹן דְּנַפְלִין לְתַמָּן, וְלָא יִנָּהֲרוּן בִּנְהוֹרָא דִּגְנִיזֵי לַצַּדִּיקַיָּא לְעָלְמָא דְּאָתֵי. וְעַל כָּל דִּבּוּר וּמַעֲשֶׂה אִתְפַּקְּדָן מְמֻנִּים לְמַעְלָה הֵן לְרָעָה וְהֵן לְטוֹבָה, וְאַשְׁרֵי מִי שֶׁדִּבּוּרוֹ מְמַלֵּא אֲוִירָא דְּעָלְמָא בְּדִבְרֵי תּוֹרָה וּבְיִרְאַת ה'.
עַל כֵּן צָרִיךְ הָאָדָם לִקַּח כָּל אֵלֶה הַדְּבָרִים וְלָשׂוּם אֶל לִבּוֹ, וְיַחֲשֹׁב תָּמִיד שֶׁעֵינֵי ה' הֵמָּה מְשׁוֹטְטִים תָּמִיד בְּכָל הָאָרֶץ. וְזֶהוּ כְּלָל גָּדוֹל: אַל תַּעֲשֶׂה דָּבָר בַּסֵּתֶר מַה שֶּׁאַתָּה מִתְבַּיֵּשׁ לַעֲשׂוֹת בְּגָלוּי. וַה' הוּא אֵל רַחוּם וְחַנּוּן, בִּרְאוֹתוֹ שֶׁכַּוָּנָתְךָ לְשֵׁם שָׁמַיִם, לֵילֵךְ בְּדֶרֶךְ הַטּוֹב וְהַיָּשָׁר, הוּא יִשְׁלַח מַלְאָכָיו לְפָנָיו לְהַצִּילְךָ מִכָּל חֵטְא וּמִכָּל דְּבָרִים רָעִים. וְאִם יֶאֱרַע לְךָ אֵיזֶה הֶזֵּק אוֹ מִקְרֶה — תְּקַבֵּל בְּאַהֲבָה, כְּמוֹ שֶׁהֶאֱרַכְתִּי לְעֵיל. וְאִם תַּצְלִיחַ בְּמַעֲשֶׂיךָ וּבְמַשָּׂא וּמַתָּן, וּפַרְנָסָה שֶׁלְּךָ הוּא בִּרְוָחָה — אַל תֹּאמַר: חָכְמָתִי עָמְדָה לִי, כִּי צָרִיךְ לֵידַע כִּי לֹא לַחֲכָמִים לֶחֶם, וְכִי הַכֹּל מֵאֵת אֱלֹהִים הוּא, וְעַל כֻּלָּם תִּתֵּן שֶׁבַח וְהוֹדָיָה לְהַקָּדוֹשׁ בָּרוּךְ הוּא, כְּמוֹ שֶׁאָמְרוּ רַבּוֹתֵינוּ זִכְרוֹנָם לִבְרָכָה: בָּרוּךְ ה' יוֹם יוֹם. וּבְכָל יוֹם תֵּן שֶׁבַח וְהוֹדָיָה לֹא לְפִי פְּעֻלָּתוֹ — הֵן לְטוֹבָה, הֵן לְרָעָה, חַס וְשָׁלוֹם — וּבִגְלַל זֶה יְבָרֶכְךָ ה' מִצִּיּוֹן, וּבְכָל מַעֲשֶׂיךָ תַּשְׂכִּיל וְתַצְלִיחַ, אָמֵן.

Chapter 80

<b>אָמְרוּ </b>עַל הַקָּדוֹשׁ הָאֲרִ"י, זִכְרוֹנוֹ לִבְרָכָה, שֶׁבְּיָמָיו הָיָה נוֹפֵל פַּחַד גָּדוֹל עַל כָּל הָרְשָׁעִים, בַּעֲבוּר שֶׁכְּשֶׁרָאָה אוֹתָן, הָיָה מַגִּיד לָהֶם כָּל פְּרָטֵי הָעֲבֵרוֹת שֶׁל כָּל אֶחָד וְאֶחָד שֶׁהָיָה חוֹטֵא מִזְּמַן חֲמִשִּׁים שָׁנָה. וַאֲפִלּוּ אִם אָדָם הָיָה מְהַרְהֵר עֲבֵרָה בְּלִבּוֹ, הָיָה מַגִּיד לָהֶם. וְהָיוּ הָרְשָׁעִים בּוֹרְחִים מִמֶּנּוּ מִפְּנֵי הַבּוּשָׁה, שֶׁלֹּא יִסְתַּכֵּל בָּהֶם וְיַגִּיד פִּשְׁעָם. וְעַל זֶה יָשִׂים אָדָם אֶל לִבּוֹ: אִם כֵּן, יֵשׁ בּוּשָׁה וּכְלִמָּה מִפְּנֵי יְלוּד אִשָּׁה, אֲשֶׁר רוּחַ הַקֹּדֶשׁ שׁוֹרָה עָלָיו וּמַכִּיר חֲטָאָיו, עַל אַחַת כַּמָּה וְכַמָּה שֶׁצָּרִיךְ בּוּשָׁה בְּעֵת בּוֹאוֹ לִפְנֵי מֶלֶךְ מַלְכֵי הַמְּלָכִים הַקָּדוֹשׁ בָּרוּךְ הוּא, וְלִפְנֵי כִּסֵּא כְּבוֹדוֹ, וְהַקָּדוֹשׁ בָּרוּךְ הוּא יַגִּיד לוֹ מַה שִּׂיחוֹ, וְעֵדִים מְעִידִים עָלָיו, וִידֵי אָדָם בְּעַצְמוֹ כּוֹתְבִין כָּל מַעֲשָׂיו. מַה יַּעֲשֶׂה הָאָדָם בְּיוֹם פָּקְדוֹ? וּמִי יוֹדֵעַ, אִם יִזְכֶּה לָבוֹא לִפְנֵי בּוֹרְאוֹ יִתְבָּרַךְ, פֶּן יִפֹּל בִּידֵי אַכְזָרִים. בְּצֵאת נִשְׁמָתוֹ יָבוֹא נִשְׁמָתוֹ שֶׁל אָדָם בִּמְקוֹם אֹפֶל וְעֹמֶק, שֶׁלֹּא יִרְאֶה עוֹד עַד שֶׁתְּעוֹרֵר עָלָיו אֵיזֶה פְּרַקְלִיט שֶׁל זְכוּת אוֹ מִיּוֹצְאֵי חֲלָצָיו, שֶׁיִּהְיוּ עוֹסְקִים בַּתּוֹרָה, כִּדְמָצִינוּ הַרְבֵּה שֶׁלֹּא נִצּוֹלוּ מִיַּד הַמַּשְׁחִיתִים, בַּר מִנַּן, כִּי אִם בְּזֶה הַזְּכוּת.
וְכִדְאִיתָא בַּמִּדְרָשׁ הַנֶּעֱלָם פָּרָשַׁת לֶךְ לְךָ: גַּבְרָא חַד אָזִיל לְבֵי טוּרֵי קַרְדִּינַיָּא (פֵּרוּשׁ: הָרֵי אֲרָרָט) הוּא וּתְרֵין חַכִּימִין עִמֵּיהּ, וַחֲמוּ גֻּמִּין בְּקִיעִין וְאֶשָּׁא וּתְנָנָא נָפִיק מִן גֻּמִּין. וְשָׁמְעוּ חַד גַּבְרָא דְּאָמַר: וַי, וַי! אָמְרוּ: וַדַּאי אֲתַר דָּא מִדּוּכְתֵּיהּ דְּגֵיהִנָּם הוּא. יַתְבֵי תַּמָּן וְאִדְמוּךְ, וְשַׁמְעִין קוֹל אֲנָחָה מִן חַד גְּבַר, דַּהֲוֵי מְאַסֵּף קוֹצִים חֲבִילוֹת גְּדוֹלוֹת, וְהָיָה נוֹשֵׂא עַל כְּתֵפָיו, וּשְׁנֵי מְמֻנִּים מִן גֵּיהִנָּם הוֹלְכִים אַחֲרָיו, וְהָיוּ מַדְלִיקִין הַחֲבִילוֹת בָּאֵשׁ וְשׂוֹרְפִין אוֹתוֹ בַּהֲלִיכָתוֹ, וְהַאי גַּבְרָא הֲוֵי צוֹעֵק בְּקוֹל מַר: וַי, וַי! וְהַמְמֻנִּים הָיוּ מְשִׁיבִין אוֹתוֹ: אִם הָיִיתָ מַשְׁגִּיחַ עַל חֶסֶד שֶׁעָשָׂה הַקָּדוֹשׁ בָּרוּךְ הוּא עִמְּךָ, כְּמוֹ שֶׁהַקָּדוֹשׁ בָּרוּךְ הוּא עוֹשֶׂה עִם שְׁאָר צַדִּיקִים, שֶׁנּוֹתֵן הַקָּדוֹשׁ בָּרוּךְ הוּא לָהֶם שְׁנֵי מַלְאָכִים לִשְׁמֹר אוֹתָם, כַּמָּה דְּאַתְּ אָמַר: כִּי מַלְאָכָיו יְצַוֶּה לָךְ לִשְׁמָרְךָ בְּכָל דְּרָכֶיךָ — אָז הָיִיתָ נִצּוֹל מֵהָעֹנֶש הַזֶּה. וְאַתָּה עָזַבְתָּ אֶת ה' אֱלֹהֶיךָ, וְלֹא שָׁמַרְתָּ אֶת הַתּוֹרָה, וְעָשִׂיתָ אֶת רְצוֹן יֵצֶר הָרָע וְנִתְחַבַּרְתָּ עִם כִּתּוֹת שֶׁל רְשָׁעִים, הַנִּקְרָאִים 'קוֹצִים כְּסוּחִים', וּבְקוֹצִין כָּאֵלּוּ הֵן שׂוֹרְפִין אוֹתְךָ.
אָמַר הַאי גַּבְרָא יְהוּדָאִי לְהַהוּא חַיָּבָא: מַאן אַנְתְּ? אָמַר לֵיהּ: יְהוּדָאִי אֲנִי. וְהַרְבֵּה חֲטָאִים וּפְשָׁעִים עָשִׂיתִי, וְשָׁכַחְתִּי שְׁמִי, וּמְמֻנִּים דְּגֵיהִנָּם אֵין רוֹצִין לְגַלּוֹת לִי אֶת שְׁמִי. וְגַם אֲנִי שָׁכַחְתִּי אֶת שְׁמִי מִתּוֹךְ הַיִּסּוּרִים קָשִׁים מָרִים וְרָעִים, וַחֲמִשָּׁה פְּעָמִים דָּנִים אוֹתִי בִּשְׂרֵפָה, בְּכָל יוֹם שָׁלשׁ פְּעָמִים, וּבְכָל לַיְלָה שְׁתֵּי פְּעָמִים, לְפִי שֶׁעָבַרְתִּי עַל חָמֵשׁ עֲרָיוֹת שֶׁבַּתּוֹרָה. וְאַחַר כָּךְ שָׁאַל אוֹתוֹ הַאי גַּבְרָא מֵאֵיזֶה מָקוֹם הוּא, וְהֵשִׁיב שֶׁהוּא מִגָּלִיל הָעֶלְיוֹן שֶׁבְּאֶרֶץ יִשְׂרָאֵל, וְהִנִּיחַ בֶּן קָטָן בְּמָקוֹם אֶחָד בַּגָּלִיל הָעֶלְיוֹן. וְאַחַר כָּךְ אָמַר לוֹ: הַרְבֵּה חָטָאתִי, וּמַלְאָךְ אֶחָד מִתְּחִלָּה הָיָה דָּן אוֹתִי בְּיִסּוּרִים קָשִׁים וּמָרִים יוֹתֵר מִשְּׂרֵפָה זוֹ, וּמַלְאָךְ הַמְמֻנֶּה עַל הַקְּבָרוֹת אָמַר לִי בִּשְׁעַת הַדִּין: אוֹי לְמִי שֶׁנִּשְׁבַּע עַל הַתּוֹרָה לְקַיֵּם אוֹתָהּ וְלֹא קִיֵּם! אוֹי לַיָּדַיִם שֶׁשִּׁמְּשׁוּ בַּדְּבָרִים הָאֲסוּרִים! אוֹי לְרַגְלַיִם שֶׁהָלְכוּ לִדְבָרִים אֲסוּרִים! וּבִשְׁעַת הַהַכָּאָה שֶׁהָיוּ מַכִּין בִּי בְּאַכְזָרִיּוּת, הָיוּ אוֹמְרִים לְפָנַי כָּל פְּרָטֵי חֲטָאִים שֶׁעָשִׂיתִי, וְגַם אֲנִי אָמַרְתִּי: אֱמֶת, כָּךְ וְכָךְ עָשִׂיתִי, כִּי לֹא יָכֹלְתִּי לְשַׁקֵּר, כִּי נִשְׁמָתִי וּמַלְאָכִים הַמְמֻנִּים עַל נִשְׁמָתִי הָיוּ עוֹמְדִים, וּבְיָדָם כְּתָבִים, וְשָׁם נִרְשַׁם כָּל פְּרָטֵי דְּבָרִים וּפְרָטֵי עֲבֵרוֹת שֶׁעָשִׂיתִי, וְיָדִי הִיא חֲתוּמָה תַּחַת הַכְּתָבִים.
אָזִיל הַאי יְהוּדָאִי לַגָּלִיל הָעֶלְיוֹן וְשָׁאִיל בְּכָל אֲתָר: אִית הָכָא גְּבַר דְּמִית מִקָּרוֹב וְשָׁבִיק חַד יַנּוּקָא? אָמְרוּ לֵיהּ: אִין. יַנּוּקָא דָּא אָזִיל בְּבֵית מִטְבָּחַיָּא, וְאִיהוּ רָשָׁע כַּאֲבוּהִי. אָזִיל הַאי גַּבְרָא לְבֵית מִטְבָּחַיִם וְאַשְׁגַּח בְּהַהוּא יַנּוּקָא וְחָזִי לֵיהּ, דַּהֲוֵי מְצַחֵק עִם הַנְּעָרִים בְּבֵית מִטְבָּחַיִם. אָמַר לֵיהּ הַאי יְהוּדָאִי: בְּנִי, זִיל עִמָּדִי, אָזִיל עִמֵּיהּ וְאַלְבִּישׁ יְתֵיהּ וְיָהִיב לֵיהּ לְרַב אֶחָד, דַּהֲוָה אוֹלִיף לֵיהּ אוֹרַיְתָא. וְלָמַד הַרְבֵּה עִם הַנַּעַר, עַד דַּהֲוֵי בָּחוּר חָשׁוּב שֶׁבַּתַּלְמִידִים. וְאַחַר כָּךְ הָיָה לוֹמֵד עִמּוֹ הַהַפְטָרָה בְּבֵית הַכְּנֶסֶת, וְהָיָה מִתְפַּלֵּל עִם הַצִּבּוּר בְּבֵית הַכְּנֶסֶת, וְאַחַר כָּךְ נִתְחַכֵּם עוֹד, עַד שֶׁהָיוּ קוֹרִין לוֹ 'רַבִּי'. וְאַחַר כָּךְ בָּא אוֹתוֹ רָשָׁע בַּחֲלוֹם לְהַאי יְהוּדָאִי וְאָמַר לוֹ: רַבִּי, הַקָּדוֹשׁ בָּרוּךְ הוּא יְנַחֵם אוֹתְךָ כַּאֲשֶׁר נִחַמְתָּנִי. כִּי בְּשַׁעְתָּא דְּאָמַר בְּרִי הַפְטָרָה בַּקָּהָל, פָּטְרוּ לִי מִן דִּינָא קַשְׁיָא, וּבְשַׁעְתָּא דַּהֲוֵי מִתְפַּלֵּל וְאָמַר קַדִּישׁ, קָרְעוּ גְּזַר דִּינִי מִכֹּל וָכֹל. וּבְשַׁעְתָּא דְּאִתְחַכַּם בְּרִי, וְקַרְיָן לֵיהּ 'רַבִּי', אִתְעַטְּרוּ לִי בְּכִתְרָא דְּצַדִּיקַיָּא, וּבִשְׁבִילְךָ זָכִינָא לְהַאי יְקָר. זַכָּאָה חוּלָקָךְ דְּאַיְתָּת יָתִי לְחַיֵּי עוֹלָם הַבָּא; זַכָּאָה חוּלָקָךְ בָּעוֹלָם הַזֶּה, וְזַכָּאָה חוּלָקָךְ בָּעוֹלָם הַבָּא!
וְכֵן מָצִינוּ גַּם כֵּן מַעֲשֶׂה בְּרַבִּי עֲקִיבָא, שֶׁפָּגַע בְּאָדָם רָשָׁע, וְהָיוּ מַשְׁחִיתִים דָּנִין אוֹתוֹ הָרָשָׁע בְּיִסּוּרִים, עַד שֶׁשָּׁאַל רַבִּי עֲקִיבָא אוֹתוֹ אִם יֵשׁ לוֹ בֵּן, וְהֵשִׁיב שֶׁיֵּשׁ לוֹ בְּמָקוֹם פְּלוֹנִי. וְהָלַךְ רַבִּי עֲקִיבָא לְאוֹתוֹ הַמָּקוֹם וְלָמַד עִם בְּנוֹ קַדִּישׁ, וְאַחַר כָּךְ 'אָמֵן יְהֵא שְׁמֵיהּ רַבָּא מְבָרַךְ לְעָלַם וּלְעָלְמֵי עָלְמַיָּא'. מִיָּד נֶחֱלַץ אוֹתוֹ הָרָשָׁע מֵהַצָּרָה. וְנִתְגַּלָּה לָרַבִּי עֲקִיבָא, וְגִלָּה כִּי הֻתַּר הוּא מִיִּסּוּרִים דִּילֵיהּ. פָּתַח רַבִּי עֲקִיבָא וְאָמַר: ה', זִכְרְךָ לְדוֹר וְדוֹר.
 וּמִזֶּה הוּא הִתְעוֹרְרוּת אֶל הָאָדָם, שֶׁיָּשִׂים עֵינוֹ וְהַשְׁגָּחָתוֹ הַגְּדוֹלָה עַל בָּנָיו לְלַמְּדָם בְּתוֹרַת ה' וּלְהַדְרִיכָם בְּיִרְאַת ה', כִּי בְּרָא מְזַכֶּה אַבָּא. וּמִי שֶׁמֵּת לוֹ אָבִיו אוֹ אִמּוֹ — יִזָּהֵר אוֹתוֹ הַבֵּן לוֹמַר קַדִּישׁ וְ'אָמֵן יְהֵא שְׁמֵיהּ רַבָּא' בְּכָל כֹּחוֹ, כִּי בַּאֲמִירָתוֹ הוּא מֵבִיא לְמַעְלָה נִשְׁמַת אָבִיו לְגַן עֵדֶן הָעֶלְיוֹן. וְלֹא כְּיֵשׁ הַמְּקִלִּין בַּקַּדִּישִׁים, שֶׁהוּא בְּעֵינֵיהֶם כַּאֲחוּכֵי וּטְלוּלֵי, וּמַמָּשׁ הֵן מְלַגְלְגִין עַל אֲמִירַת הַקַּדִּישׁ, וְלֹא יוֹדְעִים שֶׁכָּל מַעֲשֵׂי שָׁמַיִם וָאֶרֶץ תְּלוּיִין בַּאֲמִירַת הַקַּדִּישׁ, כִּי 'אָמֵן יְהֵא שְׁמֵיהּ רַבָּא מְבָרַךְ לְעָלַם וּלְעָלְמַיָּא' הֵם עֶשְׂרִים וּשְׁמוֹנֶה אוֹתִיּוֹת. כְּנֶגֶד זֶה יֵשׁ עֶשְׂרִים וּשְׁמוֹנֶה אוֹתִיּוֹת בְּפֶרֶק רִאשׁוֹן שֶׁבַּתּוֹרָה: בְּרֵאשִׁית בָּרָא אֱלֹהִים אֶת הַשָּׁמַיִם וְאֶת הָאָרֶץ — בְּסוֹד 'כֹּחַ מַעֲשָׂיו הִגִּיד לְעַמּוֹ'. וְכֵן פָּסוּק רִאשׁוֹן שֶׁבַּעֲשֶׂרֶת הַדִּבְּרוֹת הֵן עֶשְׂרִים וּשְׁמוֹנֶה אוֹתִיּוֹת 'וַיְדַבֵּר אֱלֹהִים אֶת כָּל הַדְּבָרִים הָאֵלֶּה לֵאמֹר'. וְלָכֵן הָיָה מְצַוֶּה רַבֵּנוּ יְהוּדָה חָסִיד: כְּשֶׁמַּתְחִיל הַשְּׁלִיחַ צִבּוּר קַדִּישׁ, יֹאמְרוּ הַקָּהָל פָּסוּק 'וַיְדַבֵּר אֱלֹהִים וְגוֹ'', וְאַחַר כָּךְ — 'אָמֵן יְהֵא שְׁמֵיהּ רַבָּא' וְסוֹדוֹ מְבֹאָר בַּסֵּפֶר 'מְגַלֶּה עֲמֻקּוֹת', אֹפֶן ריב, עַיֵּן שָׁם.
עַל כֵּן צָרִיךְ הָאָדָם הָאוֹמֵר קַדִּישׁ אַחַר אָבִיו וְאִמּוֹ, לוֹמַר בְּכַוָּנָה גְּדוֹלָה הַקַּדִּישׁ, וְגַם מְחֻיָּב הָאָבֵל לוֹמַר גַּם כֵּן: אָמֵן יְהֵא שְׁמֵיהּ רַבָּא כוּ'. וְלֹא כְּיֵשׁ עַמֵּי הָאֲרָצוֹת, שֶׁאוֹמְרִים רַק 'וְאִמְרוּ אָמֵן' וְאַחַר כָּךְ מַתְחִילִין תֵּכֶף 'יִתְבָּרַךְ וְיִשְׁתַּבַּח', אֶלָּא צָרִיךְ הָאָבֵל לוֹמַר גַּם כֵּן 'יְהֵא שְׁמֵיהּ רַבָּה' כִּי עִקַּר הַקַּדִּישׁ הוּא בַּאֲמִירַת 'אָמֵן יְהֵא שְׁמֵיהּ רַבָּה'. וּבָזֶה הוּא עוֹשֶׂה נַחַת רוּחַ לְהַקָּדוֹשׁ בָּרוּךְ הוּא, לְאָבִיו וּלְאִמּוֹ. וּמִי שֶׁאֵין לוֹ בָּנִים, עָלָיו לְגַדֵּל יָתוֹם בְּתוֹךְ בֵּיתוֹ וּלְגַדְּלוֹ לְתוֹרָה וְלַעֲבוֹדַת ה', כִּי פֶּן וְאוּלַי אָבִיו וְאִמּוֹ שֶׁל הַיָּתוֹם הָיוּ רְשָׁעִים, וְעַל יְדֵי בְּנוֹ הַיָּתוֹם מְזַכֶּה אֶת אָבִיו וְאִמּוֹ. אֲזַי יֵשׁ לְהַמְגַדֵּל שָׂכָר הַרְבֵּה בָּעוֹלָם הַזֶּה וּבָעוֹלָם הַבָּא. אֲבָל מִי שֶׁמְּגַדֵּל יָתוֹם בְּתוֹךְ בֵּיתוֹ כְּדֵי שֶׁיִּהְיֶה לוֹ עֶבֶד, לֹא דַּי שֶׁאֵינוֹ מְקַבֵּל שָׂכָר עַל מִצְוָה זוֹ, אֶלָּא אֲפִלּוּ עָנְשׁוֹ מְרֻבֶּה, כִּי כְּשֵׁם שֶׁבְּרָא טָבָא מְזַכֶּה אַבָּא, כָּךְ בְּרָא בִּישָׁא הוּא גּוֹרֵם דִּמְעַנְּשִׁין אֶת אָבִיו וְאִמּוֹ, וְכָל זְמַן שֶׁאָבִיו וְאִמּוֹ קַיָּמִים, וְלֹא הָיוּ מוֹכִיחִין אֶת בְּנָם, לָכֵן עֲווֹן בָּנִים פּוֹקֵד עַל אָבוֹת. אֲבָל מִי שֶׁמַּנִּיחַ בֵּן קָטָן, וְאַחַר מְגַדֵּל אוֹתוֹ — אֲזַי אֵין מְעַנְּשִׁין אֶת אָבִיו, כִּי אִם אֶת הָאִישׁ הַמְגַדֵּל, וְעַל זֶה נֶאֱמַר: אִישׁ בְּחֶטְאוֹ יוּמְתוּ.
עַל כֵּן אַצִּיג לְךָ פֶּרֶק מְיֻחָד, שֶׁמְּדַבֵּר בְּעִנְיַן גִּדּוּל בָּנִים, שֶׁהָאָב מְצַוֶּה עַל בְּנוֹ לְהוֹכִיחַ אוֹתוֹ, וְהַבֵּן הוּא מְצֻוֶּה לְקַיֵּם דִּבְרֵי אָבִיו, כְּדֵי שֶׁלֹּא יֹאמְרוּ בִּשְׁבִילוֹ: אָרוּר שֶׁזֶּה יְלָדוֹ, אָרוּר שֶׁזֶּה גִּדְּלוֹ — וְאָז יֵלֵךְ בְּלִי כִּסּוּפָא לָעוֹלָם הַבָּא. אָמֵן.

Chapter 81

<b>אִיתָא </b>בְּמִדְרַשׁ רַבָּה פָּרָשַׁת בְּרֵאשִׁית: כְּשֶׁחָטָא אָדָם הָרִאשׁוֹן בְּחֵטְא אֲכִילַת עֵץ הַדַּעַת, נִתְקַלְּלוּ הַנָּחָשׁ וְחַוָּה, וְהָאֲדָמָה נִתְקַלְּלָה עֲבוּר הָאָדָם הָרִאשׁוֹן, כְּדִכְתִיב: אֲרוּרָה הָאֲדָמָה בַּעֲבוּרֶךָ — לְפִי שֶׁאָדָם הָרִאשׁוֹן נִבְרָא מִן הָאֲדָמָה.
מָשָׁל לְבֵן שֶׁיּוֹצֵא לְתַרְבּוּת רָעָה, אֲזַי הַבְּרִיּוֹת מְקַלְּלִין אֶת הַשָּׁדַיִם שֶׁהַתִּינוֹק יוֹנֵק מֵהֶן, וְאַמְרִין: לִיט בִּיזַיָּא דְּהָדֵין מְנִיקְתָּא. וְהִנֵּה יֵשׁ לְדַקְדֵּק בְּזֶה הַדְּרָשׁ: הֲלֹא אָדָם הָרִאשׁוֹן נִבְרָא גַּם כֵּן מֵהָעֶלְיוֹנִים, וְלָמָּה נִתְקַלְּלָה הָאֲדָמָה לְבַד שֶׁהִיא מֵהַתַּחְתּוֹנִים? וְלָמָּה לֹא נִתְקַלְּלוּ הָעֶלְיוֹנִים גַּם כֵּן בְּחֵטְא אָדָם הָרִאשׁוֹן? וְהַנִּרְאֶה בְּעֵינַי לְתָרֵץ, כִּי עִנְיַן בְּרִיאַת הָאָדָם הָרִאשׁוֹן הָיָה עַל יְדֵי דְּכַר וְנוּקְבָא, כִּי הָאָרֶץ מִסִּטְרָא דְּנוּקְבָא, וְהַנְּשָׁמָה בְּתוֹךְ הָאָדָם הוּא מִסִּטְרָא דְּדוּכְרָא, כִּי הַנְּשָׁמָה אֵינָהּ מְסִיתָה לָאָדָם שֶׁיֶּחֱטָא, כִּי אִם הַחֹמֶר שֶׁנִּבְרָא מִן הָאֲדָמָה, הוּא הַמֵּסִית וּמַדִּיחַ לְהַחֲטִיא. אָדָם הוּא הֶעָפָר מִן הָאֲדָמָה, וְלָכֵן נִתְקַלְּלָה הָאֲדָמָה שֶׁהִיא מִן הַתַּחְתּוֹנִים. וְלֹא נִתְקַלְּלוּ הָעֶלְיוֹנִים, שֶׁבָּא הַנְּשָׁמָה מֵהֶם, כִּי הַנְּשָׁמָה אֵינָהּ חוֹטֵאת כְּלָל. וְזֶהוּ שֶׁהַבְּרִיּוֹת אַמְרִין: לִיטָא הָדֵין בִּיזַיָּא דְּהָדֵין מְנִיקְתָּא, וְלֹא מְקַלְּלִין הָאָב כִּי אִם הַאֵם, כִּי זֶה הוּא כְּלָל גָּדוֹל: כָּל אִשָּׁה שֶׁהִיא צְנוּעָה בְּמַעֲשֶׂיהָ וּבְמַחְשְׁבוֹתֶיהָ, זָכְתָה שֶׁיֵּצְאוּ מִמֶּנָּה נְבִיאִים וַחֲסִידִים וְאַנְשֵׁי מַעֲשֶׂה. וּרְאָיָה מִתָּמָר. וְכָל אִשָּׁה אֲשֶׁר אֵינֶנָּה צְנוּעָה בְּמַעֲשֶׂיהָ אוֹ שֶׁיֵּשׁ לָהּ מַחֲשָׁבוֹת רָעוֹת וְזָרוֹת, אֲזַי יוֹצְאֵי חֲלָצֶיהָ הוֹלְכִים אַחֲרֶיהָ, כִּי רְחֵלָא בָּתַר רְחֵלָא אָזְלֵי.
וְלָכֵן נִרְאֶה לִי, דְּמֵחֲמַת זֶה כָּתוּב בַּתּוֹרָה: כְּרַחֵם אָב עַל בָּנִים. וְלָמָּה לֹא כְּתִיב: כְּרַחֵם הַאֵם עַל הַבָּנִים? כִּי טֶבַע הַזָּכָר, אֲשֶׁר הוּא אוֹהֵב אֶת בְּנוֹ, הוּא מְיַסְּרֵהוּ. כְּמוֹ שֶׁאָמַר הַכָּתוּב: חוֹשֵׂךְ שִׁבְטוֹ — שׂוֹנֵא בְּנוֹ, וְאוֹהֲבוֹ שִׁחֲרוֹ מוּסָר. כִּי כָּל אִישׁ אֲשֶׁר יְיַסֵּר אֶת בְּנוֹ, הוּא אוֹהֵב לִבְנוֹ, כְּמוֹ שֶׁהֶאֱרִיךְ בְּמִדְרַשׁ רַבָּה, פָּרָשַׁת שְׁמוֹת, עַיֵּן שָׁם. מַה שֶּׁאֵין כֵּן הָאִשָּׁה הִיא רַכַּת לֵב, וְאֵינָהּ רוֹצָה שֶׁהָאָב יַכֶּה אֶת בְּנוֹ אוֹ הַמְלַמֵּד, וּבְעוֹד שֶׁהַתִּינוֹק קָטָן, אִמּוֹ נוֹתֶנֶת לוֹ כָּל חֶפְצוֹ וְכָל מִשְׁאֲלוֹת לֵב, וְאַחַר כָּךְ כְּשֶׁיִּגְדַּל הַנַּעַר הוּא מְבַקֵּשׁ לִמּוּדוֹ, וְאַחַר כָּךְ יוֹצֵא לְתַרְבּוּת רָעָה, וְהַכֹּל הוּא בִּגְרָמָא דְּאִשָּׁה.
וּרְאַָיָה שָׁמַעְתִּי מַעֲשֶׂה נִפְלָא, שֶׁהָרַמְבַּ"ן זִכְרוֹנוֹ לִבְרָכָה כָּתַב בְּסִפְרוֹ דְּרוּשׁ אֶחָד וְאָמַר: כָּל בַּר יִשְׂרָאֵל שֶׁהֵמִיר דָּתוֹ, וְעוֹבֵד אֵיזֶה עֲבוֹדָה זָרָה מִן הָאֻמּוֹת — אֲזַי צָרִיךְ לֵידַע, שֶׁאוֹתוֹ הַבֵּן אֵינוֹ מִזֶּרַע יִשְׂרָאֵל הוּא, כִּי בְּוַדַּאי הוּא מִזֶּרַע הָאֻמּוֹת אוֹ בֶּן תְּמוּרָה. וְלֹא הָיוּ יָמִים מוּעָטִים עַד שֶׁהֵמִיר בֵּן אֶחָד מִבְּנֵי הָרַמְבַּ"ן אֶת דָּתוֹ. וְאָז שָׁלַח הָאַפִּיפְיוֹר אַחַר הָרַמְבַּ"ן וְאָמַר: רְאֵה הַדְּרוּשׁ שֶׁלְּךָ שֶׁנִּדְפַּס מִקָּרוֹב, וְעַתָּה נִכְשָׁל זַרְעֲךָ בִּדְבָרֶיךָ. וְאָז הָלַךְ הָרַב הָרַמְבַּ"ן זִכְרוֹנוֹ לִבְרָכָה סָר וְזָעֵף. וּכְשֶׁבָּא לְבֵיתוֹ, הָיָה יוֹשֵׁב וּבוֹכֶה עַל הָאָרֶץ וְהָיָה מְסֻגָּף בְּסִגּוּפִים גְּדוֹלִים, וְהָיָה יוֹתֵר מִצַּעֵר עַל הַדְּרוּשׁ שֶׁהִדְפִּיס, יוֹתֵר מִצַּעַר בְּנוֹ שֶׁהֵמִיר דָּתוֹ. וְלֹא הָיָה אוֹכֵל וְשׁוֹתֶה כַּמָּה יָמִים, עַד שֶׁבָּאָה אִשְׁתּוֹ אֵלָיו וְהָיְתָה מְדַבֶּרֶת עַל לִבּוֹ, שֶׁלֹּא יִהְיֶה בְּצַעַר, כִּי פַּעַם אַחַת הָיְתָה הוֹלֶכֶת לְבֵית הַטְּבִילָה, שֶׁהָיָה רָחוֹק מִבֵּיתָהּ. כְּשֶׁהָיָה לַיְלָה, הָיְתָה רוֹצָה לֵילֵךְ לְבֵית בַּעֲלָהּ, אָז רָאָה שַׂר אֶחָד אֶת הוֹד יָפְיָהּ וְצִוָּה הַשַּׂר לַעֲבָדָיו, שֶׁיִּקְּחוּ הָאִשָּׁה לְבֵיתוֹ, וְהָיָה הַשַּׂר אוֹנֵס אוֹתָהּ, וּמִמֶּנּוּ הִתְעַבְּרָה. וְאִם לֹא תַּאֲמִינוּ לִי, הֲרֵי יֵשׁ אֶצְבַּע שֶׁלּוֹ עֲדַיִן בְּיָדִי, שֶׁגָּרַסְתִּי בְּשִׁנַּי אֶת הָאֶצְבַּע שֶׁלּוֹ.
וּכְשֶׁשָּׁמַע הָרַב הָרַמְבַּ"ן זִכְרוֹנוֹ לִבְרָכָה אֶת דִּבְרֵי אִשְׁתּוֹ, אָז קָם מֵהָאָרֶץ וְהָיָה שָׂמֵחַ שִׂמְחָה גְּדוֹלָה, וְאָמַר לְאִשְׁתּוֹ: נִחַמְתִּנִי! אָז תֵּכֶף אָזַר כַּגֶּבֶר חֲלָצָיו וְהָלַךְ לְהָאַפִּיפְיוֹר וְסִפֵּר לוֹ דְּבָרִים הָאֵלֶּה, וְתֵכֶף שָׁלַח הָאַפִּיפְיוֹר לְאוֹתוֹ הַשַּׂר וּבָא אֵלָיו. וְהָיָה עַל יָדוֹ בֵּית הַיָּד, שֶׁקּוֹרִין 'הֶענְטְשִׁיךְ'. וְצִוָּה הָאַפִּיפְיוֹר לְהָסִיר הַהֶענְטְשִׁיךְ מֵעַל יָדוֹ, וְלֹא רָצָה הַשַּׂר. וְאָז צִוָּה הָאַפִּיפְיוֹר לַעֲבָדָיו לְהָסִיר בֵּית הַיָּד, שֶׁקּוֹרִין 'הֶענְטְשִׁיךְ' בְּחָזְקָה מֵעַל יָדוֹ. אָז רָאָה הָאַפִּיפְיוֹר שֶׁחָסֵר אֶצְבַּע אֶחָד מִיָּדָיו, וְשָׁאַל אוֹתוֹ: מַה טִּיבָהּ שֶׁל אֶצְבַּע זוֹ? אָז הוֹדָה הַשַּׂר, שֶׁפַּעַם אַחַת הָיָה אוֹנֵס אֵשֶׁת אִישׁ אַחַת מִבְּנֵי יִשְׂרָאֵל, וְהָיְתָה הָאִשָּׁה גּוֹרֶסֶת אֶת אֶצְבָּעוֹ בְּשִׁנֶּיהָ. אָז אָמַר הָרַמְבַּ"ן: רְאֵה, שֶׁהַתּוֹרָה שֶׁלָּנוּ אֱמֶת, וְדִבְרֵי חֲכָמִים וְדִבְרֵי ה' הֵן אֱמֶת!
עַל כֵּן מִן הַמַּעֲשֶׂה הַזֶּה נִלְמָד, שֶׁהַכֹּל תָּלוּי בָּאִשָּׁה. כִּי לִפְעָמִים יֵשׁ אָדָם רָשָׁע, וְיֵשׁ לוֹ אִשָּׁה צְנוּעָה — יִהְיוּ לוֹ בָּנִים טוֹבִים, צַדִּיקִים וִישָׁרִים. וְלִפְעָמִים יֵשׁ אָדָם צַדִּיק, וְיֵשׁ לוֹ אִשָּׁה רָעָה — וְיֵשׁ לוֹ בָּנִים רְשָׁעִים.
עַל כֵּן צְרִיכָה כָּל אִשָּׁה לִרְאוֹת לְהַדְרִיךְ אֶת בָּנֶיהָ בְּדֶרֶךְ טוֹבִים, וְלֹא לָחוּס עַל בָּנֶיהָ כְּשֶׁהַמְלַמֵּד אוֹ בַּעֲלָהּ מַכֶּה אֶת בְּנָהּ. וְכָל אִשָּׁה צְרִיכָה לִקַּח רְאָיָה מִן בַּת שֶׁבַע, אֵשֶׁת דָּוִד הַמֶּלֶךְ, אִמּוֹ שֶׁל שְׁלֹמֹה הַמֶּלֶךְ עָלֶיהָ הַשָּׁלוֹם, שֶׁהָיְתָה בְּעַצְמָהּ מַכָּה אֶת שְׁלֹמֹה הַמֶּלֶךְ בְּנָהּ, כְּשֶׁהָיָה יָשֵׁן פַּעַם אַחַת שָׁלשׁ שָׁעוֹת בַּיּוֹם, וְהָיוּ מַפְתְּחוֹת שֶׁל בֵּית הַמִּקְדָּשׁ נְתוּנִים תַּחַת מֵרַאֲשׁוֹתָיו, כְּמַאֲמַר הַכָּתוּב: דִּבְרֵי לְמוּאֵל, אֲשֶׁר יִסַּרְתּוֹ אִמּוֹ. וְאַשְׁרֵי הָאִישׁ וְהָאִשָּׁה, אֲשֶׁר מַדְרִיכִין אֶת בְּנֵיהֶם בְּדֶרֶךְ הַיָּשָׁר וְהַטּוֹב, וְאָז יִרְאוּ יְשָׁרִים וְיִשְׂמָחוּ בָּעוֹלָם הַזֶּה וּבָעוֹלָם הַבָּא.

Chapter 82

<b>אָמְרוּ </b>רַבּוֹתֵינוּ זִכְרוֹנָם לִבְרָכָה: בִּשְׁבִיל אַרְבָּעָה דְּבָרִים נִגְאֲלוּ אֲבוֹתֵינוּ מִמִּצְרַיִם: בִּזְכוּת נָשִׁים צִדְקָנִיּוֹת, וּבִשְׁבִיל שֶׁלֹּא שִׁנּוּ אֶת שְׁמָם, וּבִשְׁבִיל שֶׁלֹּא שִׁנּוּ אֶת לְשׁוֹנָם, וּבִשְׁבִיל שֶׁהָיוּ תּוֹלִין בִּטְחוֹנָם בְּהַקָּדוֹשׁ בָּרוּךְ הוּא. וּכְמוֹ שֶׁהָיְתָה גְּאֻלָּה רִאשׁוֹנָה, כֵּן תִּהְיֶה גְּאֻלָּה אַחֲרוֹנָה. וְאִם כֵּן, הֲרֵי לְפָנֶיךָ שֶׁבִּזְכוּת נָשִׁים תִּהְיֶה גַּם כֵּן הַגְּאֻלָּה אַחֲרוֹנָה. עַל כֵּן צְרִיכִים הַנָּשִׁים לִהְיוֹת צְנוּעִין יוֹתֵר מִן הָאֲנָשִׁים, וְלֹא יֵלְכוּ אַחַר שְׁרִירוּת לִבָּם בַּהֲלִיכָה בְּמַלְבּוּשֵׁיהֶן כְּחֻקַּת הָעֲרֵלִים, כְּמוֹ שֶׁרָאִיתִי עַכְשָׁו בִּזְמַן קָצָר חֲדָשִׁים מִקָּרוֹב בָּאוּ, רַבּוּ הַמִּתְפָּרְצִים, שֶׁהוֹלְכִין בְּמַלְבּוּשֵׁיהֶן כְּמוֹ בְּנוֹת הָעֲרֵלִים, וְאֵין שׁוּם הֶכֵּר בֵּין יְהוּדִית לַעֲרֵלִית, וְגוֹרְמִין הַרְבֵּה רָעָה בָּעוֹלָם: אֶחָד — שֶׁמַּכְשִׁילִים אֶת רֹב בְּנֵי אָדָם לִתֵּן עֵינֵיהֶם בָּהֶן וּבִלְבוּשֵׁיהֶן. וְקַיְּמָא לָן, דְּאָסוּר לְהִסְתַּכֵּל אֲפִלּוּ בְּבִגְדֵי צִבְעוֹנִים שֶׁל אִשָּׁה. 
שֵׁנִית, שֶׁמַּטִּילִין קִנְאָה וְשִׂנְאַת הָאֻמּוֹת, אֲשֶׁר נוֹשְׂאִין עַיִן בָּנוּ בִּשְׁבִיל שֶׁהוֹלְכִין בְּנוֹת יִשְׂרָאֵל בְּיֶתֶר חֲשִׁיבוּת מִשָּׂרֵי הָאֻמּוֹת. וַאֲנַחְנוּ בַּגָּלוּת הַמַּר, אֲשֶׁר עַל פִּי הַדִּין רָאוּי לָנוּ לֵילֵךְ שְׁחוֹרִים וּלְהִתְעַטֵּף שְׁחוֹרִים, וּלְהִתְאַבֵּל עַל אֲרִיכוּת הַגָּלוּת וְעַל חֻרְבַּן בֵּית הַמִּקְדָּשׁ וְעַל אַחֵינוּ בְּנֵי יִשְׂרָאֵל, הַנְּתוּנִים בַּצָּרָה וּבַשִּׁבְיָה. וְלֹא דַּי שֶׁאֵין אָנוּ מִתְאַבְּלִים, אֶלָּא מוֹסִיפִים חֵטְא עַל פֶּשַׁע, שֶׁהוֹלְכוֹת נְטוּיוֹת גָּרוֹן וְעָרֹם עַד בֵּית דָּדֵיהוֹן. מִי יוּכַל לְסַפֵּר גֹּדֶל הָעֹנֶשׁ שֶׁלָּהֶם, אֲשֶׁר הֵמָּה מְעַכְּבוֹת הַגְּאֻלָּה בַּעֲווֹנוֹתֵינוּ הָרַבִּים!
שְׁלִישִׁית, הֵמָּה גּוֹרְמִים לְבַעֲלֵיהֶם רָעָה, לְמִי שֶׁאֵין יָדוֹ מַשֶּׂגֶת לְהַלְבִּישׁ אֶת אִשְׁתּוֹ כְּמוֹ הַחֲבֵרָה שֶׁלָּהּ, הָאִשָּׁה מְיַלֶּלֶת וּמְקַלֶּלֶת אֶת בַּעֲלָהּ, עַד שֶׁצָּרִיךְ בַּעֲלָהּ לִקַּח בַּהֲקָפָה אוֹ לַעֲשׂוֹת שְׁאָר אִסּוּר בְּמָמוֹן חֲבֵרוֹ, עַד שֶׁהֻכְרַח לַעֲשׂוֹת לְאִשְׁתּוֹ גַּם כֵּן בְּגָדִים נָאִים שֶׁל פְּרִיצוּת כְּמוֹ לָאַחֶרֶת. וְאַחַר כָּךְ, כְּשֶׁאֵין יָדוֹ מַשֶּׂגֶת לְשַׁלֵּם, אֲזַי נִתְפָּס בַּעֲלָהּ אוֹ בָּא לִידֵי שְׁאָר חֲרָפוּת וּבִזּוּי. עַל כֵּן צְרִיכָה כָּל אִשָּׁה הַכְּשֵׁרָה וּצְנוּעָה בְּיִשְׂרָאֵל לִרְאוֹת לִהְיוֹת הִלּוּכָהּ בִּצְנִיעוּת, וְלֹא בִּפְרִיצוּת, כְּדֵי שֶׁתִּהְיֶה זוֹכָה לָצֵאת מִמֶּנָּה נְבִיאִים וַחֲסִידִים.
הַזְּכוּת הַשֵּׁנִי שֶׁנִּגְאֲלוּ אֲבוֹתֵינוּ מִמִּצְרַיִם: שֶׁלֹּא שִׁנּוּ אֶת שְׁמָם. וְעַכְשָׁו וּבַדּוֹר הַזֶּה רָאִיתִי אֶת הַמִּתְפָּרְצִים בָּעָם, שֶׁהוֹלְכִין בְּמַלְבּוּשֵׁיהוֹן כְּחֻקּוֹת הָאֻמּוֹת, וְגוֹרְמִים עוֹד רָעָה לְגַלֵּחַ אֶת זְקָנָם וְעוֹבְרִים עַל חֲמִשָּׁה לָאוִין, כִּי חֲמִשָּׁה פֵּאוֹת הֵן בִּזְקַן הָאָדָם, וְעַל כָּל פֵּאָה וּפֵאָה חַיָּב בִּפְנֵי עַצְמוֹ. וְעַל יְדֵי זֶה לִפְעָמִים אֵין מַכִּירִין אוֹתוֹ שֶׁהוּא יְהוּדִי. וּכְשֶׁשּׁוֹאֲלִים אוֹתוֹ מַה שְּׁמוֹ, הוּא מְכַנֶּה שְׁמוֹ בְּשֵׁם אֶחָד מִשְּׁמוֹת הָאֻמּוֹת. וְלִפְעָמִים כְּשֶׁהוּא הוֹלֵךְ עִם אֵיזֶה שָׂרִים בַּדֶּרֶךְ שֶׁאֵין מַכִּירִין אוֹתוֹ, אֲזַי נִכְשָׁל גַּם כֵּן בַּאֲכִילוֹת טְרֵפוֹת וּבִשְׁתִיּוֹת יֵין נֶסֶךְ, כִּי עֲבֵרָה גּוֹרֶרֶת עֲבֵרָה, וּמִצְוָה גּוֹרֶרֶת מִצְוָה. וְלֹא דַּי שֶׁהוּא גּוֹרֵם רָעָה לְגוּפוֹ וּלְנִשְׁמָתוֹ, אֶלָּא הוּא גּוֹרֵם רָעָה לִכְלַל בְּנֵי יִשְׂרָאֵל, לְפִי שֶׁשִּׁנָּה אֶת שְׁמוֹ. עַל כֵּן עָתִיד לִתֵּן הַדִּין מִי שֶׁעוֹשֶׂה כֵּן, וְעָנְשׁוֹ הוּא מְרֻבֶּה.
הַזְּכוּת הַשְּׁלִישִׁית הִיא, שֶׁנִּגְאֲלוּ אֲבוֹתֵינוּ מִמִּצְרַיִם, בִּזְכוּת שֶׁלֹּא שִׁנּוּ אֶת לְשׁוֹנָם. וְעַכְשָׁו רָאִיתִי מִכְשׁוֹל גָּדוֹל, אֲשֶׁר צָפוּן בְּרֹב הַמְּדִינָה, אֲשֶׁר בַּעֲווֹנוֹתֵינוּ הָרַבִּים הַרְבֵּה בְּנֵי אָדָם עוֹשִׂים שֶׁלֹּא כַּהֹגֶן, וְהוּא זֶה כֵּיוָן דְּקַיְּמָא לָן, שֶׁצָּרִיךְ הָאָדָם לִלְמֹד עִם בָּנָיו כְּשֶׁהֵן קְטַנִּים כָּל דָּבָר בִּלְשׁוֹן הַקֹּדֶשׁ, כְּדֵי שֶׁיָּבוֹא בְּנוֹ וְיַרְגִּיל עַצְמוֹ בִּקְדֻשָּׁה לְדַבֵּר בִּלְשׁוֹן הַקֹּדֶשׁ. וַחֲדָשִׁים מִקָּרוֹב בָּאוּ, שֶׁמַּרְגִּילִין הַקְּטַנִּים לְדַבֵּר בִּלְשׁוֹן צָרְפַת וּבִשְׁאָרֵי לְשׁוֹנוֹת. וּכְשֶׁיִּגְדַּל הַנַּעַר, אֵין אָבִיו שָׂם עַל לֵב שֶׁיֵּלֵךְ בְּנוֹ לְבֵית הַמִּדְרָשׁ, כִּי אִם הַשְׁגָּחָתוֹ הוּא לֵילֵךְ לְבֵית הַלִּמּוּד לְשׁוֹן צָרְפָתִי וּשְׁאָר לְשׁוֹנוֹת. אַף דְּקַיְּמָא לָן, דְּסַנְהֶדְרִין הָיוּ יְכוֹלִין לְדַבֵּר שִׁבְעִים לָשׁוֹן, מִכָּל מָקוֹם הָיוּ לוֹמְדִים הַלְּשׁוֹנוֹת דֶּרֶךְ עֲרַאי, וְלֹא דֶּרֶךְ קֶבַע. מַה שֶּׁאֵין כֵּן עַכְשָׁו — עוֹשִׂין הַלָּשׁוֹן צָרְפַת וְלוֹעֵז עִקָּר, וְהַלִּמּוּד הַתּוֹרָה עֲרַאי.
הַזְּכוּת הָרְבִיעִי שֶׁנִּגְאֲלוּ אֲבוֹתֵינוּ הָיָה, שֶׁהָיוּ תּוֹלִין בִּטְחוֹנָם בְּהַקָּדוֹשׁ בָּרוּךְ הוּא, וְעַכְשָׁו אֲנִי רוֹאֶה בַּעֲווֹנוֹתֵינוּ הָרַבִּים, שֶׁאֶחָד מִן הָאֶלֶף הוּא תּוֹלֶה בִּטְחוֹנוֹ בְּהַקָּדוֹשׁ בָּרוּךְ הוּא, כִּי רֹב הָעוֹלָם תּוֹלִין בִּטְחוֹנָם בְּמָמוֹן וּבִבְנֵי אָדָם, שֶׁאֵין לוֹ תְּשׁוּעָה. וְזֶה הַגְּרָם שֶׁרוֹאִין אֶת הָעֲנִיִּים, שֶׁהֵמָּה בְּתַכְלִית הַשִּׁפְלוּת, וַעֲשִׁירִים נוֹטְלִים שְׂרָרָה לְעַצְמָן, וְהֶעָנִי הוּא כְּקוֹץ בְּעֵינָיו, וְעַל יְדֵי זֶה אֵין אִישׁ שָׂם בִּטְחוֹנוֹ בְּהַקָּדוֹשׁ בָּרוּךְ הוּא, כִּי אִם כַּת הַחֲנֻפָּה הִיא גּוֹבֶרֶת, שֶׁתּוֹלִין בִּטְחוֹנָם בַּעֲשִׁירִים, וּמִכָּל שֶׁכֵּן אֵין מַזְכִּירִין חֻרְבַּן בֵּית הַמִּקְדָּשׁ וְגָלוּת הַמַּר וַאֲרִיכוּת הַגָּלוּת, וְאֵין שָׂם עַל לֵב לְהִתְפַּלֵּל עַל זֶה, וְאִלּוּ הָיָה שָׂם בִּטְחוֹנוֹ בְּהַקָּדוֹשׁ בָּרוּךְ הוּא, הָיָה תָּמִיד לְנֶגֶד עֵינָיו לְהִתְאַבֵּל עַל חֻרְבָּנוֹ שֶׁל בֵּית הַמִּקְדָּשׁ וְעַל אֲרִיכוּת הַגָּלוּת.
עַל כֵּן צָרִיךְ הָאָדָם לְהַשִּׂיג בְּדַעְתּוֹ שֶׁלֹּא לְעַכֵּב הַגְּאֻלָּה, וְלִתְלוֹת בִּטְחוֹנוֹ בְּהַקָּדוֹשׁ בָּרוּךְ הוּא. וְכָל הַזָּהִיר בְּאַרְבָּעָה דְּבָרִים הַנִּזְכָּרִים לְעֵיל שֶׁנִּגְאֲלוּ אֲבוֹתֵינוּ, יִזְכֶּה לְמַהֵר וּלְקָרֵב אֶת גְּאֻלָּתֵנוּ. כִּגְאֻלָּה הָרִאשׁוֹנָה תִּהְיֶה גְּאֻלָּה אַחֲרוֹנָה, שֶׁבִּזְכוּת אַרְבָּעָה דְּבָרִים הָאֵלֶּה תִּהְיֶה הַגְּאֻלָּה בִּמְהֵרָה בְּיָמֵינוּ אָמֵן.

Chapter 83

<b>אֶחָד </b>מִדַּרְכֵי הַיִּרְאָה הוּא דְּלָא לְאַנְהָגָא קְלָנָא בְּשׁוּם בְּרִיָּה בָּעוֹלָם עַל חִנָּם, וּכְמוֹ שֶׁמַּזְהִיר עַל זֶה בַּזֹּהַר פָּרָשַׁת יִתְרוֹ, שֶׁכָּל הַנִּבְרָאִים הֵן מַעֲשֵׂה יָדָיו שֶׁל הַקָּדוֹשׁ בָּרוּךְ הוּא, וְכֻלָּן הֵן צָרְכֵי הָעוֹלָם, וְעַל כֵּן לֹא יַהֲרֹג אָדָם שׁוּם בְּרִיָּה עַל חִנָּם, וַאֲפִלּוּ דָּבָר הַמַּזִּיק לַבְּרִיּוֹת, כְּגוֹן נָחָשׁ וּשְׂמָמִית, אִם אֵינוֹ רוֹדֵף אַחֲרָיו לְהַזִּיקוֹ. (וְעַיֵּן לְעֵיל בְּחֵלֶק רִאשׁוֹן מַה שֶּׁכָּתַבְתִּי בְּפֶרֶק יח).
וּבוֹא וּרְאֵה מַה דְּאִיתָא שָׁם בַּזֹּהַר פָּרָשַׁת יִתְרוֹ: רַבִּי אֶלְעָזָר הֲוֵי אָזִיל בְּאוֹרְחָא, וַהֲוֵי אָזִיל עִמֵּיהּ רַבִּי חִזְקִיָּה וְרַבִּי חִיָּא. חֲמוּ חַד חִוְיָא. קָם רַבִּי חִיָּא וּבָעֵי לְמִקְטְלֵיהּ. אָמַר לֵיהּ רַבִּי אֶלְעָזָר לְרַבִּי חִזְקִיָּה: שְׁבוֹק לֵיהּ, לָא תִּקְטְלִינֵיהּ. אָמַר לֵיהּ: וַהֲלֹא מִלָּא בִּישָׁא אִיהוּ, דְּקָטִיל בְּנֵי נָשָׁא? אָמַר לֵיהּ רַבִּי אֶלְעָזָר: וְהָא כְּתִיב: אִם יִשֹּׁךְ הַנָּחָשׁ בְּלֹא לַחַשׁ, וּמַה יִּתְרוֹן לְבַעַל הַלָּשׁוֹן? לֹא נָשִׁיךְ חִוְיָא לְבַר נָשׁ עַד דְּלַחֲשִׁין מִלְּעֵילָא וְאַמְרִין: זִיל קְטִיל לֵיהּ לִפְלַנְיָא. וּמַה דְּנָשַׁךְ וּמֵמִית לִפְעָמִים, הוּא עַל פִּי צִוּוּי שֶׁל הַקָּדוֹשׁ בָּרוּךְ הוּא. וְכֵן לִפְעָמִים אִתְרַחִישׁ נִסָּא אַף עַל יְדֵי נָחָשׁ לִבְנֵי נָשָׁא, וְכֻלְּהוּ בִּידָא דְּקֻדְשָׁא בְּרִיךְ הוּא תַּלְיָא, וְכֻלְּהוּ אִינְהוּ עוּבְדֵי יְדוֹי, וְאִצְטָרֵךְ עָלְמָא בְּהוּ, וְאִי לָא דְּאִצְטָרֵךְ לוֹן לְעָלְמָא, לָא עָבִיד הַקָּדוֹשׁ בָּרוּךְ הוּא לְהוֹן, וְעַל דָּא לָא בָּעֵי בַּר נָשׁ לְאַנְהָגָא קְלָנָא בְּמִלֵּי דְּעָלְמָא, שֶׁאֵלּוּ הַבְּרִיּוֹת עוּבְדֵיהוֹן דְּהַקָּדוֹשׁ בָּרוּךְ הוּא. וְעַל כֵּן בְּוַדַּאי עֲתִידִין לִתֵּן אֶת הַדִּין אוֹתָן בְּנֵי אָדָם, הַמּוֹרִים חִצִּים וּבְלִיסְטְרָאוֹת (שֶׁקּוֹרִין בִּיקְסִין) אַחַר עוֹפוֹת וְחַיּוֹת טְמֵאוֹת שֶׁלֹּא לְצֹרֶךְ כְּלָל, כִּי אִם לְלַמֵּד קֶשֶׁת גִּבּוֹרִים, וְהוֹרְגִים בַּעֲלֵי חַיִּים חִנָּם. וְאֵין מִדַּרְכֵי יִשְׂרָאֵל עֲדַת קֹדֶשׁ לַעֲשׂוֹת רָעָה לְשׁוּם בְּרִיָּה חִנָּם, וְלֹא לְדָבָר שֶׁיֵּשׁ בּוֹ חַיּוּת לְבַד, אֶלָּא אֲפִלּוּ גַּם לְאִילָנוֹת וַעֲשָׂבִים וּשְׁאָר גִּדּוּלֵי קַרְקַע, שֶׁכֻּלָּן נִבְרְאוּ לְצֹרֶךְ, וְלָכֵן אֵין לִנְהֹג בָּהֶם בִּזָּיוֹן שֶׁלֹּא לְצֹרֶךְ.
וּבוֹא וּרְאֵה מַה שֶּׁכָּתַב הַזֹּהַר פָּרָשַׁת יִתְרוֹ: תַּנְיָא אָמַר רַבִּי יוֹסֵי: זִמְנָא חֲדָא אָזִילְנָא בְּאוֹרְחָא, וַהֲוֵי רַבִּי חִיָּא בְּרִי עִמִּי. עַד דַּהֲוֵי אָזִילְנָא, אַשְׁכַּחְנָא חַד גְּבַר דַּהֲוֵי לָקִיט עֲשָׂבִים בְּחַקְלָא. קָרִיבְנָא לְגַבֵּיהּ. אֲמִינָא לְהַאי בַּר נָשׁ: לָמָּה לְךָ הַנֵּי קִשְׁרִין דַּעֲשָׂבִים הָאֵלּוּ? לֹא זָקִיף רֵישֵׁיהּ, וְלֹא אָמַר מִידִי. אַהֲדָרְנָא שֵׁנִית וּשְׁאִילְנָא לֵיהּ, וְלָא אָמַר מִידִי. אֲמִינָא לְרַבִּי חִיָּא: בְּרִי, הַאי אִינַשׁ שַׁטְיָא הוּא אוֹ חֵרֵשׁ אוֹ חַכִּימָא מִנַּן. יָתִיבְנָא גַּבֵּיהּ וַחֲמִינָא לֵיהּ, וּבָתַר דְּלָקִיט עֲשָׂבִין, כָּסֵי הָעֲשָׂבִים בַּעֲלֵי גְּפָנִים. אָמַר הַאי גַּבְרָא: חֲמִינָא דְּגֻבְרִין דִּיהוּדָאִין אַתּוּן. וִיהוּדָאִין אַמְרִין, דְּאִנּוּן חַכִּימִין יַתִּיר מִשְּׁאָר בְּנֵי נָשָׁא. אִי לָא דַּהֲוִינָא חַיִס עֲלַיְכוּ הַשְׁתָּא, הֲוִיתוּן רְחִיקִין מִבְּנֵי נָשָׁא כִּמְסָאֳבָא דְּרָחֲקִין לֵיהּ מִכֹּלָּא. (רָצָה לוֹמַר, דַּהֲוִיתּוּן כִּמְצֹרָע מֻחְלָט וּמֻסְגָּר) דַּחֲמִינָא חַד עִשְׂבָּא, דַּהֲוֵי קָרִיב לְגַבֵּיכוֹן אָעִיל לְגוּפַיְכוּ, וְתֶהֱוִין מְצֹרָעִים תְּלָתָא יוֹמִין, וְהַשְׁתָּא אֲנִי אוֹמֵר לְכוֹן רְפוּאָה: אָכִילוֹ אִלֵּין תּוּמֵי בָּרָא, הַגָּדֵל בְּשָׂדֶה זֶה, וְתִתְרַפְּאוּן. עַבְדֵי הָכֵי וְאַכְלִין הַנֵּי תּוּמֵי בָּרָא, דַּהֲוֵי שְׁכִיחֵי תַּמָּן, וְאַחַר כָּךְ אִדְמַכְנָא אֲנִי וּבְרִי, וַהֲוֵי זֵעָה יוֹצֵאת מִנַּן כַּמָּה שָׁעוֹת, וּלְבָתַר אִתְעַרְנָא. אָמַר לְהוֹן הַאי גַּבְרָא: אֱלָהֲכוֹן עִמְּכוֹן, דְּאִשְׁכַּחְתּוּן יָתִי, וַאֲנִי אַזְמִין לְכוֹן וְאַגִּיד לְכוֹן, דְּהָא אַסְוָתָא דְּגוּפֵיכוֹן עַל יָדִי אִשְׁתְּלִים.
וַהֲוֵינָא אָזְלִין עִמֵּיהּ. אָמַר לְהוֹן הַאי בַּר נָשׁ: חֲמִיתוּן, דְּלָא זָקִיפְנָא עֵינַי וְלֹא רֵישָׁאִי וְלֹא מְלִילְנָא בַּהֲדַיְכוּ? מִשּׁוּם דְּאַבָּא חַכִּים בַּעֲשָׂבִין מִכָּל בְּנֵי דָּרָא, וְאוֹלִיפְנָא מֵאֲבוֹי אוֹרְחוֹי דְּכָל עֲשָׂבִין, וַאֲנָא בְּכָל שַׁתָּא מְדוֹרָאִי בֵּינַיְהוּ. וְהַאי (עֲשָׂבִים) דַּחֲמִיתוּן, שֶׁכִּסִּיתִי הָעֲשָׂבִים בַּעֲלֵי גְּפָנִים, בַּאֲשֶׁר שֶׁיֵּשׁ בַּעֲשָׂבִים עֵשֶׂב, וְהַאי עֵשֶׂב קָרִיב הָיָה לְגַבֵּיכוֹן, הָיִיתִי נָסִיב מִנְּהוֹן, בַּאֲשֶׁר שֶׁבֵּבֵיתִי מָקוֹם חַד וְהוּא לְצַד צָפוֹן, וְשָׁם מַעְיָן חַד, ורֵחַיָּא שָׁם. מֵהַהוּא רֵחַיָּא נָפִיק חַד גְּבָר בִּתְרֵין רֵישִׁין, וְחַרְבּוֹ שְׁלוּפָה בְּיָדוֹ, וּבְכָל יוֹמָא קָא מְצַעֵר לָן, וַאֲנָא לָקִיטְנָא הַאי עִשְׂבָּא וְגוֹ'. וְזִילוּ אֲבַתְרָאִי. עַד דַּהֲוִינָא אַזְלֵי בְּאוֹרְחֵי, מָאִיךְ לְחַד נוּקְבָא בְּעַפְרָא. וְשַׁוֵּי מֵהַאי עִשְׂבִּין לְנֻקְבָּא. נָפִיק חַד חִוְיָא, וְרֵישֵׁיהּ דִּילֵיהּ סַגִּיא. 
נָטִיל חַד סִנְדְּרָא (פֵּרוּשׁ: חֶבֶל) וְקָטִיר לֵיהּ לְהַנָּחָשׁ כְּחַד גַּדְיָא. דָּחִילְנָא. אָמַר לָן: זִילוּ אֲבַתְרָאִי. עַד דְּמָטִינָא לְבֵיתֵיהּ. חֲמִינָא הַהוּא אֲתַר בַּחֲשֵׁכָא בָּתַר חַד כּוֹתְלָא. נָטִיל חַד שְׁרָגָא וְדָלִיק דְּלֵקָה סְבִיב הַהוּא רֵחַיָּא. אָמַר לָן: מִמַּאי דְּתֶחֱמוּן לָא תִּדְחֲלוּן וְלָא תִּשְׁתָּעוּן מִידִי. אַדְהָכֵי שָׁארֵי חִוְיָא מִקִּטְרוֹי. פֵּרוּשׁ: רָצָה לוֹמַר: הִתִּיר הַנָּחָשׁ מִקְּשָׁרָיו, שֶׁקָּשַׁר אוֹתוֹ, וְקָטִיר בְּקִסְטְרָא מֵהַהוּא עִשְׂבָּא וְשַׁוֵּיהּ בְּרֵישֵׁיהּ דְּחִוְיָא. עָאל חִוְיָא בְּחַד עֵינָא דְּרֵחַיָּא וְשָׁמַעְנָא קָלָא, דְּכָל אֲתָר מִזְדַּעְזְעֵי. בָּעֵינָא לְמֵפַּק. אָחִיד הַאי גַּבְרָא בְּיָדָנָא וְאָמַר לָן: לָא תִּדְחֲלוּן, קְרִיבוּ גַּבָּאִי. אַדְהָכֵי נָפִיק חִוְיָא וְשָׁתִית דָּמָא. נָקַט הַאי גַּבְרָא מֵהַהוּא עִשְׂבָּא וְשַׁוְיָא בְּרֵישֵׁיהּ כְּקַדְמֵיתָא. עָאל בְּהַהוּא עֵינָא דְּרֵחַיָּא, וּלְשָׁעָה מוּעֶטֶת חֲמִינָא דְּנַפְקִין מֵהַהוּא עֵינָא חַד גַּבְרָא בִּתְרֵין רָאשִׁין, וְחִוְיָא שָׁרִי סְבִיב הָעֹרֶף, וַהֲוֵי הַאי גַּבְרָא בִּתְרֵין רָאשִׁין וְאָמַר: זְקִיטָא! זְקִיטָא! (פֵּרוּשׁ: דַּהֲוֵי קָרִי לִבְרִיָּה קַלָּה זְקִיטָה שְׁמֵיהּ, וְהַאי בְּרִיָּה קַלָּה קָטִיל לְחִוְיָא.) 
וְאַחַר כָּךְ אָמַר לְרֹעַ מַזָּלוֹ שֶׁהָיָה נוֹלָד בַּמָּקוֹם הַזֶּה, שֶׁאֵינוֹ יָכוֹל לַעֲשׂוֹת כְּלוּם מֵחֲמַת שֶׁגָּבַר עָלָיו יָד שֶׁל בַּעַל הַבַּיִת, שֶׁהָיָה בָּקִי בַּעֲשָׂבִים, וְצָוַח: וַי, וַי לְאִמָּא, דִּלְהַהוּא אֲתָר אוֹבִיל לֵיהּ. אַדְהָכֵי אִתְעַקָּר רֵחַיָּא מֵאַתְרֵיהּ וְנַפְקוּ גַּבְרָא בִּתְרֵין רָאשִׁין וְהַהוּא חִוְיָא, וְנָפְלוּ תַּרְוַיְהוּ וּמִיתוּ. אָמַר לוֹן הַאי גַּבְרָא: דָּא הֲוֵי חֵילָא דְּעִשְׂבָּא, דַּאֲנָא לָקִיטְנָא קַמַּיְכוּ, וּבְגִין כָּךְ לָא אִשְׁתָּעֵינָא בַּהֲדַיְכוּ וְלָא נָקִיטְנָא וְזָקַפְנָא רֵישָׁאִי בְּשַׁעְתָּא דְּקָרִיבְתּוּ גַּבָּאִי.
אָמַר הַאי גַּבְרָא: אִלּוּ הֲווּ יָדְעִין בְּנֵי נָשָׁא כָּל מַה דְּנָטַע הַקָּדוֹשׁ בָּרוּךְ הוּא בְּאַרְעָא, וְכָל מַה דְּאִשְׁתַּכַּח בְּעָלְמָא, יִשְׁתְּמוֹדְעוּן חֵילָא דְּמָארֵיהוֹן בְּחָכְמְתָא סַגִּי, אֲבָל לֹא טָמִיר הַקָּדוֹשׁ בָּרוּךְ הוּא חָכְמְתָא דָּא מִבְּנֵי נָשָׁא אֶלָּא בְּגִין דְּלָא סָטָן מֵאוֹרְחֵיהּ, וְלָא יִהְיוּ רְחִיצָן בְּהַהוּא חָכְמְתָא וְיִנְשׁוּן לֵיהּ, חַס וְשָׁלוֹם.
וּמִכָּל זֶה יִלְמַד הָאָדָם וְיִתְבּוֹנֵן, אֲשֶׁר נָתַן אֱלֹהִים שֵׂכֶל וְדַעַת בְּלִבּוֹ, אִם כֵּן הָאַזְהָרָה שֶׁלֹּא לְצַעֵר שׁוּם בְּרִיָּה, אֲפִלּוּ שֶׁלֹּא לְהָקֵל בַּעֲשָׂבִים וּבִצְמָחִים, שֶׁאֵין בָּהֶם חַיּוּת, עַל אַחַת כַּמָּה וְכַמָּה שֶׁלֹּא לִנְהֹג בִּזָּיוֹן אָדָם בַּחֲבֵרוֹ, שֶׁהֵן בְּנֵי אַבְרָהָם יִצְחָק וְיַעֲקֹב. וְאַף אִם נָתַן אֱלֹהִים לָאָדָם עשֶׁר וּנְכָסִים וּמֶמְשָׁלָה — יִזָּהֵר בְּיוֹתֵר דְּלֹא יַנְהִיג חַס וְשָׁלוֹם בִּשְׁבִיל כֵּן בִּזָּיוֹן בַּעֲדַת ה', צֹאן קֳדָשִׁים, כִּי כָּל דִּבּוּר אֲשֶׁר יְדַבֵּר הָאָדָם בְּגַאֲוָה וָבוּז נֶגֶד שׁוּם יִשְׂרָאֵל — אוֹתוֹ הַדִּבּוּר כָּתוּב וְרָשׁוּם מִיָּד בְּפִנְקָס שֶׁל מַעְלָה, וְעָווֹן זֶה חָקוּק וְשָׁמוּר, עַד שֶׁצָּרִיךְ הָאָדָם לִסְבֹּל דִּין הַקָּשֶׁה. וְכָל שֶׁכֵּן מִי שֶׁמְּבַזֶּה לְתַלְמִידֵי חֲכָמִים, אֲזַי עָנְשׁוֹ הוּא כָּפוּל וּמְכֻפָּל, כִּדְאִיתָא בַּזֹּהַר פָּרָשַׁת פְּקוּדֵי, דְּאֵלּוּ הַמַּלְאָכִים, הַנִּקְרָאִים שְׂרָפִים, הֵם מְמֻנִּים לְעַנֵּשׁ וּלְיַסֵּר הָאָדָם בָּעוֹלָם הַזֶּה וּבָעוֹלָם הַבָּא, וּבִפְרָט אִם אָדָם מְבַיֵּשׁ לְבַר נָשׁ, דְּאוֹלִיף מִנֵּיהּ אֲפִלּוּ מִלָּה חֲדָא דְּאוֹרַיְתָא, וְאֵינוֹ נוֹהֵג בּוֹ כָּבוֹד וִיקָר. וּמִכָּל שֶׁכֵּן שֶׁהַמַּלְאָכִים מְעַנְּשִׁין לְמִי שֶׁעָשָׂה אֵיזֶה שֵׁרוּת בְּתַלְמִיד חָכָם, אִם לֹא שֶׁיָּדַע בְּעַצְמוֹ שֶׁמָּחַל הַתַּלְמִיד חָכָם עַל כְּבוֹדוֹ. 
וְכָל אָדָם צָרִיךְ לִקַּח רְאָיָה מִן הַקָּדוֹשׁ בָּרוּךְ הוּא, שֶׁהוּא מֶלֶךְ מַלְכֵי הַמְּלָכִים, וּבָחַר בָּנוּ מִכָּל עַם וְלָשׁוֹן וְקָרָא לָן 'בְּנִי בְּכוֹרִי יִשְׂרָאֵל', 'עַם סְגֻלָּה', 'עֲדַת יְשֻׁרוּן'. וְאִם בְּנֵי יִשְׂרָאֵל אֵין עוֹשִׂין רְצוֹנוֹ שֶׁל מָקוֹם וְהוֹלְכִין אַחַר שְׁרִירוּת לִבָּם, וְתָמִיד עוֹסְקִין בְּמַשָּׂא וּמַתָּן וּבַהֲנָאוֹת הָעוֹלָם הַזֶּה — מַה יַּעֲשֶׂה הָאָדָם נַחַת רוּחַ בָּזֶה לְהַבּוֹרֵא יִתְבָּרַךְ?! וְלֹא עוֹד אַף לִפְעָמִים הוּא מִתְפַּלֵּל וּמַנִּיחַ תְּפִלִּין וְצִיצִית וּמִתְפַּלֵּל בִּמְהִירוּת דֶּרֶךְ הַעֲבָרַת פֶּה, וּבְלִבּוֹ מַחֲשָׁבוֹת זָרוֹת, וְתֵכֶף אַחַר הַתְּפִלָּה הוּא לָהוּט אַחַר אֲכִילָה וּשְׁתִיָּה, וְעַל אָדָם כָּזֶה אָמַר הַכָּתוּב: הָרָה עָמַל וְיָלַד שֶׁקֶר. וּפִתְאֹם הַמָּוֶת בָּא, וְאֵין צֵידָה וּמָזוֹן לְפָנָיו.
אֲבָל מִי שֶׁמְּבַלֶּה זְמַנּוֹ בִּגְמִילוּת חֲסָדִים וּבְלִמּוּד הַתּוֹרָה — אֲזַי הַקָּדוֹשׁ בָּרוּךְ הוּא אוֹהֵב אוֹתוֹ בָּעוֹלָם הַזֶּה וּבָעוֹלָם הַבָּא, כְּמוֹ שֶׁאָמַר הַכָּתוּב: הֲבֵן יַקִּיר לִי אֶפְרַיִם, אִם יֶלֶד שַׁעֲשׁוּעִים? כִּי מִדֵּי דַּבְּרִי בּוֹ, זָכוֹר אֶזְכְּרֶנּוּ עוֹד. וְאִם כֵּן, אִם הַקָּדוֹשׁ בָּרוּךְ הוּא אוֹהֵב אֶת הַצַּדִּיקִים וְקָרָא אוֹתָן 'בָּנִים אַתֶּם לַה' אֱלֹהֵיכֶם', מִכָּל שֶׁכֵּן שֶׁבְּנֵי אָדָם צְרִיכִין לֶאֱהֹב אֶת הַצַּדִּיקִים, וְאָז שְׂכָרָן יִהְיֶה כָּפוּל וּמְכֻפָּל. אָמֵן.

Chapter 84

<b>כְּתִיב </b><small>(עוֹבַדְיָה א, דֹ)</small>: "אִם תַּגְבִּיהַ כַּנֶּשֶׁר וְאִם בֵּין כּוֹכָבִים שִׂים קִנֶּךָ, מִשָּׁם אוֹרִידְךָ נְאֻם ה' וְגוֹ'". עַל דֶּרֶךְ הֲלָצָה יֵשׁ לְפָרֵשׁ הַפָּסוּק, רַק נַקְדִּים גְּמָרָא דִּבְרָכוֹת <small>(מד, ב)</small>: "וְאַתֶּם בִּעַרְתֶּם הַכֶּרֶם, גְּזֵלַת הֶעָנִי בְּבָתֵּיכֶם" — כֵּיוָן שֶׁהוּא עָנִי, הֵיאַךְ יְכוֹלִין לִגְזֹל אֶת הֶעָנִי? כֵּיוָן שֶׁאֵין לֶעָנִי שׁוּם דָּבָר! אָמַר רַבִּי חֶלְבּוֹ: אָמַר רַב הוּנָא: כֵּיוָן שֶׁהֶעָנִי נוֹתֵן שָׁלוֹם, וְלֹא הֶחֱזִיר לוֹ שָׁלוֹם, נִקְרָא גַּזְלָן. עַיֵּן שָׁם.
וְהִנֵּה הֶעָווֹן זֶה רָאִיתִי שֶׁרַבִּים נִכְשָׁלִים בּוֹ: כְּשֶׁאָדָם בֵּינוֹנִי נוֹתֵן שָׁלוֹם לְעָשִׁיר, אֲזַי הֶעָשִׁיר הוּא מַחֲזִיר פָּנָיו מִמֶּנּוּ, וּמִכָּל שֶׁכֵּן כְּשֶׁעָנִי הוּא נוֹתֵן שָׁלוֹם — אֲזַי אֵינוֹ רוֹצֶה לְהַבִּיט בְּפָנָיו שֶׁל הֶעָנִי, וְעוֹשֶׂה עַצְמוֹ כְּאִלּוּ עֵינוֹ אֵינָהּ רוֹאָה, וְאָזְנוֹ אֵינָהּ שׁוֹמַעַת. וְאִם כֵּן, לְפִי הַגְּמָרָא הַנִּזְכֶּרֶת לְעֵיל נִקְרָא גַּזְלָן. וְכָל זֶה הוּא מִפְּנֵי גַּאֲוָה יְתֵרָה שֶׁיֵּשׁ לוֹ לָאָדָם, שֶׁאֵינוֹ רוֹצֶה לְהָשִׁיב לְאָדָם בֵּינוֹנִי, וּמִכָּל שֶׁכֵּן לְאָדָם עָנִי וְאֶבְיוֹן. וּמֵרֹב הַגַּאֲוָה שֶׁל הֶעָשִׁיר הוֹפֵךְ פָּנָיו לְצַד אַחֵר, וּמֵחֲמַת זֶה הֶעָנִי הוּא מְבֻיָּשׁ וְהוֹפֵךְ פָּנָיו לְצַד אַחֵר. וְדוֹמֶה הַדָּבָר בְּעֵינַי כְּאִלּוּ הֵן נֶשֶׁר, שֶׁיֵּשׁ לוֹ שְׁנֵי רָאשִׁים: רֹאשׁוֹ אֶחָד מְהַפֵּךְ פָּנָיו לְצַד אֶחָד, וְרֹאשׁ הַשֵּׁנִי מְהַפֵּךְ פָּנָיו לְצַד אַחֵר, וְעַל אָדָם בַּעַל גַּאֲוָה כָּזֶה נֶאֱמַר: אִם תַּגְבִּיהַ כַּנֶּשֶׁר — מִשָּׁם אוֹרִידְךָ נְאֻם ה' וְגוֹ'. כִּי הַקָּדוֹשׁ בָּרוּךְ הוּא גָּבוֹהַּ מֵעַל גְּבוֹהִים וְיוֹדֵעַ כָּל הַנִּסְתָּרוֹת, הוּא מַשְׁפִּיל הָעֲשִׁירִים שֶׁעוֹשִׂים כֵּן, וּמַגְבִּיהַ שְׁפָלִים — הֵן הָעֲנִיִּים. וְהַקָּדוֹשׁ בָּרוּךְ הוּא עוֹשֶׂה סֻלָּמוֹת: זֶה הֶעָנִי יִהְיֶה בְּקֶרֶב יָמִים עָשִׁיר, וְהֶעָשִׁיר — עָנִי.
עַל כֵּן אֲנִי מַזְהִיר לְכָל בַּר דַּעַת לְהָסִיר מִכְשׁוֹל זֶה מֵעַל פָּנָיו, לְהָשִׁיב לְכָל אָדָם כְּשֶׁנּוֹתֵן לוֹ שָׁלוֹם, יַחֲזִיר וְיִתֵּן לוֹ שָׁלוֹם. אֲזַי הַלְּבָבוֹת יִהְיוּ קְרוֹבוֹת. מַה שֶּׁאֵין כֵּן כְּשֶׁהֶעָשִׁיר אֵינוֹ שָׂם לִבּוֹ לִפְנוֹת אֶל הֶעָנִי, אֲזַי צָעֹק יִצְעַק הֶעָנִי בְּמַר לִבּוֹ אֶל ה', וּבְוַדַּאי יִשְׁמַע ה' אֶת קוֹל הֶעָנִי, כִּי חַנּוּן הוּא.
וְהִנֵּה רָאִיתִי, שֶׁיֵּשׁ בְּנֵי אָדָם עֲשִׁירִים, וּמֵחֲמַת עָשְׁרָן הוּא בַּעַל גַּאֲוָה. וְהִנֵּה בְּנֵי אָדָם, שֶׁהֵן חֲכָמִים גְּדוֹלִים, וּמֵחֲמַת חָכְמָתוֹ שֶׁעָמְדָה לוֹ הוּא בַּעַל גַּאֲוָה. מִכָּל מָקוֹם, עַל אוֹתָן אֲנָשִׁים יֵשׁ לִי לִלְמֹד זְכוּת, שֶׁיֵּשׁ לָהֶם קְצָת גַּאֲוָה מֵחֲמַת עָשְׁרָם אוֹ מֵחֲמַת חָכְמָתָם. אֲבָל אֲנִי כּוֹעֵס עַל אוֹתָן אֲנָשִׁים שֶׁאֵינָם מְיֻחָסִים, וְאֵין לָהֶם תּוֹרָה וְחָכְמָה, וְאֵין לָהֶם עשֶׁר — לָמָּה וְעַל מַה יִּהְיֶה לָהֶם הַגַּאֲוָה?!
עַל כֵּן, אַחַי וְרֵעַי, סוּרוּ סוּרוּ מִן דַּרְכֵי הַגַּאֲוָה וְתִרְאוּ לְדַבֵּר עִם כָּל אָדָם וּלְקָרֵב הָעֲנִיִּים, וּבִפְרָט שֶׁצָּרִיךְ לְהַקְדִּים שָׁלוֹם לָעֲנִיִּים, וּמִכָּל שֶׁכֵּן מְחֻיָּב לְהַחֲזִיר לוֹ שָׁלוֹם, וְאָז עוֹשֶׂה שָׁלוֹם בִּמְרוֹמָיו, הוּא יַעֲשֶׂה שָׁלוֹם עָלֵינוּ וְעַל כָּל יִשְׂרָאֵל. אָמֵן.

Chapter 85

<b>בְּחֶמְלַת ה' </b>יִתְבָּרַךְ שְׁמוֹ עַל הָאָדָם, אֲשֶׁר הוּא יִתְבָּרַךְ מַחֲזִיר הַנְּשָׁמוֹת לִבְנֵי הָאָדָם לְגוּפָם, אֲשֶׁר בַּלַּיְלָה הָאָדָם יָשֵׁן עָיֵף וְיָגֵע וְדוֹמֶה לְפֶגֶר מֵת, וְהַקָּדוֹשׁ בָּרוּךְ הוּא בְּרֹב חֲסָדָיו מַשְׁלִיךְ שֵׁנָה וְתַרְדֵּמָה כְּדֵי לְהָפִיג עַל יְדֵי הַשֵּׁנָה יְגִיעוֹת הַגּוּף וְטִרְדַּת הַאֵבָרִים וְכשֶׁל הַמָּתְנַיִם, וְאֵבָרָיו וְעַצְמוֹתָיו יַחֲלֹץ לְזֵרוּזֵי גַּרְמֵיהּ. וּבְוַדַּאי אֵין כַּוָּנַת הַקָּדוֹשׁ בָּרוּךְ הוּא כְּדֵי לְזָרֵז אֶת הַגּוּף לַעֲבֵרָה, חַס וְשָׁלוֹם, אֶלָּא לַעֲבוֹדַת ה' יִתְבָּרַךְ בָּרוּךְ הוּא. וְעַל כֵּן גַּם הָאָדָם יָבִין וְיַשְׂכִּיל לְמַלְּאוֹת רְצוֹן הַקָּדוֹשׁ בָּרוּךְ הוּא, וְתֵכֶף וּמִיָּד בְּקוּמוֹ יְטַהֵר וִיקַדֵּשׁ יָדָיו וּפָנָיו בִּנְטִילָה, וְלֹא יֵלֵךְ אַרְבַּע אַמּוֹת בְּלֹא נְטִילַת יָדַיִם. וְאַחַר כָּךְ, כְּשֶׁלּוֹבֵשׁ אֶת בְּגָדָיו, יִזָּהֵר לְהַנִּיחַ בֵּית זְרוֹעַ שֶׁל יַד שְׂמֹאל לְבִלְתִּי לִקְשֹׁר אֶת בִּגְדוֹ וּכְתֹנֶת שֶׁלּוֹ סְבִיב בֵּית הַיָּד בְּחוּטִים אוֹ בִּשְׁלָבוֹת אוֹ בִּקְרָסָיו. וְהַטַּעַם: כְּדֵי לְהַרְאוֹת שִׁעְבּוּד שֶׁל יַד שְׂמֹאל לְמִצְוַת תְּפִלִּין. וּכְבָר הִזְכַּרְתִּי לְעֵיל, שֶׁיֵּשׁ זְמַן וְעֵת רָצוֹן, בְּשָׁעָה שֶׁלּוֹבֵשׁ בֶּגֶד שֶׁל צִיצִית, לְהִתְפַּלֵּל עַל הַצָּלַת קִנְאָה וְשִׂנְאָה וְכַעַס. עַל כֵּן רָשַׁמְתִּי כָּאן אֵיזֶה פְּסוּקִים, אֲשֶׁר הֵם קַבָּלָה בְּיָדִי מִן מוֹרֵנוּ וְרַבֵּנוּ, הַגָּאוֹן מוֹרֵנוּ הָרַב רַבִּי יוֹסֵף, בֶּן הַגָּאוֹן מוֹרֵנוּ הָרַב רַבִּי יוּדְל, זִכְרוֹנוֹ לִבְרָכָה, שֶׁפְּסוּקִים אֵלּוּ הֵמָּה מְסֻגָּלִים לוֹמַר אוֹתָם דֶּרֶךְ תְּפִלָּה אַחַר בִּרְכַּת צִיצִית, וְאֵלּוּ הֵן:
קָרָאתִי בְּכָל לֵב, עֲנֵנִי ה' חֻקֶּיךָ אֶצֹּרָה.
נִדְבוֹת פִּי רְצֵה נָא ה', וּמִשְׁפָּטֶיךָ לַמְּדֵנִי.
אָגוּרָה בְּאֹהָלֶיךָ עוֹלָמִים, אֶחֱסֶה בְּסֶתֶר כְּנָפֶיךָ סֶלָה.
הַצִּילֵנִי מִדָּמִים אֱלֹהִים אֱלֹהֵי תְּשׁוּעָתִי, תְּרַנֵּן לְשׁוֹנִי צִדְקָתֶךָ.
שִׁוִּיתִי ה' לְנֶגְדִּי תָּמִיד, כִּי מִימִינִי בַּל אֶמּוֹט.
נוֹדַע בִּיהוּדָה אֱלֹהִים, בְּיִשְׂרָאֵל גָּדוֹל שְׁמוֹ.
אֶשָּׂא כַּנְפֵי שַׁחַר, אֶשְׁכְּנָה בְּאַחֲרִית יָם.
תְּהִי יָדְךָ לְעָזְרֵנִי, כִּי פִקּוּדֶיךָ בָּחָרְתִּי.
חַסְדְּךָ ה' מָלְאָה הָאָרֶץ, חֻקֶּיךָ לַמְּדֵנִי.
נָאוֹר אַתָּה אַדִּיר מֵהַרְרֵי טֶרֶף.
מִכָּל פְּשָׁעַי הַצִּילֵנִי, חֶרְפַּת נָבָל אַל תְּשִׂימֵנִי.
כְּחַסְדְּךָ חַיֵּינִי, וְאֶשְׁמְרָה עֵדוּת פִּיךָ.
עֵינֵי תָּמִיד אֶל ה', כִּי הוּא יוֹצִיא מֵרֶשֶׁת רַגְלָי.
סַעֲדֵנִי וְאִוָּשֵׁעָה, וְאֶשְׁעֶה בְּחֻקֶּיךָ תָּמִיד.
יְהִי רָצוֹן מִלְּפָנֶיךָ, ה' אֱלֹהַי וֵאלֹהֵי אֲבוֹתַי, שֶׁלֹּא אֶכְעַס וְלֹא אַכְעִיסֶךָ, רִבּוֹנוֹ שֶׁל עוֹלָם! זַכֵּנִי לְמִדַּת עֲנָוָה וּלְמִדַּת הַכְנָעָה, וְדֶרֶךְ שֶׁקֶר הָסֵר מִמֶּנִּי וְתוֹרָתְךָ חָנֵּנִי! הַדְרִיכֵנִי בַּאֲמִתְּךָ וְיַחֵד לְבָבִי לְאַהֲבָה וּלְיִרְאָה אֶת שִׁמְךָ הַגָּדוֹל, הַגִּבּוֹר וְהַנּוֹרָא, בְּכָל לְבָבִי וּבְכָל נַפְשִׁי וּמְאֹדִי! וּתְפִלָּה זוֹ סְגֻלָּתָהּ לְהִתְפַּלֵּל תֵּכֶף אַחַר לְבִישַׁת הַטַּלִּית קָטָן, וּמוֹעֶלֶת לְהִנָּצֵל מִכַּעַס וּמִקִּנְאָה וּמִשִּׂנְאַת חִנָּם. וְהָרֶמֶז נִרְמָז בְּרָאשֵׁי הַתֵּבוֹת שֶׁל הַפְּסוּקִים הַנִּזְכָּרִים.
וְהַכַּוָּנָה שֶׁל לְבִישַׁת צִיצִית וּתְפִלִּין, הֲלֹא הֵמָּה כְּתוּבִים עַל סֵפֶר הַיָּשָׁר, הוּא סֵפֶר הַזֹּהַר פָּרָשַׁת שְׁלַח לְךָ, וְכָל אֶחָד וְאֶחָד לְפִי שִׂכְלוֹ יוּכַל לְכַוֵּן כָּרָאוּי. וְנָכוֹן וְיָפֶה לִנְהֹג כֵּן. וְצָרִיךְ הָאָדָם לְהַנִּיחַ צִיצִית וּתְפִלִּין בְּבֵיתוֹ, כְּדֵי שֶׁיֵּצֵא מִפֶּתַח בֵּיתוֹ מֻשְׁלָם וּמְעֻטָּר בְּצִיצִית וּתְפִלִּין. וּמִי שֶׁיֵּשׁ לוֹ שְׁהוּת, יַעֲמֹד אֵצֶל הַמְּזוּזָה וִיכַוֵּן לְהַשְׁלִים פָּרָשַׁת צִיצִית הַמְחֻסָּר בַּמְּזוּזָה, וְאַחַר כָּךְ יַנִּיחַ יָדוֹ עַל הַמְּזוּזָה, וְיַעֲבִיר יָדָיו עַל עֵינָיו וְיִתְפַּלֵּל: רִבּוֹנוֹ שֶׁל עוֹלָם! הָסֵר מִמֶּנִּי הִרְהוּרִים, וְאִנָּצֵל הַיּוֹם וּבְכָל יוֹם מֵחֵטְא וָפֶשַׁע בִּזְכוּת שְׁלשָׁה מִצְווֹת הָאֵלּוּ, אֲשֶׁר הֵן שְׁלשְׁתָּן יַחַד, וְהֵן: מְזוּזָה וּתְפִלִּין וְצִיצִית. וְאִנָּצֵל מֵעַיִן הָרָע וּמִכָּל כִּשּׁוּף. 
וְכֹה יֹאמַר בְּעָמְדוֹ אֵצֶל פֶּתַח הַמְּזוּזָה בְּטַלִּית וּתְפִלִּין: שְׁמַע יִשְׂרָאֵל, ה' אֱלֹהֵינוּ, ה' אֶחָד. יָחִיד וּמְיֻחָד, יַחֵד לְבָבִי לְאַהֲבָה וּלְיִרְאָה אֶת שִׁמְךָ הַגָּדוֹל, הַגִּבּוֹר וְהַנּוֹרָא, בְּכָל לְבָבִי וּבְכָל נַפְשִׁי! וְאַחַר כָּךְ יֹאמַר שְׁמוֹנֶה הֵהִי"ן שֶׁבְּ'אַשְׁרֵי תְּמִימֵי דָּרֶךְ', וְאַחַר כָּךְ יֹאמַר פָּסוּק: מִגְדּוֹל עֹז שֵׁם ה', בּוֹ יָרוּץ צַדִּיק וְנִשְׁגָּב. שִׁבְטֵי יָהּ עֵדוּת לְיִשְׂרָאֵל לְהוֹדוֹת לְשֵׁם ה'. וְלָכֵן אוֹמְרִים פְּסוּקִים הֵהִי"ן שֶׁבְּתַמְנַיָּא אַפֵּי, לְפִי שֶׁהֵן מַתְחִילִין בָּאוֹת הֵ"א וּמְסַיְּמִים בָּאוֹת יוּ"ד, וְהֵן אוֹתִיּוֹת 'יָהּ', כִּי אוֹתִיּוֹת 'יָהּ' הֵן עֵדוּת לְיִשְׂרָאֵל, כְּגוֹן: הָרְאוּבֵנִי. 
וְאַחַר כָּךְ יֹאמַר: רִבּוֹנוֹ שֶׁל עוֹלָם! הַצִּילֵנִי וּמַלְּטֵנִי וּפְדֵנִי מִכָּל חֵטְא וּפֶשַׁע וְעָווֹן בִּזְכוּת שְׁלשָׁה מִצְווֹת הַנִּזְכָּרִים: בְּךָ ה' חָסִיתִי, אַל אֵבוֹשָׁה לְעוֹלָם, בְּצִדְקָתְךָ פַּלְּטֵנִי. וִיכַוֵּן בְּזֶה הַפָּסוּק שֶׁמַּתְחִיל בָּאוֹת בֵּי"ת, וּמְסַיֵּם בָּאוֹת יוּ"ד, שֶׁהֵן רֶמֶז לְי"ב שְׁבָטִים, וְיֹאמַר: רִבּוֹנוֹ שֶׁל עוֹלָם! בִּזְכוּת י"ב שְׁבָטִים שָׁמְרֵנִי וְהַצִּילֵנִי מִכָּל חֵטְא וּמִכָּל עַיִן הָרָע, שֶׁלֹּא יִשְׁלֹט בִּי וְלֹא בְּזַרְעִי וְזֶרַע זַרְעִי עַד עוֹלָם; וְלֹא יִשְׁלֹט עַיִן הָרָע לֹא בִּמְאֹדֵנוּ וְלֹא בְּגוּפֵנוּ. ה' יִשְׁמֹר צֵאתִי וּבוֹאִי לְחַיִּים וּלְשָׁלוֹם מֵעַתָּה וְעַד עוֹלָם. ה' צִלִּי עַל יַד יְמִינִי. נֵדְעָה וְנִרְדְּפָה לָדַעַת אֶת ה'. נָכוֹן כַּשַּׁחַר מוֹצָאוֹ. לֹא יִתְיַצֵּב אִישׁ בִּפְנֵיכֶם. פַּחְדְּכֶם וּמוֹרַאֲכֶם יִתֵּן ה' אֱלֹהֵיכֶם עַל פְּנֵי כָּל הָאָרֶץ, אֲשֶׁר תִּדְרְכוּ בָּהּ, כַּאֲשֶׁר דִּבֵּר לָכֶם. מְכַשֵּׁפָה לֹא תְחַיֶּה. וּלְכָל בְּנֵי יִשְׂרָאֵל לֹא יֶחֱרַץ כֶּלֶב לְשׁוֹנוֹ. אַתָּה הָרְאֵתָ לָדַעַת, כִּי ה' הוּא הָאֱלֹהִים, אֵין עוֹד מִלְּבַדּוֹ. וְאַחַר כָּךְ כְּשֶׁיֵּלֵךְ לָרְחוֹב, יְכַוֵּן לְהַרְהֵר תָּמִיד בְּמִצְווֹת אֲשֶׁר כָּתַבְתִּי לְעֵיל בְּפֶרֶק שֵׁנִי. וַאֲפִלּוּ כְּשֶׁרוֹאֶה הַשֶּׁלֶג, יַחֲשֹׁב שֶׁהוּא אֶחָד מֵאַרְבַּע מַרְאוֹת נְגָעִים. וּמִכָּל שֶׁכֵּן כְּשֶׁיִּפְגַּע בְּבַעֲלֵי חַיִּים, יִנְהַג כְּמוֹ שֶׁכָּתַבְתִּי שָׁם. עַיֵּן שָׁם פֶּרֶק שֵׁנִי.
וּתְפִלָּה זוֹ מוֹעֶלֶת לְהִנָּצֵל מֵרוּחוֹת רָעוֹת וּמִכְּשָׁפִים וּמוֹעִיל עַל גֹּדֶל הַהַצְלָחַת מַשָּׂא וּמַתָּן, וּתְפִלָּתוֹ הִיא עוֹלָה לְמַעְלָה תַּחַת כִּסֵּא הַכָּבוֹד, וּשְׁנֵי מַלְאָכִין קַדִּישִׁין מוּכָנִים לְלַוּוֹת לְמַאן דְּנָפִיק מִתְּרַע בֵּיתָא מְעֻטָּף בְּצִיצִית וּתְפִלִּין בְּרֵישֵׁיהּ, וְהַנֵּי מַלְאָכִין מְבָרְכִין לֵיהּ, וְלָא יַהֲבִין רְשׁוּת לִמְקַטְרְגָא, דְּאִיהוּ קָאִים אַפִּתְחָא דְּלָא יֵכוֹל לְאִתְנַזְּקָא. וְאַחַר כָּךְ יֹאמַר: זֶה הַשַּׁעַר לַה', צַדִּיקִים יָבוֹאוּ בּוֹ. וְאַחַר כָּךְ יֵלֵךְ לְבֵית הַכְּנֶסֶת וְיִתְפַּלֵּל לָאֵל, שֶׁיִּהְיֶה לוֹ פַּרְנָסָתוֹ בְּרֶוַח וְלֹא בְּאִסּוּר, וְיִהְיֶה מִתַּחַת יַד הַקָּדוֹשׁ בָּרוּךְ הוּא, וְלֹא יִהְיוּ מְסוּרִים בְּיַד בָּשָׁר וָדָם.
בּוֹא וּרְאֵה מַה שֶּׁכָּתַב הַזֹּהַר פָּרָשַׁת לֶךְ: רַבִּי אֶלְעָזָר הֲוֵי אָזִיל לְרַבִּי חֲמוֹהִי, וַהֲוֵי אָזִיל עִמֵּיהּ רַבִּי חִיָּא וְרַבִּי יוֹסֵי וְרַבִּי חִזְקִיָּה. אָמַר רַבִּי אֶלְעָזָר: הָא חֲמִינָא, דְּאֵין הִתְעוֹרְרוּת מִלְּמַעְלָה אֶלָּא עַל יְדֵי הִתְעוֹרְרוּת דִּלְתַתָּא. וְהַכַּוָּנָה, לְהַתְחִיל בְּעִסְקֵי מִצְווֹת בְּחִבָּה, וְאָז תָּבוֹא הַשְּׁכִינָה לִפְרשׁ גַּדְפָהָא עֲלַיְהוּ. וַהֲוֵי עָסְקֵי בְּאוֹרַיְתָא, עַד דַּהֲוֵי אָזְלֵי, אַעְרַע בְּהוֹן רַבִּי יֵיסָא, וְחַד יְהוּדָאִי גַּבֵּיהּ. פָּתַח הַאי יְהוּדָאִי: לְדָוִד, אֵלֶיךָ ה' נַפְשִׁי אֶשָּׂא. אַמַּאי לֹא כְּתִיב: מִזְמוֹר לְדָוִד? אֶלָּא בְּגִין דַּרְגֵּיהּ קָאָמַר, שֶׁכַּוָּנָתוֹ הִיא לְהַעֲלוֹת נִשְׁמָתוֹ אֶל מְקוֹם קְדֻשָּׁה עֶלְיוֹנָה, אֲשֶׁר שָׁרְשׁוֹ מִשָּׁם. אָמַר רַבִּי אֶלְעָזָר לְרַבִּי יֵיסָא: חֲמִינָא, דִּשְׁכִינְתָּא קָאָתִית וְאִתְחַבַּרְנָא וְכוּ'. אָמַר רַבִּי אֶלְעָזָר: מַה שְּׁמָךְ? אָמַר לֵיהּ: יוֹעֶזֶר. אָמַר לֵיהּ: יוֹעֶזֶר וֶאֱלִיעֶזֶר — חֲדָא מִלָּה הוּא. יָתְבוּ כַּחֲדָא גַּבֵּי חַד טִינָרָא וְחִדֵּשׁ הַאי יוֹעֶזֶר כַּמָּה חִדּוּשִׁין וְרָזִין דְּאוֹרַיְתָא. אָמַר לֵיהּ: מָה עֲבוֹדָתָךְ? אָמַר לֵיהּ: מַקְרֵי דַּרְדַּקֵּי אֲנָא בְּאַתְרָאִי, וְהַשְׁתָּא אָתָא רַבִּי יֵיסָא דִּכְפַר חָנָן לְדוּכְתִּי, וּסְלִיקוּ לִי הַנְּעָרִים מִגַּבָּאִי וְאוֹתִיבוּ לוֹן לְגַבֵּיהּ, וַהֲוֵי יַהֲבִין לִי בְּנֵי מָתָא אַגְרָא כְּהַאי זִמְנָא דְּדַרְדַּקֵּי הֲוֵי גַּבָּאִי וְאִסְתַּכַּלְנָא בְּנַפְשָׁאִי, דְּלָא אִתְחַזֵּי לִי לְאִתְהַנֵּי מִנַּיְהוּ לְמַגְנָא וַאֲגִירְנָא גָּרְמָאִי בַּהֲדֵי הַאי חַכִּים.
אָמַר רַבִּי אֶלְעָזָר: בִּרָכָאן דְּאַבָּא אִצְטְרְכוּ הָכָא. קָמוּ כֻּלְּהוּ וּבָאוּ לִפְנֵי רַבִּי שִׁמְעוֹן בֶּן יוֹחַאי, וַהֲוֵי לָעִין בְּאוֹרַיְתָא קַמֵּי רַבִּי שִׁמְעוֹן בֶּן יוֹחַאי. יוֹמָא חַד הֲווּ עַסְקֵי בִּנְטִילַת יָדַיִם. אָמַר רַבִּי שִׁמְעוֹן בֶּן יוֹחַאי: כָּל מַאן דְּלָא נָטִיל יָדָיו כִּדְקָא יָאוֹת — אַף עַל גַּב דְּאִתְעַנָּשׁוּ לְעֵילָא, אִתְעַנָּשׁוּ גַּם כֵּן לְתַתָּא. עָנְשָׁא דִּלְתַתָּא דְּגָרִים לֵיהּ מִסְכֵּנוּתָא. וּמָאן דְּנָטִיל יָדָיו כִּדְקָא יָאוֹת, גָּרִים לְגַרְמֵיהּ בִּרְכָאִין דִּלְעֵילָא, דְּשָׁרָאן עַל יְדוֹי וְאִתְבָּרַךְ בְּעָשְׁרָא. לְבָתַר אַקְדִּים רַבִּי שִׁמְעוֹן בֶּן יוֹחַאי וַחֲמִי לֵיהּ לְהַהוּא יוֹעֶזֶר, דְנָטַל יְדוֹי בְּמַיָּא כִּדְקָא יָאוּת וְנָטִיל בְּשִׁעוּרָא סַגְיָא בְּמַיִם. אָמַר רַבִּי שִׁמְעוֹן בֶּן יוֹחַאי דֶּרֶךְ תְּפִלָּה: מַלֵּא יָדֶיךָ מִבִּרְכוֹתֶיךָ — וְכָךְ הֲוֵי: מֵהַהוּא יוֹמָא וּלְהָלְאָה אַשְׁכַּח סִימָא (פֵּרוּשׁ: אוֹצָר) וַהֲוֵי לָעֵי בְּאוֹרַיְתָא כָּל יוֹמָא, וַהֲוֵי יָהִיב מִן סִימָא צְדָקָה לָעֲנִיִּים פַּרְנָסָה בְּסֵבֶר פָּנִים יָפוֹת. קָרִי עֲלֵיהּ רַבִּי שִׁמְעוֹן בֶּן יוֹחַאי: וְאַתָּה תָגִיל בַּה', בִּקְדוֹשׁ יִשְׂרָאֵל תִּתְהַלָּל.
נִלְמָד מִזֶּה הַמַּעֲשֶׂה, שֶׁצָּרִיךְ הָאָדָם לְדַקְדֵּק בִּשְׂכַר טִרְחָא דִּילֵיהּ, שֶׁיִּהְיֶה שְׂכָרוֹ בְּעָלְמָא דֵּין לֹא עַל חִנָּם, שֶׁהֲרֵי הֶחָסִיד הַנִּזְכָּר, יוֹעֶזֶר שְׁמוֹ, הֲוֵי יַהֲבֵי לֵיהּ מָמוֹן מֵעַצְמָם, וַאֲפִלּוּ הָכֵי לֹא רָצָה לֵהָנוֹת לְמַגָנָא מֵהֶם, כִּי רָצָה לֵהָנוֹת מִיגִיעַ כַּפּוֹ דַּוְקָא בְּמָמוֹן שֶׁל ישֶׁר. עַל כֵּן צָרִיךְ כָּל אָדָם לִרְאוֹת שֶׁלֹּא לֵהָנוֹת מִמָּמוֹן שֶׁאֵינוֹ שֶׁל ישֶׁר. וְגַם צָרִיךְ כָּל אָדָם לִזָּהֵר בִּנְטִילַת יָדַיִם — הֵן בְּמַיִם רִאשׁוֹנִים וְהֵן בְּמַיִם אַחֲרוֹנִים — וְאָז יְקֻיַּם בּוֹ: מַלֵּא יָדֶיךָ מִבִּרְכוֹתֶיךָ, וְיִשְׁלַח בְּרָכָה וְהַצְלָחָה בְּמַעֲשֶׂה יָדָיו, וּבְכָל אֲשֶׁר יִפְנֶה יַצְלִיחַ.

Chapter 86

<b>"כִּי אֶקַּח </b>מוֹעֵד אֲנִי מֵישָׁרִים אֶשְׁפֹּט" <small>(תְּהִלִּים עה, ג)</small>. דָּוִד הַמֶּלֶךְ עָלָיו הַשָּׁלוֹם אָמַר כֵּן, עֲבוּר שֶׁרָאָה שֶׁלֹּא דַּרְכֵּנוּ כְּדַרְכֵי אֻמּוֹת הָעוֹלָם, וְלֹא מִנְהָגֵנוּ כְּמִנְהָגָם — שֶׁבְּיוֹם חַגֵּיהֶם אוֹכְלִין וְשׁוֹתִין וּמִשְׁתַּכְּרִין וְעוֹסְקִים בִּמְחוֹלוֹת בְּבָתֵּי אֻשְׁפִּיזָאוֹת וּפוֹעֲלִין פְּעֻלּוֹת לֹא טוֹבוֹת. מַה שֶּׁאֵין כֵּן יִשְׂרָאֵל: אַף עַל פִּי שֶׁאוֹכְלִין, שׁוֹתִין וּשְׂמֵחִין בְּשִׂמְחָה שֶׁל מִצְוָה — הֵם עוֹסְקִים חֲצִי הַיּוֹם בִּתְפִלָּה וּמַאֲרִיכִין בְּפִיּוּטִים, וְאַחַר כָּךְ לוֹמְדִין תּוֹרָה. וְזֶהוּ נִרְמָז בְּתֵבַת 'מֵישָׁרִים'. לָכֵן דָּוִד אָמַר: אֲנִי מֵישָׁרִים אֶשְׁפֹּט. מֵ"ם שֶׁל 'מֵישָׁרִים' רוֹמֵז לְאַרְבָּעִים יוֹם שֶׁנִּתְּנָה הַתּוֹרָה. וְאַף שֶׁיִּשְׂרָאֵל עוֹסְקִים גַּם כֵּן בְּשִׂמְחַת שַׁבָּת וּבְשִׂמְחַת יָמִים טוֹבִים — אֵינָם מְבַטְּלִין שָׁלשׁ תְּפִלּוֹת: שַׁחֲרִית, מִנְחָה, עַרְבִית. וַעֲלֵיהֶם רוֹמֵז אוֹת שִׁי"ן שֶׁל 'מֵישָׁרִים'. וְלִפְעָמִים כּוֹתְבִין הַשִּׁי"ן בְּאַרְבָּעָה רָאשִׁין, כָּזֶה: [<img src="data:image/png;base64,iVBORw0KGgoAAAANSUhEUgAAAB8AAAAZAQAAAADhjMiJAAAACXBIWXMAAA7EAAAOxAGVKw4bAAAATElEQVQImWP4DwQMCOInKvH5M5D43fj+P8N3BkZ+hv8tYIIBSLxJBBLHyvsZ/h9ItwcSfvUM/x/wAYkPHECjfjAAiX+MIIIZ2XhUAgCIyk+ofJWyYAAAAABJRU5ErkJggg==">] שֶׁהֵן רֶמֶז לְאַרְבַּע תְּפִלּוֹת: שַׁחֲרִית, מוּסָף, מִנְחָה, עַרְבִית. וְלֹא עוֹד, אֶלָּא שֶׁאָנוּ מוֹסִיפִים פִּיּוּטִים וְשִׁירוֹת שֶׁל קְרוֹבַ"ץ, שֶׁהֵן רָאשֵׁי תֵּבוֹת קוֹל רִנָּה וִישׁוּעָה בְּאָהֳלֵי צַדִּיקִים. וְזֶהוּ נִרְמָז בְּאוֹתִיּוֹת רֵי"שׁ וְיוּ"ד שֶׁל מֵישָׁרִים, שֶׁהוּא רִנָּה וִישׁוּעָה, וּמֵ"ם סְתוּמָה שֶׁל מֵישָׁרִים מְרַמֶּזֶת עַל הַגְּאֻלָּה הָעֲתִידָה, שֶׁנִּרְמָז בְּמֵ"ם סְתוּמָה שֶׁל "לְםַרְבֵּה הַמִּשְׂרָה" <small>(יְשַׁעְיָה ט, ו)</small>. לוֹמַר לְךָ, שֶׁאֲפִלּוּ שֶׁאָנוּ שְׂמֵחִים וְשָׂשִׂים בְּחַגֵּינוּ — אַף עַל פִּי כֵן אָנוּ מִתְפַּלְּלִים עַל הַגְּאֻלָּה הָעֲתִידָה, שֶׁיִּהְיֶה שִׂמְחָה שְׁלֵמָה, כְּשֶׁיְּשַׂמַּח הַקָּדוֹשׁ בָּרוּךְ הוּא אֶת צִיּוֹן וִירוּשָׁלַיִם.
וְאִיתָא בַּזֹּהַר פָּרָשַׁת אֱמֹר: כְּשֶׁיִּשְׂרָאֵל מְשַׁבְּחִין תְּחִלָּה לְהַקָּדוֹשׁ בָּרוּךְ הוּא בְּתִשְׁבָּחוֹת וּבִזְמִירוֹת בְּבָתֵּי כְּנֵסִיּוֹת וּבְבָתֵּי מִדְרָשׁוֹת, וְאַחַר כָּךְ בָּאִים לְבֵיתָם וּמְסַדְּרִים בָּתֵּיהֶם וְשֻׁלְחָן שֶׁלָּהֶם, וְאוֹמְרִים שֶׁהַכֹּל לִכְבוֹד שַׁבָּת וְלִכְבוֹד יוֹם טוֹב — אָז פּוֹתְחִין מַלְאֲכֵי הַשָּׁרֵת וְאוֹמְרִים: אַשְׁרֵי הָעָם שֶׁכָּכָה לוֹ!
עַל כֵּן לֹא יִהְיֶה קַל בְּעֵינֶיךָ אֲמִירַת פִּיּוּטִים שֶׁל קְרוֹבַ"ץ. וְחִיּוּב עַל כָּל אָדָם לוֹמַר הַפִּיּוּטִים בְּשִׂמְחָה וּבְכַוָּנַת הַלֵּב בְּשָׂפָה בְּרוּרָה, כִּי בְּכָל פִּיּוּט וּפִיּוּט יֵשׁ סוֹדוֹת נִפְלָאִין. וְלֹא יִהְיוּ הַפִּיּוּטִין דּוֹמִין עָלֶיךָ כְּמַשָּׂא, כִּי הַפִּיּוּטִים נִתְחַבְּרוּ עַל פִּי עֲצַת מַלְאֲכֵי מַעְלָה, שֶׁנִּגְלוּ לְרַבִּי אֶלְעָזָר הַקַּלִּירִי, שֶׁסִּדֵּר הַפִּיּוּטִים עַל פִּי א, ב, ג, ד וְעַל פִּי תַּשְׁרָ"ק, כִּי כֵן מְזַמְּרִין וּמְשַׁבְּחִין לְמַעְלָה. וְקַבָּלָה בְּיָדִי מִפִּי זְקֵנִים וּמִפִּי חֲסִידִים: מִי שֶׁמֵּקֵל בַּאֲמִירַת קְרוֹבַ"ץ וְאוֹמֵר שֶׁאֵינוֹ חִיּוּב כָּל כָּךְ לְאָמְרָם — אֵינוֹ מַאֲרִיך יָמִים, חַס וְשָׁלוֹם, כִּי כָּל הַיְחִידִים שֶׁחִבְּרוּ הַפִּיּוּטִים, הָיוּ גְדוֹלֵי הַדּוֹר וְאַנְשֵׁי מַעֲשֶׂה, אֲשֶׁר נַעֲשָׂה לָהֶם כַּמָּה נִסִּים בְּחַיֵּיהֶן וּבְמִיתָתָן. 
וְכִדְמָצִינוּ בִּגְדוֹל הַדּוֹר אֶחָד, הַנִּקְרָא רַבִּי שְׁלֹמֹה גְּבִירוֹל, זִכְרוֹנוֹ לִבְרָכָה, שֶׁהָיָה בָּקִי בְּחָכְמַת הַקַּבָּלָה וּבְדִקְדוּק וְחִבֵּר הַרְבֵּה פִּיּוּטִים, מֵרֹב חָכְמָתוֹ נִתְקַנְּאוּ בּוֹ שׂוֹנְאֵי יִשְׂרָאֵל, וְאָרַב עָלָיו יִשְׁמָעֵאל אֶחָד וַהֲרָגוֹ וּקְבָרוֹ בַּגַּן שֶׁלּוֹ אֵצֶל אִילָן תְּאֵנָה, וְהַתְּאֵנָה חָנְטָה פַּגֶּיהָ קֹדֶם זְמַנָּהּ וְעָשְׂתָה פֵּרוֹת תְּאֵנִים גְּדוֹלִים וְיָפִים מְאֹד. וַיִּתְמְהוּ כָּל יוֹשְׁבֵי הָעִיר, וְהַדָּבָר בָּא אֶל מֶלֶךְ הַיִּשְׁמְעֵאלִים, וַיַּרְא הַמֶּלֶךְ הַפֵּרוֹת, וַיִּתְמַהּ. וַיִּשְׁלַח הַמֶּלֶךְ אַחַר הַיִּשְׁמְעֵאלִי הַנִּזְכָּר לְעֵיל, וְשָׁאַל אוֹתוֹ אֵיךְ הִתְחַכֵּם לַעֲשׂוֹת פְּעֻלָּה לְבַשֵּׁל הַפֵּרוֹת קֹדֶם זְמַנָּם. וּמֵרֹב פַּחַד לֹא יָכוֹל הַיִּשְׁמָעֵאל לְהָשִׁיב אֶל הַמֶּלֶךְ, כִּי הָיְתָה הַסִּבָּה מֵאֵת ה'. וְהָיָה מְצַוֶּה הַמֶּלֶךְ לְיַסֵּר אוֹתוֹ בְּיִסּוּרִים קָשִׁים וּמָרִים, עַד שֶׁהֻכְרַח הַיִּשְׁמְעֵאלִי לְהוֹדוֹת. וְהוֹדָה, שֶׁמֵּאוֹתוֹ הַיּוֹם שֶׁהָרַג אֶת הַיְּהוּדִי רַבִּי שְׁלֹמֹה גְּבִירוֹל, הִתְחִיל הָאִילָן לַעֲשׂוֹת פֵּרוֹת קֹדֶם זְמַנּוֹ, וְצִוָּה הַמֶּלֶךְ לִתְלוֹת אֶת הַיִּשְׁמְעֵאלִי הָרוֹצֵחַ עַל אוֹתוֹ הָאִילָן.
הַכְּלָל הָעוֹלֶה — כִּי כָּל הָעֵדָה, עֲדַת ה', כֻּלָּם קְדוֹשִׁים וּגְדוֹלֵי הַדּוֹר תִּקְּנוּ הַפִּיּוּטִים. וְלָכֵן טוֹב לְכַוֵּן אֶל הָרֶמֶז שֵׁם הַמְחַבֵּר הַפִּיּוּט אוֹ הַמְחַבֵּר אֶת הַסְּלִיחָה, וִיכַוֵּן שֶׁיַּעֲמֹד זְכוּתוֹ, שֶׁיַּעֲלֶה לְרָצוֹן אֲמִירַת שֶׁבַח הַמְחַבֵּר, כִּי יֵשׁ נַחַת רוּחַ לְאוֹתוֹ הַמְחַבֵּר כְּשֶׁאוֹמְרִים פִּיּוּטוֹ אוֹ סְלִיחָה שֶׁלּוֹ בְּכַוָּנָה, וּבִפְרָט בְּשַׁבָּת וְיוֹם טוֹב, שֶׁאָז הַנְּשָׁמוֹת עוֹלִין עִם תְּפִלָּתָן שֶׁל יִשְׂרָאֵל, וְהַקָּדוֹשׁ בָּרוּךְ הוּא מַאֲזִין תְּפִלָּתָן שֶׁל יִשְׂרָאֵל. וְזֶה הַטַּעַם שֶׁל הַזְכָּרַת נְשָׁמוֹת בְּשַׁבָּתוֹת וְיָמִים טוֹבִים, כִּי הוּא עֵת רָצוֹן לִנְדֹּר בְּשַׁבָּת וְיוֹם טוֹב לִצְדָקָה בְּעַד הַזְכָּרַת נְשָׁמוֹת וּלְהַזְכִּירָם וּלְהִתְפַּלֵּל עֲלֵיהֶם, שֶׁיִּהְיוּ נַפְשׁוֹתָן צְרוֹרוּת בִּצְרוֹר הַחַיִּים. וּמִנְהָג יָפֶה הוּא לְהַזְכִּיר נְשָׁמוֹת וּלְהִתְפַּלֵּל עֲלֵיהֶם, וּבִפְרָט שֶׁצָּרִיךְ לְהַזְכִּיר נִשְׁמוֹת אֲבוֹתָיו וְרַבּוֹתָיו בַּעֲבוּר שֶׁהִרְבִּיצוּ תּוֹרָה בְּיִשְׂרָאֵל וְהֶעֱמִידוּ תַּלְמִידִים הַרְבֵּה. וְלֹא יֹאמַר: בַּעֲבוּר שֶׁאֲנִי נוֹדֵר צְדָקָה בְּעַד הַזְכָּרַת נִשְׁמָתָם, שֶׁמָּא, חַס וְשָׁלוֹם, יְעַכֵּב בְּתַשְׁלוּמֵי הַנֶּדֶר שֶׁנָּדַר, וְאָז תֵּהָפֵך אֵלָיו אוֹתָהּ הַנְּשָׁמָה, שֶׁנָּדַר צְדָקָה בַּעֲבוּרָהּ לִמְקַטְרֵג.
מָצָאתִי כָּתוּב בְּשֵׁם מַהֲרִי"ל, זִכְרוֹנוֹ לִבְרָכָה, וְשָׁמַעְתִּי טַעַם הָגוּן, לָמָּה מַזְכִּירִין נְשָׁמוֹת בִּמְדִינוֹת פּוֹלִין בְּאַחֲרוֹן שֶׁל יָמִים טוֹבִים: דַּע, כִּי אַחַת מֵעֲשָׂרָה נִסִּים שֶׁהָיוּ בַּמִּקְדָּשׁ הוּא, שֶׁכָּל יִשְׂרָאֵל הָיוּ נִכְנָסִים לְבֵית הַמִּקְדָּשׁ שָׁלשׁ פְּעָמִים בַּשָּׁנָה: בְּחַג הַמַּצּוֹת וּבְחַג הַשָּׁבוּעוֹת וּבְחַג הַסֻּכּוֹת. וְהָיוּ עוֹמְדִים צְפוּפִים וּמִשְׁתַּחֲוִים רְוָחִים. וְזֶהוּ הָיָה נֶגֶד הַטֶּבַע. וְהָעִנְיָן כָּךְ — כִּי כָּל רֶגֶל וְרֶגֶל הָיוּ בָּאִים נִשְׁמַת אַבְרָהָם, יִצְחָק וְיַעֲקֹב לְבֵית הַמִּקְדָּשׁ שֶׁל מַעְלָה עִם כָּל נִשְׁמוֹת הַצַּדִּיקִים, וְהַמִּקְדָּשׁ שֶׁל מַטָּה הָיָה מִסְתַּלֵּק, וְהָיָה הַבֵּית הַמִּקְדָּשׁ שֶׁל מַעְלָה יוֹרֵד לְמַטָּה. וּמִקְדָּשׁ שֶׁל מַעְלָה הוּא רוּחָנִי, וְלָכֵן הָיָה יָכוֹל לְקַבֵּל כָּל כְּלַל יִשְׂרָאֵל. וְלָכֵן עַכְשָׁו, שֶׁחָרַב הַבַּיִת בַּעֲווֹנֵינוּ, צְרִיכִין אָנוּ לְהַזְכִּיר נִשְׁמוֹת אֲבוֹתֵינוּ הַקְּדוֹשִׁים בְּכָל רֶגֶל וְרֶגֶל, כְּדֵי שֶׁיִּהְיֶה זְכוּתָם עוֹמֶדֶת לָנוּ וּלְזַרְעֵנוּ עַד עוֹלָם. אָמֵן.

Chapter 87

<b>אִיתָא </b>בְּ"סֵפֶר רָזִיאֵל": הָרְשָׁעִים — אַף בְּפִתְחוֹ שֶׁל גֵּיהִנָּם אֵינָם חוֹזְרִים, וִיכוֹלִין לַחֲטֹא וּלְהֵעָנֵשׁ כָּעִנְיָן שֶׁל רוּחַ נָבוֹת הַיִּזְרְעֵאלִי. לָכֵן נוֹתְנִין צְדָקָה בְּעַד נִשְׁמוֹת הַמֵּתִים הֵם פְּרַקְלִיטִים גְּדוֹלִים, כְּשֶׁמְּקַיֵּם אָדָם אֶת הַנֶּדֶר שֶׁנָּדַר בְּעַד הַזְכָּרַת נִשְׁמָתָן, וְאָז הַקָּדוֹשׁ בָּרוּךְ הוּא יִשְׁלַח בְּרָכָה בְּמַעֲשֵׂה הַחַיִּים. וְכָל זֶה הוּא אִם לֹא יְאַחֵר וְלֹא יְעַכֵּב נִדְרוֹ. וְאַחַר יְצִיאַת בֵּית הַכְּנֶסֶת טוֹב לָאָדָם לְהַקְבִּיל פְּנֵי רַבּוֹ בָּרֶגֶל, וְהוּא כְּאִלּוּ מְקַבֵּל פְּנֵי שְׁכִינָה. וְעַל יְדֵי קַבָּלַת פָּנִים שֶׁמְּקַבֵּל פְּנֵי רַבּוֹ בָּרֶגֶל, אָז בָּאָה לוֹ הֶאָרָה שֶׁל נִיצוֹץ קְדֻשָּׁה כְּדִמְיוֹן נְשָׁמָה יְתֵרָה. וְאַחַר כָּךְ יֵלֵךְ לְבֵיתוֹ לֶאֱכֹל וְלִשְׁתּוֹת וְלִשְׂמֹחַ עִם אִשְׁתּוֹ וּבָנָיו.
וְצָרִיךְ הָאָדָם לְחַלֵּק מָנוֹת יָפוֹת לַעֲנִיִּים. וְדַע, שֶׁמָּצָאתִי כָּתוּב בַּזֹּהַר, פָּרָשַׁת בְּרֵאשִׁית: רַבִּי שִׁמְעוֹן אָמַר: כָּל מַאן דְּחָדֵי בְּמוֹעֲדַיָּא, וְלֹא יָהִיב חוּלָקֵיהּ לְהַקָּדוֹשׁ בָּרוּךְ הוּא — הַהוּא "רַע עַיִן" אִקְרֵי, וְהַשָּׂטָן שׂוֹנֵא אוֹתוֹ, וְתֵכֶף בָּא הַשָּׂטָן וּמְקַטְרֵג עָלָיו וּסָלִיק לֵיהּ מֵעָלְמָא וְכַמָּה אִעֲקוּ עַל אִעֲקוּ מְסַבֵּב לֵיהּ, בְּגִין דְּהַנְהוּ מִסְכְּנֵי הֵן חוּלָקֵיהּ דְּהַקָּדוֹשׁ בָּרוּךְ הוּא, וְהַקָּדוֹשׁ בָּרוּךְ הוּא בָּעֵי לְמֶחֱדֵי לְמִסְכְּנֵי וְסָלִיק הַקָּדוֹשׁ בָּרוּךְ הוּא בְּיוֹמִין אִלֵּין לְמֶחֱמֵי לְאִנּוּן מָאנִין תְּבִירִין דִּילֵיהּ. וְאִם הַקָּדוֹשׁ בָּרוּךְ הוּא חֲמָא, דְּלֵית לֵיהּ לְמִסְכְּנָא לְמֶחֱדֵי, אֲזַי בּוֹכֶה הַקָּדוֹשׁ בָּרוּךְ הוּא וּבָעֵי לְמֶחֱרַב עָלְמָא: וְאָז בָּאִין כָּל פָּמַלְיָא שֶׁל מַעְלָה קַמֵּי קֻדְשָׁא בְּרִיךְ הוּא וְאַמְרִין: רִבּוֹנוֹ שֶׁל עוֹלָם! רַחוּם וְחַנּוּן אִתְקָרִית; יִתְגַּלְגְּלוּ רַחֲמֶיךָ עַל בָּנֶיךָ! אָמַר הַקָּדוֹשׁ בָּרוּךְ הוּא לָהֶן: וְכִי לֹא עַל חֶסֶד אִתְבְּרִיאַת עָלְמָא? דִּכְתִיב: עוֹלָם חֶסֶד יִבָּנֶה. וְאֵין אֲנִי רוֹאֶה שׁוּם חֶסֶד שֶׁנַּעֲשֵׂית בְּעָלְמָא! אָמְרוּ מַלְאֲכֵי הַשָּׁרֵת: הָא קֻשְׁטָא דְּהַאי פְּלוֹנִי וּפְלוֹנִי, דְּאָכְלֵי וְרָוֵי וַהֲוֵי יְכִילֵי לְמֶעְבַּד טוּבָא עִם מִסְכֵּנָא, וְלָא יָהִיב לוֹן מִידִי. מִיָּד אָתֵי הַאי מְקַטְרֵג וְתָבַע רְשׁוּת לִרְדֹּף אֲבַתְרֵיהּ, וּבְכָל סְעֻדָּה דַּחֲדֵי בַּר נָשׁ, הַאי מְקַטְרֵג אָתָא וַחֲמָא: אִי הַאי בַּר נָשׁ אַקְדִּים טִיבוּ לְמִסְכְּנָא אוֹ יֵשׁ מִסְכֵּנָא בְּבֵיתָא, אָז הַאי מְקַטְרֵג אִתְפָּרַשׁ מֵהַאי בֵּיתָא, וְלָא עָאל תַּמָּן. וְאִי לָא — אָעִיל תַּמָּן, וַחֲמָא עִרְבּוּבְיָא דְּחֶדְוָן בְּלָא מִסְכֵּנָא — אֲזַי סָלִיק לְעֵילָא וּמְקַטְרֵג עָלָיו. הֲרֵי לְךָ הִתְעוֹרְרוּת גְּדוֹלָה בָּזֶה.
וְעַל פִּי הָרֹב מִתְהַוִּים רִיבוֹת וּקְטָטוֹת בִּסְעֻדּוֹת, אַף שֶׁהֵן סְעֻדּוֹת שֶׁל מִצְוָה, בְּמָקוֹם שֶׁאֵין שָׁם דִּבְרֵי תּוֹרָה וּבְמָקוֹם שֶׁאֵין שָׁם עֲנִיִּים. כִּי מַה יֵּשׁ נַחַת רוּחַ לְהַקָּדוֹשׁ בָּרוּךְ הוּא בִּמְסִבּוֹת שֶׁל אֲכִילָה ושְׁתִיָּה, וְאֵין בְּתוֹכָם שִׂמְחָה שֶׁל מִצְוָה?! וְעַל אַחַת כַּמָּה וְכַמָּה כְּשֶׁהַשִּׂמְחָה הִיא מְעֻרְבֶּבֶת בְּהִרְהוּרִים רָעִים, כְּגוֹן שֶׁבִּמְסִבָּה אַחַת יוֹשְׁבִים אֲנָשִׁים וְנָשִׁים, בַּחוּרִים וּבְתוּלוֹת, בְּחֶדֶר אֶחָד, וְעַל יְדֵי כֵּן בָּאִים מִכְשׁוֹלִים גְּדוֹלִים, וּבַמְּחוֹלוֹת רוֹקְדִים אֲנָשִׁים עִם נָשִׁים בְּיַחַד, וְאֵינָם יוֹדְעִים שֶׁהַשָּׂטָן עִם הַרְבֵּה מַזִּיקִים רוֹקְדִים לִפְנֵיהֶם, וּלְשִׂמְחָה כָּזוֹ מַה זּוֹ עוֹשָׂה?! וְעָווֹן זֶה הוּא מָצוּי, בַּעֲווֹנוֹתֵינוּ הָרַבִּים, בְּרֹב מְדִינוֹת פּוֹלִין וְלִיטָא. עַל כֵּן, כָּל אִישׁ הַיָּרֵא אֶת דְּבַר ה', יִרְאֶה לְיַשֵּׁב אֲנָשִׁים בִּפְנֵי עַצְמָם כְּדֵי לְהִתְרַחֵק מֵהָעֲבֵרָה, וּכְדֵי שֶׁלֹּא יְעַרְבֵּב הַשָּׂטָן אֶת הַשִּׂמְחָה שֶׁל מִצְוָה. וּכְתִיב: בְּשִׂמְחָתֵנוּ עַל יִתְעָרֵב זָר. (וּפֵרוּשׁ כִּי 'זָר' — הוּא הַשָּׂטָן. כַּמָּה דְּאַתְּ אָמַר: לֹא תִשְׁתַּחֲוֶה לְאֵל זָר, שֶׁהוּא שָׂטָן) וְיִרְאֶה מִכָּל סְעֻדַּת מִצְוָה לִתֵּן חֵלֶק לַעֲנִיִּים (כְּמוֹ שֶׁכָּתַבְתִּי לְעֵיל בַּאֲרִיכוּת בְּפֶרֶק י, עַיֵּן שָׁם). 
וְיַחֲשֹׁב כָּל אָדָם בְּלִבּוֹ: הֲלֹא סוֹף אָדָם לָמוּת, וּבְעֵת פְּרֵדַת הַנְּשָׁמָה מֵהַגּוּף, אֲשֶׁר הַגּוּף צָמוּק וְיָבֵשׁ, וְצָפַד עוֹרוֹ עַל בְּשָׂרוֹ, וַעֲצָמָיו עָשֵׁשׁוּ, וְהַתּוֹלָעִים שׁוֹלְטִים בְּהַגוּף — אָז יַחֲשֹׁב אַיֵּה הַתַּעֲנוּגִים וְהָעִדּוּנִים, שֶׁהִתְעַדֵּן בְּשָׂרוֹ מֵהֶם? — הָיוּ כְּלֹא הָיוּ, וְלֹא נִשְׁאַר שׁוּם לַחְלוּחִית שֶׁל רֹב אֲכִילָה וּשְׁתִיָּה, וְיָבֵשׁ הָיָה כָּעֵץ. וְהֶעָווֹן — מֵרֹב אֲכִילָה וּשְׁתִיָּה שֶׁאֵינוֹ שֶׁל מִצְוָה נִשְׁאָר חָקוּק, וְנִרְשָׁם בַּגּוּף מַה שֶּׁקִּלְקֵל עַל יְדֵי שְׁרִירוּת לִבּוֹ וְנַפְשׁוֹ אַחַר תַּאֲוַת לִבּוֹ, וּמֵרֹב הָאֲכִילָה מַחֲשַׁבְתּוֹ אֵינָהּ זַכָּה וּצְלוּלָה, וְאֵינוֹ יָכוֹל לְבָרֵךְ אֶת בִּרְכַּת הַמָּזוֹן בְּכַוָּנָה, וְזֶהוּ הֶפְסֵד גָּדוֹל, כְּשֶׁהוּא מְבָרֵךְ בִּרְכַּת הַמָּזוֹן בְּלֹא כַּוָּנָה.
בּוֹא וּרְאֵה מַה שֶּׁכָּתוּב בַּזֹּהַר: כָּל מַאן דִּמְבָרֵךְ בִּרְכַּת הַמָּזוֹן כִּדְקָא יָאוֹת בְּחֶדְוָה, בִּרְעוּתָא דְּלִבָּא — כַּד סָלִיק לְהַהוּא עָלְמָא, אֲתַר אִתְּתַּקָּנָא לֵיהּ בְּגוֹ רָזִין עִלָּאִין בְּהֵיכָלִין קַדִּישִׁין, וְעוֹד. כִּי מְבֹאָר בְּכַמָּה דּוּכְתִּין בַּזֹּהַר, כִּי הַסִּטְרָא אָחֳרָא קָאִים עַל שֻׁלְחָנָא דְּבַר נָשׁ. וְצָרִיךְ לִתֵּן לוֹ חֵלֶק בְּמַיִם אַחֲרוֹנִים. עַל כֵּן צָרִיךְ לִזָּהֵר מְאֹד, שֶׁלֹּא יִהְיֶה שָׁם הַסִּטְרָא אָחֳרָא כְּשֶׁמַּתְחִילִין לְבָרֵךְ בִּרְכַּת הַמָּזוֹן. וּכְשֶׁאוֹמְרִים: הַב לָן וּנְבָרֵךְ — אָזִיל הַסִּטְרָא אָחֳרָא. עַל כֵּן הִזְהִירוּ חֲכָמֵינוּ זִכְרוֹנָם לִבְרָכָה תֵּכֶף לִנְטִילַת יָדָיִם — בְּרָכָה. דְקָאֵי אַזְהָרָה זוֹ, שֶׁאֵין צְרִיכִין לְהַפְסִיק בֵּין נְטִילַת יָדַיִם מַיִם רִאשׁוֹנִים לְבִרְכַּת הַמּוֹצִיא. וְכֵן אֵין מַפְסִיקִין בֵּין נְטִילַת מַיִם אַחֲרוֹנִים לְבִרְכַּת הַמָּזוֹן. וַאֲפִלּוּ לִלְמֹד תּוֹרָה הִזְהִיר הָאֲרִ"י זִכְרוֹנוֹ לִבְרָכָה, שֶׁלֹּא לְהַפְסִיק בֵּין מַיִם אַחֲרוֹנִים לְבִרְכַּת הַמָּזוֹן.
וּפַעַם אַחַת הָיָה חָכָם אֶחָד, אִישׁ קָדוֹשׁ מִתַּלְמִידֵי רַבִּי משֶׁה קוֹרְדוֹבֵירוֹ, אֵצֶל הַקָּדוֹשׁ הָאֲרִ"י, זִכְרוֹנוֹ לִבְרָכָה, וְהָאֲרִ"י, זִכְרוֹנוֹ לִבְרָכָה, קִבֵּל אוֹתוֹ בְּסֵבֶר פָּנִים יָפוֹת. וּבִשְׁעַת הַסְּעֻדָּה הִשְׁגִּיחַ הָאֲרִ"י, זִכְרוֹנוֹ לִבְרָכָה, עָלָיו שֶׁאֵינוֹ אוֹכֵל כְּדֶרֶךְ הַבְּרִיאִים, וְרָאָה בּוֹ שֶׁהָיָה לוֹ כְּאֵב בְּאֶחָד מֵאֵבָרָיו. וְשָׁאַל הָרַב הָאֲרִ"י, זִכְרוֹנוֹ לִבְרָכָה, לְאוֹתוֹ הָאוֹרֵחַ, לָמָּה אֵינוֹ אוֹכֵל, וְהֵשִׁיב לוֹ הָאוֹרֵחַ כִּי זֶה יָמִים רַבִּים אֲשֶׁר הַכָּתֵף שֶׁלּוֹ כּוֹאֵב לוֹ בְּיוֹתֵר. וְאָז הִסְתַּכֵּל בּוֹ הָאֲרִ"י, זִכְרוֹנוֹ לִבְרָכָה, וְאָמַר לוֹ: בְּוַדַּאי אַתָּה הָיִיתָ מַפְסִיק בֵּין מַיִם אַחֲרוֹנִים לְבִרְכַּת הַמָּזוֹן. אָמַר לוֹ: כֵּן הוּא, שֶׁרָגִיל הָיָה לִלְמֹד פֶּרֶק מִשְׁנָיוֹת בֵּין הַנְּטִילָה לְבִרְכַּת הַמָּזוֹן, וַהֲוֵי סְבִירָא לֵיהּ, דְּדִבְרֵי תּוֹרָה צֹרֶךְ סְעֻדָּה הוּא, כְּמוֹ שֶׁאָמְרוּ רַבּוֹתֵינוּ זִכְרוֹנָם לִבְרָכָה: כָּל שֻׁלְחָן שֶׁאֵין אוֹמְרִים עָלָיו דִּבְרֵי תּוֹרָה — כְּאִלּוּ אָכְלוּ מִזִּבְחֵי מֵתִים. אָמַר לֵיהּ הָאֲרִ"י, זִכְרוֹנוֹ לִבְרָכָה: לָכֵן בָּא אֵלֶיךָ הַכְּאֵב דַוְקָא בַּכָּתֵף, שֶׁעָבַרְתָּ עַל דִּבְרֵי חֲכָמִים, שֶׁאָמְרוּ: תֵּכֶף לִנְטִילַת יָדָיִם — בְּרָכָה. וְתֵכֶף הוּא אוֹתִיּוֹת כָּתֵף. וְנָתַן הָאֲרִ"י, זִכְרוֹנוֹ לִבְרָכָה, עֵצָה לְהֶחָסִיד, שֶׁיְּקַבֵּל עָלָיו שֶׁלֹּא לְהַפְסִיק בִּנְטִילָה, אָז יֻרְפָּא מֵהַחֹלִי. עַד כָּאן.
הֲרֵי לְךָ, שֶׁהַקָּדוֹשׁ בָּרוּךְ הוּא מְדַקְדֵּק עִם כָּל אֶחָד וְאֶחָד, וְכָל מַעֲשָׂיו הוּא בְּחֶשְׁבּוֹן, בְּמִדָּה וּבְמִשְׁקָל. וְהוּא הַדָּבָר שֶׁזָּכַרְנוּ: כָּל מִי שֶׁלֹּא בֵּרֵךְ בִּרְכַּת הַמָּזוֹן בְּכַוָּנָה — הֲרֵי דָּר סִטְרָא אָחֳרָא עַל שֻׁלְחָנוֹ. וְכָל מָקוֹם שֶׁמְּבָרֵךְ בְּכַוָּנָה, יִזְכֶּה לִשְׁמֹעַ בִּרְכַּת הַמָּזוֹן לֶעָתִיד לָבוֹא מִפִּי דָּוִד הַמֶּלֶךְ עָלָיו הַשָּׁלוֹם, כְּשֶׁיַּעֲשֶׂה הַקָּדוֹשׁ בָּרוּךְ הוּא אֲרִיסְטוֹן לַצַּדִּיקִים לֶעָתִיד לָבוֹא, כִּי אֵין הַקָּדוֹשׁ בָּרוּךְ הוּא מְקַפֵּחַ שְׂכַר שׁוּם בְּרִיָּה, אֲפִלּוּ שְׂכַר שִׂיחָה נָאָה. וְכֵן מָצִינוּ בַּזֹּהַר פָּרָשַׁת תְּרוּמָה: כָּל מִי שֶׁאוֹמֵר שִׁירַת הַיָּם בְּכַוָּנָה, זוֹכֶה לִרְאוֹת פְּנֵי מֶלֶךְ הַמָּשִׁיחַ מְעֻטָּר בְּהַאי כִּתְרָא, דְּאִתְעַטָּר הַקָּדוֹשׁ בָּרוּךְ הוּא בְּשָׁעָה שֶׁעָבְרוּ יִשְׂרָאֵל אֶת הַיָּם, וְזָכוּ לְשַׁבָּחָא הַהִיא שִׁירָה תַּמָּן. וִיהֵא רַעֲוָא קַמֵּיהּ קֻדְשָׁא בְּרִיךְ הוּא, דִּבְגִין שִׁירָתָא קַדִּישָׁא, דְּאָמְרוּ יִשְׂרָאֵל בְּהַנֵּי שְׁנֵי יָמִים סִיּוּמָא דְּפֶסַח, נִזְכֶּה לִרְאוֹת פְּנֵי מַלְכֵּנוּ מְעֻטָּר בְּכִתְרָא, הָאָמוּר לְעֵיל, וְנִזְכֶּה לְשׁוֹרֵר הַהוּא שִׁירָתָא בַּעֲדַת צַדִּיקִים בִּמְהֵרָה בְּיָמֵינוּ. אָמֵן.

Chapter 88

<b>"הַחֹדֶשׁ </b>הַזֶּה הוּא לָכֶם" — לָכֶם אוֹתִיּוֹת מֶלֶךְ; לְרַמֵּז שֶׁחֹדֶשׁ נִיסָן הוּא מֶלֶךְ וְרֹאשׁ לְכָל הֶחֳדָשִׁים. וְיֵשׁ לִתֵּן טַעַם, כִּי שְׁנֵים עָשָׂר צֵרוּפֵי הֲוָיָה הֵן, וְעַל כָּל חֹדֶשׁ מֵאִיר נִיצוֹץ צֵרוּף הֲוָיָה, וְעַל חֹדֶשׁ נִיסָן מֵאִיר שֵׁם הֲוָיָה כִּפְשׁוּטוֹ וְכִכְתָבוֹ: יהו"ה. וּכְשֶׁמִּתְחַלֵּף לְצֵרוּפָיו, הוּא מוֹרֶה עַל קְצָת מְנִיעוֹת רַחֲמִים גְּמוּרִים. מַה שֶּׁאֵין כֵּן שֵׁם יהו"ה בְּישֶׁר וְכַסֵּדֶר, אָז הוּא מוֹרֶה עַל רַחֲמִים גְּמוּרִים. וּבִשְׁבִיל כֵן הַנְּשָׁמוֹת הַקְּדוֹשִׁים מִתְפַּלְּלִים בְּחֹדֶשׁ נִיסָן עַל הַחַיִּים, כְּדֵי שֶׁהַשֵּׁם הֲוָיָ"ה יִהְיֶה מֵאִיר עַל יִשְׂרָאֵל בְּהַשְׁקָפָה שֶׁל רַחֲמִים. 
וְכֵן בְּחֹדֶשׁ תִּשְׁרֵי מִתְפַּלְּלִים עַל הַמֵּתִים וְעַל הַחַיִּים, אַף עַל פִּי שֶׁאָז מֵאִיר שָׁם אֶחָד מִשְּׁנֵים עָשָׂר צֵרוּפִים עַל חֹדֶשׁ תִּשְׁרֵי, שֶׁאֵינוֹ מְעוֹרֵר רַחֲמִים גְּמוּרִים. מִכָּל מָקוֹם עַל יְדֵי קוֹל הַשּׁוֹפָר מְעוֹרֵר רַחֲמִים. וּבַמֶּה שֶׁאָנוּ מְבָרְכִים וְאוֹמְרִים: בָּרוּךְ אַתָּה ה' שׁוֹמֵעַ קוֹל תְּרוּעַת עַמּוֹ יִשְׂרָאֵל בְּרַחֲמִים, וּבַאֲשֶׁר כִּי מִדָּה בְּמִדָּה לֹא בְּטֵלָה לְעוֹלָם — מֻטָּל עָלֵינוּ לַעֲשׂוֹת חֲטִיבָה מוּל חֲטִיבָה לְהִתְפַּלֵּל גַּם כֵּן עַל הַנְּשָׁמוֹת הַקְּדוֹשׁוֹת, כְּמוֹ כֵן הַנְּשָׁמוֹת מִתְפַּלְּלוֹת עָלֵינוּ. וְהִנֵּה בְּחֹדֶשׁ תִּשְׁרֵי חִיּוּב זֶה מֻטָּל עָלֵינוּ, שֶׁאָנוּ הוֹלְכִים בְּכָל עֶרֶב רֹאשׁ הַשָּׁנָה וְעֶרֶב יוֹם הַכִּפּוּרִים עַל הַקְּבָרִים לְהִתְפַּלֵּל, וְנוֹתְנִין צְדָקָה עֲבוּר הַחַיִּים וַעֲבוּר שׁוֹכְנֵי עָפָר. 
אָכֵן בְּחֹדֶשׁ נִיסָן, בַּעֲבוּר הֱיוֹת שֵׁם יהו"ה מֵאִיר בְּחֹדֶשׁ נִיסָן בְּרַחֲמִים גְּמוּרִים, עַל כֵּן אָסוּר בְּנִיסָן לְהִתְעַנּוֹת, אֲבָל אֵין הַמִּנְהָג בְּנִיסָן לֵילֵךְ עַל בֵּית הַחַיִּים, לְהִתְפַּלֵּל עַל הַקְּבָרִים וְלוֹמַר תַּחֲנוּנִים כְּמוֹ בִּשְׁאָר יָמִים, כְּדֵי שֶׁיִּהְיֶה הַחֹדֶשׁ נִיסָן כֻּלּוֹ קֹדֶשׁ, וּבָזֶה נַעֲשִׂים חֲטִיבָה מוּל חֲטִיבָה לִנְשָׁמוֹת הַקְּדוֹשִׁים הַנִּזְכָּרִים. עַל כֵּן נָכוֹן מְאֹד לְקַיֵּם דִּבְרֵי פֶּה קָדוֹשׁ, מוֹרֵנוּ הָרַב רַבִּי יְשַׁעְיָהוּ סֶגַל, בַּעַל סֵפֶר "שְׁנֵי לוּחוֹת הַבְּרִית" לִקְרוֹת מִיּוֹם רֹאשׁ חֹדֶשׁ נִיסָן דְּבַר יוֹם בְּיוֹמוֹ נָשִׂיא אֶחָד מִשְּׁנֵים עָשָׂר נְשִׂיאִים שֶׁל חֲנֻכַּת הַמִּזְבֵּחַ, הַכְּתוּבָה בְּפָרָשַׁת נָשֹׂא. וְאַחַר שֶׁיִּקְרָא בְּכָל יוֹם נָשִׂיא שֶׁל אוֹתוֹ הַיּוֹם, יֹאמַר תְּפִלָּה קְצָרָה: יְהִי רָצוֹן מִלְּפָנֶיךָ ה' אֱלֹהֵינוּ וֵאלֹהֵי אֲבוֹתֵינוּ, שֶׁתָּאִיר הַיּוֹם בְּחַסְדְּךָ הַגָּדוֹל עַל נִשְׁמָתִין קַדִּישִׁין, דְּמִתְחַדְּשִׁין כְּצִפֳּרִים וּמְצַפְצְפִין בִּשְׁבָחִין וּמְצַלְּאִין עַל עַמָּא קַדִּישָׁא יִשְׂרָאֵל. רִבּוֹנוֹ שֶׁל עוֹלָם! תַּכְנִיס וּתְעַיֵּל הַנָּךְ צִפֳּרִים קַדִּישִׁין לַאֲתָר קַדִּישָׁא, דְּאִתְּמַר עֲלַיְהוּ: עַיִן לֹא רָאֲתָה אֱלֹהִים זוּלָתֶךָ. יְהִי רָצוֹן מִלְּפָנֶיךָ ה' אֱלֹהַי וֵאלֹהֵי אֲבוֹתַי, שֶׁבְּאִם אֲנִי עַבְדְּךָ מִשֵּׁבֶט פְּלוֹנִי, שֶׁקָּרָאתִי בְּתוֹרָתְךָ פָּרָשָׁה שֶׁל הַנָּשִׂיא הַיּוֹם, אֲזַי יָאִירוּ נָא עָלַי כָּל נִיצוֹצִין קַדִּישִׁין וְכָל הָאוֹרוֹת הַקְּדוֹשׁוֹת הַכְּלוּלוֹת בִּקְדֻשַּׁת זֶה הַשֵּׁבֶט, וְאֶהְיֶה מְלֻבָּשׁ בִּקְדֻשַּׁת זֶה הַשֵּׁבֶט לְהָבִין וּלְהַשְׂכִּיל בְּתוֹרָתְךָ וּבְיִרְאָתֶךָ, לַעֲשׂוֹת רְצוֹנְךָ כָּל יְמֵי חַיַּי, אֲנִי וְזַרְעִי וְזֶרַע זַרְעִי מֵעַתָּה וְעַד עוֹלָם. וְכֹה יֹאמַר דְּבַר יוֹם בְּיוֹמוֹ, וְהוּא מִנְהָג כָּשֵׁר וְיָשָׁר, וְנָכוֹן הוּא.
וּבִהְיוֹת כִּי הַצְּדָקָה הִיא תַּבְלִין לְכָל הַתְּפִלּוֹת, כְּמוֹ שֶׁהַתַּבְלִין הוּא טוֹב לְכָל מַאֲכָל לְהַמְתִּיק אֶת הַמַּאֲכָל, כָּךְ הַצְּדָקָה הוּא טוֹב קֹדֶם הַתְּפִלָּה, שֶׁאָדָם מִתְפַּלֵּל עַל נְשָׁמוֹת קְדוֹשׁוֹת כָּאָמוּר, וּבִלְבַד שֶׁיִּתֵּן אָדָם צְדָקָה עֲבוּר הַנְּשָׁמוֹת. עַל כֵּן קֹדֶם שֶׁיַּתְחִיל לִקְרוֹת פָּרָשַׁת הַנָּשִׂיא שֶׁבְּכָל יוֹם וָיוֹם, מִן רֹאשׁ חֹדֶשׁ נִיסָן וָאֵילָךְ עַד יוֹם י"ב בְּנִיסָן, יִתֵּן אוֹ יִדֹּר אֵיזֶה דָּבָר כְּפִי הַשָּׁגַת יָדוֹ לִצְדָקָה, וּבִצְדָקָה זוֹ הוּא מַזְכִּיר כָּל אוֹתוֹ הַשֵּׁבֶט.
וְעוֹד יֵשׁ לִתֵּן טַעַם לְשֶׁבַח עַל מַה שֶּׁכָּתַבְתִּי, שֶׁמִּתְפַּלְּלִין הַנְּשָׁמוֹת קְדוֹשׁוֹת בְּחֹדֶשׁ נִיסָן דַּוְקָא עַל חַיֵּי בְּנֵי אָדָם, כִּי יָדוּעַ מַה שֶּׁכָּתְבוּ רַבּוֹתֵינוּ זִכְרוֹנָם לִבְרָכָה: מַרְחִיקִין מִן שׁוֹר שָׁחוֹר בְּחֹדֶשׁ נִיסָן, מִטַּעַם שֶׁהַשָּׂטָן מְרַקֵּד בֵּין קַרְנָיו. וְהָעִנְיָן הוּא — כָּתַב הָרַב הָאֲרִ"י, זִכְרוֹנוֹ לִבְרָכָה — כִּי בִּימֵי נִיסָן מַתְחִילִין הַדְּשָׁאִים לְהַצְמִיחַ וְלִפְרֹחַ בָּאָרֶץ, שֶׁיּוּכַל הַשּׁוֹר לֶאֱכֹל מִמֶּנּוּ. וּכְהַיּוֹם, בַּעֲווֹנוֹתֵינוּ הָרַבִּים, רֹב הָעוֹלָם נִכְשָׁלִים בַּחֲטָאִים וּבִפְשָׁעִים, קְצָתָם נִכְשָׁלִין בְּדַבְּרָם דִּבְרֵי לָשׁוֹן הָרָע וְלֵיצָנוּת, וּקְצָתָם בְּמַחֲשָׁבוֹת רָעוֹת, וּקְצָתָם חוֹטְאִים בְּגוּפָן. וְהִנֵּה יֵשׁ שְׁלשָׁה מִינֵי עֲווֹנוֹת: עָווֹן, פֶּשַׁע, חֲטָאָה. וּבְכָל יוֹם חֲדָשִׁים לַבְּקָרִים מִתְחַדְּשִׁים לְחוֹבָה, וַעֲווֹנוֹת מַכְרִיעִין הַזְּכֻיּוֹת, וּבַעֲבוּר כֵּן הַנְּשָׁמוֹת, הַיּוֹצְאִים מִן בְּנֵי אָדָם בְּמוֹתָם, נִדָּחִים הֵן מִחוּץ לְפַרְגּוֹדָא קַדִּישָׁא, וְיוֹרְדִים מַטָּה וּסְגוּרִים בְּקַרְקַע הָעוֹלָם. וְכַאֲשֶׁר הַדְּשָׁאִים וְהָעֲשָׂבִים מַתְחִילִין לָצֵאת מִן הָאָרֶץ, אָז נִשְׁמוֹת הָרְשָׁעִים מִדַּבְּקִין בְּהָעֲשָׂבִים, כְּדֵי שֶׁיֹּאכְלוּם בַּעֲלֵי חַיִּים, וְאַחַר כָּךְ כְּשֶׁיֹּאכַל הָאָדָם אֶת הַבָּשָׂר אוֹ אֶת הָעֲשָׂבִים, אִם הוּא כָּשֵׁר — עַל יָדוֹ הוּא מְתַקֵּן אוֹתָהּ הַנְּשָׁמָה, שֶׁהִיא מְגֻלְגֶּלֶת בָּעֶשֶׂב אוֹ בַּבָּשָׂר, וּמְקָרְבִין אֶת הַנְּשָׁמָה לִקְדֻשָּׁה עַל יְדֵי בְּרָכָה, וְאָז הַנְּשָׁמוֹת הַנִּדָּחִין יוֹצְאִין מֵאֲפֵלָה לְאוֹר גָּדוֹל.
וְהִנֵּה טֶבַע הַשּׁוֹר שֶׁהוּא אוֹכֵל דְּשָׁאִים הַרְבֵּה, וְאָז מִתְכַּנְּסִין בְּקִרְבּוֹ אֵלּוּ הַנְּשָׁמוֹת הַדְּחוּיִין. וּבִזְמַן הֱיוֹתָם מְסֻגָּרִים בָּאָרֶץ, נִתּוֹסֵף בַּשּׁוֹר עֱנוּת וּגְבוּרָה שֶׁל הַסִּטְרָא אָחֳרָא, וְאָז הוּא מוּעָד לְהַזִּיק, וּבִפְרָט שׁוֹר שָׁחוֹר. כֵּיוָן שֶׁהַשַּׁחֲרוּת מוֹרָה בְּלָאו הָכֵי עַל הַהֶזֵּק. וְלָכֵן נָכוֹן הוּא לְהִתְפַּלֵּל עַל אוֹתָן הַנְּשָׁמוֹת הַנִּדָּחוֹת, וּבִפְרָט עַל אוֹתָן הַנְּשָׁמוֹת שֶׁמִּדַּבְּקִין בָּעֲשָׂבִים, שֶׁאֵין עוֹלִין מְהֵרָה לַמָּקוֹם הָרָאוּי לִמְצֹא לָהֶם מְנוּחָה נְכוֹנָה.
וְלָכֵן צָרִיךְ הָאָדָם לְהִתְפַּלֵּל בְּכָל חֹדֶשׁ נִיסָן בְּאָמְרוֹ 'הַמֵּאִיר לָאָרֶץ וְלַדָּרִים עָלֶיהָ בְּרַחֲמִים', יְהַרְהֵר שֶׁיָּאִיר עֲלֵיהֶם הַקָּדוֹשׁ בָּרוּךְ הוּא בְּרַחֲמִים לְהַעֲלוֹתָם עִם הַנְּשָׁמוֹת הַנִּדָּחִים, הַנִּרְמָזִים בְּתֵבַת אוֹר, כְּמוֹ שֶׁכָּתַב הָרַב הָאֲרִ"י, זִכְרוֹנוֹ לִבְרָכָה, בַּפָּסוּק: וַיֹּאמֶר אֱלֹהִים יְהִי אוֹר. וְהִנֵּה לֹא בְּחִנָּם הַשָּׂטָן מְרַקֵּד בֵּין קַרְנָיו שֶׁל הַשּׁוֹר, כִּי עִקַּר גַּאֲוַת הַשּׁוֹר הוּא בְּקַרְנָיו, כְּמוֹ הַתַּרְנְגוֹל, שֶׁיֵּשׁ לוֹ גַּאֲוָה בְּכַרְבָּלְתּוֹ. וְלָכֵן מָצָא הַשָּׂטָן שָׁם מָקוֹם לַחֲנִיָּתוֹ, מְקוֹם הַגַּאֲוָה. וְזֶהוּ תּוֹכָחָה מְגֻלָּה עַל כָּל בַּעֲלֵי גַּאֲוָה, הַמִּתְגָּאִים בִּשְׁבִיל עָשְׁרָם אוֹ בִּשְׁבִיל חָכְמָתָם אוֹ בִּשְׁבִיל יִחוּסָם אוֹ בִּשְׁבִיל לִמּוּדָם, יִהְיֶה מַה שֶּׁיִּהְיֶה. אַף אִם הֵם עוֹסְקִים בַּתּוֹרָה, מִכָּל מָקוֹם אִם יֵשׁ בָּהֶם מִדַּת הַגַּאֲוָה, אֲזַי הֵם מֶרְכָּבָה לַסִּטְרָא אָחֳרָא. וְזֶהוּ הָאוֹת מַה שֶּׁנִּזְכַּר, שֶׁהַשָּׂטָן מְרַקֵּד בֵּין קַרְנָיו שֶׁל שׁוֹר שָׁחוֹר, שֶׁשָּׁם מְקוֹם הַגַּאֲוָה.
וְעַל פִּי זֶה נִרְאֶה לִי, שֶׁמִּפְּנֵי כָּךְ אִיתָא בְּפֶרֶק שִׁירָה, שֶׁהַשּׁוֹר אוֹמֵר שִׁירָה בְּכָל יוֹם: שִׁירוּ לַה' כִּי גָּאֹה גָּאָה וְגוֹ'. רָצָה לוֹמַר, שֶׁהוּא מוֹדֶה וּמְשַׁבֵּחַ לַה', כִּי לוֹ נָאָה הַגַּאֲוָה וְהַגְּדֻלָּה, וְלֹא לִבְנֵי אָדָם. וּכְמוֹ שֶׁאָמַר הַכָּתוּב: ה' מָלָךְ גֵּאוּת לָבֵשׁ. וּבִהְיוֹת שֶׁכָּל הַחֹדֶשׁ נִיסָן הוּא יְמֵי רָצוֹן, עַל כֵּן מַקְדִּימִין הַנְּשָׁמוֹת הַקְּדוֹשׁוֹת לְהִתְפַּלֵּל בַּעֲדֵנוּ, כְּמוֹ שֶׁאָמַר הַכָּתוּב <small>(תְּהִלִּים טז, ג)</small>: "לִקְדוֹשִׁים אֲשֶׁר בָּאָרֶץ הֵמָּה, וְאַדִּירֵי כָּל חֶפְצִי בָּם". וְתָמִיד הַנְּשָׁמוֹת מִצְטַעֲרִים בְּצָרוֹת בְּנֵי אָדָם. וּכְשֶׁאֵיזֶה גְּזֵרָה נִגְזְרָה, חַס וְשָׁלוֹם, אֲזַי הֵן מַקְדִּימִים לִתְפִלָּה, אַךְ שֶׁאֵין לָהֶם רְשׁוּת לְגַלּוֹת וּלְהַגִּיד בְּפֵרוּשׁ לִבְנֵי אָדָם, רַק לִפְעָמִים בָּאִים בַּחֲלוֹם וּלְהַגִּיד בְּרֶמֶז וְכַיּוֹצֵא בּוֹ. וּכְמוֹ שֶׁמָּצִינוּ בְּרַבֵּנוּ יְחִיאֵל, אָבִיו שֶׁל רַבֵּנוּ אָשֵׁר, זִכְרוֹנוֹ לִבְרָכָה, שֶׁהָיָה לוֹ חָבֵר בְּעִירוֹ, וְהָיָה גַּם כֵּן חָסִיד גָּדוֹל, וְהָיוּ אוֹהֲבִים מְאֹד זֶה לָזֶה. וְהָיוּ זְקֵנִים וְאַנְשֵׁי מַעֲשֶׂה מֻפְלָגִים בַּתּוֹרָה וּבַחֲסִידוּת. וְנִשְׁבְּעוּ יַחַד, שֶׁהָרִאשׁוֹן שֶׁבֵּינֵיהֶם שֶׁיָּמוּת תְּחִלָּה, יָבוֹא בַּחֲלוֹם לַחֲבֵרוֹ לְהַגִּיד לוֹ דַּרְכֵי מִיתָה וְהִלּוּךְ הַנְּשָׁמָה. 
וַיְהִי הַיּוֹם, נִפְטַר חֲבֵרוֹ שֶׁל רַבֵּנוּ יְחִיאֵל, וּבִהְיוֹתָם בְּבֵית הַחַיִּים קֹדֶם הַקְּבוּרָה, עָמַד רַבֵּנוּ יְחִיאֵל וְאָמַר אֶל הַקָּהָל: שִׁמְעוּ, רַבּוֹתַי, כִּי כָּךְ וְכָךְ נִשְׁבַּעְנוּ יַחַד אֲנִי וַחֲבֵרִי, הַמֻּטָּל עַכְשָׁו לְפָנֵינוּ מֵת, וְלָכֵן אֲנִי מַזְכִּיר לוֹ בִּפְנֵיכֶם שֶׁיְּקַיֵּם אֶת שְׁבוּעָתוֹ. וְאָז רָאוּ כָּל הָאֲנָשִׁים, שֶׁאֲרוֹנוֹ שֶׁל הַמֵּת הָיָה מִזְדַּעֲזֵעַ מְעַט. וַיִּפְתְּחוּ אֶת אֲרוֹנוֹ, כִּי סְבוּרִין הָיוּ שֶׁהֶחֱיָה הַמֵּת הַנִּזְכָּר לְעֵיל, וְאָז רָאוּ רַק עַפְעַפָּיו מִתְנוֹדְדִים. וְאָמְרוּ כֻּלָּם פֶּה אֶחָד, שֶׁזֶּהוּ סִימָן בִּקְרִיצַת עֵינוֹ, שֶׁאֵין יָכוֹל לְהַגִּיד לוֹ מְאוּמָה. וְאַף עַל פִּי כֵן לְאַחַר שְׁלשִׁים יוֹם בָּא הֶחָסִיד הַמֵּת, וְנִרְאָה לוֹ בַּחֲלוֹם לָרַב רַבֵּנוּ יְחִיאֵל, וּבִקֵּשׁ מִמֶּנּוּ שֶׁיִּמְחַל לוֹ עַל שְׁבוּעָתוֹ, כִּי אֵין לוֹ רְשׁוּת לְהַגִּיד מְאוּמָה עַל כָּל הַמַּעֲשֶׂה.
הַכְּלָל הָעוֹלֶה, כִּי בְּחֹדֶשׁ נִיסָן צְרִיכִים אָנוּ לְהִתְעוֹרֵר כְּמוֹ בְּחֹדֶשׁ תִּשְׁרֵי. וְעַל זֶה כְּתִיב: מִשְׁכוּ וּקְחוּ לָכֶם צֹאן וְגוֹמֵר. וְדָרְשׁוּ רַבּוֹתֵינוּ זִכְרוֹנָם לִבְרָכָה: מִשְׁכוּ יְדֵיכֶם מֵעֲבוֹדָה זָרָה, וּמִשְּׁאָר מִדּוֹת הָרָעוֹת, שֶׁהֵן דּוֹמִים לַעֲבוֹדָה זָרָה. וְאֵלּוּ הֵן: מִדּוֹת הַגַּאֲוָה, וְגַסּוּת רוּחַ, וּמַעֲלִים עֵינָיו מִן הַצְּדָקָה וּלְשׁוֹן שֶׁקֶר. הָעֲבֵרוֹת הָאֵלּוּ הֵן נֶחְשָׁבִים כְּאִלּוּ עוֹבֵד עֲבוֹדָה זָרָה. עַל כֵּן כָּל אֶחָד וְאֶחָד יוֹדֵעַ מָרַת נַפְשׁוֹ וּמִדּוֹתָיו הָרָעוֹת, צָרִיךְ לְהָסִיר הַמִּכְשׁוֹל מֵעָלָיו קֹדֶם בִּיאַת חַג הַפֶּסַח. כְּבָר אָמְרוּ רַבּוֹתֵינוּ זִכְרוֹנָם לִבְרָכָה, שֶׁצָּרִיךְ כָּל אָדָם לְטַהֵר עַצְמוֹ בָּרֶגֶל בְּטָהֳרַת הַגּוּף וּבְטָהֳרַת הַנְּשָׁמָה. וּבִזְכוּת זֶה נִזְכֶּה כֻּלָּנוּ לְטָהֳרָה וּלְבִיאַת מְשִׁיחֵנוּ וְאֵלִיָּהוּ הַנָּבִיא אָמֵן. מוֹרִי וְרַבִּי, מוֹרֵנוּ הָרַב יוֹסֵף, זִכְרוֹנוֹ לִבְרָכָה.

Chapter 89

<b>"וּשְׁמַרְתֶּם </b>אֶת הַמַּצּוֹת". רָאוּי לְהִתְבּוֹנֵן, לָמָּה אָמְרָה הַתּוֹרָה בְּמִצְוָה זוֹ לְשׁוֹן שְׁמִירָה, כִּי לְשׁוֹן שְׁמִירָה נוֹפֵל עַל עִנְיַן הַצָּרִיךְ שְׁמִירָה מִפְּנֵי לִסְטִים אוֹ גַּנָּבִים. אָמְנָם דַּע, כִּי בְּהוֹצִיא ה' אֶת עַמּוֹ יִשְׂרָאֵל בְּנִסִּים גְּדוֹלִים וְנִפְלָאִים, וְהִפִּיל תְּחִלָּה הַשַּׂר שֶׁל מִצְרַיִם עִם שְׁאָר שָׂרֵי הָאֻמּוֹת, כְּדֵי שֶׁלֹּא יוּכְלוּ הַשָּׂרֵי אֻמּוֹת הָעוֹלָם לְקַטְרֵג, וַעֲדַיִן יַד שָׂרֵי אֻמּוֹת הָעוֹלָם עוֹמְדִים עָלֵינוּ בְּקִטְרוּגֵיהֶם, וְחוֹרְקִין הָאֻמּוֹת שִׁנֵּיהֶם עָלֵינוּ. אֲבָל בְּהַגִּיעַ הֶחָג הַקָּדוֹשׁ, הוּא חַג הַפֶּסַח, מִתְנוֹצְצִים וּמִתְעוֹרְרִים עָלֵינוּ לְקַטְרֵג, וּמְבַקְּשִׁים לִגְרֹם רָעָה עַל עַמָּא קַדִּישָׁא. אֲבָל הַקָּדוֹשׁ בָּרוּךְ הוּא צִוָּה לָנוּ בְּאַזְהָרָה אֲכִילַת מַצָּה, וְהַמִּצְוָה הַהִיא מַכְרַעַת הַסִּטְרָא אָחֳרָא וְהַמְקַטְרְגִים, שֶׁלֹּא יָכְלוּ לְקַטְרֵג עָלֵינוּ, דִּמְיוֹן מְזוּזָה שֶׁבַּבַּיִת וְשֵׁם שַׁדַּ"י כָּתוּב עָלָיו מִבַּחוּץ.
 וְהוֹאִיל וְהַדָּבָר כֵּן, צְרִיכָה עִסָּה שֶׁל הַמַּצּוֹת שְׁמִירָה גְּדוֹלָה מִפְּנֵי הַסִּטְרָא אָחֳרָא, שֶׁלֹּא יִהְיֶה לְהַחִיצוֹנִים שׁוּם דְּבֵקוּת חַס וְשָׁלוֹם. וּכְמוֹ שֶׁנֶּאֱמַר בַּתּוֹרָה: חָמֵץ מְרַמֵּז עַל סִטְרָא אָחֳרָא, וְהֵיכֵי דִּכְתִיב "מַחְמֶצֶת" — מְרַמֵּז עַל נוּקְבָא בִּישָׁא שֶׁל סִטְרָא אָחֳרָא, דְּהִיא לִילִית הָרְשָׁעָה וְסַמָּאֵל. וְלָכֵן צְרִיכִין אָנוּ לִשְׁמֹר אֶת הַמַּצּוֹת מִשּׁוּם חִמּוּץ, וְנוֹפֵל עַל זֶה לְשׁוֹן שְׁמִירָה: וּשְׁמַרְתֶּם אֶת הַמַּצּוֹת, כְּמוֹ שֶׁהֻכְרַח אָדָם לִשְׁמֹר עַצְמוֹ מִפְּנֵי הַגַּזְלָנִים וְחַמְסָנִים, הַבָּאִים אֵלָיו לְהָרְגוֹ וְלָקַחְתָּ אֶת נַפְשׁוֹ וְכָל אֲשֶׁר לוֹ, כִּי הִיא קְלִפָּה תַּקִּיפָא. זֶהוּ סוֹד חָמֵץ וּמַחְמֶצֶת. וְעַל הַאי קְלִפָּה נֶאֱמַר: וְכָל הָרִשְׁעָה כֻּלָּהּ כְּעָשָׁן תִּכְלֶה וְכוּ'. וְחָלִילָה לִהְיוֹת לָהֶם דְּבֵקוּת בַּקְּדֻשָּׁה הָעֶלְיוֹנָה אֲפִלּוּ כִּמְלֹא נִימָא, כְּמוֹ שֶׁאָמַר הַכָּתוּב: וְלֹא יִדְבַּק בְּיָדְךָ מְאוּמָה מִן הַחֵרֶם. וְלָכֵן אִסּוּר חָמֵץ הוּא בְּמַשֶּׁהוּ. וְנָכוֹן לְלַמֵּד אֶת יִשְׂרָאֵל בִּהְיוֹתָם מַגְעִילִין וּמְלַבְּנִין אֶת הַכֵּלִים מִפְּנֵי הֶחָמֵץ, שֶׁיְּכַוְּנוּ, שֶׁכְּמוֹ כֵן יְבַעֵר הַקָּדוֹשׁ בָּרוּךְ הוּא יֵצֶר הָרָע וְהָרִשְׁעָה, שֶׁהִיא הַלִּילִית, מִן הָאָרֶץ. וּבְטוּחִים אָנוּ בְּהַקָּדוֹשׁ בָּרוּךְ הוּא לְהַעֲבִיר גִּלּוּלִים מֵהָאָרֶץ. 
וּמִנְהָגָן שֶׁל יִשְׂרָאֵל תּוֹרָה הִיא, לְגָרֵד שֻׁלְחָנוֹת וְסַפְסָלִים וּכְתָלִים מִפְּנֵי חֲשָׁשׁ חִמּוּץ. וַה' יִתְבָּרַךְ עֵינָיו פְּקוּחוֹת עַל כָּל מַעֲשֵׂה בְּנֵי יִשְׂרָאֵל, עֲדַת סְגֻלָּתוֹ, קְדוֹשִׁים בְּנֵי קְדוֹשִׁים, אֲשֶׁר כָּל טִרְחָתָם הוּא לְבִעוּר חָמֵץ בְּכָל יְמֵי חֹדֶשׁ נִיסָן. וּכְמוֹ כֵן יְגָרֵד הַקָּדוֹשׁ בָּרוּךְ הוּא אֶת כָּל הַנְּגָעִים הַבָּאִים מִסִּטְרָא אָחֳרָא וּמְקַטְרְגִים, וּמִכֹּחַ זֶה אָנוּ סוֹבְלִים גָּלוּת הַמַּר הַזֶּה. וּבִהְיוֹת כִּי כָּל עִנְיְנֵי טֹרַח שֶׁל חַג הַמַּצּוֹת הַקָּדוֹשׁ הוּא בְּאַהֲבָה וּבְשִׂמְחָה, וְלָכֵן צְרִיכִין יִשְׂרָאֵל לִשְׁמֹר עַצְמָן מִלֵּב רַגָּז, וּמִכָּל שֶׁכֵּן שֶׁלֹּא יִהְיֶה רִיב וּמַצָּה וּמַחֲלֹקֶת בֵּינֵיהֶם. וְכָל מַה שֶּׁיִּקְנֶה לְצֹרֶךְ בֵּיתוֹ, יֹאמַר בְּפִיו שֶׁאֲנִי קוֹנֶה זֹאת לְצֹרֶךְ הֶחָג הַקָּדוֹשׁ הַזֶּה. וּמִכָּל שֶׁכֵּן שֶׁצָּרִיךְ הָאָדָם לְהִזָּהֵר, שֶׁלֹּא יִהְיֶה בְּמָעוֹתָיו מַה שֶּׁיִּקְנֶה לְצֹרֶךְ הֶחָג הַקָּדוֹשׁ שׁוּם גֶּזֶל אוֹ פְּרוּטָה מִשְּׁאָר אִסּוּרִים, כִּי אִם לָאו נוֹתֵן כֹּחַ לְסִטְרָא אָחֳרָא, שֶׁיִּהְיֶה לָהֶם חֵלֶק בַּקְּדֻשָּׁה. וְקַיְּמָא לָן, דְּחָמֵץ אוֹסֵר בְּמַשֶּׁהוּ.
וּבְהַגִּיעַ הָעֵת לֵילֵךְ אֶל הַמַּיִם לִשְׁאֹב מַיִם שֶׁל מַצָּה אוֹ מַיִם שֶׁל מִצְוָה, אַף שֶׁהוּא רַב וּפַרְנָס וְנָגִיד בְּיִשְׂרָאֵל, לֹא יַקְפִּיד עַל כְּבוֹדוֹ מִלִּמְנֹעַ לֵילֵךְ בְּעַצְמוֹ לִשְׁאֹב מֵי מַצָּה. וּמִכָּל שֶׁכֵּן מַיִם שֶׁל מִצְוָה. וְכָל אֶחָד מִיִּשְׂרָאֵל יִזְדָּרֵז בְּשִׂמְחָה שֶׁל מִצְוָה, שֶׁיְּזַכֵּהוּ הַקָּדוֹשׁ בָּרוּךְ הוּא בַּחַיִּים לִשְׁאִיבַת מַיִם שֶׁל מַצָּה וּמִצְוָה לְשָׁנָה הַבָּאָה, וְלִשְׁאֹב מַיִם בְּשָׂשׂוֹן מִמַּעְיְנֵי הַיְשׁוּעָה, כְּשֶׁנִּזְכֶּה לִרְאוֹת בְּעֵינֵינוּ מַיִם חַיִּים מִבְּאֵרָהּ שֶׁל מִרְיָם הַנְּבִיאָה. וְיִבְחַר כֵּלִים נְקִיִּים, שֶׁלֹּא יְהֵא בָּהֶם שׁוּם לִכְלוּךְ, לִשְׁאֹב בָּהֶם מֵי מִצְוָה. וְיִקַּח שְׁנֵי כֵּלִים לִשְׁנֵי לֵילוֹת, לְכָל לַיְלָה כְּלִי מְיֻחָד, כְּמוֹ שֶׁנָּהַג הֶחָסִיד מַהֲרִי"ל, זִכְרוֹנוֹ לִבְרָכָה. וְגַם רָאִיתִי נוֹהֲגִין לְהַרְבֵּה גְּדוֹלֵי יִשְׂרָאֵל, כְּשֶׁהָיוּ שׁוֹאֲבִים מַיִם, הָיוּ לוֹקְחִים כְּלִי קָטָן, וְהָיוּ סוֹפְרִים בְּכָל פַּעַם שֶׁיִּשְׁפֹּךְ הַמַּיִם: א, ב, ג, ד, ה, ו — עַד שֶׁהָיוּ סוֹפְרִים כָּל עֶשְׂרִים וּשְׁתַּיִם אוֹתִיּוֹת שֶׁבַּתּוֹרָה, כְּדֵי לְהַמְשִׁיךְ קְדֻשַּׁת אוֹתִיּוֹת שֶׁל הַתּוֹרָה אֶל תּוֹךְ הַמַּיִם. וְכֵן יַעֲשֶׂה לְתוֹךְ כְּלִי שֵׁנִי מֵי מִצְוָה, הַשַּׁיָּךְ לַלַּיִל הַשֵּׁנִי. 
וְאִם הוּא אִישׁ זָקֵן, אוֹ שֶׁיֵּשׁ לוֹ אֵיזֶה חֹלִי, וְאֵינוֹ יָכוֹל לֵילֵךְ בְּעַצְמוֹ לִשְׁאֹב מַיִם, אֲזַי יַמְתִּין וְיִשְׁמֹר עַל פֶּתַח בֵּיתוֹ, כְּשֶׁרוֹאֶה שֶׁנּוֹשְׂאִין מַיִם שֶׁל מֵי מַצּוֹת — יָרוּץ לִקְרָאתָם וְיִקָּחֵם וְיִשָּׂאֵם לְבֵיתוֹ. וְכֵן נָהֲגוּ הַרְבֵּה גְּאוֹנִים: כְּשֶׁהָיוּ רוֹאִים שֶׁמְּבִיאִים לְבֵיתָם מַיִם שֶׁל מִצְוָה, הָיוּ רָצִים לִקְרַאת הַמַּיִם הַקְּדוֹשִׁים, וְהָיוּ נוֹשְׂאִים עַל כִּתְפֵיהֶם וְהִכְנִיסוּ לְבֵיתָם, וְהָיוּ נִזְהָרִין לְהַעֲמִיד הַמַּיִם בְּמָקוֹם נָקִי, שֶׁאֵין שָׁם לִכְלוּךְ וְסֵרָחוֹן. וְטוֹב מְאֹד שֶׁלֹּא תִּגַּע בַּמַּיִם אִשָּׁה נִדָּה, וְיִהְיוּ הַמַּיִם מְכֻסִּים בְּמִטְפַּחַת נְקִיָּה, בְּלִי שׁוּם לִכְלוּךְ, כִּי הַגָּלוּי הוּא אָסוּר מִצַּד הַנָּחָ"שׁ וְהַסִּטְרָא אָחֳרָא. וּכְשֶׁהוּא הוֹלֵךְ לִשְׁאֹב מַיִם לְמִצְוָה, וְכֵן בַּחֲזָרָתוֹ עִם הַמַּיִם שְׁאוּבִים — לֹא יְדַבֵּר עִם שׁוּם אָדָם, כִּי אִם בִּלְשׁוֹן הַקֹּדֶשׁ, כִּי עֲבוֹדַת הַקֹּדֶשׁ עָלָיו בַּכָּתֵף יִשְּׂאוֹ. וְקֹדֶם שֶׁיִּשְׁאַב מַיִם, יִרְחַץ יָדָיו תְּחִלָּה, וְאַחַר כָּךְ יְבָרֵךְ עַל בְּדִיקַת חָמֵץ. וְקַבָּלָה הִיא בְּיָדִי מִן רַבּוֹתַי, שֶׁהָיוּ מְצַוִּים לְהַנִּיחַ חָמֵץ בַּעֲשָׂרָה מְקוֹמוֹת, נֶגֶד עֲשָׂרָה מַכּוֹת שֶׁהֵבִיא הַקָּדוֹשׁ בָּרוּךְ הוּא עַל הַמִּצְרִים, וּכְנֶגֶד עֲשָׂרָה דִּינִים שֶׁהַקָּדוֹשׁ בָּרוּךְ הוּא עָתִיד לְבַעֵר וּלְנַעֵר וְלִכְרוֹת וּלְהַמֵּם, לַהֲרֹס וְלַעֲקֹר וְלִנְתֹץ וְלִנְתשׁ וּלְכַלּוֹת וּלְקַעֲקֵעַ בֵּיצָתָם שֶׁל מְצֵרֵי יִשְׂרָאֵל. 
וּכְנֶגֶד זֶה הַקָּדוֹשׁ בָּרוּךְ הוּא מְקַדֵּשׁ אֶת אֶרֶץ יִשְׂרָאֵל בְּעֶשֶׂר קְדֻשּׁוֹת, כִּדְאִיתָא בְּפֶרֶק קַמָּא דְּמַסֶּכֶת כֵּלִים. וְצָרִיךְ שֶׁיִּבְדֹק בְּעִיּוּן רַב, וְלֹא בְּדֶרֶךְ עֲרַאי. וּכְמוֹ שֶׁחוֹפֵשׂ וְגוֹרֵר חָמֵץ מֵחוֹרִים וּסְדָקִים עַל יְדֵי אוֹר הַנֵּר שֶׁל שַׁעֲוָה שֶׁבְּיָדוֹ, כֵּן הַקָּדוֹשׁ בָּרוּךְ הוּא יְבַעֵר כָּל זֻהֲמַת סִטְרָא אָחֳרָא, אֲשֶׁר עָתִיד הַסִּטְרָא אָחֳרָא לְהִטָּמֵן וּלְהֵחָבֵא מִפְּנֵי אוֹר הַשְּׁכִינָה, אֲשֶׁר יוֹפִיעַ הַקָּדוֹשׁ בָּרוּךְ הוּא לְחַפֵּשׂ יְרוּשָׁלַיִם בַּנֵּרוֹת, וְאָז יִתְבַּטֵּל וְיִתְבַּעֵר הַיֵּצֶר הָרָע וְכָל הַסִּטְרָא אָחֳרָא מִן הָעוֹלָם, וִיטֹהַר כָּל הָאָרֶץ בְּעֶשֶׂר קְדֻשּׁוֹת הָעֶלְיוֹנוֹת בִּמְהֵרָה בְּיָמֵינוּ אָמֵן. מוֹרִי וְרַבִּי, מוֹרֵנוּ הָרַב יוֹסֵף, זִכְרוֹנוֹ לִבְרָכָה.

Chapter 90

<b>בְּעֶרֶב </b>פֶּסַח, שֶׁהוּא אַרְבָּעָה עָשָׂר בְּנִיסָן, יַשְׁכִּים בְּהַשְׁכָּמָה, כְּדֵי שֶׁלֹּא יִהְיֶה נִכְשָׁל, חַס וְשָׁלוֹם, בַּאֲכִילַת חָמֵץ אַחַר אַרְבַּע שָׁעוֹת שֶׁל הַיּוֹם. וְהַתְחָלַת הַיּוֹם הוּא מֵעַמּוּד הַשַּׁחַר. וְעַמּוּד הַשַּׁחַר הוּא כְּשֶׁהָרָקִיעַ הִתְחִיל לְהָאִיר בְּקַו לָבָן מִצַּד מִזְרָח מָתוּחַ לְאָרְכּוֹ בֵּין צָפוֹן לְדָרוֹם, וְזֶהוּ עַמּוּד הַשַּׁחַר. (כֵּן הוּא מְבֹאָר בָּרַמְבַּ"ם וּבְפֵרוּשׁ בַּעַל תּוֹסְפוֹת יוֹם טוֹב. וְכֵן עִקָּר). וְרַבִּים בַּעֲווֹנוֹתֵינוּ הָרַבִּים מְקִלִּים מְאֹד, שֶׁאוֹכְלִין חָמֵץ אַחַר אַרְבַּע שָׁעוֹת. אוֹי וַאֲבוֹי עַל חֵטְא גָּדוֹל כָּזֶה, שֶׁעוֹבְרִים עַל דִּבְרֵי חֲכָמִים בְּמֵזִיד, וְהֵם, חַס וְשָׁלוֹם, בִּכְלַל 'פּוֹרֵץ גָּדֵר יִשְּׁכֶנּוּ נָחָשׁ', וּבְחִנָּם מַכְנִיסִין אֶת עַצְמָן לְעֹנֶשׁ גָּדוֹל כָּזֶה. וְזֶהוּ בָּדוּק וּמְנֻסֶּה, וְהוּא קַבָּלָה בְּיָדִי מִן רַבּוֹתַי: מִי שֶׁמֵּקֵל לֶאֱכֹל חָמֵץ אַחַר אַרְבַּע שָׁעוֹת, לֹא יִפָּטֵר מִסִּבָּה גְּדוֹלָה בְּאוֹתָהּ שָׁנָה. וְאִם לֹא יַעֲבֹר עָלָיו שׁוּם סִבָּה בְּזֶה הַשָּׁנָה, אֲזַי יֵשׁ לוֹ לִדְאֹג יוֹתֵר, שֶׁבְּוַדַּאי מְאַסְּפִים עָלָיו עֳנָשִׁים קָשִׁים לְהַאֲבִידוֹ בְּפַעַם אַחַת מֵהָעוֹלָם בְּאֵיזֶה סִבָּה רָעָה.
עַל כֵּן כָּל הָאִישׁ, הַיָּרֵא וְחָרֵד לִדְבַר ה', יִזָּהֵר בְּאִסּוּר זֶה. בַּאֲשֶׁר שֶׁכָּל דִּבְרֵי חֲכָמִים זִכְרוֹנָם לִבְרָכָה הֵן כְּגַחֲלֵי אֵשׁ. וְרָאִיתִי רַבִּים אֲשֶׁר הֵם לְהוּטִים אַחַר גְּרוֹנָם, וּמְמַלְּאִים כְּרֵסָם בְּרִבּוּי מַאֲכָלִים בְּשַׁחֲרִית בְּעֶרֶב פֶּסַח, וְאַחַר כָּךְ שׁוֹתִין עַד שֶׁמִּשְׁתַּכְּרִין, בַּעֲבוּר זֶה בְּהַגִּיעַ הַזְּמַן לַאֲפִיַּת מַצּוֹת שֶׁל מִצְוָה, בָּאִים שִׁכּוֹרִים לַעֲזֹר לַאֲפִיַּת מַצָּה וַאֲפִיַּת הַמִּצְוָה, וְאֵין דַּעְתָּם מִתְיַשֶּׁבֶת עֲלֵיהֶם לָתֵת לִבָּם אֶל קְדֻשַּׁת הַמַּצּוֹת. וְזוּלַת זֶה הֵן נִכְשָׁלִין, שֶׁמּוֹכְרִין חָמֵץ לָעֲרֵלִים, שֶׁאֵינָן מוֹכְרִין הֶחָמֵץ כָּרָאוּי, וְאֵין מְכִירָתוֹ שָׁוָה כְּלוּם. וְכָל זֶה הוּא בִּגְרָם שֶׁהֵם לְהוּטִים אַחַר גְּרוֹנָם וּשְׁרִירוּת לִבָּם.
וְלָכֵן צָרִיךְ לִהְיוֹת מִנְהַג יִשְׂרָאֵל הַכְּשֵׁרִים, עֲדַת עַם קֹדֶשׁ, שֶׁכָּל עִנְיָנָם וְכָל מַעֲשֵׂיהֶם צְרִיכִין לִהְיוֹת בְּצֶדֶק וּבְהַשְׂכֵּל וּבְדַעַת, בִּקְדֻשָּׁה וְטָהֳרָה וּבְאֵימָה וּבְיִרְאָה, לְטַהֵר אֶת הַנְּשָׁמָה. וְלֹא יְכַוֵּן לַהֲנָאַת הַגּוּף. וּבִפְרָט בְּעֵסֶק מִצְוַת הֶחָג הַזֶּה, אֲשֶׁר הֵמָּה עֲסוּקִים וְיֵשׁ בּוֹ אִסּוּר כָּרֵת. וְיֵשׁ קַבָּלָה בְּיָדִי: כָּל טֹרַח שֶׁאָדָם מַטְרִיחַ אֶת עַצְמוֹ לִכְבוֹד יוֹם טוֹב שֶׁל פֶּסַח, וְהוּא עָיֵף וְיָגֵעַ בְּהַטֹּרַח — אֲזַי בְּעֵסֶק זֶה הוּא הוֹרֵג כָּל הַמַּזִּיקִים הַנִּקְרָאִים "נִגְעֵי בְּנֵי אָדָם". וְהָעוֹסֵק בְּטִרְדַּת הַמִּצְוָה שֶׁל יְמֵי הַפֶּסַח, הוּא מְתַקֵּן הַתִּקּוּן שֶׁל הוֹצָאַת שִׁכְבַת זֶרַע לְבַטָּלָה. וְהַלֵּב יוֹדֵעַ מָרַת נַפְשׁוֹ, שֶׁכִּמְעַט אֶחָד מֵאִתָּנוּ לֹא נִצּוֹל מֵחֵטְא זֶה. עַל כֵּן מֻטָּל עַל כָּל אֶחָד וְאֶחָד מִיִּשְׂרָאֵל לְתַקֵּן מַאי דְּאֶפְשָׁר, וַה' בְּרֹב רַחֲמָיו וַחֲסָדָיו יְקַבֵּל מַחֲשָׁבוֹת טוֹבוֹת שֶׁל יִשְׂרָאֵל עַמּוֹ, וִימַהֵר עָלֵינוּ לְגָאֳלֵנוּ.
וְחַיָּב כָּל אָדָם לְטַהֵר עַצְמוֹ בָּרֶגֶל. זֶהוּ וַדַּאי אֵין הַפֵּרוּשׁ שֶׁיְּטַהֵר עַצְמוֹ בָּרֶגֶל מַמָּשׁ דַּוְקָא, אֶלָּא צָרִיךְ לְטַהֵר עַצְמוֹ קֹדֶם כְּנִיסַת הָרֶגֶל, כְּדֵי שֶׁיְּקַבֵּל הָרֶגֶל בִּקְדֻשָּׁה וּבְטָהֳרָה. וְסוֹד הָרֶגֶל הוּא קְדֻשַּׁת הַשֵּׁם הֲוָיָה בְּמִלּוּאוֹ עוֹלֶה לְחֶשְׁבּוֹן שִׁבְעִים וּשְׁתַּיִם כָּזֶה: יוּ"ד, הֵ"א, וָ"יו, הֵ"א. וְשֵׁם 'אֶהְיֶ"ה' בִּמְלוֹאָהּ עוֹלֶה בְּמִסְפָּר מֵאָה שִׁשִּׁים וְאַחַת, וּמֵאָה שִׁשִּׁים וְאַחַת וְשִׁבְעִים וּשְׁתַּיִם הֵן גִּימַטְרִיָּא 'רֶגֶל'. וְזֶהוּ הַסּוֹד שֶׁיְּטַהֵר שְׁנֵי שֵׁמוֹת קְדוֹשִׁים, שֶׁהֵן קְדֻשַּׁת הָרֶגֶל. וְהָרַב הָאֲרִ"י, זִכְרוֹנוֹ לִבְרָכָה, כָּתַב שֶׁבִּשְׁעַת הַטְּבִילָה יְכַוֵּן לְקַבֵּל הֶאָרוֹת שְׁנֵי שֵׁמוֹת אֶהְיֶ"ה הֲוָיָ"ה, כִּי זֶהוּ הַסּוֹד שֶׁחַיָּב אָדָם לְטַהֵר עַצְמוֹ בָּרֶגֶל. וְאִם הוּא זָקֵן אוֹ חַלָּשׁ אוֹ חוֹלֶה — לֹא יְסַכֵּן נַפְשׁוֹ בְּמִצְוָה זוֹ, כִּי אֵין הַקָּדוֹשׁ בָּרוּךְ הוּא חָפֵץ שֶׁיָּבוֹאוּ בְּנֵי אָדָם לִידֵי סַכָּנָה, אֶלָּא יוּכַל לְטַהֵר עַצְמוֹ בְּתִשְׁעָה קַבִּין בְּמַיִם שְׁאוּבִין, אוֹ יִרְחַץ גּוּפוֹ מֵחֲגוֹרָה וּלְמַטָּה, וְגַם זֶה יְקֻבַּל בְּרָצוֹן לִפְנֵי הַקָּדוֹשׁ בָּרוּךְ הוּא.
וְאַחַר כָּךְ יִרְאֶה הָאָדָם לַעֲסֹק בְּהִלְכוֹת הַפֶּסַח בַּתּוֹרָה מַאי דְּאֶפְשָׁר. וְהָרַב הַגָּאוֹן מוֹרֵנוּ הָרַב רַבִּי יְשַׁעְיָה סֶגַל, בְּסֵפֶר שְׁלָ"ה כָּתַב: קֹדֶם הַטְּבִילָה מִצְוָה לִרְחֹץ גּוּפוֹ בְּחַמִּין. וּבְכָל עֶרֶב יוֹם טוֹב נָכוֹן לַעֲשׂוֹת כֵּן, וּבִפְרָט בְּעֶרֶב פֶּסַח, כִּי בִּהְיוֹת זֶה הָעִנְיָן מְבֹאָר בְּזֹהַר וְיִקְרָא, שֶׁבְּיוֹם אַרְבָּעָה עָשָׂר בְּנִיסָן כְּשֶׁמְּבַעֲרִים הֶחָמֵץ בִּשְׂרֵפָה, יְכַוֵּן, כִּי אָז הוּא בֶּן חוֹרִין, וְהוּא יָצָא מִשִּׁעְבּוּד הַיֵּצֶר הָרָע, שֶׁהוּא הַשָּׂטָן הַמּוֹשֵׁל עָלֵינוּ בַּגָּלוּת הַמַּר הַזֶּה. וְעַתָּה, בִּשְׂרֵפַת הֶחָמֵץ, מוֹרֶה שֶׁיְּבַעֵר גַּם הַיֵּצֶר הָרָע מֵהָעוֹלָם. וַאֲנַחְנוּ כֻּלָּם קְדוֹשִׁים, וּבְתוֹכֵנוּ ה', וְכָל הַקְּלִפּוֹת וְהָרִשְׁעָה כֻּלָּהּ יִתְבַּטְּלוּ מֵהָעוֹלָם, וְאָז יִהְיֶה ה' אֶחָד וּשְׁמוֹ אֶחָד. וְלָכֵן הַבִּעוּר חָמֵץ בְּאַרְבָּעָה עָשָׂר בְּנִיסָן, שֶׁאָז הַלְּבָנָה בְּמִלּוּאָהּ, וְאֵין לַקְּלִפּוֹת שׁוּם שְׁלִיטָה עַל הַתִּינוֹקוֹת, שֶׁרוֹצִין הַקְּלִפּוֹת לְעוֹרֵר דִּין עֲלֵיהֶם בָּחֳלִי הַנִּכְפֶּה, בַּר מִנַּן, כֵּיוָן שֶׁהַלְּבָנָה הִיא בְּמִלּוּי. מַה שֶּׁאֵין כֵּן כְּשֶׁהַלְּבָנָה הִיא בְּחֶסְּרוֹנָהּ, אֲזַי יֵשׁ שְׁלִיטַת הַקְּלִפּוֹת לְהָצֵר לַתִּינוֹקוֹת בַּחֹלִי הַנִּזְכָּר לְעֵיל, וְלָכֵן כְּתִיב: יְהִי מְאֹרֹת בִּרְקִיעַ — חָסֵר וָי"ו, וְלֹא כְּתִיב מְאוֹרוֹת — בְּוָי"ו. וְלָכֵן צָרִיךְ הָאָדָם לְכַוֵּן בִּשְׁעַת הַבִּעוּר, שֶׁהוּא נַעֲשָׂה בְּכֹחַ גָּמוּר וְגוֹבֵר עַל הַקְּלִפּוֹת.
וְלָכֵן רָאִיתִי מִנְהָג יָפֶה לָשִׂים עֲצֵי הַהוֹשַׁעְנָא עַל הָאֵשׁ, שֶׁשּׂוֹרְפִין בּוֹ הֶחָמֵץ, וְיֵשׁ בּוֹ טַעַם כָּמוּס. וְטַעַם הַנִּגְלֶה הוּא כְּמוֹ שֶׁכָּתְבוּ הַפּוֹסְקִים בְּכַמָּה מְקוֹמוֹת: הוֹאִיל וְאִתְעֲבִיד בְּהוּ מִצְוָה חֲדָא, נַעֲבִיד בּוֹ מִצְוָה אָחֳרִיתִי. הַכְּלָל הָעוֹלֶה — כִּי בִּעוּר חָמֵץ מוֹרֶה עַל הַחֵרוּת מִסִּטְרָא אָחֳרָא, וְאִם כֵּן חִיּוּב גָּדוֹל בְּאוֹתוֹ הַפַּעַם שֶׁצָּרִיךְ לִרְחֹץ בְּחַמִּין, כְּדֶרֶךְ הַשְּׁבוּיִים הַיּוֹצְאִים מִבֵּית הַשֶּׁבִי: מַרְחִיצִין אוֹתוֹ בְּחַמִּין, וְאַחַר כָּךְ יִתְעַסֵּק בַּעֲשִׂיּוֹת וּבַאֲפִיּוֹת הַמַּצּוֹת כְּדֵי לְהַכְנִיס עַצְמוֹ בַּקְּדֻשָּׁה הָעֶלְיוֹנָה. וְיַעֲשֶׂה בְּשִׂמְחָה וּבְחֶדְוָה הַמַּצּוֹת שֶׁל מִצְוָה לְצֹרֶךְ סֵדֶר שְׁנֵי לֵילוֹת, וְזֶה יִחוּד לְהַקָּדוֹשׁ בָּרוּךְ הוּא וּשְׁכִינְתֵּיהּ, כִּדְאִיתָא בַּזֹּהַר וַיִּקְרָא שָׁם, וְזֶהוּ לְשׁוֹנוֹ: בְּגִין כָּךְ יִשְׂרָאֵל קַדִּישִׁין מְתַקְּנִין לְיִחוּד הַקָּדוֹשׁ בָּרוּךְ הוּא וּשְׁכִינְתֵּיהּ וְכוּ'. דְּהָא בְּהַהוּא לַיְלָה זִוּוּגָא עִלָּאָה קַדִּישָׁא אִתְעַר וְאִשְׁתַּכַּח. הֲדָא הוּא דִּכְתִיב: הוּא הַלַּיְלָה הַזֶּה — בְּהַצָּעַת הַשֻּׁלְחָן וַהֲסִבָּה שֶׁעוֹשִׂין, שֶׁמְּצַיְּרִין וּמְיַפִּין הַהֲסִבָּה כְּדֶרֶךְ כָּל מִנְהַג יִשְׂרָאֵל קְדוֹשִׁים. עִקַּר כַּוָּנָה צָרִיךְ לְתַקֵּן הַהֲסִבָּה לִכְבוֹד הַקָּדוֹשׁ בָּרוּךְ הוּא וּשְׁכִינְתֵּיהּ, וְעַל כֵּן חָלִילָה וְחָלִילָה לְתַקֵּן הַהֲסִבָּה עַל יְדֵי שִׁפְחָה נָכְרִית, כִּי אִם דַּוְקָא יִשְׂרְאֵלִית. וּמַה טּוֹב מְאֹד עַל יְדֵי יִשְׂרְאֵלִית הַטְּהוֹרָה מִטֻּמְאַת הַנִּדָּה, וּמִכָּל שֶׁכֵּן שֶׁיּוֹתֵר טוֹב עַל יְדֵי בְּתוּלָה יִשְׂרְאֵלִית, שֶׁלֹּא רָאֲתָה נִדָּה עֲדַיִן, פְּשִׁיטָא שֶׁהוּא טוֹב וּמְשֻׁבָּח יוֹתֵר.
וְאִיתָא בַּזֹּהַר פָּרָשַׁת וַיִּקְרָא, דְּבָעֵי לְמֶחֱדֵי בְּהַהוּא לַיְלָה בְּגִין דְּחֶדְוָתָא מִשְׁתַּכַּח לְעֵילָא וְתַתָּא. וְעַל כֵּן צָרִיךְ לוֹמַר שִׁירוֹת וְתִשְׁבָּחוֹת שֶׁל אוֹתוֹ הַלַּיְלָה בְּשִׂמְחָה וּבְגִילָה, וְלֹא לְהַרְאוֹת שׁוּם לֵב רַגָּז. וְכֵן מַזְהִיר הַזֹּהַר בְּכַמָּה מְקוֹמוֹת, דְּחִיּוּבָא הוּא עַל בַּר נָשׁ לְאִשְׁתָּעֵי בִּיצִיאַת מִצְרַיִם. וּבְהַהוּא סִפּוּרָא כּוֹנֵס הַקָּדוֹשׁ בָּרוּךְ הוּא לְכָל פָּמַלְיָא דִּילֵיהּ וְאוֹמֵר לְהוּ: זִילוּ וְשִׁמְעוּ סִפּוּרָא דְּשִׁבְחָא דְּקָא חֲדָאָן בְּרָזָא דְּפֻרְקָנָא דְּמָארֵיהוֹן כְּדֵין אַתְיָן וְאוֹדִין לֵיהּ, לְהַקָּדוֹשׁ בָּרוּךְ הוּא, עַל כָּל אוֹתָן נִסִּין וּגְבוּרוֹת, וְכָל פָּמַלְיָא דִּלְעֵילָא אוֹדָאָן לֵיהּ עַל עַמָּא קַדִּישָׁא, דְּאִית לֵיהּ בְּאַרְעָא דַּחֲדָאָן בְּחֶדְוָה דְּפֻרְקָנֵיהּ דְּמָארֵיהוֹן. כְּדֵין אִתּוֹסִיף חֵילָא וּגְבוּרְתָּא לְעֵילָא, וְיִשְׂרָאֵל בְּהַהוּא סִפּוּרָא יַהֲבִין חֵילָא לְמָארֵיהוֹן וְכָל הָעוֹלָמוֹת דַּחֲלִין מִקַּמֵּיהּ הַקָּדוֹשׁ בָּרוּךְ הוּא.
הִנְּךָ רוֹאֶה גֹּדֶל הַשֶּׁבַח שֶׁל סִפּוּר יְצִיאַת מִצְרַיִם. עַל כֵּן יִרְאֶה לֵאמֹר הַהַגָּדָה בְּמָתוּן, וְלֹא לְאָמְרוֹ בִּמְהִירוּת. וְאַל יְהֵא דּוֹמֶה עָלָיו לְמַשָּׂא, חַס וְשָׁלוֹם. וְדַע לְךָ, כִּי מִצְוַת עֲשֵׂה מִן הַתּוֹרָה לִהְיוֹת לְכָל אֶחָד מִיִּשְׂרָאֵל לְזִכָּרוֹן תָּמִיד כָּל יְמֵי חַיָּיו, הַנִּסִּים שֶׁעָשָׂה הַקָּדוֹשׁ בָּרוּךְ הוּא לַאֲבוֹתֵינוּ וְלָנוּ. וּבְהַגִּיעַ יוֹם זֶה, מְחֻיָּב לְסַפֵּר חַסְדֵּי ה' לְבָנָיו. כְּמוֹ שֶׁאָמַר הַכָּתוּב: וְהִגַּדְתָּ לְבִנְךָ בַּיּוֹם הַהוּא וְגוֹ'. וְעַל זֶה בָּא עָלֵינוּ הַמִּצְוָה שֶׁל סִפּוּר יְצִיאַת מִצְרַיִם בְּכָל שָׁנָה וְשָׁנָה וּבְכָל דּוֹר וְדוֹר בְּלֵיל פֶּסַח, כִּי בִּזְכוּת זֶה הַקָּדוֹשׁ בָּרוּךְ הוּא יִפְרֹשׂ כְּנָפָיו תָּמִיד עָלֵינוּ לְהַצִּיל אוֹתָנוּ בְּכָל הַמְּקוֹמוֹת וּבְכָל הַדְּרָכִים, וְיַעֲשֶׂה לָנוּ נִסִּים וְנִפְלָאוֹת. אֲבָל מִי שֶׁהַהַגָּדָה דּוֹמָה עָלָיו לְמַשָּׂא, וְאוֹמֵר בְּעַל כָּרְחוֹ אוֹ בְּעַצְלוּת וּבְלִי שִׂמְחָה וְכַוָּנַת הַלֵּב, אָז אֵינוֹ זוֹכֶה שֶׁיַּעֲשׂוּ לוֹ נֵס כְּשֶׁהוּא בִּמְקוֹם סַכָּנָה. 
וְהִנֵּה קִצַּרְתִּי בְּעִנְיַן זֶה. וְעַיֵּן בַּאֲרִיכוּת בְּסֵפֶר 'שְׁלָ"ה'. וּבְהַגִּיעַ לוֹמַר: מַעֲשֶׂה בְּרַבִּי אֱלִיעֶזֶר וְרַבִּי עֲקִיבָא, יְכַוֵּן לְמָה שֶׁכָּתַב הָאֲרִ"י, זִכְרוֹנוֹ לִבְרָכָה, שֶׁיֵּשׁ לְמַעְלָה שְׁלשׁ מֵאוֹת וְשִׁבְעִים נְהוֹרִין, הַבָּאִים מִשְּׁנֵי שֵׁמוֹת הַקְּדוֹשִׁים שֶׁל 'מִי אֵל כָּמוֹךָ, נוֹשֵׂא עָווֹן וְעוֹבֵר עַל פֶּשַׁע וְגוֹ', וְשֶׁל 'ה' אֵל רַחוּם וְחַנּוּן', כִּי שְׁתֵּי פְּעָמִים 'אֵל' כָּזֶה: אָלֶ"ף, לָמֶ"ד בְּמִלּוּאִים הֵן גִּימַטְרִיָּא שְׁלשׁ מֵאוֹת וְשִׁבְעִים. וּשְׁלשׁ מֵאוֹת וְשִׁבְעִים נְהוֹרִין אֵלּוּ מְקַבְּלִין נִשְׁמוֹת בַּעֲלֵי תּוֹרָה, שֶׁלּוֹמְדִין תּוֹרָה לְשֵׁם שָׁמַיִם וְהֵם בַּעֲלֵי יִרְאָה, וְאָז מְאִירִים עַל רֹאשָׁם שְׁלשׁ מֵאוֹת וְשִׁבְעִים נְהוֹרִין הַנִּזְכָּרִים וְעוֹד אַרְבָּעִים וְחָמֵשׁ כְּמִנְיַן שֵׁם הֲוָיָה בְּמִלּוּאָהּ כָּזֶה: יוּ"ד, הֵ"א, וָא"ו, הֵ"א. וְאַרְבָּעִים וַחֲמִשָּׁה נְהוֹרִין בָּאִין לְתַלְמִידֵי חֲכָמִים מִצַּד הַיִּרְאָה שֶׁלָּהֶם, וּבְוַדַּאי תַּנָּאִים וְאָמוֹרָאִים הָרִאשׁוֹנִים הָיוּ מֻשְׁלָמִים בְּתוֹרָה וּבְיִרְאָה. וְאֶל זֶה מְרַמֵּז תֵּבוֹת 'מַה', 'שע', שֶׁהֵן בְּהִפּוּךְ אַתְוָן 'מַעֲשֶׂה' בְּרַבִּי אֱלִיעֶזֶר וְרַבִּי עֲקִיבָא וְכוּ'. כִּי 'מַעֲשֶׂה' הֵן אוֹתִיּוֹת 'מה', 'שע' נְהוֹרִין שֶׁיָּאִירוּ עָלֵינוּ בִּזְכוּת הַתַּנָּאִים וְאָמוֹרָאִים.
וְדַע, עִנְיָן גָּדוֹל כָּתַב הָאֲרִ"י, זִכְרוֹנוֹ לִבְרָכָה: כְּשֶׁמַּגִּיעַ בַּאֲמִירַת הַהַגָּדָה 'וְהִיא שֶׁעָמְדָה לַאֲבוֹתֵינוּ וְכוּ'" עַד תֵּבַת 'וְהַקָּדוֹשׁ בָּרוּךְ הוּא מַצִּילֵנוּ מִיָּדָם', יַגְבִּיהַּ הַכּוֹס כְּשֶׁיַּתְחִיל לוֹמַר 'וְהִיא שֶׁעָמְדָה', דְּתֵיבַת 'וְהִיא' קָאֵי אַשְּׁכִינָה, שֶׁהִיא תָּמִיד עִמָּנוּ בַּגָּלוּת, וְאֻמּוֹת הָעוֹלָם וְהַשָּׂטָן עוֹמְדִים לְכַלּוֹתֵינוּ בִּגְזֵרוֹת קָשׁוֹת, וְהַשְּׁכִינָה עִמָּנוּ לְבִלְתִּי לִהְיוֹת כָּלִים, חַס וְשָׁלוֹם, עַל יְדֵי צָרוֹת וּגְזֵרוֹת שֶׁמְּבַקְּשִׁין לַעֲשׂוֹת רָעָה עִמָּנוּ.
וְעוֹד דַּע, עִנְיָן נָכוֹן לְפִי דַּעְתֵּנוּ, כִּי לְפִי הַנִּרְאֶה, בְּעֵת שֶׁהָרַג משֶׁה רַבֵּנוּ אֶת הַמִּצְרִי, זֶה הָיָה הַתְחָלַת מַפָּלָה וּנְפִילַת מִצְרַיִם, וּמֵאָז הִתְחִיל לְהַתִּישׁ כֹּחַ שַׂר שֶׁל מִצְרַיִם, כִּי הָרַב הָאֲרִ"י, זִכְרוֹנוֹ לִבְרָכָה כָּתַב בִּכְתָבָיו, דְּמשֶׁה רַבֵּנוּ עָלָיו הַשָּׁלוֹם הָרַג לְמִצְרִי בְּשֵׁם אֶחָד מִן שִׁבְעִים וּשְׁנַיִם שֵׁמוֹת, וְהוּא שֵׁם הַנִּקְרָא 'יכש' וְיוֹצֵא מִפָּסוּק: מִי שָׂמְךָ לְאִישׁ שַׂר וְשׁוֹפֵט?! כִּי הַשֵּׁם הַזֶּה הוּא מַשְׁפִּיל וְנוֹקֵם עַל מִצְרַיִם, וְעַל שֵׁם זֶה רָמַז דָּוִד הַמֶּלֶךְ: שָׁפְטֵנִי, יהו"ה, כְּצִדְקִי — הָרוֹמֵז בְּרָאשֵׁי תֵּבוֹת שֶׁל 'יכש'.
וּבִהְיוֹת כִּי עָלֵינוּ חִיּוּב לְסַפֵּר בִּיצִיאַת מִצְרַיִם, עַל כֵּן נִרְאֶה לִי דְּשֵׁם זֶה הוּא מְרֻמָּז בְּרָאשֵׁי תֵּבוֹת שֶׁל 'לֵיל שִׁמּוּרִים', שֶׁהוּא גִּימַטְרִיָּא שֶׁל 'יכש'. וְלֵיל זֶה נִקְרָא 'לֵיל שִׁמּוּרִים' לְפִי שֶׁהוּא מְשֻׁמָּר מִן הַמַּזִּיקִים, וְלָכֵן אֵין אָנוּ קוֹרִין קְרִיאַת שְׁמַע בְּלַיִל זֶה, לְהַרְאוֹת שֶׁאָנוּ מַאֲמִינִים בְּהַקָּדוֹשׁ בָּרוּךְ הוּא, שֶׁהוּא יִשְׁמֹר אוֹתָנוּ מִכָּל הַמַּזִּיקִים וּפְגָעִים בִּשְׁנֵי לֵילוֹת דְּפֶסַח, בַּאֲשֶׁר שֶׁהַשֵּׁם הַנִּזְכָּר לְעֵיל הוּא מַכְנִיעַ כָּל עוֹשֶׂה רִשְׁעָה. וְלָכֵן חִיּוּב עָלֵינוּ רַק לְהַרְבּוֹת בְּסִפּוּר יְצִיאַת מִצְרַיִם. וְכָל הַמַּרְבֶּה לְסַפֵּר, הֲרֵי זֶה מְשֻׁבָּח. מוֹרִי וְרַבִּי מוֹרֵנוּ הָרַב רַבִּי יוֹסֵף, זִכְרוֹנוֹ לִבְרָכָה.

Chapter 91

<b>דָּוִד הַמֶּלֶךְ </b>אָמַר: "גַּם צִפּוֹר מָצְאָה בַּיִת, וּדְרוֹר — קֵן לָהּ וְגוֹ'". בְּוַדַּאי לֹא לְחִנָּם אָמַר דָּוִד כֵּן, וְלֹא עַל סְתָם צִפּוֹר אָמַר הָכֵי, דְמַאי רְבוּתָא אִכָּא, שֶׁצִּפּוֹר מָצְאָה בַּיִת, וְצִפּוֹר דְּרוֹר מָצְאָה קֵן לָהּ? אֲבָל הָעִנְיָן הוּא מְבֹאָר בַּזֹּהַר פָּרָשַׁת בָּלָק, כִּי הָעוֹלָמוֹת וַחֲדָרִים שֶׁיֵּשׁ לְמַעְלָה בְּגַן עֵדֶן, אֲשֶׁר הַצַדִּיקִים יוֹשְׁבִים שָׁם מְסֻדָּרִים בִּתְלַת שׁוּרִין, וּבְהַנָּךְ שׁוּרִין יֵשׁ חֲדָרִים וְהֵיכָלוֹת מְלֵאִים צַדִּיקִים, אֲשֶׁר עֲלֵיהֶם נֶאֱמַר: עַיִן לֹא רָאֲתָה אֱלֹהִים זוּלָתֶךָ. וְהַצַּדִּיקִים יוֹשְׁבִים בִּיקַר וּגְדֻלָּה, וְעַטְּרוֹתֵיהֶן בְּרָאשֵׁיהֶם, וּבֵין הַנֵּי שׁוּרוֹת, שָׁם מְטַיְּלִין נִשְׁמוֹת הַצַּדִּיקִים, אֲשֶׁר עֲדַיִן לֹא זָכוּ כָּל כָּךְ כְּמוֹ אוֹתָן הַצַדִּיקִים, שֶׁהֵם יוֹשְׁבִים עַל מְקוֹמָם. אָכֵן, גַּם הַטִּיּוּל, אֲשֶׁר מְטַיְּלִין בֵּין הַשּׁוּרוֹת, הוּא לָהֶם לְעֹנֶג גָּדוֹל, וְיֵשׁ לָהֶם נַחַת רוּחַ, וַעֲלֵיהֶם נֶאֱמַר: גַּם צִפּוֹר מָצְאָה בַּיִת. אַף שֶׁהֵן בֵּין הַשּׁוּרוֹת — אֲפִלּוּ הָכֵי מָצְאוּ גַּם שֶׁבְּחֹדֶשׁ נִיסָן הַצִּפֳּרִים מַתְחִילִין לְצַפְצֵף, כֵּן בְּגַן עֵדֶן הַנְּשָׁמוֹת מִתְלַבְּשִׁים בִּדְמוּת צִפֳּרִים בְּחֹדֶשׁ נִיסָן, וּבְכָל בֹּקֶר וּבֹקֶר הֵם מְצַפְצְפִים כְּצִפֳּרִים. וְהַאי צִפְצוּפָא שִׁבְחָא דְּקֻדְשָׁא בְּרִיךְ הוּא וּצְלוֹתָא עַל חַיֵּי בְּנֵי נָשָׁא, בְּגִין דְּאִלֵּין יוֹמִין יִשְׂרָאֵל כֻּלְּהוּ מִתְעַסְּקִין בְּמִצְווֹת וְעַבְדִין פִּקּוּדִין דְּמָארֵי עָלְמָא, וְאִנּוּן צַדִּיקִים דְּיָתְבֵי לְגוֹ בְּהֵיכָלִין טְמִירִין, דְּאִתְאָמַר עֲלֵיהֶם 'עַיִן לֹא רָאֲתָה' וְנִקְרָאִים 'דְּרוֹר', דְּאִית לְהוֹן דְּרוֹר וְחֵרוּת מִכֹּלָּא, וְאִנּוּן 'קֵן לָהּ' מְיֻחָד לָבוֹא לַמָּדוֹר כְּמוֹ קֵן מְתֻקָּן וּמוּכָן הֵיטֵב.
וְאִי תֵּימָא: בְּמַאי זַכְיָן אִנּוּן צַדִּיקִים, דְּיָתְבִין לְגוֹ בְּהֵיכָלִין טְמִירִין יוֹתֵר מֵאִנּוּן צַדִּיקִים שֶׁבֵּין הַשּׁוּרוֹת? לָזֶה אָמַר: אֲשֶׁר שָׁתָה אֶפְרוֹחֶיהָ אֶת מִזְבְּחוֹתֶיךָ, ה' צְבָאוֹת. פֵּרוּשׁ: אִנּוּן דִּבְהֵיכָלִין טְמִירִין — גָּרַם לָהֶם אֲשֶׁר זָכוּ לְהַעֲמִיד בָּנִים וְתַלְמִידֵי חֲכָמִים הָעוֹסְקִים בַּתּוֹרָה שֶׁבִּכְתָב וּבַתּוֹרָה שֶׁבְּעַל פֶּה, שֶׁהוּא נֶגֶד שְׁנֵי מִזְבְּחוֹת שֶׁבַּמִּקְדָּשׁ, וּתְלַת זִמְנִין בְּשַׁתָּא הַקָּדוֹשׁ בָּרוּךְ הוּא בָּעֵי לְאֶשְׁתַּעַשָׁע בְּהַנָּךְ צַדִּיקַיָּא, וּפָתְחִין לְהוּ הֵיכָלָא חַד, דְּתַמָּן עוֹשִׂין עֲטָרוֹת לְעַטֵּר בָּהֶם מְשִׁיחַ צִדְקֵנוּ לֶעָתִיד לָבוֹא.
וְהִנֵּה נִזְכַּר לְעֵיל, בְּחֹדֶשׁ זֶה כָּל יִשְׂרָאֵל עוֹסְקִים בְּמִצְווֹת: לְבַעֵר חָמֵץ וְהַגְעָלָה וְלִבּוּן וַהֲדָחָה וְעֵרוּי וּבְדִיקוֹת חִטִּין בְּנָפָה, וְהַטְּחִינָה וְהַלִּישָׁה וְהָעֲרִיכָה וְהָרִקּוּד וְהָאֲפִיָּה וְהֶסֵּק הַתַּנּוּר — כָּל עֵסֶק נֶחְשָׁב לְמִצְוָה מְיֻחֶדֶת, וְעַל כֵּן יָשָׁר וְכָשֵׁר שֶׁלֹּא לַעֲשׂוֹת שׁוּם מְלָאכָה מִמְּלָאכוֹת הַנִּזְכָּרוֹת עַל יְדֵי עֲרֵלִים, כִּי אִם עַל יְדֵי יִשְׂרְאֵלִים. וּבִהְיוֹת כֵּן, רָאוּי לְהַדֵּר אַחַר עֲשִׂיַּת הַמַּצּוֹת בַּחֹדֶשׁ הַזֶּה. וְכָל הַיָּרֵא לִדְבַר ה' יַחֲשֹׁב בְּעֵין שִׂכְלוֹ, אֵיךְ לְחַדֵּשׁ אֵיזֶה דְּבַר תּוֹרָה, כִּי גַּם זֶה נִכְלַל בִּדְבָרִים קְדוֹשִׁים שֶׁל מַאֲמָר הַנִּזְכָּר, שֶׁבְּחֹדֶשׁ זֶה מִתְעַסְּקִים בְּמִצְוָה. וְשַׁפִּיר מִתְפָּרֵשׁ הַכָּתוּב: הַחֹדֶשׁ הַזֶּה לָכֶם — לְטַהֵר נַפְשׁוֹתֵיכֶם. וּצְרִיכִין לִתֵּן צְדָקָה וּפַרְנָסָה לַעֲנִיִּים, כִּי בְּפֶסַח נִדּוֹנִים עַל הַתְּבוּאָה. וְאִיתָא בְּזֹהַר חָדָשׁ פָּרָשַׁת בְּרֵאשִׁית: בַּפֶּסַח נִדּוֹנִים עַל הַתְּבוּאָה. וּפָרִיךְ: מַאי קָא מַשְׁמָע לָן? אָמַר רַבִּי יִצְחָק: עַל הַתְּבוּאָה מַמָּשׁ. דְּאָמַר רַבִּי יִצְחָק: בַּשָּׁנָה שֶׁעָבְרָה נָתַן לָהֶם הַקָּדוֹשׁ בָּרוּךְ הוּא תְּבוּאָה כְּדֵי סִפּוּקָא לְעָלְמָא, וְהִנֵּה כְּשֶׁרוֹאֶה הַקָּדוֹשׁ בָּרוּךְ הוּא, שֶׁהַבְּרִיּוֹת לֹא יָצְאוּ יְדֵי חוֹבָתָן בַּעֲשִׂיַּת הַצְּדָקָה, נֶגֶד הַשֶּׁפַע טוֹבָה שֶׁנָּתַן לָהֶם הַקָּדוֹשׁ בָּרוּךְ הוּא בַּתְּבוּאָה, וְהַבְּרִיּוֹת לֹא נָתְנוּ מַעֲשֵׂר כַּהֹגֶן, וְלָא יַהֲבֵי מִנֵּיהּ לְמִסְכְּנָא כַּהֹגֶן וּלְיַתְמֵי וּלְאַלְמָנָה, כַּד אָתֵי פֶּסַח, דָּאִין הַקָּדוֹשׁ בָּרוּךְ הוּא לְכָל עָלְמָא עַל הַהוּא תְּבוּאָה, דְּיָהִיב לְהוּ בַּשַּׁתָּא דְּעָבְרָה.
עַל כֵּן יִתְבּוֹנֵן הָאָדָם הֵיטֵב בְּכָל חֹדֶשׁ נִיסָן, אִם יָצָא יְדֵי חוֹבָתוֹ הֵיטֵב בְּמִצְוָה שֶׁל צְדָקָה נֶגֶד הַהַשְׁפָּעָה, שֶׁקִּבֵּל מֵהַקָּדוֹשׁ בָּרוּךְ הוּא, וְעַל אַחַת כַּמָּה וְכַמָּה מֻטָּל עַל רָאשֵׁי עֲדַת עַם קֹדֶשׁ לְהִתְבּוֹנֵן הֵיטֵב עַל הַשָּׁנָה שֶׁעָבְרָה, וּמִכָּל שֶׁכֵּן עַל שָׁנָה הַבָּאָה, בִּפְרָט לְצֹרֶךְ חַג הַגָּדוֹל הַקָּדוֹשׁ כְּמוֹ חַג הַפֶּסַח, שֶׁצָּרְכֵי הָעוֹלָם הֵן מְרֻבִּין, וְכָל בְּנֵי יִשְׂרָאֵל שָׁוִים הֵן בְּתֹקֶף הַנֵּס — עָנִי וְעָשִׁיר יַחְדָּו, מְחֻיָּבִים בְּמִצְוַת מָרוֹר וְאַרְבַּע כּוֹסוֹת וּשְׁאָר צָרְכֵי יוֹם טוֹב.
וּבוֹא וּרְאֵה מַה שֶּׁכָּתַב הַזֹּהַר פָּרָשַׁת בְּשַׁלַּח, עַל הִתְעוֹרְרוּת הַשְׁגָּחַת עֲנִיִּים וְאֶבְיוֹנִים: אָמַר רַבִּי חִיָּא: תָּמַהְנָא עַל הַאי קְרָא <small>(תְּהִלִּים סט, לד)</small>: "כִּי שׁוֹמֵעַ אֶל אֶבְיוֹנִים ה'". וְכִי אֶל אֶבְיוֹנִים שׁוֹמֵעַ, וְלֹא לְאָחֳרָא? אָמַר רַבִּי שִׁמְעוֹן: בְּגִין דְּאֶבְיוֹנִים קְרוֹבִין הֵן יוֹתֵר לְמַלְכָּא, דִּכְתִיב: "לֵב נִשְׁבָּר וְנִדְכֶּה אֱלֹהִים לֹא תִבְזֶה". וְלֵית לְךָ בְּעָלְמָא דְּאִיהוּ תְּבִיר לִבֵּיהּ כְּמִסְכֵּנָא. וְאָמַר רַבִּי שִׁמְעוֹן בֶּן יוֹחַאי: תָּא חָזִי, כָּל אִנּוּן בְּנֵי עָלְמָא אִתְחַזִּין קַמֵּיהּ קֻדְשָׁא בְּרִיךְ הוּא בְּגוּפָא וְנַפְשָׁא, וּמִסְכְּנָא לָא אִתְחַזִּי אֶלָּא בְּנַפְשָׁא בִּלְחוֹדוֹי, וְהַקָּדוֹשׁ בָּרוּךְ הוּא קָרִיב לְנַפְשָׁא יַתִּיר.
וּמִסְכְּנָא חַד הֲוֵי בְּשִׁבְבוּתֵיהּ דְּרַבִּי יֵיסַא, וְלָא הֲוֵי מַאן דְּאַשְׁגַּח בֵּיהּ, וְהוּא הֲוֵי אִכְסִיף (רָצָה לוֹמַר, שֶׁהָיָה בַּיְּשָׁן גָּדוֹל). יוֹמָא חֲדָא חַלָּשׁ הַאי מִסְכֵּנָא מֵחֲמַת הַדֹּחַק, עָאל לְגַבֵּיהּ רַבִּי יֵיסָא. שָׁמַע חַד קָלָא מִן הַשָּׁמַיִם דְּאָמַר: טִילְקָא, טִילְקָא. (פֵּרוּשׁ: כִּי הַגַּלְגַּל הוּא טִילְקָא. רָצָה לוֹמַר, שֶׁהָעֲנִיּוּת הוּא גַּלְגַּל הַחוֹזֵר בָּעוֹלָם). וְהִנֵּה בְּזֶה הַמָּקוֹם, אֲשֶׁר שָׁמָּה גַּלְגַּל הַנְּשָׁמוֹת, הַפּוֹרְחוֹת מֵאוֹתוֹ הַמָּקוֹם, יָצְאָה בַּת קוֹל וְאָמְרָה כֵּן: הָא נַפְשָׁא פָּרְחָה גַּבָּאִי, וְלָא מָטָא יוֹמָא. וַי, וַי, לִבְנֵי נָשָׁא, דְּלָא אִשְׁתַּכַּח בְּהוּ דִּיָתִיב נַפְשֵׁיהּ לְגַבֵּיהּ. אָז שָׁדָא רַבִּי יֵיסַא בְּפוּמֵיהּ, דְּהַאי מִסְכֵּנָא מַיָּא דִּגְרוֹגְרִין אַפּוּתָא דְּקוּנְטָא. (פֵּרְשׁוּ הַמְפָרְשִׁים, שֶׁנָּתַן לוֹ מַיִם, שֶׁנִּתְבַּשֵּׁל בּוֹ גְּרוֹגָרוֹת וְעוֹד עֲשָׂבִים שֶׁל רְפוּאוֹת, שֶׁהַשּׁוֹתֶה מַיִם שֶׁנִּתְבַּשְּׁלוּ בָּהֶם אֵלּוּ הַשָּׁרָשִׁים עִם הַגְּרוֹגָרוֹת, גּוֹרְמִים שֶׁהַחוֹלֶה מַזִּיעַ וְנִתְרַפֵּא). אִתְבַּקַּע זֵעָה בְּאַנְפֵּי וְתָב רוּחֵיהּ לְגַבֵּיהּ. לְבָתַר אָתָא וְשָׁאִיל לֵיהּ. אָמַר: חַיֶּיךָ, רַבִּי, נַפְשִׁי נַפְקַת מִנִּי, וּמָטוּ לְנַפְשָׁאִי קַמֵּיהּ כֻּרְסֵיהּ דְּמַלְכָּא וּבָעִיתִי לְמֶהֱוֵי תַּמָּן, אֶלָּא דְּבָעֵי הַקָּדוֹשׁ בָּרוּךְ הוּא לְזַכָּאָה לָךְ וְאַכְרִיזוּ עֲלָךְ: זָמִין הוּא רַבִּי יֵיסַא לְסַלְקָא רוּחֵיהּ וּלְאִתְקַשְּׁרָא בְּחַד אִדְרָא קַדִּישָׁא, דְּזָמִין חַבְרַיָּא לְאִתְעָרָא תַּמָּן, וְהָא אַתְקִינוּ תְּלַת כֻּרְסַיָּא, דְּקַיְּמִין לָךְ וּלְחַבְרָךְ. מֵהַהוּא יוֹמָא הֲוֵי מַשְׁגִּיחִין בֵּיהּ בְּנֵי נָשָׁא וְנָתְנוּ לוֹ כְּדֵי צָרְכּוֹ.
וְתוּ: מִסְכֵּנָא אָחֳרָא אִעָבַר קַמֵּי דְּרַבִּי יִצְחָק, וַהֲוֵי פְּלַג מָעָה כֶּסֶף בִּידוֹי. אָמַר לֵיהּ לְרַבִּי יוֹסִי: הַשְׁלֵם לִי וְלִבְנִי וּלְבִתִּי נַפְשָׁאִין. אָמַר לוֹ רַבִּי יִצְחָק: הָאֵיךְ אַשְׁלִים נַפְשַׁיְכוּ, דְּהָא לָא אִשְׁתַּכַּח גַּבָּאִי רַק פְּלַג מָעָה? אָמַר לֵיהּ הַאי מִסְכֵּנָא: הֲדָא אַשְׁלִימְנָא בִּפְלָג אָחֳרָא דְּאִית לִי. אַפְקֵיהּ וְיָהִיב לֵיהּ. אִתְחָזִיאוּ לְרַבִּי יִצְחָק בְּחֶלְמָא, דַּהֲוָא אִעָבַר בִּשְׂפָתָא דְּיַמָּא רַבָּא וּבָעָאן לְמִשְׁדֵיהּ בְּגַוֵּיהּ וְיָהִיב יָדֵיהּ לְרַבִּי שִׁמְעוֹן בֶּן יוֹחַאי, דְּהוּא אוֹשִׁיט יָדָיו לְקִבְלֵיהּ, וְאָתֵי הַאי מִסְכֵּנָא וְאַפְקֵיהּ וְאִשְׁתֵּזִיב. כַּד אִתְעַר נָפַל בְּפוּמֵיהּ הַאי קְרָא: אַשְׁרֵי מַשְׂכִּיל אֶל דָּל, בְּיוֹם רָעָה יְמַלְּטֵהוּ ה'.
הֲרֵי לְךָ כַּמָּה אַזְהָרוֹת, שֶׁצְּרִיכִין לְהִזָּהֵר בַּעֲנִיִּים. וּבִפְרָט גַּבָּאֵי צְדָקָה צְרִיכִין לִרְאוֹת לִקְנוֹת חִטִּים וְלִטְחֹן וְלִשְׁלֹחַ הַקֶּמַח לַעֲנִיִּים, שֶׁאָז הֲנָאָתָן קְרוֹבָה. וְיוֹתֵר שָׂכָר יֵשׁ לְהַגַּבַּאי כְּשֶׁשּׁוֹלְחִים קֶמַח וּבָשָׁר לַעֲנִיִּים, וְכִדְמָצִינוּ בְּאַבָּא חִלְקִיָּה בִּגְמָרָא דְּמַסֶּכֶת תַּעֲנִית <small>(כג, ב)</small>, דַּהֲוֵי צְרִיכִין עָלְמָא לְמִטְרָא. שָׁדְרוּ רַבָּנָן לְגַבֵּיהּ. אָמַר לִדְבֵיתְהוּ: סָלִיק לְאִגְרָא לְמִבְעֵי רַחֲמֵי, אֶפְשָׁר שֶׁיִּתְרַצֶּה הַקָּדוֹשׁ בָּרוּךְ הוּא, וְאָתֵי מִטְרָא, וְלָא נַחֲזִיק טִיבוּתָא לְנַפְשָׁאִין. סְלִיקוּ לְאִגְרָא. קָא אִיהוּ בַּחֲדָא זָוִית וּבָעוּ רַחֲמֵי. סְלִיקוּ קָדִים עַנְנֵי מִזָּוִית דִּדְבֵיתְהוּ, וּבְאוֹתוֹ הַפַּעַם אָתוּ רַבָּנָן לְבַקֵּשׁ לוֹ, שֶׁיִּתְפַּלֵּל עַל מִטְרָא. וְכִי נָחִית מֵאִגְרָא, אָמְרוּ: יְדַעְנָא, דְּמִטְרָא מֵחֲמַת מַר הוּא דְּאָתָא אָכֵן מַאי טַעְמָא קָדִים סָלִיק עֲנָנָא הַאי מִזָּוִית דִּדְבֵיתְהוּ הֲוֵית עוֹמֶדֶת? אָמַר לְהוּ: מִשּׁוּם דְּאִתְּתָּא שְׁכִיחָא בְּמָתָא וּבְבֵיתָא, וּמְקָרֵב הֲנָיָתָא לֶעָנִי. (וּפֵרֵשׁ רַשִּׁ"י: דִּמְקָרֵב הֲנָיָתָא כוּ' — שֶׁהִיא נוֹתֶנֶת לֶעָנִי לֶחֶם וְקִטְנִית וְכַיּוֹצֵא בָּהֶן, כְּדֵי שֶׁלֹּא יִהְיֶה לֶעָנִי טֹרַח בָּהֶם. אֲבָל אָמַר אַבָּא חִלְקִיָּה: אֲנִי נוֹתֵן לָהֶם מָעוֹת).
הֲרֵי לְךָ, שֶׁכָּל כַּמָּה דְּנוֹתְנִין לֶעָנִי מָעוֹת, אֵין זְכוּתוֹ גָּדוֹל כָּל כָּךְ כְּמוֹ שֶׁהוּא נוֹתֵן לֶעָנִי לֶחֶם וּבָשָׁר וְיַיִן, כְּדֵי שֶׁלֹּא יִהְיֶה טֹרַח לִקְנוֹת, וְיִהְיֶה מְקָרֵב הֲנָאָתוֹ. עַל כֵּן מִנְהָג הַטּוֹב לְחַלֵּק קֶמַח לַעֲנִיִּים, וְאַף שֶׁהַטֹּרַח הוּא יוֹתֵר עַל הַגַּבָּאִים בִּשְׁבִיל כֵּן, הַשָּׂכָר יוֹתֵר. וַהֲלֹא כְּבָר אָמְרוּ רַבּוֹתֵינוּ זִכְרוֹנָם לִבְרָכָה: וּמַצְדִּיקֵי הָרַבִּים כְּכוֹכָבִים לְעוֹלָם וָעֶד — אֵלּוּ הַגַּבָּאֵי צְדָקָה.
וְהַנִּרְאֶה לְפִי שִׂכְלִי, לָמָּה נִמְשְׁלוּ הַגַּבָּאֵי צְדָקָה לְכוֹכָבִים? כִּי עִנְיַן הַכּוֹכָבִים הוּא לְהָאִיר בַּלַּיְלָה, וְלֹא בַּיּוֹם, כִּי שְׁרָגָא בְּטִהֲרָא לָא מְהַנֵּי. וְכֵן הַגַּבָּאִים מְיֻחָדִים לְהָאִיר בַּמְּקוֹמוֹת הָאֲפֵלוֹת, וְזֶהוּ מְקוֹם הָעֲנִיּוּת וְדַלּוּת, וּבְאוֹתָן הַמְּקוֹמוֹת יִרְאוּ הַגַּבָּאִים לִתֵּן אוֹר וְהַשְׁגָּחָה בְּשִׂימַת עַיִן וּבְעַיִן פְּקוּחָה לְטוֹבָה, וְאֵיךְ וּמַה לַּעֲשׂוֹת. וְאַשְׁרֵי הַגַּבָּאֵי צְדָקָה שֶׁעוֹסְקִין בְּעַצְמָן בְּעֵסֶק מִצְוָה רַבָּה לִקְנוֹת חִטִּים מֵהַמֻּבְחָר וְהַטּוֹב, כִּי חֵלֶק עֲנִיִּים הוּא חֵלֶק גָּבוֹהַּ. וְזֶהוּ הַסּוֹד: וְכָל מִבְחַר נִדְרֵיכֶם אֲשֶׁר תִּדְּרוּ לַה' (וּפֵרֵשׁ רַשִּׁ"י פָּרָשַׁת רְאֵה: מְלַמֵּד, שֶׁיִּתֵּן לְהָעֲנִיִּים חֵלֶק הַמֻּבְחָר, כִּי חֵלֶק הֶעָנִי הוּא חֵלֶק ה'). וּכְמוֹ שֶׁאָמַר כַּמָּה פְּעָמִים בַּפְּרָקִים הַקּוֹדְמִים, עַיֵּן שָׁם.
וְהִנֵּה רָאִיתִי מִכְשׁוֹל גָּדוֹל בִּמְדִינוֹת פּוֹלִין בֵּין הַגַּבָּאִים, שֶׁכָּל אֶחָד מַחֲזִיק חֹדֶשׁ, וּמִדֵּי חֹדֶשׁ בְּחָדְשׁוֹ יֵשׁ גַּבַּאי אַחֵר, וּבְהַגִּיעַ חֹדֶשׁ נִיסָן וְחֹדֶשׁ תִּשְׁרֵי, אֲשֶׁר צָרְכֵי הָעֲנִיִּים הֵם מְרֻבִּים, מוֹצִיאִים שְׁאָר הַגַּבָּאִים אֶת רֹאשָׁם מֵעֵסֶק הַגַּבָּאוּת, וְאוֹמְרִים לְהָעֲנִיִּים הַבָּאִים לִפְנֵיהֶם: מַה לָּכֶם אֵלַי?! הֲלֹא יֵשׁ גַּבַּאי הַחֹדֶשׁ לְפָנֶיךָ, וְעָלָיו הוּא מֻטָּל לָצֵאת יְדֵי חוֹבָתוֹ בְּחֹדֶשׁ זֶה! וְהָעוֹשֶׂה כֵּן הוּא מְכֹעָר מְאֹד, וַהֲלֹא עַל כָּל הַגַּבָּאִים הַדָּבָר מֻטָּל לַעֲבֹד עֲבוֹדַת הַקֹּדֶשׁ, בַּכָּסֶ"ף יִשָּׂאוּ — וּמַה יַּעֲשֶׂה הַגַּבַּאי חֹדֶשׁ? לִפְעָמִים אֵין יְכֹלֶת בְּיָדוֹ לְהַלְווֹת מִכִּיסוֹ לִמְעוֹת צְדָקָה, וְאֵין לוֹ שׁוּם מָעוֹת בְּכִיס שֶׁל צְדָקָה. וְאִם כֵּן, וַהֲרֵי עֲבוֹדָה זוֹ עֲבוֹדַת הַקֹּדֶשׁ הוּא, נֶחְשָׁב כַּעֲבוֹדַת מֶלֶךְ בָּשָׁר וָדָם, הַמֻּטָּל עַל אִישׁ דְּבַר יוֹם בְּיוֹמוֹ וְשַׁבָּת בְּשַׁבַּתּוֹ וְחֹדֶשׁ בְּחָדְשׁוֹ, וְאֵין אוֹתוֹ אִישׁ יוּכַל לוֹמַר: הֲרֵי פָּטוּר אֲנִי בְּחֹדֶשׁ זֶה, וְעָלַי הַמְּלָאכָה לִגְמֹר בְּחֹדֶשׁ אַחֵר, וְלָמָּה יַעֲשֶׂה כֵּן, חַס וְשָׁלוֹם, בַּעֲבוֹדַת מֶלֶךְ מַלְכֵי הַמְּלָכִים הַקָּדוֹשׁ בָּרוּךְ הוּא?
עַל כֵּן צְרִיכִים כָּל הַגַּבָּאִים לַעֲשׂוֹת אֲסֵפָה וְלִפְקֹחַ וּלְעַיֵּן הֵיטֵב בְּצָרְכֵי הָעֲנִיִּים וְהָאֶבְיוֹנִים, וּבִגְלַל הַדָּבָר הַזֶּה יְבָרֵךְ ה' אוֹתָם בְּכָל מַעֲשֶׂה יְדֵיהֶם, וְיִזְכּוּ לִרְאוֹת בִּנְיַן צִיּוֹן וִירוּשָׁלַיִם, אָמֵן כֵּן יְהִי רָצוֹן. מוֹרִי וְרַבִּי מוֹרֵנוּ הָרַב רַבִּי יוֹסֵף, זִכְרוֹנוֹ לִבְרָכָה.

Chapter 92

<b>מֵאַהֲבַת </b>הַקָּדוֹשׁ בָּרוּךְ הוּא לְיִשְׂרָאֵל צִוָּה לִסְפֹּר תִּשְׁעָה וְאַרְבָּעִים יוֹם מִמָּחֳרַת הַפֶּסַח עַד חַג הַשָּׁבוּעוֹת, שֶׁהוּא יוֹם מַתַּן תּוֹרָה, שֶׁהוּא יוֹם הַחֲמִשִּׁים. וְהַטַּעַם הוּא מְבֹאָר, כִּי כְּשֶׁהָיוּ יִשְׂרָאֵל בְּגָלוּת מִצְרַיִם, נִשְׁתַּקְּעוּ בַּקְּלִפָּה בְּאַרְבָּעִים וְתִשְׁעָה שַׁעֲרֵי טֻמְאָה, וְאִלְמָלֵא הָיוּ יִשְׂרָאֵל שָׁם עוֹד יוֹם אֶחָד אַחַר חֲמִשָּׁה עָשָׂר בְּנִיסָן, 'הֲרֵי אָנוּ וּבָנֵינוּ וּבְנֵי בָנֵינוּ מְשֻׁעְבָּדִים הָיִינוּ לְפַרְעֹה'. וְהַקָּדוֹשׁ בָּרוּךְ הוּא בְּרַחֲמָיו וּבְרֹב חֲסָדָיו הוֹצִיאָנוּ לְחֵרוּת וְנָתַן לָנוּ הַתּוֹרָה אַחַר מִסְפָּר חֲמִשִּׁים יוֹם, דְּהַיְנוּ שֶׁהָיוּ יִשְׂרָאֵל סוֹפְרִים אַרְבָּעִים וְתִשְׁעָה יוֹם, חוּץ מִיּוֹם שֶׁנִּתְּנָה בּוֹ הַתּוֹרָה הַקְּדוֹשָׁה. וּבְכָל יוֹם וָיוֹם בָּאנוּ מִמַּדְרֵגָה לְמַדְרֵגָה בְּאַרְבָּעִים וְתִשְׁעָה שַׁעֲרֵי הַקְּדֻשָּׁה, שֶׁהֵן שַׁעֲרֵי בִּינָה, וְלָכֵן צִוָּה הַקָּדוֹשׁ בָּרוּךְ הוּא לִסְפֹּר לָנוּ שִׁבְעָה שָׁבוּעוֹת כְּדִין אִשָּׁה נִדָּה, שֶׁסּוֹפֶרֶת שִׁבְעָה יְמֵי נְקִיִּים לְנִדָּתָהּ, וְאַחַר כָּךְ הִיא טְהוֹרָה לְבַעֲלָהּ. כָּךְ הָיוּ יִשְׂרָאֵל בַּמִּדְבָּר, שֶׁהָיָה לָהֶם דִּין טֻמְאַת הַנִּדָּה מִקְּלִפּוֹת מִצְרַיִם, וְהָיוּ מֻכְרָחִים לִסְפֹּר שִׁבְעָה שָׁבוּעוֹת תְּמִימוֹת.
וְאִיתָא בְּמִדְרַשׁ רַבָּה: כָּל מָקוֹם שֶׁנֶּאֱמַר 'תָּמִים' אוֹ 'תְּמִימִים' — הִשְׁלִים לְמִדּוֹת שָׁבוּעוֹת שִׁבְעָה, שֶׁהֵן אַרְבָּעִים וְתִשְׁעָה יוֹם; וּשְׁלשָׁה יָמִים קֹדֶם מַתַּן תּוֹרָה הָיָה הַגְבָּלָה, וְהָיוּ יִשְׂרָאֵל מְטַהֲרִין אֶת עַצְמָן כְּמוֹ אִשָּׁה הַמִּטַּהֶרֶת לְבַעֲלָהּ אַחַר עֵת נִדָּתָהּ. וּבְיוֹם הַחֲמִשִּׁים זָכוּ יִשְׂרָאֵל לְהִכָּנֵס בְּשַׁעַר הַחֲמִשִּׁים שֶׁל שַׁעֲרֵי בִּינָה, וְשַׁעַר הַחֲמִשִּׁים נִקְרָא 'עֵץ הַחַיִּים אֲשֶׁר בְּתוֹךְ הַגָּן'. וְאַף כִּי יֵשׁ שְׁנֵי דֵּעוֹת פְּלוּגְתָּא רַבִּי אֱלִיעֶזֶר וְרַבִּי יְהוֹשֻׂעַ, אִי בְּנִיסָן נִבְרָא הָעוֹלָם אוֹ בְּתִשְׁרֵי נִבְרָא הָעוֹלָם. וּבֵין לְמַר וּבֵין לְמַר סְבִירָא לֵיהּ, דִּבְפֹעַל בְּנִיסָן נִבְרָא הָעוֹלָם, וּמַתְחִילִין אָנוּ לִמְנוֹת הָחֳדָשִׁים מִן רֹאשׁ חֹדֶשׁ נִיסָן, שֶׁהוּא רֹאשׁ לָחֳדָשִׁים. 
וְאִם כֵּן, פֶּסַח הוּא חַג הָרִאשׁוֹן, וְחַג שָׁבוּעוֹת הוּא חַג הָאֶמְצָעִי, וְחַג הַסֻּכּוֹת הוּא חַג הָאַחֲרוֹן. וְאִם כֵּן לָכֵן נִקְרָא שָׁבוּעוֹת 'עֵץ הַחַיִּים שֶׁבְּתוֹךְ הַגָּן'. וְלָכֵן נִרְאֶה לִי, דְּעַל זֶה כָּתַב הַזֹּהַר פָּרָשַׁת אֱמֹר, וְזֶה לְשׁוֹנוֹ: וּבְיוֹם הַבִּכּוּרִים, בְּהַקְרִיבְכֶם מִנְחָה חֲדָשָׁה לַה' בְּשָׁבוּעוֹתֵיכֶם, מִקְרָא קֹדֶשׁ יִהְיֶה לָכֶם. רַבִּי שִׁמְעוֹן פָּתַח: אָז יְרַנְּנוּ עֲצֵי הַיַּעַר מִלִּפְנֵי ה', כִּי בָא לִשְׁפֹּט אֶת הָאָרֶץ. וְקָשֶׁה, לִכְאוֹרָה, לָמָּה דָּרַשׁ רַבִּי שִׁמְעוֹן בֶּן יוֹחַאי הַמִּקְרָא הַזֶּה כָּאן? אֶלָּא נִרְאֶה לִי, דְּשַׁפִּיר דָּרִישׁ רַבִּי שִׁמְעוֹן בֶּן יוֹחַאי 'אָז יְרַנְּנוּ כָּל עֲצֵי הַיַּעַר', דְּכָל עֲצֵי הַיַּעַר הַלְּבָנוֹן נִקְשָׁרִים בְּעֵץ הַחַיִּים שֶׁבְּתוֹךְ הַגָּן, וּכְמוֹ שֶׁכָּתַבְתִּי לְעֵיל. וְהִנֵּה הַקָּדוֹשׁ בָּרוּךְ הוּא רוֹצֶה לְהַרְאוֹת חִבָּתָן שֶׁל יִשְׂרָאֵל נֶגֶד כָּל הָאֻמּוֹת וְהֶאֱכִילָנוּ אֶת הַמָּן בַּמִּדְבָּר, כְּמוֹ שֶׁאָמַר הַכָּתוּב: הִנְנִי מַמְטִיר לָכֶם לֶחֶם מִן הַשָּׁמַיִם. וְצִוָּה אוֹתָנוּ לְהַקְרִיב שְׂעוֹרִים לְקָרְבָּן בְּחַג הַשָּׁבוּעוֹת. זַכָּאָה חוּלָקֵיהּ דְּיִשְׂרָאֵל, דְּקֻדְשָׁא בְּרִיךְ הוּא בָּדִיק לוּן בְּקָרְבַּן שְׂעוֹרִים כְּדִין סוֹטָה, שֶׁהֵבִיאָה קָרְבָּנָהּ מַאֲכַל בְּהֵמָה, כָּךְ צִוָּה הַקָּדוֹשׁ בָּרוּךְ הוּא לְהָבִיא קָרְבַּן שְׂעוֹרִים. 
אֲבָל הַאי שַׁעְתָּא אַקְדִּימוּ יִשְׂרָאֵל 'נַעֲשֶׂה' לְ'נִשְׁמָע' וְאִשְׁתַּכְּחוּ כֻּלָּן זַכָּאִין, כְּמָה דְּאַתְּ אָמַר: כֻּלָּךְ יָפָה, רַעְיָתִי, וּמוּם אֵין בָּךְ. וְאִתְּמַר עֲלַיְהוּ: אֵשֶׁת חַיִל מִי יִמְצָא? וְאֵשֶׁת חַיִל הִיא עֲטֶרֶת בַּעֲלָהּ. וְלָכֵן קָרָא הַזֹּהַר הַמִּנְחָה חֲדָשָׁה 'מִנְחַת קְנָאוֹת', וְלָכֵן נִקְרֵאת 'מִנְחָה חֲדָשָׁה', וְחִדּוּשָׁהּ — שֶׁנַּעֲשִׂין יִשְׂרָאֵל בְּרִיָּה חֲדָשָׁה בְּיוֹם מַתַּן תּוֹרָה כְּאִשָּׁה סוֹטָה, דְּהִיא טְהוֹרָה, וְנִקְּתָה וְנִזְרְעָה זֶרַע, וּטְהוֹרָה הִיא — כָּךְ הֲוֵי יִשְׂרָאֵל טְהוֹרִין אַחַר מַעֲשֵׂה הַקָּרְבָּן שֶׁל חַג הַשָּׁבוּעוֹת.
וְלָכֵן חַג הַשָּׁבוּעוֹת יוֹם אֶחָד, לְרַמֵּז שֶׁהַקָּדוֹשׁ בָּרוּךְ הוּא הוּא אֶחָד, וְיִשְׂרָאֵל הֵן גּוֹי אֶחָד בָּאָרֶץ, לְרַמֵּז שֶׁיִּשְׂרָאֵל תְּלוּיִין בְּאַחְדּוּתוֹ, לְרַמֵּז עַל עֵץ חַיִּים, דִּמְיַחֵד לְכֻלְּהוּ אִילָנֵי דְּגַן עֵדֶן לְקַשְּׁרָא בִּיחוּדָא שְׁלִים.
וְלָכֵן כָּתוּב בַּזֹּהַר פָּרָשַׁת אֱמֹר וְזֶה לְשׁוֹנוֹ: וּסְפַרְתֶּם לָכֶם מִמָּחֳרַת הַשַּׁבָּת מִיּוֹם הֲבִיאֲכֶם אֶת עֹמֶר הַתְּנוּפָה. כַּד הֲווּ יִשְׂרָאֵל בְּמִצְרַיִם, הָיוּ בִּרְשׁוּתָא אָחֳרָא, וַהֲווּ אֲחִידוּ בִּמְסַאֲבוּתָא, כְּאִתְּתָא דָּא דְּיַתְבַת בְּיוֹמֵי דִּמְסַאֲבוּתָא. בָּתַר דְּאִתְגְּזָרוּ בְּמִצְרַיִם, עָאלוּ בְּחוּלָקָא דִּקְדֻשָּׁה דְּאִתְקָרֵי 'בְּרִית', וּפָסִיק מִנַּיְהוּ מְסַאֲבוּתָא, כְּדָא אִתְּתָא, דְּפַסְקָה מִנַּהּ מְסַאֲבוּתָא. בָּתַר דְּאִתְפָּסְקוּ מִנַּיְהוּ, מַה כְּתִיב? וּסְפַרְתֶּם לָכֶם וְגוֹ'. כְּמוֹ שֶׁכָּתוּב גַּבֵּיה אִשָּׁה: וְסָפְרָה לָהּ שִׁבְעָה יָמִים. כָּךְ אָמַר הַקָּדוֹשׁ בָּרוּךְ הוּא לְיִשְׂרָאֵל: מִכָּאן וּלְהָלְאָה חֻשְׁבְּנָא: וּסְפַרְתֶּם לָכֶם — לָכֶם, דַּיְקָא — לְעַצְמְכֶם, כְּדֵי שֶׁיִּהְיוּ תְּמִימוֹת בְּטָהֳרָה בְּנֵי אַרְבָּעִים וְתִשְׁעָה יוֹמֵי נֶגֶד אַרְבָּעִים וְתִשְׁעָה שְׁעָרִים דַּהֲוֵי יִשְׂרָאֵל בְּטֻמְאָה, בִּמְסַאֲבוּתָא דַּעֲבוֹדָה זָרָה שֶׁל מִצְרַיִם, וּבְיוֹם הַחֲמִשִּׁים פָּסַק יִשְׂרָאֵל זֻהֲמָתָן, וְנִכְנְסוּ לְשַׁעַר הַחֲמִשִּׁים, שֶׁהוּא סוֹד חֲמִשִּׁים שַׁעֲרֵי בִּינָה, וְהָיוּ כֻּלָּן טְהוֹרִים. וְהַאי יוֹמָא, שֶׁהוּא יוֹם חֲמִשִּׁים הַזֶּה — יוֹם קָדוֹשׁ וְטָהוֹר, וּבוֹ בַּיּוֹם יָצְאוּ יִשְׂרָאֵל לְחֵרוּת מִן הַמַּלְאָךְ הַמָּוֶת וּמִן הַמַּלְכֻיּוֹת.
עַל כֵּן רָאוּי וְנָכוֹן לְכָל אִישׁ הַיָּרֵא וְחָרֵד דְּבַר ה', שֶׁיִּלְמַד כָּל הַלַּיְלָה שֶׁל חַג הַשָּׁבוּעוֹת, כְּפִי הַתִּקּוּן שֶׁחִבְּרוּ תַּלְמִידֵי הָאֲרִ"י, זִכְרוֹנוֹ לִבְרָכָה, וְיַעַסְקוּ בַּתּוֹרָה וּבַנְּבִיאִים וּבַכְּתוּבִים וּבְמִשְׁנָיוֹת וּקְצָת מַאַמְרֵי הַזֹּהַר. יַעֲשֶׂה כָּזֹאת, וּבַהִתְעוֹרְרוּת דִּלְתַתָּא הוּא מְעוֹרֵר קְדֻשַּׁת עֶלְיוֹן לְאִתְחַבְּרָא יִחוּד עֶלְיוֹן בְּאוֹרוֹ בְּשֶׁפַע גָּדוֹל, וּבִזְכוּת זֶה יַשְׁפִּיעַ הַקָּדוֹשׁ בָּרוּךְ הוּא גַּם כֵּן עָלֵינוּ אוֹר חָדָשׁ, וְנִזְכֶּה כֻּלָּנוּ לְאוֹרוֹ. אָמֵן.

Chapter 93

<b>אָמַר </b>רַבִּי יוֹחָנָן: אָסוּר לָאָדָם שֶׁיְּמַלֵּא שְׂחוֹק פִּיו בָּעוֹלָם הַזֶּה, שֶׁנֶּאֱמַר <small>(תְּהִלִּים קכו, ב)</small>: "אָז יִמָּלֵא שְׂחוֹק פִּינוּ". אָמְרוּ עָלָיו, עַל רַבִּי שִׁמְעוֹן בֶּן לָקִישׁ, שֶׁלֹּא מִלֵּא שְׂחוֹק פִּיו מִכִּי שָׁמַע מֵרַבִּי יוֹחָנָן רַבֵּיהּ.
וְהָעִנְיָן הוּא, שֶׁה' יִתְבָּרַךְ בָּרָא בָּאָדָם לֵב וְכָבֵד וּטְחוֹל: הַלֵּב הוּא לְמַעְלָה, וְהַכָּבֵד — מִתַּחְתָּיו בָּאֶמְצַע מִצַּד יָמִין, וְהַטְּחוֹל מִתַּחְתָּיו מִצַּד שְׂמֹאל. הַכָּבֵד הוּא מְרַמֵּז עַל שֹׁרֶשׁ שֶׁל עֵשָׂו הַנִּקְרָא 'אֱדוֹם', לְפִי שֶׁהַכָּבֵד כֻּלּוֹ דָּם, וְלָכֵן נִקְרָא עֵשָׂו 'אֱדוֹם', וְתַבְשִׁילוֹ אָדֹם, וְהַשַּׂר שֶׁלּוֹ הוּא אָדֹם, וְכֻלּוֹ דִּין. וְהַטְּחוֹל מְרַמֵּז עַל לִילִית הָרְשָׁעָה, וְהַלֵּב מְרַמֵּז עַל יִשְׂרָאֵל, עַם קָדוֹשׁ, כִּי קְדוֹשִׁים הֵם לֵאלֹהֵיהֶם, וְעַל כֵּן לֹא נָטַל כָּל כָּךְ דָּמִים, כִּי אִם הַבָּרוּר וְהַזַּךְ וְהַטָּהוֹר וּמַבְחִין בֵּין דָּם לְדָם, בֵּין דַּם נִדָּה לְדָם טָהוֹר. מַה שֶּׁאֵין כָּךְ הַכָּבֵד — שׁוֹאֵב לְגַבֵּיהּ כָּל דָּם טָמֵא, וְאֵינוֹ מַבְחִין בֵּין דָּם לְדָם. וְהַכָּבֵד הוּא תָּמִיד בְּכַעַס, וְעַל כֵּן אָמְרוּ רַבּוֹתֵינוּ זִכְרוֹנָם לִבְרָכָה: כָּל הַכּוֹעֵס, כְּאִלּוּ עוֹבֵד עֲבוֹדָה זָרָה. כִּי כְּבָר כָּתַבְתִּי, כִּי הַכַּעַס הוּא מִצַּד הַכָּבֵד, כִּי הוּא כֹּחַ שֶׁל סַמָּאֵל, שֶׁנִּקְרָא 'אֱלֹהִים אֲחֵרִים', וְהַטְּחוֹל הוּא מִצַּד לִילִית, שֶׁדַּרְכָּהּ לְהִתְרָאוֹת לִבְנֵי אָדָם בַּלַּיְלָה בַּחֲלוֹם וּבְהָקִיץ כִּדְמוּת אִשָּׁה, עַד שֶׁגּוֹרֶמֶת שֶׁיֵּצֵא מִמֶּנּוּ זֶרַע לְבַטָּלָה, וְלָכֵן הַטְּחוֹל שׂוֹחֵק.
וּבִהְיוֹת בֵּית הַמִּקְדָּשׁ קַיָּם, אֲזַי הָיָה מֵאִיר לְיִשְׂרָאֵל שְׁנֵי אוֹרוֹת מִשְּׁנֵי עוֹלָמוֹת הָעֶלְיוֹנִים, שֶׁעֲלֵיהֶם נֶאֱמַר: "יְהִי אוֹר וַיְהִי אוֹר". וּמִשֹּׁרֶשׁ הָעוֹלָמוֹת הָאֵלּוּ הֵן נִשְׁמוֹת הָאִמָּהוֹת רָחֵל וְלֵאָה, אֲשֶׁר בָּנוּ שְׁתֵּיהֶן בֵּית יִשְׂרָאֵל, וּבָם הָיוּ מַכְנִיעִים אֶת הַסַּמָּאֵל וְזוּגָתוֹ לִילִית, שֶׁלֹּא הָיָה לָהֶם שׁוּם שְׁלִיטָה לַעֲשׂוֹת רָעָה לְיִשְׂרָאֵל. וּשְׁנֵי פְּעָמִים 'אוֹר' גִּימַטְרִיָּא 'שְׂחוֹק', מַה שֶּׁאֵין כֵּן כַּאֲשֶׁר נֶחֱרַב הַבַּיִת, גָּרְמוּ הָעֲווֹנוֹת שֶׁהָאוֹרוֹת שֶׁל מַעְלָה נִסְתַּלְּקוּ, וְאָז גָּבְרוּ שְׁתֵּי הַקְּלִפּוֹת הַנִּזְכָּרוֹת, אֲזַי הִיא שׂוֹחֶקֶת בָּנוּ בַּעֲווֹנוֹתֵינוּ הָרַבִּים. וְלָכֵן אֵין שִׂמְחָה וּשְׂחוֹק בָּעוֹלָם הַזֶּה. וּכְשֶׁבָּא מְשִׁיחֵנוּ — אָז יִמָּלֵא שְׂחוֹק פִּינוּ. וּמִכָּאן צָרִיךְ הָאָדָם לָדַעַת אֵיךְ לְרַצּוֹת הַבּוֹרֵא יִתְבָּרַךְ, שֶׁלֹּא לְהַרְאוֹת שׁוּם פָּנִים שׂוֹחֲקוֹת עַכְשָׁו בִּשְׁעַת הַחֻרְבָּן, כִּי אָסוּר לָנוּ לִשְׂחֹק. וְאִם הָאָדָם אֵינוֹ נִזְהָר בָּזֶה, אֲזַי הוּא נוֹתֵן כֹּחַ לַטְּחוֹל לִשְׂחֹק, וּמִתְגַבְּרִין הַשְּׁתֵּי קְלִפּוֹת הַנִּזְכָּרוֹת לְעֵיל. וְלֹא מִלּוּי שְׂחוֹק לְבַד אָסוּר, אֶלָּא גַּם שְׁאָר שְׂמָחוֹת שֶׁאֵינָן שֶׁל מִצְוָה אֲסוּרוֹת, וַאֲפִלּוּ שִׂמְחָה שֶׁל מִצְוָה אֵין לְהַרְבּוֹת בָּהֶם כְּלָל.
וְכַמְבֹאָר בְּדִבְרֵי חֲכָמֵינוּ זִכְרוֹנָם לִבְרָכָה, רְאֵה מַה שֶּׁכָּתַב הַזֹּהַר פָּרָשַׁת תַּזְרִיעַ: רַבִּי חִיָּא וְרַבִּי יוֹסֵי הֲוֵי אָזְלֵי בְּאוֹרְחָא. כַּד מָטוּ חַד חֲקַל, חֲמוּ חַד דִּפְטְרָא דְּקִטְפָא (פֵּרוּשׁ: עֵץ שֶׁל אֲפַרְסְמוֹן) שֶׁהָיָה בַּדֶּרֶךְ לְצַד יָמִין. אָמַר רַבִּי יוֹסֵי: עֲטִיפָא עֲטִיפָא דְּקִטְרָא, דְּעֵינֵי שָׁכִיחַ (פֵּרוּשׁ: כִּסּוּי עָשָׁן שֶׁל שְׂרֵפַת אֵשׁ חֻרְבַּן בֵּית הַמִּקְדָּשׁ שָׁכִיחַ לִפְנֵי עֵינֵי צַדִּיקִים, הַזּוֹכְרִים תָּמִיד אֶת חֻרְבַּן בֵּית הַמִּקְדָּשׁ). וְלָכֵן אֵין רְשׁוּת לְהִסְתַּכֵּל בְּשׁוּם שִׂמְחָה מִיּוֹם שֶׁנֶּחֱרַב בֵּית הַמִּקְדָּשׁ.
רְאֵה, כַּמָּה גֹּדֶל הַחִיּוּב לְהִתְאַבֵּל עַל חֻרְבַּן הַבֵּית מִקְדָּשׁ וְעַל שְׁפִיכַת דָּמָן שֶׁל יִשְׂרָאֵל. וְצָרִיךְ הָאָדָם לוֹמַר 'עַל נַהֲרוֹת בָּבֶל' וְלִשְׁפֹּך דְּמָעוֹת עַל חֻרְבַּן בֵּית הַמִּקְדָּשׁ וְ'שִׁיר מִזְמוֹר לְאָסָף' סִימָן פו בִּתְהִלִּים, עַל הֲרִיגַת הַצַּדִּיקִים, כִּי שַׁעֲרֵי דְּמָעוֹת לֹא נִנְעֲלוּ וְאֵין נִמְחָקִים לְעוֹלָם. וְיֵשׁ בָּרָקִיעַ מְמֻנֶּה אֶחָד, שֶׁמְּקַבֵּל אוֹתָן דְּמָעוֹת, וְהוּא גַּם כֵּן מְמֻנֶּה עַל הַתְּפִלּוֹת שֶׁל יִשְׂרָאֵל שֶׁהֵן בִּדְמָעוֹת, וְהוּא מַלְאָךְ מִן שָׂרֵי הָאוֹפַנִּים, וּשְׁמוֹ יְרַחְמִיאֵל, וְהוּא שׁוֹלֵט עַל שֵׁשׁ מֵאוֹת חַיּוֹת, וְאִנּוּן דִּמְעִין אָחֳרִינִין הוּא אוֹתָן דְּמָעוֹת 'הֵן אֶרְאֶלָּם צָעֲקוּ חֻצָה, מַלְאֲכֵי שָׁלוֹם מַר יִבְכָּיוּן'. וְאִנּוּן דִּמְעִין דְּיִשְׁדוּן עַל זַכָּאִין כַּד מִסְתַּלְּקִין מֵעָלְמִין, כֻּלְּהוֹן נָטְלֵי לוֹן רְתִיכִין עִלָּאִין וּמְעָרְבֵי לוֹן בְּאִנּוּן דִּמְעִין דְּאוֹשְׁדָן עַל חֻרְבַּן בֵּית הַמִּקְדָּשׁ. וְעַל דָּא כְּתִיב: וּמָחָה ה' אֱלֹהִים דִּמְעָה מֵעַל כָּל פָּנִים. מַאן אִנּוּן פָּנִים? אִנּוּן אֵילִין רְתִיכִין קַדִּישִׁין עִלָּאִין, וּבָתַר כֵּן: וְחֶרְפַּת עַמּוֹ יָסִיר מֵעַל כָּל הָאָרֶץ, כִּי פִּי ה' דִּבֵּר.
הַכְּלָל, כִּי תָּדִיר צָרִיךְ הָאָדָם לְהִתְעוֹרֵר בְּלֵב מַר עַל גָּלוּת הַשְּׁכִינָה, וּלְהִתְאַנַּח עַל אֲרִיכוּת הַגָּלוּת הַמַּר, וְלָשִׂים אֶל לִבּוֹ, כִּי בִּהְיוֹתֵנוּ עַל אַדְמָתֵנוּ, וְהַשְּׁכִינָה הָיְתָה שׁוֹרָה בֵּין הַכְּרוּבִים, הָיִינוּ מְקַבְּלִים הֶאָרָה בְּכָל יוֹם, וְהָיוּ יִשְׂרָאֵל נִקְרָאִים 'עַם קָדוֹשׁ לַה'', וְהָיִינוּ קְרוֹבִים אֶל הַשְּׁכִינָה וְאֶל הַקְּדֻשָּׁה, וְהַקְּלִפּוֹת הָיוּ נֶחְבָּאִים וּדְחוּפִים בְּעִמְקֵי תְּהוֹם. מַה שֶּׁאֵין כֵּן עַכְשָׁו: יִשְׂרָאֵל הֵן נִדְחָפִים וְנִסְחָפִים וּמְפֻזָּרִים בְּכָל פִּנּוֹת וְקַצְווֹת הָאָרֶץ וּמַכְנִיעִים עַצְמָם בַּגָּלוּת בְּהַכְנָעָה גְּדוֹלָה נֶגֶד כָּל אֻמָּה וְלָשׁוֹן, וְחוֹלְקִין לָהֶם כָּל הַכָּבוֹד, וְהַלִּילִית הִיא מְחַיֶּכֶת וְשׂוֹחֶקֶת, וְיֵשׁ לָהּ הֲנָאָה גְּדוֹלָה, בִּרְאוֹתָהּ שֶׁיִּשְׂרָאֵל הֵן מַכְנִיעִין עַצְמָן נֶגֶד הָאֻמּוֹת, אֲשֶׁר מַמָּשׁ מְקֻיָּם בָּנוּ: כִּי שָׁחָה לְעָפָר נַפְשֵׁנוּ. וּמַמָּשׁ אֲנַחְנוּ לְמִרְמָס תַּחַת כַּפּוֹת רַגְלֵיהֶם, וַאֲנַחְנוּ לָהֶם לַעֲבָדִים וְלִשְׁפָחוֹת. וְכָל טָרְחָם שֶׁל יִשְׂרָאֵל וִיגִיעַ כַּפָּן נוֹשְׂאִים עַיִן קְצָת מִן אֻמּוֹת הָעוֹלָם בְּיִשְׂרָאֵל, וְלוֹקְחִים בְּיָד חֲזָקָה מִיָּדָם. וַאֲנַחְנוּ, בֵּית יִשְׂרָאֵל, מֻכִּים וְנֶהֱרָגִים וְנִשְׁחָטִים וְנִשְׂרָפִים עַל קְדֻשַּׁת הַשֵּׁם. וְהֵיאַךְ לֹא יָשִׂים אָדָם אֶל לִבּוֹ כָּל מִי שֶׁיִּרְאַת אֱלֹהִים נוֹגֵעַ בְּלִבּוֹ, לְכַוֵּן בִּתְפִלָּתוֹ בַּמְּקוֹמוֹת הַשַּׁיָּכִים לִגְאֻלַּת יִשְׂרָאֵל, שֶׁיִּגְאָלֵנוּ הַקָּדוֹשׁ בָּרוּךְ הוּא מִידֵי אֻמּוֹת הָעוֹלָם לְמַעַן שְׁכִינַת כְּבוֹדוֹ?! וְקַבָּלָה אֲמִתִּית הִיא בְּיָדִי: כָּל מִי שֶׁבְּלִבּוֹ תָּדִיר צַעַר עַל גָּלוּת הַשְּׁכִינָה — זוֹכֶה לְכֶתֶר תּוֹרָה.
וְדַע, מַה שֶּׁכָּתַב הָאֲרִ"י זִכְרוֹנוֹ לִבְרָכָה, עַל מוֹרֵנוּ הָרַב רַבִּי אַבְרָהָם הַלֵּוִי, שֶׁחִבֵּר הַתִּקּוּנֵי שַׁבָּת, שֶׁהָיָה דִּירָתוֹ בִּצְפַת, תִּבָּנֶה וְתִכּוֹנֵן בִּמְהֵרָה בְּיָמֵינוּ. וּבְכָל חֲצוֹת לַיְלָה הָיָה קָם וְסוֹבֵב בְּכָל הָרְחוֹבוֹת שֶׁל יְהוּדִים, וְנָתַן קוֹלוֹ בְּקוֹל מַר וְאָמַר: אַחֵינוּ בֵּית יִשְׂרָאֵל, הֲלֹא יָדוּעַ לָכֶם, שֶׁהַשְּׁכִינָה בַּעֲווֹנוֹתֵינוּ הָרַבִּים בַּגָּלוּת, וּבֵית מִקְדָּשֵׁנוּ הָיָה לִשְׂרֵפַת אֵשׁ, וְיִשְׂרָאֵל הֵם בַּגָּלוּת הַמַּר וְסוֹבְלִים יִסּוּרִים, עִנּוּיִים קָשִׁים וּמָרִים, וְנֶהֶרְגוּ כַּמָּה חֲסִידִים וַחֲסִידוֹת, בַּחוּרִים וּבְתוּלוֹת, זְקֵנִים עִם נְעָרִים, בְּאַרְבַּע מִיתוֹת בֵּית דִּין. וְנִתְלִין וְנִדּוֹנִין בְּמִיתוֹת קָשׁוֹת וּמְשֻׁנּוֹת, וְאַתֶּם שׁוֹכְבִין עַל מִטּוֹתֵיכֶם בְּהַשְׁקֵט וָבֶטַח? קוּמוּ וְנִצְעַק אֶל ה' אֱלֹהֵינוּ, שֶׁהוּא מֶלֶךְ רַחוּם וְחַנּוּן, אוּלַי יִשְׁמַע ה' אֶל קוֹל תְּפִלָּתֵנוּ, וִירַחֵם עַל עַמּוֹ שְׁאֵרִית פְּלֵטַת יִשְׂרָאֵל. וְהָיָה הֶחָסִיד צוֹעֵק, וְלֹא נָתַן מְנוּחָה לְכָל בְּנֵי הָעִיר. וְהָיוּ קָמִים כֻּלָּם בְּשָׁעָה חֲדָא לְבָתֵּי מִדְרָשׁוֹת, וְהָיוּ אוֹמְרִים הַתִּקּוּן חֲצוֹת, וְאַחַר כָּךְ הָיוּ לוֹמְדִין אִישׁ אִישׁ כְּפִי הַשָּׂגָתוֹ: יֵשׁ מֵהֶן הָיוּ עוֹסְקִין בְּדִבְרֵי קַבָּלָה וּבַזֹּהַר, וְיֵשׁ מֵהֶן הָיוּ עוֹסְקִים בַּגְּמָרָא וּבַמִּשְׁנָיוֹת, וְיֵשׁ מֵהֶן הָיוּ עוֹסְקִים בַּתּוֹרָה וּנְבִיאִים וּכְתוּבִים. וְאַחַר כָּךְ הָיוּ אוֹמְרִים פִּזְמוֹנִים וּבַקָּשׁוֹת עַד אוֹר הַיּוֹם, וְהָיוּ מְעוֹרְרִים רַחֲמִים.
וְהָרַב הָאֲרִ"י, זִכְרוֹנוֹ לִבְרָכָה, הָיָה מַפְלִיג בַּחֲסִידוּת, וְאָמַר עַל הֶחָסִיד רַבִּי אַבְרָהָם הַלֵּוִי, זִכְרוֹנוֹ לִבְרָכָה, שֶׁהוּא הָיָה גִּלְגּוּל שֶׁל יִרְמְיָהוּ הַנָּבִיא. וּפַעַם אַחַת אָמַר לוֹ הָאֲרִ"י, זִכְרוֹנוֹ לִבְרָכָה: דַּע, כִּי שָׁלְמוּ יָמֶיךָ, וְהִגִּיעוּ יָמֶיךָ לָמוּת, אִם לֹא שֶׁתַּעֲשֶׂה תַּקָּנָה אַחַת שֶׁאֲלַמֶּדְךָ. וְאִם תַּעֲשֶׂה אוֹתָהּ תַּקָּנָה זוֹ, אֲזַי תִּחְיֶה עוֹד עֶשְׂרִים וּשְׁתַּיִם שָׁנִים. וְזוֹ הִיא הַתַּקָּנָה שֶׁלְּךָ: שֶׁתֵּלֵךְ לִירוּשָׁלַיִם, וְשָׁם תֵּלֵךְ לְהִתְפַּלֵּל לִפְנֵי כֹּתֶל הַמַּעֲרָבִי, וְתִשְׁפֹּך תְּחִנָּתְךָ, וְתִזְכֶּה לִרְאוֹת הַשְּׁכִינָה. וְאָז הָלַךְ הֶחָסִיד לְבֵיתוֹ וְסָגַר עַצְמוֹ שְׁלשָׁה יָמִים וּשְׁלשָׁה לֵילוֹת בְּתַעֲנִית שַׂק וָאֵפֶר, וְאַחַר כָּךְ הָלַךְ הֶחָסִיד לִירוּשָׁלַיִם וּבָא לִפְנֵי כֹּתֶל הַמַּעֲרָבִי בִּתְפִלָּה וּבְתַחֲנוּנִים וּבִבְכִיָּה גְּדוֹלָה. וְאַחַר כָּךְ רָאָה עַל גַּבֵּי הַכֹּתֶל צוּרָה דֻּגְמַת אִשָּׁה מְלֻבֶּשֶׁת שְׁחוֹרִים, וְתֵכֶף מֵרֹב פַּחְדּוֹ נָפַל עַל פָּנָיו אַרְצָה, וְהָיָה צוֹעֵק וּבוֹכֶה בִּבְכִי גָּדוֹל, וְאָמַר: אוֹי לִי שֶׁרְאִיתִיךְ בְּכָךְ! אוֹי! אֲהָהּ עַל נַפְשִׁי! וְהָיָה מַאֲרִיך בִּבְכִיָּה וּזְעָקוֹת. וְהָיָה מְמָרֵט שַׂעֲרוֹת רֹאשׁוֹ עַד שֶׁנִּתְעַלֵּף וְנִרְדַּם, וְאָז רָאָה בַּחֲלוֹם, שֶׁבָּאָה אֵלָיו הַשְּׁכִינָה בִּבְגָדִים נָאִים וְאָמַר: הִתְנַחֵם, בְּנִי אַבְרָהָם, כִּי יֵשׁ תִּקְוָה לְאַחֲרִיתֵךְ, וְיָשׁוּבוּ הַבָּנִים לִגְבוּלָם, כִּי אָשִׁיב אֶת שְׁבוּתָם וְרִחַמְתִּי אוֹתָם. וַיִּיקַץ וַיִּשָּׂא אֶת רַגְלָיו וְחָזַר לִצְפַת, וּבָא אֶל הָאֲרִ"י, זִכְרוֹנוֹ לִבְרָכָה. וְתֵכֶף אָמַר לוֹ הָאֲרִ"י, זִכְרוֹנוֹ לִבְרָכָה: אֲנִי רוֹאֶה בְּךָ, שֶׁזָּכִיתָ לִרְאוֹת פְּנֵי הַשְּׁכִינָה, וּמֵעַתָּה תִּהְיֶה בָּטוּחַ, שֶׁתִּחְיֶה עוֹד עֶשְׂרִים וּשְׁתַּיִם שָׁנִים. וְכֵן הֲוֵי, שֶׁהֶחָסִיד הָיָה חַי אַחַר זֶה הַמַּעֲשֶׂה עֶשְׂרִים וּשְׁתַּיִם שָׁנִים.
וּמֵהֶחָסִיד הַנִּזְכָּר לְעֵיל יִרְאֶה כָּל אָדָם לַעֲשׂוֹת כֵּן: לָקוּם בַּחֲצוֹת הַלַּיְלָה אוֹ קֹדֶם אוֹר הַבֹּקֶר, וּלְהִתְאַבֵּל עַל חֻרְבַּן בֵּית הַמִּקְדָּשׁ וְעַל הֲרִיגַת הַקְּדוֹשִׁים. וְאֶחָד הַמַּרְבֶּה וְאֶחָד הַמַּמְעִיט, וּבִלְבַד שֶׁיְּכַוֵּן לִבּוֹ לְשֵׁם שָׁמַיִם. וְלֹא יַעֲשֶׂה זֹאת שֶׁיִּתְפָּאֵר בִּפְנֵי הַבְּרִיּוֹת, כְּדֵי שֶׁיְּשַׁבְּחוּ אוֹתוֹ הַבְּרִיּוֹת, שֶׁלֹּא דַּי שֶׁהוּא לֹא מְקַבֵּל שָׂכָר עַל זֶה, אֶלָּא גַּם מְקַבֵּל עֹנֶשׁ גָּדוֹל. וּמִי שֶׁהוּא מְכַוֵּן לְשֵׁם שָׁמַיִם, אֲזַי עָלָיו הַכָּתוּב הוּא אוֹמֵר: <small>(קֹהֶלֶת ח, ה)</small>: שׁוֹמֵר מִצְוָה לֹא יֵדַע דָּבָר רַע, וְיִזְכֶּה לִרְאוֹת בְּבִנְיַן צִיּוֹן וִירוּשָׁלַיִם, אָמֵן. מוֹרִי וְרַבִּי, מוֹרֵנוּ הָרַב יוֹסֵף, זִכְרוֹנוֹ לִבְרָכָה.

Chapter 94

<b>כְּתִיב </b>כְּתִיב <small>(יְשַׁעְיָה מג, יד)</small>: "כֹּה אָמַר ה': לְמַעַנְכֶם שִׁלַּחְתִּי בָּבֶלָה, וְהוֹרַדְתִּי בָרִיחִים". בְּפָסוּק זֶה נִתְבָּאֵר גֹּדֶל אַהֲבַת הַקָּדוֹשׁ בָּרוּךְ הוּא לְיִשְׂרָאֵל, שֶׁנִּשְׁתַּתֵּף בְּצָרָתָן וְיָרַד עִמָּהֶם לַגָּלוּת. וּכְמוֹ שֶׁהָיָה בְּמִצְרַיִם, דִּכְתִיב: הַבָּאִים מִצְרַיְמָה אֶת יַעֲקֹב. אֶת — לְרַבּוֹת הַשְּׁכִינָה. וּבַסּוֹד שֶׁאָמַר הַקָּדוֹשׁ בָּרוּךְ הוּא לְיַעֲקֹב: אָנֹכִי אֵרֵד עִמְּךָ מִצְרַיְמָה, וְאָנֹכִי אַעַלְךָ. וּבְגָלוּת בָּבֶל כְּתִיב: לְמַעַנְכֶם שִׁלַּחְתִּי בָּבֶלָה. וּבְכָל צָרָתָם לוֹ צַר — שֶׁבְּכָל גָּלוּת הוּא קָשֶׁה יוֹתֵר מִגָּלוּת מִצְרַיִם.
וּבַזֹּהַר אִיתָא: אָמַר רַבִּי שִׁמְעוֹן בֶּן יוֹחַאי: מַאן דְּמַרְגִּיל עַצְמוֹ בְּצַעֲרָא דִּשְׁכִינְתָּא, דְּאַף עַל פִּי דְּבָא עָלָיו צַעַר, יִסְבֹּל מַשּׂאוֹי הַזֶּה, וְלֹא חַיְשׁ. אֲבָל מַאן דְּלָא מַרְגִּיל עַצְמוֹ בְּצַעֲרָא דִּשְׁכִינְתָּא וְצַעֲרָא דְּיִשְׂרָאֵל, רַק כָּל יוֹמִין הוּא בְּתַפְנוּקִין וְעִדּוּנִין שֶׁל הָעוֹלָם הַזֶּה — כֵּיוָן דְּאַתְיָא עָלָיו אֵיזֶה צַעַר — דָּא אִיהוּ צַעַר שְׁלִים. וְעַל דָּא אִצְטְרִיךְ כָּל אֶחָד לְמִבְכֵּי כַּד יִשְׂרָאֵל הֵן בְּצַעֲרָא בְּגָלוּתָא. וְהִנֵּה בְּגָלוּת בָּבֶל הֲוֵי צַעְרָא שָׁלִים, דַּהֲוֵי יִשְׂרָאֵל בְּתַפְנוּקִין, כְּדִכְתִיב: בְּנֵי צִיּוֹן הַיְקָרִים, הַמְסֻלָּאִים בְּפָז וְגוֹ'. וְהַשְׁתָּא הֲוֵי נַחְתִּין בְּגָלוּתָא, וְרֵחַיִם עַל צַוְּרֵיהוֹן, וִידֵיהוֹן מְהֻדָּקִין לַאֲחוֹרֵיהֶן. וְכַד הֲוֵי אָזִיל בְּגָלוּתָא, קָרָא קֻדְשָׁא בְּרִיךְ הוּא לְכָל פָּמַלְיָא דִּילֵיהּ וְאָמַר: לָמָּה בְּנִי בְּגָלוּתָא, וְאַתּוּן הָכָא?! קוּמוּ חוּתוּ כֻּלְּכֵן, וַאֲנָא עִמְּכוֹן! הֲדָא הוּא דִּכְתִיב: כֹּה אָמַר ה': לְמַעַנְכֶם שִׁלַּחְתִּי בָּבֶלָה וְהוֹרַדְתִּי בָרִיחִים כֻּלָּם. מַאן בָּרִיחִים? אִלֵּין כָּל רְתִיכִין וּמַשִּׁרְיָן עִלָּאִין. וְכַד נָחֲתוּ, אִתְמַתְּחוּ וּשְׁרִיאַת רוּחַ הַקֹּדֶשׁ עַל יְחֶזְקֵאל הַנָּבִיא. אָמַר לְהוּ לְיִשְׂרָאֵל: הָא מָארֵיכוֹן הָכָא, וְכָל חֵילָא שְׁמַיָּא וּרְתִיכוֹי דְּאַתְיָא לָדוֹר עִמְּכוֹן. וְלֹא הַמְּנוּהוּ יִשְׂרָאֵל, עַד דְּאָמַר לְהוּ יְחֶזְקֵאל כָּל מַאן דַּחֲמֵי בִּנְבוּאָה, שֶׁנֶּאֱמַר: וָאֵרֶא וְהִנֵּה רוּחַ וְגוֹ'. אָמַר רַבִּי שִׁמְעוֹן בֶּן יוֹחַאי: בְּהַאי שַׁעְתָּא חֲדוּ יִשְׂרָאֵל חֶדְוָתָא שְׁלֵמָה, שֶׁרָאוּ דְּהַקָּדוֹשׁ בָּרוּךְ הוּא הוּא עִמְּהוֹן. עַד כָּאן לְשׁוֹנוֹ. עַיֵּן שָׁם פָּרָשַׁת בְּרֵאשִׁית.
וְהִנֵּה בְּכָל דּוֹר יֵשׁ צַדִּיקִים שֶׁמְּקַבְּלִים עֲלֵיהֶם בְּאַהֲבָה רַבָּה לִמְסֹר נַפְשָׁם עַל קְדֻשַּׁת הַשֵּׁם. אָמַר רַבִּי יְהוּדָה: אִלְמָלֵא יוֹדְעִים יִשְׂרָאֵל חֲבִיבוּתָא דְּיִשְׂרָאֵל, דְּרָחִים הַקָּדוֹשׁ בָּרוּךְ הוּא יַתְהוֹן, הֲוֵי שׁוֹאֲגִים כַּכְּפִירִים לִרְדֹּף אַחֲרָיו. עַל כֵּן צָרִיךְ כָּל בַּר יִשְׂרָאֵל לְקַבֵּל עָלָיו עֹל הַגָּלוּת בְּאַהֲבָה וּבְחִבָּה, וּבִפְרָט בַּגָּלוּת הַמַּר הַזֶּה, אֲשֶׁר כַּמָּה נְפָשׁוֹת הָיוּ יוֹשְׁבִים בְּבֵיתָם, וְאֵינָם יוֹדְעִים דְּבַר מָה, וּפִתְאֹם בָּא עֲלֵיהֶם עֲלִילוֹת שְׁקָרִים, מַה שֶּׁמַּעֲלִילִין עֲלֵיהֶם עֲלִילוֹת שֶׁקֶר, וְנִלְקַח הָאִישׁ מֵאִשְׁתּוֹ וּמִבָּנָיו וּבְנוֹתָיו וּמִבֵּית אָבִיו, וְנִשְׁלַח לִמְקוֹם אֹפֶל בֵּין נְחָשִׁים וְעַקְרַבִּים, וְהָאֻמָּה הָרְשָׁעָה מַעֲמִידִין עֵדוּת שְׁקָרִים לְהָעִיד, וְיוֹשְׁבֵי מִשְׁפָּט מְצַוִּים לָדוּן אֶת הַיְּהוּדִים בְּעִנּוּיִם קָשִׁים וּמָרִים. 
וְאִשְׁתּוֹ וּבָנָיו, כְּשֶׁהֵן שׁוֹמְעִין אֶת הַצַּעַר, אֲזַי בּוֹכִים וְצוֹעֲקִים אֶל ה' וְאֶל הַקָּהָל, אוּלַי יוּכְלוּ בְּהִשְׁתַּדְּלוּת לִפְטֹר אֶת הַתְּפוּסִים. וּבְנֵי יִשְׂרָאֵל עַם קֹדֶשׁ הֵם, זֶרַע רַחֲמָנִים פּוֹשְׁטִין אֶת מַלְבּוּשֵׁיהֶם וְנוֹתְנִים מָעוֹת לִפְדוֹת נַפְשׁוֹת הָאֶבְיוֹנִים מִמִּיתָה קָשָׁה וַחֲמוּרָה. וְלִפְעָמִים כָּל הוֹן לֹא יוֹעִיל. וְכָל הָעָם בּוֹכִים לְמִשְׁפְּחוֹתָם בְּשָׁמְעָם מִשְׁפָּט הֶחָמוּר וְהָעִנּוּיִים הַקָּשִׁים: שְׂרֵפָה, גָּפְרִית וְאֵשׁ עַל לִבָּם שֶׁל קְדוֹשִׁים. וְקֹדֶם הַמִּיתָה מְעַנִּין אוֹתָן בְּמַסְמְרוֹת תְּקוּעִים תַּחַת הַצִּפָּרְנַיִם וּמִנְעָלִים שֶׁל בַּרְזֶל. אוֹי! מִי יוּכַל לְסַפֵּר גֹּדֶל הָעִנּוּיִים! וְלִפְעָמִים חוֹתְכִין הַלָּשׁוֹן מֵאֲחוֹרֵי הַצַּוָּאר וְחוֹתְכִין הַבְּרִית קֹדֶשׁ בְּעוֹדֶנּוּ בַּחַיִּים. וְאַחַר כָּךְ חוֹתְכִין הַבֶּטֶן וְלוֹקְחִין הַלֵּב וְהַכָּבֵד וְהָרֵאָה, וְאַחַר כָּךְ חוֹתְכִין אוֹתוֹ לְאַרְבָּעָה חֲלָקִים. וְאַף עַל פִּי כֵן הַקְּדוֹשִׁים סוֹבְלִין יִסּוּרִין כָּאֵלּוּ, וְאַף עַל פִּי כֵן אֵינָם רוֹצִים לְהָמִיר דָּתָם. וְהַקָּדוֹשׁ בָּרוּךְ הוּא נוֹטֵל הַצּוּרָה מִן הַקְּדוֹשִׁים וְנוֹתֵן בְּתוֹךְ הַפְּרוֹפִירָא שֶׁלּוֹ, כְּדֵי שֶׁיִּנְקֹם לֶעָתִיד נִקְמַת דַּם עֲבָדָיו הַשָּׁפוּךְ בְּחִנָּם, שֶׁנּוֹטְלִין הָאֻמּוֹת הַנְּשָׁמוֹת מִן הַקְּדוֹשִׁים בַּעֲלִילוֹת שְׁקָרִים.
וְעַל כָּל הַצַּעַר הַזֶּה יִדְווּ כָּל הַדּוֹוִים, וְכָל בַּר יִשְׂרָאֵל מְחֻיָּב לְקַבֵּל עָלָיו בְּאַהֲבָה, בְּאִם שֶׁיִּזְדַּמֵּן לוֹ חַס וְשָׁלוֹם סִבָּה כָּזוֹ. וְעַל צַעַר כָּזֶה הַשְּׁכִינָה מְיַלֶּלֶת, וְכָל הָעוֹלָמוֹת שֶׁל מַעְלָה מְלֵאִים בְּכִיּוֹת וַאֲנָחוֹת עַל נַפְשׁוֹת הַקְּדוֹשִׁים, שֶׁהֵן דֻּגְמַת קָרְבָּן לַה' וְרֵיחַ נִיחוֹחַ, בַּאֲשֶׁר שֶׁהֵן מְיַחֲדִים אֶת לִבָּם לַאֲבִיהֶם שֶׁבַּשָּׁמַיִם, וּמוֹסְרִים עַצְמָן עַל קְדֻשַּׁת שְׁמוֹ הַגָּדוֹל לְיִחוּד הַקָּדוֹשׁ בָּרוּךְ הוּא וּשְׁכִינְתֵּיהּ.
וְתֵדַע, דְּאִיתָא בַּזֹּהַר פָּרָשַׁת בְּרֵאשִׁית, כִּי בַּהֵיכָל הָרְבִיעִי מִשִּׁבְעָה הֵיכָלוֹת דִּלְמַעֲלָה, שָׁם יוֹשְׁבִין אֲבֵלֵי צִיּוֹן וִירוּשָׁלַיִם וְכָל הַהֲרוּגִים, שֶׁמָּסְרוּ נַפְשָׁם עַל קְדֻשַּׁת הַשֵּׁם, וּבַהֵיכָל הַשֵּׁנִי יֵשׁ מְחִצָּה לְהַקָּדוֹשׁ בָּרוּךְ הוּא וְלַמָּשִׁיחַ, וְשָׁם יֵשׁ בְּכִיָּה גְּדוֹלָה עַל חֻרְבַּן בֵּית הַמִּקְדָּשׁ וִירוּשָׁלַיִם וַהֲרִיגַת הַצַּדִּיקִים. וּמְשִׁיחַ צִדְקֵנוּ נָחִית לַהֵיכָל הָרְבִיעִי, וְשָׁם מַתְחִיל לְהַזְכִּיר בִּפְרוֹטְרוֹט כָּל הַקְּדוֹשִׁים שֶׁמָּסְרוּ נַפְשָׁם לָמוּת עַל קְדֻשַּׁת הַשֵּׁם. וּמַתְחִיל מָשִׁיחַ לִבְכּוֹת בִּבְכִיָּה גְּדוֹלָה, וּמִתְקַבְּצִין שָׁם כָּל נְשִׂיאִים מִזֶּרַע בֵּית דָּוִד, וְאוֹחֲזִין אוֹתוֹ וּמְנַחֲמִין אוֹתוֹ, וְהוּא מַתְחִיל לִבְכּוֹת עוֹד פַּעַם שֵׁנִית בְּקוֹל גָּדוֹל. וְהַהוּא קָלָא סָלִיק לְמַעְלָה לְמַעְלָה וּמִתְעַכֵּב שָׁם עַד רֹאשׁ חֹדֶשׁ. וְאָז נָחִית הַהוּא קָלָא, וְנַחֲתִין עִמֵּיהּ כַּמָּה נְהוֹרִין, דִּמְאִירִין לְכָל הַהֵיכָלוֹת. וְהַרְבֵּה מִינֵי רְפוּאוֹת יוֹרְדִים עִם הַקּוֹל לְהַנֵּי קְטוּלִין וּבְנֵי מַרְעִין וּמַכְאוֹבִין דְּסַבְלֵי יִסּוּרִים.
 וּכְדֵין לָבִישׁ מָשִׁיחַ הַאי פּוֹרְפִירָא, דַּחֲקִיקִין וּרְשִׁימִין תַּמָּן כָּל אִלֵּין קְטוּלִין וְסָלִיק עִם הַאי פּוֹרְפִירָא לְמֵידָן יָת הָרַצְחָנִים וְגַזְלָנִים, וְקֻדְשָׁא בְּרִיךְ הוּא זָמִין לְמִלְבַּשׁ הַהוּא לְבִישָׁא דְּפוֹרְפִירָא לֶעָתִיד, דִּכְתִיב: יָדִין בַּגּוֹיִם מָלֵא גְּוִיּוֹת, עַד דְּאָתָא וְנָחִים לוֹ וְנַחֲתִין עִמֵּיהּ נְהוֹרִין וְעִדּוּנִים. וְכַמָּה מַלְאָכִים וּרְתִיכִין עִמֵּיהּ, וְכָל מַלְאָךְ וּמַלְאָךְ עֲתִידִים לִלְבּשׁ כְּמוֹ הַאי פּוֹרְפִירָא, דְּאִית בְּהוֹן דְּיוּקְנֵיהּ דַּהֲרוּגִין. וְאַחַר כָּךְ הוֹלֵךְ מָשִׁיחַ עִם רַבִּי עֲקִיבָא וַחֲבֵרָיו לַאֲתָר, דְּאֵין עַיִן יוּכַל לִרְאוֹת זוּלַת אֱלֹהִים, וְתַמָּן מַרְאֶה לוֹ הַקָּדוֹשׁ בָּרוּךְ הוּא גֹּדֶל הַשָּׂכָר שֶׁל הַקְּדוֹשִׁים שֶׁמָּסְרוּ נַפְשָׁם. וּמָשִׁיחַ מְקַבֵּל תַּנְחוּמִין.
עַל כֵּן רָאוּי לְכָל אִישׁ מִזֶּרַע יִשְׂרָאֵל לְהִתְאוֹנֵן וְלִבְכּוֹת עַל גֹּדֶל הַחֻרְבָּן וְעַל גֹּדֶל עֹל הַגָּלוּת. וּמַה מְּאֹד יָפֶה לְכָל אִישׁ לְהִתְאַבֵּל וּלְהִתְפַּלֵּל עַל הָאָרֶץ בְּעָפָר וָאֵפֶר, וּבִפְרָט מִיּוֹם שִׁבְעָה עָשָׂר בְּתַמּוּז וָאֵילַךְ, שֶׁהֵן יְמֵי הָאֲבֵלוּת שֶׁצְּרִיכִים אָנוּ לְהִתְאַבֵּל. וּמִכָּל שֶׁכֵּן בַּיּוֹם שֶׁל תִּשְׁעָה בָּאָב, שֶׁהוּא יוֹם מְבוּכָה וְיוֹם צַעַר. וּבַעֲווֹנוֹתֵינוּ הָרַבִּים רָאִיתִי מִכְשׁוֹל גָּדוֹל בְּרֹב מְדִינוֹת, שֶׁבָּאִים אֲנָשִׁים לְבֵית הַכְּנֶסֶת, וְלֹא דַּי שֶׁאֵין אוֹמְרִים קִינוֹת בִּבְכִי וּבְקוֹל מַר, אֶלָּא עוֹסְקִים בִּשְׂחוֹק וְקַלּוּת רֹאשׁ וּשְׂמֵחִים וְשׂוֹחֲקִים בְּפֶה מָלֵא, כְּאִלּוּ הֵם שְׂמֵחִים בְּשִׂמְחַת תּוֹרָה, וְאֵין זוֹכְרִים אַחֲרִיתָם שֶׁיִּהְיֶה מָרָה, וְעָנְשָׁם גָּדוֹל, וְכָל אוֹתָן הָאֲנָשִׁים לֹא יִזְכּוּ לִרְאוֹת בְּנֶחָמוֹת יִשְׂרָאֵל כְּשֶׁיָּבוֹא מְשִׁיחֵנוּ. וְעַל הָרַבָּנִים וּפַרְנְסֵי הַדּוֹר וְדַיָּנֵי יִשְׂרָאֵל מֻטָּל עֲלֵיהֶם לִמְחוֹת בִּידֵי פּוֹשְׁעֵי יִשְׂרָאֵל, הַשְּׂמֵחִים אֶל גִּיל בְּיוֹם צָרָה וּמְבוּכָה, וּצְרִיכִין לִקְנֹס אוֹתָם בִּקְנָסוֹת וּרְאוּיִ לְהַחֲרִים אוֹתָם. אֲבָל מִי שֶׁמִּתְאַבֵּל תָּמִיד עַל הַחֻרְבַּן בֵּית הַמִּקְדָּשׁ וַאֲרִיכוּת הַגָּלוּת וּמְצַעֵר עַצְמוֹ בְּצַעֲרָן שֶׁל יִשְׂרָאֵל, יִזְכֶּה לִרְאוֹת הַנֶּחָמָה בְּבִיאַת מְשִׁיחֵנוּ וְלִרְאוֹת קִנְאַת ה' צְבָאוֹת, וְלִשְׂמֹחַ בְּבִנְיַן בֵּית הַמִּקְדָּשׁ וּבִירוּשָׁלַיִם עִיר הַקֹּדֶשׁ, כְּמוֹ שֶׁאָמַר הַכָּתוּב: שִׂישׂוּ אִתָּהּ מָשׂוֹשׂ כָּל הַמִּתְאַבְּלִים עָלֶיהָ. אָמֵן. מוֹרִי וְרַבִּי מוֹרֵנוּ הָרַב רַבִּי יוֹסֵף, זִכְרוֹנוֹ לִבְרָכָה.

Chapter 95

<b>"וְיַעֲקֹב </b>נָסַע סֻכֹּתָה, וַיִּבֶן לוֹ בָּיִת, וּלְמִקְנֵהוּ עָשָׂה סֻכֹּת. עַל כֵּן קָרָא שֵׁם הַמָּקוֹם סֻכּוֹת" <small>(בְּרֵאשִׁית לג, יז)</small>. מִנְהָגָן שֶׁל יִשְׂרָאֵל תּוֹרָה הִיא, מַה שֶּׁאָנוּ נוֹהֲגִים בְּבוֹאֵנוּ לְבָתֵּינוּ תֵּכֶף אַחַר יְצִיאָתֵנוּ מִבֵּית הַכְּנֶסֶת אַחַר יוֹם כִּפּוּר, אָנוּ עוֹסְקִין בְּמִצְוַת סֻכָּה דַּוְקָא תֵּכֶף וּמִיָּד. מָצָאתִי טַעַם הָגוּן בִּדְרָשׁוֹת שֶׁל הָרַב רַבִּי שְׁלֹמֹה מוֹלְכוֹ, זִכְרוֹנוֹ לִבְרָכָה, שֶׁכָּתַב טַעַם הָגוּן, לָמָּה יִשְׂרָאֵל עוֹסְקִים דַּוְקָא בְּמִצְוָה זוֹ תֵּכֶף אַחַר יוֹם כִּפּוּר וְלֹא בְּמִצְוָה אַחֶרֶת. וּפֵרֵשׁ הָרַב הַנִּזְכָּר לְעֵיל, דְּהָעִנְיָן הוּא כָּךְ: לְפִי שֶׁצִּוָּה הַקָּדוֹשׁ בָּרוּךְ הוּא בְּיוֹם הַכִּפּוּרִים שָׂעִיר אֶחָד לַה', וְשָׂעִיר אֶחָד לַעֲזָאזֵל, וְהַכֹּהֵן הַגָּדוֹל הָיָה מִתְוַדֶּה עַל הַשָּׂעִיר שֶׁשָּׁלַח לַעֲזָאזֵל, אֶת כָּל עֲווֹנוֹתָם וּפִשְׁעֵיהֶם, כְּמוֹ שֶׁאָמַר הַכָּתוּב: וְנָשָׂא הַשָּׂעִיר עָלָיו אֶת כָּל עֲווֹנוֹתָם, וּבָזֶה הָיָה כַּפָּרָה גְּדוֹלָה לְיִשְׂרָאֵל. וּכְמַעֲשֶׂה שֶׁאֵרְעוּ לַאֲבוֹתֵינוּ יָרְשׁוּ הַבָּנִים כְּנֶגְדָּן אֵיזֶה מִצְוָה, כִּי הָאָבוֹת הַקְּדוֹשִׁים הָיוּ סִימָן לִבְנֵיהֶם. וּמַה כְּתִיב לְמַעְלָה מֵהָעִנְיָן? וַיָּשָׁב עֵשָׂו לְדַרְכּוֹ שְׂעִירָה. וְאַחַר כָּךְ כְּתִיב: וְיַעֲקֹב נָסַע סֻכֹּתָה. בָּאָה תּוֹרָה לְרַמֵּז: מֵאַחַר שֶׁעֵשָׂו, שֶׁהוּא הָיָה אִישׁ שָׂעִיר, נָסַע לְדַרְכּוֹ לְשָׂעִיר לִטֹּל חֶלְקוֹ מִקָּרְבַּן הַשָּׂעִיר שֶׁנִּשְׁלַח לַעֲזָאזֵל, וְיַעֲקֹב נָסַע לְסֻכּוֹת וְעָסַק בְּמִצְוָה — אַף אֲנַחְנוּ אַחַר יוֹם הַכִּפּוּרִים שֶׁשָּׁלַחְנוּ שָׂעִיר לַעֲזָאזֵל, אָנוּ עוֹסְקִים בְּמִצְוַת סֻכָּה דַּוְקָא, וְלֹא בְּשׁוּם מִצְוָה אַחֶרֶת. וְדִבְרֵי פִּי חָכָם חֵן.
וַאֲנִי אוֹסִיף בָּהּ טַעַם לְשֶׁבַח, כִּי זֶה הוּא יָדוּעַ, שֶׁהַשָּׂטָן וְלִילִית וְהָאֻמּוֹת שֶׁשּׁוֹלְטִין עַכְשָׁו בָּעוֹלָם הַזֶּה, וּמְקַטְרְגִים תָּמִיד עַל יִשְׂרָאֵל עַם קָדוֹשׁ, וּמְבַקְּשִׁים תָּמִיד לְהָרַע וּלְהָצֵר לְיִשְׂרָאֵל. וְלִילִית, שֶׁהִיא גִּימַטְרִיָּא אַרְבַּע מֵאוֹת וּשְׁמוֹנִים, בַּאֲשֶׁר שֶׁיֵּשׁ לָהּ אַרְבַּע מֵאוֹת וּשְׁמוֹנִים מַחֲנוֹת, שֶׁהֵן מְקַטְרְגִים עַל יִשְׂרָאֵל. וְיָדוּעַ לַכֹּל, שֶׁבְּיוֹם הַכִּפּוּרִים אֵין לַשָּׂטָן (וְלִילִית) שׁוּם שְׁלִיטָה עַל יִשְׂרָאֵל, כְּמוֹ שֶׁאָמְרוּ זִכְרוֹנָם לִבְרָכָה: הַשָּׂטָן — גִּימַטְרִיָּא שְׁלשׁ מֵאוֹת שִׁשִּׁים וְאַרְבַּע. וּבְשָׁנָה הוּא שְׁלשׁ מֵאוֹת שִׁשִּׁים וַחֲמִשָּׁה יָמִים. הוּא רֶמֶז שֶׁהַשָּׂטָן אֵין לוֹ שְׁלִיטָה בְּיוֹם הַכִּפּוּרִים, כִּי אִם שְׁלשׁ מֵאוֹת שִׁשִּׁים וְאַרְבַּע יוֹם, שֶׁהוּא שְׁאָר יְמוֹת הַשָּׁנָה. 
וּכְנֶגֶד זֶה צִוָּה לָנוּ הַקָּדוֹשׁ בָּרוּךְ הוּא מִצְוַת סֻכָּה, וְלָכֵן כְּתִיב: בַּחֲמִשָּׁה עָשָׂר יוֹם לַחֹדֶשׁ הַשְּׁבִיעִי הוּא חַג הַסֻּכּוֹת שִׁבְעַת יָמִים לַה'. 'סֻכֹּת' — כְּתִיב חָסֵר וָי"ו, כִּי 'סֻכֹּת' הוּא גִּימַטְרִיָּא אַרְבַּע מֵאוֹת וּשְׁמוֹנִים, שֶׁהוּא בִּקְדֻשָּׁה, כִּי 'סֻכֹּת' מַכְנִיעַ לִקְלִפַּת לִילִית, שֶׁהִיא גִּימַטְרִיָּא אַרְבַּע מֵאוֹת וּשְׁמוֹנִים. וְכָל הַמְקַיֵּם מִצְוַת סֻכָּה כָּרָאוּי, הוּא מְבַטֵּל כֹּחַ וּמֶמְשָׁלָה שֶׁל לִילִית הָרְשָׁעָה. וְלָכֵן נִרְאֶה לִי, כֵּיוָן דִּבְיוֹם כִּפּוּר אֵין לְהַשָּׂטָן וְלִילִית שׁוּם שְׁלִיטָה עַל יִשְׂרָאֵל, וְתֵכֶף אַחַר יוֹם כִּפּוּר מַתְחִיל לְקַטְרֵג מֵחָדָשׁ עַל יִשְׂרָאֵל, לָכֵן יִשְׂרָאֵל קְדוֹשִׁים הֵם עוֹסְקִים בְּמִצְוַת 'סֻכּוֹת', שֶׁהוּא גִּימַטְרִיָּא אַרְבַּע מֵאוֹת וּשְׁמוֹנִים, וְתֵכֶף אַחַר יוֹם כִּפּוּר כְּדֵי לְבַטֵּל הַקִּטְרוּג שֶׁל לִילִית הָרְשָׁעָה, כִּי כָּל מִצְוָה שֶׁהוּא גִּימַטְרִיָּה אַרְבַּע מֵאוֹת וּשְׁמוֹנִים, מְבַטֵּל הַקְּלִפּוֹת לִילִית. כְּמוֹ שֶׁכָּתַב הָרַב גַּלַּאנְטִי עַל הַפָּסוּק בִּישַׁעְיָה: מְלֵאָתִי מִשְׁפָּט וְעַתָּה מְרַצְּחִים: דַּע, שֶׁהָיוּ בִּירוּשָׁלַיִם אַרְבַּע מֵאוֹת וּשְׁמוֹנִים בָּתֵּי כְּנֵסִיּוֹת, וְעִם הַבֵּית מִקְדָּשׁ הָיוּ אַרְבַּע מֵאוֹת וּשְׁמוֹנִים וְאֶחָד, כְּמִנְיַן 'מְלֵאָתִי'. וְאַחַר כָּךְ, כְּשֶׁחָרְבָה יְרוּשָׁלַיִם, נִתְגַּבְּרָה הַלִּילִית וּמַחֲנוֹתֶיהָ, וְהָיְתָה הוֹרֶגֶת בְּיִשְׂרָאֵל, עַם כְּחוֹל הַיָּם, וְלָכֵן נִתְקַיֵּם 'וְעַתָּה מְרַצְּחִים', בַּעֲווֹנוֹתֵינוּ הָרַבִּים.
עַל כֵּן מִצְוַת סֻכָּה אַל יְהֵא קַל בְּעֵינֶיךָ, כִּי סֻכָּה כּוֹלֵל שְׁנֵי שֵׁמוֹת: ה"ס, כ"ו. ה"ס — גִּימַטְרִיָּא אֲדֹנָי. וכ"ו — גִּימַטְרִיָּא שֵׁם הֲוָיָה. וּבְמִצְוַת סֻכָּה שֶׁמְּקַיְּמִין יִשְׂרָאֵל כָּרָאוּי וּכְהִלְכוֹתֶיהָ, הֵם נוֹתְנִים כֹּחַ וּגְבוּרָה לַפָּמַלְיָא שֶׁל מַעְלָה, כִּי 'סֻכָּה' גִּימַטְרִיָּא תִּשְׁעִים וְאַחַת, כְּמִנְיַן 'מַלְאָךְ'. וְלָכֵן אָנוּ מִתְפַּלְּלִים: וּפְרֹס עָלֵינוּ סֻכַּת שְׁלוֹמֶךָ. כִּי בִּזְכוּת הַסֻּכָּה, שֶׁאָנוּ מְקַיְּמִין אוֹתָהּ, יִהְיֶה הַשֵּׁם שָׁלֵם, וְכִסֵּא הַכָּבוֹד יִהְיֶה שָׁלֵם. מַה שֶּׁאֵין כֵּן בָּעוֹלָם הַזֶּה, אֵין הַשֵּׁם שָׁלֵם. כְּדִכְתִיב: כִּי יָד עַל כֵּס יָהּ. וְאֵין הַכִּסֵּא שָׁלֵם. מַה שֶּׁאֵין כֵּן לֶעָתִיד, יִהְיֶה הַשֵּׁם וְהַכִּסֵּא שָׁלֵם.
וְלָכֵן יְצַוֶּה הַקָּדוֹשׁ בָּרוּךְ הוּא לֶעָתִיד, כְּשֶׁיָּבוֹאוּ הָאֻמּוֹת וְיֹאמְרוּ לְהַקָּדוֹשׁ בָּרוּךְ הוּא: תְּנוּ לָנוּ גַּם כֵּן הַתּוֹרָה, וַאֲנַחְנוּ מְקַיְּמִין אוֹתָהּ, וְהַקָּדוֹשׁ בָּרוּךְ הוּא יִהְיֶה מֵשִׁיב לָהֶם: מִצְוָה קַלָּה יֵשׁ לִי וְסֻכָּה שְׁמָהּ, לְפִי שֶׁאֵין בָּהּ חֶסְרוֹן כִּיס. מִיָּד כָּל אֶחָד וְאֶחָד עוֹשֶׂה סֻכָּתוֹ וְכוּ'. וְהַקָּדוֹשׁ בָּרוּךְ הוּא מַקְדִּיר הַחַמָּה עֲלֵיהֶם, וְכָל אֶחָד וְאֶחָד מְבַעֵט וְיוֹצֵא. וְעַל אוֹתָהּ שָׁעָה כְּתִיב: יוֹשֵׁב בַּשָּׁמַיִם יִשְׂחָק. וְאֵין שְׂחוֹק לִפְנֵי הַקָּדוֹשׁ בָּרוּךְ הוּא כְּאוֹתוֹ הַיּוֹם, שֶׁנֶּאֱמַר: יוֹשֵׁב בַּשָּׁמַיִם יִשְׂחָק. (עַיֵּן בַּאֲרִיכוּת מַסֶּכֶת עֲבוֹדָה זָרָה). וְהִנֵּה קָשֶׁה, לָמָּה הַקָּדוֹשׁ בָּרוּךְ הוּא יִהְיֶה מְצַוֶּה לְאֻמּוֹת הָעוֹלָם, שֶׁיְּקַיְּמוּ דַּוְקָא מִצְוַת סֻכָּה, וְלֹא מִצְוָה אַחֶרֶת. אֲבָל לְפִי מַה שֶּׁכָּתַבְתִּי לְעֵיל, אַתְיָא שַׁפִּיר, דְּכֵיוָן דְּאַף עַל פִּי שֶׁמִּצְוַת סֻכָּה הִיא קַלָּה בְּעֵינֵי הַבְּרִיּוֹת, אֲבָל בְּעֵינֵי הַקָּדוֹשׁ בָּרוּךְ הוּא הוּא גָּדוֹל מְאֹד, כִּי 'סֻכּוֹת' הִיא גִּימַטְרִיָּא אַרְבַּע מֵאוֹת וּשְׁמוֹנִים, וּמִצְוָה זוֹ הִיא מַכְנִיעָה הַקְּלִפָּה שֶׁל לִילִית, שֶׁהִיא גִּימַטְרִיָּא אַרְבַּע מֵאוֹת וּשְׁמוֹנִים. וְלֶעָתִיד הַקָּדוֹשׁ בָּרוּךְ הוּא יַעֲבִיר אֶת הַגִּלּוּלִים מִן הָאָרֶץ, שֶׁהִיא לִילִית וְכָל הַמַּחֲנוֹת שֶׁלָּהּ, וְהַקָּדוֹשׁ בָּרוּךְ הוּא יִהְיֶה מַכְנִיעַ אוֹתָן עַל יְדֵי מִצְוַת סֻכָּה דַּוְקָא, וְאָז יִהְיֶה שֵׁם הֲוָיָה שָׁלֵם, וְכִסְאוֹ יִהְיֶה שָׁלֵם. וְלָכֵן אָנוּ מִתְפַּלְּלִים: וּפְרֹס עָלֵינוּ סֻכַּת שְׁלוֹמֶךָ. כִּי סֻכַּת שָׁלֵם יִהְיֶה עוֹד הַפַּעַם שֶׁיִּהְיֶה אַרְבַּע מֵאוֹת וּשְׁמוֹנִים בָּתֵּי כְּנֵסִיּוֹת בִּירוּשָׁלַיִם, וְעִם הַמִּקְדָּשׁ שֶׁיִּהְיֶה לֶעָתִיד יִהְיֶה אַרְבַּע מֵאוֹת וּשְׁמוֹנִים וְאֶחָד, כְּמִנְיַן 'מְלֵאָתִי' מִשְׁפָּט, וּבַיּוֹם הַהוּא יִהְיֶה ה' אֶחָד וּשְׁמוֹ אֶחָד.
לָכֵן צְרִיכִין אֲנַחְנוּ לְהִזָּהֵר בִּקְדֻשַּׁת סֻכָּה, שֶׁהִיא כּוֹלֶלֶת שְׁתֵּי שֵׁמוֹת: הֲוָיָה וַאֲדֹנָי. וּבִפְרָט שֶׁכָּל זְמַן שֶׁהַסֻּכָּה הִיא נַעֲשֵׂית כְּהִלְכָתָהּ וּבְטָהֳרָה, שֶׁלֹּא יַעֲשֶׂה אוֹתָהּ בְּמָקוֹם מְטֻנָּף, אָז הַסֻּכָּה הִיא מֶרְכָּבָה לְהַקָּדוֹשׁ בָּרוּךְ הוּא וּשְׁכִינְתֵּיהּ. וְסֻכָּה הִיא בִּמְקוֹם בֵּית הַמִּקְדָּשׁ מְעַט, כִּי בֵּית הַמִּקְדָּשׁ נִקְרָא 'סֻכַּת שָׁלֵם'. וְלֹא כְּדַעַת הַמְּקִילִין בַּסֻּכָּה, שֶׁיֵּשׁ עֲלֵיהֶן מִצְוַת סֻכָּה כְּמַשּׂאוֹי גָּדוֹל, וְהֵן בָּאִים לַסֻּכָּה וּמְבָרְכִין בִּרְכַּת הַמּוֹצִיא וּבִרְכַּת הַסֻּכָּה בִּמְהִירוּת וּבִמְרוּצָה, וְאַחַר כָּךְ הוֹלְכִין חוּץ לַסֻּכָּה. וְדוֹמִין הַכַּת הַזּוֹ לְהָאֻמּוֹת, שֶׁיִּהְיוּ לֶעָתִיד מְבַעֲטִין בַּסֻּכָּה, וְלֹא עוֹד שֶׁהֵן מְבָרְכִין בִּרְכַּת הַסֻּכָּה לְבַטָּלָה, שֶׁהֵן מְבָרְכִין 'לֵישֵׁב בַּסֻּכָּה', הֵן סוֹבְרִים שֶׁיּוֹשְׁבִין בַּסֻּכָּה מְעַט, וְאַחַר כָּךְ יֵשׁ רְשׁוּת לָהֶן שֶׁיֵּלְכוּ מִחוּץ לַסֻּכָּה. אֲבָל בֶּאֱמֶת טוֹעִין הֵן בְּדַעְתָּם, שֶׁפֵּרוּשׁ 'לֵישֵׁב בַּסֻּכָּה' הוּא עִכּוּב, כְּמוֹ שֶׁפֵּרֵשׁ רַשִּׁ"י: אֵין יְשִׁיבָה אֶלָּא לְשׁוֹן עַכָּבָה. לָכֵן אֲנִי מַזְהִיר לְכָל בַּר דַּעַת, שֶׁלֹּא יִהְיֶה נִכְשָׁל בְּעָווֹן זֶה, כְּשֶׁיָּבוֹא לַסֻּכָּה לֶאֱכֹל, אֲזַי יִרְאֶה לֵישֵׁב שָׁם עַד אַחַר אֲכִילָה, כְּדֵי שֶׁלֹּא יַעֲשֶׂה בְּרָכָה לְבַטָּלָה. וְלֹא יִהְיֶה בִּכְלַל מְבַעֵט בְּמִצְוָה זוֹ, וְאָז אֲנַחְנוּ נִהְיֶה זוֹכִין לְסֻכָּה שֶׁל לִוְיָתָן, כְּמוֹ שֶׁאָמַר הַכָּתוּב: וְסֻכָּה תִּהְיֶה לְצֵל יוֹמָם. וְהַקָּדוֹשׁ בָּרוּךְ הוּא יַסְתִּירֵנוּ בְּצֵל כְּנָפָיו בְּסֻכַּת שָׁלוֹם לְעוֹלָמִים. אָמֵן כֵּן יְהִי רָצוֹן.

Chapter 96

<b>לְהוֹדוֹת </b>וּלְהַלֵּל יִתְבָּרַךְ שְׁמוֹ הַקָּדוֹשׁ וְהַגָּדוֹל עַל הַנֵּס הַגָּדוֹל, שֶׁעָשָׂה הַקָּדוֹשׁ בָּרוּךְ הוּא לַאֲבוֹתֵינוּ בַּיָּמִים הַהֵם, בִּימֵי אַנְטִיּוֹכוּס הָרָשָׁע, מֶלֶךְ יָוָן, שֶׁעָשָׂה כַּמָּה רָעוֹת לְעַם יִשְׂרָאֵל, וַה' בְּרַחֲמָיו וּבְרֹב חֲסָדָיו אֲשֶׁר בְּכָל עֵת לָבַשׁ בִּגְדֵי נָקָם (עַיֵּן לְעֵיל פֶּרֶק צד) וְעַל יְדֵי חַשְׁמוֹנָאִי וּבָנָיו נֶהֶרְגוּ שְׁנֵי שָׂרֵי צְבָאוֹת שֶׁל יָוָן: הָאֶחָד נִקְרָא שְׁמוֹ 'בַּגְרוֹם', וְהַשֵּׁנִי — 'נִקָּנוֹר', וְכָל חַיָּלָיו שֶׁל מֶלֶךְ יָוָן נִמְסְרוּ בִּידֵי יִשְׂרָאֵל. וְכֵן יֹאבְדוּ כָּל אוֹיְבֵי ה'.
וְאַחַר כָּךְ בָּאוּ בְּנֵי חַשְׁמוֹנָאִי לְבֵית הַמִּקְדָּשׁ, וְלֹא מָצְאוּ כִּי אִם צְלוֹחִית אַחַת שֶׁל שֶׁמֶן, אֲשֶׁר הָיְתָה חֲתוּמָה בְּטַבַּעַת שֶׁל כֹּהֵן גָּדוֹל, אֲשֶׁר בְּאוֹתוֹ צְלוֹחִית הָיוּ מוֹשְׁחִין בּוֹ הַמַּלְכֵי יִשְׂרָאֵל. וְכָל כֹּהֵן גָּדוֹל שֶׁהָיָה טָעוּן מְשִׁיחָה, נִמְשַׁח בְּאוֹתוֹ פַּךְ שֶׁל שֶׁמֶן הַמִּשְׁחָה, וְהָיָה בָּהּ כִּי אִם כְּשִׁעוּר הַדְלָקַת יוֹם אֶחָד. וֵאלֹהֵי הַשָּׁמַיִם, אֲשֶׁר שָׁכַן שְׁמוֹ בַּמִּקְדָּשׁ, עָשָׂה נֵס, שֶׁהָיָה הַשֶּׁמֶן הַהוּא דּוֹלֵק שְׁמוֹנֶה יָמִים, עַד שֶׁהֻצְרְכוּ הַכֹּהֲנִים לְטַהֵר עַצְמָן שִׁבְעָה יָמִים. וְאַחַר כָּךְ בַּיּוֹם הַשְּׁמִינִי הֻצְרְכוּ לַעֲשׂוֹת שֶׁמֶן, שֶׁהוּא נַעֲשָׂה בְּטָהֳרָה. עַל כֵּן הֻכְרַח הַשֶּׁמֶן, שֶׁהָיָה עַל פִּי הַנֵּס, לְהַדְלִיק שְׁמוֹנֶה יָמִים עַד עֵת הַטָּהֳרָה.
עַל כֵּן לְזִכְרוֹן הַנֵּס הַזֶּה לֹא יָמוּשׁ מִיִּשְׂרָאֵל בְּכָל דּוֹר וָדוֹר לַעֲשׂוֹת שְׁמוֹנַת יְמֵי חֲנֻכָּה וּלְהַדְלִיק נֵרוֹת, שֶׁהֵן נֵרוֹת שֶׁל מִצְוָה. וּבְהַרְבֵּה מְקוֹמוֹת מָצִינוּ, שֶׁחֲבִיבִין לִפְנֵי הַקָּדוֹשׁ בָּרוּךְ הוּא נֵרוֹת שֶׁל מִצְוָה, כְּמוֹ שֶׁאָמַר הַכָּתוּב <small>(יְשַׁעְיָה כד, טו)</small>: "בָּאוּרִים כַּבְּדוּ ה'". וְכָל הַנֵּר, הַדָּלוּק לִדְבַר מִצְוָה — יֵשׁ בּוֹ קְדֻשָּׁה נִפְלָאָה גְּדוֹלָה אֵין שִׁעוּר. וְאִלּוּ הָיִינוּ זוֹכִים לְהַשָּׂגוֹת רוּחַ הַקֹּדֶשׁ, הָיִינוּ מְבָרְכִים וּמְבִינִים וּמַשִּׂיגִים עַל יְדֵי מִצְוַת הַדְלָקַת הַנֵּרוֹת שֶׁל מִצְוָה עֲתִידוֹת, דְּהַנֵּר שֶׁל מִצְוָה מִתְנַבֵּא כְּמוֹ נָבִיא, הַמִּתְנַבֵּא עַל פִּי ה'.
וְהָרַב הַגָּאוֹן מַהַרְשַׁ"ל, זִכְרוֹנוֹ לִבְרָכָה, כָּתַב בְּהַקְדָּמַת סִפְרוֹ, הַנִּקְרָא 'יָם שֶׁל שְׁלֹמֹה', וְזֶה לְשׁוֹנוֹ: פַּעַם אֶחָד בָּא לְיָדִי עַל יְדֵי נֵר שֶׁל מִצְוָה כְּאִלּוּ הֶרְאוּ לִי מִן הַשָּׁמַיִם, וְנָתְנוּ לִי הַרְמְנָא וְאַמִּיץ כֹּחַ מֵרָקִיעַ, וּפָתְחוּ לִי שַׁעֲרֵי אוֹרָה. עַד כָּאן. וְשָׁמַעְתִּי מִפִּי מוֹרִי עַל פִּי קַבָּלָה, שֶׁהָעִנְיָן הוּא כָּךְ: כְּשֶׁהָיָה הָרַב רַבִּי שְׁלֹמֹה לוּרְיָא, זִכְרוֹנוֹ לִבְרָכָה, לוֹמֵד, וְחִבֵּר הַסְּפָרִים "יָם שֶׁל שְׁלֹמֹה", אֵרַע לוֹ שֶׁהָיָה לוֹ רַק נֵר קָטָן וְדוֹלֵק לְפָנָיו, וְהָיָה זְמַן קָרוֹב לְהִכָּבוֹת, וְהָיָה דּוֹלֵק כַּמָּה שָׁעוֹת יוֹתֵר מִשְּׁלשָׁה וְאַרְבָּעָה נֵרוֹת שְׁלֵמִים. וְזֶה הֵעִידוּ עָלָיו תַּלְמִידוֹ וְנֶכְדּוֹ, וְזֶה לְשׁוֹנוֹ: בַּעַל הַנֵּס הִכִּיר בְנֵרוֹ וּבְנִסּוֹ, כִּי ה' עִמּוֹ. עַד כָּאן. וְזֶה אֵרַע לְהַגָּאוֹן הַנִּזְכָּר לְעֵיל, נֵס מַמָּשׁ כְּנֵס שֶׁל שֶׁמֶן הַקֹּדֶשׁ שֶׁבַּצְּלוֹחִית הַקְּדוֹשָׁה שֶׁבְּבֵית הַמִּקְדָּשׁ. זְכוּתוֹ יַעֲמֹד לָנוּ. אַשְׁרֵי לוֹ וְאַשְׁרֵי יוֹלַדְתּוֹ!
הַכְּלָל הָעוֹלֶה: בְּכָל נֵר שֶׁל מִצְוָה נִמְשָׁךְ בּוֹ קְדֻשָּׁה עֶלְיוֹנָה, וּמְעוֹרֵר לְמַעְלָה הַדְלָקַת בּוּצִינִין קַדִּישִׁין. וְכֵן מָצִינוּ בַּזֹּהַר וּבַתִּקּוּנִים, דְּקָאֵי אֵלִיָּהוּ אַחֲרֵי כָּתְלֵי שֶׁל בֵּית הַמִּדְרָשׁ שֶׁל רַבִּי שִׁמְעוֹן בֶּן יוֹחַאי אָמַר: לֵיקוּם בּוּצִינָא קַדִּישָׁא וְיַדְלִיק בּוּצִינִין קַדִּישִׁין דִּלְעֵילָא. וְעַל כֵּן מִנְהַג הַמְדַקְדְּקִים, שֶׁנֵּר הַדּוֹלֵק לְשֵׁם מִצְוָה וְנִשְׁאַר מִמֶּנּוּ — מַצְנִיעִין אוֹתוֹ שֶׁלֹּא לְהִשְׁתַּמֵּשׁ בּוֹ דְּבַר חוֹל, כִּי אִם דַּוְקָא דְּבַר מִצְוָה. וּבִפְרָט נֵר הַדּוֹלֵק לִלְמֹד בּוֹ תּוֹרָה. וְיֵשׁ הַרְבֵּה עִנְיָנִים תּוֹעֶלֶת לַנְּשָׁמָה עַל יְדֵי נֵרוֹת שֶׁל מִצְוָה.
וְהִנֵּה בְּנֵרוֹת שֶׁל חֲנֻכָּה, הַבָּאִים לְזִכְרוֹן תֹּקֶף הַנֵּס הַגָּדוֹל, שֶׁהֵן נֵרוֹת קְדוֹשִׁים, וּמַקְדִּישִׁין בִּקְדֻשָּׁה עִלָּאָה וּמַרְאִין עַל נֵרוֹת וּמִדּוֹת הָעֶלְיוֹנוֹת, אֲשֶׁר הֵם מִתְעוֹרְרִים וּמִתְלַהֲבִים בִּגְבוּרָה לִפְעֹל דִּין בְּהָרְשָׁעִים, וְעַל כֵּן כָּתַב הָרַב מַהֲרִ"י סֶגַל, שֶׁנָּכוֹן הוּא לִטֹּל יָדָיו קֹדֶם שֶׁיְּבָרֵךְ עַל הַדְלָקַת נֵר חֲנֻכָּה, אַךְ מִפְּנֵי שֶׁלֹּא יֵחָשֵׁב כְּיֻהֲרָא, עַל כֵּן כָּתְבוּ הָאַחֲרוֹנִים שֶׁרָאוּי הוּא לְהָבִיא עַצְמוֹ לִידֵי חִיּוּב נְטִילָה, כְּדֵי שֶׁיִּטֹּל יָדָיו אַחַר כָּךְ קֹדֶם הַדְלָקַת הַנֵּרוֹת.
וְיָדוּעַ, כִּי כָּתַבְתִּי לְעֵיל פֶּרֶק יד, שֶׁבְּכָל מִצְוָה וּמִצְוָה שֶׁאָדָם עוֹשֶׂה, נוֹלָדִים וְנִבְרָאִים מַלְאָכִים קְדוֹשִׁים מִמֶּנָּה, וּלְכָל מִצְוָה שֶׁנִּבְרָאִים מִמֶּנָּה מַלְאָכִים, הֵן נִקְרָאִים מַחֲנֶה שֶׁל מִצְוָה זוֹ. וְזֶהוּ פָּשׁוּט, שֶׁבְּכָל מִצְוָה שֶׁמְּבָרְכִין עָלֶיהָ, מִתְכַּנְּשִׁין אֵלֶיהָ אוֹתָן הַמַּלְאָכִים, וְעוֹמְדִין סְבִיבוֹת הַמְבָרֵךְ, וְשׁוֹמְעִין הַבְּרָכָה וְעוֹנִין אָמֵן. וְרֶמֶז לַדָּבָר: 'מַלְאָךְ' הוּא גִּימַטְרִיָּא 'אָמֵן'. וְלָכֵן כְּשֶׁיִּשְׂרָאֵל עוֹנִין בִּבְרָכָה אוֹ בְּקִדּוּשׁ וְאוֹמְרִים 'אָמֵן', יְכַוְּנוּ לְאוֹתָן הַמַּלְאָכִים שֶׁיַּעֲנוּ אָמֵן, כִּי 'אָמֵן' גִּימַטְרִיָּא 'מַלְאָךְ'.
וְהִנֵּה בִּבְרָכָה רִאשׁוֹנָה שֶׁל נֵר חֲנֻכָּה יֵשׁ שְׁלשׁ עֶשְׂרֵה תֵּבוֹת, וְצָרִיךְ לְכַוֵּן שֶׁהֵן מְעוֹרְרִים שְׁלשׁ עֶשְׂרֵה מִדּוֹת רַחֲמִים. וְכֵן יֵשׁ שְׁלשׁ עֶשְׂרֵה תֵּבוֹת בִּבְרָכָה שְׁנִיָּה, שֶׁהֵן מְעוֹרְרִים שְׁלשׁ עֶשְׂרֵה מִדּוֹת רַחֲמִים, וּשְׁתֵּיהֶן יַחַד הֵן עֶשְׂרִים וְשֵׁשׁ תֵּבוֹת כְּנֶגֶד שֵׁם הֲוָיָה. וִיכַוֵּן הֵיטֵב בִּבְרָכוֹת שֶׁל הַדְלָקַת הַנֵּרוֹת לְאָמְרָם מִתּוֹךְ שִׂמְחָה, כַּאֲשֶׁר הַמִּצְוָה הִיא חֲבִיבָה בִּשְׁעָתָהּ לִזְמַן פַּעַם אַחַת בְּשָׁנָה, וְלִכְבוֹד הַמַּלְאָכִים קַדִּישִׁין, הַבָּאִים לְהַבַּיִת בִּשְׁבִיל מִצְוָה זוֹ, יַדְלִיק הַנֵּרוֹת כְּשֶׁהוּא לָבוּשׁ בְּבֶגֶד עֶלְיוֹן, כְּמוֹ שֶׁהוֹלֵךְ לְבֵית הַכְּנֶסֶת. וְצָרִיךְ לְהַדְלִיק תֵּכֶף בִּכְנִיסַת הַלַּיְלָה, כִּי מִצְוָה הַבָּאָה לְיָדְךָ אַל תַּחְמִיצֶנָּה.
וְהִנֵּה מִסְפַּר הַנֵּרוֹת שֶׁל חֲנֻכָּה הֵן שְׁלשִׁים וְשִׁשָּׁה, וּשְׁמוֹנָה שַׁמָּשִׁים. וּמִנְהָגָן שֶׁל יִשְׂרָאֵל תּוֹרָה הוּא, שֶׁהַמִּנְהָג לִתֵּן אֶת הַשַּׁמָּשׁ הַמַּדְלִיק לְמַעְלָה מֵהַנֵּרוֹת שֶׁל חֲנֻכָּה. וְרֶמֶז לַדָּבָר: שְׂרָפִים עוֹמְדִים מִמַּעַל לוֹ. (מָצָאתִי כָּתוּב בְּסֵפֶר מַהֲרִי"ל). וְאִם כֵּן לְפִי זֶה יֵשׁ קְדֻשָּׁה גְּדוֹלָה גַּם כֵּן בַּנֵּרוֹת שֶׁל הַשַּׁמָּשִׁים, אֲשֶׁר הֵן יוֹתֵר קְצָת גְּדוֹלִים מִן הַנֵּר שֶׁל חֲנֻכָּה, שֶׁהַנֵּר הַשַּׁמָּשׁ הוּא דֻּגְמַת הַכֹּהֵן, שֶׁהָיָה מַדְלִיק נֵרוֹת בְּבֵית הַמִּקְדָּשׁ וְדֻגְמַת שְׂרָפֵי מַעְלָה, הַמַּדְלִיקִין בּוּצִינִין קַדִּישִׁין, שֶׁיָּאִירוּ פְּנֵי כִּסֵּא כְּבוֹדוֹ יִתְבָּרַךְ. וּמִכָּאן תִּרְאֶה הַפְּגָם הַגָּדוֹל מַה שֶּׁרָאִיתִי בַּעֲווֹנוֹתֵינוּ הָרַבִּים, שֶׁרֹב הָעָם נוֹהֲגִים שֶׁלּוֹקְחִים נֵר הַשַּׁמָּשׁ מִן הַנֵּרוֹת, וְעוֹשִׂין לְאוֹרוֹ עִסְקֵי חוֹל, וּמִכָּל שֶׁכֵּן עֲתִידִין לִתֵּן אֶת הַדִּין מֵהֶעָווֹן פְּלִילִי שֶׁמְּשַׂחֲקִין בְּאוֹר הַשַּׁמָּשׁ בִּקְלָפִים, שֶׁקּוֹרִין 'קָארְטִין', אוֹ בְּקֻבְּיָאוֹת שֶׁקּוֹרִין 'וֶערְפִיל', וְאֵינָם יוֹדְעִים שֶׁהַשַּׁמָּשִׁים הֵם קְדֻשָּׁה יְתֵרָה יוֹתֵר מִנֵּר חֲנֻכָּה, כְּמוֹ שֶׁכָּתַב הָרַב הַגָּאוֹן מַהֲרִי"ל, זִכְרוֹנוֹ לִבְרָכָה, הָרֶמֶז: שְׂרָפִים עוֹמְדִים מִמַּעַל לוֹ. רָצָה לוֹמַר, שֶׁהַשַּׁמָּשִׁים עוֹמְדִים מִמַּעַל לְהַל"ו נֵרוֹת שֶׁל חֲנֻכָּה. עַל כֵּן הַמְזַלְזֵל בְּמִצְוָה זוֹ בְּוַדַּאי עָנְשׁוֹ יִהְיֶה קָשֶׁה מְאֹד. וְכָל מִי שֶׁמְּדַקְדֵּק בְּמִצְוָה זוֹ וְאֵינוֹ מֵזִיז אֶת הַשַּׁמָּשׁ מִמְּקוֹמוֹ, יִזְכֶּה לִרְאוֹת נֵרוֹת הָעֲתִידִין לְהַדְלִיק בְּבֵית קָדְשֵׁנוּ בִּמְהֵרָה בְּיָמֵינוּ אָמֵן.

Chapter 97

<b>תַּעֲנִית </b>אֶסְתֵּר נִקְבַּע עַל סְמַךְ דְּאִיתָא בַּגְּמָרָא: שְׁלשָׁה עָשָׂר בַּאֲדָר זְמַן קְהִלָּה לַכֹּל הִיא. וּפֵרְשׁוּהָ הַמְפָרְשִׁים, שֶׁהַכֹּל מִתְכַּנְּשִׁין לְתַעֲנִית אֶסְתֵּר, וּבָאִים בְּנֵי הַכְּפָרִים לְמִנְיָן לוֹמַר הַסְּלִיחוֹת וְתַחֲנוּנִים, לְפִי שֶׁבּוֹ בַּיּוֹם נִקְהֲלוּ לַעֲמֹד עַל נַפְשָׁם, וְהָיוּ צְרִיכִים רַחֲמִים. עַל כֵּן הֻקְבַּע יוֹם זֶה לוֹמַר סְלִיחוֹת וְתַחֲנוּנִים. וּבְנֵי הַכְּפָרִים מְחֻיָּבִים לְהַקְדִּים וְלָבוֹא לְיוֹם הַתַּעֲנִית אֶסְתֵּר, וּלְהִשְׁתַּתֵּף עִם אֲחֵיהֶם בְּנֵי יִשְׂרָאֵל בַּאֲמִירַת סְלִיחוֹת, כִּי כֵּן הַפֵּרוּשׁ שֶׁל דִּבְרֵי חֲכָמִים זִכְרוֹנָם לִבְרָכָה: שְׁלשָׁה עָשָׂר — זְמַן קְהִלָּה לַכֹּל הוּא. וְזֶהוּ חָבִיב לִפְנֵי הַקָּדוֹשׁ בָּרוּךְ הוּא, שֶׁמִּתְאַסְּפִים הַיְחִידִים לְתוֹךְ הָעֲיָרוֹת, וּבְרֹב עַם הַדְרַת מֶלֶךְ, שֶׁנִּקְהָלִים לוֹמַר סְלִיחוֹת בַּקָּהָל, וְעַל יְדֵי תְּפִלָּה זוֹ הֵן מְעוֹרְרִים רַחֲמִים גְּדוֹלִים בַּפָּמַלְיָא שֶׁל מַעְלָה.
וְיֵשׁ עוֹד טַעַם לְתַעֲנִית אֶסְתֵּר, אֲשֶׁר גִּלָּה הַמַּגִּיד לְהַרַב בַּיִת יוֹסֵף, זִכְרוֹנוֹ לִבְרָכָה, וְהוּא — שֶׁהַשְׁגָּחַת הַקָּדוֹשׁ בָּרוּךְ הוּא הוּא תָּמִיד עַל יִשְׂרָאֵל, שֶׁהֵן נַחֲלָתוֹ וַעֲדַת סְגֻלָּה. וְהוּא חָפֵץ לְהַצְדִּיקָם כְּדֵי לְהַנְחִילָן שָׂכָר טוֹב לָעוֹלָם הַבָּא. וּבַיּוֹם שֶׁמַּגִּיעַ אַרְבָּעָה עָשָׂר לִהְיוֹת יִשְׂרָאֵל שְׂמֵחִים וְשָׂשִׂים בּוֹ עַל תֹּקֶף הַנֵּס, שֶׁעָשָׂה הַקָּדוֹשׁ בָּרוּךְ הוּא בְּהָמָן הָרָשָׁע וּבְבָנָיו וּבִשְׁאָר שׂוֹנְאֵי יִשְׂרָאֵל, אָז הִיא נִקְרֵאת 'שִׂמְחָה שֶׁל מִצְוָה'. וְעַל כֵּן אָמְרוּ רַבּוֹתֵינוּ זִכְרוֹנָם לִבְרָכָה: חַיָּב אִינַשׁ לְבִסּוּמֵי בְּפוּרְיָא. וְהִנֵּה יֵשׁ לָחוּשׁ, פֶּן עַל יְדֵי רִבּוּי הָאֲכִילָה וּשְׁתִיָּה וְשִׂמְחָה בָּאִין יִשְׂרָאֵל לִידֵי חֵטְא. וְלָכֵן הִקְדִּים הַקָּדוֹשׁ בָּרוּךְ הוּא הַתַּעֲנִית, לְפִי שֶׁהַתַּעֲנִית הִיא סְגֻלָּה לְהִנָּצֵל עַל יְדֵי הַתַּעֲנִית מִן הַחֵטְא, וְלֹא יִהְיֶה כֹּחַ לְהַשָּׂטָן וְלִילִית לְקַטְרֵג עֲלֵיהֶם וְלַהֲבִיאָם לִידֵי חֵטְא מֵחֲמַת רִבּוּי הָאֲכִילָה וּשְׁתִיָּה. וְטוֹב לְכַוֵּן, כְּשֶׁיֹּאמַר פִּזְמוֹן 'בִּמְתֵי וְכוּ'', וּכְשֶׁאוֹמְרִים 'שְׁמַע תְּפִלָּה וְהַעֲבֵר תִּפְלָה וְכוּ'' צָרִיךְ לְכַוֵּן, שֶׁלֹּא יָבוֹאוּ לִידֵי חֵטְא וְעָווֹן, חַס וְשָׁלוֹם, עַל יְדֵי רִבּוּי אֲכִילָה וּשְׁתִיָּה וְשִׂמְחַת פּוּרִים. וְעַל יְדֵי סְלִיחוֹת וְתַחֲנוּנִים שֶׁאָנוּ אוֹמְרִים בִּכְנוּפְיָה — בָּזֶה אָנוּ מְעוֹרְרִים זְכוּת מָרְדֳּכַי וְאֶסְתֵּר, כִּי בְּמָרְדֳּכַי כְּתִיב: וּמָרְדֳּכַי יָדַע אֶת כָּל אֲשֶׁר נַעֲשָׂה, וַיִּקְרַע אֶת בְּגָדָיו.
וְהָעִנְיָן מְבֹאָר בְּזֹהַר בְּרֵאשִׁית, כִּי שְׁאָרֵי בְּנֵי אָדָם לֹא יָדְעִין רַק מַה שֶּׁעֵינֵיהֶם רוֹאוֹת, שֶׁשּׂוֹנְאֵי יִשְׂרָאֵל, כְּמוֹ הָמָן וַחֲבֵרָיו, מְבַקְּשִׁין לַעֲקֹר בֵּיצָתָן שֶׁל יִשְׂרָאֵל, וְהוֹלְכִין וּמִתְגַבְּרִין וּמִתְחַדְּשִׁין בְּכָל יוֹם וָיוֹם גְּזֵרוֹת רָעוֹת חֲדָשׁוֹת, וּמָרְדֳּכַי יָדַע תֹּכֶן הַדָּבָר וּמְקוֹר כֹּחַ שֶׁל הַקְּלִפּוֹת, שֶׁמִּשָּׁם יוֹצְאִים נַפְשׁוֹת הָרְשָׁעִים הָאֵלּוּ, הַחוֹטְאִים בְּנַפְשׁוֹתָם. וְזֶהוּ שֶׁאָמַר הַכָּתוּב, שֶׁמָּרְדֳּכַי יָדַע אֶת כָּל אֲשֶׁר נַעֲשָׂה, וְהִתְבּוֹנֵן כִּי גְּבוּרַת יַד הַקְּלִפָּה מֵחֲמַת הַחֲטָאִים שֶׁל יִשְׂרָאֵל שֶׁהָיוּ בְּאוֹתוֹ הַדּוֹר, עַד שֶׁהֻצְרַךְ מָרְדֳּכַי סִגּוּף גָּדוֹל וּזְעָקָה בַּתְּפִלָּה לְהַתִּישׁ כֹּחַ הַסִּטְרָא אָחֳרָא וּלְעוֹרֵר רַחֲמִים עַל יִשְׂרָאֵל. וְכֵן כְּתִיב: וַיִּקְרַע אֶת בְּגָדָיו וַיָּשֶׂם שַׂק וְגוֹ'. וְאֶסְתֵּר הַצַּדֶּקֶת, אֲשֶׁר זָכְתָה לְרוּחַ הַקֹּדֶשׁ, יָדְעָה גַּם כֵּן תֹּכֶן הַדָּבָר הַנִּזְכָּר, וְלָכֵן כְּתִיב בָּהּ: וַתַּעֲמֹד אֶסְתֵּר בַּחֲצַר הַמֶּלֶךְ וְגוֹ', וּפֵרֵשׁ הַזֹּהַר: אֵין עֲמִידָה אֶלָּא תְּפִלָּה, כְּמָה דְּאַתְּ אָמַר: וַיַּעֲמֹד פִּנְחָס וַיְפַלֵּל. וְהִרְבְּתָה אֶסְתֵּר בִּתְפִלָּה, עַד שֶׁעָלְתָה תְּפִלָּתָהּ לְמַעְלָה, לְמָקוֹם קָדוֹשׁ וְנוֹרָא, הַנִּקְרָא 'בָּתֵּי הַחֲצֵרוֹת'. וְהוּא הֶחָצֵר שֶׁלִּפְנֵי בֵּית הַמִּקְדָּשׁ שֶׁל מַעְלָה, אֲשֶׁר שָׁם מִתְנוֹצֵץ שֵׁם הֲוָיָה. וְזֶהוּ: וַתַּעֲמֹד אֶסְתֵּר בַּחֲצַר הַמֶּלֶךְ — מֶלֶךְ זֶה הַקָּדוֹשׁ בָּרוּךְ הוּא. וְלֹא כְּתִיב 'בַּחֲצַר הַמֶּלֶךְ אֲחַשְׁוֵרוֹשׁ'. וּכְתִיב בָּהּ: וַיּוֹשֶׁט הַמֶּלֶךְ לְאֶסְתֵּר אֶת שַׁרְבִיט הַזָּהָב, וּמָשַׁךְ אֵלֶיהָ חוּט שֶׁל חֶסֶד, שֶׁהוּא בְּיַד הַקָּדוֹשׁ בָּרוּךְ הוּא. וְלֹא לָהּ בִּלְחוֹדָהּ אוֹשִׁיט הַקָּדוֹשׁ בָּרוּךְ הוּא שַׁרְבִיט הַזָּהָב, אֶלָּא אֲפִלּוּ דְּמִתְחַבְּרִין בַּהֲדַהּ.
וְלָכֵן אֲנַחְנוּ, עֲדַת יִשְׂרָאֵל, אֲשֶׁר שְׁרוּיִין בַּגּוֹלָה וְסוֹבְלִין צַעַר הַגָּלוּת לְמַעַן כְּבוֹד הַקָּדוֹשׁ בָּרוּךְ הוּא, מִתְחַבְּרִין וּמִתְכַּנְּשִׁין בְּבָתֵּי כְּנֵסִיּוֹת, שֶׁהֵן נִקְרָאִים גַּם כֵּן 'חֲצַר הַמֶּלֶךְ' — מַלְכּוֹ שֶׁל עוֹלָם — וּבְוַדַּאי עַל יְדֵי אֲמִירַת הַסְּלִיחוֹת וְהַתְּפִלּוֹת אָנוּ מְעוֹרְרִים אֶת מָרְדֳּכַי הַצַּדִּיק וְאֶסְתֵּר הַמַּלְכָּה. וּבְוַדַּאי הֵם מִתְחַבְּרִים עִמָּנוּ בְּיוֹם הַתַּעֲנִית אֶסְתֵּר, אֲשֶׁר אָנוּ מַזְכִּירִין זְכוּתָן בַּאֲמִירַת 'כְּבִימֵי מוֹר וַהֲדַס הוֹשַׁעְתָּ בָּנֶיךָ'. וְלָכֵן הַיּוֹשְׁבֵי כְּפָרִים צְרִיכִין גַּם כֵּן לִהְיוֹת בַּחֲבוּרָה קַדִּישָׁא בְּבֵית הַכְּנֶסֶת בְּיוֹם תַּעֲנִית אֶסְתֵּר, כִּי יוֹם זֶה הוּא מְסֻגָּל מְאֹד שֶׁיְּקֻבַּל תְּפִלָּתֵנוּ בִּזְכוּת מָרְדְּכַי וְאֶסְתֵּר. וְכָל מִי שֶׁצָּרִיךְ רַחֲמִים עַל אֵיזֶה דָּבָר שֶׁהוּא צָרִיךְ לְהִתְפַּלֵּל, יִקַּח פְּנַאי לְעַצְמוֹ בְּיוֹם הַתַּעֲנִית אֶסְתֵּר, וְיֹאמַר תְּחִלָּה מִזְמוֹר כב בְּסֵפֶר תְּהִלִּים 'אַיֶּלֶת הַשַּׁחַר'. וְדָרְשׁוּ רַבּוֹתֵינוּ זִכְרוֹנָם לִבְרָכָה, דְּאֶסְתֵּר הָיְתָה נִקְרֵאת 'אַיֶּלֶת הַשַּׁחַר'. וְאַחַר כָּךְ יִשְׁפֹּך שִׂיחוֹ לִפְנֵי ה' וִיבַקֵּשׁ בַּקָּשָׁתוֹ וְיַזְכִּיר זְכוּת מָרְדֳּכַי וְאֶסְתֵּר, אֲשֶׁר בִּזְכוּתָם יֵעָתֵר לוֹ הַקָּדוֹשׁ בָּרוּךְ הוּא וְיִפְתַּח לוֹ שַׁעֲרֵי רַחֲמִים, וּתְקֻבַּל תְּפִלָּתוֹ בְּרָצוֹן.
וּבִהְיוֹת שֶׁאָמְרוּ רַבּוֹתֵינוּ זִכְרוֹנָם לִבְרָכָה, שֶׁבְּשָׁעָה שֶׁבָּא הָמָן לְמָרְדֳּכַי לְהַרְכִּיבוֹ עַל סוּס הַמֶּלֶךְ אֲחַשְׁוֵרוֹשׁ, וְלַעֲשׂוֹת לוֹ יְקָר כַּאֲשֶׁר צִוָּה הַמֶּלֶךְ אֲחַשְׁוֵרוֹשׁ, מָצָא לְמָרְדֳּכַי דְּיָתְבֵי רַבָּנָן קַמֵּיהּ וּמֶחֱוֵי לְהוּ הִלְכוֹת קְמִיצָה. וּפֵרֵשׁ רַשִּׁ"י דְּדָרַשׁ מָרְדֳּכַי בְּעִנְיָנוֹ שֶׁל יוֹם, כִּי אוֹתוֹ הַיּוֹם שִׁשָּׁה עָשָׂר בְּנִיסָן הָיָה, שֶׁהוּא יוֹם הֲנָפַת הָעֹמֶר. אָמַר הָמָן: אָתָא מְלֹא קֻמְצָא קִמְחָא דִּידְכוּ וְדָחוּ עֲשֶׂרֶת אֲלָפִים כִּכַּר כֶּסֶף דִּידִי. עַל כֵּן נָכוֹן לַעֲסֹק בְּעִנְיְנֵי קְמִיצָה בְּשִׁשָּׁה עָשָׂר בְּנִיסָן. וְהַכֹּל הוּא כְּדֵי לְעוֹרֵר זְכוּת שֶׁל אוֹתָם הַצַּדִּיקִים.
עַל כֵּן אוֹהֲבֵי ה', עֲדַת עַם קֹדֶשׁ, הַנּוֹעָדִים לִדְבַר ה' לִשְׁמֹעַ קוֹל מְגִלָּה בְּיוֹם הַמּוֹעֵד הַזֶּה, שֶׁהוּא פּוּרִים, אֲשֶׁר לֶעָתִיד כָּל הַיָּמִים טוֹבִים יִהְיוּ בְּטֵלִים, וִימֵי פּוּרִים לֹא נִבְטָלִים, צְרִיכִין אָנוּ לְהַזְכִּיר זְכוּתָן שֶׁל מָרְדֳּכַי וְאֶסְתֵּר, כִּי יוֹם תַּעֲנִית אֶסְתֵּר וְיוֹם פּוּרִים הֵם יָמִים שֶׁל רָצוֹן וְאַהֲבָה. לָכֵן טוֹב לְהִתְפַּלֵּל בְּיוֹם תַּעֲנִית אֶסְתֵּר, וְשׁוֹמֵעַ תְּפִלָּה יְקַבֵּל בְּרַחֲמִים וּבְרָצוֹן אֶת תְּפִלָּתֵנוּ. אָמֵן.

Chapter 98

<b>מִתְּחִלַּת </b>בְּרִיאַת הָעוֹלָם רָאָה הַקָּדוֹשׁ בָּרוּךְ הוּא, שֶׁאֵין הָעוֹלָם יָכֹל לְהִתְקַיֵּם בַּדִּין. מֶה עָשָׂה הַקָּדוֹשׁ בָּרוּךְ הוּא? שִׁתֵּף שֵׁם הָרַחֲמִים וּבָרָא אֶת הָעוֹלָם, שֶׁנֶּאֱמַר: בְּרֵאשִׁית בָּרָא אֱלֹהִים — בְּמִדַּת הַדִּין, כִּי מִדַּת 'אֱלֹהִים' הוּא דִּין. וְאַחַר כָּךְ כְּתִיב: בְּיוֹם עֲשׂוֹת ה' אֱלֹהִים אֶרֶץ וְשָׁמָיִם.
וּמָצָאתִי טַעַם הָגוּן, שֶׁכָּתַב הָרַב הַגָּאוֹן, בַּעַל הַמְחַבֵּר "תּוֹרַת חַיִּים", הָעִנְיָן שֶׁהַצַּדִּיקִים נִתְפָּסִין בַּעֲווֹן הַדּוֹר: לְפִי שֶׁהַמִּדָּה שֶׁל דִּין הִיא רוֹצָה לְכַלּוֹת אֶת הָעוֹלָם, כְּשֶׁאֵין עוֹשִׂין רְצוֹנוֹ שֶׁל מָקוֹם, וְהַקָּדוֹשׁ בָּרוּךְ הוּא בְּרַחֲמָיו מְרַחֵם עַל כָּל מַעֲשָׂיו, וְלָכֵן שִׁתֵּף הַקָּדוֹשׁ בָּרוּךְ הוּא מִדַּת הָרַחֲמִים, שֶׁהוּא שֵׁם ה', עִם מִדַּת הַדִּין. אַךְ מִדַּת הַדִּין הוּא מְקַטְרֵג וּמְבַקֵּשׁ שֶׁיַּעֲשֶׂה הַקָּדוֹשׁ בָּרוּךְ הוּא דִּין בָּעוֹלָם. מָה עוֹשֶׂה הַקָּדוֹשׁ בָּרוּךְ הוּא? נוֹתֵן לוֹ צַדִּיק אֶחָד, שֶׁהוּא שָׁקוּל כְּנֶגֶד כָּל הָעוֹלָם, וּבָזֶה הוּא מַשְׁתִּיק אֶת הַדִּין וּמַצִּיל אֶת כָּל הָעוֹלָם. אֲבָל כְּשֶׁמֵּת צַדִּיק אֶחָד, נוֹלַד בִּמְקוֹמוֹ צַדִּיק אַחֵר בְּסוֹד 'וְזָרַח הַשֶּׁמֶשׁ וּבָא הַשֶּׁמֶשׁ'. עַד כָּאן דְּבָרָיו שֶׁל הַגָּאוֹן, מוֹרֵנוּ הָרַב רַבִּי חַיִּים שׁוֹר, זִכְרוֹנוֹ לִבְרָכָה, בְּמַסֶּכֶת שַׁבָּת, עַיֵּן שָׁם.
וְעַל פִּי זֶה נִרְאֶה לִי לְתָרֵץ קֻשְׁיָה גְּדוֹלָה בַּפְּסוּקִים בַּמְּגִלָּה: וַיַּרְא הָמָן, כִּי אֵין מָרְדֳּכַי כּוֹרֵעַ וּמִשְׁתַּחֲוֶה לוֹ, וַיִּמָּלֵא הָמָן חֵמָה, וַיִּבֶז בְּעֵינָיו לִשְׁלֹחַ יָד בְּמָרְדֳּכַי וְגוֹ'. וַיְבַקֵּשׁ הָמָן לְהַשְׁמִיד אֶת כָּל הַיְּהוּדִים אֲשֶׁר בְּכָל מַלְכוּת אֲחַשְׁוֵרוֹשׁ, עַם מָרְדֳּכַי. וְלִכְאוֹרָה קָשֶׁה: מָרְדֳּכַי לְבַד לֹא רָצָה לְהִשְׁתַּחֲווֹת, וּבִקֵּשׁ הָמָן לַעֲקֹר וּלְאַבֵּד אֶת כָּל הַיְּהוּדִים? וְהַנִּרְאֶה לְתָרֵץ, כִּי הִנֵּה יָדוּעַ, שֶׁיִּשְׂרָאֵל שֶׁבְּאוֹתוֹ הַדּוֹר הָיוּ חַיָּבִים כְּלָיָה, מִפְּנֵי שֶׁהִשְׁתַּחֲווּ לַצֶּלֶם שֶׁל נְבוּכַדְנֶצַר, אוֹ מִפְּנֵי שֶׁנֶּהֱנוּ מִסְּעֻדָּה שֶׁל אוֹתוֹ רָשָׁע אֲחַשְׁוֵרוֹשׁ. וְהִנֵּה הָמָן וְהַשָּׂטָן הָיוּ מְקַטְרְגִים עַל זֶה. וּמִדַּת הַדִּין הָיָה נוֹתֵן, שֶׁיִּכְלוּ יִשְׂרָאֵל כֻּלָּם, חָלִילָה, וְלָכֵן הָיָה הָמָן מִתְיָרֵא, שֶׁהַקָּדוֹשׁ בָּרוּךְ הוּא יַעֲשֶׂה כֵּן, שֶׁיִּטֹּל אֶת הַצַּדִּיק אֶחָד, שֶׁהוּא שָׁקוּל כְּנֶגֶד כָּל יִשְׂרָאֵל, וְצַדִּיק אַחֵר נוֹלָד, וְיִהְיוּ יִשְׂרָאֵל חַיִּים וְקַיָּמִין, וְלָכֵן כְּתִיב: וַיִּבֶז בְּעֵינָיו לִשְׁלֹחַ יָד בְּמָרְדֳּכַי — לְחוּד, כִּי בָּזֶה יִהְיֶה לְיִשְׂרָאֵל כַּפָּרָה בְּמִיתַת הַצַּדִּיק אֶחָד, שֶׁלְּפִי שֶׁמָּרְדֳּכַי הָיָה שָׁקוּל כְּנֶגֶד כָּל יִשְׂרָאֵל, וְלָכֵן בִּקֵּשׁ הָמָן וְהַשָּׂטָן לְהַשְׁמִיד אֶת כָּל הַיְּהוּדִים בְּכָל מַלְכוּת אֲחַשְׁוֵרוֹשׁ, וְדוֹ"ק.
וְהִנֵּה לַדֵּעָה שֶׁאָמְרוּ, שֶׁיִּשְׂרָאֵל שֶׁבְּאוֹתוֹ הַדּוֹר הָיוּ חַיָּבִים כְּלָיָה מִפְּנֵי שֶׁנֶּהֱנוּ מִסְּעוּדָתוֹ שֶׁל אֲחַשְׁוֵרוֹשׁ דְּלֵיכָּא לְמֵימַר דְּמִשּׁוּם דְּקָאָכְלֵי מַאֲכָלוֹת אֲסוּרוֹת, אִתְחַיְּבֵי, דְּהָא כְּתִיב: וְהַשְּׁתִיָּה כַּדָּת אֵין אוֹנֵס. וְהַפֵּרוּשׁ: לְפִי דַּת כָּל אֶחָד וְאֶחָד הָיָה הַשְּׁתִיָּה. וְיִשְׂרָאֵל, דְּאָסוּר לְהוּ יֵין נֶסֶךְ וְיַיִן שֶׁל עַכּוּ"ם, לָא הֲוֵי מַשְׁקֵי לְהוּ. אֶלָּא מִיַּיִן שֶׁל יִשְׂרָאֵל, וְשַׁמָּשִׁין שֶׁל יִשְׂרָאֵל הֲווּ מוֹזְגִין לְהוֹן. וְכֵן מַאֲכָלִים, דַּהֲוֵי יַהֲבֵי לְהוֹן לְיִשְׂרָאֵל, הָיָה בִּשּׁוּל יִשְׂרָאֵל, דַּאֲחַשְׁוֵרוֹשׁ לֹא הֲוֵי אָנִיס לְהוֹן לְמֵיכְלֵי וּלְמִשְׁתֵּי מַאי דְּאָסוּר לְהוּ, וּכְדִכְתִיב: אֵין אוֹנֵס. וְעָשָׂה כִּרְצוֹן אִישׁ וָאִישׁ. 
אֲבָל חוֹבָא דִּלְהוֹן הֲוֵי, כִּי אוֹתוֹ הָרָשָׁע כִּוֵּן בִּסְעוּדָתוֹ, שֶׁהִזְמִין יִשְׂרָאֵל כְּדֵי לְמִנְקִיט שֶׁפַע דְּנָחִית מִלְּעֵילָא, דְּלָא יַשְׁפִּיעַ בִּשְׁכִינְתָּא, אֶלָּא בְּסִטְרָא אָחֳרָא, וְלָכֵן הִזְמִין יִשְׂרָאֵל כְּדֵי לְמִנְקִיט לְהוּ לְסִטְרָא דִּילֵיהּ. וְהוּא סוֹד הֲטָלַת זֻהֲמָא, כֵּיוָן שֶׁהַשֶּׁפַע יִהְיֶה יוֹרֵד לְיִשְׂרָאֵל עַל יְדֵי הַסִּטְרָא אָחֳרָא. וְזֶהוּ עִנְיַן הַזֻּהֲמָא, שֶׁמְּטִילִין בַּעֲווֹנוֹתֵינוּ הָרַבִּים, בַּקְּדֻשָּׁה בַּגָּלוּת הַמַּר עַל יְדֵי שֶׁהֵם רִאשׁוֹנָה לַיְנִיקָה, וּמְקַבְּלִין הַשֶּׁפַע עַל יְדֵיהֶם, כְּמָה דְּאַתְּ אָמַר: הָיוּ צָרֶיהָ לְרֹאשׁ. וְזֶהוּ הַסּוֹד בַּגְּמָרָא: יִשְׂרָאֵל בְּחוּצָה לָאָרֶץ עוֹבְדֵי עֲבוֹדָה זָרָה בְּטָהֳרָה. וְלוּלֵא שֶׁלֹּא הָיוּ יִשְׂרָאֵל נֶהֱנִין מִסְּעוּדָתוֹ שֶׁל אוֹתוֹ הָרָשָׁע, לֹא הֲוֵי אוֹתוֹ הָרָשָׁע פּוֹעֵל כְּלוּם, כִּי הַקְּדֻשָּׁה לֹא הָיְתָה מְקַבֶּלֶת שׁוּם שֶׁפַע מִסִּטְרָא אָחֳרָא. אֲבָל כֵּיוָן דַּהֲוֵי יִשְׂרָאֵל נֶהֱנִין מִסְּעוּדָתוֹ שֶׁל אֲחַשְׁוֵרוֹשׁ, הֲוֵי כְּאִלּוּ כִּבְיָכוֹל יָנְקוּ מִסִּטְרָא אָחֳרָא, וּבְהַאי סְעוּדָתָא גָּרַם לְאַטְלָא זֻהֲמָא בְּיִשְׂרָאֵל, אַף עַל גַּב דַּהֲוֵי אוֹכְלִין וְשׁוֹתִין מַאֲכָל כָּשֵׁר וּמַשְׁקִין דְּהֶתֵּרָא — אַף עַל פִּי כֵן נֶחְשַׁב לָהֶם כְּאִלּוּ אָכְלוּ מִסְּעֻדָּה שֶׁל סִטְרָא אָחֳרָא.
עַל כֵּן צְרִיכִין אָנוּ לְהִזָּהֵר, כְּשֶׁעַכּוּ"ם עוֹשִׂין סְעֻדָּה, שֶׁלֹּא לֵהָנוֹת מֵאוֹתָן סְעוּדוֹת וְכַנִּזְכָּר, חוּץ אִם הָעַכּוּ"ם מְשַׁדֵּר לְיִשְׂרָאֵל חַיּוֹת, עוֹפוֹת וְדָגִים וְכַיּוֹצֵא בָּהֶם לְבֵית יִשְׂרָאֵל, הוּא מֻתָּר. אֲבָל בְּבֵיתוֹ שֶׁל עַכּוּ"ם הוּא אָסוּר לֶאֱכֹל עַמּוֹ, אַף דְּאוֹכֵל מַאֲכָל כָּשֵׁר וְשׁוֹתֶה יַיִן כָּשֵׁר. וְכָל מִי שֶׁלֹּא נִזְהָר בְּדָבָר זֶה, אֲזַי חֶטְאוֹ וְעָנְשׁוֹ גָּדוֹל מְאֹד, וְהַשְּׁכִינָה בָּכֹה תִּבְכֶּה עַל אוֹתָן אֲנָשִׁים. וּרְאָיָה לַדָּבָר, שֶׁבִּשְׁבִיל עֲבֵרָה זוֹ הָיוּ כְּלַל יִשְׂרָאֵל חַיָּבִים כְּלָיָה בִּימֵי הָמָן וַאֲחַשְׁוֵרוֹשׁ, וְעַל כֵּן רָצָה מָרְדֳּכַי לְבַדּוֹ שֶׁלֹּא לֵהָנוֹת מִסְּעוּדָתוֹ שֶׁל אוֹתוֹ רָשָׁע, כְּדֵי שֶׁבִּזְכוּתוֹ יִהְיוּ נִצּוֹלִין כְּלַל יִשְׂרָאֵל. וְאַף בִּימֵי מָרְדֳּכַי רָצְתָה מִדַּת הַדִּין לִפְגֹּעַ בִּכְלַל יִשְׂרָאֵל, שֶׁהָיוּ בְּאוֹתוֹ הַדּוֹר, כְּמוֹ שֶׁאָמַר הַקָּדוֹשׁ בָּרוּךְ הוּא בִּימֵי משֶׁה: וַאֲכַלֶּה אוֹתָם כְּרָגַע, וְאֶעֱשֶׂה אוֹתְךָ לְגוֹי גָּדוֹל. וְרָצְתָה מִדַּת הַדִּין לְהַרְבּוֹת זַרְעוֹ שֶׁל מָרְדֳּכַי כְּחוֹל הַיָּם, רַק מָרְדֳּכַי בִּטֵּל הַגְּזֵרָה בִּתְפִלָּתוֹ, כְּמוֹ שֶׁבִּטֵּל משֶׁה רַבֵּנוּ הַגְּזֵרָה בִּתְפִלָּתוֹ. 
וְזֶהוּ שֶׁכָּתוּב: וּמָרְדֳּכַי יָדַע. רָצָה לוֹמַר, שֶׁיָּדַע תֹּכֶן הַדָּבָר, שֶׁהַגְּזֵרָה בָּאָה עַל יְדֵי הַפְּגָם הַגָּדוֹל שֶׁפָּגְמוּ בַּשְּׁכִינָה, עֲבוּר שֶׁהָיוּ יִשְׂרָאֵל נֶהֱנִין מִסְּעוּדָתוֹ שֶׁל אוֹתוֹ רָשָׁע. וְלָכֵן: וַיִּלְבַּשׁ מָרְדֳּכַי שַׂק וָאֵפֶר, וַיִּזְעַק זְעָקָה גְּדוֹלָה וּמָרָה. וַיִּלְבַּשׁ שַׂק — לְכַפֵּר עַל חֵטְא זֶה וּלְהַתִּישׁ כֹּחַ שֶׁל אַרְבַּע מֵאוֹת אִישׁ, שֶׁהָיוּ אַרְבַּע מֵאוֹת אִישׁ עִם עֵשָׂו הָרָשָׁע בְּבוֹאוֹ לְיַעֲקֹב אָחִיו. וְלָכֵן: וַיִּירָא יַעֲקֹב מְאֹד — מֵהַנֵּי אַרְבַּע מֵאוֹת קְלִפּוֹת וּמַשְׁחִיתִים, שֶׁהָיוּ עִם עֵשָׂו, וְלָכֵן לָבַשׁ שַׂק, כִּי 'שַׂק' הוּא גִּימַטְרִיָּא אַרְבַּע מֵאוֹת, כְּדֵי לְהַתִּישׁ כֹּחַ שֶׁל עֵשָׂו הָרָשָׁע. וּמָרְדֳּכַי הוֹדִיעַ לְאֶסְתֵּר גֹּדֶל הַפְּגָם, הַנַּעֲשָׂה בַּסְּעוּדָה שֶׁל אֲחַשְׁוֵרוֹשׁ, וּמִיָּד כְּתִיב: וַתִּלְבַּשׁ אֶסְתֵּר מַלְכוּת — שֶׁלָּבְשָׁה רוּחַ הַקֹּדֶשׁ וְנָתְנָה עֵצָה לָצוּם שְׁלשָׁה יָמִים וּשְׁלשָׁה לֵילוֹת, כְּדֵי לְבַטֵּל הַזֻּהֲמָא שֶׁהִטִּיל הָמָן וַאֲחַשְׁוֵרוֹשׁ בִּסְעוּדָתָן, וּבָזֶה יֻתַּשׁ כֹּחַ הַזֻּהֲמָא, הַנַּעֲשִׂים עַל יְדֵי אֲכִילָה וּשְׁתִיָּה הַהוּא, וְעַל יְדֵי הַצּוֹם הִתִּישׁ כֹּחַ הַזֻּהֲמָא, וּכְנֶסֶת יִשְׂרָאֵל הֵאִירָה כְּבָרִאשׁוֹנָה.
וּמֵעַתָּה מוּבָן לְפָנֵינוּ גַּם כֵּן טַעַם לְתַעֲנִית זֶה, שֶׁהוּא תַּעֲנִית אֶסְתֵּר, שֶׁאָנוּ נוֹהֲגִין לְהִתְעַנּוֹת לְדוֹרֵי דּוֹרוֹת. וְכָל אֶחָד וְאֶחָד צָרִיךְ לְכַוֵּן בְּתַעֲנִית אֶסְתֵּר וּלְהִתְפַּלֵּל, שֶׁבְּאִם נִדְבַּק בָּנוּ בַּגָּלוּת הַמַּר, שֶׁאָנוּ מְקַבְּלִין שֶׁפַע עַל יְדֵי שֶׁלִּפְעָמִים אָנוּ אוֹכְלִים אֵצֶל אֻמּוֹת הָעוֹלָם, וְכָל יִשְׂרָאֵל עֲרֵבִים זֶה לָזֶה, שֶׁתַּעֲמֹד לָנוּ זְכוּת מָרְדֳּכַי וְאֶסְתֵּר, שֶׁתִּקְּנוּ הַתַּעֲנִית וְקָבְעוּ לְהִתְעַנּוֹת בּוֹ בְּיוֹם שְׁלשָׁה עָשָׂר בַּאֲדָר כְּדֵי לְהַתִּישׁ כֹּחַ הָאֲכִילָה, שֶׁיִּשְׂרָאֵל אוֹכְלִין בֵּין הָאֻמּוֹת, אֲזַי זְכוּת תַּעֲנִית אֶסְתֵּר יַעֲמֹד לָנוּ לְשַׁבֵּר וּלְהַתִּישׁ וּלְהָסִיר כֹּחַ דְּסִטְרָא אָחֳרָא, שֶׁרוֹצֶה לְהִדָּבֵק דַּוְקָא בַּקְּדֻשָּׁה, וְעַל יְדֵי הַתַּעֲנִית יִזְדַּכְּכוּ וִיטָהֲרוּ הַפְּגָם הַגָּדוֹל הַזֶּה. וְכָל מִי שֶׁנִּזְהָר, וְאֵינוֹ רוֹצֶה לֵהָנוֹת מִן אֲחֵרִים, וּמִכָּל שֶׁכֵּן מִן הָאֻמּוֹת — עָלָיו נֶאֱמַר: יְגִיעַ כַּפֶּיךָ כִּי תֹאכֵל, אַשְׁרֶיךָ בָּעוֹלָם הַזֶּה, וְטוֹב לָךְ — לָעוֹלָם הַבָּא.

Chapter 99

<b>אָמְרוּ </b>רַבּוֹתֵינוּ זִכְרוֹנָם לִבְרָכָה בְּמַסֶּכֶת מְגִלָּה: מְגִלַּת אֶסְתֵּר בְּרוּחַ הַקֹּדֶשׁ נֶאֶמְרָה. עַל כֵּן מְבֹאָר בִּמְגִלָּה זוֹ כַּמָּה עִנְיָנִים פְּלָאִים. וְנַזְכִּיר דֶּרֶךְ כְּלָל דָּבָר אֶחָד, וְהוּא דְּאִיתָא בַּזֹּהַר, פָּרָשַׁת פְּקוּדֵי, שֶׁיֵּשׁ חֶדֶר אֶחָד לְמַעְלָה, וְיֵשׁ לְהַחֵדֶר אַרְבָּעָה פְּתָחִים לְאַרְבַּע רוּחוֹת הָעוֹלָם, וַעֲשָׂרָה מְמֻנִּים לְכָל פֶּתַח וָפֶתַח, וְחַד מְמֻנֶּה עַל כֻּלָּם, וְאַהֲרִיאֵל שְׁמֵיהּ. וְהוּא מַלְאָךְ אֶחָד מִן הָאוֹפַנִּים, וְהוּא אוֹפַן לִפְעֹל פְּעֻלּוֹת וּנְקָמוֹת עַל מְצֵרֵי יִשְׂרָאֵל. וְהַהוּא אוֹפַן עִם הָאַרְבָּעִים מַלְאָכִים הַמְמֻנִּים הַנִּזְכָּרִים עוֹלִין לְמַעְלָה לְמָקוֹם אַחֵר, שֶׁנִּקְרָא 'תָּא הָרָצִים', וְאָז עוֹלִין עִמּוֹ מַלְאָכִים, הַנִּקְרָאִים 'חַשְׁמַלִּין', וּמַקְדִּימִין אֶת עַצְמָן בִּמְרוּצָה וּבִזְרִיזוּת לַעֲרֹךְ מִלְחָמָה עִם שָׂרֵי הָאֻמּוֹת לְנַצֵּחַ אוֹתָן וְלַעֲשׂוֹת בָּהֶן נְקָמָה. וּכְשֶׁהַחֵטְא גּוֹרֵם חַס וְשָׁלוֹם, אֲזַי יֵשׁ רָצִים אֲחֵרִים בְּסִטְרָא אָחֳרָא, שֶׁמַּקְדִּימִין בְּקִטְרוּגֵיהֶן לִשְׁלֹט עַל יִשְׂרָאֵל וּלְהָרַע מַזָּלָן שֶׁל יִשְׂרָאֵל. וְזֶהוּ דִּכְתִיב: הָרָצִים יָצְאוּ דְּחוּפִים — מִסִּטְרָא אָחֳרָא — לְעוֹרֵר גְּזֵרוֹת עַל יִשְׂרָאֵל, וְאָז: וְהָעִיר שׁוּשָׁן נָבוֹכָה. וְאַחַר כָּךְ כְּשֶׁגָּרְמָה תְּפִלַּת מָרְדֳּכַי וְאֶסְתֵּר, שֶׁעָשׂוּ יִשְׂרָאֵל תְּשׁוּבָה שְׁלֵמָה כְּדֵי לְהַעֲבִיר דַּעַת הָמָן, וְעָלְתָה צַעֲקָתָם לַמָּרוֹם, וַה' בְּרַחֲמָיו קִבֵּל אֶת תְּפִלַּת עַמּוֹ, וְנִתְגַּלָּה הָעֵת רָצוֹן — אָז: הָרָצִים רוֹכְבֵי הָרֶכֶשׁ יָצְאוּ מְבֹהָלִים. רָצָה לוֹמַר: אוֹתָן הַמַּלְאָכִים קַדִּישִׁין הָיוּ רָצִים לַעֲשׂוֹת נְקָמָה בְּהָמָן הָרָשָׁע, וְאָז: וְהָעִיר שׁוּשָׁן צָהֳלָה וְשָׂמֵחָה.
וְלָכֵן צָרִיךְ לִקְרוֹת הַמְּגִלָּה מִלָּה בְּמִלָּה, וְלֹא בִּמְהִירוּת, כִּי כָּל תֵּבָה וָאוֹת יֵשׁ בָּהֶם קְדֻשָּׁה וְסוֹדוֹת נִפְלָאִים. וּכְדַאי מָרְדֳּכַי וְאֶסְתֵּר לְהַזְכִּיר שִׁבְחָן בְּכַוָּנָה, כֵּיוָן שֶׁמָּסְרוּ נַפְשָׁם עֲבוּר יִשְׂרָאֵל בְּזַעֲקָתָן וּתְפִלָּתָן. וְאֶסְתֵּר הָיְתָה מוֹסֶרֶת נַפְשָׁהּ, כְּשֶׁהָלְכָה לְגַבֵּי אֲחַשְׁוֵרוֹשׁ אָמְרָה: וְכַאֲשֶׁר אָבַדְתִּי אָבָדְתִּי.
וְאִיתָא בְּמִדְרָשׁ יָשָׁן, שֶׁאֶסְתֵּר אָמְרָה מִזְמוֹר כב בְּסֵפֶר תְּהִלִּים: אֵלִי, אֵלִי, לָמָּה עֲזַבְתָּנִי?! וְהָעִנְיָן מְבֹאָר בְּדִבְרֵי פֶּה קָדוֹשׁ, הָאֲרִ"י זִכְרוֹנוֹ לִבְרָכָה, וְהוּא, כִּי הַקָּדוֹשׁ בָּרוּךְ הוּא בְּרֹב רַחֲמָיו וַחֲסָדָיו מַשְׁגִּיחַ וּמַבִּיט לְהָאִיר וּלְהַשְׁפִּיעַ שֶׁפַע קְדֻשָּׁה מִמָּרוֹם, רוּחַ חָכְמָה וּבִינָה, עַל יְדֵי שֵׁמוֹת הַקְּדוֹשִׁים, שֶׁכָּל שֵׁם הוּא 'אֵל', שֶׁיּוֹצְאִים מִן הַפָּסוּק: מִי אֵל כָּמוֹךָ. וְשֵׁם שֵׁנִי יוֹצֵא מִן פָּסוּק: ה' ה' אֵל רַחוּם וְחַנּוּן. וּשְׁנֵי פְּעָמִים 'אֵל' בְּמִלּוּאָם כָּזֶה: אָלֶ"ף לָמֶ"ד — גִּימַטְרִיָּא שְׁלשׁ מֵאוֹת וְשִׁבְעִים, כִּי יֵשׁ לְמַעְלָה שְׁלשׁ מֵאוֹת וְשִׁבְעִים נְהוֹרִין דִּמְאִירִין בִּשְׁלשׁ מֵאוֹת וְשִׁבְעִים עוֹלָמוֹת, וְהֵן מְאִירִין לְנִשְׁמַת הַצַּדִּיק, אֲשֶׁר עוֹסֵק תָּמִיד בַּתּוֹרָה וּמַתְמִיד בְּלִמּוּדוֹ, וְהוּא תָּמִיד דָּבוּק בַּתּוֹרָה הַנִּקְרֵאת 'אוֹר', וּבַמִּצְוָה הַנִּקְרֵאת 'נֵר'. וְאֵלּוּ שְׁנֵי שֵׁמוֹת הֵן מְסֻגָּלִין לְעוֹרֵר חֶסֶד שֶׁל אֵלּוּ שְׁלשׁ מֵאוֹת וְשִׁבְעִים נְהוֹרִין עַל יְדֵי עֲנִיַּת אָמֵן בְּכַוָּנָה, כִּי כָּל הָעוֹנֶה אָמֵן בְּכַוָּנָה, וּמְמַהֵר לָרוּץ לְבֵית הַכְּנֶסֶת בִּשְׁבִיל עֲנִיַּת אָמֵן, זוֹכֶה לְאֵלּוּ שְׁלשׁ מֵאוֹת וְשִׁבְעִים נְהוֹרִין עַל יְדֵי עֲנִיַּת אָמֵן. וְכָל הַמְבַזֶּה אָמֵן, וְקַל בְּעֵינָיו עֲנִיַּת אָמֵן, מַקְדִּימִין לְנִשְׁמָתוֹ שְׁלשׁ מֵאוֹת וְשִׁבְעִים קְלִפּוֹת, רַחֲמָנָא לִצְלַן, וּמוֹלִיכִין אוֹתוֹ לְחַדְרֵי חשֶׁךְ וְצַלְמָוֶת, וַעֲלֵיהֶם אָמַר הַנָּבִיא: עָשׁ יֹאכְלֵם.
וְהִנֵּה עַל אֶסְתֵּר הַצַּדֶּקֶת הָיָה מֵאִיר אוֹתָן שְׁלשׁ מֵאוֹת וְשִׁבְעִים נְהוֹרִין, כִּי נִשְׁמָתָהּ הָיְתָה מִשֹּׁרֶשׁ הֶאָרָה זוֹ, שֶׁשָּׁם מְאִירִים שְׁנֵי שֵׁמוֹת שֶׁל 'אֵל', שֵׁם ה'. מֵהֶם: ה' ה' אֵל רַחוּם וְחַנּוּן, אֶרֶךְ אַפַּיִם וְגוֹ'. וְשֵׁם הַשֵּׁנִי מִפָּסוּק: מִי אֵל כָּמוֹךָ. וּכְשֶׁהָלְכָה אֶסְתֵּר לַאֲחַשְׁוֵרוֹשׁ, הֻכְרְחָה לֵילֵךְ בֵּין שְׁתֵּי בָּתֵּי עֲבוֹדָה זָרָה, וְהָיָה שָׁם מְקוֹם קְלִפּוֹת, וְהוּסַר מִמֶּנָּהּ הָרוּחַ הַקֹּדֶשׁ וְהֶאָרָה שֶׁל שֵׁם אֶחָד, שֶׁהוּא שֵׁם שֶׁל 'אֵל' מִי כָּמוֹךָ, וְלֹא נִשְׁאַר בָּהּ כִּי אִם הֶאָרָה שֶׁל: ה' ה' אֵל רַחוּם. וְעַל כֵּן צָעֲקָה: אֵלִי, אֵלִי, לָמָּה עֲזַבְתָּנִי?! שֶׁעַד עַכְשָׁו הָיוּ מְאִירִים שְׁנֵי שֵׁמוֹת שֶׁל 'אֵל', וְעַכְשָׁו רַק שֵׁם אֶחָד.
רְאֵה בְּעֵינֶיךָ קְדֻשַּׁת מוֹעֲדִים אֵלּוּ. בְּכָל מוֹעֵד וּמוֹעֵד יֵשׁ בָּהֶן קְדֻשּׁוֹת וְסוֹדוֹת נִפְלָאִים. וְצָרִיךְ אַתָּה לָדַעַת, כִּי יֵשׁ עוֹלָם חָדָשׁ לְמַעְלָה, שֶׁהוּא קָדוֹשׁ וְנוֹרָא מְאֹד. וְאֵין אוֹתוֹ הָעוֹלָם מִתְגַּלֶּה לַחוּץ מֵחֲמַת רֹב קְדֻשָּׁתוֹ, כִּי אִם פַּעַם אֶחָד בְּשָׁנָה, וּמַתְחִיל לְהִתְגַּלּוֹת בְּהַתְחָלַת קְרִיאַת מְגִלָּה. וּמִזֶּה הָעוֹלָם הָיָה שֹׁרֶשׁ נִשְׁמָתוֹ שֶׁל מָרְדֳּכַי הַצַּדִּיק. וּצְרִיכִין אָנוּ לְעוֹרֵר רַחֲמִים, שֶׁיִּתְגַּלֶּה הָעוֹלָם הַנִּזְכָּר לְעֵיל לַחוּץ, וְיַשְׁפִּיעַ וְיָאִיר עַל רֵישֵׁיהּ דְּעַמֵּיהּ, הַמִּתְאַסְּפִים לִשְׁמֹעַ מִקְרָא מְגִלָּה בְּלֵב טָהוֹר, בְּלֵב שֶׁל כַּוָּנָה. וְזֶהוּ כַּוָּנַת הַבְּרָכוֹת: בָּרוּךְ אַתָּה ה', אֲשֶׁר קִדְּשָׁנוּ בְּמִצְווֹתָיו וְצִוָּנוּ עַל מִקְרָא מְגִלָּה. פֵּרוּשׁ: שֶׁצִּוָּנוּ הַשֵּׁם יִתְבָּרַךְ בָּרוּךְ הוּא לְעוֹרֵר כַּוָּנָה, לְהוֹצִיא אוֹתָהּ הֶאָרָה גְּדוֹלָה לַחוּץ. וְזֶהוּ: עַל מִקְרָא מְגִלָּה (כְּמוֹ: לְמִקְרָא הָעֵדָה וּלְמַסָּע אֶת הַמַּחֲנוֹת) וְעַל זֶה יַעֲנֶה הַקָּהָל אָמֵן בְּכַוָּנָה גְּדוֹלָה. וּמְאֹד מְאֹד צְרִיכִין לְעוֹרֵר בִּקְרִיאַת הַמְּגִלָּה בְּשָׁעָה שֶׁמְּבָרֵךְ בְּצִבּוּר 'עַל מִקְרָא מְגִלָּה'. כְּשֶׁאוֹמֵר 'עַל מִקְרָא' שֶׁיֻּלְבַּשׁ חֲרָדָה וְאֵימָה עַל הַמְבָרֵךְ וְגַם עַל הַצִּבּוּר בְּשָׁמְעָם הַבְּרָכָה. כְּשֶׁאוֹמֵר שְׁלִיחַ צִבּוּר 'עַל מִקְרָא מְגִלָּה' יִפֹּל עֲלֵיהֶם חֲרָדָה וְאֵימָה וְהַכְנָעָה גְּדוֹלָה, כִּי הוּא עוֹלָם אָיֹם, גָּדוֹל וְנוֹרָא, וּמֵאוֹר הָעוֹלָם הַהוּא יָבוֹא שֶׁפַע וְנִיצוֹץ קְדֻשָּׁה וְטָהֳרָה לְהָאִיר עַל יִשְׂרָאֵל. 
וִיכַוֵּן כָּל אֶחָד מִיִּשְׂרָאֵל, שֶׁהוּא כְּלִי מוּכָן לְקַבֵּל הַקְּדֻשָּׁה וְהַטָּהֳרָה מִזֶּה הָעוֹלָם, וּבְאוֹתוֹ אוֹר שֶׁל רַחֲמִים יִזְכֶּה לְחַיִּים וָחֶסֶד שֶׁלֹּא יָבוֹאוּ יִשְׂרָאֵל לְשׁוּם מִכְשׁוֹל, וִימַהֵר הַקָּדוֹשׁ בָּרוּךְ הוּא רַחֲמִים עָלֵינוּ לְהוֹצִיאָנוּ מֵאֲפֵלָה לְאוֹרָה. וְלָכֵן מַרְבִּין אָנוּ בְּנֵרוֹת בְּפוּרִים, שֶׁיִּהְיֶה אוֹר בָּתֵּי כְּנֵסִיּוֹת מָלֵא בְּנֵרוֹת. וְהַכֹּל הוּא רֶמֶז עַל אוֹתוֹ אוֹר גָּדוֹל מִשְּׁלשׁ מֵאוֹת וְשִׁבְעִים נְהוֹרִין, וְעַל זֶה כְּתִיב: לַיְּהוּדִים הָיְתָה אוֹרָה וְגוֹ'. וּבְוַדַּאי כָּל הַיָּרֵא וְחָרֵד לִדְבַר ה', יִשְׂמַח וְיָגִיל בְּגִילָה וּבִרְעָדָה, כְּשֶׁשּׁוֹמֵעַ קוֹל הַבְּרָכָה 'עַל מִקְרָא מְגִלָּה' כְּשֶׁיּוֹצֵא מִפִּי הַחַזָּן. עַל כֵּן חִיּוּב גָּדוֹל עָלֵינוּ לְטַהֵר אֶת עַצְמֵנוּ בְּמִקְוֶה קֹדֶם שֶׁיֵּלֵךְ לְבֵית הַכְּנֶסֶת, כְּדֵי שֶׁיִּהְיֶה טָהוֹר לְקַבֵּל אוֹר טָהוֹר וְהַשֶּׁפַע הַטָּהוֹר. וְכָל זֶה הֶעְתַּקְתִּי מִכִּתְבֵי רַבִּי חַיִּים וִיטַאל, זִכְרוֹנוֹ לִבְרָכָה.
וְהָאוֹר הוּא דִּמְיוֹן קַבָּלַת נְשָׁמָה יְתֵרָה לְמִי שֶׁיּוֹדֵעַ לְכַוֵּן לַעֲשׂוֹת עַצְמוֹ כְּלִי מוּכָן לְקַבֵּל קְדֻשָּׁה הָעֶלְיוֹנָה. וּבִמְדִינוֹת פּוֹלִין רָאִיתִי מִנְהָג הָגוּן, שֶׁהֵן מַלְבִּישִׁין כְּתֹנֶת לָבָן וְנָקִי וּמִכְנָסַיִם לְבָנִים קֹדֶם קְרִיאַת הַמְּגִלָּה, וְהוֹלְכִין לְבֵית הַכְּנֶסֶת בְּבִגְדֵי שַׁבָּת וְיוֹם טוֹב, וּבֵין מְגִלָּה לִמְגִלָּה יִשְׂרָאֵל שְׂמֵחִין וְנוֹתְנִין שֶׁבַח וְהוֹדָיָה עַל רֶוַח וְהַצָּלָה שֶׁעָמְדָה לִיהוּדִים. וְצָרִיךְ לְחַלֵּק לַעֲנִיִּים אֵיזֶה דָּבָר, וּלְחַלֵּק מָנוֹת לָאֶבְיוֹנִים. וְצָרִיךְ לְדַבֵּר בְּדִבְרֵי תּוֹרָה, כְּמַאֲמַר חֲכָמֵינוּ זִכְרוֹנָם לִבְרָכָה: לַיְּהוּדִים הָיְתָה אוֹרָה — זוֹ הַתּוֹרָה, כְּמָה דְּאַתְּ אָמַר: כִּי נֵר מִצְוָה וְתוֹרָה אוֹר. וְטוֹב לָאָדָם, שֶׁיִּלְמַד מְעַט קֹדֶם שִׂמְחַת סְעֻדַּת פּוּרִים בַּיּוֹם, וְהַמְדַקְדְּקִים נוֹהֲגִים לְהִתְפַּלֵּל מִנְחָה בְּיוֹם אַרְבָּעָה עָשָׂר קֹדֶם הַסְּעוּדָה, וְאַחַר כָּךְ אוֹכְלִין תַּבְשִׁיל אֶחָד וּמִתְפַּלְּלִין תְּפִלַּת מַעֲרִיב, שֶׁלֹּא לְאַחֵר יוֹתֵר עַד הַלַּיְלָה, פֶּן יְבֻסַּם וְיִהְיֶה בִּכְלַל שִׁכּוֹר שֶׁאֵינוֹ רָאוּי לְהִתְפַּלֵּל. וְאַחַר כָּךְ, אַחַר תְּפִלַּת מַעֲרִיב, יַגִּיד לִבְנֵי בֵּיתוֹ תֹּקֶף הַנֵּס שֶׁנַּעֲשָׂה לַאֲבוֹתֵינוּ.
וְהִנֵּה אַצִּיג לְךָ עִנְיָן אֶחָד מִפֶּה קָדוֹשׁ, הָאֲרִ"י, זִכְרוֹנוֹ לִבְרָכָה, כִּי צְרִיכִין אָנוּ לָדַעַת מַחְשְׁבוֹת הָמָן הָרָשָׁע, צוֹרֵר הַיְּהוּדִים, אֲשֶׁר נָתַן נַפְשׁוֹ לִהְיוֹת מֵצֵר לְיִשְׂרָאֵל בְּחֹדֶשׁ אֲדָר דַּוְקָא, וְלֹא בִּשְׁאָר הָחֳדָשִׁים שֶׁל שְׁאָר יְמוֹת הַשָּׁנָה. דַּע, כִּי יֵשׁ שְׁנֵים עָשָׂר חֳדָשִׁים בְּשָׁנָה, וְהֵם נֶגֶד שְׁנֵים עָשָׂר צֵרוּפֵי שֵׁם הֲוָיָה, וְעַל כָּל חֹדֶשׁ נִתְמַנָּה צֵרוּף אֶחָד, עַד שֶׁבְּחֹדֶשׁ אֲדָר הוּא הַצֵּרוּף הָאַחֲרוֹן בְּהִפּוּךְ אַתְוָן כָּזֶה: הוה"י. שֶׁהוּא סוֹד הַדִּין. וְלָכֵן כְּשֶׁהִזְכִּיר הָמָן הָרָשָׁע שֵׁם הֲוָיָה, הָיָה מַזְכִּירוֹ מְהֻפָּךְ, וְלָכֵן הָיָה אוֹמֵר הָמָן: וְכָל זֶה אֵינוֹ שֹׁוֶה לִי — כִּי סוֹפֵי תֵּבוֹת הוּא הַצֵּרוּף בְּהִפּוּךְ כָּזֶה: הוה"י, שֶׁיְּכַוֵּן לְעוֹרֵר לְדִינִים כְּפוּלִים עַל יִשְׂרָאֵל: הָאֶחָד — שֶׁהִזְכִּיר אֶת הַשֵּׁם בְּהִפּוּךְ. הַשֵּׁנִית — שֶׁהָיָה מַזְכִּיר הַשֵּׁם בְּסוֹפֵי תֵּבוֹת, וְלֹא בְּרָאשֵׁי הַתֵּבוֹת. וְהַשֵּׁם יִתְבָּרַךְ בְּרַחֲמָיו, אֲשֶׁר הֶאֱזִין וְשָׁמַע לִתְפִלָּתָן שֶׁל יִשְׂרָאֵל וּתְפִלַּת מָרְדֳּכַי הַצַּדִּיק וּתְפִלַּת אֶסְתֵּר הַמַּלְכָּה, הַמְכַתֶּרֶת בְּכֶתֶר מַלְכוּת, הָיְתָה אֶסְתֵּר בַּאֲמִירָתָהּ מְכַוֶּנֶת לַהֲפֹךְ מִדַּת הַדִּין לְרַחֲמִים, כִּי כֵן פְּעֻלַּת הַצַּדִּיקִים שֶׁמְּהַפְּכִין מִדַּת הַדִּין לְמִדַּת הָרַחֲמִים. וְלָכֵן אָמְרָה הַשֵּׁם הָרָמוּז בְּרָאשֵׁי תֵּבוֹת וּבְישֶׁר וְאָמְרָה: יָבוֹא הַמֶּלֶךְ וְהָמָן הַיּוֹם אֶל הַמִּשְׁתֶּה, כִּי בְּאוֹתָהּ סְעוּדָה הָיְתָה מְכַוֶּנֶת לְהַפִּיל אֶת הָמָן מִגְּדֻלָּתוֹ לְקַיֵּם הַפָּסוּק: אִם רָעֵב שֹׁוֹנַאֲךָ הַאֲכִילֵהוּ לֶחֶם. וְהַקָּדוֹשׁ בָּרוּךְ הוּא הִסְכִּים עַל יָדָהּ. 
אָמְנָם כַּוָּנַת אֶסְתֵּר הַמַּלְכָּה הָיְתָה לְהַמְשִׁיךְ רַחֲמִים גְּמוּרִים, וְהַשֵּׁם כִּפְשׁוּטוֹ וּבַהֲוָיָתוֹ הוּא רַחֲמִים גְּמוּרִים, כִּי לוּלֵא לֹא הִזְכִּירָה אֶסְתֵּר זֶה הַשֵּׁם בְּרָאשֵׁי תֵּבוֹת, לֹא הָיְתָה יְכוֹלָה לְנַצֵּחַ אֶת הָמָן, וְלָכֵן בְּחָכְמָתָהּ הָיְתָה צְרִיכָה גַּם כֵּן קְצָת דִּין, כְּדֵי שֶׁיִּהְיֶה הַדִּין נוֹקֵם בְּהָמָן, צוֹרֵר הַיְּהוּדִים, וְלָכֵן כְּתִיב: כִּי רָאָה כִּי כָּלְתָה אֵלָיו הָרָעָה מֵאֵת הַמֶּלֶךְ, וְהוּא מֶלֶךְ מַלְכּוֹ שֶׁל עוֹלָם, שֶׁהָיָה הַשֵּׁם בְּישֶׁר בְּרַחֲמִים, שֶׁמּוֹרֶה רַחֲמִים עַל יִשְׂרָאֵל. אָמְנָם נִרְמָז בְּסוֹפֵי תֵּבוֹת לְרַמֵּז הַדִּין הָעֶלְיוֹן, שֶׁיָּבוֹא עַל הָמָן וּבָנָיו. הֲרֵי עַד הֵיכָן הָיְתָה כַּוָּנַת אוֹתוֹ הָרָשָׁע לְהָרַע לְיִשְׂרָאֵל. וְעָלָיו נִתְקַיֵּם הַכָּתוּב: בּוֹר כָּרָה וַיַּחְפְּרֵהוּ; בְּרִשְׁתּוֹ אֲשֶׁר טָמַן — נִלְכַּד בּוֹ. וְלָכֵן צִוְּתָהּ הַתּוֹרָה לִמְחוֹת שֵׁם עֲמָלֵק וְזַרְעוֹ וְזֶרַע זַרְעוֹ. וּכְמוֹ שֶׁאָמְרוּ רַבּוֹתֵינוּ זִכְרוֹנָם לִבְרָכָה, שֶׁצְּרִיכִין לִמְחֹק שֵׁם עֲמָלֵק אֲפִלּוּ מִן הָעֵצִים וְהָאֲבָנִים. וְלָכֵן מִנְהָג שֶׁל יִשְׂרָאֵל תּוֹרָה הוּא, לְהַקִּישׁ 'הָמָן' כְּדֵי לִמְחֹק אֶת שְׁמוֹ וְשֵׁם עֲמָלֵק. וְכָל הָרִאשׁוֹנִים וְהָאַחֲרוֹנִים כָּתְבוּ שֶׁלֹּא לְבַטֵּל הַמִּנְהָג.
וְהִנֵּה שָׁמַעְתִּי בְּשֵׁם הַגָּאוֹן מוֹרֵנוּ הָרַב רַבִּי הֶעשִׁיל, זִכְרוֹנוֹ לִבְרָכָה, שֶׁהָיָה נוֹהֵג כְּשֶׁהָיָה רוֹצֶה לְנַסּוֹת אֶת הַקּוּלְמוֹס, הָיָה כּוֹתֵב שֵׁם עֲמָלֵק אוֹ שֵׁם הָמָן וְזֶרֶשׁ, וְאַחַר כָּךְ הָיָה מוֹחֵק אֶת שְׁמָם כְּדֵי לְקַיֵּם אֶת הַמִּצְוַת עֲשֵׂה: מָחֹה תִּמְחֶה אֶת זֵכֶר עֲמָלֵק. כִּי אֲנַחְנוּ מְחֻיָּבִים לְהִתְפַּלֵּל עַל מְחִיַּת עֲמָלֵק, כְּדֵי שֶׁיִּהְיֶה הַשֵּׁם שָׁלֵם וְהַכִּסֵּא שָׁלֵם, וְאָז יִתְקַיֵּם הַמִּקְרָא: וְהִתְגַּדַּלְתִּי וְהִתְקַדַּשְׁתִּי בְּתוֹךְ הָעַמִּים, וּבַיּוֹם הַהוּא יִהְיֶה ה' אֶחָד וּשְׁמוֹ אֶחָד. מוֹרִי וְרַבִּי, מוֹרֵנוּ הָרַב רַבִּי יוֹסֵף, זִכְרוֹנוֹ לִבְרָכָה.

Chapter 100

<b>תָּמִים </b>תִּהְיֶה עִם ה' אֱלֹהֶיךָ. דַּע, כִּי מִדַּת הַתְּמִימוּת הִיא מַעֲלָה הַמְעֻלָּה שֶׁבְּכָל הַמַּעֲלוֹת וּמִדּוֹת הַטּוֹבוֹת, שֶׁצָּרִיךְ לִהְיוֹת בִּבְנֵי אָדָם. וְלָכֵן כְּתִיב בְּאָבִינוּ יַעֲקֹב: וְיַעֲקֹב אִישׁ תָּם יוֹשֵׁב אֹהָלִים. יֵשׁ לְדַיֵּק: הֲלֹא בְּוַדַּאי כַּמָּה מַעֲלוֹת וּמִדּוֹת קְדוֹשׁוֹת הָיוּ בְּיַעֲקֹב אָבִינוּ, כְּגוֹן מִדּוֹת חֲסִידוּת וְיִרְאָה וַעֲנָוָה וּקְדֻשָּׁה וְטָהֳרָה, וְאֵין הַכָּתוּב מְיַחֵס אוֹתוֹ עַל מִדּוֹת הַלָּלוּ, כִּי אִם בַּמִּדָּה שֶׁל תְּמִימוּת, כְּדִכְתִיב: וְיַעֲקֹב אִישׁ תָּם. אֶלָּא מֻכְרָח לוֹמַר, כִּי תְּמִימוּת כּוֹלֵל כָּל הַמִּדּוֹת טוֹבוֹת הַקְּדוֹשׁוֹת. וְהָאֱמֶת הוּא כֵּן. מִי שֶׁהוּא עָנָו וְיֵשׁ לוֹ חִסָּרוֹן, שֶׁהוּא רוֹדֵף אַחַר הַמָּמוֹן אוֹ נַפְשׁוֹ חָשְׁקָה לַעֲשׂוֹת עֲבֵרָה אַחַת — הוּא אֵינוֹ אִישׁ תָּם בְּמַעֲשִׂים. וְאִישׁ כָּזֶה הוּא נִמְשָׁל לִכְלִי נָאֶה, שֶׁיֵּשׁ בּוֹ פְּגִימוּת וּשְׁבָרִים הַרְבֵּה וְכַיּוֹצֵא בָּזֶה. אָמְנָם מִי שֶׁהוּא תָּם וּמֻשְׁלָם בְּכָל מִדּוֹת הַכְּשֵׁרִים, וְהוּא יָרֵא, אָהוּב, רוֹדֵף צְדָקָה וְיוֹשֵׁב אֹהָלִים בְּאָהֳלֵי תּוֹרָה שֶׁל משֶׁה וְעוֹסֵק בַּתּוֹרָה בַּלַּיְלָה — אָז כְּשֶׁתֵּצֵא נִשְׁמָתוֹ, יִהְיֶה זוֹכֶה לֵישֵׁב בְּאֹהֶל שֶׁל מַעְלָה.
וְהָעִנְיָן הַזֶּה מְבֹאָר בַּמִּדְרָשׁ הַנֶּעֱלָם, בַּזֹּהַר, פָּרָשַׁת חַיֵּי שָׂרָה, וְזֶה לְשׁוֹנוֹ: אָמַר רַבִּי פִּנְחָס: קֹדֶם שֶׁיָּצָא הַצַּדִּיק מִן הָעוֹלָם, בַּת קוֹל יוֹצֵאת בְּגַן עֵדֶן: הָכִינוּ מָקוֹם לִפְלוֹנִי הַצַּדִּיק שֶׁיָּבוֹא לְכָאן וְכוּ'. וְכֵיוָן שֶׁהַנְּשָׁמָה זוֹכָה לִכָּנֵס בְּשַׁעֲרֵי יְרוּשָׁלַיִם שֶׁל מַעְלָה, אָז מִיכָאֵל, שַׂר הַגָּדוֹל, הוֹלֵךְ עִמָּה וּמַקְדִּים לָהּ שָׁלוֹם, וּשְׁאָרֵי מַלְאֲכֵי הַשָּׁרֵת מַתְמִיהִין וְשׁוֹאֲלִין: מִי זֶה עוֹלֶה מִן הַמִּדְבָּר — מִן עָלְמָא תַּתָּאָה, דְּהוּא עָלְמָא דַּחֲרוּבָא, שֶׁנִּקְרָא 'מִדְבָּר' נֶגֶד עָלְמָא עִלָּאָה? וּמִיכָאֵל, שַׂר הַגָּדוֹל, מֵשִׁיב: אַחַת הִיא יוֹנָתִי תַּמָּתִי. רָצָה לוֹמַר, שֶׁאֵין מִיכָאֵל מְשַׁבֵּחַ הַמִּצְוָה הַפְּרָטִית וּמַעֲלוֹת הַצַּדִּיק בְּצִדְקוּתוֹ, כִּי אִם אוֹמֵר מַעֲלַת הַתְּמִימוּת, שֶׁהִיא כּוֹלֶלֶת כָּל הַמַּעֲלוֹת וּמִדּוֹת טוֹבוֹת הַכְּשֵׁרוֹת. וּכְשֵׁם שֶׁהִיא כּוֹלֶלֶת בְּמַעֲשֵׂה הַתְּמִימוּת כָּל מִדּוֹת הַכְּשֵׁרִים וִישָׁרִים, כֵּן הַקְּדֻשָּׁה עֶלְיוֹנָה חוֹפֶפֶת עָלָיו תָּמִיד. כְּשֶׁהוּא עוֹסֵק בַּתּוֹרָה אוֹ בְּמִצְווֹת, אֲזַי אַרְבַּע אַמּוֹת סְבִיבוֹ יֵשׁ עִמּוֹ שְׁלֵמוּת הַקְּדֻשָּׁה, וּשְׂכָרוֹ הוּא גָּדוֹל מְאֹד.
וְדַע, דְּאִיתָא בַּזֹּהַר פָּרָשַׁת חַיֵּי שָׂרָה: רַבִּי שִׁמְעוֹן בֶּן יוֹחַאי הֲוֵי אָזִיל לִטְבֶרְיָה. הָיָה עִמֵּיהּ רַבִּי אַבָּא. אָמַר רַבִּי שִׁמְעוֹן בֶּן יוֹחַאי לְרַבִּי אַבָּא: נֵיזוּל דְּהָא אֲנָא חֲמִינָא דְּבַר נָשׁ חַד יַמְטֵי הַשְׁתָּא לְגַבָּן, וּמִלִּין חַדְתִּין בְּפוּמֵיהּ. אָמַר רַבִּי אַבָּא: הָא יְדַעְנָא, דִּבְכָל מָקוֹם דְּמַר אָזִיל, הַקָּדוֹשׁ בָּרוּךְ הוּא מְשַׁדֵּר מַלְאָכָיו טָאסִין בְּגַדְפֵיהוֹן לְאִשְׁתַּעֲשָׁע. עַד דַּהֲוֵי אָזְלִין, סָלִיק רַבִּי שִׁמְעוֹן בֶּן יוֹחַאי עֵינָיו וַחֲמָא חַד בַּר נָשׁ, דַּהֲוֵי אָזִיל וְרָהִיט. יָתְבוּ רַבִּי שִׁמְעוֹן בֶּן יוֹחַאי וְרַבִּי אַבָּא. כַּד מָטִי גַּבַּיְהוּ, אָמַר רַבִּי שִׁמְעוֹן בֶּן יוֹחַאי: מַאן אַנְתְּ? אָמַר לֵיהּ: יְהוּדָאִי מִקַּפּוֹטְקִיָּא אֲנִי, וַאֲנָא אַזְלִינָא לְבֵית מִדְרָשָׁא דְּרַבִּי שִׁמְעוֹן בֶּן יוֹחַאי, דְּאִתְמַנּוּ חַבְרִין יְדִיעִין בְּמִלִּין יְדִיעִין וְשִׁדְרוּנִי לְגַבֵּיהּ. אָמַר לֵיהּ: אֵימָא בְּרִי. אָמַר לֵיהּ הַאי יְהוּדָאִי: אַנְתְּ בַּר יוֹחַאי? אָמַר לֵיהּ: אֲנָא. אָמַר לֵיהּ: הָא אוּקְמִינָא, דְּלָא יַעֲבֹר הָאָדָם כְּנֶגֶד הַמִּתְפַּלְּלִים תּוֹךְ אַרְבַּע אַמּוֹת, וְכֵן לֹא יִתְפַּלֵּל אִינַשׁ אֲחוֹרֵי רַבֵּיהּ — מַאי טַעֲמֵיהּ? 
אָמַר לֵיהּ: הָעִנְיָן הוּא כָּךְ (אָמַר הַמַּעְתִּיק: אַף שֶׁלֹּא כָּתַבְתִּי לְשׁוֹן הַזֹּהַר, מִכָּל מָקוֹם כָּךְ הוּא כַּוָּנַת הַזֹּהַר, עַיֵּן שָׁם) כִּי יָדוּעַ מַה שֶּׁאָמְרוּ רַבּוֹתֵינוּ זִכְרוֹנָם לִבְרָכָה, שֶׁאֵין לְהַקָּדוֹשׁ בָּרוּךְ הוּא בְּעוֹלָמוֹ, אֶלָּא אַרְבַּע אַמּוֹת שֶׁל הֲלָכָה. וְהַיְנוּ אַרְבַּע אוֹתִיּוֹת שֶׁל שֵׁם אֲדֹנָי, שֶׁנִּקְרֵאת 'שְׁכִינָה קַדִּישָׁא', וְהִיא הַאַחֲרוֹנָה שֶׁבְּשֵׁם הַשֵּׁם, שֶׁנִּקְרֵאת 'כַּלָּה', וְעַל כֵּן נִקְרֵאת 'הַכַּלָּה', שֶׁהֵן בְּהִפּוּךְ אַתְוִין 'הֲלָכָה'. וְזֶהוּ סוֹד שֶׁל אַרְבַּע אַמּוֹת שֶׁל הֲלָכָה, דְּהַיְנוּ יִחוּד שֵׁם ה' בְּתוֹךְ שֵׁם ה' בְּחִבּוּר כָּזֶה: יאהדונה"י, שֶׁהוּא יִחוּד הַקָּדוֹשׁ בָּרוּךְ הוּא וּשְׁכִינְתֵּיהּ. וְלָכֵן קֹדֶם הַתְּפִלָּה אָנוּ מַתְחִילִים לְהִתְפַּלֵּל: ה' שְׂפָתַי תִּפְתָּח וּפִי יַגִּיד תְּהִלָּתֶךָ. וְהַכַּוָּנָה, שֶׁהַשְּׁכִינָה תְּקַבֵּל תְּפִלָּתֵנוּ, דְּאִיהִי מְקַבְּלַת כָּל צְלוֹתִין דְּיִשְׂרָאֵל, וְעַל יְדֵי הַכַּוָּנָה זוֹ, שֶׁמְּכַוֵּן הֵיטֵב בְּמַחֲשָׁבָה בְּרוּרָה, זַכָּה וִישָׁרָה, וּבְלֵב נִכְנָע וְטָהוֹר מְיַחֵד הַקָּדוֹשׁ בָּרוּךְ הוּא וּשְׁכִינְתֵּיהּ, אָז הוּא עוֹמֵד מַמָּשׁ בְּתוֹךְ אַרְבַּע אַמּוֹת שֶׁל הַקְּדֻשָּׁה הֲלָכָה, שֶׁהֵן אוֹתִיּוֹת הַכַּלָּה, וּבָזֶה יוּבַן מִמֵּילָא גֹּדֶל הַפְּגָם, כְּשֶׁאָדָם מַפְסִיק וְעוֹמֵד כְּנֶגֶד הַמִּתְפַּלֵּל בְּתוֹךְ אַרְבַּע אַמּוֹת, דַּהֲוֵי נֶחְשָׁב שֶׁהוּא מַפְסִיק וּמַפְרִיד בֵּין יִחוּד הַקָּדוֹשׁ בָּרוּךְ הוּא וּשְׁכִינְתֵּיהּ, חַס וְשָׁלוֹם. וַאֲפִלּוּ בְּצַד הַמִּתְפַּלֵּל תּוֹךְ אַרְבַּע אַמּוֹת יֵשׁ לִזָּהֵר, אַף שֶׁהוּא מֻתָּר מִן הַדִּין. וְהַטַּעַם דְּאָסוּר לְהִתְפַּלֵּל אַחֲרֵי רַבֵּיהּ — דְּכָךְ הוּא מְפֻרְסָם מַה שֶּׁאָמְרוּ רַבּוֹתֵינוּ זִכְרוֹנָם לִבְרָכָה: אֶת ה' אֱלֹהֶיךָ תִירָא — לְרַבּוֹת תַּלְמִידֵי חֲכָמִים.
אָמְנָם בְּעָמְדוֹ לְהִתְפַּלֵּל לֹא יָשִׂים מוֹרָא אַחֵר לְנֶגְדּוֹ, כִּי אִם מוֹרָא הַשָּׁמַיִם. וּמִכָּאן רְאֵה גַּם רְאֵה גֹּדֶל אַזְהָרַת תְּפִלָּה בְּכַוָּנָה. וּמַה לִּי לְהַאֲרִיך וּלְהַזְהִיר עַל זֶה?! כְּבָר הִזְהַרְתִּי בַּפְּרָקִים הַקּוֹדְמִים. אַךְ נִלְמָד מִזֶּה הַמַּעֲשֶׂה גֹּדֶל הַתְּמִימוּת שֶׁהָיוּ בַּדּוֹרוֹת הָרִאשׁוֹנִים. רְאֵה גַּם רְאֵה: אַף שֶׁהָיָה הַיְּהוּדִי שָׁלִיחַ בְּדִבְרֵי תּוֹרָה, אָמַר לוֹ רַבִּי שִׁמְעוֹן בֶּן יוֹחַאי: אֵימָא בְּרִי. וְאַחַר כָּךְ שָׁאַל הַאי גַּבְרָא. אָמַר לֵיהּ: אַנְתְּ בַּר יוֹחַאי? אָמַר לֵיהּ: אֲנָא בַּר יוֹחַאי. אָז הֵבִין הַאי גַּבְרָא, שֶׁהוּא וַדַּאי לֹא יְשַׁקֵּר, כֵּיוָן שֶׁאָמַר רַבִּי שִׁמְעוֹן בֶּן יוֹחַאי: אֲנָא בַּר יוֹחַאי. וְאַחַר כָּךְ הָיָה אוֹמֵר עֵסֶק שְׁלִיחוּתוֹ, כִּי כֵּן דִּין וְדָת תּוֹרָתֵנוּ הַקְּדוֹשָׁה נוֹתֶנֶת, לִהְיוֹת כָּל צִיר נֶאֱמָן לְשׁוֹלְחָיו. וְזֶהוּ עִקַּר שְׁלֵמוּת הָאָדָם, שֶׁיִּהְיֶה נֶאֱמָן בְּדִבּוּרוֹ, שֶׁלֹּא יְשַׁנֶּה אֶת דִּבּוּרוֹ הֵן בְּמִילֵי דִּשְׁמַיָּא וְהֵן בְּמִילֵי דְּעָלְמָא, וּמִכָּל שֶׁכֵּן — בְּמַשָּׂא וּמַתָּן. וְאַל תֵּפֶן אֶל מָמוֹן שֶׁאֵינוֹ שֶׁל ישֶׁר, כִּי עִקַּר הַחֲסִידוּת וְהַתְּמִימוּת הוּא תָּלוּי בְּמָמוֹן, כַּאֲשֶׁר כָּתַבְתִּי בְּפֶרֶק נב עַיֵּן שָׁם בַּאֲרִיכוּת, כִּי מִי שֶׁאֵינוֹ רוֹצֶה לֵהָנוֹת בְּמָמוֹן הָאִסּוּר, אִישׁ זֶה נִקְרָא 'תָּמִים וְצַדִּיק'.
וְצָרִיךְ הָאָדָם לְהִזָּהֵר, אַף שֶׁהוּא יוֹדֵעַ לְכַוֵּן הַכַּוָּנוֹת שֶׁל תְּפִלָּה עַל פִּי הַקַּבָּלָה, מִכָּל מָקוֹם הוּא אִסּוּר גָּמוּר לְהִתְפַּלֵּל בַּאֲרִיכוּת בְּשָׁעָה שֶׁהַצִּבּוּר מִתְפַּלְלִין, רַק יִתְפַּלֵּל תְּפִלָּתוֹ כִּפְשׁוּטוֹ. כְּמוֹ שֶׁכָּתַב הָרַב הָרִיבָ"שׁ בִּשְׁאֵלוֹת וּתְשׁוּבוֹת שֶׁלּוֹ, וְזֶה לְשׁוֹנוֹ: וַאֲנִי מִתְפַּלֵּל כְּתִינוֹק הַמַּתְחִיל לְהִתְפַּלֵּל, רַק אֲנִי מְכַוֵּן לְהָבִין פֵּרוּשׁ הַמִּלּוֹת וְלֹא יוֹתֵר. וּרְאָיָה מִן רַבִּי עֲקִיבָא: כְּשֶׁהָיָה מִתְפַּלֵּל עִם הַצִּבּוּר, הָיָה מַתְחִיל וּמְסַיֵּם עִם הַצִּבּוּר, כִּי הָיָה תְּפִלָּתוֹ כִּפְשׁוּטוֹ. מַה שֶּׁאֵין כֵּן כְּשֶׁהָיָה מִתְפַּלֵּל בְּיָחִיד — כְּשֶׁאָדָם הָיָה מַנִּיחוֹ בְּזָוִית זוֹ, הָיָה מוֹצְאוֹ בְּזָוִית אַחֶרֶת. וְזֶהוּ קַבָּלָה בְּיָדִי: מִי שֶׁמַּאֲרִיך בִּתְפִלָּתוֹ יוֹתֵר מֵהַצִּבּוּר, עַל כָּרְחֲךָ הוּא עוֹשֶׂה לְשֵׁם יֻהֲרָא, עַל כֵּן אֵין תְּפִלָּתוֹ נִשְׁמַעַת. וְכֵן רָאִיתִי לְהַגָּאוֹן אָבִי מוֹרֵנוּ הָרַב רַבִּי אַהֲרֹן שְׁמוּאֵל קַיְדַּנְוֶר, זִכְרוֹנוֹ לִבְרָכָה. וְגַם לִשְׁאָרֵי רַבּוֹתָיו, שֶׁהָיוּ מִתְפַּלְּלִין וְלֹא הָיוּ מַאֲרִיכִין כְּלָל בַּתְּפִלָּה, וְהָיוּ מַלְעִיגִים עַל שְׁאָרֵי רַבָּנִים, שֶׁהָיוּ מַאֲרִיכִין בַּתְּפִלָּה יוֹתֵר מִדַּי. וְכָל מִי שֶׁיִּרְאַת אֱלֹהִים בִּלְבָבוֹ, צָרִיךְ לִהְיוֹת תָּמִים עִם ה' אֱלֹהִים וְלִהְיוֹת נָקִי מֵה' אֱלֹהִים וּמִיִּשְׂרָאֵל, כְּדֵי שֶׁלֹּא יֹאמְרוּ הַבְּרִיּוֹת: זֶה חָסִיד שׁוֹטֶה שֶׁמַּאֲרִיך בִּתְפִלָּתוֹ, וְיִהְיֶה בִּכְלַל מַחֲטִיאֵי הָרַבִּים, רַק בְּכָל דְּרָכֶיךָ דָּעֵהוּ, וְהוּא יְיַשֵּׁר אֶת דַּרְכֶּךָ, וְאָז טוֹב לְךָ יִהְיֶה סֶלָה.

Chapter 101

<b>בַּזֹּהַר, </b>פָּרָשַׁת תְּרוּמָה, הוּא מַפְלִיג מִגֹּדֶל שָׂכָר שֶׁל הַמּוֹכִיחִים וּמְזַכִּים אֶת הָרַבִּים, שֶׁמּוֹנְעִין אֶת הָרַבִּים מִן הַחֵטְא וּפוֹעֲלִין אַרְבָּעָה דְּבָרִים: בָּרֹאשׁ, כִּי יָדוּעַ הוּא, דְּהָעוֹלָם נִדּוֹן מֶחֱצָה עַל מֶחֱצָה, וְעָווֹן אֶחָד הוּא מַכְרִיעַ בְּכַף חוֹבָה לְכָל הָעוֹלָם, וּמִצְוָה אַחַת מַכְרִיעָה לְכַף זְכוּת. וְעַל יְדֵי הַתּוֹכָחוֹת שֶׁהַמּוֹכִיחַ מוֹכִיחַ אֶת הַבְּרִיּוֹת, אִם שָׁב אֶחָד מִיִּשְׂרָאֵל בִּתְשׁוּבָה שְׁלֵמָה, נִמְצָא שֶׁעַל יָדוֹ הָעוֹלָם נִדּוֹן לְכַף זְכוּת, וְנִמְצָא זְכוּת הָרַבִּים תָּלוּי בּוֹ.
שֵׁנִית, הַמּוֹכִיחַ מְקַיֵּם מִצְוַת עֲשֵׂה 'הוֹכֵחַ תּוֹכִיחַ וְגוֹ'', וְעַל יְדֵי הַתּוֹכָחָה מִתְגַּבֵּר הַקְּדֻשָּׁה, וְהַסִּטְרָא אָחֳרָא מֻכְרָח לִהְיוֹת מֻכְנָע תַּחַת יַד הַקְּדֻשָּׁה.
הַשְּׁלִישִׁית, גּוֹרֵם שֶׁכְּבוֹד הַקָּדוֹשׁ בָּרוּךְ הוּא מִתְעַלֶּה וּמִתְרוֹמֵם, וּשְׂכָרוֹ יִהְיֶה שֶׁיִּזְכֶּה לִרְאוֹת בָּנִים וּבְנֵי בָּנִים יְרֵאִים וּשְׁלֵמִים.
הָרְבִיעִי, כִּי לְאַחַר מוֹתוֹ מוֹלִיכִין אֶת נִשְׁמָתוֹ בִּתְלֵיסָר תַּרְעֵי שֶׁל עוֹלָמוֹת הָעֶלְיוֹנִים, וְלֵית מַאן דְּיִמְחֶה בִּידֵיהּ. וְעָלָיו נֶאֱמַר: בְּרִיתִי הָיְתָה אִתּוֹ, הַחַיִּים וְהַשָּׁלוֹם. וְעוֹד: שֶׁנּוֹסָף עַל שְׂכָרוֹ שָׂכָר גָּדוֹל מְאֹד, וְהוּא זֶה: כִּי מַלְאָךְ אֶחָד וּשְׁמוֹ יְהוֹדָעִית, מְמֻנֶּה עַל נִשְׁמָתָן שֶׁל הַמּוֹכִיחִין לִשְׁמָהּ. וְהוּא מֵבִיא דְּיוּקְנֵיהּ דְּהַהוּא מוֹכִיחַ, אֲשֶׁר הוּא מְזַכֶּה אֶת הָרַבִּים בְּתוֹכַחְתּוֹ וּמַכְרִיעַ אֶת הָעוֹלָם מִכַּף חוֹבָה לְכַף זְכוּת. וּבְשָׁעָה שֶׁמֵּבִיא הַהוּא מְמֻנֶּה הַדְּיוּקְנָא הַהוּא, כְּדֵין מַלְכָּא קַדִּישָׁא מְבָרֵךְ לְהַהוּא דְּיוּקְנָא בְּכָל בִּרְכָאָן, דְּנִתְבָּרֵךְ אַבְרָהָם אָבִינוּ כַּד קָרִיב עוֹבְדֵי עֲבוֹדָה זָרָה לַעֲבוֹדַת הַקָּדוֹשׁ בָּרוּךְ הוּא, כְּמָה דְּאַתְּ אָמַר: וְאֶת הַנֶּפֶשׁ אֲשֶׁר עָשׂוּ בְּחָרָן. וּמַעֲלִין לְהַהוּא דְּיוּקְנָא בְּשִׁבְעִין עָלְמִין הַגְּנוּזִים, דְּלָא זָכוּ בְּהוּ שׁוּם בַּר נָשׁ אָחֳרָא, חוּץ מַאן דִּמְזַכֶּה רַבִּים עַל יְדֵי הַתּוֹכָחָה.
וְאִם כֵּן, אִם כָּךְ גֹּדֶל שְׂכַר הַמּוֹכִיחִים הוּא, קָשֶׁה בְּעֵינַי דְּאָמַר רַבִּי עֲקִיבָא: תָּמֵהּ אֲנִי אִם יֵשׁ בַּדּוֹר הַזֶּה מִי שֶׁהוּא יוֹדֵעַ לְהוֹכִיחַ. וְכִי רַבִּי עֲקִיבָא לֹא הָיָה יוֹדֵעַ שָׂכָר הַנִּזְכָּר לְעֵיל?! הָיָה לוֹ לְהוֹכִיחַ אֶת הָרַבִּים, כְּדֵי שֶׁיִּהְיֶה זְכוּת הָרַבִּים תָּלוּי בּוֹ, וְלִדְרשׁ בָּרַבִּים כִּי הוּא הָיָה מֻפְלָג בְּדוֹרוֹ. וְהַנִּרְאֶה בְּעֵינַי, דְּרָאָה רַבִּי עֲקִיבָא גֹּדֶל הָעֹנֶשׁ שֶׁל הַמּוֹכִיחִים, שֶׁמּוֹכִיחִים שֶׁלֹּא לִשְׁמָהּ וּמְבַיְּשִׁים אֶת הַבְּרִיּוֹת בִּפְנֵי רַבִּים, עַל פִּי דְּאִיתָא בְּמִדְרַשׁ רַבָּה פָּרָשַׁת בְּהַר: וְלֹא עָצַר כֹּחַ יָרָבְעָם עוֹד בִּימֵי אֲבִיָּה, וַיִּגְּפֵהוּ ה'. אָמַר רַבִּי שְׁמוּאֵל בַּר נַחְמָנִי: אַתְּ סָבוּר לוֹמַר שֶׁיָּרָבְעָם נִגַּף?! וַהֲלֹא לֹא נִגַּף אֶלָּא אֲבִיָּה! וְלָמָּה נִגַּף? רַבִּי יוֹחָנָן אָמַר: עַל יְדֵי שֶׁחֲשָׁדָן בְּרַבִּים. הֲדָא הוּא דִּכְתִיב: וְאַתֶּם הָמוֹן רַב, וְעִמָּכֶם שְׁנֵי עֶגְלֵי הַזָּהָב אֲשֶׁר עָשָׂה לָכֶם יָרָבְעָם וְכוּ'. וּמָה אִם הַמֶּלֶךְ, עַל יְדֵי שֶׁהוֹכִיחַ אֶת הַמֶּלֶךְ כָּמוֹהוּ, עֲנָשׁוֹ הַכָּתוּב; הֶדְיוֹט, שֶׁמּוֹכִיחַ אֶת הֶדְיוֹט חֲבֵרוֹ — עַל אַחַת כַּמָּה וְכַמָּה! 
וְלָכֵן לֹא רָצָה רַבִּי עֲקִיבָא לְהוֹכִיחַ אֶת הַבְּרִיּוֹת בִּפְנֵי רַבִּים, כְּדֵי שֶׁלֹּא לְבַיֵּשׁ אוֹתָן בָּרַבִּים. וְכָל הַמְבַיֵּשׁ אֶת חֲבֵרוֹ בְּרַבִּים, אֵין לוֹ חֵלֶק לָעוֹלָם הַבָּא. וְלָכֵן אָמַר: תָּמֵהּ אֲנִי, אִם יוֹדֵעַ אָדָם בַּדּוֹר הַזֶּה לְהוֹכִיחַ. וְעַכְשָׁו רָאִיתִי מוֹכִיחִים, חֲדָשִׁים מִקָּרוֹב בָּאוּ, וְעוֹמְדִין וְדוֹרְשִׁים בָּרַבִּים וּמְבַיְּשִׁין אֶת הַבְּרִיּוֹת דֶּרֶךְ פְּרָט וּכְלָל, וְאֵינָם יוֹדְעִין אֶת עָנְשָׁן. וַה' נָתַן לִי לְשׁוֹן לִמּוּדִים, שֶׁחִבַּרְתִּי זֶה הַסֵּפֶר, כְּדֵי שֶׁיִּקְרְאוּ בּוֹ הַבְּרִיּוֹת. וְאֵין רוֹצֶה אֲנִי לְבַיֵּשׁ אוֹתָן בָּרַבִּים, כִּי כָּל אִישׁ יוֹדֵעַ מָרַת נַפְשׁוֹ בַּמֶּה שֶׁעִוֵּת, וְיוֹכִיחַ לְעַצְמוֹ לְתַקֵּן אֶת הַפְּשָׁעִים וְהַחֲטָאִים. וּכְדֵי שֶׁלֹּא יֹאמְרוּ הַבְּרִיּוֹת: אֵין הַלּוֹמְדִים יוֹדְעִים אֶת מַעֲשֵׂינוּ, וְאֵין חָשִׁים לִרְאוֹת אוֹתָנוּ, דַּע, כִּי בְּכָל קְהִלָּה וּקְהִלָּה יֵשׁ בְּנֵי אָדָם, שֶׁיּוֹדְעִין בְּקִלְקוּלָן שֶׁל הַבְּרִיּוֹת, אַךְ מִפְּנֵי הַחֲנֻפָּה שֶׁגּוֹבֶרֶת אוֹמְרִים: אוֹי לָנוּ אִם כָּךְ נֹאמַר, וְאוֹי לָנוּ אִם לֹא נֹאמַר. לָכֵן אֶת אֲשֶׁר עִם לְבָבִי עָשִׂיתִי, וְכָתַבְתִּי קְצָת בְּדִבְרֵי הַגָּדָה, שֶׁמּוֹשְׁכִין לִבָּם שֶׁל הַבְּרִיּוֹת, וּבְדִבְרֵי מָשָׁל וּמְלִיצָה. וַאֲקַוֶּה לָאֵל, שֶׁעַל יְדֵי הַסֵּפֶר הַזֶּה מְזַכֶּה אֲנִי אֶת הָרַבִּים, וּזְכוּת הָרַבִּים יִהְיֶה תָּלוּי בִּי. וַאֲנִי מְבַקֵּשׁ מִכָּל הַיּוֹדֵעַ לִקְרוֹת בְּזֶה הַסֵּפֶר, שֶׁיָּשִׂים דְּבָרַי כְּחוֹתָם עַל לִבּוֹ וְעַל זְרוֹעוֹתָיו, וְיִהְיוּ לְרָצוֹן אִמְרֵי פִי וְהֶגְיוֹן לִבִּי לְפָנֶיךָ, ה' צוּרִי וְגוֹאֲלִי.

Chapter 102

<b>בְּמִדְרַשׁ </b>רַבָּה פָּרָשַׁת בְּרֵאשִׁית וְזֶה לְשׁוֹנוֹ: וַיַּעַשׁ אֱלֹהִים לָאָדָם וּלְאִשְׁתּוֹ כָּתְנוֹת עוֹר. בְּתוֹרָתוֹ שֶׁל רַבִּי מֵאִיר הָיָה כָּתוּב: 'כָּתְנוֹת אוֹר' — בְּאָלֶ"ף, וְהוּא תָּמוּהַּ: לָמָּה דַוְקָא בְּתוֹרָתוֹ שֶׁל רַבִּי מֵאִיר הָיָה כָּתוּב 'כָּתְנוֹת אוֹר' בְּאָלֶ"ף, וְלֹא בִּשְׁאָר סִפְרֵי תּוֹרוֹת? (עַיֵּן סֵפֶר 'בִּרְכַּת שְׁמוּאֵל' שֶׁחִבֵּר הַגָּאוֹן אָבִי מוֹרֵנוּ הָרַב רַבִּי אַהֲרֹן שְׁמוּאֵל קַאיידַנֹוֶר זִכְרוֹנוֹ לִבְרָכָה בְּפָרָשַׁת בְּרֵאשִׁית, עַיֵּן שָׁם בְּשֵׁם הַגָּאוֹן מוֹרֵנוּ הָרַב רַבִּי לֵייבּ צִינְץ מַה שֶּׁכָּתַב. עַיֵּן שָׁם).
וְהַנִּרְאֶה לְתָרֵץ עַל פִּי מַה שֶּׁשָּׁמַעְתִּי מִפֶּה קָדוֹשׁ, הֲלֹא הוּא הָאִישׁ הָאֱלֹהִי, מוֹרֵנוּ הָרַב רַבִּי הֶעשִׁיל צוֹרֵף זִכְרוֹנוֹ לִבְרָכָה, שֶׁאָמַר בְּשֵׁם מְקֻבָּל אֶחָד דָּבָר נִפְלָא וְדָבָר נָאֶה וּמִתְקַבֵּל, וְהוּא זֶה: דַּע, כִּי צְפוֹ בֶּן אֱלִיפַז בֶּן עֵשָׂו, הַנִּכְתָּב בַּתּוֹרָה 'אַלּוּף צְפוֹ', הוּא הַקְּלִפָּה רִאשׁוֹנָה שֶׁבְּשִׁבְעִים אֻמּוֹת, וּכְנֶגְדּוֹ הוּא גַּם כֵּן בִּקְדֻשָּׁה אֶרֶץ צוּף. אוֹתִיּוֹת דְּדֵין כְּאוֹתִיּוֹת דְּדֵין. וְהוּא הָיָה מֶלֶךְ רִאשׁוֹן, וּמֶמְשַׁלְתּוֹ הָיְתָה בִּמְדִינַת פּוֹלִין וּמְרַמֵּז לִפְלוֹנִי, כִּי פְּלוֹנִי הוּא אוֹתִיּוֹת פּוֹלִין, שֶׁהוּא גִּימַטְרִיָּא 'צְפוֹ'. וְלָכֵן נִקְרֵאת מַלְכוּת אֱדוֹם מֶטְרוֹפּוֹלִין שֶׁל שִׁבְעִים אֻמּוֹת, כִּי הַמְּדִינָה הַזֹּאת הִיא יוֹשֶׁבֶת תַּחַת יַד הַשַּׂר שֶׁל אֱדוֹם, וְהִיא קְלִפָּה רִאשׁוֹנָה. וְדַע, כִּי הַקְּלִפָּה שֶׁל צְפוֹ הִיא בָּאָה מֵחֲמַת חֵטְא שֶׁל אָדָם הָרִאשׁוֹן וְחַוָּה, וְאִילָן שֶׁאָכַל אָדָם הָרִאשׁוֹן חִטָּה הָיָה, כִּי חִטָּה גִּימַטְרִיָּא עֶשְׂרִים וּשְׁתַּיִם, שֶׁפָּגַם בְּחֶטְאוֹ בְּעֶשְׂרִים וּשְׁתַּיִם אוֹתִיּוֹת שֶׁל הַתּוֹרָה. וְיָדוּעַ, שֶׁחֵטְא שֶׁל אָדָם הָרִאשׁוֹן הָיָה בְּמִדָּה שֶׁל הוֹד, שֶׁהִיא מִדָּה הַשְּׁמִינִית, וְח' פְּעָמִים עֶשְׂרִים וּשְׁתַּיִם עוֹלֶה גִּימַטְרִיָּא מֵאָה שִׁבְעִים וְשֵׁשׁ כְּמִנְיַן 'צְפוֹ', וְזֶהוּ סוֹד חַוָּה, שֶׁחֵטְא בָּא עַל יָדָהּ, כִּי הָיְתָה נִבְרֵאת מִמִּדַּת הוֹד, שֶׁהִיא מִדָּה שְׁמִינִית, וְעַל יָדָהּ הָיָה הַפְּגָם שֶׁל עֶשְׂרִים וּשְׁתַּיִם אוֹתִיּוֹת וְכַנִּזְכָּר לְעֵיל.
וְהִנֵּה הַנֶּעֱלָם מִן חַוָּה כָּזֶה: חֵ"ת, וָא"ו, הֵ"א. קַח הַנֶּעֱלָם מִן חַוָּה בְּמִלּוּאָה כָּזֶה: ת', א"ו, א' — הוּא גִּימַטְרִיָּא אַרְבַּע מֵאוֹת וּשְׁמוֹנֶה. לְרַמֵּז, שֶׁבִּשְׁנַת אַרְבַּע מֵאוֹת וּשְׁמוֹנֶה לָאֶלֶף הַשִּׁשִּׁי יִהְיֶה תִּגְבֹּרֶת הַקְּלִפָּה שֶׁל צְפוֹ, שֶׁהָיָה רָאוּי לִהְיוֹת הַגְּאֻלָּה בִּשְׁנַת 'בְּזֹאת יָבוֹא אַהֲרֹן אֶל הַקֹּדֶשׁ', וּבְאוֹתוֹ שָׁנָה הַרְבֵּה עֲקֵדוֹת הָיוּ בְּאֶרֶץ פּוֹלִין וְלִיטָא, כַּיָּדוּעַ וּמְפֻרְסָם מִגְּזֵרוֹת רָעוֹת וְדִינִים קָשִׁים, הַנַּעֲשִׂים בְּאֶרֶץ פּוֹלִין וְלִיטָא בְּשָׁנָה זֹאת, שֶׁנֶּהֶרְגוּ כַּמָּה רְבָבוֹת מִיִּשְׂרָאֵל עַל קְדֻשַּׁת הַשֵּׁם. וְהַנֶּעֱלָם מִן 'זֹאת' כָּזֶה: זַיִ"ן, אָלֶ"ף, תָּ"ו. וְהוּא י"ן, ל"ף, ו', שֶׁהוּא גִּימַטְרִיָּא 'צְפוֹ', שֶׁהוּא נִרְמַז בְּסוֹד 'פְּלוֹנִי'. וְזֶהוּ הַסּוֹד 'מִצָּפוֹן תִּפָּתַח הָרָעָה', כִּי 'צָפוֹן' הוּא גִּימַטְרִיָּא 'פּוֹלִין, לִיטָא', וְלָכֵן הָיָה הַגְּזֵרָה דַּוְקָא בִּמְדִינָה זוֹ וּבִשְׁנַת אַרְבַּע מֵאוֹת וּשְׁמוֹנֶה דַּוְקָא. וְדִבְרֵי פִי חָכָם חֵן.
וְהִנֵּה יֵשׁ בְּיָדִי עוֹד דִּבְרֵי כִּבּוּשִׁים, שֶׁאֵין אֲנִי רוֹצֶה לְגַלּוֹתָם בִּפְנֵי כָּל אָדָם, כִּי אִם לַצְּנוּעִין, מַה שֶּׁקִּבַּלְתִּי מִן הָאִישׁ הָאֱלֹהִי, מוֹרֵנוּ הָרַב רַבִּי הֶעשִׁיל צוֹרֵף, זִכְרוֹנוֹ לִבְרָכָה, וְדַע כִּי 'צָפוֹן' גִּימַטְרִיָּא 'פּוֹלִין לִיטָא' הוּא מִנַּיִן רכ"ו בְּסוֹד 'כָּרוּ' לִי שִׁיחָה בַּעֲלִילוֹת שְׁקָרִים וּבַהֲרִיגוֹת צַדִּיקִים. וּקְלִפָּה שֶׁל עֵשָׂו הוּא יָדוּעַ בַּסְּפָרִים, שֶׁהוּא נִקְרָא 'חֲזִיר מִיַּעַר', וְלָכֵן אוֹת ע' שֶׁל 'יַעַר' הִיא גְּדוֹלָה בְּסֵפֶר תְּהִלִּים לְרַמֵּז שֶׁתּוֹלִין בּוֹ כָּל הַשִּׁבְעִים אֻמּוֹת, וְהִיא ע שֶׁל עֵשָׂו, שֶׁמְּרַמֵּז עַל כָּתְנוֹת עוֹר, בֶּעָווֹן שֶׁהָיָה קֹדֶם הַחֵטְא 'כָּתְנוֹת אוֹר' בְּאָלֶ"ף, כַּיָּדוּעַ לְהַמְקֻבָּלִים. וְלָכֵן לֶעָתִיד יְתֻקַּן הַחֵטְא, וְיִהְיֶה הַסּוֹד 'כָּתְנוֹת אוֹר' בְּאָלֶ"ף, כְּמוֹ שֶׁהָיָה קֹדֶם חֵטְא אָדָם הָרִאשׁוֹן.
וְרַבִּי מֵאִיר הָיָה מִזֶּרַע נֵירוֹן קֵיסָר, הָיָה מַתְחִיל לְתַקֵּן פְּגָם שֶׁל עֵשָׂו בְּסוֹד 'חֲזִיר מִיַּעַר' בְּעַיִ"ן. וּכְשֶׁתִּכְתֹּב 'חֲזִיר מִיַּאַר' בָּאָלֶ"ף הוּא אוֹתִיּוֹת 'מֵאִיר'. וּכְשֶׁיְּתֻקַּן עֵשָׂו, אָז יִהְיֶה 'כָּתְנוֹת אוֹר' בְּאָלֶ"ף. וְלָכֵן הָיָה בְּתוֹרָתוֹ שֶׁל רַבִּי מֵאִיר כָּתוּב 'כָּתְנוֹת עוֹר' בְּאָלֶ"ף כָּזֶה: 'כָּתְנוֹת אוֹר', וְקַל לְהָבִין. וְזֶהוּ הַסּוֹד: 'חֲזִיר' הוּא גִּימַטְרִיָּא רכ"ה, כְּמִנַּיִן כָּרָה, וְעִם הָעַיִ"ן שֶׁל 'מִיַּעַר', שֶׁהוּא עָתִיד לִהְיוֹת מֵאִיר (מִיַּאַר) בְּאָלֶ"ף — הוּא רכ"ו — כְּמִנַּיִן 'כָּרוּ לִי שוּחָה'. וְהָאֻמּוֹת, שֶׁכּוֹרִין שׁוּחָה תַּחְתֵּינוּ, יִהְיוּ לֶעָתִיד בְּטֵלִין, כְּשֶׁתָּבוֹא הַגְּאֻלָּה כְּשֶׁיְּתֻקַּן הַחֵטְא, וְיִהְיוּ 'כָּתְנוֹת אוֹר' בְּאָלֶ"ף, וְקַל לְהָבִין.
וְהִנֵּה נַחֲזֹר לְעִנְיָנֵנוּ, כִּי מִצָּפוֹן תִּפָּתַח הָרָעָה. וְלָכֵן כְּשֶׁתָּבוֹא הַגְּאֻלָּה תִּהְיֶה הַגְּאֻלָּה תְּחִלָּה בִּמְדִינוֹת צָפוֹן, שֶׁהוּא פּוֹלִין לִיטָא, כְּמוֹ שֶׁאָמַר הַכָּתוּב: עוּרִי צָפוֹן וּבוֹאִי תֵּימָן. כִּי בִּתְחִלָּה יִהְיֶה הִתְעוֹרְרוּת הַגְּאֻלָּה מִצַּד צָפוֹן, וְאַחַר כָּךְ 'וּבוֹאִי תֵּימָן'. וְאַחַר כָּךְ יִזְכֶּה כְּלַל יִשְׂרָאֵל לְרֹב טוּב הַצָּפוּן לַצַּדִּיקִים.
וְהִנֵּה כָּתַבְנוּ לְעֵיל, דְּמִכֹּחַ חֵטְא אָדָם הָרִאשׁוֹן נַעֲשָׂה מִן אוֹת אָלֶ"ף אוֹת עַיִ"ן, וְזֶהוּ 'כָּתְנוֹת עוֹר', שֶׁהָיָה צָרִיךְ לִהְיוֹת 'אוֹר' בְּאָלֶ"ף, וְלָכֵן נִרְגָּן מַפְרִיד אַלּוּף, כַּמְבֹאָר עִנְיָן זֶה בְּכַמָּה סִפְרֵי מְקֻבָּלִים. וְהָאָבוֹת תִּקְּנוּ חֵטְא וּפְגָם זֶה עַל יְדֵי שָׁלשׁ תְּפִלּוֹת: שַׁחֲרִית, מִנְחָה, עַרְבִית — שֶׁהֵן רָאשֵׁי תֵּבוֹת שְׁמַע. וְהִנֵּה יָדוּעַ שֶׁמִּכֹּחַ חֵטְא אָדָם הָרִאשׁוֹן גָּבְרוּ שְׁתֵּי קְלִפּוֹת: שׁוֹר וַחֲמוֹר. וַחֲמוֹר הוּא קְלִפַּת יִשְׁמָעֵאל, וְשׁוֹר הוּא קְלִפַּת אֱדוֹם, וְתֵבוֹת 'אֱדוֹם יִשְׁמָעֵאל' הֵן גִּימַטְרִיָּא חֲמֵשׁ מֵאוֹת וּשְׁתַּיִם, כְּמִנְיַן הַשָּׁנִים שֶׁהָיוּ הָאָבוֹת חַיִּים בָּעוֹלָם הַזֶּה. כִּי אַבְרָהָם הָיָה חַי מֵאָה שִׁבְעִים וְחָמֵשׁ שָׁנִים. יִצְחָק — מֵאָה וּשְׁמוֹנִים שָׁנִים. יַעֲקֹב — מֵאָה אַרְבָּעִים וְשֶׁבַע שָׁנִים. מֵאָה שִׁבְעִים וְחָמֵשׁ וּמֵאָה שְׁמוֹנִים וּמֵאָה אַרְבָּעִים וָשֶׁבַע — צָרְפֵם יַחַד יִהְיוּ חֲמֵשׁ מֵאוֹת וּשְׁתַּיִם שָׁנִים. כִּי הָאָבוֹת הֵן בִּקְדֻשָּׁה נֶגֶד הַקְּלִפָּה. וְזֶהוּ הַסּוֹד: בָּשָׂר בַּשָּׂדֶה טְרֵפָה לֹא תֹאכֵלוּ. כִּי בָּשָׁר הוּא גַּם כֵּן גִּימַטְרִיָּא חֲמֵשׁ מֵאוֹת וּשְׁתַּיִם, וְקַל לְהָבִין. 
וְהִנֵּה זֶה יָדוּעַ, שֶׁרֵאשִׁית גּוֹיִם הוּא עֲמָלֵק, מִזֶּרַע עֵשָׂו הָרָשָׁע, וְיֵשׁ לוֹ אֲחֻזָּה בְּאֵל אַחֵר, כִּי 'עֲמָלֵק' הוּא גִּימַטְרִיָּא מָאתַיִם וְאַרְבָּעִים כְּמִנְיַן 'אֵל אַחֵר', שֶׁהוּא גַּם כֵּן גִּימַטְרִיָּא מָאתַיִם וְאַרְבָּעִים, וּכְנֶגְדוֹ בִּקְדֻשָּׁה הוּא 'רוּחַ ה''. וְהִנֵּה כְּנֶגֶד שְׁתֵּי קְלִפּוֹת שׁוֹר וַחֲמוֹר יֵשׁ בִּקְדֻשָּׁה מָשִׁיחַ בֶּן דָּוִד, דְּהוּא יִתְגַּבֵּר עַל הַקְּלִפָּה שֶׁל חֲמוֹר בְּסוֹד 'עָנִי וְרוֹכֵב עַל הַחֲמוֹר', וּמָשִׁיחַ בֶּן יוֹסֵף אִקְרֵי 'שׁוֹר', כְּמוֹ שֶׁאָמַר הַכָּתוּב: בְּכוֹר שׁוֹרוֹ הָדָר לוֹ. וְהִנֵּה אִיתָא בַּזֹּהַר, כִּי מִבֵּין שְׁתֵּי הַקְּלִפּוֹת הַנִּזְכָּרוֹת לְעֵיל, דְּהַיְנוּ מִקְּלִפּוֹת שׁוֹר וַחֲמוֹר, יָצָא קְלִפָּה אַחַת הַנִּקְרֵאת 'צֶפַע', כִּי מִשֹּׁרֶשׁ נָחָשׁ יֵצֵא צֶפַע. וְ'צֶפַע' גִּימַטְרִיָּא 'עֲמָלֵק' מָאתַיִם וְאַרְבָּעִים. וְלָכֵן צְרִיכִין אָנוּ לִכְתֹּב בְּסֵפֶר תּוֹרָה בְּמֵי עָפָץ, שֶׁהוּא אוֹתִיּוֹת צֶפַע בְּהִפּוּךְ אַתְוָן, וּבָזֶה אָנוּ מַכְנִיעִין הַקְּלִפָּה שֶׁל צֶפַע, מַה שֶּׁאָנוּ כּוֹתְבִין הַסֵּפֶר תּוֹרָה בְּמֵי עֲפָצִין. 
וְנָחָשׁ הוּא רָאשֵׁי תֵּבוֹת נָחָשׁ, חֲמוֹר, שׁוֹר — שֶׁהֵן שָׁלשׁ קְלִפּוֹת הָרִאשׁוֹנוֹת שֶׁבְּשִׁבְעִים אֻמּוֹת. וּקְלִפּוֹת 'שׁוֹר', 'חֲמוֹר' גִּימַטְרִיָּא 'צָרַעַת'. לָכֵן אָמְרוּ רַבּוֹתֵינוּ זִכְרוֹנָם לִבְרָכָה: הַנּוּ סִלְעִין דְּהַנָּחָשׁ הִיא צָרַעַת. וּלְפִי שֶׁהַנָּחָשׁ דִּבֵּר לָשׁוֹן הָרַע, נִלְקָה בְּצָרַעַת. וְהִנֵּה עָשׂוּ בְּקִטְרוּגָם חֻרְבָּן גָּדוֹל בְּאֶרֶץ פּוֹלִין וְלִיטָא, כְּמוֹ שֶׁכָּתַבְתִּי לְעֵיל. וְלָקְחוּ הַשּׂוֹנְאִים בַּעֲווֹנוֹתֵינוּ הָרַבִּים הַסִּפְרֵי תּוֹרָה, שֶׁנִּכְתָּבִים בִּקְדֻשָּׁה עַל גַּבֵּי הָעוֹר מִצַּד בָּשָׁר, שֶׁהוּא גִּימַטְרִיָּא חֲמֵשׁ מֵאוֹת וּשְׁתַּיִם, וְלֹא עַל גַּבֵּי דּוּכְסוּסְטוּס, שֶׁהוּא מִצַּד הַשְּׂעָרוֹת, וְנִכְתַּב דַּוְקָא בְּמֵי עָפָץ, שֶׁהוּא נֶגֶד קְלִפּוֹת עֲמָלֵק, וְלָכֵן אָמְרוּ רַבּוֹתֵינוּ זִכְרוֹנָם לִבְרָכָה: בְּסֵפֶר תּוֹרָה, שֶׁנִּשְׂרַף עִם רַבִּי חֲנִינָא בֶּן תְּרַדְיוֹן, אוֹתִיּוֹת פּוֹרְחוֹת וְהַקְּלָף נִשְׂרַף. וְכֵן בִּגְזֵרוֹת פּוֹלִין הָיוּ נִשְׂרָפִים כַּמָּה אֲלָפִים סִפְרֵי תּוֹרָה, שֶׁאוֹתִיּוֹתֵיהֶן פָּרְחוּ, וְהַקְּלָף וְהֶעָפָץ נִשְׂרַף. וְהַשּׂוֹנְאִים אֵינָם יוֹדְעִים, שֶׁמִּכֹּחַ זֶה אֵין לָהֶם שׁוּם אֲחִיזָה בַּקְּדֻשָּׁה, כִּי הַתּוֹרָה צִוְּתָה: וּבָשָׂר בַּשָּׂדֶה טְרֵפָה לֹא תֹאכֵלוּ — בַּאֲכִילָה הוּא אָסוּר, אֲבָל מֻתָּר לִכְתֹּב עַל גַּבֵּי עוֹר נְבֵלָה וּטְרֵפָה, וּבָזֶה הָיָה לָהֶם אֲחִיזָה בַּקְּדֻשָּׁה. וְאַחַר שֶׁנִּשְׂרְפוּ הַסִּפְרֵי תּוֹרָה, מֵאוֹתוֹ הַיּוֹם נִתְמַעֲטוּ כֹּחַ הַקְּלִפּוֹת הַנִּזְכָּרוֹת לְעֵיל, וְיַכְרִיחַ כֹּחַ שׁוֹר וַחֲמוֹר שֶׁבַּקְּדֻשָּׁה, שֶׁיָּבוֹאוּ תְּרֵין מְשִׁיחִין: מָשִׁיחַ בֶּן דָּוִד וּמָשִׁיחַ בֶּן יוֹסֵף. וְהַמִּקְדָּשׁ שֶׁל מַעְלָה יָרַד לְמַטָּה.
עַל כֵּן כְּדֵי לְסַיֵּם בְּדִבְרֵי נֶחָמָה אֶכְתֹּב קְצָת: בְּבִנְיָן שֶׁל בֵּית הַמִּקְדָּשׁ, שֶׁעָתִיד לַעֲמֹד בִּירוּשָׁלַיִם, יִהְיֶה שְׁמוֹנֶה עֶשְׂרֵה מִילִין, וְיִהְיֶה בָּנוּי מִכָּל אֲבָנִים טוֹבוֹת וִיקָר, וּשְׁלשָׁה חוֹמוֹת יַקִּיפוּהוּ: אַחַת חוֹמָה שֶׁל כֶּסֶף, וְאַחַת שֶׁל זָהָב, וְאַחַת שֶׁל אֲבָנִים טוֹבוֹת מְאִירִים בְּכָל מִינֵי צִבְעוֹנִים. וְכָל חוֹמָה תִּהְיֶה רְחָבָה שֵׁשׁ אַמּוֹת, וְחוּץ לְשָׁלשׁ חוֹמוֹת יִהְיֶה חוֹמוֹת אֵשׁ סָבִיב, וְאֶלֶף וְאַרְבַּע מֵאוֹת וּשְׁמוֹנֶה וּשְׁמוֹנִים מִגְדָּלִים שֶׁל אֶבֶן יָקָר יִהְיֶה שָׁם, וּבֵין מִגְדָּל וּמִגְדָּל יִהְיֶה מֵאָה וְעֶשְׂרִים שְׁעָרִים, וְכָל שַׁעַר וְשַׁעַר יִהְיֶה מֵאֶבֶן יָקָר, וְאַלְפַּיִם וְשָׁלשׁ בְּרֵכוֹת מַיִם חַיִּים יֵצְאוּ מִתַּחַת הֶהָרִים, שֶׁבֵּית הַמִּקְדָּשׁ יִהְיֶה עוֹמֵד עֲלֵיהֶם, וְהַבֵּית הַמִּקְדָּשׁ יִהְיֶה בָּנוּי עַל אַרְבָּעָה הָרִים, וְאֵלּוּ הֵן: הַר סִינַי, הַר כַּרְמֶל, הַר תָּבוֹר, הַר חֶרְמוֹן. וְקַרְתָּא דִירוּשָׁלַיִם יִהְיֶה אַרְבַּע מֵאוֹת פַּרְסָה. וּכְשֶׁיֵּרֵד הַמִּקְדָּשׁ שֶׁל מַעְלָה לְמַטָּה, אָז אַחַר כָּךְ יְקַבֵּץ הַקָּדוֹשׁ בָּרוּךְ הוּא נְפוּצוֹת יִשְׂרָאֵל. וְאָז נְשׁוֹרֵר שִׁיר חָדָשׁ, וְיִשְׂמְחוּ יִשְׂרָאֵל בְּעוֹשָׂיו, וּבְנֵי צִיּוֹן יָגִילוּ בְמַלְכָּם. וְהַשָּׂטָן וְהַקְּלִפּוֹת יְבֻטְּלוּ מִן הָעוֹלָם בְּבִיאַת מְשִׁיחֵנוּ, כִּי הַכֹּל יִהְיֶה מְתֻקָּן, וְהַיֵּצֶר הָרָע יִהְיֶה בָּטֵל, וְאָז נִזְכֶּה כֻּלָּנוּ לְכָתְנוֹת אוֹר — בְּאָלֶ"ף, כְּמוֹ שֶׁאָמַר הַכָּתוּב: וְהָיָה ה' לְךָ לְאוֹר עוֹלָם. אָמֵן כֵּן יְהִי רָצוֹן!