Ikar Tosafot Yom Tov on Pirkei Avot
עיקר תוספות יום טוב על משנה אבות
merged
https://www.sefaria.org/Ikar_Tosafot_Yom_Tov_on_Pirkei_Avot
This file contains merged sections from the following text versions:
-On Your Way
-http://mobile.tora.ws/
-ToratEmet
-http://www.toratemetfreeware.com/online/f_01313.html

עיקר תוספות יום טוב על משנה אבות



Chapter 1



Mishna 1

כְּשֶׁנִּגְלָה בְסִינַי קִבְּלָהּ בִּכְלָלוֹתֶיהָ וּפְרָטֶיהָ וְדִקְדּוּקֶיהָ, וְלֹא נִתְחַדְּשָׁה לוֹ הֲלָכָה, וְכִדְאִיתָא בְּתוֹרַת כֹּהֲנִים שֶׁהֵבִיא רַשִׁ"י בִּתְחִלַּת פָּרָשַׁת בְּהַר סִינַי. וּלְהוֹרָאָה זוֹ אָמַר מִסִּינַי. וְלֹא דָּבָר רֵיק הוּא, שֶׁהֲרֵי זֶה אוֹת עַל הַדָּת, אַחַת הִיא לְאִמָּהּ, כְּנֶסֶת יִשְׂרָאֵל שֶׁקִּבְּלוּהָ, בָּרָה הִיא לְיוֹלַדְתָּהּ, הַתַּלְמִידִים בָּנִים הֵם לַה', מַה שֶּׁתַּלְמִיד וָתִיק עָתִיד לְחַדֵּשׁ הַכֹּל קִבֵּל מֹשֶׁה, שֶׁנֶּאֱמַר וַעֲלֵיהֶם כְּכָל הַדְּבָרִים, וְכִדְדָרְשִׁינַן בִּמְגִלָּה כוּ'. וְעַיֵּן תּוֹסְפוֹת יוֹם טוֹב:  
<b>וּמְסָרָהּ כוּ'.</b> מַה שֶּׁקִּבֵּל מָסַר לִיהוֹשֻׁעַ. אֲבָל בְּמֹשֶׁה לֹא יוּכַל לוֹמַר שֶׁנִּמְסְרָה לוֹ, כִּי לֹא נִמְסַר לוֹ שַׁעַר הַחֲמִשִּׁים, כִּמְבֹאָר בְּמַסֶּכֶת רֹאשׁ הַשָּׁנָה דַּף כ"א:  
<b>וּנְבִיאִים מְסָרוּהָ כוּ'.</b> כְּלוֹמַר שֶׁאַף עַל פִּי שֶׁלֹּא כָּל הַכְּנֵסִיָּה הָיוּ נְבִיאִים נִמְסְרָה לָהֶם הַתּוֹרָה כֻּלָּהּ כוּ'. אֲבָל אַחַר כָּךְ שֶׁנִּתְמַעֲטוּ הַדּוֹרוֹת לֹא נִמְסְרָה כֻּלָּהּ, אֲבָל קִבֵּל כָּל אֶחָד כְּפִי כֹּחוֹ. וּמִכָּל מָקוֹם הַתּוֹרָה שֶׁבְּיָדוֹ קַבָּלָה הִיא אִישׁ מִפִּי אִישׁ עַד מֹשֶׁה רַבֵּנוּ עָלָיו הַשָּׁלוֹם:  
<b>וְהַעֲמִידוּ.</b> אָמְרוּ לְשׁוֹן עֲמִידָה, לְפִי שֶׁמִּיְמוֹת מֹשֶׁה עַד יְמוֹת רַבָּן גַּמְלִיאֵל הָיוּ לוֹמְדִין בַּעֲמִידָה וְהָרַב יוֹשֵׁב עַל הַכִּסֵּא. מִדְרַשׁ שְׁמוּאֵל. וְלִי נִרְאֶה לְשׁוֹן וְהַעֲמִידוּ, לְהַעֲמִידָם בַּהֲבָנַת אֲמִתָּה שֶׁל תּוֹרָה [וְעִם שֶׁיִּהְיוּ הַתַּלְמִידִים הַרְבֵּה], כִּי זֶהוּ עֲמִידָה וְקִיּוּם, וְשֶׁקֶר אֵין לוֹ רַגְלַיִם: 
(עיקר תוי"ט).

Mishna 2

וְקָשְׁיָא לִי, שֶׁאִם כֵּן אֵינָהּ אַזְהָרָה כְּלָל וְאֵינוֹ דּוֹמֶה לְאִינָךְ. וְלִי נִרְאֶה דְּהַיְנוּ הַהִגָּיוֹן וְלִמּוּד הַתּוֹרָה, וְהַיְנוּ דִּכְתִיב אִם לֹא בְרִיתִי יוֹמָם וָלָיְלָה, כְּעִנְיָן שֶׁנֶּאֱמַר וְהָגִיתָ בּוֹ יוֹמָם וָלַיְלָה. וְעַיֵּן תּוֹסְפוֹת יוֹם טוֹב:  
(עיקר תוי"ט).
וּבְמַסֶּכֶת מְגִלָּה מְסַיֵּם, שֶׁנֶּאֱמַר אִם לֹא בְרִיתִי וְגוֹ' לֹא שָׂמְתִּי. שֶׁבִּבְרִית בֵּין הַבְּתָרִים הִבְטִיחַ הַקָּדוֹשׁ בָּרוּךְ הוּא שֶׁאֲפִלּוּ יִשְׂרָאֵל חוֹטְאִים יְקֻיַּם בְּרִיאַת הָעוֹלָם בִּזְכוּת הַקָּרְבָּנוֹת. וְעַיֵּן תּוֹסְפוֹת יוֹם טוֹב:

Mishna 3

<b>אִישׁ סוֹכוֹ.</b> הָיָה אָדוֹן לְמָקוֹם הַנִּקְרָא סוֹכוֹ. מִלְּשׁוֹן אִישִׁי כֹּהֵן גָּדוֹל:  
<b>כַּעֲבָדִים כוּ'.</b> אָמַר בְּכַ"ף הַדִּמְיוֹן וְגַם כָּפַל דְּבָרָיו אֶלָּא הֱווּ כוּ', וְדִקְדֵּק בִּלְשׁוֹנוֹ וְלֹא אָמַר אֶלָּא תִּהְיוּ כוּ', וְגַם קָרָא לָעוֹבְדִים עַל מְנַת כוּ' עֲבָדִים, בִּכְדֵי שֶׁלֹּא נִטְעֶה בְּשׁוּם צַד לוֹמַר שֶׁאָסוּר הוּא לַעֲבֹד עַל מְנַת כוּ', דְּזֶה אֵינוֹ, דְּגַם הָעוֹבֵד כֵּן צַדִּיק גָּמוּר הוּא וְעוֹבֵד ה' מִקְרֵי [וּבְחִנָּם טָעוּ צָדוֹק וּבַיְתּוֹס, אֶלָּא שֶׁהָיָה לוֹ לְפָרֵשׁ שֶׁיְּהֵא מְפֹרָשׁ לְכָל שׁוֹמֵעַ], אֲבָל בָּא לְהוֹרוֹת שֶׁיֵּשׁ מַעֲלָה וּמַדְרֵגָה יוֹתֵר גְּדוֹלָה, וְהוּא הָעוֹבֵד מֵאַהֲבָה. וּבָא לְהַזְהִירֵנוּ שֶׁנִּהְיֶה גַּם כֵּן מֵהָעוֹבְדִים מֵאַהֲבָה. וְעַיֵּן תּוֹסְפוֹת יוֹם טוֹב שֶׁהֶאֱרִיךְ בָּזֶה:
וּכְלוֹמַר שֶׁזֶּה הַהֶפְרֵשׁ שֶׁיֵּשׁ בֵּין פְּרָס לְשָׂכָר, כִּי הַשָּׂכָר הוּא שֶׁנִּתָּן בְּדִין:
 <b>שֶׁלֹּא וְכוּ'.</b> וְנֻסְחָא אַחֲרִינָא עַל מְנַת שֶׁלֹּא וְכוּ'. וְלֹא הֲבִינוֹתִי אוֹתָהּ נֻסְחָא, דְּלֹא שַׁיָּךְ לוֹמַר לַעֲבֹד עַל מְנַת וְעַל תְּנַאי שֶׁאִם יִתֵּן לוֹ שָׂכָר שֶׁלֹּא יַעַבְדֵהוּ. וְלֹא קַשְׁיָא הֲרֵי גַּם הָעוֹבֵד שֶׁלֹּא עַל מְנַת כוּ' יוֹדֵעַ הוּא שֶׁסּוֹף הַשָּׂכָר לָבֹא וַהֲרֵי הוּא מְקַוֶּה אֶל הַגְּמוּל, זֶה אֵינוֹ, שֶׁהָעוֹבֵד מֵאַהֲבָה הוּא שֶׁבְּעֵינָיו מְקַצֵּר תָּמִיד בָּעֲבוֹדָה וְחוֹשֵׁב בְּנַפְשׁוֹ שֶׁלֹּא עָבַד כָּרָאוּי לוֹ לְרֹב אַהֲבָתוֹ בּוֹ יִתְבָּרַךְ, וְאַדְּרַבָּה יָרֵא לְנַפְשׁוֹ פֶּן יֶחֱטָא בְּקַצְּרוֹ בַּעֲבוֹדָתוֹ, וְאָשֵׁם. וְזוֹ שֶׁסִּיֵּם וִיהֵא מוֹרָא שָׁמַיִם כוּ', כִּנָּהוּ בְּשֵׁם שָׁמַיִם, לוֹמַר שֶׁלֹּא תִּהְיֶה הַיִּרְאָה מֵעֹנֶשׁ חַס וְשָׁלוֹם, אֶלָּא יִרְאָה מִצַּד גְּדֻלָּתוֹ יִתְבָּרַךְ. תּוֹסְפוֹת יוֹם טוֹב: 
(עיקר תוי"ט).

Mishna 4

<b>קִבְּלוּ מֵהֶם.</b> פֵּרוּשׁ מִשִּׁמְעוֹן וְאַנְטִיגְנוֹס. הָרְמָ"ה. וְיֵשׁ סְפָרִים גָּרְסֵי מִמֶּנּוּ. וְכָתַב הַמִּדְרַשׁ שְׁמוּאֵל שֶׁהִיא הַגִּרְסָא הַמְּדֻקְדֶּקֶת אִם הֻחְזְקָה. וְעַיֵּן תּוֹסְפוֹת יוֹם טוֹב: 
(עיקר תוי"ט).

Mishna 5

<b>כָּל זְמַן כוּ'.</b> בֵּין בִּהְיוֹתָהּ טְמֵאָה, שֶׁהַדִּבּוּר מֵבִיא לִידֵי תַּאֲוָה וְהַתַּאֲוָה לִידֵי מַעֲשֶׂה, וְאֵין לְךָ רָעָה גְּדוֹלָה מִזּוֹ שֶׁגּוֹרֵם לְעַצְמוֹ. וּבֵין שֶׁהִיא טְהוֹרָה, שֶׁיּוֹתֵר טוֹב הָיָה שֶׁבַּזְּמַן הַהוּא יִהְיֶה עוֹסֵק בְּדִבְרֵי תּוֹרָה, וְזֶהוּ שֶׁאָמַר וּבוֹטֵל מִדִּבְרֵי תּוֹרָה. מִדְרַשׁ שְׁמוּאֵל. וְנֻסְחָא אַחֶרֶת מְדֻיֶּקֶת, כָּל הַמַּרְבֶּה: 
(עיקר תוי"ט).

Mishna 6

<b>וּקְנֵה כוּ'.</b> וְלֹא אָמַר וּקְנֵה לְךָ תַּלְמִיד, שֶׁאֵין רָאוּי לַעֲשׂוֹת דָּבָר זֶה, לַעֲשׂוֹת הָאָדָם עַצְמוֹ לְרַב וְלוֹמַר תִּלְמַד מִמֶּנִּי, כְּמוֹ שֶׁעוֹשִׂים בָּאֲרָצוֹת הַלָּלוּ. דֶּרֶךְ חַיִּים. וְלִי נִרְאֶה דְּלֹא קָשֶׁה מִידֵי, דִּכְבָר הִזְהִיר וְהַעֲמִידוּ תַּלְמִידִים הַרְבֵּה. וְעַיֵּן תּוֹסְפוֹת יוֹם טוֹב:  חֶבְרָתוֹ הֲוָה לֵיהּ לְמֵימַר. אֲבָל תְּחִלַּת דְּבָרָיו לְקוּחִים מִדִּבְרֵי הָרַמְבַּ"ם, וְלֹא אֲמָרָם לְעִנְיַן חֶבְרַת הַלִּמּוּד, שֶׁכָּתַב שֶׁצָּרִיךְ הָאָדָם שֶׁיִּקְנֶה אוֹהֵב לְעַצְמוֹ שֶׁיִּתַּקְּנוּ בּוֹ מַעֲשָׂיו וְכָל עִנְיָנָיו כְּמוֹ שֶׁאָמְרוּ אוֹ חַבְרוּתָא אוֹ מִיתוּתָא כוּ'. וְצָרִיךְ שֶׁיִּשְׁתַּדֵּל כוּ' שֶׁיִּמְשְׁכֵהוּ לְאַהֲבָתוֹ: 
(עיקר תוי"ט).
חֶבְרָתוֹ הֲוָה לֵיהּ לְמֵימַר. אֲבָל תְּחִלַּת דְּבָרָיו לְקוּחִים מִדִּבְרֵי הָרַמְבַּ"ם, וְלֹא אֲמָרָם לְעִנְיַן חֶבְרַת הַלִּמּוּד, שֶׁכָּתַב שֶׁצָּרִיךְ הָאָדָם שֶׁיִּקְנֶה אוֹהֵב לְעַצְמוֹ שֶׁיִּתַּקְּנוּ בּוֹ מַעֲשָׂיו וְכָל עִנְיָנָיו כְּמוֹ שֶׁאָמְרוּ אוֹ חַבְרוּתָא אוֹ מִיתוּתָא כוּ'. וְצָרִיךְ שֶׁיִּשְׁתַּדֵּל כוּ' שֶׁיִּמְשְׁכֵהוּ לְאַהֲבָתוֹ:

Mishna 7

<b>הַרְחֵק כוּ'.</b> שְׁכֵנוֹ שֶׁקָּרוֹב לוֹ אָמַר בּוֹ לְשׁוֹן הַרְחָקָה. וּבְרָשָׁע שֶׁאֵינוֹ שְׁכֵנוֹ לֹא הֻצְרַךְ לוֹמַר הַרְחֵק, שֶׁאֵינוֹ קָרוֹב, רַק הִזְהִיר שֶׁלֹּא יִתְחַבֵּר לוֹ. וְאָמַר בְּשָׁכֵן, רַע וְלֹא רָשָׁע, לְפִי שֶׁשְּׁכוּנַת הָרָשָׁע הִיא רָעָה לִשְׁכֵנוֹ וְקִרְבָתוֹ הֶזֵּק גָּדוֹל, מַה שֶּׁאֵין כֵּן בְּשֶׁאֵינוֹ שְׁכֵנוֹ אֵין רִשְׁעוֹ גּוֹרֵם לָאָדָם שׁוּם רַע אַף עַל פִּי שֶׁהוּא רַע לַשָּׁמַיִם אֶלָּא אִם כֵּן הוּא מִתְחַבֵּר אֵלָיו. רַב יוֹסֵף ן' שׁוּשָׁן. וְעַיֵּן תּוֹסְפוֹת יוֹם טוֹב:  
<b>וְאַל כוּ'.</b> וְלֹא אָמַר שֶׁיִּדְאַג מִן הַפֻּרְעָנוּת, כִּי דָּבָר זֶה מִדָּה מְגֻנָּה מִי שֶׁהוּא דּוֹאֵג מִן הַפֻּרְעָנוּת. אֲבָל אַל יִתְיָאֵשׁ כוּ' כַּאֲשֶׁר עָשָׂה הָמָן שֶׁהָיָה בָּטוּחַ בְּגֹדֶל עָשְׁרוֹ וּכְהֶרֶף עַיִן נֶהֱפַךְ עָלָיו הַצְלָחָתוֹ. וְזֶהוּ לְשׁוֹן וְאַל תִּתְיָאֵשׁ. דֶּרֶךְ חַיִּים: 
(עיקר תוי"ט).

Mishna 8

 וּמַה שֶּׁכָּתַב בִּתְחִלַּת דְּבָרָיו שֶׁעוֹרְכִין כוּ', לֹא שֶׁהֵם מַטְעִימִים בְּעַצְמָם לִפְנֵי הַדַּיָּנִים, אֶלָּא עַל יְדֵי שֶׁמְגַלִּין לְבַעַל דִּין לוֹמַר לוֹ עֲשֵׂה כָּךְ הֲרֵי זֶה כְּאִלּוּ הֵם טוֹעֲנִים בִּפְנֵי הַדַּיָּנִים. רַשִׁ"י. וְעַיֵּן תּוֹסְפוֹת יוֹם טוֹב:  
וְלֹא אָמַר תְּהֵא טוֹעֵן כָּךְ. אֶלָּא רְצוֹנוֹ לוֹמַר שֶׁמַּשִּׂיאוֹ עֵצָה לַעֲשׂוֹת מַעֲשֶׂה, כְּהַהוּא דְּרַבִּי יוֹחָנָן בְּפֶרֶק ד' דִּכְתֻבּוֹת בְּדִין רְפוּאָה שֶׁאֵין לָהּ קִצְבָּה שֶׁנִּפְרָעִין מִנִּכְסֵי הַבַּעַל, וְיָעַץ לָהֶם רַבִּי יוֹחָנָן קוּצוּ לָהּ מִידֵי. אֲבָל לֹא סָלְקָא דַּעְתָּךְ שֶׁיִּטְעַן לְבַעַל דִּין דִּבְרֵי אָוֶן וּמִרְמָה, שֶׁאֵלּוּ הֵם רְשָׁעִים גְּמוּרִים. וְעַיֵּן תּוֹסְפוֹת יוֹם טוֹב:  
<b>כִּרְשָׁעִים.</b> אֲבָל שְׁנֵיהֶם כְּצַדִּיקִים לֹא, שֶׁאִם כֵּן לֹא יְחַפֵּשׂ בְּטַעֲנוֹתֵיהֶם וְיָדִין כָּל אֶחָד לְכַף זְכוּת וְלֹא יֵרֵד לַאֲמִתַּת הַדִּין. אֲבָל כְּשֶׁשְּׁנֵיהֶם בְּעֵינָיו כִּרְשָׁעִים יְחַפֵּשׂ בְּטַעֲנוֹתֵיהֶם שֶׁל כָּל אֶחָד כוּ', וּבִשְׁבִיל כָּךְ יֵרֵד לַאֲמִתַּת הַדִּין. דֶּרֶךְ חַיִּים. וְעַיֵּן תּוֹסְפוֹת יוֹם טוֹב: 
דַּהֲוָה אֲמֵינָא כֵּיוָן דְּאִיכָּא לְמִחְשָׁד אֵין זֶה בִּכְלָל וֶהֱוֵי דָּן כוּ' לְכַף זְכוּת. צְרִיכָא: (עיקר תוי"ט).

Mishna 9



Mishna 10

אֵין לְפָרֵשׁ שֶׁהֵם עַצְמָם הָיוּ גֵּרִים, שֶׁאִם כֵּן אֵיךְ הָיָה אֶפְשָׁר לְמַנּוֹתָן נָשִׂיא וְאַב בֵּית דִּין. אֶלָּא שֶׁבָּאוּ מִן גֵּרִים. וּבְוַדַּאי אִמָּן מִיִּשְׂרָאֵל הָיוּ, וְלָכֵן הָיוּ מֻתָּרִים לְמַנּוֹתָן נָשִׂיא וְאַב בֵּית דִּין. דֶּרֶךְ חַיִּים:  
דְּהַשְׁתָּא אֵינוֹ עוֹשֶׂה הַמְּלָאכָה מִפְּנֵי שְׂכָרָהּ אֶלָּא לְאַהֲבָתָהּ בְּעַצְמָהּ. וְעַיֵּן תּוֹסְפוֹת יוֹם טוֹב:

Mishna 11

חכמים כו'. אין הכוונה שאין שאר בני אדם מוזהרים בכך, אלא שאם יפול ספק בדבריהם של חכמים יבואו השומעים לכלל טעות, משא"כ בדברי הדיוט שאין משגיחין על דבריו. לכן הזהיר יותר לחכמים. <small>הר"י ן' שושן</small>:
לשון מסורס הוא, שהמים הרעים הם כינוי לפנים בתורה שלא כהלכה:
אין זה שוה לדברי התנא שאינו מיירי אלא בתלמידים הבאים אחריכם. והרשב"ם כתב בשם אבות דר' נתן, שצדוק ובייתוס היו שונין לתלמידיהם דברי אנטיגנוס, וטעו התלמידים:

Mishna 12

<b>וְרוֹדֵף כוּ'.</b> כְּעִנְיָן שֶׁנֶּאֱמַר בַּקֵּשׁ שָׁלוֹם וְרָדְפֵהוּ:
<b>אוֹהֵב כוּ'.</b> לְפִי שֶׁהֵם בְּרִיּוֹתָיו שֶׁל הַקָּדוֹשׁ בָּרוּךְ הוּא וּלְפִיכָךְ רָאוּי שֶׁתֹּאהֲבֵם, וְגַם שֶׁתִּהְיֶה הָאַהֲבָה מִזֶּה הַפָּנִים, וְלֹא מִפָּנִים אֲחֵרִים, כְּגוֹן מִפְּנֵי הֲנָאָה הַמַּגִּיעַ לְךָ מֵהֶם:  
(עיקר תוי"ט).
לִכְאוֹרָה מִתְנַגֵּד לְמַאֲמַר וְאַל תִּתְחַבֵּר לָרָשָׁע. וְזֶה לְשׁוֹן הָרַמְבַּ"ם, הָיָה מַתְחִיל לוֹ לְשָׁלוֹם וְהָיָה מִתְאַהֵב אֵלָיו וְהָיָה מַרְבֶּה לְסַפֵּר עִמּוֹ:

Mishna 13

<b>שְׁמֵהּ.</b> שֶׁהָיָה לוֹ כְּבָר, וְיִשָּׁאֵר קֵרֵחַ מִכָּאן וְקֵרֵחַ מִכָּאן. מִדְרַשׁ שְׁמוּאֵל. וְעַיֵּן תּוֹסְפוֹת יוֹם טוֹב:  
<b>וּדְלֹא וְכוּ'.</b> לְפִי שֶׁאוֹמֵר נָגֵד שְׁמֵיהּ, כְּלוֹמַר מִי שֶׁלּוֹמֵד לְהַגְדִּיל שְׁמוֹ, אָבַד שְׁמֵיהּ, וּפֶן תֹּאמַר בִּלְבָבְךָ לֹא אֶלְמֹד עוֹד כִּי שֶׁמָּא יִהְיֶה לִמּוּדִי בִּשְׁבִיל הַשֵּׁם וְיֵאָבֵד, אוֹ, אִם שָׁמַעְתִּי מַאֲמָר זֶה קֹדֶם שֶׁאֶלְמֹד לֹא אֶלְמֹד, לְזֶה אָמַר וּדְלֹא מוֹסִיף, יָסֵיף וַדַּאי, כִּי הַלּוֹמֵד וּפָרַשׁ קָשֶׁה מֵהַכֹּל כוּ'. כֶּסֶף מִשְׁנֶה. וְעַיֵּן תּוֹסְפוֹת יוֹם טוֹב:  
(עיקר תוי"ט).
וְהָא שֶׁאָמַר תָּגָא סְתָם וְלֹא פֵּרֵשׁ שֶׁל תּוֹרָה, לְפִי שֶׁסְּתָם כֶּתֶר כִּתְרָהּ שֶׁל תּוֹרָה, כִּי כָּל הַכְּתָרִים זוּלָתוֹ אֵינָן כְּלוּם. הָרַב יוֹסֵף ן' שׁוּשָׁן:

Mishna 14



Mishna 15

 וְזֶה שֶׁלֹּא כְּדַעַת בֵּית אָבִיו שֶׁל רַבָּן גַּמְלִיאֵל שֶׁהוּא מִבֵּית הִלֵּל כְּדִלְקַמָּן, שֶׁהֲרֵי הָיוּ מַחְמִירִין כוּ': 
(עיקר תוי"ט).

Mishna 16

<b>רַבָּן גַּמְלִיאֵל.</b> וְהוּא בֶּן בְּנוֹ שֶׁל הִלֵּל. וּלְכָךְ לֹא נִכְתָּב לְשׁוֹן קַבָּלָה מִכָּאן וּלְהַלָּן, לְפִי שֶׁמִּתַּלְמִידֵי שַׁמַּאי וְהִלֵּל נִתְרַבָּה הַמַּחֲלֹקֶת בְּיִשְׂרָאֵל כוּ', לֹא הָיְתָה מֻגְבֶּלֶת וּמְקֻבֶּלֶת וְנִמְסְרָה כְּמוֹ אֵצֶל הָרִאשׁוֹנִים. כָּךְ פֵּרְשׁוּ הַמְּפָרְשִׁים. וְאֵינוֹ מֻכְרָח, דִּבְפֶרֶק ב' מִשְׁנָה ח' תְּנַן, רַבָּן יוֹחָנָן בֶּן זַכַּאי קִבֵּל כוּ' מֵהִלֵּל וְשַׁמַּאי כוּ':  
(עיקר תוי"ט).
שֶׁהַטֶּבֶל מְעֹרָב בָּהֶן. הָרַמְבַּ"ם. וְרַשִׁ"י. וְהֶחָסִיד הָרַב יוֹסֵף ן' שׁוּשָׁן מִתָּמֵהַּ לָמָּה לֹא אָסַר בְּהֶחְלֵט מִכָּל וְכָל שֶׁלֹּא לְעַשֵּׂר אֶלָּא בְּמִדָּה, וְלֵימָא וְאַל תְּעַשֵּׂר, מַאי וְאַל תַּרְבֶּה. וּלְכָךְ אֲנִי אוֹמֵר שֶׁהַכַּוָּנָה שֶׁאֲפִלּוּ שֶׁנִּתְכַּוֵּן לְהַרְבּוֹת וְלָתֵת יוֹתֵר מִן הַשִּׁעוּר, שֶׁמָּא תִּטְעֶה בְּאֹמֶד דַּעְתְּךָ. וְעַיֵּן תּוֹסְפוֹת יוֹם טוֹב:

Mishna 17

<b>שִׁמְעוֹן בְּנוֹ.</b> וְהוּא מֵהֲרוּגֵי הַמַּלְכוּת. וְהוּא רַבָּן שִׁמְעוֹן בֶּן גַּמְלִיאֵל דְּסוֹף פֶּרֶק קַמָּא דִּכְרֵתוֹת. וְאֵינוֹ רַבָּן שִׁמְעוֹן בֶּן גַּמְלִיאֵל דְּסוֹף פִּרְקִין. וְאוּלַי כְּשֶׁאָמַר מַאֲמָר זֶה עֲדַיִן לֹא עָלָה לִגְדֻלַּת רַבָּן, דֻּגְמַת בֶּן זַכַּאי בְּפֶרֶק ה' דְּסַנְהֶדְרִין מִשְׁנָה ב': 
(עיקר תוי"ט).
דְּאִי לֹא בָּעֵי לִרְאָיָה עַל הַקּוֹדֵם, הָיָה רָאוּי שֶׁיַּקְדִּים לְזֶה וְכָל הַמַּרְבֶּה כוּ' שֶׁהוּא יוֹתֵר רָאוּי לְהַסְמִיכוֹ אֶל וְלֹא מָצָאתִי כוּ':

Mishna 18

<b>רַבָּן שִׁמְעוֹן בֶּן גַּמְלִיאֵל.</b> הוּא נֶכְדּוֹ שֶׁל רַבִּי שִׁמְעוֹן הַנִּזְכָּר בְּמִשְׁנָה הַקּוֹדֶמֶת. וְזֶהוּ אָבִיו שֶׁל רַבִּי הוּא רַבֵּנוּ הַקָּדוֹשׁ. וּבוֹ מַתְחִיל הַפֶּרֶק הַשֵּׁנִי:  דְּאִלּוּ קִיּוּם הָעוֹלָם יוּכַל לְהִתְקַיֵּם עַל יְדֵי הַשְּׁלֹשָׁה שֶׁבִּשְׁבִילָם נִבְרָא דְּמַאי דְּלֹא הֲוָה הֲוָה, כָּל שֶׁכֵּן דְּמַאי דַּהֲוָה שֶׁיְּהֵא בַּהֲוָיָיתוֹ בִּשְׁבִילָם, דִּגְמִילוּת חֲסָדִים גַּם כֵּן יוּכַל לִהְיוֹת בִּיחִידֵי סְגֻלָּה שֶׁעַל יָדָם יְקֻיַּם הָעוֹלָם, וּכְמוֹ שֶׁאָמְרוּ כָּל הָעוֹלָם לֹא נִבְרָא [נִזּוֹן] אֶלָּא בִּשְׁבִיל חֲנִינָא בְּנִי. וְעַיֵּן תּוֹסְפוֹת יוֹם טוֹב:  
דְּאִלּוּ קִיּוּם הָעוֹלָם יוּכַל לְהִתְקַיֵּם עַל יְדֵי הַשְּׁלֹשָׁה שֶׁבִּשְׁבִילָם נִבְרָא דְּמַאי דְּלֹא הֲוָה הֲוָה, כָּל שֶׁכֵּן דְּמַאי דַּהֲוָה שֶׁיְּהֵא בַּהֲוָיָיתוֹ בִּשְׁבִילָם, דִּגְמִילוּת חֲסָדִים גַּם כֵּן יוּכַל לִהְיוֹת בִּיחִידֵי סְגֻלָּה שֶׁעַל יָדָם יְקֻיַּם הָעוֹלָם, וּכְמוֹ שֶׁאָמְרוּ כָּל הָעוֹלָם לֹא נִבְרָא [נִזּוֹן] אֶלָּא בִּשְׁבִיל חֲנִינָא בְּנִי. וְעַיֵּן תּוֹסְפוֹת יוֹם טוֹב:
<b>שֶׁנֶּאֱמַר כוּ'.</b> וּלְעֵיל מִנֵּיהּ כְּתִיב כַּאֲשֶׁר זָמַמְתִּי לְהָרַע לָכֶם וְגוֹ' כֵּן שַׁבְתִּי זָמַמְתִּי בַּיָּמִים הָאֵלֶּה לְהֵיטִיב אֶת יְרוּשָׁלַיִם וְאֶת בֵּית יְהוּדָה אַל תִּירָאוּ אֵלֶּה הַדְּבָרִים אֲשֶׁר תַּעֲשׂוּ וְגוֹ'. וְעַיֵּן תּוֹסְפוֹת יוֹם טוֹב: (עיקר תוי"ט).

Chapter 2



Mishna 1

<b>אֵיזוֹהִי כוּ'.</b> וֶהֱוֵי זָהִיר כוּ'. לְפִי שֶׁהַדֶּרֶךְ שֶׁיִּבְרֹר לוֹ כוּ' הוּא דְּבַר הָרְשׁוּת וְעֵצָה טוֹבָה הוּא דְקָא מַשְׁמַע לָן, אֲבָל אֵינוֹ מְחַיֵּב לָאָדָם בְּכָךְ. וְאִלּוּ וֶהֱוֵי זָהִיר כוּ' מְחַיֵּב הוּא לָאָדָם שֶׁיְּהֵא זָהִיר כוּ', לְכָךְ הָיְתָה תְּחִלַּת דִּבְרֵי פִּיהוּ אֵיזוֹהִי דֶּרֶךְ שֶׁיָּבֹר בְּלָשׁוֹן נִסְתָּר, וְאַחַר כָּךְ וֶהֱוֵי זָהִיר בְּלָשׁוֹן נוֹכֵחַ לְחַיְּבוֹ בְּכָךְ. דֶּרֶךְ חַיִּים:  
<b>וֶהֱוֵי כוּ'.</b> לְעִנְיַן זְהִירוּת לִהְיוֹת זָרִיז וּמָהִיר בְּמִצְוָה קַלָּה כְּמוֹ שֶׁהוּא זָרִיז וּמָהִיר בְּמִצְוָה חֲמוּרָה הוּא אוֹמֵר וּמַזְהִיר, לְפִי כוּ'. לֹא שֶׁרְצוֹנוֹ לוֹמַר כְּשֶׁיָּבֹא לְיָדְךָ שְׁתֵּי מִצְוֹת הָאַחַת קַלָּה וְהָאַחַת חֲמוּרָה וְאֵין לְאֵל יָדְךָ לַעֲשׂוֹת שְׁתֵּיהֶן כְּאַחַת שֶׁלֹּא תַּעֲזֹב הַקַּלָּה וְתַעֲשֶׂה הַחֲמוּרָה, שֶׁזֶּה אֵין הַשֵּׂכֶל סוֹבְלוֹ, אֶלָּא לְעִנְיַן זְהִירוּת בִּלְבַד הוּא אוֹמֵר. וְכָל אַחַת וְאַחַת בִּשְׁעָתָהּ. דֶּרֶךְ חַיִּים:  
וְזֶה לְשׁוֹן הָרַמְבַּ"ם, מִצְוֹת עֲשֵׂה לֹא הִתְבָּאֵר שְׂכַר כָּל אַחַת מֵהֶן מַה הִיא אֵצֶל הַשֵּׁם יִתְבָּרַךְ. וְנִיחָא דְּהָא נִמְצָא לְמַעַן יִרְבּוּ יְמֵיכֶם וְגוֹ', לְמַעַן יִיטַב לָךְ, לְמַעַן יַאֲרִיכוּן יָמֶיךָ. וּבְדֶרֶךְ חַיִּים מְפָרֵשׁ, שֶׁלְּעִנְיַן הַטֹּרַח וְהַזְּרִיזוּת וְהַהוֹצָאָה אוֹמֵר שֶׁאֵין אַתָּה יוֹדֵעַ, דִּלְפוּם צַעֲרָא אַגְרָא כוּ'. וְעַיֵּן תּוֹסְפוֹת יוֹם טוֹב:
<b>מַתַּן שְׂכָרָן.</b> יֵשׁ שָׂכָר לִפְעֻלָּתְךָ מֵהַשֵּׁם יִתְבָּרַךְ כוּ'. וּכְמוֹ מִי שֶׁעוֹבֵד לְמֶלֶךְ וּשְׂכַר הַפְּעֻלָּה קְצוּבָה. וּלְפִי שֶׁהָיָה נְאוֹתָה לוֹ לַמֶּלֶךְ אוֹ מִצַּד אַחֵר נוֹתֵן הַמֶּלֶךְ יוֹתֵר וְיוֹתֵר מִן הַקָּצוּב לִשְׂכַר הַפְּעֻלָּה, וְשָׂכָר כָּזֶה אֵינוֹ רָאוּי לְהִקָּרְאוֹת שָׂכָר לְבַד, אֲבָל זֶה שְׁמוֹ מַתַּן שָׂכָר, לְפִי שֶׁיֵּשׁ עִמּוֹ מַתָּנָה מְרֻבָּה. וְעַיֵּן תּוֹסְפוֹת יוֹם טוֹב:  
<b>מְחַשֵּׁב כוּ'.</b> שֶׁאַף עַל פִּי שֶׁאֵין שְׂכָרָהּ יָדוּעַ כַּמָּה הוּא, יָדַעְנוּ שֶׁשְּׂכַר מִצְוָה בְּהַאי עָלְמָא לֵיכָּא וְשָׂכָר הָאֲמִתִּי בָּעוֹלָם הַבָּא וְאֵין עֶרֶךְ אֵלָיו מֵהַטּוּב הַגַּשְׁמִי שֶׁאַתָּה מַפְסִיד [וְעַיֵּן מַה שֶּׁכָּתַבְנוּ לְעֵיל פ"א מ"ג]. וְעַיֵּן תּוֹסְפוֹת יוֹם טוֹב:  
<b>דַּע.</b> לְפִי שֶׁהַהִסְתַּכְּלוּת הַזֶּה אֵינָהּ בִּרְאִיָּה חוּשִׁית, אֲבָל בִּרְאִיַּת הַשֵּׂכֶל, לְכָךְ חָזַר וְאָמַר דַּע:  
<b>לְמַעְלָה.</b> שֶׁאִם חַלָּשׁ לְמַעְלָה וְגִבּוֹר לְמַטָּה אֵימַת הַחַלָּשׁ עַל הַגִּבּוֹר, כָּל שֶׁכֵּן שֶׁהַגִּבּוֹר לְמַעְלָה. וּמִמְּךָ לֹא רָחוֹק, אֲבָל לְמַעְלָה מִמְּךָ מַמָּשׁ, כְּעִנְיָן שֶׁנֶּאֱמַר שִׁוִּיתִי ה' לְנֶגְדִּי תָּמִיד:  
<b>עַיִן כוּ'.</b> כְּנֶגֶד הַמַּעֲשֶׂה אָמַר עַיִן רוֹאָה, וּכְנֶגֶד הַדִּבּוּר הָרַע אָמַר וְאֹזֶן שׁוֹמַעַת. וְהָיָה מַסְפִּיק לִמְנִיעַת הָעֲבֵרוֹת כְּשֶׁיֵּדַע שֶׁמַּעֲשָׂיו בַּסֵּפֶר נִכְתָּבִין, אֲבָל לֹא יֵדַע וְיָבִין אֶת זֹאת כִּי אִם בְּהַקְדִּים לוֹ הַיְּדִיעָה שֶׁיֵּשׁ רוֹאֶה וְשׁוֹמֵעַ. וְכָתַב בְּדֶרֶךְ חַיִּים, אָמַר עַיִן וְאֹזֶן בִּלְשׁוֹן יָחִיד, כִּי לֹא אָדָם הוּא שֶׁיֵּשׁ לוֹ עֵינֵי בָּשָׂר וָדָם חַס וְשָׁלוֹם: 
(עיקר תוי"ט).

Mishna 2

<b>תַּלְמוּד תּוֹרָה כוּ'.</b> פֵּרֵשׁ בְּדֶרֶךְ חַיִּים, לְפִי שֶׁהַדֶּרֶךְ אֶרֶץ קֹדֵם בַּזְּמַן לְתַלְמוּד תּוֹרָה לְהָכִי טוֹפֵל תַּלְמוּד תּוֹרָה עִם דֶּרֶךְ אֶרֶץ בְּמִלַּת עִם. וְעַיֵּן תּוֹסְפוֹת יוֹם טוֹב:  
רְצוֹנוֹ לוֹמַר וְאַל יָחוּשׁוּ עַל הַצִּבּוּר שֶׁלֹּא יוּכְלוּ לָשֵׂאת הַמַּשָּׂא הַכָּבֵד הַזֶּה, שֶׁזְּכוּת כוּ', וַאֲפִלּוּ מָמוֹן הַרְבֵּה, וּבִלְבַד שֶׁיִּהְיֶה הָעֵסֶק הַזֶּה שֶׁמַּכְרִיחִים לְשֵׁם שָׁמַיִם וְלֹא לְשׁוּם פְּנִיָּה אַחֶרֶת בָּעוֹלָם. וְעַיֵּן תּוֹסְפוֹת יוֹם טוֹב:
<b>אֲנִי.</b> נִמְצָא כָּךְ בִּלְשׁוֹן חֲכָמִים. כְּמוֹ וַאֲנִי וַעֲקִיבָא בֶּן יוֹסֵף עָרֵב בַּדָּבָר. וְעַיֵּן תּוֹסְפוֹת יוֹם טוֹב:  
<b>הַרְבֵּה.</b> לְפִי שֶׁאַתֶּם עוֹסְקִים בְּצָרְכֵי צִבּוּר שֶׁהֵם רַבִּים, וּמֵאַחַר שֶׁהֵם רַבִּים, הַרְבֵּה שָׂכָר יֵשׁ לָכֶם כְּאִלּוּ עֲשִׂיתֶם הַרְבֵּה. דֶּרֶךְ חַיִּים: 
(עיקר תוי"ט).

Mishna 3

 דְּעַל כְּיוֹצֵא בְּזוֹ לֹא אָמַר שְׁמַעְיָה [לְעֵיל פ"א מ"י], כִּי זוֹ מִצְוָה רַבָּה הִיא לְהִתְוַדֵּעַ לָהֶם כְּדֵי לְפַקֵּחַ עַל עִסְקֵי צִבּוּר. וּמָרְדְּכַי וְרַבֵּנוּ הַקָּדוֹשׁ יוֹכִיחוּ. מִדְרַשׁ שְׁמוּאֵל: 
(עיקר תוי"ט).

Mishna 4

<b>בַּטֵּל כוּ'.</b> נִרְאֶה לִי דַּעֲשֵׂה רְצוֹנוֹ אָמַר כְּלַפֵּי מִצְוֹת עֲשֵׂה, וּלְפִיכָךְ אָמַר בַּטֵּל רְצוֹנְךָ כְּנֶגֶד מִצְוֹת לֹא תַּעֲשֶׂה:  וְקָשֶׁה, דְּאִם כֵּן יוּכַל לוֹמַר לֹא מֵעֻקְצֵךְ כוּ'. וְרַשִׁ"י מְסַיֵּם, וְאֵינוֹ רוֹאֶה סִימַן בְּרָכָה לְעוֹלָם. וְעוֹד יֵשׁ לוֹמַר, שֶׁאֵינוֹ רוֹאֶה וְיָמוּת בְּלֹא עִתּוֹ אוֹ יִגְלֶה מִמְּקוֹמוֹ:  וְאִם כֵּן הַיְנוּ הָא דְּאַבְטַלְיוֹן פֶּרֶק קַמָּא מִשְׁנָה י"א, וְתוּ לָמָּה לִי. וְהָרַמְבַּ"ם לֹא פֵּרֵשׁ אֶלָּא שֶׁלֹּא יִהְיוּ פְּשׁוּטֵי הַדְּבָרִים מְרֻחָק מְאֹד וּבָטֵל מִן הַדִּבּוּר. שֶׁהוּא אוֹמֵר לֹא יִהְיוּ דְּבָרֶיךָ צְרִיכִים לְפֵרוּשׁ רָחוֹק:  
וְקָשֶׁה, דְּאִם כֵּן יוּכַל לוֹמַר לֹא מֵעֻקְצֵךְ כוּ'. וְרַשִׁ"י מְסַיֵּם, וְאֵינוֹ רוֹאֶה סִימַן בְּרָכָה לְעוֹלָם. וְעוֹד יֵשׁ לוֹמַר, שֶׁאֵינוֹ רוֹאֶה וְיָמוּת בְּלֹא עִתּוֹ אוֹ יִגְלֶה מִמְּקוֹמוֹ:
 וְאִם כֵּן הַיְנוּ הָא דְּאַבְטַלְיוֹן פֶּרֶק קַמָּא מִשְׁנָה י"א, וְתוּ לָמָּה לִי. וְהָרַמְבַּ"ם לֹא פֵּרֵשׁ אֶלָּא שֶׁלֹּא יִהְיוּ פְּשׁוּטֵי הַדְּבָרִים מְרֻחָק מְאֹד וּבָטֵל מִן הַדִּבּוּר. שֶׁהוּא אוֹמֵר לֹא יִהְיוּ דְּבָרֶיךָ צְרִיכִים לְפֵרוּשׁ רָחוֹק:
רֵישָׁא דִּקְרָא, גַּם בְּמַדָּעֲךָ מֶלֶךְ אַל תְּקַלֵּל וּבְחַדְרֵי מִשְׁכָּבְךָ אַל תְּקַלֵּל עָשִׁיר:
<b>לִכְשֶׁאִפָּנֶה כוּ'.</b> הוּא לֹא זוֹ אַף זוֹ, אֲפִלּוּ שֶׁלֹּא לִשְׁמֹעַ מִזּוּלָתְךָ אֶלָּא לִשְׁנוֹת בְּעַצְמְךָ אַל תֹּאמַר לִכְשֶׁאִפָּנֶה כוּ': 
(עיקר תוי"ט).

Mishna 5

<b>כָּל.</b> אָמַר כָּל לְפִי שֶׁאֶפְשָׁר וּכְבָר נִמְצָא מִי שֶׁהִרְבָּה בִּסְחוֹרָה וְיֶחְכַּם, כְּעִנְיַן רַבִּי אֶלְעָזָר בֶּן חַרְסוֹם אוֹ אִילְפָא וְדוֹמֵיהֶם. מִדְרַשׁ שְׁמוּאֵל. וְאָמַר מַחְכִּים, פֹּעַל יוֹצֵא, שֶׁלְּעִתּוֹת הַפְּנַאי יְלַמֵּד לַאֲחֵרִים אֲבָל לֹא יַחְכִּימֵם:  
<b>הַמַּרְבֶּה.</b> דַּוְקָא קָאָמַר הַמַּרְבֶּה. דִּבְלֹא מַשָּׂא וּמַתָּן לְהַחֲיוֹת גּוּפוֹ, גַּם תּוֹרָתוֹ אֵינָהּ מִתְקַיֶּמֶת, כִּדְאָמְרִינַן לְקַמָּן אִם אֵין קֶמַח אֵין תּוֹרָה, וְאָמְרִינַן יָפֶה תַּלְמוּד תּוֹרָה עִם דֶּרֶךְ אֶרֶץ:  
<b>הִשְׁתַּדֵּל.</b> עִנְיַן הַהֶרְגֵּל וְהַמַּחֲשָׁבָה לַדָּבָר. וְתַרְגּוּם וַיֵּאָבֵק אִישׁ עִמּוֹ, וְאִשְׁתַּדֵּל גַּבְרָא עִמֵּיהּ. הָרַמְבַּ"ם: 
(עיקר תוי"ט).

Mishna 6

<b>עַל כוּ'.</b> לֹא אֲמָרוֹ בְּדֶרֶךְ חִיּוּב מֻחְלָט, שֶׁכֵּן הוּא וְשֶׁכֵּן יִהְיֶה, שֶׁהֲרֵי אֶפְשָׁר שֶׁזֶּה הַנִּשְׁטַף לֹא שָׁטַף, וְכֵן הַשּׁוֹטֵף אֶפְשָׁר שֶׁלֹּא יִשָּׁטֵף. אֶלָּא בְּדֶרֶךְ הֲנָחָה הָיָה אֹמֵר בֵּינוֹ לְבֵין עַצְמוֹ שֶׁכֵּן הוּא כְּפִי הַשֵּׂכֶל. וּמִפְּנֵי שֶׁהַמְּפֻרְסָם מַכְחִישׁוֹ, הִרְגִיל בְּפִיו לְהַשְׁמִיעַ לָרַבִּים, מַרְבֶּה בָּשָׂר כוּ', לוֹמַר, כֵּן כָּל הַמִּדּוֹת הַנְּהוּגוֹת בָּעוֹלָם, וְשֶׁבְּמִדָּה שֶׁאָדָם מוֹדֵד כוּ', וּמִן הַגְּלוּיוֹת אַתָּה דָּן לַנִּסְתָּרוֹת שֶׁגַּם הֵמָּה בְּיֹשֶׁר וְצֶדֶק אֶלָּא שֶׁאֵין בָּנוּ כֹּחַ לְהַשְׂכִּילָם וְלַעֲמֹד עַל תְּכוּנָתָם. וּבְזֶה הוֹכִיחַ מַאֲמָרוֹ הַקּוֹדֵם אֵין בּוּר כוּ'. וְעַיֵּן תּוֹסְפוֹת יוֹם טוֹב. וְאָמַר יְטוּפוּן לְשׁוֹן רַבִּים, לְהַשְׁמִיעֵנוּ שֶׁאֲפִלּוּ הָרַבִּים שֶׁהָרְגוּ אֶת הַיָּחִיד כֻּלָּן יֵהָרְגוּ: 
(עיקר תוי"ט).
שֶׁהֲרֵי בִּבְחִירַת עַצְמוֹ עָשָׂה זֹאת, לֹא לְקַיֵּם שְׁלִיחוּתוֹ יִתְבָּרַךְ. וְהַרְבֵּה שְׁלוּחִים הָיוּ לַמָּקוֹם שֶׁיֵּהָרֵג זֶה. וְעַיֵּן תּוֹסְפוֹת יוֹם טוֹב:

Mishna 7

 לֹא שֶׁקִּיְּמוּ בָּזֶה הַהַרְגָּשָׁה לַמֵּת וְעָשׂוּ מַה שֶּׁאֵינוֹ יֶשְׁנוֹ, שֶׁאֵין צַעַר לַמֵּת בְּאִזְמֵל, וְהַחֲנוּטִין יוֹכִיחַ. אֲבָל אֲמָרוּהוּ כְּלַפֵּי הַנֶּפֶשׁ שֶׁמִּצְטַעֵר מְאֹד בִּרְאוֹתָהּ בְּנִוּוּלוֹ שֶׁל הַגּוּף. וְכֵן הוּא בַּכָּל בּוֹ. וְעַיֵּן תּוֹסְפוֹת יוֹם טוֹב שֶׁהֶאֱרִיךְ בָּזֶה:  
<b>לְעַצְמוֹ.</b> לַהֲנָאָתוֹ בָּעוֹלָם הַזֶּה. מִדְרַשׁ שְׁמוּאֵל. וְלִי נִרְאֶה לְפָרֵשׁ שֶׁעִנְיָנוֹ שֶׁקָּנָה עַצְמוּתוֹ. וְרוֹצֶה לוֹמַר שֶׁבִּהְיוֹת לוֹ שֵׁם טוֹב הִנֵּה נִתְעַצֵּם וְהָיָה מַה שֶּׁהוּא. שֶׁכָּל שֶׁאֵין לוֹ שֵׁם טוֹב הִנֵּה הוּא כְּלֹא הָיָה. וְעַיֵּן תּוֹסְפוֹת יוֹם טוֹב: 
(עיקר תוי"ט).

Mishna 8

<b>קִבֵּל כוּ'.</b> בְּשַׁלְשֶׁלֶת הִלֵּל לֹא הֻצְרַךְ לְהַזְכִּיר שֶׁמִּמֶּנּוּ קִבְּלוּ. וְעַכְשָׁיו מַזְכִּיר בְּרַבָּן יוֹחָנָן בֶּן זַכַּאי שֶׁלֹּא הָיָה מִבְּנֵי בָנָיו. וְעוֹד, שֶׁהוּא הָיָה לוֹ תַּלְמִידִים הַרְבֵּה וְרָבְתָה הַמַּחֲלֹקֶת מֵהֶם וְאַחֲרֵיהֶם, הִזְכִּיר שֶׁאַף עַל פִּי שֶׁנֶּחְלְקוּ בְּכַמָּה דִּינִים מִכָּל מָקוֹם עִקַּר הַתּוֹרָה קִבְּלוּהָ:  
<b>נוֹצָרְתָּ.</b> לְשֵׁם כָּךְ יָצָאתָ לַאֲוִיר הָעוֹלָם, כְּדִכְתִיב וַיְהִי עֶרֶב וַיְהִי בֹּקֶר יוֹם הַשִּׁשִּׁי, מְלַמֵּד שֶׁהִתְנָה הַקָּדוֹשׁ בָּרוּךְ הוּא עִם מַעֲשֵׂה בְּרֵאשִׁית שֶׁאִם אֵין מְקַבְּלִין יִשְׂרָאֵל אֶת הַתּוֹרָה יַחֲזִיר הָעוֹלָם לְתֹהוּ וָבֹהוּ, נִמְצָא עַכְשָׁיו שֶׁחוֹבָה גְּדוֹלָה מֻטֶּלֶת עָלָיו וְלֹא בְּטוֹבָה הוּא עוֹשֶׂה. רַשִׁ"י:  
<b>חֲמִשָּׁה תַלְמִידִים כוּ'.</b> לא מָנָה רַק הַגְּדוֹלִים שֶׁנִּמְסְרָה לָהֶם הַקַּבָּלָה. אָמְנָם הַרְבֵּה תַּלְמִידִים אֲחֵרִים הָיוּ לוֹ. מִדְרַשׁ שְׁמוּאֵל:
<b>אֱלִיעֶזֶר.</b> לְפִי שֶׁתַּלְמִידָיו הָיוּ, קוֹרְאָן בִּשְׁמָן. רַשִׁ"י: 
כִּי בּוֹר סִיד רְצוֹנוֹ לוֹמַר בּוֹר שֶׁל סִיד, וּמַה שֶּׁבַח יֵשׁ בָּזֶה. אֲבָל בּוֹר סוּד שֶׁסִּיְּדוּהוּ יָפֶה וּמַעֲמִיד הַמַּיִם שֶׁלֹּא יִבָּלְעוּ בַּקַּרְקַע וּבִשְׁלֵמוּתוֹ סָיוּד, וּבָא חָסֵר יוּ"ד כְּדֶרֶךְ נָחֵי הָעַיִ"ן. מִדְרַשׁ שְׁמוּאֵל:
<b>שֶׁאֵינוֹ כוּ'.</b> כְּלוֹמַר לְעִנְיָן זֶה הוּא שֶׁדּוֹמֶה לְבוֹר סוּד וְלֹא בְּכָל בְּחִינוֹתָיו, לְפִי שֶׁיֵּשׁ בַּבּוֹר הַזֶּה נַמִּי לִגְרִיעוּתָא שֶׁאֵין מֵימָיו מְתוּקִים כְּמוֹ בּוֹר מַיִם חַיִּים כוּ', וּלְפִיכָךְ הֻצְרַךְ לְבָאֵר שֶׁאֵינוֹ מְאַבֵּד טִפָּה. מִדְרַשׁ שְׁמוּאֵל: 


Mishna 9

<b>וּרְאוּ.</b> כִּדְאָמְרִינַן בְּעָלְמָא נָפַק דַּק וְאַשְׁכַּח. וְהַמְּכֻוָּן בְּכָל זֶה יְצִיאַת הַשֵּׂכֶל וְהִתְשׁוֹטְטוֹ לְהִתְבּוֹנֵן בְּעִיּוּן וּלְהַשְׂכִּיל הֵיטֵב. וְזֶהוּ לְשׁוֹן רְאוּ, כְּמוֹ וְלִבִּי רָאָה הַרְבֵּה חָכְמָה:  
<b>שֶׁיִּדְבַּק כוּ'.</b> פֵּרוּשׁ כִּי בְּוַדַּאי שֶׁבְּכָל הַטּוֹבוֹת וְהַיְּשָׁרוֹת יֵשׁ לְהִדָּבֵק. אֶלָּא רְצוֹנוֹ לוֹמַר בְּמִדָּה אַחַת לִהְיוֹת בָּהּ שָׁלֵם לְעוֹלָם, כִּי טוֹב לָאָדָם לֶאֱחֹז בְּמִדָּה אַחַת לְעוֹלָם בִּשְׁלֵמוּת וְנָקֵל אֵלָיו לְהַשִּׂיג מִמֶּנָּה הַטּוֹבוֹת הַחֲשׁוּבוֹת כֻּלָּם, מִהְיוֹת בּוֹ כַּמָּה מִדּוֹת וְאֵינוֹ שָׁלֵם בְּאַחַת מֵהֶם. הָרַב רַבֵּנוּ יוֹנָה. וּשְׂפָתַיִם יִשַּׁק. מִדְרַשׁ שְׁמוּאֵל. וְנִיחָא בָּזֶה שֶׁדִּבְרֵי רַבִּי בְּרֵישׁ פֶּרֶק זֶה קָאֵי אַכָּל הַמִּדּוֹת בְּאֵיזוֹ דֶּרֶךְ יָבֹר לוֹ לְהִתְנַהֵג בַּעֲשִׂיַּת כָּל אֶחָד וְאֶחָד. וּלְזֶה לֹא אָמַר שֶׁיִּדְבַּק: 
וְצָרִיךְ לוֹמַר שֶׁמַּה שֶּׁאָמַר לְעֵיל וּמִתּוֹךְ כָּךְ מְחַשֵּׁב כוּ', אֵינוֹ עִקַּר פֵּרוּשׁ הָרוֹאֶה אֶת הַנּוֹלָד, אֶלָּא שֶׁמִּתּוֹךְ כָּךְ נִמְשַׁךְ גַּם כֵּן שֶׁמְּחַשֵּׁב כוּ'. אֲבָל עִקַּר כַּוָּנַת הָרוֹאֶה כוּ' הוּא מַה שֶּׁמְּפָרֵשׁ צוֹפֶה וּמַבִּיט בְּמַה שֶּׁעָתִיד לִהְיוֹת וְזֶה בְּכָל עִנְיָנָיו וַעֲסָקָיו כוּ'. וְעַיֵּן תּוֹסְפוֹת יוֹם טוֹב:
<b>הַמָּקוֹם.</b> הוּא מְקוֹמוֹ שֶׁל עוֹלָם. וְכֵן הוּא אוֹמֵר וּמִתַּחַת זְרוֹעוֹת עוֹלָם. אֲבָל הָעוֹלָם לֹא יְכִילֶנּוּ שֶׁנֶּאֱמַר הַשָּׁמַיִם וּשְׁמֵי הַשָּׁמַיִם לֹא יְכַלְכְּלוּךָ. רַשִׁ"י:  
(עיקר תוי"ט).
שֶׁנֶּאֱמַר צַדִּיק וְיָשָׁר הוּא. וְכֵן וְאַתָּה צַדִּיק עַל כָּל הַבָּא עָלֵינוּ. הָרַמְבַּ"ם:

Mishna 10

<b>כְּשֶׁלָּךְ.</b> וְלֹא פָּלֵיג אַדִּתְנַן לְקַמָּן פֶּרֶק ד' מִשְׁנָה י"ב וּכְבוֹד חֲבֵרְךָ כְּמוֹרָא רַבְּךָ, דְּהָתָם בַּחֲבֵרִים שֶׁהֵם חֲבֵרִים בַּתּוֹרָה. דֶּרֶךְ חַיִּים. וְעַיֵּן תּוֹסְפוֹת יוֹם טוֹב: 
וְזֶה לְשׁוֹן הָרַמְבַּ"ם כְּשֶׁתִּתְחַבֵּר לַחֲכָמִים וְאֶל אַנְשֵׁי הַמַּעֲלוֹת אַל תִּתְגַּעְגֵּעַ עִמָּהֶן וְאַל תִּתְגָּאֶה עֲלֵיהֶן, אֲבָל תִּהְיֶה חֶבְרָתְךָ לְהוֹדִיעַ לָהֶם שֶׁתִּתְקָרֵב בְּעֵת שֶׁיְּקָרְבוּךָ, וְאַל תּוֹסִיף לְהִתְקָרֵב אֲלֵיהֶן יוֹתֵר מִמַּה שֶּׁיְּקָרְבוּךָ, שֶׁלֹּא תַּפְסִיד כַּוָּנָתָם בְּךָ וְתַהֲפֹךְ אַהֲבָתָם לְשִׂנְאָה וְלֹא תַּגִּיעֲךָ מֵהֶם הַמַּעֲלָה אֲשֶׁר תְּקַוֶּה. וְהִמְשִׁיל זֶה בְּמִי שֶׁמִּתְחַמֵּם בְּאֵשׁ שֶׁאִם יֵשֵׁב רָחוֹק מִמֶּנּוּ יֵהָנֶה בְּחֻמּוֹ וְאִם יוֹסִיף לְהִתְקָרֵב יִשָּׂרֵף:
<b>שֶׁנְּשִׁיכָתָן כוּ' וּלְחִישָׁתָן כוּ'.</b> כְּלוֹמַר שֶׁפְּעָמִים הֵם מַזִּיקִים בְּפֹעַל שָׁלֵם, וְזֶהוּ כְּמוֹ הַנְּשִׁיכָה כוּ'. וְלִפְעָמִים שֶׁאֵינָם מַזִּיקִים בִּפְעֻלָּה שְׁלֵמָה, וְזֶהוּ כְּמוֹ עֲקִיצָה בִּלְבַד כוּ'. וְלִפְעָמִים שֶׁאֵינָם מַזִּיקִים כִּי אִם בְּדִבּוּר בִּלְבַד וְזֶהוּ כִּלְחִישַׁת הַשָּׂרָף. עוֹד נִרְאֶה לִי שֶׁאֵלּוּ הַלְּשׁוֹנוֹת הֵם כִּנּוּיִים לַחֲרָמוֹת וְנִדּוּיִים וּשְׁמָתוֹת דְּרַבָּנָן, שֶׁכֵּן מָצִינוּ בַּגְּמָרָא בִּלְשׁוֹן כִּנּוּי:
דִּקְרָא דִּלְעֵיל מִנֵּיהּ מְסַיֵּם כְּמוֹ פֶתֶן חֵרֵשׁ יַאְטֵם אָזְנוֹ:
וְאַתָּה יוֹדֵעַ מֵעִנְיַן גֵּיחֲזִי שֶׁהִתְרִיס כְּנֶגֶד רַבּוֹ אֱלִישָׁע שֶׁנָּפַל בְּחֹלִי מְטֻנָּף כְּהִתְבָּאֵר מִדִּבְרֵי חֲכָמִים בְּעִנְיַן אַרְבָּעָה אֲנָשִׁים מְצֹרָעִים, וְכֵן עִם אֲחֵרִים. וּבְכֻלָּן הִתְבָּאֵר הַנֶּזֶק שֶׁהִשִּׂיגוּ. הָרַמְבַּ"ם:
<b>כְּגַחֲלֵי אֵשׁ.</b> אַף קַלּוֹת שֶׁבְּקַלּוֹת. כִּי פּוֹרֵץ גָּדֵר שֶׁל חֲכָמִים, כְּגוֹן יִחוּד שֶׁל פְּנוּיָה, שֶׁסְּתָם אִשָּׁה נִדָּה הִיא, שֶׁנֶּאֱמַר תִּהְיֶה בְּנִדָּתָהּ, עַד שֶׁתָּבֹא בְּמַיִם, וַחֲכָמִים גָּזְרוּ אַף אִם טָבְלָה, שֶׁהֲרֵי גָּזְרוּ עַל יִחוּד פְּנוּיָה לֹא שְׁנָא טְהוֹרָה וְלֹא שְׁנָא טְמֵאָה. רַשִׁ"י: 
(עיקר תוי"ט).

Mishna 11

וְאָמַר שֶׁמּוֹצִיאִין כוּ' וְאֵין צָרִיךְ לוֹמַר שֶׁיִּתְרַחֵק מִמֶּנָּה. וּלְפִיכָךְ אָמַר רַבִּי יְהוֹשֻׁעַ לְעֵיל שֶׁהַדֶּרֶךְ שֶׁיִּתְרַחֵק מִמֶּנָּהּ הָאָדָם הוּא חָבֵר רַע. וְזֶהוּ חִדּוּשׁ יוֹתֵר. מִדְרַשׁ שְׁמוּאֵל:
<b>יֵצֶר הָרָע.</b> רֹב הַתַּאֲוָה. הָרַמְבַּ"ם:  
(עיקר תוי"ט).
וְזֶה לְשׁוֹנוֹ, רֹעַ הַנֶּפֶשׁ וְהוּא חֹלִי הַמָּרָה הַשְּׁחֹרָה שֶׁיָּבִיא הָאָדָם לִמְאֹס רְאוּת עֵינָיו וְיִשְׂנָאֵהוּ, וְיִיטַב לוֹ חֶבְרַת הַחַיּוֹת, וְהִתְבּוֹדֵד בְּמִדְבָּרוֹת וּבִיעָרוֹת, וְיִבְחַר לוֹ מָקוֹם שֶׁאֵינוֹ מְיֻשָּׁב, זֶה אֶצְלָם לֹא מִצַּד פְּרִישׁוּת, רַק לְרֹעַ תַּאֲוָתָם וְקִנְאָתָם בְּזוּלָתָם. אֵלּוּ יָמִיתוּ הָאָדָם בְּלִי סָפֵק כִּי יֶחֱלֶה גּוּפוֹ וְיָמוּת טֶרֶם עִתּוֹ:
וְיֵשׁ מְפָרְשִׁים שֶׁהַכֹּל מְקַלְּלִין אוֹתוֹ וְתָחוּל עָלָיו קִלְלָתָם וְיֵצֵא מִן הָעוֹלָם, שֶׁהֲרֵי אָמְרוּ חֲזַ"ל אַל תְּהִי קִלְלַת הֶדְיוֹט קַלָּה בְּעֵינֶיךָ. מִדְרַשׁ שְׁמוּאֵל:

Mishna 12

 שֶׁכָּךְ דָּרְשׁוּ רַבּוֹתֵינוּ זַ"ל בַּפָּסוּק לֹא יָמוּשׁוּ מִפִּיךָ וּמִפִּי זַרְעֲךָ וּמִפִּי זֶרַע זַרְעֲךָ וְגוֹ'. וְקָא מַשְׁמַע לָן רַבִּי יוֹסֵי דְּהָנֵי מִלֵּי כְּשֶׁמְּתַקֵּן עַצְמוֹ לְכָךְ, דְּמִתְקַיְמָא בּוֹ יוֹתֵר מִזּוּלָתוֹ. וְאִי לָאו הָכִי, לֹא: 
(עיקר תוי"ט).

Mishna 13

<b>בִּקְרִיאַת שְׁמַע וּבַתְּפִלָּה.</b> לְפִי שֶׁהֵם קַבָּלַת עֹל מַלְכוּת שָׁמַיִם וַעֲבוֹדָה לוֹ יִתְבָּרַךְ, לְפִיכָךְ הִזְהִיר עֲלֵיהֶם יוֹתֵר. וּבְמִדְרַשׁ שְׁמוּאֵל כָּתַב דְּרַבֵּנוּ יוֹנָה גָּרַס הֱוֵי זָהִיר בִּקְרִיאַת שְׁמַע יוֹתֵר מִבַּתְּפִלָּה. וּפֵרֵשׁ הַטַּעַם כִּי זְמַן הַתְּפִלָּה הוּא רָחָב עַד אַרְבַּע שָׁעוֹת, וּזְמַן קְרִיאַת שְׁמַע קָצָר כְּוָתִיקִין עִם הָנֵץ הַחַמָּה. וְזֶהוּ לְשׁוֹן הֱוֵי זָהִיר, כִּי צָרִיךְ זְהִירוּת גְּדוֹלָה: 
(עיקר תוי"ט).

Mishna 14

<b>שָׁקוּד כוּ'.</b> פֵּרוּשׁ הֱוֵי שָׁקוּד וְיָגֵעַ בְּלִמּוּד הַתּוֹרָה כְּדֵי שֶׁתֵּדַע לְהָשִׁיב כוּ'. וּלְפִי זֶה לֹא גָּרְסִינַן וְדַע, אֲבָל בִּסְפָרִים אֲחֵרִים גָּרְסֵי וְדַע. פֵּרוּשׁ דָּעֵהוּ אַתָּה בִּידִיעָה שְׁלֵמָה, וְלֹא תִּהְיֶה תְּשׁוּבָתְךָ אֵלָיו מְקֻבֶּלֶת אֶצְלְךָ אוֹ מְלֻמֶּדֶת מֵאַחֵר, כִּי כֵן לֹא תְּנַצֵּחַ אוֹתוֹ. וְאָמַר שֶׁתָּשִׁיב, הוֹדִיעַ שֶׁלֹא תֵּלֵךְ אַתָּה אֵלָיו לְהַקְשׁוֹת לוֹ, אֶלָּא אִם יָבֹא אֵלֶיךָ וְיַקְשׁוּ לְךָ, דַּע מַה שֶּׁתָּשִׁיב. [אָמְנָם אַתָּה לֹא תַּתְחִיל לְשַׁסּוֹת בְּךָ אֶת הַכֶּלֶב]. מִדְרַשׁ שְׁמוּאֵל:  
וְזֶה לְשׁוֹן הָרַמְבַּ"ם, אַף עַל פִּי שֶׁתִּלְמַד דֵּעוֹת הָאֶפִּיקוֹרְסִים לָדַעַת אֵיךְ תָּשִׁיב עֲלֵיהֶם, הִשָּׁמֵר שֶׁלֹּא יַעֲלֶה בְּלִבְּךָ דָּבָר מִן הַדֵּעוֹת הָהֵם, וְדַע שֶׁמִי שֶׁתַּעֲבֹד לְפָנָיו יוֹדֵעַ צְפוּן לִבְּךָ. וְהוּא אָמְרוֹ וְדַע לִפְנֵי מִי אַתָּה עָמֵל, רְצוֹנוֹ לוֹמַר שֶׁיְּכַוֵּן לִבּוֹ בֶּאֱמוּנַת הַשֵּׁם יִתְבָּרַךְ. עַד כָּאן. וְאִם כֵּן, לִפְנֵי מִי, מוּסָב עַל הַשֵּׁם יִתְבָּרַךְ:
<b>וְנֶאֱמָן כוּ'.</b> לֹא פָּלֵיג עַל מַאֲמָר אַל תִּהְיוּ כַּעֲבָדִים כוּ' וּכְמוֹ שֶׁכָּתַבְתִּי שָׁם. וּמָצָאתִי בְּנֻסַּח אֶרֶץ יִשְׂרָאֵל מֻגֶּהּ דְּגָרַס, וּמִי הוּא בַּעַל מְלַאכְתֶּךָ, וְתוּ לֹא מִידֵי: 
(עיקר תוי"ט).

Mishna 15



Mishna 16

<b>הַרְבֵּה.</b> לְפִי שֶׁאָמַר לְעֵיל וְהַשָּׂכָר הַרְבֵּה נִמְשַׁךְ לָאָדָם מִזֶּה לוֹמַר הִנֵּה אֲקַבֵּל שָׂכָר הַרְבֵּה כְּשֶׁאֶלְמֹד שָׁעָה אַחַת וְאַחַר כָּךְ אֲנִי יוֹשֵׁב בָּטֵל מִתּוֹרָה כִּי כְּבָר יֵשׁ לִי שָׂכָר הַרְבֵּה לְקַבֵּל. לְכָךְ אָמַר אִם לָמַדְתָּ הַרְבֵּה כוּ' דְּאִי לָאו הָכִי לֹא שֶׁהֲרֵי אַדְּרַבָּה יֵשׁ לְךָ עֹנֶשׁ בַּעֲוֹן בִּטּוּל תּוֹרָה. מִדְרַשׁ שְׁמוּאֵל. וְלֹא אָמְרוּ אֶחָד הַמַּרְבֶּה וְאֶחָד הַמַּמְעִיט כוּ' אֶלָּא כְּשֶׁנַּעֲרִיךְ גַּם כֵּן הַמְּנַדְּבִים מָה עֶרְכָּם, הַיְנוּ שֶׁהֶעָשִׁיר מַרְבֶּה וְהֶעָנִי מַמְעִיט, אֲבָל לֹא כְּשֶׁיֵּשׁ בִּיכָלְתּוֹ לְהַרְבּוֹת וְהִמְעִיט. וְעַיֵּן תּוֹסְפוֹת יוֹם טוֹב:  
<b>שְׂכַר כוּ'.</b> וְלֹא תַּעֲלֶה עַל דַּעְתְּךָ שֶׁכְּשֶׁתְּקַבֵּל הַמַּתָּנָה הָרְמוּזָה בַּמַּתָּן וּבָהַרְבֵּה, שֶׁיְּנֻכֶּה מִשְּׂכָרְךָ. מִדְרַשׁ שְׁמוּאֵל:  
<b>וְדַע כוּ'.</b> כְּלוֹמַר אֵין הַכַּוָּנָה כְּדֵי שֶׁתַּעֲבֹד עַל מְנַת לְקַבֵּל פְּרָס. רַק כַּוָּנָתִי הִיא זֹאת שֶׁתֵּדָעֵהוּ דֶּרֶךְ יְדִיעָה לְבַד וּכְדִלְעֵיל. וְיֵשׁ גּוֹרְסִים שֶׁמַּתָּן, בְּשִׁי"ן. וּלְפִי זֶה יֵשׁ לוֹמַר דְּאָתָא לְמֵימַר דַּאֲפִלּוּ מַתָּן שֶׁהִיא הַמַּתָּנָה, בְּהַאי עָלְמָא לֵיכָּא, וּלְכָךְ אַל תִּתְמַהּ בִּרְאוֹתְךָ הַצַּדִּיקִים אִם מֵרָעָה אֶל רָעָה יָצָאוּ. כֵּן כָּתַב בְּמִדְרַשׁ שְׁמוּאֵל: 
(עיקר תוי"ט).

Chapter 3



Mishna 1

<b>עֲקַבְיָא.</b> בִּזְמַן הַבַּיִת הָיָה. וְעַיֵּן תּוֹסְפוֹת יוֹם טוֹב:
<b>דַּע.</b> חָזַר וְאָמַר מִלַּת דַּע לְפִי שֶׁלִפְנֵי מִי אַתָּה עָתִיד כוּ' אֵינָן בְּהִסְתַּכְּלוּת וּרְאִיָּה מוּחֶשֶׁת כִּי אִם שֶׁיַּאֲמִין זֶה בְּדֶרֶךְ יְדִיעָה. מִדְרַשׁ שְׁמוּאֵל:
<b>מֵאַיִן כוּ'.</b> שְׁאֵלַת הַמָּקוֹם שֶׁבָּא מִשָּׁם בִּלְשׁוֹן אַיִן כְּמוֹ מֵאַיִן בָּאוּ הָאֲנָשִׁים, וּשְׁאֵלַת הַמָּקוֹם שֶׁיָּבֹא לְשָׁם בִּלְשׁוֹן אָנָה כְּמוֹ אָנָה אֵלֵךְ מֵרוּחֲךָ וְאָנָה מִפָּנֶיךָ אֶבְרַח:  
<b>אַתָּה הוֹלֵךְ.</b> כִּי הָאָדָם הוֹלֵךְ לְבֵית עוֹלָמוֹ וּמִתְקָרֵב אֶל הַמִּיתָה כִּי יוֹם הַמָּוֶת מִיּוֹם הִוָּלְדוֹ הוּא, שֶׁמִּיּוֹם שֶׁנּוֹלָד הוּא מִתְקָרֵב וְהוֹלֵךְ אֶל הַמִּיתָה, וְעַל כֵּן נָקַט לְשׁוֹן הֹוֶה וְלֹא לְשׁוֹן עָתִיד. מִדְרַשׁ שְׁמוּאֵל:  
<b>לִמְקוֹם כוּ'.</b> וְלֹא אָמַר שֶׁיִּהְיֶה רִמָּה וְתוֹלֵעָה, שֶׁכָּךְ אָמַר הַכָּתוּב כִּי עָפָר אַתָּה וְאֶל עָפָר תָּשׁוּב. דֶּרֶךְ חַיִּים:  
<b>דִּין וְחֶשְׁבּוֹן.</b> תְּחִלַּת דִּין קָאָמַר, וּלְפִיכָךְ הִקְדִּים דִּין לְחֶשְׁבּוֹן. וְאָמַר לָתֵת דִּין, שֶׁאִם יַעֲשֶׂה חֵטְא מִתְחַיֵּב מִזֶּה דִּין, לְכָךְ שַׁיָּךְ לוֹמַר שֶׁהוּא נוֹתֵן הַדִּין כוּ'. דֶּרֶךְ חַיִּים: 
(עיקר תוי"ט).

Mishna 2

<b>מַלְכוּת.</b> הוּא הַמֶּלֶךְ עִם שָׂרָיו וְיוֹעֲצָיו הַמַּנְהִיגִים מַלְכוּתוֹ וְעוֹשִׂים מִשְׁפָּט בָּאָרֶץ, [וּלְפִיכָךְ לֹא אָמַר בִּשְׁלוֹם] הַמֶּלֶךְ. כָּךְ פֵּרְשׁוּ הַמְפָרְשִׁים:  
<b>לֵצִים.</b> דְּאֵין לֵיצָנוּת גְּדוֹלָה מִמִּי שֶׁאוֹמְרִים לוֹ מְנֵה זְהוּבִים שָׁעָה אַחַת וְכָל שֶׁתִּמְנֶה יִהְיֶה שֶׁלְּךָ, וְהוּא בָּטֵל, וַדַּאי מִתְלוֹצֵץ מִן הַזְּהוּבִים וּמְבַזֶּה אוֹתָם. כֵּן הַבָּטֵל מִדִּבְרֵי תּוֹרָה אַחַר שֶׁיּוֹדֵעַ הַשָּׂכָר הַגָּדוֹל הַזֶּה, אֵינוֹ כִּי אִם לֵץ. וְאָמַר וְאֵין בֵּינֵיהֶם רְצוֹנוֹ לוֹמַר שֶׁאַף עַל פִּי שֶׁכָּל אֶחָד עוֹסֵק לְבַדּוֹ אֲבָל אֵין בֵּינֵיהֶם, שֶׁכָּל אֶחָד מַהֲבִיל וּמִתְלוֹצֵץ בְּלִבּוֹ עַל יְדִיעַת וְלִמּוּד חֲבֵרוֹ וְחוֹשֵׁב שֶׁאֵין לוֹ תּוֹעֶלֶת בְּחֶבְרָתוֹ עִמּוֹ כוּ', בְּוַדַּאי לֵצִים יִקָּרְאוּ אַף עַל פִּי שֶׁאֵין פּוֹצֶה פֶּה. וְעַיֵּן תּוֹסְפוֹת יוֹם טוֹב:  
<b>שְׁכִינָה שְׁרוּיָה בֵינֵיהֶם.</b> הֵפֶךְ הַלֵּיצָנִים, כִּי הֵם הַכַּת שֶׁאֵינָם רוֹאִים פְּנֵי הַשְּׁכִינָה. אָמְנָם אֵלּוּ לְהֶפֶךְ, כִּי הַלֵּיצָנִים אֲפִלּוּ בְּמוֹתָם הַשְּׁכִינָה מִתְרַחֶקֶת מֵהֶם כָּל שֶׁכֵּן בְּחַיֵּיהֶם, וְאֵלּוּ אֲפִלּוּ בְּחַיֵּיהֶם שְׁכִינָה שְׁרוּיָה בֵּינֵיהֶם כָּל שֶׁכֵּן בְּמִיתָתָם. מִדְרַשׁ שְׁמוּאֵל:  
<b>וְעוֹסֵק כוּ'.</b> שֶׁיָּחִיד אֵינוֹ רָגִיל לְהוֹצִיא דִּבְרֵי תּוֹרָה מִפִּיו, וּלְפִיכָךְ לֹא שַׁיָּךְ לוֹמַר אֶצְלוֹ וְעוֹסֵק בְּדִבְרֵי תּוֹרָה כְּמוֹ שֶׁהוּא אֵצֶל שְׁנַיִם שֶׁהֵם מְדַבְּרִים זֶה עִם זֶה: 
(עיקר תוי"ט).
וְכֵן פֵּרֵשׁ הָרַמְבַּ"ם. אֲבָל גִּרְסָתוֹ, מִנַּיִן שֶׁאֲפִלּוּ אֶחָד יוֹשֵׁב וְשׁוֹנֶה שֶׁמַּעֲלֶה עָלָיו הַכָּתוּב כְּאִלּוּ קִיֵּם אֶת הַתּוֹרָה שֶׁנֶּאֱמַר יֵשֵׁב וְגוֹ'. וְלַגִּרְסָא שֶׁלָּנוּ נִרְאֶה כְּמוֹ שֶׁכָּתַב מִדְרַשׁ שְׁמוּאֵל בְּשֵׁם הָרַשְׁבַּ"ם, שֶׁמְּפָרֵשׁ כִּי נָטַל עָלָיו, שֶׁהֻשְׁלַךְ עָלָיו שָׂכָר מֻשְׁלָם, אוֹ הֲרֵי הוּא כְּנָטַל שְׂכָרוֹ כְּבָר שֶׁמְּזֻמָּן הוּא. עוֹד פֵּרֵשׁ כָּאן כְּמוֹ שֶׁכָּתַב הָרַ"ב סוֹף מִשְׁנָה ו'. וְגִרְסַת רַשִׁ"י נִרְאֶה לִי דְּגָרַס כָּאן כָּל מָקוֹם וְגוֹ' וּלְקַמָּן מִשְׁנָה ו' גָּרַס כִּי נָטַל וְגוֹ' כוּ'. וּבַגְּמָרָא, וּמֵאַחַר דַּאֲפִלּוּ חַד, תְּרֵי מִבַּעְיָא, תְּרֵי מִכְתְּבֵי מִלַּיְהוּ בְּסֵפֶר הַזִּכְרוֹנוֹת, חַד לֹא מִכְתְּבֵי מִלֵּיהּ. וְעַיֵּן תּוֹסְפוֹת יוֹם טוֹב:

Mishna 3

<b>שְׁלֹשָׁה.</b> נָקַט שְׁלֹשָׁה, דְּבַפָּסוּק שֶׁהֵבִיא לִרְאָיָה שָׁם מְדַבֵּר גַּם כֵּן בִּשְׁלֹשָׁה, הֶחָכָם וְהַכֹּהֵן וְהַנָּבִיא. לֵב אָבוֹת:  
וְהַבְּרָכוֹת הֵן שָׁלֹשׁ. כִּי הַטּוֹב וְהַמֵּטִיב בְּיַבְנֶה תִּקְנוּהָ. וְנִמְצָא שֶׁהֵן כְּנֶגֶד שָׁלֹשׁ אִמּוֹת דִּלְקַמָּן. וְעַיֵּן תּוֹסְפוֹת יוֹם טוֹב שֶׁהֶאֱרִיךְ לְרַמֵּז בְּשָׁלֹשׁ בְּרָכוֹת אֵלּוּ שֶׁהֵם נֶגֶד תּוֹרָה נְבִיאִים כְּתוּבִים. אִי נַמִּי נֶגֶד מִקְרָא מִשְׁנָה גְּמָרָא. וְסִיֵּם וְזֶה לְשׁוֹנוֹ, וְאַף עַל פִּי שֶׁהִצַּבְתִּי צִיּוּנִים לְהַדְמוֹת בִּרְכַּת הַמָּזוֹן לְתוֹרָה נְבִיאִים כְּתוּבִים אִי נַמִּי כוּ' כִּדְאִיתָא בְּסוֹטָה סוֹף פֶּרֶק ז', מִכָּל מָקוֹם לֹא נִתְיַשְּׁבָה דַּעְתִּי בִּפְסָק הַזֶּה לָצֵאת יְדֵי חוֹבָה בְּכָךְ, דְּוַדַּאי דְּרַבִּי שִׁמְעוֹן לָאו בְּהָכִי מַיְרֵי, דְּאַטּוּ בִּרְשִׁיעֵי עָסְקִינַן שֶׁאֵין מְבָרְכִין בִּרְכַּת הַמָּזוֹן שֶׁהוּא מִצְוַת עֲשֵׂה. וּמִלֵּי דְּאָבוֹת מִלֵּי דַּחֲסִידוּת נִינְהוּ. וּלְשׁוֹן רַשִׁ"י, וּרְגִילִין בְּנֵי אָדָם לִפְטֹר עַצְמָן בְּבִרְכַּת הַמָּזוֹן:
<b>מִשֻּׁלְחָנוֹ שֶׁל מָקוֹם.</b> שֶׁמַּעֲלֶה עֲלֵיהֶם כְּאִלּוּ הִקְרִיבוּ קָרְבָּנוֹת, עַל דֶּרֶךְ מַה שֶּׁאָמְרוּ רַבּוֹתֵינוּ זַ"ל כֹּהֲנִים מִשֻּׁלְחַן גָּבוֹהַּ קָא זָכוּ. מִדְרַשׁ שְׁמוּאֵל: 
(עיקר תוי"ט).

Mishna 4

<b>וּמְפַנֶּה.</b> וְהוּא גִּרְסַת הָרַ"ב. וְגִרְסַת וְהַמְּפַנֶּה טָעוּת הוּא, דְּאִם כֵּן הַנֵּעוֹר אֵינוֹ מְפַנֶּה וְלָמָּה יִתְחַיֵּב. וְהָרַשְׁבַּ"ם מְפָרֵשׁ הַנֵּעוֹר בַּלַּיְלָה וַאֲפִלּוּ בַּבַּיִת. וְהַמְּהַלֵּךְ בַּדֶּרֶךְ וַאֲפִלּוּ בַּיּוֹם. וּבִשְׁנֵיהֶם בִּיחִידִי עָסְקִינַן. וְלִדְבָרָיו יֵשׁ לְקַיֵּם גִּרְסַת וְהַמְּפַנֶּה. וְעַיֵּן תּוֹסְפוֹת יוֹם טוֹב: 
(עיקר תוי"ט).

Mishna 5

<b>עֹל תּוֹרָה.</b> הַתְמָדַת הַקְּרִיאָה. הָרַמְבַּ"ם: 

וְלָאו דְּמִתְחַיֵּב בְּנַפְשׁוֹ דִּלְעֵיל בִּמְפַנֶּה, חָמוּר מִנּוֹתְנִין עָלָיו עֹל דְּהָכָא בְּפוֹרֵק. דְּוַדַּאי לֵיתָא. אֶלָּא דְּמִתְחַיֵּב דְּאָמְרָן הַיְנוּ אִם יִפְגְּעוּ בּוֹ לִסְטִים אוֹ מַזִּיקִים מִתְחַיֵּב בְּנַפְשׁוֹ, וְדָמוֹ הָיָה נִדְרָשׁ מֵעַצְמוֹ, אֲבָל אֶפְשָׁר שֶׁלֹּא יְאָרְעוֹ כָּל רַע. אֲבָל הָכָא נוֹתְנִין כוּ' וְלֹא יוּכַל מַלֵּט. נִרְאֶה לִי:

Mishna 6

 וְכֵן מָצִינוּ עֲשָׂרָה שֶׁדָּנִין, בְּדִינֵי עֲרָכִין, וּשְׁנַיִם וְאֶחָד כְּשֶׁקִּבְּלוּ עֲלֵיהֶם. אִי נַמִּי יָחִיד מֻמְחֶה: 
אַף עַל גַּב דְּגִרְסָתוֹ בַּדִּין, עֵסֶק הַתּוֹרָה כָּל שֶׁכֵּן הוּא:
<b>אֲפִלּוּ שְׁנַיִם.</b> וּמֵאַחַר דַּאֲפִלּוּ תְּרֵי, תְּלָתָא מִבַּעְיָא. מַהוּ דְּתֵימָא דִּינָא שְׁלָמָא בְּעָלְמָא וְלֹא אָתְיָא שְׁכִינָה, קָא מַשְׁמַע לָן דְּדִינָא נַמִּי הַיְנוּ תּוֹרָה. וּמֵאַחַר דַּאֲפִלּוּ תְּלָתָא, עֲשָׂרָה מִבַּעְיָא. עֲשָׂרָה קַדְמָא שְׁכִינָה וְאָתְיָא, תְּלָתָא עַד דְּיָתְבֵי. גְּמָרָא. וְאַדְּאִתְּמַר הָתָם קָאָמַר לָהּ, וְלֹא אִתְּמַר הָתָם חֲמִשָּׁה. וּבְמִדְרַשׁ שְׁמוּאֵל כָּתַב דְּבַעֲשָׂרָה נִצָּב, רְצוֹנוֹ לוֹמַר עוֹמֵד כִּבְיָכוֹל, וְהֵם יוֹשְׁבִים. מַה שֶּׁאֵין כֵּן בַּחֲמִשָּׁה דְּלֹא כְּתִיב נִצָּב. וְעַיֵּן מַה שֶּׁכָּתַבְתִּי לְעֵיל אוֹת י"א: 
(עיקר תוי"ט).

Mishna 7

<b>וְכֵן בְּדָוִד.</b> עַל אוֹתוֹ מַעֲשֶׂה שֶׁקִּבֵּץ כֶּסֶף וְזָהָב לְבֵית הַמִּקְדָּשׁ אָמַר דָּוִד פָּסוּק זֶה. רַשִׁ"י. וּמִשּׁוּם דְּאִיכָּא לְמִדְחֵי, דְּדִלְמָא דָּוִד שָׁאנֵי שֶׁהִתְנַדֵּב לְבֵית הַמִּקְדָּשׁ שֶׁהַשֵּׁם יִתְבָּרַךְ צִוָּה עָלָיו בִּפְרָטוּת וְהָיָה בְּהָנִיחַ וְגוֹ', אִי נַמִּי רַבִּים שָׁאנֵי, לְכָךְ לֹא אָמַר שֶׁנֶּאֱמַר כִּי מִמְּךָ הַכֹּל וְגוֹ', לְפִי שֶׁאֵינָהּ רְאָיָה גְּמוּרָה. דֶּרֶךְ חַיִּים:  
<b>בַּדֶּרֶךְ.</b> שֶׁהוּא מְקוֹם סַכָּנָה. וְיֵשׁ מְפָרְשִׁים דְּלָאו דַּוְקָא, אֶלָּא הוּא הַדִּין בַּבַּיִת, אֶלָּא דְּבַדֶּרֶךְ שְׁכִיחֵי אִילָן וְנִיר וְאֶפְשָׁר שֶׁיַּפְסִיק:  
<b>נִיר.</b> דְּלֹא תֵימָא דַּוְקָא אִילָן שֶׁהוּא רוֹאֵהוּ מֵרָחוֹק וְאוֹמֵר מַה נָּאֶה שֶׁזֶּה וַדַּאי שֶׁמַּפְסִיק, אֶלָּא אֲפִלּוּ נִיר שֶׁנִּמְצָא בְּצִדּוֹ כְּשֶׁהוּא מְהַלֵּךְ אֲפִלּוּ הָכִי הֲוֵי הֶפְסֵק. דֶּרֶךְ חַיִּים:  
<b>מַעֲלֶה עָלָיו הַכָּתוּב.</b> סָמִיךְ לֵיהּ עַל פָּסוּק הַקֹּטְפִים מַלּוּחַ עֲלֵי שִׂיחַ, דִּדְרָשׁוּהוּ עַל הַפּוֹסְקִים מִדִּבְרֵי תּוֹרָה, וְכֵן מְתֻרְגָּם דְּשָׁבְקִין פִּתְגְּמֵי אוֹרַיְתָא מִן לוּחַ לִבְּהוֹן מְטוֹל מִלֵּי דְּעָלְמָא. וְכֵיוָן שֶׁכֵּן הוּא מְתֻרְגָּם מִלְּתָא דִּפְשִׁיטָא הוּא וְאֵין צָרִיךְ לְהַזְכִּירוֹ בְּהֶדְיָא, וְסָמַךְ עַל הַמֵּבִין כוּ'. מִדְרַשׁ שְׁמוּאֵל. וְאָמַר כְּאִלּוּ כוּ'. צָרִיךְ לוֹמַר דְּהָכָא לֹא הֲוֵי אֶלָּא הֶפְסֵק דֶּרֶךְ עֲרַאי וּמִיָּד הוּא חוֹזֵר אֶל מִשְׁנָתוֹ, אֲבָל לְעֵיל מִשְׁנָה ד' קָאָמַר דִּמְפַנֶּה לִבּוֹ לְבַטָּלָה. וְלַפֵּרוּשׁ הַשֵּׁנִי שֶׁכָּתַב הָרַ"ב דְּהָכָא בִּמְבָרֵךְ כוּ', מֵעִקָּרָא לֹא קָשְׁיָא. וְעַיֵּן תּוֹסְפוֹת יוֹם טוֹב: 
(עיקר תוי"ט).

Mishna 8

<b>כָּל.</b> לַאֲתוֹיֵי אֲפִלּוּ מֵחֲמַת עַצְלוּת. וְהַמִּדְרַשׁ שְׁמוּאֵל כָּתַב אֲפִלּוּ מֵחֲמַת שֶׁהוּא טָרוּד לִמְצֹא טֶרֶף לְבֵיתוֹ אֲפִלּוּ הָכִי מִתְחַיֵּב בְּנַפְשׁוֹ. כִּי מִקְרָא מָלֵא הוּא הַשְׁלֵךְ עַל ה' יְהָבְךָ. וְאֵין נִפְטַר רַק מִי שֶׁתָּקְפָה כוּ':
<b>דָּבָר אֶחָד.</b> שֶׁאֵין לְךָ דָּבָר אֶחָד שֶׁאֵין תְּלוּיִים בּוֹ דְּבָרִים רַבִּים. וּלְפִיכָךְ בַּדָבָר הָאֶחָד שֶׁשָּׁכַח נִתְקַיֵּם פֶּן תִּשְׁכַּח אֶת הַדְּבָרִים. מִדְרַשׁ שְׁמוּאֵל. וְנִרְאֶה לִי דִּכְתִיב הִשָּׁמֶר לְךָ וּשְׁמֹר, כֶּפֶל, דְּהַיְנוּ לָתֵת שְׁמִירָה לְכָל דִּבּוּר:  
<b>וִיסִירֵם.</b> כְּלוֹמַר שֶׁיֵּשֵׁב וְיִפְנֶה לַבַּטָּלָה וּבְזֶה יְסִירֵם מִלִּבּוֹ, וְאַף עַל פִּי שֶׁאֵינוֹ מִתְכַּוֵּן שֶׁעַל יְדֵי כָּךְ יָסוּרוּ מִלִּבּוֹ, דְּהָא לֹא כְּתִיב פֶּן תְּסִירֵם, אֶלָּא פֶּן יָסוּרוּ, וּמֵאֲלֵיהֶם מַשְׁמַע. וְהָכִי דִּיֵּק לִישְׁנָא דְּמַתְנִיתִין, מִדְּלֹא קָתָנֵי יָכוֹל אֲפִלּוּ לֹא הֵסִירָם, לְפִי שֶׁלֹּא נִתְמַעֵט אֶלָּא תָּקְפָה בִּלְבַד, אֲבָל הֲסָרָה דְּמִמֵּילָא נַמִּי בְּאַזְהָרַת דְּפֶן יָסוּרוּ. דֶּרֶךְ חַיִּים. וְכָל זֶה בְּאֵינוֹ רוֹצֶה יוֹתֵר בַּבַּטָּלָה מִבְּדִבְרֵי תּוֹרָה, אֶלָּא כְּשֶׁבָּא דְּבַר בַּטָּלָה לְיָדוֹ יוֹשֵׁב בָּטֵל וּמִתְרַשֵּׁל מִלַּחֲזֹר עַל לִמּוּדוֹ. וּלְכָךְ לֹא אָמַר אֶלָּא מַעֲלֶה כוּ' כְּאִלּוּ. וּמַתְנִיתִין (ד') דְּמִתְחַיֵּב בְּנַפְשׁוֹ, הַיְנוּ בְּהַמְפַנֶּה כוּ' שֶׁרוֹצֶה יוֹתֵר בַּבַּטָּלָה מִבְּעֵסֶק הַתּוֹרָה וּמְבַקֵּשׁ וְחוֹזֵר עַל הַבַּטָּלָה, אֲבָל עַל כָּל פָּנִים אִלּוּ לֹא יִשְׁכְּחֵם הֲוָה נִיחָא לֵיהּ. וְרַבִּי נְחוּנְיָא בֶּן הַקָּנֶה דְּמַתְנִיתִין ה' הַפּוֹרֵק עֹל, מַיְרֵי בְּמִי שֶׁנִּתְכַּוֵּן לְהָסִיר דִּבְרֵי תּוֹרָה מִלִּבּוֹ. נִרְאֶה לִי: 
(עיקר תוי"ט).

Mishna 9

 וּבְהָכִי מְתֹרָץ דְּלֹא פָּלֵיג אַדְּהִלֵּל שֶׁאָמַר בְּפֶרֶק דִּלְעֵיל מִשְׁנָה ה' אֵין בּוּר יְרֵא חֵטְא, דְּהָכָא בְּמַחֲשָׁבָה קָאָמַר וְלֹא בְּפֹעַל, שֶׁאֵין בּוּר יוֹדֵעַ אֵיזֶהוּ חֵטְא שֶׁיִּירָא מִמֶּנּוּ, אֲבָל בְּמַחֲשָׁבָה יָכוֹל לְחַשֵּׁב וּלִירָא מִכָּל דָּבָר שֶׁיְּהֵא חֵטְא. וְעַיֵּן תּוֹסְפוֹת יוֹם טוֹב:  
<b>חֶטְאוֹ.</b> כִּי אֵין צַדִּיק בָּאָרֶץ אֲשֶׁר יַעֲשֶׂה טוֹב וְלֹא יֶחֱטָא, וּלְהָכִי קָאָמַר שֶׁיִּרְאַת חֶטְאוֹ, שֶׁיָּרֵא מִן הַחֵטְא שֶׁהוּא מוּכָן. וְלֹא קָשְׁיָא דַּהֲוָה לֵיהּ לְמִתְנֵי כָּל שֶׁיִּרְאָתוֹ מֵהַחֵטְא קוֹדֶמֶת כוּ'. דֶּרֶךְ חַיִּים:  
<b>וְכָל כוּ'.</b> הַיְנוּ שֶׁזְּכוּתוֹ בָּזֶה אוֹ עָנְשׁוֹ גּוֹבֶרֶת עַל הַגְּזֵרָה שֶׁגָּזְרוּ עָלָיו אִם יִהְיֶה חָכָם אוֹ טִפֵּשׁ [וְתִתְקַיֵּם הַגְּזֵרָה בִּשְׁאָר עִנְיָנָיו וְלֹא בְּלִמּוּד הַתּוֹרָה], אֲבָל אִם בָּאוּ שְׁנֵיהֶם כְּאֶחָד מַנִּיחִים אוֹתוֹ כְּפִי הַגְּזֵרָה שֶׁאִם הִיא שֶׁיִּהְיֶה חָכָם מִתְקַיֶּמֶת, וְאִם שֶׁיִּהְיֶה טִפֵּשׁ אֵינָהּ מִתְקַיֶּמֶת. וְכֵן פֵּרוּשׁ בָּבָא שְׁנִיָּה. מִדְרַשׁ שְׁמוּאֵל:
(עיקר תוי"ט).
וְאִם תֹּאמַר אֵיךְ אֶפְשָׁר שֶׁיִּהְיוּ מַעֲשָׂיו מְרֻבִּין מֵחָכְמָתוֹ, שֶׁמַּה שֶׁאֵינוֹ יוֹדֵעַ אֵיךְ יַעֲשֶׂה. אֶלָּא, בְּמַה שֶּׁמְּקַבֵּל עַל עַצְמוֹ לַעֲשׂוֹת כָּל הַדְּבָרִים אֲשֶׁר יַגִּידוּ לוֹ הַחֲכָמִים וְלֹא יָסוּר יָמִין וּשְׂמֹאל, הֲרֵי זֶה מַעֲשָׂיו מְרֻבִּין מֵחָכְמָתוֹ. מִדְרַשׁ שְׁמוּאֵל. וּבְהָכִי נִיחָא דְּלֹא קָתָנֵי קוֹדְמִין. וְעַיֵּן תּוֹסְפוֹת יוֹם טוֹב:

Mishna 10

שֶׁנֶּאֱמַר (מִשְׁלֵי ג) וּמְצָא חֵן וְשֵׂכֶל טוֹב בְּעֵינֵי וְגוֹ'. וְאוֹמֵר וְחֶסֶד ה' מֵעוֹלָם וְעַד עוֹלָם עַל יְרֵאָיו. שֶׁכָּל מִי שֶׁמָּשׁוּךְ עָלָיו חוּט שֶׁל חֶסֶד בְּיָדוּעַ שֶׁהוּא יְרֵא שָׁמַיִם:
<b>וְכָל שֶׁאֵין כוּ'.</b> צְרִיכָא. דְּאִי מֵרֵישָׁא לֵיכָּא לְמִשְׁמַע, דְּאֶפְשָׁר שֶׁאֵין רוּחַ הַבְּרִיּוֹת נוֹחָה הֵימֶנּוּ לְפִי שֶׁהוּא נוֹטֶה אֶל קָצֶה הָאַחֲרוֹן מֵהַחֲסִידוּת, וַאֲפִלּוּ הָכִי רוּחַ הַמָּקוֹם נוֹחָה הֵימֶנּוּ, קָא מַשְׁמַע לָן. וְאִי תָּנָא סֵיפָא לֵיכָּא לְמִשְׁמַע הָרֵישָׁא לְפִי שֶׁאֶפְשָׁר שֶׁרוּחַ הַבְּרִיּוֹת נוֹחָה הֵימֶנּוּ לְפִי שֶׁמַּרְאֶה בְּעַצְמוֹ סִימָנֵי טָהֳרָה וּבְקִרְבּוֹ יָשִׂים אָרְבּוֹ, קָא מַשְׁמַע לָן דְּסִימָן מֻבְהָק הוּא בִּשְׁנֵי הַפָּנִים. וְטַעֲמָא דִּכְתִיב וְאֶת רוּחִי אֶתֵּן בְּקִרְבְּכֶם, הֲרֵי רוּחַ הַבְּרִיּוֹת רוּחַ הַמָּקוֹם. וְלֹא קָתָנֵי שֶׁרוּחַ כָּל הַבְּרִיּוֹת כוּ', דְּלֹא חָיְשִׁינַן לְמִעוּטָא, כִּדְאַשְׁכְּחַן בְּמָרְדְּכַי. מִדְרַשׁ שְׁמוּאֵל:  
(עיקר תוי"ט).
כִּי בְּשַׁחֲרִית הָאָדָם הוּא עָצֵל מֵחֲמַת הַשֵּׁנָה, וּבָעֶרֶב כְּבָר הוּא יָגֵעַ וּמְבַקֵּשׁ לָנוּחַ, וּבַצָּהֳרַיִם הָאָדָם בְּכֹחַ בְּיוֹתֵר עַד שֶׁהוּא שָׂמֵחַ לְגַמְרֵי. דֶּרֶךְ חַיִּים:

Mishna 11

<b>הַמְּחַלֵּל כוּ' וְהַמַּלְבִּין.</b> בַּגְּמָרָא מוֹכַח לְהוּ מִקְּרָאֵי. וְעַיֵּן תּוֹסְפוֹת יוֹם טוֹב:
(עיקר תוי"ט).
כִּמְנַשֶּׁה שֶׁהָיָה דּוֹרֵשׁ לָמָּה לוֹ לְמֹשֶׁה לִכְתֹּב וְתִמְנַע הָיְתָה פִילֶגֶשׁ. רַשִׁ"י:
דְּאִלּוּ שְׁאָר עֲבֵרוֹת, יִסּוּרִין עִם הַמִּיתָה מְמָרְקִין:

Mishna 12

<b>בְּשִׂמְחָה.</b> וְזֶה יוֹתֵר מִמַּה שֶׁאָמַר שַׁמַּאי בְּסֵבֶר פָּנִים יָפוֹת. הָרַמְבַּ"ם: 
(עיקר תוי"ט).

Mishna 13

<b>שְׂחוֹק וְקַלּוּת רֹאשׁ כוּ'.</b> כְּלוֹמַר אֲבָל כֹּבֶד רֹאשׁ וְהַיִּרְאָה הוּא סְיָג לָעֲרָיוֹת. שֶׁכָּל זֹאת הַמִּשְׁנָה מְדַבֶּרֶת בִּסְיָגִים. הָרַב רַבֵּנוּ יוֹנָה. וְלֹא תָּנֵי הַסְּיָג, מִשּׁוּם דְּלֹא הֲוָה מִשְׁתָּמַע דְּמַרְגִּילִין אֶלָּא דִּמְבִיאִין לִידֵי עֶרְוָה. מִדְּרָשׁ שְׁמוּאֵל. וְעַיֵּן תּוֹסְפוֹת יוֹם טוֹב:  
שׁוֹגְגִים מֵאֲלֵיהֶם, כִּסְבוּרִים שֶׁהוּא רָאוּי לְהִתְעַבֵּר. מֻטְעִים, עַל יְדֵי עֵדֵי שֶׁקֶר. רַשִׁ"י:
<b>מַעַשְׂרוֹת כוּ'.</b> בְּמִשְׁנָה יְרוּשַׁלְמִי גָּרַס מַעַשְׂרוֹת סְיָג לַתּוֹרָה, וּפֵרֵשׁ שֶׁעַל יְדֵי כֵּן יוּכְלוּ מְקַבְּלֶיהָ לְהַחֲזִיק בַּתּוֹרָה וּלְלַמְּדָהּ. כְּמַאֲמָרָם זַ"ל לֹא נִתְּנָה הַתּוֹרָה אֶלָּא לְאוֹכְלֵי תְּרוּמָה. [וּמַעַשְׂרוֹת שֵׁם לִכְלַל הַמַּתָּנוֹת] וְהָרַ"ר יִשְׂרָאֵל פֵּרֵשׁ דִּכְתִיב וְאָכַלְתָּ וְגוֹ' מַעֲשַׂר דְּגָנְךָ וְגוֹ' לְמַעַן תִּלְמַד לְיִרְאָה וְגוֹ'. מִדְרַשׁ שְׁמוּאֵל:  
<b>סְיָג לַחָכְמָה שְׁתִיקָה.</b> וְלֹא אָמַר שְׁתִיקָה סְיָג לַחָכְמָה, דְּשָׁאנֵי הָא לְפִי שֶׁאֵין שׁוּם סְיָג לַחָכְמָה כִּי אִם הַשְּׁתִיקָה בִּלְבַד, לְהָכִי תָּנֵי סְיָג קֹדֶם. מַה שֶּׁאֵין כֵּן אִינָךְ דְּאַף עַל גַּב שֶׁכָּל אֶחָד סְיָג לְאוֹתוֹ דָּבָר, מִכָּל מָקוֹם יֵשׁ לְאוֹתוֹ דָּבָר סְיָג אַחֵר מִלְּבַד זֶה. מִדְרַשׁ שְׁמוּאֵל: 
(עיקר תוי"ט).
וּמִכֵּיוָן שֶׁהָאֱוִיל כְּשֶׁמַּחֲרִישׁ יֵחָשֵׁב לֶחָכָם שָׁמְעִינַן מִנַּהּ דְּכָל הַשּׁוֹתֵק הֲרֵי הוּא חָכָם. וְעוֹד דִּלְעֵיל מִנֵּיהּ כְּתִיב חוֹשֵׂךְ אֲמָרָיו יוֹדֵעַ דָּעַת יְקַר רוּחַ אִישׁ תְּבוּנָה:

Mishna 14

<b>חָבִיב אָדָם כוּ'.</b> לָכֵן מֻטָּל עָלָיו לַעֲשׂוֹת רְצוֹן קוֹנוֹ. רַשִׁ"י. וּבְכָל אָדָם אָמַר רַבִּי עֲקִיבָא, וּכְמוֹ שֶׁהוּא הָרְאָיָה שֶׁמִּמֶּנּוּ הֵבִיא שֶׁהוּא נֶאֱמַר לִבְנֵי נֹחַ וְלֹא לִבְנֵי יִשְׂרָאֵל לְבַדָּם. וְעַיֵּן תּוֹסְפוֹת יוֹם טוֹב שֶׁהֶאֱרִיךְ:  
<b>כְּלִי חֶמְדָּה.</b> הִיא הַתּוֹרָה שֶׁנִּקְרֵאת חֶמְדָּה. שֶׁנֶּאֱמַר תּוֹרַת ה' תְּמִימָה, וּכְתִיב בַּתְרֵיהּ (תְּהִלִּים יט) הַנֶּחֱמָדִים מִזָּהָב וְגוֹ'. מִדְרַשׁ שְׁמוּאֵל. וְעַיֵּן תּוֹסְפוֹת יוֹם טוֹב: 
(עיקר תוי"ט).

Mishna 15

שֶׁאֵין יְדִיעָתוֹ יִתְבָּרַךְ כִּידִיעָתֵנוּ. וְאַף עַל פִּי שֶׁאָנוּ אוֹמְרִים בּוֹ גַּם כֵּן יְדִיעָה, אֵין זֶה אֶלָּא בְּשִׁתּוּף גָּמוּר. וּכְמוֹ שֶׁאֵין בָּנוּ כֹּחַ לָדַעַת אֲמִתַּת מְצִיאוּתוֹ יִתְבָּרַךְ כוּ', כָּךְ אֵין בָּנוּ כֹּחַ לְהַשִּׂיג וְלִמְצֹא דַּעְתּוֹ, כִּי הוּא וְדַעְתּוֹ אֶחָד לֹא כְּהָאָדָם שֶׁהוּא וְדַעְתּוֹ שְׁנַיִם כוּ'. וְכָתַב הָרַ"מ אַלְמוֹשְׁנִינוֹ שֶׁדַּעַת הָרַמְבַּ"ם כְּמוֹ שֶׁכָּתַב הַמִּדְרַשׁ שְׁמוּאֵל, וְזֶה לְשׁוֹנוֹ, וּמֵעִקָּרָא לֹא קָשְׁיָא מִידֵי, לְפִי שֶׁיְּדִיעָתוֹ יִתְבָּרַךְ הוּא כְּצוֹפֶה וּמַבִּיט הָעֲשִׂיָּה שֶׁעוֹשֶׂה הָאָדָם וַהֲרֵי אֵין רְאִיַּת הָאָדָם מַכְרַחַת לְמַעֲשֵׂה זוּלָתוֹ, כָּךְ צְפִיַּת הַשֵּׁם יִתְבָּרַךְ מַעֲשֵׂה הָאָדָם אֵינוֹ מַכְרִיחָתוֹ, וִידִיעָתוֹ יִתְבָּרַךְ הֶעָתִיד הוּא אֶצְלוֹ הֹוֶה, שֶׁאֵין לְפָנָיו קְדִימָה וְאִחוּר, שֶׁאֵינוֹ בְּחֹק הַזְּמַן. עַד כָּאן. וְזֶהוּ הַהֶבְדֵּל יְדִיעָתוֹ מִיְדִיעָתֵנוּ, שֶׁיְּדִיעָתוֹ תָּמִיד בַּהֹוֶה אַף מַה שֶּׁהוּא עָתִיד בְּעֶרְכֵּנוּ אֶלָּא שֶׁאֵין בָּנוּ כֹּחַ לְהַשִּׂיגוֹ וּלְהָבִינוֹ כוּ'. וְעַיֵּן תּוֹסְפוֹת יוֹם טוֹב שֶׁהֶאֱרִיךְ בָּזֶה:  
(עיקר תוי"ט).
לֹא נִמְצָא כֵּן בְּפֵרוּשׁ הָרַמְבַּ"ם. אֶלָּא זֶה לְשׁוֹנוֹ, וְאָמַר שֶׁדִּין הַשֵּׁם יִתְבָּרַךְ עִם בְּנֵי אָדָם אָמְנָם הוּא בְּחֶסֶד וּבְטוֹב לֹא כְּפִי הַדִּין הָרָאוּי אֲלֵיהֶם, כְּמוֹ שֶׁבֵּאֵר יִתְבָּרַךְ מִדְּרָכָיו וְאָמַר אֶרֶךְ אַפַּיִם לַצַּדִּיקִים וְלָרְשָׁעִים. וְאָמַר הַמְּשׁוֹרֵר (תְּהִלִּים קמה) טוֹב ה' לַכֹּל:
עַיֵּן תּוֹסְפוֹת יוֹם טוֹב שֶׁהֶאֱרִיךְ בָּזֶה וְסִיֵּם וְזֶה לְשׁוֹנוֹ, וֶהֱוֵי יוֹדֵעַ דְּמִכָּל מָקוֹם נִפְרָעִין מִן הָאָדָם לְפִי מַעֲשָׂיו, שֶׁהָאוֹמֵר הַקָּדוֹשׁ בָּרוּךְ הוּא וַתְרָן הוּא יִוָּתְרוּ מֵעָיו, אֶלָּא מַאֲרִיךְ אַפּוֹ וְדָן הָעוֹלָם בְּטוֹב שֶׁלֹּא יְהֵא נֶאֱבַד וְנִפְסָד, וְגָבִי דִּילֵיהּ לְעִתִּים יְדוּעִים אֶצְלוֹ יִתְבָּרַךְ זִכְרוֹ נֶצַח:

Mishna 16

 וּלְשׁוֹן הָרַמְבַּ"ם, מָשָׁל עַל הַמָּוֶת וּשְׁאָר עֳנָשִׁים, כִּלְשׁוֹן הָרַ"ב בִּמְצוּדָה פְּרוּסָה:  
<b>מִדַּעְתּוֹ כוּ'.</b> אִית דְּגָרְסֵי מִדַּעְתָּן וְשֶׁלֹּא מִדַּעְתָּן. וְהוּא עִקָּר. וְשָׁב אֶל הַגַּבָּאִים. וּכְגוֹן הַהִיא דַּחֲגִיגָה דַּף ד', הֵיכִי יְכַלְתְּ לָהּ כוּ', אִם כֵּן לֶהֱוֵי בְּמִנְיָנָא, הַיְנוּ מִדַּעְתָּן וְשֶׁלֹּא מִדַּעְתָּן אֶלָּא בְּמִצְוַת הַקָּדוֹשׁ בָּרוּךְ הוּא. הָרַשְׁבַּ"ם:  
(עיקר תוי"ט).
בְּכֹחַ וּבָעֲלִילָה. עָרוּךְ. וְנֻסְחָא אַחֲרִינָא, וְהַדָּן דַּיַּן אֱמֶת. וְיֵשׁ גּוֹרְסִים וְהַדָּן דִּין אֱמֶת. וְיֵשׁ גּוֹרְסִים וְהַדַּיָּן דַּיַּן אֱמֶת:
מִלְּבַד הַשְּׁנוּיִין לְעֵיל מִשְׁנָה י"א, וּבְרֵישׁ פֶּרֶק חֵלֶק:

Mishna 17

 וְלֹא בָּא הַתַּנָּא לוֹמַר עַל קְדִימָה וְאִחוּר שֶׁצָּרִיךְ שֶׁיַּקְדִּים הָאֶחָד לַחֲבֵרוֹ. שֶׁאִם אַתָּה אוֹמֵר כֵּן אֵין גַּם אֶחָד מֵהֶם יִהְיֶה בִּמְצִיאוּתוֹ, שֶׁאִם אֵין הָאֶחָד אֶלָּא אִם כֵּן יַקְדִּים לוֹ הָאַחֵר וְכָל אֶחָד יֵשׁ לוֹ דִּין קְדִימָה עַל חֲבֵרוֹ, נִמְצָא שֶׁאִי אֶפְשָׁר שֶׁיִּמָּצֵא הַמְּאֻחָר בְּלֹא הַקּוֹדֵם כוּ', נִמְצָא שֶׁשְּׁנֵיהֶם אֵינָם נִמְצָאִים כוּ'. אֶלָּא שֶׁכַּוָּנַת הַתַּנָּא שֶׁאִם אֵינוֹ לוֹמֵד אַף עַל פִּי שֶׁנּוֹשֵׂא וְנוֹתֵן לֹא יִהְיֶה יָפֶה עִם הַבְּרִיּוֹת כִּי לֹא יֵדַע כַּדָּת מַה לַּעֲשׂוֹת כִּדְאִיתָא בְּבָבָא קַמָּא [דַּף ל] מַאן דְּבָעֵי לְמֵהֲוֵי חֲסִידָא לְעַיֵּן בְּמִלֵּי דִּנְזִיקִין. וְכֵן אִם אֵין דֶּרֶךְ אֶרֶץ כְּלוֹמַר שֶׁאֵין מַשָּׂאוֹ וּמַתָּנוֹ יָפֶה כוּ' סוֹף שֶׁתּוֹרָתוֹ מִשְׁתַּכַּחַת מִמֶּנּוּ עַל הֶעָוֹן אֲשֶׁר חָטָא שֶׁהוּא מְחַלֵּל שֵׁם שָׁמַיִם שֶׁאוֹמְרִים זֶה שֶׁלָּמַד תּוֹרָה כַּמָּה מְקֻלְקָלִין מַעֲשָׂיו כוּ':  
<b>אֵין חָכְמָה כוּ'.</b> עַיֵּן לְעֵיל מִשְׁנָה ט' בְּפֵרוּשׁ הָרַ"ב. וְיֵשׁ לוֹמַר דְּהָכִי קָאָמַר, אִם אֵין חָכְמָה, אָז אַף עַל פִּי שֶׁמַּחֲשַׁבְתּוֹ הוּא לִהְיוֹת יְרֵא חֵטְא, אֵין יִרְאָתוֹ יִרְאָה, כִּי לֹא יָדַע לְהִזָּהֵר עוֹד. וְכֵן אִם אֵין יִרְאָה הַיְנוּ בְּמַחֲשַׁבְתּוֹ, אֵין חָכְמָה, כְּלוֹמַר אֵין חָכְמָתוֹ מִתְקַיֶּמֶת. וְהַשְׁתָּא כָּל הַבָּבוֹת שָׁווֹת, שֶׁהַקָּדוּם בַּחֲלֻקָּה הָרִאשׁוֹנָה הוּא סִבָּה עַל הֲוָיַת הַשֵּׁנִי. וְהַקָּדוּם בַּחֲלֻקָּה הַשְּׁנִיָּה הוּא סִבָּה עַל קִיּוּם הַשֵּׁנִי. דֹּק בָּהֶם. וְעַיֵּן תּוֹסְפוֹת יוֹם טוֹב לְפִי הַנֻּסְחָא אַחֲרִינָא: 
וְאִם כֵּן זֶה שֶׁאָמַר הַכָּתוּב (תְּהִלִּים קיט) טוּב טַעַם וָדַעַת לַמְּדֵנִי, הֵן מִלּוֹת נִרְדָּפוֹת:
<b>קֶמַח.</b> לֹא אָמַר חִטִּים אוֹ לֶחֶם, לְפִי שֶׁלֹּא הִצְרִיכוֹ לִהְיוֹת לוֹ חִטִּים שֶׁדֶּרֶךְ לְהַכְנִיסָם לְיָמִים הַרְבֵּה, וְגַם לֹא יִסְתַּפֵּק בְּלֶחֶם שֶׁהוּא לְיוֹם אוֹ לְשָׁבוּעַ, שֶׁעָלָיו נֶאֱמַר וְהָיוּ חַיֶּיךָ תְּלוּיִים לְךָ מִנֶּגֶד זֶה הַסּוֹמֵךְ עַל הַפְּלָטֵר. אֶלָּא בְּאֶמְצָעָם שֶׁיִּהְיֶה לוֹ קֶמַח לִקְצָת יָמִים מוּכָן לַעֲשׂוֹת מִמֶּנּוּ לֶחֶם. גַּם שְׁאָר תַּבְשִׁילִין נַעֲשִׂים מִקֶּמַח. מִדְרַשׁ שְׁמוּאֵל:  
<b>כָּל כוּ'.</b> כְּבָר נִשְׁנָה כְּיוֹצֵא בָּזֶה בְּמִשְׁנָה ט'. וְלֹא בָּא הַתַּנָּא הַזֶּה אֶלָּא לְהוֹדִיעַ הָעִנְיָן בְּמָשָׁל נָאֶה הַזֶּה. וְכֵן כָּתַב הָרַמְבַּ"ם. וּלְכָךְ לֹא פֵּרֵשׁ בּוֹ הָרַ"ב כְּלוּם:  
<b>וְשָׁרָשָׁיו.</b> הַמַּעֲשֶׂה דּוֹמֶה לְשָׁרָשִׁים, לְפִי שֶׁהֵם עִקָּר, כִּדְאָמְרִינַן לְעֵיל לֹא הַמִּדְרָשׁ הוּא הָעִקָּר אֶלָּא הַמַּעֲשֶׂה. הָרַשְׁבַּ"ם:  
<b>וְהָיָה.</b> לְעֵיל מִנֵּיהּ כְּתִיב אָרוּר הַגֶּבֶר וְגוֹ' שֶׁאֵינוֹ בּוֹטֵחַ בַּה' שֶׁיַּזְמִין לוֹ פַּרְנָסָתוֹ אֶלָּא מַרְבֶּה בִּגְזֵלוֹת וּבוֹטֵחַ בִּבְנֵי אָדָם הַמַּחְזִיקִים יָדוֹ:
<b>כְּעֵץ.</b> לְעֵיל מִנֵּיהּ כְּתִיב בָּרוּךְ הַגֶּבֶר וְגוֹ'. רַשִׁ"י. וְרוּחַ וַעֲקִירָה מְפֹרָשׁ נַמִּי בִּקְרָא, דְּכֵיוָן דִּכְתִיב עַרְעָר לְשׁוֹן יְחִידִי, וַעֲרָבָה לְשׁוֹן מִישׁוֹר, לְהוֹרוֹת דְּאִית בֵּיהּ תַּרְתֵּי לְרִעוּתָא, שֶׁכֵּיוָן שֶׁאֵין אִילָנוֹת סְבִיבוֹתָיו וְגַם הוּא בְּמִישׁוֹר שֶׁאֵין סְבִיבוֹ הָרִים וּגְבָעוֹת אֵין מוֹנֵעַ לָרוּחַ שֶׁבָּא בוֹ וְיַכֵּהוּ עַד שֶׁיְּזִיזֶנּוּ מִמְּקוֹמוֹ. וּבַפָּסוּק וְהָיָה כְּעֵץ שָׁתוּל מְבֹאָר מִדְּאָמַר וְעַל יוּבַל יְשַׁלַּח שָׁרָשָׁיו שֶׁזֶּה וַדַּאי לְהוֹדִיעַ שֶׁהוּא מֻשְׁרָשׁ יָפֶה בָּאָרֶץ לֹא יְזִיזוּהוּ כָּל הָרוּחוֹת שֶׁבָּעוֹלָם. מִדְרַשׁ שְׁמוּאֵל. וְהַיְנוּ טַעֲמָא שֶׁלֹּא הֵבִיא הַפָּסוּק מִתְּהִלִּים אַף עַל פִּי שֶׁדָּוִד הַמֶּלֶךְ עָלָיו הַשָּׁלוֹם מֻקְדָּם לְיִרְמְיָה, מִפְּנֵי שֶׁכָּאן יוֹתֵר מְבֹאָר וְעַל יוּבַל וְגוֹ'. וְעַיֵּן תּוֹסְפוֹת יוֹם טוֹב: 
(עיקר תוי"ט).

Mishna 18

 הֵן דִּבְרֵי בֵּית שַׁמַּאי. וּלְבֵית הִלֵּל אֵינָן רַק ל"ה. וְלַהֲלָכָה לֵיתָא כְּלָל אֶלָּא טְבִילָה אַחַת בָּאַחֲרוֹנָה. וְהָרַ"ב לֹא בָּא כָּאן אֶלָּא לְהַפְלִיג הָעִנְיָן:  
<b>הֵן כוּ'.</b> לֹא בָּא לְמַעֵט שְׁאָר הֲלָכוֹת שֶׁבַּתּוֹרָה. דְּהָא לֹא מְמַעֵט אֶלָּא תְּקוּפוֹת כוּ'. אֶלָּא נָקַט הָנֵי לְפִי שֶׁהֵם דּוֹמִים לִתְקוּפוֹת כוּ' שֶׁהֵם חֶשְׁבּוֹנוֹת. וְאַף עַל פִּי שֶׁאֵלּוּ הֵם חֶשְׁבּוֹנוֹת הַבָּאִים מֵחֲמַת סָפֵק שֶׁאֵרַע בָּהֶן, וְאִלּוּ תְּקוּפוֹת כוּ' אֵין בְּחֶשְׁבּוֹנוֹתֵיהֶן סָפֵק, אֲפִלּוּ הָכִי אִינְהוּ עֲדִיפֵי. דֶּרֶךְ חַיִּים. וְעַיֵּן תּוֹסְפוֹת יוֹם טוֹב:  
(עיקר תוי"ט).
הֵן הֵן כוּ'. הֵן וְהֵן קָאָמַר. וּכְמוֹ שֶׁפֵּרֵשׁ בַּגְּמָרָא דְּסוֹף פֶּרֶק קַמָּא דַּחֲגִיגָה עַל הֵן הֵן גּוּפֵי תּוֹרָה [עַיֵּן שָׁם בְּפֵרוּשׁ הָרַ"ב]. וּמִשּׁוּם דְּרַבִּי אֱלִיעֶזֶר חִסְמָא הָיָה אַחַר הַחֻרְבָּן כוּ', וְאֵין לְקִנִּין שַׁיָּכוּת כוּ', הִלְכָּךְ אִצְטְרִיךְ לְאַשְׁמְעִינַן דְּאַף הֵן גּוּפֵי הֲלָכוֹת אֲפִלּוּ בִּזְמַן שֶׁאֵין בֵּית הַמִּקְדָּשׁ קַיָּם, לְפִי שֶׁהַתַּלְמוּד בָּהֶן בִּמְקוֹם עֲבוֹדָה הוּא. וְהָא דְּלֹא תָּנֵי הָכָא גּוּפֵי תּוֹרָה, דְּהָכָא עַל הַסְּפֵקוֹת הוּא אוֹמֵר, וְאֵין מִזֶּה בַּתּוֹרָה שֶׁבִּכְתָב כְּלוּם, אֶלָּא בַּהֲלָכָה שֶׁבַּעַל פֶּה:
וְעַל שֵׁם שֶׁמַּקִּיפִים הָעוֹלָם בְּהֶקֵּף, נִקְרָא מַהֲלָכָם תְּקוּפָה כוּ'. וּדְבָרָיו הֵם עַל הַיְּדִיעָה מִן הַמַּהֲלָכִים בִּלְבַד, וְלֹא מַה שֶּׁנִּמְשַׁךְ מֵהֶם שֶׁהוּא קִדּוּשׁ הַחֹדֶשׁ וְעִבּוּר הַשָּׁנָה, שֶׁלְּעִנְיָן זֶה וַדַּאי שֶׁהֵן וְהֵן גּוּפֵי הֲלָכוֹת הֵן כוּ':
כְּמוֹ רְדוּ שָׁמָּה שֶׁאָמַר יַעֲקֹב, רֶמֶז לְמָאתַיִם וְעֶשֶׂר שָׁנִים שֶׁעָבְדוּ יִשְׂרָאֵל בְּמִצְרַיִם. וְכֵן בְּזֹא"ת יָבֹא אַהֲרֹן, רֶמֶז לְבַיִת רִאשׁוֹן שֶׁיַּעֲמֹד אַרְבַּע מֵאוֹת וְעֶשֶׂר שָׁנִים. וּבְעָרוּךְ פֵּרֵשׁ שֶׁבִּמְקוֹם אֶחָד כּוֹתְבִין א' וּבִמְקוֹם מֵאָה כּוֹתְבִין ק'. וּבְדֶרֶךְ חַיִּים פֵּרֵשׁ, חָכְמַת הַמְּדִידָה וְהַתִּשְׁבֹּרֶת. וְקָרוֹב לִשְׁמֹעַ פֵּרוּשׁ זֶה, מִשּׁוּם שֶׁרַבִּי אֱלִיעֶזֶר חִסְמָא הָיָה יוֹדֵעַ לְשַׁעֵר כַּמָּה טִפּוֹת בַּיָּם [כִּדְאִיתָא בְּהוֹרָיוֹת דַּף י] כוּ', וּלְפִיכָךְ רָאוּי הוּא שֶׁיֹּאמַר כֵּן. וְאִלּוּ אַחֵר שֶׁלֹּא הָיָה שָׁלֵם בְּחָכְמוֹת אֵין מִן הָרָאוּי שֶׁיֹּאמַר כָּךְ. דֻּגְמַת מַאֲמָרָם זַ"ל בְּרַבָּה רֵישׁ קֹהֶלֶת:
וְלִי נִרְאֶה לְפָרֵשׁ הַפַּרְפְּרָאוֹת שֶׁקֹּדֶם הַסְּעוּדָה לְהַמְשִׁיךְ הָאֲכִילָה. וְהַיְנוּ שֶׁמִּי שֶׁבָּקִי בִּתְקוּפוֹת, רוֹצֶה לוֹמַר בַּתְּכוּנָה עַצְמָהּ שֶׁהוּא מַהֲלַךְ הַמַּזָּלוֹת כוּ' וְכֵן בְּגִמַטְרִיאוֹת שֶׁהִיא חָכְמַת הַשִּׁעוּר [כֵּן פֵּרֵשׁ הַמַּגִּיד] הַקֹּדֵם אֵלֶיהָ. הֵם פַּרְפְּרָאוֹת הַמַּמְשִׁיכִים לֵב הָאָדָם לַחָכְמָה הָאֱלֹהִית. שֶׁמִּידִיעַת גַּלְגַלֵּי הַשָּׁמַיִם יֵדַע וְיַכִּיר הַבּוֹרֵא יִתְבָּרַךְ כִּי הוּא רוֹכֵב שָׁמַיִם שֶׁמֵהַנִּרְכָּב יִוָּדַע הָרוֹכֵב. וְכֵן לְפֵרוּשׁ רַשִׁ"י וְהָרַ"ב שֶׁגִּימַטְרִיּוֹת הוּא חֶשְׁבּוֹן הָאוֹתִיּוֹת הוּא פַּרְפְּרָאוֹת לַחָכְמָה הָאֱלֹהִית שֶׁבְּסֵפֶר יְצִירָה וְדוֹמָיו שֶׁמִּשְׁתַּמְּשִׁים מְאֹד בְּחֶשְׁבּוֹן הָאוֹתִיּוֹת וְנוֹטָרִיקוֹן וְצֵרוּפֵיהֶם. וְיֵשׁ לוֹמַר שֶׁכִּוֵּן הַתַּנָּא לִשְׁנֵיהֶם הַיְנוּ לַחָכְמָה הַמֻּשֶּׂגֶת בְּעִיּוּן וּבְמֶחְקָר וְהַיְנוּ עַל יְדֵי הַתְּקוּפוֹת, וְלַחָכְמָה הָאֱלֹהִית הַמְּקֻבֶּלֶת. וְעַיֵּן תּוֹסְפוֹת יוֹם טוֹב:

Chapter 4



Mishna 1

וְיֵשׁ לְהַקְשׁוֹת מִמַּה שֶּׁאָמַר יִרְמְיָה [פֶּרֶק ט] אַל יִתְהַלֵּל חָכָם בְּחָכְמָתוֹ וְאַל יִתְהַלֵּל גִּבּוֹר בִּגְבוּרָתוֹ וְאַל יִתְהַלֵּל עָשִׁיר בְּעָשְׁרוֹ כִּי אִם בְּזֹאת יִתְהַלֵּל הַמִּתְהַלֵּל הַשְׂכֵּל וְיָדֹעַ אוֹתִי. וְנִרְאֶה לִי דְּלֹא קָשְׁיָא, דִּסְבִירָא לֵיהּ לְתַנָּא דִּידָן שֶׁזֶּה שֶׁאָמַר כִּי אִם הַשְׂכֵּל וְיָדֹעַ אוֹתִי, הוּא עַצְמוֹ בִּכְלַל הַחָכְמָה וְהַגְּבוּרָה וְהָעֹשֶׁר שֶׁזָּכַר. וְכָךְ הוּא אוֹמֵר אַל יִתְהַלֵּל חָכָם בְּחָכְמָתוֹ כִּי אִם שֶׁהִיא הַחָכְמָה הַשְׂכֵּל וְיָדֹעַ אוֹתִי. וְכֵן לְעִנְיַן הַגְּבוּרָה וְהָעֹשֶׁר. וּלְזֶה שָׁאַל הַתַּנָּא אֵיזֶהוּ חָכָם כוּ' שֶׁאֵלָיו כִּוֵּן הַנָּבִיא: 
הַיְנוּ מַמָּשׁ הַשְׂכֵּל וְיָדֹעַ אוֹתִי. וְגִבּוֹר הַכּוֹבֵשׁ כוּ' וְהוּא גְּבוּרָה לְשֵׁם שָׁמַיִם שֶׁלֹּא יֶחֱטָא לְפָנָיו, אֵין לְךָ הַשְׂכֵּל וְיָדֹעַ אוֹתִי גְּדוֹלָה מִזּוֹ, שֶׁתַּכְלִית הַיְּדִיעָה הַזֹּאת הוּא לִירֹא מִפָּנָיו וְלִשְׁמֹר מִצְוֹתָיו. וְעָשִׁיר הַשָּׂמֵחַ בְּחֶלְקוֹ וְלֹא נִבְהַל לַהוֹן וְנִמְצָא פּוֹנֶה כָּל יָמָיו לַעֲבוֹדַת שָׁמַיִם וְהַיְנוּ נַמִּי הַשְׂכֵּל כוּ'. וּלְפִיכָךְ נֶאֱמַר אַשְׁרֶיךָ כוּ'. וְאָמְרוּ בַּגְּמָרָא [בְּרָכוֹת דַּף ח] גָּדוֹל הַנֶּהֱנֶה מִיגִיעוֹ יוֹתֵר מִירֵא שָׁמַיִם כוּ', דְּאִלּוּ אֵינוֹ מִסְתַּפֵּק וְנִבְהַל לַהוֹן לֹא יִהְיֶה פָּנוּי לַעֲבוֹדַת הַשֵּׁם יִתְבָּרַךְ:
דְּאֵין לְפָרֵשׁ דִּרְצוֹנוֹ לוֹמַר שֶׁנַּעֲשֶׂה מַשְׂכִּיל יוֹתֵר מִן מְלַמְּדָיו, שֶׁאֵין זֶה חִדּוּשׁ שֶׁלְּאַחַר שֶׁלָּמַד הָאָדָם מִלּוֹמְדוֹ הוּא מִתְחַכֵּם וּמַשְׂכִּיל בְּלִמּוּדָיו, וְאֵין חִדּוּשׁ שֶׁיַּשְׂכִּיל יוֹתֵר מִמַּה שֶּׁהִשְׂכִּילוּ מְלַמְּדָיו. דֶּרֶךְ חַיִּים:
כֵּיוָן שֶׁכָּל שִׂיחָתִי הָיָה בַּתּוֹרָה:
<b>יִצְרוֹ.</b> יֵצֶר הָרַע נִקְרָא יֵצֶר סְתָם לְפִי שֶׁקָּדַם וְשַׁלִּיט בַּגּוּף הוּא לְבַדּוֹ. מִדְרַשׁ שְׁמוּאֵל. וְעוֹד פֵּרֵשׁ שֶׁהוּא יִצְרוֹ הַמְּיֻחָד לוֹ וְנִתְעַצֵּם בּוֹ יוֹתֵר מִמַּה שֶּׁיִּתְעַצֵּם וְיִתְיַחֵד בַּיֵּצֶר הַטּוֹב, כִּי טֶבַע הָאָדָם נוֹטֶה יוֹתֵר אֶל יֵצֶר רַע:  
דְּאִם לֹא כֵּן אֶלָּא פֵּרוּשׁ דִּקְרָא טוֹב אֶרֶךְ אַפַּיִם יוֹתֵר מִגִּבּוֹר, הֲוָה קָשְׁיָא לָמָּה, שֶׁאִם הוּא אֶרֶךְ אַפַּיִם מִצַּד רַכּוּת הַטֶּבַע אֵין זֶה טוֹב:
<b>בָּעוֹלָם הַזֶּה.</b> שֶׁלֹּא תִּצְטָרֵךְ לַבְּרִיּוֹת. וְלָעוֹלָם הַבָּא, דְּמִתּוֹךְ שֶׁהוּא נֶהֱנֶה מִיגִיעוֹ לֹא בָּא לִידֵי גָּזֵל וְנוֹחֵל שְׁנֵי עוֹלָמוֹת. רַשִׁ"י: 
(עיקר תוי"ט).

Mishna 2

<b>הָעֲבֵרָה.</b> וְלֹא תְּנַן הַקַּלָּה כְּמוֹ בְּמִצְוָה, לְפִי דְּהָא דִּתְנַן קַלָּה הַיְנוּ שֶׁהִיא קַלָּה עַל הָאָדָם לַעֲשׂוֹת, וְהָעֲבֵרוֹת הֵם קַלּוֹת עַל הָאָדָם לַעֲשׂוֹתָם וְרֻבָּם הֵם הַנָּאָה לָאָדָם, לְכָךְ לֹא שַׁיָּךְ לְמִתְנֵי מִן הָעֲבֵרָה הַקַּלָּה. דֶּרֶךְ חַיִּים:  
<b>עֲבֵרָה.</b> שֶׁהַשֵּׁם יִתְבָּרַךְ מַנִּיחוֹ בְּיַד טִבְעוֹ הָרַע. אֲבָל לֹא שֶׁיְּסַיְּעֵהוּ מִן הַשָּׁמַיִם כְּמוֹ שֶׁכָּתַב הָרַב בִּשְׂכַר מִצְוָה, דְּהָא אָמְרִינַן [יוֹמָא לח] הַבָּא לִטָּהֵר מְסַיְּעִין לוֹ, הַבָּא לִטָּמֵא פּוֹתְחִין לוֹ. רַבֵּנוּ יוֹנָה: 
(עיקר תוי"ט).

Mishna 3



Mishna 4

<b>שֶׁתִּקְוַת אֱנוֹשׁ רִמָּה.</b> פֵּרֵשׁ הָרַמְבַּ"ם יַחֲשֹׁב אַחֲרִיתוֹ וְהוּא שׁוּבוֹ רִמָּה כוּ'. וְהֶאֱרִיךְ [הַתּוֹסְפוֹת יוֹם טוֹב] בְּפֵרוּשׁ מִלַּת תִּקְוָה, וּמַסִּיק שֶׁהוּא מֵעִנְיַן קַו לָקָו וְשָׁרְשׁוֹ קַו וְהַתָּי"ו הִיא לְתוֹסֶפֶת בִּלְבַד כְּמוֹ תִּפְאֶרֶת, תִּלְבֹּשֶׁת, וְהוּא מֵעִנְיַן קַו הַמִּדָּה. וְעַיֵּן בְּמִדְרַשׁ רַבָּה פָּרָשַׁת בְּרֵאשִׁית עַל פָּסוּק יִקָּווּ הַמַּיִם, יֵעָשֶׂה מִדָּה לַמַּיִם. וְהָכָא נַמִּי הָכִי פֵּרוּשׁוֹ, שֶׁקַו מִדָּתוֹ הִיא הָרִמָּה. וְעַיֵּן תּוֹסְפוֹת יוֹם טוֹב:  
<b>בַּסֵּתֶר.</b> וְאִם תֹּאמַר הֲרֵי פֵּרֵשׁ הָרַ"ב בְּמִשְׁנָה ב' פֶּרֶק ח' דְּיוֹמָא דְּחִלּוּל הַשֵּׁם הוּא חוֹטֵא וּמַחְטִיא וְהַיְנוּ הַחוֹטֵא וַאֲחֵרִים לְמֵדִין מִמֶּנּוּ, אִם כֵּן לֹא מַשְׁכַּחַת לַהּ בַּסֵּתֶר כוּ'. וְנִרְאֶה לִי דְּמַשְׁכַּחַת לַהּ בַּעֲבֵרָה שֶׁאִי אֶפְשָׁר כִּי אִם בְּהִצְטָרֵף זוּלָתוֹ, כְּגוֹן הָעֲרָיוֹת. וְאִין הָכִי נַמִּי הָאוֹכֵל אִסּוּר וּכְהַאי גַּוְנָא בִּיחִידוּת וְאֵין רוֹאֶה, לֹא הֲוֵי חִלּוּל הַשֵּׁם כְּלָל. וְעַיֵּן תּוֹסְפוֹת יוֹם טוֹב:  
<b>אֶחָד שׁוֹגֵג כוּ'.</b> נוֹדַע שֶׁהַשּׁוֹגֵג גַּם כֵּן צָרִיךְ כַּפָּרָה, אֲבָל אֵינוֹ כַּמֵּזִיד, חָלִילָה לְיֹשֶׁר דַּרְכֵי הַשֵּׁם יִתְבָּרַךְ לְהַשְׁווֹת הַמֵּזִיד וְהַשּׁוֹגֵג בְּדָבָר מִן הַדְּבָרִים. אֲבָל כַּוָּנָתוֹ הֵנָּה, שֶׁנִּפְרָעִין בְּגָלוּי, בְּמֵזִיד עֹנֶשׁ מֵזִיד, וּבְשׁוֹגֵג עֹנֶשׁ שׁוֹגֵג כוּ'. וְעַיֵּן תּוֹסְפוֹת יוֹם טוֹב: 
(עיקר תוי"ט).

Mishna 5

<b>לְלַמֵּד כוּ'.</b> לָאו לְמֵידַק לְלַמֵּד וְלֹא לַעֲשׂוֹת, שֶׁלָּאִישׁ אֲשֶׁר אֵלֶּה לוֹ אָמַר אֱלֹהִים מַה לְּךָ לְסַפֵּר חֻקָּי:  
<b>וּלְלַמֵּד.</b> כְּלוֹמַר מַסְפִּיקִין בְּיָדוֹ שֶׁיְּהֵא לוֹמֵד וְשֶׁתַּעֲלֶה בְיָדוֹ מַה שֶּׁהָיְתָה מַחֲשַׁבְתּוֹ לְלַמֵּד. וְלוֹמֵד דְּעַל מְנַת לִלְמֹד לֹא אִצְטְרִיךְ לְאַשְׁמוֹעִינַן, דְּוַדַּאי שֶׁתִּתְקַיֵּם מַחֲשַׁבְתּוֹ הַטּוֹבָה שֶׁבִּקֵּשׁ לִלְמֹד. אֲבָל בְּנִדּוֹן דִּידָן רְבוּתָא אַשְׁמוֹעִינַן, דִּכְשֶׁדַעְתּוֹ עַל מְנַת לְלַמֵּד, שֶׁמַּסְפִּיקִין בְּיָדוֹ לְלַמֵּד וְגַם לִמּוּדוֹ שֶׁעִם עַצְמוֹ עוֹלֶה בְּיָדוֹ וְלֹא יִגָּרַע דָּבָר, כִּי ה' יִתֵּן חָכְמָה. מִדְרַשׁ שְׁמוּאֵל. וְעַיֵּן תּוֹסְפוֹת יוֹם טוֹב:  
<b>לִשְׁמֹר וְלַעֲשׂוֹת.</b> שֶׁאַף עַל פִּי שֶׁלֹּא הָיְתָה כַּוָּנָתוֹ אֶלָּא לַעֲשׂוֹת, מַסְפִּיקִין בְּיָדוֹ גַּם לִשְׁמֹר מֵהָעֲבֵרוֹת, שֶׁלֹּא יְהֵא כְּטוֹבֵל וְשֶׁרֶץ בְּיָדוֹ. מִדְרַשׁ שְׁמוּאֵל. וּבְנֻסַּח אֶרֶץ יִשְׂרָאֵל לֹא גָּרְסִינַן לִשְׁמֹר. וְכֵן עִקָּר. דְּוַדַּאי לַעֲשׂוֹת הַיְנוּ לְקַיֵּם כָּל הַתּוֹרָה. וְעַיֵּן תּוֹסְפוֹת יוֹם טוֹב: 
(עיקר תוי"ט).
דִּכְתִיב כַּאֲשֶׁר צִוַּנִי, כְּלוֹמַר שֶׁצִּוַּנִי לְלַמֵּד בְּחִנָּם. דְּאִי לֹא, כַּאֲשֶׁר צִוַּנִי אַמַּאי קָאֵי. דְּלֵיכָּא לְמֵימַר בְּשָׂכָר, וְכִי צִוָּהוּ בְּכָךְ דְּלֹא סַגִּי דְּלֹא לִשְׁקֹל אַגְרָא. וְלֵיכָּא לְמֵימַר נַמִּי דְהָכִי קָאָמַר, כַּאֲשֶׁר צִוַּנִי וְלֹא מֵעַצְמִי אֲנִי אוֹמֵר, דְּוַדַּאי יִשְׂרָאֵל לֹא הָיוּ מְפַקְפְּקִים בְּכָךְ, דְּהָא כְּתִיב וְגַם בְּךָ יַאֲמִינוּ לְעוֹלָם. הָרַ"ן:
וְשֶׁיִּקְנוּ לָהֶם בִּתְחִלַּת הַשּׁוּק, כִּי שְׁתֵּי הַפְּעֻלּוֹת הָאֵלֶּה יַעֲשׂוּ אוֹתָם סוֹחֲרִים קְצָתָם עִם קְצָתָם עַל דֶּרֶךְ כָּבוֹד וְאַף עַל פִּי שֶׁאֵין שָׁם חָכְמָה. וּכְדַאי הוּא תַּלְמִיד חָכָם לִהְיוֹת כְּעַם הָאָרֶץ נִכְבָּד. הָרַמְבַּ"ם:
כִּדְאִיתָא בְּעֶזְרָא ז' כָל כָּהֲנַיָּא וְגוֹ' מִנְדָּה בְלוֹ וַהֲלָךְ לֹא שַׁלִּיט לְמִרְמֵא עֲלֵיהֹם:
<b>מִן הָעוֹלָם.</b> פֵּרוּשׁ, מֵחַיֵּי הָעוֹלָם הַבָּא. הָרַמְבַּ"ם:

Mishna 6



Mishna 7

<b>שׁוֹטֶה כוּ'.</b> שׁוֹטֶה שֶׁמַּרְבֶּה עָלָיו אֵיבָה. וְרָשָׁע שֶׁאֵינוֹ מַקְפִּיד אִם יִגְזֹל אוֹ יִשָּׁבַע לַשָּׁוְא. וְנוֹסַף עַל זֶה גַּס רוּחַ, שֶׁגַּסּוּת רוּחוֹ הִיא שֶׁהֱבִיאָתוֹ לִידֵי כָּךְ לְהוֹרוֹת וְלָדוּן לִקְנוֹת שֵׁם כְּשֵׁם הַגְּדוֹלִים אֲשֶׁר בָּאָרֶץ. מִדְרַשׁ שְׁמוּאֵל: 
(עיקר תוי"ט).

Mishna 8

 וְלֹא יָדַעְתִּי טַעֲמוֹ, דְּמִכָּל מָקוֹם מוּטָב שֶׁיֵּחָתֵךְ הַדִּין בָּרַבִּים. וְעוֹד שֶׁאִם הֵם שְׁלֹשָׁה לֹא יֵדַע הַמִּתְחַיֵּב מִי שֶׁחִיְּבוֹ. וְעַיֵּן תּוֹסְפוֹת יוֹם טוֹב: 
(עיקר תוי"ט).

Mishna 9

וְהָא דְּלֹא תְּנַן הָעוֹסֵק, מִשּׁוּם סֵיפָא דְּלֹא בָּעֵי לְמִתְנֵי כָּל שֶׁאֵינוֹ עוֹסֵק, דַּהֲוָה אֲמֵינָא מִשּׁוּם גַּבְהוּת לִבּוֹ מֵעָשְׁרוֹ אֵינוֹ עוֹסֵק בַּתּוֹרָה. וּלְהָכִי תָּנֵי הַמְּבַטֵּל כוּ' כְּלוֹמַר מִפְּנֵי שֶׁצָּרִיךְ לַעֲסֹק בְּעָשְׁרוֹ דָּבָר זֶה מְבַטֵּל תּוֹרָתוֹ. וְהָכָא נַמִּי הָכִי קָאָמַר, הַמְּקַיֵּם תּוֹרָה מֵעֹנִי, שֶׁאֵין עֲסָקָיו מְבַטְּלִין לִמּוּדוֹ אֶלָּא מְקַיֵּם לִמּוּדוֹ. דֶּרֶךְ חַיִּים. וּלְפִי זֶה נִרְאֶה לִי דְּמֵעֹנִי, גַּם כֵּן אַיְדֵי דְּסֵיפָא דִּתְנַן מֵעֹשֶׁר דְּפֵרוּשׁוֹ מֵחֲמַת עֹשֶׁר, וְאַף עַל גַּב דַּהֲוָה לֵיהּ לְמִתְנֵי בָּעֹנִי:  
<b>סוֹפוֹ כוּ'.</b> וְגַם הֱיוֹת שֶׁהַנִּסָּיוֹן פְּעָמִים רַבּוֹת יוֹרֶה בְּחִלּוּף זֶה. וְעֻבְדָּא דְּרַבִּי אֶלְעָזָר בֶּן פְּדָת אִי בָּעֵית לְאַחְרוּבֵי עָלְמָא כוּ', כָּתַב בְּדֶרֶךְ חַיִּים, דְּמַתְנִיתִין בְּבֵינוֹנִי בְּמַזָּלוֹ. וְעוֹד, כְּדֵי שֶׁהָעֹשֶׁר לֹא יְבַטְּלוֹ. וְכֵן בַּמִּדְרָשׁ, מִפְּנֵי מַה בְּנֵי עֲנִיִּים כוּ', שֶׁלֹּא יַעַסְקוּ בִּדְבָרִים אֲחֵרִים וְיִשְׁכְּחוּ דִּבְרֵי תּוֹרָה, דִּכְתִיב כִּי הָעֹשֶׁק יְהוֹלֵל חָכָם. וְגַם לִפְעָמִים הוּא מִפֹּעַל הַחֵטְא וְיִסּוּרִין מְמָרְקִין. וְעַיֵּן תּוֹסְפוֹת יוֹם טוֹב: 
(עיקר תוי"ט).

Mishna 10

<b>הֱוֵי כוּ'.</b> פְּשִׁיטָא, מַאי קָא מַשְׁמַע לָן. וְיֵשׁ לוֹמַר דְּאָתֵי לְמֵימַר שֶׁיְּהֵא מִעוּט הָעֵסֶק בִּשְׁבִיל הַתּוֹרָה וְלֹא בִּשְׁבִיל הַטֹּרַח אוֹ הָעַצְלָה. דֶּרֶךְ חַיִּים:  
לְגִרְסַת מִדְרַשׁ שְׁמוּאֵל בְּמִשְׁנָה ד' הָתָם לְעִנְיַן הַגַּאֲוָה וְהָכָא לְעִנְיַן הַלִּמּוּד. וְעַיֵּן תּוֹסְפוֹת יוֹם טוֹב:
<b>וְאִם עָמַלְתָּ בַתּוֹרָה.</b> וְיָגַעְתָּ וְטָרַחְתָּ בָּהּ יֵשׁ שָׂכָר הַרְבֵּה כוּ'. כִּי הַשָּׂכָר לְפִי רִבּוּי הֶעָמָל וְהַטֹּרַח, לֹא לְפִי רִבּוּי הַלִּמּוּד. וְלָכֵן לֹא אָמַר וְאִם לָמַדְתָּ, אֶלָּא וְאִם עָמַלְתָּ. כִּי הַכֹּל תָּלוּי בֶּעָמָל, אֶחָד הַמַּרְבֶּה וְאֶחָד הַמַּמְעִיט. סִיּוּעַ לוֹ מַתְנִיתִין דְּסוֹף פֶּרֶק ה' דְקָתָנֵי לְפוּם צַעֲרָא אַגְרָא. מִדְרַשׁ שְׁמוּאֵל: 
(עיקר תוי"ט).

Mishna 11

<b>תְּשׁוּבָה וּמַעֲשִׂים טוֹבִים.</b> לְשׁוֹן הָרַמְבַּ"ם, הַתְּשׁוּבָה אַחֲרֵי הַמַּעֲשִׂים הָרָעִים, אוֹ הַמַּעֲשִׂים טוֹבִים בִּתְחִלַּת הָעִנְיָן. וְהִקְדִּים תְּשׁוּבָה, כְּמוֹ שֶׁאָמְרוּ רַבּוֹתֵינוּ זַ"ל בְּמָקוֹם שֶׁבַּעֲלֵי תְּשׁוּבָה עוֹמְדִין אֵין צַדִּיקִים גְּמוּרִים יְכוֹלִין לַעֲמֹד. מִדְרַשׁ שְׁמוּאֵל. וְהָרַשְׁבַּ"ם גּוֹרֵס, תּוֹרָה וּמַעֲשִׂים טוֹבִים. עַיֵּן תּוֹסְפוֹת יוֹם טוֹב:  
<b>כִּתְרִיס.</b> מָגֵן. שֶׁכֵּן תַּרְגּוּם וְלֹא יְקַדְמֶנָּה מָגֵן (מְלָכִים ב יט) וְלֹא יְקַדְּמִינָהּ בִּתְרִיסִין. וְיֵשׁ מְפָרְשִׁים מִלְּשׁוֹן תְּרִיסֵי חֲנֻיּוֹת. פֵּרוּשׁוֹ מַסְגֵּר. עָרוּךְ:
<b>בִּפְנֵי הַפֻּרְעָנוּת.</b> רְצוֹנוֹ לוֹמַר הַמִּתְרַגְּשׁוֹת וּבָאוֹת כְּפִי מִנְהָגוֹ שֶׁל עוֹלָם. אֲבָל אֵין לְפָרֵשׁ פֻּרְעָנוּת עַל חֵטְא, דִּבְזֶה אָמְרוּ [יוֹמָא פ"ח מ"ח] תְּשׁוּבָה וְיוֹם הַכִּפּוּרִים תּוֹלִין וְיִסּוּרִין מְמָרְקִין. וּרְאָיָה מִמַּעֲשִׂים טוֹבִים בִּתְחִלַּת הָעִנְיָן. וְעַיֵּן תּוֹסְפוֹת יוֹם טוֹב:  
<b>סוֹפָהּ כוּ'.</b> פֵּרֵשׁ רַשִׁ"י עֲתִידָה שֶׁתִּהְיֶה הָעֵצָה קַיֶּמֶת וּמַצְלַחַת. וּבְמִדְרַשׁ שְׁמוּאֵל מְפָרֵשׁ עַל הַכְּנֵסִיָּה עַצְמָהּ, וְהַיְנוּ דִּתְנַן סוֹפָהּ. לוֹמַר שֶׁאַף עַל פִּי שֶׁתִּרְאֶה בִּתְחִלָּה בָּעֳנִי הַכְּנֵסִיָּה, סוֹפָהּ לְהִתְקַיֵּם. וְשֶׁאֵינָהּ לְשֵׁם שָׁמַיִם, אַף עַל פִּי שֶׁתִּרְאֶה אוֹתָם מַצְלִיחִין, אֵין סוֹפָהּ לְהִתְקַיֵּם. וְלֹא קַשְׁיָא (הוֹשֵׁעַ ד) חֲבוּר עֲצַבִּים אֶפְרָיִם הַנַּח לוֹ, שֶׁהֲרֵי גַּם סוֹפָם לֹא נִתְקַיְּמוּ:  
<b>וְשֶׁאֵינָהּ כוּ'.</b> אַף עַל פִּי שֶׁהַכְּנֵסִיָּה הִיא לִדְבַר מִצְוָה, כָּל מַה שֶּׁיֵּשׁ בָּהּ מַחֲשָׁבָה פּוֹסֶלֶת כְּגוֹן יוֹהֲרָא וְגֵאוּת אֲשֶׁר הִיא מְצוּיָה בָּעוֹסְקִים עִם הַצִּבּוּר, הֲוֵי שֶׁאֵינָהּ לְשֵׁם שָׁמַיִם, וּלְהָכִי לֹא קָתָנֵי וְשֶׁהִיא לִדְבַר עֲבֵרָה: 
(עיקר תוי"ט).

Mishna 12

<b>כְּמוֹרָא רַבְּךָ.</b> כִּדְאָמְרִינַן בְּבָבָא מְצִיעָא דַּף ל"ג. וּפֵרֵשׁ רַשִׁ"י לְפִי שֶׁיּוֹשְׁבִים יַחַד בְּבֵית הַמִּדְרָשׁ וּמַקְשִׁין וּמְפָרְקִין זֶה לָזֶה וּלְמֵדִין זֶה לָזֶה. עַד כָּאן. וְלֹא שֶׁמַּשְׁוֶה אוֹתָם לְגַמְרֵי, שֶׁאִם כֵּן הַכֹּל שָׁוֶה, אֶלָּא לְעִנְיַן הַחִבּוּב הוּא, כְּלוֹמַר שֶׁיְּהֵא חָבִיב עָלָיו כְּפִי שֶׁהוּא בְּטֶבַע אוֹהֵב וְחָבִיב בְּעֵינָיו לְכַבֵּד אוֹ לִירָא מִי שֶׁהוּא מַדְרֵגָה גְּדוֹלָה מִזּוֹ. וּמִלַּת חָבִיב נִמְשֶׁכֶת לְכֻלָּם. מִדְרַשׁ שְׁמוּאֵל:  
(עיקר תוי"ט).
כְּלוֹמַר וְאַף עַל פִּי שֶׁמֹּשֶׁה רַבּוֹ הָיָה, הִנֵּה גַּם לְאַהֲרֹן יֶתֶר שְׂאֵת שֶׁהוּא אָחִיו הַגָּדוֹל. וְדָרְשִׁינַן בִּכְתֻבּוֹת דַּף ק"ג וְאֶת אִמְּךָ לְרַבּוֹת אָחִיךָ הַגָּדוֹל, וּלְפִיכָךְ מִן הַדִּין שְׁקוּלִים הָיוּ וְנִדּוֹנִים כַּחֲבֵרִים, וַאֲפִלּוּ הָכִי קָרֵי לֵיהּ אֲדוֹנִי. וְכָל זֶה רַק מִמִּדַּת הַחֲסִידוּת הִיא. וְעַיֵּן תּוֹסְפוֹת יוֹם טוֹב:

Mishna 13

<b>בַּתַּלְמוּד.</b> יֵשׁ גּוֹרְסִין בַּתַּלְמִיד. וְהַכַּוָּנָה לְהַזְהִיר שֶׁיְּלַמֵּד לַתַּלְמִיד כָּרָאוּי, שֶׁשִּׁגְגַת הַתַּלְמִיד בְּהוֹרָאָתוֹ עוֹלָה זָדוֹן לָרַב שֶׁמְּלַמֵּד אוֹתוֹ. רִיטְבָ"א: 
(עיקר תוי"ט).

Mishna 14



Mishna 15

 לֹא זוֹ אַף זוֹ קָתָנֵי, לֹא מִבַּעְיָא שַׁלְוַת רְשָׁעִים שֶׁאֵין בְּיָדֵינוּ, לְפִי שֶׁאָנוּ יוֹדְעִין שֶׁהוּא רָשָׁע וְרוֹאִים כִּי טוֹב לוֹ. אֶלָּא אַף זֶה יִסּוּרֵי הַצַּדִּיקִים שֶׁאֶפְשָׁר שֶׁנִּרְאֶה צַדִּיק וְאֵינוֹ כֵּן. וְהַיְנוּ דִּתְנַן וְאַף. מִדְרַשׁ שְׁמוּאֵל. וְעַיֵּן תּוֹסְפוֹת יוֹם טוֹב:  
וְקָתָנֵי וְאַף דְּהָא מִלְּתָא דִּפְשִׁיטָא הִיא שֶׁאֵין בְּיָדֵינוּ הַשַּׁלְוָה אֲנַחְנוּ יְגֵעֵי הַגָּלוּת, וּבָעֵי רַבִּי יַנַּאי בָּזֶה לוֹמַר שֶׁלֹּא נִתְיָאֵשׁ שֶׁנַּחְשֹׁב עַצְמֵנוּ כִּרְשָׁעִים גְּמוּרִים וְשֶׁאָבְדָה תִּקְוָתֵנוּ חַס וְשָׁלוֹם, וְשֶׁגַּם אֵין אָנוּ צַדִּיקִים וְשֶׁכְּבָר הִשְׁלַמְנוּ מַה שֶּׁעָלֵינוּ לְהַשְׁלִים בַּתּוֹרָה וּבַמִּצְוֹת. מִדְרַשׁ שְׁמוּאֵל: 
שֶׁיּוֹסִיף לְךָ תּוֹעֶלֶת. וְיֵשׁ גּוֹרְסִין, שֶׁנֶּאֱמַר הוֹלֵךְ אֶת חֲכָמִים יֶחְכָּם וְרֹעֶה כְסִילִים יֵרוֹעַ, וְאֶת הוּא הַטָּפֵל, וְרֹעֶה הוּא הָרֹאשׁ:
<b>לַשּׁוּעָלִים.</b> אַף שֶׁיֵּשׁ חַיּוֹת פְּחוּתוֹת מֵהֶן, הִמְשִׁיל בָּהֶן, לְפִי שֶׁמִּי שֶׁלֹּא הִגִּיעַ לְהוֹרָאָה הִמְשִׁילוֹ שְׁלֹמֹה הַמֶּלֶךְ עָלָיו הַשָּׁלוֹם לְשׁוּעָלִים, בְּאָמְרוֹ (שִׁיר הַשִּׁירִים ב) אֶחֱזוּ לָנוּ שׁוּעָלִים וְגוֹ' מְחַבְּלִים כְּרָמִים, כֶּרֶם ה' צְבָאוֹת. שֶׁעֲלֵיהֶם נֶאֱמַר (מִשְׁלֵי ז) רַבִּים חֲלָלִים הִפִּילָהּ, כְּמוֹ שֶׁכָּתַב הָרַמְבַּ"ם. וְאִי אֶפְשָׁר לֵישֵׁב בְּכִסֵּא לַמִּשְׁפָּט וְשֶׁיְּקֻבַּל לְמוֹרֶה אֶלָּא עַל יְדֵי תַּחְבּוּלוֹת וְעָרְמוֹת לִגְנֹב דַּעַת הָעָם. לָזֶה אָמַר אֲפִלּוּ שֶׁתִּרְאֶה הַרְבֵּה מוֹרֵי הוֹרָאוֹת כָּאֵלֶּה וְאַתָּה רֹאשׁ וְחָשׁוּב מֵהֶם, אַל תְּקַנֵּא בַּחַטָּאִים הָאֵלֶּה לִהְיוֹת כְּמוֹהֶם. וְעַיֵּן תּוֹסְפוֹת יוֹם טוֹב: 
(עיקר תוי"ט).

Mishna 16



Mishna 17

<b>הָעוֹלָם הַבָּא.</b> רֵישָׁא אַסֵּיפָא לֹא קָשְׁיָא, כִּי הָעוֹלָם הַזֶּה הוּא לַמַּעֲשֶׂה וְעוֹלָם הַבָּא אֶל הַגְּמוּל וְקוֹרַת רוּחַ. מִדְרַשׁ שְׁמוּאֵל. וְעוֹלָם הַבָּא יֵשׁ מְפָרְשִׁים עוֹלַם הַנְּשָׁמוֹת. וְיֵשׁ מְפָרְשִׁים עוֹלַם הַתְּחִיָּה. וְעַיֵּן בְּרֵישׁ פֶּרֶק חֵלֶק:  
<b>קוֹרַת רוּחַ.</b> לְשׁוֹן נִתְקָרְרָה דַעְתּוֹ, שֶׁמִּתְקָרֶרֶת וּמִתְיַשֶּׁבֶת דַּעְתּוֹ עָלָיו מִפְּנֵי שִׂמְחָה. רַשִׁ"י: 
(עיקר תוי"ט).

Mishna 18



Mishna 19

<b>הַקָּטָן.</b> לְפִי שֶׁהָיָה מַקְטִין אֶת עַצְמוֹ. אִי נַמִּי שֶׁהָיָה [מְעַט] קָטָן מִשְּׁמוּאֵל הַנָּבִיא, שֶׁגַּם הוּא נִבָּא בִּשְׁעַת מִיתָתוֹ, וְהָיָה רָאוּי שֶׁתִּשְׁרֶה עָלָיו שְׁכִינָה, אֶלָּא שֶׁאֵין דּוֹרוֹ רָאוּי לְכָךְ, וְנִמְצָא שֶׁזֶּה הַשֵּׁם הוּא לוֹ לִתְהִלָּה וּלְתִפְאֶרֶת. יְרוּשַׁלְמִי:  
<b>אַפּוֹ.</b> בְּהָרַמְבַּ"ם נִרְאָה דְּגָרַס, חֲרוֹן אַפּוֹ לֹא נֶאֱמַר [שֶׁהוּא חֹם הָאַף לְבַד] אֶלָּא אַפּוֹ [כְּלוֹמַר כָּל הָאַף. כֵּן פֵּרֵשׁ הָרְמָ"ה] מְלַמֵּד שֶׁמּוֹחֲלִין לוֹ עַל כָּל עֲוֹנוֹתָיו. מִדְרַשׁ שְׁמוּאֵל. וְגִרְסָא זוֹ נִרְאֵית עִקָּר. שֶׁעַכְשָׁיו חִדֵּשׁ לָנוּ שְׁמוּאֵל הַדִּקְדּוּק שֶׁבְּכָתוּב זֶה:  (עיקר תוי"ט).

Mishna 20

<b>יֶלֶד.</b> לְשׁוֹן הָרַמְבַּ"ם, שֶׁהַלּוֹמֵד בִּימֵי הַיַּלְדוּת כוּ'. וְאִם כֵּן פֵּרוּשׁוֹ הַלּוֹמֵד כְּשֶׁהוּא יֶלֶד. וְעַיֵּן תּוֹסְפוֹת יוֹם טוֹב:  
<b>מָחוּק.</b> שֶׁכְּבָר נֶחְקְקוּ בְּדַעְתּוֹ חֶשְׁבּוֹנוֹת רַבִּים מֵעִנְיְנֵי הָעוֹלָם וּכְשֶׁיִּרְצֶה לִזְכֹּר דִּבְרֵי תּוֹרָהּ יִצְטָרֵךְ לְמוֹחֲקָם לְאוֹתָם הַמַּחְשָׁבוֹת וְלֹא יוּכַל לָזֶה בִּשְׁלֵמוּת. וּלְכָךְ לֹא תְּנַן יָשָׁן, שֶׁהוּא הֵפֶךְ חָדָשׁ. הָרִי"א:  
(עיקר תוי"ט).
כְּמוֹ אֲכִילַת עֲנָבִים שֶׁאֵינָם מְבֻשָּׁלוֹת, שֶׁבְּעוֹדָן בֵּין שִׁנָּיו יַרְגִּישׁ בְּרָעוֹתָם: כְּמוֹ שְׁתִיַּת הַיַּיִן מֵהַגַּת יִיטַב לוֹ בִּשְׁתִיָּתוֹ כִּי יֶעֱרַב לַחֵךְ, אֲבָל בְּחַדְרֵי בִּטְנוֹ יִמַּלֵּא מַכְאוֹבוֹת. וְעַיֵּן תּוֹסְפוֹת יוֹם טוֹב:
כְּמוֹ שְׁתִיַּת הַיַּיִן מֵהַגַּת יִיטַב לוֹ בִּשְׁתִיָּתוֹ כִּי יֶעֱרַב לַחֵךְ, אֲבָל בְּחַדְרֵי בִּטְנוֹ יִמַּלֵּא מַכְאוֹבוֹת. וְעַיֵּן תּוֹסְפוֹת יוֹם טוֹב:

Mishna 21

<b>הַקִּנְאָה כוּ' מִן הָעוֹלָם.</b> דֻּגְמַת מַאֲמָרוֹ שֶׁל רַבִּי יְהוֹשֻׁעַ מִשְׁנָה י"א פֶּרֶק ב' כוּ'. שֶׁהַקִּנְאָה נִמְשֶׁכֶת מֵעַיִן הָרַע, וְהַתַּאֲוָה נִמְשֶׁכֶת מִיֵּצֶר הָרַע, וְהַכָּבוֹד הוּא סִבַּת שִׂנְאַת הַבְּרִיּוֹת, שֶׁאֵין שָׂנְאוּי לַבְּרִיּוֹת כְּמוֹ הָרוֹדֵף אַחַר הַכָּבוֹד. וְעַיֵּן תּוֹסְפוֹת יוֹם טוֹב: 
(עיקר תוי"ט).

Mishna 22

<b>לְהֵחָיוֹת.</b> וְלֹא אָמַר לִחְיוֹת, אֶלָּא לְהֵחָיוֹת, שֶׁצְּרִיכִים פֹּעַל וְאֵינָם עוֹמְדִים לְכָךְ, כִּי הַטֶּבַע אֵינָהּ מְחַיֶּבֶת הַתְּחִיָּה שֶׁלְּאַחַר הַמִּיתָה כְּמוֹ שֶׁמְּחַיֶּבֶת מִיתָה לְכָל הַחַיִּים:  
וְקָאֵי עַל הַחַיִּים שֶׁאַחַר הַמִּיתָה:
<b>הַדַּיָּן כוּ'.</b> נַקְטִינְהוּ בְּדֶרֶךְ לֹא זוֹ אַף זוֹ. אֲבָל בְּסֵדֶר זְמַנִּים בַּעַל דִּין קוֹדֵם לִתְבֹּעַ, וְאַחַר כָּךְ יָבִיא עֵדָיו, וְאַחַר כָּךְ יָדִין הַדַּיָּן:  
דְּאִי לְהַטּוֹת הַדִּין, זֶה מִן הַשְּׁטוּת, שֶׁיֻּרְחַק מִן הַשֵּׁם יִתְבָּרַךְ מַה שֶּׁלֹּא יְצֻיַּר וְאַף לֹא יְדֻמֶּה, כִּי אֵיךְ יְצֻיַּר לוֹ שֹׁחַד, וּמַה יִּהְיֶה הַשֹּׁחַד. הָרַמְבַּ"ם. הִקְשׁוּ הַמְפָרְשִׁים דְּמַאי שֶׁהַכֹּל שֶׁלּוֹ, שֶׁאֵין נְתִינַת טַעַם עַל שֹׁחַד שֶׁל מִצְוֹת. וְתֵרֵץ בְּמִדְרַשׁ שְׁמוּאֵל שֶׁאַף הַמִּצְוָה הִיא הַכֹּל שֶׁלּוֹ, שֶׁהַבָּא לִטָּהֵר מְסַיְּעִין לוֹ וְאֵין הַמִּצְוָה נִקְרֵאת אֶלָּא עַל שֵׁם הַגּוֹמְרָה. עַד כָּאן. וּמִתְּשׁוּבָה לֹא קָשְׁיָא, לְפִי שֶׁאֵינָהּ מִצְוָה בִּפְנֵי עַצְמָהּ אֶלָּא הִיא כְּנֶגֶד הָעֲבֵרָה לִדְחוֹתָהּ מֵעָלָיו: 
<b>שֶׁעַל כָּרְחֲךָ כוּ'.</b> וּבְחַן זֶה. שֶׁהוּא זוֹכֵר עִנְיָנִים טִבְעִיִּים שֶׁאֵין בְּחִירָה לָאָדָם בָּהֶם, שֶׁעֲלֵיהֶם אָמְרוּ חֲזַ"ל הַכֹּל בִּידֵי שָׁמַיִם חוּץ מִיִּרְאַת שָׁמַיִם. וְלֹא אָמַר עַל כָּרְחֲךָ אַתָּה חוֹטֵא אוֹ עוֹבֵר אוֹ מְהַלֵּךְ אוֹ עוֹמֵד וּמַה שֶּׁדּוֹמֶה לְזֶה, שֶׁאֵלּוּ כֻּלָּן עִנְיָנִים שֶׁהֵם בִּרְשׁוּת הָאָדָם וְאֵין הֶכְרֵחַ בָּהֶם. הָרַמְבַּ"ם: 
(עיקר תוי"ט).
לְפִי שֶׁהוּא צוֹפֶה מִסּוֹף הָעוֹלָם וְעַד סוֹפוֹ, כְּמוֹ שֶׁכָּתוּב (אִיּוֹב כט) בְּהִלּוֹ נֵרוֹ עֲלֵי רֹאשִׁי. רַשִׁ"י:

Chapter 5



Mishna 1

<b>וּמַה תַּלְמוּד לוֹמַר כוּ'.</b> הָכִי פֵּרוּשׁוֹ, מַה תַּלְמוּד לוֹמַר מִזֶּה שֶׁהוּא נִבְרָא בַּעֲשָׂרָה מַאֲמָרוֹת, כְּלוֹמַר אֵיזֶה לִמּוּד נִמְשָׁךְ מִזֶּה. וְלֹא שֶׁהִיא שְׁאֵלָה עַל הַבְּרִיאָה עַצְמָהּ לָמָּה הָיְתָה בַּעֲשָׂרָה מַאֲמָרוֹת, אֶלָּא שֶׁרָצָה לוֹמַר שֶׁיֵּשׁ לָנוּ לִלְמֹד מֵהַבְּרִיאָה שֶׁהִיא בַּעֲשָׂרָה מַאֲמָרוֹת לִמּוּד מוּסָר נָאֶה, שֶׁהַלֹּא בְּמַאֲמַר אֶחָד כוּ', וְיָצָא לָנוּ מִמַּה שֶּׁנִּבְרָא בַּעֲשָׂרָה, לְהִפָּרַע כוּ'. אֲבָל לֹא שֶׁלְּכָךְ הָיְתָה כַּוָּנַת הַבְּרִיאָה בַּעֲשָׂרָה מַאֲמָרוֹת כְּדֵי לְהִפָּרַע וְכוּ', שֶׁאֵין זֶה מִמִּדַּת טוּבוֹ יִתְבָּרַךְ לַעֲשׂוֹת פְּעֻלָּה יְתֵרָה כְּדֵי לְהִפָּרַע כוּ'. דֶּרֶךְ חַיִּים:  
<b>לְהִבָּרְאוֹת.</b> וְלֹא תְּנַן בָּרָא הָעוֹלָם וְיָכוֹל לִבְרֹא. נִרְאֶה בְּעֵינַי שֶׁהִפְלִיא בָּזֶה הוֹרָאַת הַבְּרִיאָה שֶׁהָיְתָה יֵשׁ מֵאַיִן וְאֶפֶס מֻחְלָט, וְלֹא כְּמַחֲשֶׁבֶת הַחוֹשֵׁב בְּחֹמֶר קַדְמוֹן. שֶׁכַּאֲשֶׁר נַאֲמִין בְּאֶפֶס מֻחְלָט, צוֹדֵק הַמַּאֲמָר לוֹמַר שֶׁהָיָה יָכוֹל לְהִבָּרְאוֹת שֶׁהוּא מִצַּד הַנִּבְרָא, שֶׁכֵּיוָן שֶׁאֶפֶס וְאַיִן מֻחְלָט הָיָה, אֵין מוֹנֵעַ מִלְּהִבָּרְאוֹת בְּמַאֲמָר אֶחָד כְּמוֹ בַּעֲשָׂרָה מַאֲמָרוֹת. אֲבָל אִלּוּ הָיָה חֹמֶר קָדוּם, לֹא יִצְדַּק לוֹמַר בִּפְשִׁיטוּת שֶׁהָיָה יָכוֹל לְהִבָּרְאוֹת מִצַּד הַחֹמֶר, כִּי שֶׁמָּא טֶבַע הַחֹמֶר לֹא הָיָה מְקַבֵּל הַבְּרִיאָה בְּמַאֲמָר אֶחָד: 
(עיקר תוי"ט).

Mishna 2

<b>לְהוֹדִיעַ.</b> כְּלוֹמַר דָּבָר זֶה מַה שֶּׁהָיוּ עֲשָׂרָה דּוֹרוֹת הוּא מוֹדִיעַ לָנוּ כַּמָּה הַשֵּׁם יִתְבָּרַךְ אֶרֶךְ אַפַּיִם. דֶּרֶךְ חַיִּים:
<b>מִנֹּחַ כוּ'.</b> לֹא דָּמֵי לְמֵאָדָם וְעַד נֹחַ. דְּאָדָם וְנֹחַ בִּכְלַל עֲשָׂרָה, אֲבָל הָכָא אֵין נֹחַ בִּכְלָל. אֶלָּא לְפִי דְּסִיֵּם בְּנֹחַ הֲדַר וּפָתַח בֵּיהּ:  
<b>לְהוֹדִיעַ כוּ'.</b> וּמוֹדִיעַ בָּזֶה דָּבָר גָּדוֹל יוֹתֵר מִן הַקּוֹדֵם, שֶׁהַקָּדוֹשׁ בָּרוּךְ הוּא מַאֲרִיךְ אַף וְלֹא גָבִי דִּילֵיהּ בְּהַשְׁחָתָה וְכִלָּיוֹן גָּמוּר כְּמוֹ בְּדוֹר הַמַּבּוּל. וְנִרְאֶה לִי דְּהַיְנוּ דִּכְתִיב אֶרֶךְ אַפַּיִם, וְלֹא אֶרֶךְ אַף, דִּתְרֵי אַף הֲווּ. חֲדָא שֶׁיּוֹצֵא לַפֹּעַל, וּלְבַסּוֹף מַשְׁחִית הַכֹּל, וְאֶחָד שֶׁאֵינוֹ יוֹצֵא לַפֹּעַל לְכִלָּיוֹן חָרוּץ שׁוֹטֵף, כִּי צַדִּיק מוֹשֵׁל בְּיִרְאַת אֱלֹהִים: 
(עיקר תוי"ט).

Mishna 3

<b>אָבִינוּ.</b> שֶׁאָנוּ זוֹכִים וּמְקַבְּלִים טוֹבָה בִּזְכוּתוֹ זֶה שֶׁעָמַד בְּכָל נִסְיוֹנוֹתָיו, לְפִיכָךְ קְרָאוֹ הַתַּנָּא בְּכָאן אָבִינוּ. נִרְאֶה לִי:  
<b>וְעָמַד כוּ'.</b> שֶׁלֹּא הִרְהֵר אַחַר מִדּוֹתָיו. רַשִׁ"י:  
<b>לְהוֹדִיעַ כוּ'.</b> שֶׁבְּזֶה אָנוּ יוֹדְעִים בְּוַדַּאי כַּמָּה חִבָּתוֹ. וּכְמוֹ שֶׁכָּתַב רַשִׁ"י בְּפֵרוּשׁוֹ עַתָּה יָדַעְתִּי, לְהָשִׁיב לַשָּׂטָן וְלַגּוֹיִם הַתְּמֵהִים מַה הִיא חִבָּתִי אֶצְלְךָ יֵשׁ לִי כוּ': 
(עיקר תוי"ט).

Mishna 4

 וְאֵלּוּ הֵם נִסִּים בְּלִי סָפֵק. וְעַיֵּן תּוֹסְפוֹת יוֹם טוֹב:  
וְזֶה הָיָה לְנוֹי וּלְתִפְאֶרֶת יִשְׂרָאֵל. וּבְלֹא אֹהֶל נַמִּי תִּסְגֵי לָהֶם בְּהִבָּקְעוֹ לְבַד, דְּאֵין סָפֵק דְּהָעַנְנֵי כָּבוֹד לֹא סָרוּ מֵהֶם. וְכֵן נַמִּי הַנֵּס הַחֲמִישִׁי נַעֲשָׂה לְנוֹי:
<b>הַקָּדוֹשׁ בָּרוּךְ הוּא.</b> לְפִי שֶׁהַמַּכּוֹת בָּאוּ בְּמִשְׁפָּט וּבְדִין עַל הַמִּצְרִיִּים, לְכָךְ יִחֲדָם הַתַּנָּא לְהַקָּדוֹשׁ בָּרוּךְ הוּא שֶׁהוּא דַּיַּן אֱמֶת. אֲבָל בַּנִּסִּים שֶׁנַּעֲשׂוּ לַאֲבוֹתֵינוּ לֹא יִחֲדוּם לוֹ, לְפִי שֶׁלֹּא הָיָה שׁוּרַת הַדִּין נוֹתֵן לַנֵּס לְפִי שֶׁהַלָּלוּ עוֹבְדֵי כּוֹכָבִים כוּ'. מִדְרַשׁ שְׁמוּאֵל:  
<b>הַיָּם.</b> מַה שֶּׁהִקְדִּים הַתַּנָּא הַנִּסִּים שֶׁבַּיָּם לְפִי שֶׁעִקַּר הַמַּכּוֹת הָיוּ לְמַעַן סַפֵּר שְׁמוֹ בָּעוֹלָם. וְעִקַּר הוֹדָעָה זוֹ לֹא הָיָה נִכָּר רַק מֵאֲשֶׁר יַפְלֶה ה' בֵּין מִצְרַיִם וּבֵין יִשְׂרָאֵל. הִלְכָּךְ בִּהְיוֹתָם עִקָּרִים בְּאֵיכוּת הַפִּרְסוּם, לְכָךְ הִקְדִּימָם אַף עַל פִּי שֶׁלֹּא הָיוּ קֹדֶם בַּזְּמַן. מִדְרַשׁ שְׁמוּאֵל:  
<b>נִסּוּ.</b> וְאַף עַל פִּי שֶׁהָעֵגֶל חֵטְא הָיָה, נִקְרָא נִסָּיוֹן, שֶׁעִנְיַן נִסָּיוֹן לְהַקָּדוֹשׁ בָּרוּךְ הוּא הוּא מִעוּט הָאֱמוּנָה וְהִסְתַּפְּקָם בּוֹ. וְכָךְ הוּא חֵטְא הָעֵגֶל שֶׁלֹּא הֶאֱמִינוּ וְלֹא בָּטְחוּ בּוֹ שֶׁיֵּלְכוּ בֶּטַח דַּרְכָּם בַּמִּדְבָּר אֲשֶׁר הוֹלִיכָם בָּהּ מִמִּצְרַיִם וְעַד הֵנָּה. וְעַיֵּן תּוֹסְפוֹת יוֹם טוֹב שֶׁהֶאֱרִיךְ וּמַסִּיק שֶׁאֵין לְחַשֵּׁב הָעֵגֶל לְנִסָּיוֹן, וְלַחֲשֹׁב בִּמְקוֹמוֹ וַיַּמְרוּ עַל יָם בְּיַם סוּף, כִּדְאָמְרִינַן בַּגְּמָרָא שֶׁבַּעֲלִיָּתָם מִן הַיָּם אָמְרוּ כְּשֵׁם שֶׁאָנוּ עוֹלִין מִצַּד זֶה כוּ'. אֲבָל וַיָּבֹאוּ מָרָתָה לָאו בָּעֲלִיָּה מִן הַיָּם הָיָה. וּבַגְּמָרָא דְּחָשִׁיב לָעֵגֶל גַּם כֵּן, יֵשׁ לוֹמַר דְּמִתְאוֹנְנִים וְהָאסַפְסוּף חֲדָא הוּא, וְתַלְיָא בִּפְלֻגְתָּא דְּרַבִּי וְרַבָּן שִׁמְעוֹן בֶּן גַּמְלִיאֵל בְּמַסֶּכֶת שַׁבָּת דַּף קט"ז, עַיֵּן שָׁם. וּבְזֶה נִיחָא הַמִּדְרַשׁ רַבָּה פָּרָשַׁת מְצֹרָע שֶׁהֵבִיא וְהָיָה לָכֶם לְזָרָא [שֶׁנֶּאֱמַר עַל הָאסַפְסוּף] עַל מִתְאוֹנְנִים:  
<b>בַּמִּדְבָּר.</b> שֶׁעַל שֶׁהָיוּ בַּמִּדְבָּר מָקוֹם שָׁמֵם מֵאֵין יוֹשֵׁב, וְחָסֵר, אֵין כָּל בּוֹ, חָשְׁבוּ אוּלַי שֶׁהוּא מֵחֶסְרוֹן הַשְׁגָּחָתוֹ יִתְבָּרַךְ עַל הַגָּלִיל הַהוּא, וּלְפִיכָךְ נִסּוּהוּ. וְהַיְנוּ דְּדָיֵיק לְמִתְנֵי בַּמִּדְבָּר. וְקָא קָרֵי לֵיהּ לְהַקָּדוֹשׁ בָּרוּךְ הוּא מָקוֹם בְּכָאן, לְהוֹרוֹת כִּי הוּא מְקוֹמוֹ שֶׁל עוֹלָם מֵאֵין פָּנוּי מֵהַשְׁגָּחָתוֹ. מִדְרַשׁ שְׁמוּאֵל: 
(עיקר תוי"ט).

Mishna 5

<b>עֲשָׂרָה כוּ'.</b> וְקָא מָנֵי לְהוּ דְּלֹא רְמִיזוּ בִּקְרָא כְּלָל:
<b>מֵרֵיחַ כוּ'.</b> מִתַּאֲוַת בְּשַׂר הַקֹּדֶשׁ. אִי נַמִּי מֵרֵיחַ אֵבָרִים שֶׁל הַמַּעֲרָכָה. שֶׁאִלּוּ הֵרִיחָה וּבָאת לִטְעֹם מֵהֶן אֵין שׁוֹמְעִין לָהּ לְהַאֲכִילָהּ בְּשַׂר קֹדֶשׁ. רַשִׁ"י:  
<b>וְלֹא הִסְרִיחַ כוּ'.</b> כְּשֶׁלֹּא הָיָה לוֹ פְּנַאי לְהַקְטִיר בַּלַּיְלָה כָּל הָאֲבָרִים שֶׁנִּתְעַכְּלוּ מִבָּעֶרֶב מַעֲלִין אוֹתוֹ בְּרֹאשׁוֹ שֶׁל מִזְבֵּחַ, וְעוֹמְדִים שָׁם שְׁנַיִם אוֹ שְׁלֹשָׁה יָמִים עַד שֶׁיִּהְיוּ פְּנוּיִים לְהַקְטִירָם, שֶׁאֵין לִינָה פּוֹסֶלֶת בָּהֶן בְּרֹאשׁוֹ שֶׁל מִזְבֵּחַ, וְנַעֲשָׂה בָּהֶן נֵס וְלֹא הָיוּ מַסְרִיחִין כָּל זְמַן עַכָּבָתָן. רַשִׁ"י. וְתָּנֵי מֵעוֹלָם, יֵשׁ לוֹמַר דְּאָתָא לַאֲתוֹיֵי לְהַבָּמוֹת וְנוֹב וְגִבְעוֹן וּמִשְׁכָּן שֶׁבַּמִּדְבָּר:  
<b>בְּבֵית הַמִּטְבָּחַיִם כוּ'.</b> שֶׁבָּעֲזָרָה, בְּמָקוֹם שֶׁהָיוּ שָׁם שֻׁלְחָנוֹת שֶׁל שַׁיִשׁ שֶׁמַּדִיחִין עֲלֵיהֶם אֶת הָאֵמוּרִים, וְלֹא הָיָה יוֹרֵד שָׁם זְבוּב, מִשּׁוּם מִאוּס. רַשִׁ"י:  
<b>בְּיוֹם הַכִּפּוּרִים.</b> אַף שֶׁהוּא הִתְגַּבְּרוּת קִטְרוּג הַיֵּצֶר. וְעַיֵּן תּוֹסְפוֹת יוֹם טוֹב:
<b>עַמּוּד כוּ'.</b> הָעוֹלֶה מִן הַקָּרְבָּנוֹת. אֲבָל בְּעֵת הַהַקְרָבָה הָיָה הָאֲוִיר נָח. הָרַמְבַּ"ם:  
<b>הִזִּיק.</b> לֹא תְּנַן לֹא נָשַׁךְ, אֶלָּא אֲפִלּוּ אִם אֵרַע לִפְעָמִים שֶׁהָיָה נוֹשֵׁךְ לֹא הָיָה מַזִּיק. וְתָנֵי מֵעוֹלָם, פֵּרֵשׁ בְּמִדְרַשׁ שְׁמוּאֵל, שֶׁאֶפְשָׁר דְּאָתָא לַאֲתוֹיֵי אֲפִלּוּ שֶׁלֹּא בִּזְמַן שֶׁבֵּית הַמִּקְדָּשׁ קַיָּם. שֶׁכְּדָאִית הִיא קְדֻשַּׁת הָאָרֶץ: 
(עיקר תוי"ט).

Mishna 6

 הָרוֹצֶה לַעֲמֹד עַל כַּוָּנַת הָעִנְיָן. יְעַיֵּן בְּתוֹסְפוֹת יוֹם טוֹב:  וְקָשֶׁה, דְּאָמַר אִם בְּרִיאָה יִבְרָא, וַהֲרֵי בְּרוּאָה וְעוֹמֶדֶת כְּפִי קַבָּלַת חֲזַ"ל פֹּה כוּ'. וְלִי נִרְאֶה, דְּפִי הָאָרֶץ פֵּרוּשׁוֹ דִּבּוּר הָאָרֶץ, דּוּמְיָא דְּפִי הָאָתוֹן וּפִי הַבְּאֵר. וְהָכִי פֵּרוּשָׁא דִּקְרָא, אִם בִּבְרִיאָה [וּתְחַסֵּר בֵּי"ת הַשִּׁמּוּשׁ בְּתֵבַת בְּרִיאָה, וְכָמוֹהָ רַבִּים] שֶׁמִּימֵי בְּרֵאשִׁית הוּא הַגֵּיהִנֹּם, יִבְרָא קְרוּבֵי פִּתְחָא [כְּמַאֲמַר חֲזַ"ל בְּחֵלֶק], וְעַל יְדֵי כֵן וּפָצְתָה [מִלְּשׁוֹן פָּצוּ שְׂפָתָי], תַּשְׁמִיעַ קוֹל דְּבָרִים לְהַגִּיד כָּל הַנַּעֲשֶׂה בְּתוֹכָהּ שֶׁיֵּרְדוּ חַיִּים שְׁאוֹלָה לִדְיוֹטָא הַתַּחְתּוֹנָה. וְאַחַר כָּךְ בִּשְׁעַת מַעֲשֶׂה אָמַר וְתִפְתַּח וְגוֹ' אָמַר פְּתִיחַת פֶּה לְבַד לִבְלֹעַ אוֹתָם. וְעוֹד הָיָה שֶׁהָעָם נָסוּ לְקוֹלָם, רוֹצֶה לוֹמַר קוֹל דִּבְרֵי הָאָרֶץ, דְּאִם לֹא כֵּן קָשֶׁה דְּאַדְרַבָּה דֶּרֶךְ שׁוֹמְעִים קוֹל צוֹעֲקִים אוֹי וַאֲבוֹי שֶׁיִּתְקָרְבוּ אֶל הַקּוֹל. וְזֶה לְשׁוֹן רַשִׁ"י בַּחֻמָּשׁ, לְקוֹלָם, בִּשְׁבִיל קוֹל הַיּוֹצֵא עַל בְּלִיעָתָם. וְעַיֵּן שָׁם בַּרְאֵ"ם. וְעַיֵּן תּוֹסְפוֹת יוֹם טוֹב:  
וְקָשֶׁה, דְּאָמַר אִם בְּרִיאָה יִבְרָא, וַהֲרֵי בְּרוּאָה וְעוֹמֶדֶת כְּפִי קַבָּלַת חֲזַ"ל פֹּה כוּ'. וְלִי נִרְאֶה, דְּפִי הָאָרֶץ פֵּרוּשׁוֹ דִּבּוּר הָאָרֶץ, דּוּמְיָא דְּפִי הָאָתוֹן וּפִי הַבְּאֵר. וְהָכִי פֵּרוּשָׁא דִּקְרָא, אִם בִּבְרִיאָה [וּתְחַסֵּר בֵּי"ת הַשִּׁמּוּשׁ בְּתֵבַת בְּרִיאָה, וְכָמוֹהָ רַבִּים] שֶׁמִּימֵי בְּרֵאשִׁית הוּא הַגֵּיהִנֹּם, יִבְרָא קְרוּבֵי פִּתְחָא [כְּמַאֲמַר חֲזַ"ל בְּחֵלֶק], וְעַל יְדֵי כֵן וּפָצְתָה [מִלְּשׁוֹן פָּצוּ שְׂפָתָי], תַּשְׁמִיעַ קוֹל דְּבָרִים לְהַגִּיד כָּל הַנַּעֲשֶׂה בְּתוֹכָהּ שֶׁיֵּרְדוּ חַיִּים שְׁאוֹלָה לִדְיוֹטָא הַתַּחְתּוֹנָה. וְאַחַר כָּךְ בִּשְׁעַת מַעֲשֶׂה אָמַר וְתִפְתַּח וְגוֹ' אָמַר פְּתִיחַת פֶּה לְבַד לִבְלֹעַ אוֹתָם. וְעוֹד הָיָה שֶׁהָעָם נָסוּ לְקוֹלָם, רוֹצֶה לוֹמַר קוֹל דִּבְרֵי הָאָרֶץ, דְּאִם לֹא כֵּן קָשֶׁה דְּאַדְרַבָּה דֶּרֶךְ שׁוֹמְעִים קוֹל צוֹעֲקִים אוֹי וַאֲבוֹי שֶׁיִּתְקָרְבוּ אֶל הַקּוֹל. וְזֶה לְשׁוֹן רַשִׁ"י בַּחֻמָּשׁ, לְקוֹלָם, בִּשְׁבִיל קוֹל הַיּוֹצֵא עַל בְּלִיעָתָם. וְעַיֵּן שָׁם בַּרְאֵ"ם. וְעַיֵּן תּוֹסְפוֹת יוֹם טוֹב:
שֶׁבְּכָל מָקוֹם שֶׁהָיוּ הוֹלְכִים הַבְּאֵר עוֹלֶה וְנוֹבֵעַ מַיִם, וְנִבְרָא אֶל הַבְּאֵר הַזֶּה פֶּה שֶׁיֵּצְאוּ הַמַּיִם בְּכָל מָקוֹם שֶׁהוֹלְכִין. דֶּרֶךְ חַיִּים. וְזֶהוּ גַּם כֵּן כַּוָּנַת רַשִׁ"י שֶׁהַסֶּלַע הָיָה הוֹלֵךְ וּמִתְגַּלְגֵּל. דְּאִי כִּפְשׁוּטוֹ הָיָה לוֹ כָּאן לְהַזְכִּיר הַנֵּס שֶׁהַסֶּלַע נָתַן מַיִם בְּתָלוּשׁ:
כְּלוֹמַר שֶׁיִּהְיוּ עוֹנִים כְּנֶגֶד הַדִּבּוּר שֶׁלָּהּ. וּבְהָכִי נִיחָא דְּלֹא תָּנֵי פִּי הַסֶּלַע. וְעַיֵּן תּוֹסְפוֹת יוֹם טוֹב:
וְהַקָּרוֹב אֵלַי שֶׁהָיָה הַדָּבָר נִסִּי וּמַעֲשֵׂה אֱלֹהִים הֵמָּה. וְהַרְבֵּה נִתְלַבְּטוּ בָּזֶה כוּ'. וְכָתַב בַּעַל עֲשָׂרָה מַאֲמָרוֹת [מַאֲמָר חִקּוּר הַדִּין חֵלֶק ב' פֶּרֶק כ'] שֶׁהָיָה זֶה מַעֲשֵׂה אֱלֹהִים בִּלְתִּי מְשֹׁעָר בְּשִׂכְלֵנוּ, לֹא כְּמַעֲשֵׂה הֶדְיוֹט שֶׁצִּיְּרוּ זוּלָתֵנוּ בְּבֵית הַמִּדְרָשׁ וְנַעַר יִכְתְּבֵם:
כְּלוֹמַר לְפִיכָךְ הָיוּ נִגְלָלִים וְלֹא הָיוּ כִּסְנַפְּרִינוֹן שֶׁלָּנוּ שֶׁהוּא מִקְשָׁה וְלֹא נִגְלָל. אֲבָל הָיָה סַפִּירִיִי לְמַרְאֶה וּכְעֶצֶם הַשָּׁמַיִם לָטֹהַר. וְהַלּוּחוֹת הַיְנוּ הָרִאשׁוֹנוֹת, דְּאִלּוּ שְׁנִיּוֹת מֹשֶׁה פְּסָלָן מֵעַצְמוֹ:
<b>וְיֵשׁ אוֹמְרִים כוּ'.</b> מַסִּיק בְּדֶרֶךְ חַיִּים, דְּלֹא אֲתוֹ לְאִיפְּלוֹגֵי, אֶלָּא שֶׁכָּל אֶחָד מוֹסִיף עַל הַקּוֹדְמִים. לְפִי שֶׁיֵּשׁ בְּבֵין הַשְּׁמָשׁוֹת זְמַנִּים מְחֻלָּקִים, כִּדְאִיתָא בְּשַׁבָּת דַּף ל"ד כוּ'. וְנֻסָּח אַחֵר אֵילוֹ שֶׁל יִצְחָק וְקִבְרוֹ שֶׁל מֹשֶׁה, וְיֵשׁ אוֹמְרִים אַף הַמַּזִּיקִין, וְיֵשׁ אוֹמְרִים אַף צְבַת כוּ'. וְעַיֵּן תּוֹסְפוֹת יוֹם טוֹב: 
(עיקר תוי"ט).

Mishna 7

 [עַיֵּן כֵּלִים פי"ב מ"ז] שֶׁיַּחְסְרֵהוּ הַהַשְׁלָמָה וְהַתִּקּוּן כוּ', וְכֵן אִישׁ שֶׁיֵּשׁ לוֹ מַעֲלוֹת שִׂכְלִיּוֹת וּמַעֲלוֹת הַמִּדּוֹת אָמְנָם אֵינָם שְׁלֵמוֹת וְלֹא הוֹלְכוֹת עַל סֵדֶר כָּרָאוּי אֲבָל יֵשׁ בָּהֶן עִרְבּוּבְיָא וּבִלְבּוּלִים וְהִתְעָרֵב בָּהֶם חִסָּרוֹן, וְאֵין זֶה עַם הָאָרֶץ שֶׁיֵּשׁ לוֹ דֶּרֶךְ אֶרֶץ [שֶׁהֵן מַעֲלוֹת הַמִּדּוֹת בִּלְבַד], וְכָל שֶׁכֵּן שֶׁאֵינוֹ בּוּר דְּמִשְׁנָה ה' פֶּרֶק ב'. הָרַמְבַּ"ם:  
<b>שִׁבְעָה דְּבָרִים כוּ'.</b> הִקְדִּימוֹ לַגֹּלֶם לְפִי שֶׁלּוֹ קְדִימָה בַּזְּמַן, וּמִכָּל מָקוֹם בֵּאֵר הַמִּדּוֹת בֶּחָכָם שֶׁכֵּן נָאֶה לְהַעֲלוֹת עַל שְׂפָתַיִם יִשַּׁק מִדּוֹת הֶחָכָם כוּ': 
וְזֶה בִּתְשׁוּבָה. אֲבָל בִּשְׁאֵלָה הָא תְּנַן בְּמִשְׁנָה ה' פֶּרֶק ב' וְלֹא הַבַּיְשָׁן לָמֵד:
<b>וּבְמִנְיָן.</b> וְיֵשׁ סְפָרִים דְּלֹא גָּרְסֵי וּבְמִנְיָן. וּמִכָּל מָקוֹם לִדְגָרְסֵי, אוֹ אוֹ קָתָנֵי. וְעַיֵּן פֶּרֶק קַמָּא דְּעֵדֻיּוֹת מִשְׁנָה ה':  
(עיקר תוי"ט).
כְּלוֹמַר וְלֹא סַגִּי לֵיהּ בְּמַה שֶּׁלֹּא נִכְנַס לְתוֹךְ דִּבְרֵי חֲבֵרוֹ, אֲבָל יִתְמַהְמֵהַּ גַּם כֵּן עַד שֶׁיֵּדַע שֶׁיָּשִׁיב כַּהֲלָכָה:
וּתְמֵהַנִי דְּזוֹ מִדַּת כָּל אָדָם שֶׁלֹּא לְשַׁקֵּר, כָּל שֶׁכֵּן בִּפְסַק דִּין שֶׁיִּתְלֶה עַצְמוֹ בְּאִילָן גָּדוֹל כוּ' וְנִמְצָא מַכְשִׁיל הָרַבִּים, שֶׁאֶפְשָׁר שֶׁאֵין הַדִּין כָּךְ, גַּם הָרְאָיָה שֶׁהֵבִיא מֵאַנְשֵׁי חָרָן אֵינוֹ עִנְיָן לְנִדּוֹן זֶה. וְהָרַמְבַּ"ם פֵּרֵשׁ, וְלֹא יִתְפָּאֵר בְּמַה שֶּׁלֹּא יָדַע, וְהוּא אָמְרוֹ עַל מַה שֶּׁלֹּא שָׁמַע אוֹמֵר לֹא שָׁמַעְתִּי. וְעַיֵּן תּוֹסְפוֹת יוֹם טוֹב:

Mishna 8

<b>גּוּפֵי כוּ'.</b> כְּלוֹמַר עֲבֵרוֹת חֲלוּקוֹת. וְעַיֵּן תּוֹסְפוֹת יוֹם טוֹב:
<b>מְעַשְּׂרִין.</b> מַעֲשֵׂר שֵׁם כּוֹלֵל לְכָל הַמַּתָּנוֹת. וְעַיֵּן תּוֹסְפוֹת יוֹם טוֹב:
<b>בַּצֹּרֶת כוּ'.</b> בְּמַסֶּכֶת שַׁבָּת דַּף ל"ב יָלְפִינַן לָהּ מִקְּרָא:  
<b>הַחַלָּה.</b> כְּלוֹמַר אַף שֶׁלֹּא לִטֹּל אֶת הַחַלָּה. וְעַיֵּן תּוֹסְפוֹת יוֹם טוֹב:
וְכֵיוָן שֶׁפָּשְׁעוּ הַבֵּית דִּין וְלֹא עָשׂוּ, לְפִיכָךְ דֶּבֶר בָּא לָעוֹלָם וְאֵינוֹ מַבְחִין בֵּין טוֹב לְרַע וְהָיָה כַּצַּדִּיק כָּרָשָׁע. אֲבָל לְשׁוֹן שֶׁלֹּא נִמְסְרוּ, לֹא מַשְׁמַע כֵּן, אֶלָּא כִּדְפֵרְשׁוּ הַמְפָרְשִׁים כְּגוֹן מִיתוֹת בִּידֵי שָׁמַיִם וּכְרֵתוֹת, אִי נַמִּי שֶׁלֹּא בְּהַתְרָאָה אוֹ שֶׁבָּרַח הָעוֹבֵר:
<b>שְׁבִיעִית.</b> שֶׁדִּינָם לְהַפְקִירָם, אִי נַמִּי לְבַעֲרָם לְגַמְרֵי וּכְמוֹ שֶׁתְּנַן בְּמִשְׁנָה ב' פֶּרֶק ט' דִּשְׁבִיעִית. וּלְפִיכָךְ מִדָּה כְּנֶגֶד מִדָּה, שֶׁהַדֶּבֶר בָּא לָעוֹלָם שֶׁהוּא הֶפְקֵר בְּנֵי אָדָם שֶׁאֵין הַמַּלְאָךְ הַמַּשְׁחִית מַבְחִין. וְאִלּוּ חֶרֶב אֶפְשָׁר כִּי יְחַנֵּן קוֹלוֹ שָׁמוֹעַ יִשְׁמַע וְיַנִּיחֵהוּ הָאוֹיֵב. דֶּרֶךְ חַיִּים. וְהָנֵי תְּרֵי כֵּיוָן שֶׁדּוֹמִים בָּעֹנֶשׁ נֶחְשְׁבוּ לְחַד בְּמִנְיַן הַשִּׁבְעָה. וְכֵן בְּסָמוּךְ:  
<b>חֶרֶב כוּ'.</b> בַּגְּמָרָא (שָׁם) יָלְפִינַן לָהּ מִקְּרָא: 
(עיקר תוי"ט).

Mishna 9

<b>חַיָּה רָעָה כוּ' גָּלוּת כוּ'.</b> כֻּלְּהוּ מַיְתֵי לְהוּ קְרָאֵי בַּגְּמָרָא שָׁם:
<b>מִתְרַבֶּה.</b> שֶׁכַּאֲשֶׁר יִקְרֶה שֶׁיִּהְיֶה דֶּבֶר בְּאֵלּוּ הַפְּרָקִים יִתְרַבֶּה אָז בְּעָוֹן אֵלּוּ, לְפִי שֶׁיִּקְרֶה בָּהֶם תָּמִיד הֶעָוֹן אֵצֶל קְצָת הָאֲנָשִׁים, וְהִנֵּה הוּא מִדָּה כְּנֶגֶד מִדָּה, כִּי הֶחְסִיר חַיּוּת הֶעָנִי וְגַם חָשַׁשׁ שֶׁכְּשֶׁיִּתֵּן שֶׁיֶּחְסַר לוֹ לַחְמוֹ כְּשֶׁיַּאֲרִיכוּ לוֹ חַיָּיו, לְכָךְ יַחְסְרוּ חַיָּיו וְתִשָּׁאֵר תְּבוּאָתוֹ לַאֲחֵרִים. וּמֵעַתָּה לֹא קָשְׁיָא עַל הַמִּשְׁנָה הַקּוֹדֶמֶת. מִדְרַשׁ שְׁמוּאֵל:  
<b>וּבְמוֹצָאֵי הֶחָג.</b> כִּי בֶּחָג כְּבָר נִשְׁלַם עֵסֶק הָאֲדָמָה, וּמִי שֶׁנָּתַן אֵלּוּ הַחֻקִּים נְתָנָם, וּמִי שֶׁלֹּא נְתָנָם גְּזָלָם. הָרַמְבַּ"ם: 
(עיקר תוי"ט).

Mishna 10

<b>שֶׁלִּי כוּ'.</b> לֹא בְּנוֹתְנֵי צְדָקָה אַיְרִינַן, דְּהַנְהוּ מַתְנְיָין לְקַמָּן מִשְׁנָה י"ג, אֶלָּא בַּהֲנָאָה דְּעָלְמָא:  
וְדַוְקָא שֶׁהוּא רוֹצֶה לֵהָנוֹת מִנִּכְסֵי אֲחֵרִים מִדַּעְתָּן. דְּאִלּוּ שֶׁלֹּא מִדַּעְתָּן אַף עַל פִּי שֶׁרוֹצֶה גַּם לְהַנּוֹתָם הוּא גַּזְלָן גָּמוּר וְאֵין לְךָ רָשָׁע גָּדוֹל מִזֶּה. וְלֹא דִּבְּרוּ חֲזַ"ל אֶלָּא בְּדֵעוֹת, וְלֹא עַל הַגַּנָּב וְהַגַּזְלָן שֶׁהוּא רָשָׁע. מִדְרַשׁ שְׁמוּאֵל:
<b>חָסִיד.</b> לֹא שֶׁמְּבַזְבֵּז כָּל אֲשֶׁר לוֹ. שֶׁהֲרֵי אָמְרוּ הַמְּבַזְבֵּז אַל יְבַזְבֵּז יוֹתֵר מֵחֹמֶשׁ, שֶׁלֹּא יְבַזְבֵּז יוֹתֵר מִדַּאי וְיִהְיֶה הוּא בְּהֶכְרֵחַ מֻטָּל עַל הַבְּרִיּוֹת. אֶלָּא בִּמְוַתֵּר כְּפִי הָרָאוּי אַיְרִינַן. דֶּרֶךְ חַיִּים: 
(עיקר תוי"ט).

Mishna 11

<b>קָשֶׁה כוּ'.</b> אֲבָל שֶׁלֹּא יִכְעַס כְּלָל לֹא נִמְצָא בְּשׁוּם דֵּעָה. כִּי מִי לָנוּ גָּדוֹל בַּעֲנָוָה כְּמֹשֶׁה רַבֵּנוּ עָלָיו הַשָּׁלוֹם וְנֶאֱמַר בּוֹ וַיִּקְצֹף וְגוֹ' וְכוּ'. מִדְרַשׁ שְׁמוּאֵל:
<b>רָשָׁע.</b> דְּאָמַר מַר לֹא תִּרְתַּח וְלֹא תֶּחֱטָא. רַשִׁ"י. וְדֶרֶךְ חַיִּים מְפָרֵשׁ, כִּי הָא דְּאָמְרִינַן בִּנְדָרִים כָּל הַכּוֹעֵס בְּיָדוּעַ שֶׁעֲוֹנוֹתָיו מְרֻבִּין, שֶׁנֶּאֱמַר אִישׁ אַף יְגָרֶה מָדוֹן וּבַעַל חֵמָה רַב פָּשַׁע: 
(עיקר תוי"ט).

Mishna 12

 וְאַף עַל פִּי שֶׁאֶפְשָׁר בְּסִיַּעְתָּא דִּשְׁמַיָּא לְאוֹקוֹמֵי גִּרְסָתוֹ כְּשֶׁיִּרְאַת חֶטְאוֹ קוֹדֶמֶת לְחָכְמָתוֹ, מִי שֶׁלֹּא הִגִּיעַ לִכְלַל מִדָּה זוֹ אֵין רָאוּי לְהִקָּרֵא רָשָׁע כֵּיוָן שֶׁחֶסְרוֹן בְּרִיָּתוֹ הֱבִיאוֹ לִידֵי כָּךְ: 
(עיקר תוי"ט).

Mishna 13

 וְעֵינוֹ רָעָה בְּשֶׁלּוֹ לְפִי שֶׁיֵּשׁ לוֹ אַבִּירוּת לֵב. וְאֵינוֹ דּוֹמֶה לְעֵינוֹ רָעָה בְּשֶׁל אֲחֵרִים. רַשִׁ"י. אֶלָּא כְּלוֹמַר כְּעַיִן רָעָה דְּמַתְנִיתִין י"ט, שֶׁאֵינוֹ מִסְתַּפֵּק בְּשֶׁלּוֹ וְחוֹמֵד בְּמַה שֶּׁרָאוּי אֶל הֶעָנִי. וְקָשֶׁה דְּאִם כֵּן רָשָׁע הוּא שֶׁעוֹבֵר עַל לֹא תְאַמֵּץ אֶת לְבָבְךָ. וְאֶפְשָׁר דְּהָכָא אַיְרֵי בְּעִנְיָן שֶׁאֵין מַחְסוֹר לֶעָנִי וְנִמְצָא שֶׁאֵינוֹ מְאַמֵּץ לְבָבוֹ מִתֵּת לֶעָנִי דֵּי מַחְסוֹרוֹ, וְאִלּוּ לֹא הָיָה מִי שֶׁיִּתֵּן הָיָה הוּא נוֹתֵן וּרְצוֹנוֹ לִתֵּן כְּשֶׁיִּמְצָא עָנִי שֶׁאֵין לוֹ נוֹתְנִים, וּמִכָּל מָקוֹם אַבִּירוּת לֵב הוּא. וְהַשְׁתָּא אָתֵי שַׁפִּיר דְּיִתֵּן וְיִתְּנוּ אֲחֵרִים חָסִיד, דְּקָשֶׁה, שֶׁכֵּן הוּא מִדַּת כָּל אָדָם, אֶלָּא דְּהָכָא בְּעָנִי שֶׁיֵּשׁ לוֹ דֵּי סִפּוּקוֹ בִּנְתִינַת אֶחָד מֵהֶם, וְהוּא רוֹצֶה שֶׁיִּתֵּן וְיִתְּנוּ כְּדֵי לְמַלְּאוֹת סִפּוּקוֹ בְּשֶׁפַע, לְאִישׁ כָּזֶה רָאוּי לְהִקָּרֵא חָסִיד. כֵּן נִרְאֶה לִי: 
(עיקר תוי"ט).

Mishna 14

יֵשׁ לְפָרֵשׁ דְהָכִי קָאָמַר, אִי נַמִּי לוֹמֵד וְאֵינוֹ מֵבִין. וְיֵשׁ לְפָרֵשׁ, דְּהָכִי קָאָמַר, וְאֵינוֹ שׁוֹנֶה וְאֵינוֹ לוֹמֵד וְלֹא מֵבִין:  
<b>חָסִיד.</b> שֶׁמַּשְׁפִּיל עַצְמוֹ וּמַרְאֶה כְּאִלּוּ הוּא צָרִיךְ לַיּוֹשְׁבִים בְּבֵית הַמִּדְרָשׁ. מִדְרַשׁ שְׁמוּאֵל. וְעַיֵּן תּוֹסְפוֹת יוֹם טוֹב: 
(עיקר תוי"ט).

Mishna 15

<b>סְפוֹג.</b> צֶמֶר הַיָּם. הָרַמְבַּ"ם: 
(עיקר תוי"ט).

Mishna 16

<b>בְּדָבָר.</b> גִּרְסַת הָרַ"ב בְּדָבָר בָּטֵל, בָּטֵל דָּבָר כוּ':  
<b>אַמְנוֹן וְתָמָר.</b> לְדֻגְמָא בְּעָלְמָא נַקְטֵיהּ. וּלְפִיכָךְ לֹא קָשְׁיָא רֵישָׁא לְסֵיפָא: 
(עיקר תוי"ט).

Mishna 17

<b>הִלֵּל וְשַׁמַּאי.</b> לְפִי שֶׁתַּלְמִידֵיהֶם לֹא שִׁמְּשׁוּ כָּל צָרְכָּן וּמֵהֶם וְאֵילָךְ רָבְתָה הַמַּחֲלֹקֶת בְּיִשְׂרָאֵל, לְפִיכָךְ נַקְטִינְהוּ לְדֻגְמָא. וּמִשּׁוּם הָכִי נַמִּי לֹא קָשְׁיָא רֵישָׁא לְסֵיפָא. וְעַיֵּן תּוֹסְפוֹת יוֹם טוֹב:  
<b>קֹרַח כוּ'.</b> לֹא הִזְכִּיר צַד הַשֵּׁנִי שֶׁהֵם מֹשֶׁה וְאַהֲרֹן כְּמוֹ שֶׁזָּכַר בַּחֲלֻקָּה רִאשׁוֹנָה שְׁנֵי הַצְּדָדִים, לְפִי שֶׁבְּכָאן אֵינָם שָׁוִים, שֶׁמֹּשֶׁה וְאַהֲרֹן כַּוָּנָתָם לַשָּׁמַיִם הָיְתָה, וְלֹא הָיְתָה בָּהֶם שׁוּם בְּחִינָה שֶׁלֹּא לְשֵׁם שָׁמַיִם. מִדְרַשׁ שְׁמוּאֵל: 
(עיקר תוי"ט).

Mishna 18

בַּגְּמָרָא מַפִּיק לְהוּ מִקְּרָאֵי. וְעַיֵּן תּוֹסְפוֹת יוֹם טוֹב:
<b>אֵין מַסְפִּיקִין כוּ'.</b> כְּלוֹמַר אֵין מְסַיְּעִין לוֹ כוּ'. מַה שֶּׁאֵין כֵּן לִשְׁאָר עוֹבְרֵי עֲבֵרָה כְּשֶׁיִּתֵּן אֶל לִבּוֹ לָשׁוּב וַדַּאי דַּהֲוֵי בִּכְלָל בָּא לִטָּהֵר מְסַיְּעִין לוֹ. וְעַיֵּן תּוֹסְפוֹת יוֹם טוֹב: 
(עיקר תוי"ט).

Mishna 19

 שֶׁמִּצְוֹת בְּנֵי אָדָם אֵינָם רַק לְפִי דַּעְתָּם. כִּי הַטּוֹבִים לֹא יְצַוּוּ בְּרַע, אֲבָל יַזְהִירוּ מִמֶּנּוּ. וְהַכָּתוּב אוֹמֵר הֵן הֵנָּה הָיוּ לִבְנֵי יִשְׂרָאֵל בִּדְבַר בִּלְעָם. הָרַמְבַּ"ם:  
<b>בָּעוֹלָם הַזֶּה.</b> זֶה עַל דֶּרֶךְ יְגִיעַ כַּפֶּיךָ כִּי תֹאכֵל אַשְׁרֶיךָ בָּעוֹלָם הַזֶּה, כְּפֵרוּשׁ רַשִׁ"י בְּרֵישׁ פֶּרֶק ד'. דְּאִי לֹא תֵימָא הָכִי, הֲרֵי כַּמָּה מִתַּלְמִידָיו שֶׁל אַבְרָהָם אָבִינוּ עָלָיו הַשָּׁלוֹם הָרְעֵבִים וּצְמֵאִים בָּעוֹלָם הַזֶּה, אֶלָּא לְפִי שֶׁהֵם מִסְתַּפְּקִין וְאֵינָם צְרִיכִים לַבְּרִיּוֹת נִקְרְאוּ אוֹכְלִים בָּעוֹלָם הַזֶּה. וְעוֹד יֵשׁ לוֹמַר שֶׁשּׁוּרַת הַדִּין הוּא אוֹמֵר, אֲבָל אֵל דֵּעוֹת ה' וְלוֹ נִתְכְּנוּ עֲלִילוֹת לְהַנְחִילוֹ יוֹתֵר שָׂכָר בָּעוֹלָם הַבָּא:  
<b>יוֹרְשִׁין גֵּיהִנֹּם.</b> בָּעוֹלָם הַזֶּה. כִּדְאָמַר [יוֹמָא דַּף עב] לֹא תִירְתוּ תַּרְתֵּי גֵּיהִנֹּם. מִדְרַשׁ שְׁמוּאֵל:  וְהוּא גַּם כֵּן אִישׁ מִרְמָה בַּעֲשׂוֹתוֹ תַּחְבּוּלוֹת לִפְעֻלּוֹת הָרַע. הָרַמְבַּ"ם: 
(עיקר תוי"ט).
וְהוּא גַּם כֵּן אִישׁ מִרְמָה בַּעֲשׂוֹתוֹ תַּחְבּוּלוֹת לִפְעֻלּוֹת הָרַע. הָרַמְבַּ"ם:

Mishna 20

<b>עַז פָּנִים לְגֵיהִנֹּם.</b> שֶׁמֵּעִיז פָּנָיו שֶׁלֹּא לַעֲשׂוֹת רְצוֹן אָבִיו שֶׁבַּשָּׁמַיִם: 
וְנֶאֱמַר יָשׁוּבוּ רְשָׁעִים לִשְׁאוֹלָה:
<b>וּבֹשֶׁת פָּנִים לְגַן עֵדֶן.</b> כְּמוֹ שֶׁאָמְרוּ חֲזַ"ל כָּל אָדָם שֶׁיֵּשׁ לוֹ בֹּשֶׁת פָּנִים לֹא בִּמְהֵרָה הוּא חוֹטֵא, כְּדִכְתִיב וּבַעֲבוּר תִּהְיֶה יִרְאָתוֹ עַל פְּנֵיכֶם לְבִלְתִּי תֶחֱטָאוּ. מִדְרַשׁ שְׁמוּאֵל: 
(עיקר תוי"ט).

Mishna 21

 כְּשֶׁתַּחְשֹׁב שְׁלֹשׁ עֶשְׂרֵה שָׁנָה שֶׁעָשָׂה יַעֲקֹב עִם לָבָן אַחַר שֶׁנָּשָׂא אֶת לֵאָה וְיָלְדָה לוֹ אַחַר שְׁתֵּי שָׁנִים בְּקֵרוּב שֶׁעָלוּ בְּהֵרָיוֹן לִשְׁלֹשָׁה הָאַחִים רְאוּבֵן שִׁמְעוֹן וְלֵוִי לְחֶשְׁבּוֹן שִׁבְעָה חֳדָשִׁים לְכָל אֶחָד, נִמְצָא לֵוִי בֶּן אַחַת עֶשְׂרֵה שָׁנָה כְּשֶׁיָּצְאוּ מִשָּׁם, הוֹסֵיף עֲלֵיהֶם שִׁשָּׁה חֳדָשִׁים שֶׁעָשָׂה בַּדֶּרֶךְ וּשְׁמֹנָה עָשָׂר חֳדָשִׁים שֶׁעָשָׂה בְּסֻכּוֹת קַיִץ וְחֹרֶף וְקַיִץ שֶׁהֵם שְׁתֵּי שָׁנִים, הֲרֵי לֵוִי בֶּן שְׁלֹשׁ עֶשְׂרֵה שָׁנָה בְּלֶכְתָּם לִשְׁכֶם. וְנִקְרָא אִישׁ. רַשִׁ"י. וּבַחֻמָּשׁ פָּרָשַׁת וַיֵּשֶׁב בְּפָסוּק וַיִּתְאַבֵּל שֶׁפֵּרֵשׁ רַשִׁ"י שִׁשָּׁה חֳדָשִׁים בְּבֵית אֵל שֶׁהוּא אַחַר מַעֲשֵׂה שְׁכֶם, לֹא דִּיֵּק:
לֹא נִמְצָא רַק שֵׁשׁ עֶשְׂרֵה. וּבְפֵרוּשׁ רַשִׁ"י דִּשְׁמֹנֶה עֶשְׂרֵה פְּעָמִים כְּתִיב אָדָם עַד כִּי מֵאִישׁ לֻקֳּחָה זֹאת. וְצָרִיךְ לוֹמַר דְּאִישׁ נַמִּי מִן הַמִּנְיָן:
בְּמִדְרַשׁ רַבָּה פָּרָשַׁת קֹרַח. וְנִרְאֶה לִי מִדְּאַשְׁכְּחַן בְּמֵתֵי מִדְבָּר שֶׁלֹּא נֶעֶנְשׁוּ בְּפָחוֹת מִבֶּן עֶשְׂרִים:
גְּמָרָא. וְנִרְאֶה לִי דִּרְצוֹנוֹ לוֹמַר דְּיִשְׂרָאֵל בִּשְׁעַת מַתַּן תּוֹרָה גֵּרִים הָיוּ, וְגֵר כְּקָטָן שֶׁנּוֹלַד דָּמֵי. וְעַיֵּן תּוֹסְפוֹת יוֹם טוֹב:
<b>לַזִּקְנָה.</b> וְיֶשׁ סְפָרִים דְּגַרְסֵי לַחָכְמָה. <b>בִּישִׁישִׁים חָכְמָה</b> נוֹטָרִיקוֹן בֶּן שִׁשִּׁים. רִיטְבָ"א. וְאַף לְגִרְסָתֵנוּ זָקֵן זֶה שֶׁקָּנָה חָכְמָה. מִדְרַשׁ שְׁמוּאֵל. וְעַיֵּן תּוֹסְפוֹת יוֹם טוֹב: 
(עיקר תוי"ט).

Mishna 22

<b>בֶּן בַּג בַּג.</b> יֵשׁ לְפָרֵשׁ שֶׁלֹּא הֶאֱרִיךְ יָמִים. וְכֵן בֶּן הֵא הֵא. וְהָרַשְׁבַּ"ם פֵּרֵשׁ שֶׁגֵּרִים הָיוּ. וְהֵם בְּנֵי אַבְרָהָם וְשָׂרָה שֶׁנִּתּוֹסְפוּ ה' עַל שְׁמוֹתָם, וְכָל הַגֵּרִים בְּנֵיהֶם נִקְרְאוּ. וּבַג גִּימַטְרִיָּא ה'. וּקְרָאָם זֶה מְשֻׁנֶּה מִזֶּה כְּדֵי לְהַכִּיר בֵּין זֶה לְזֶה. מִדְרַשׁ שְׁמוּאֵל:  
וּלְפִי שֶׁדִּבְרֵי תּוֹרָה הֵן צֹרֶךְ גָּדוֹל לִבְנֵי אָדָם, הָיָה אוֹמֵר בִּלְשׁוֹן אֲרַמִּי שֶׁהָיוּ הַכֹּל מַכִּירִין בּוֹ כְּשֶׁעָלוּ מִבָּבֶל. מִדְרַשׁ שְׁמוּאֵל. וְעַיֵּן תּוֹסְפוֹת יוֹם טוֹב:
<b>וַהֲפֹךְ.</b> כֶּפֶל לָשׁוֹן לְחַזֵּק וּלְהוֹרוֹת עַל הַתְּמִידוּת וְהַהַפְלָגָה. וְעִנְיָן הַהִפּוּךְ עַצְמָהּ הוּא חֲזָרַת הַלִּמּוּד:
<b>תֶּחֱזֵי.</b> רְצוֹנוֹ לוֹמַר הָאֱמֶת. פֵּרוּשׁ, וְתִרְאֶה הָאֱמֶת בְּעֵין הַשֵּׂכֶל. כְּתַרְגּוּם וַיַּרְא, וַחֲזָא. וְעַיֵּן תּוֹסְפוֹת יוֹם טוֹב:  
<b>טוֹבָה הֵימֶנָּה.</b> שֶׁלֹּא תֹּאמַר שֶׁבְּלִמּוּד חָכְמַת יְוָנִית בְּהֶכְרַח אֶלְמֹד מֵהֶם מְדִינִיּוּת וְהַנְהָגָה וּמִדּוֹת טוֹבוֹת, לְהָכִי קָאָמַר שֶׁאֵין לְךָ מִדָּה טוֹבָה הֵימֶנָּה, כִּי כָּל הַמִּדּוֹת טוֹבוֹת עֲרוּכוֹת בַּכֹּל וּשְׁמוּרוֹת בָּהּ. מִדְרַשׁ שְׁמוּאֵל: 
(עיקר תוי"ט).

Mishna 23

וְזֶה בִּשְׂכַר הַצַּעַר וְהַטֹּרַח עַצְמוֹ, שֶׁאִם הוּא מְרֻבֶּה שְׂכָרוֹ מְרֻבֶּה. אֲבָל שְׂכַר מִצְוֹת עַצְמָן אִי אַתָּה יוֹדֵעַ מַתַּן שְׂכָרָן. כְּדִתְנַן בְּרֵישׁ פֶּרֶק ב'. דֶּרֶךְ חַיִּים: 
(עיקר תוי"ט).

Chapter 6

