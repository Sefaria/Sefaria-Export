Mishnat Eretz Yisrael on Mishnah Tevul Yom
משנת ארץ ישראל על משנה טבול יום
Kvutsat Yavne, 2020-2021
https://www.nli.org.il/he/books/NNL_ALEPH997010480071005171/NLI

משנת ארץ ישראל על משנה טבול יום

פתח דבר

<b>מקראות</b>
ויקרא פרק יא
(כה) וכל הנשא מנבלתם יכבס בגדיו וטמא עד הערב:
(כח) והנשא את נבלתם יכבס בגדיו וטמא עד הערב טמאים המה לכם:
(לב) וכל אשר יפל עליו מהם במתם יטמא מכל כלי עץ או בגד או עור או שק כל כלי אשר יעשה מלאכה בהם במים יובא וטמא עד הערב וטהר:
(מ) והאכל מנבלתה יכבס בגדיו וטמא עד הערב והנשא את נבלתה יכבס בגדיו וטמא עד הערב:
ויקרא פרק טו
(ה) ואיש אשר יגע במשכבו יכבס בגדיו ורחץ במים וטמא עד הערב:
(ו) והישב על הכלי אשר ישב עליו הזב יכבס בגדיו ורחץ במים וטמא עד הערב:
(ז) והנגע בבשר הזב יכבס בגדיו ורחץ במים וטמא עד הערב:
(ח) וכי ירק הזב בטהור וכבס בגדיו ורחץ במים וטמא עד הערב:
(ט) וכל המרכב אשר ירכב עליו הזב יטמא:
(י) וכל הנגע בכל אשר יהיה תחתיו יטמא עד הערב והנושא אותם יכבס בגדיו ורחץ במים וטמא עד הערב:
(יא) וכל אשר יגע בו הזב וידיו לא שטף במים וכבס בגדיו ורחץ במים וטמא עד הערב:
(טז) ואיש כי תצא ממנו שכבת זרע ורחץ במים את כל בשרו וטמא עד הערב:
(יז) וכל בגד וכל עור אשר יהיה עליו שכבת זרע וכבס במים וטמא עד הערב:
(יח) ואשה אשר ישכב איש אתה שכבת זרע ורחצו במים וטמאו עד הערב:
(יט) ואשה כי תהיה זבה דם יהיה זבה בבשרה שבעת ימים תהיה בנדתה וכל הנגע בה יטמא עד הערב:
(כ) וכל אשר תשכב עליו בנדתה יטמא וכל אשר תשב עליו יטמא:
(כא) וכל הנגע במשכבה יכבס בגדיו ורחץ במים וטמא עד הערב:
(כב) וכל הנגע בכל כלי אשר תשב עליו יכבס בגדיו ורחץ במים וטמא עד הערב:
(כג) ואם על המשכב הוא או על הכלי אשר הִוא ישבת עליו בנגעו בו יטמא עד הערב:
ויקרא פרק יז
(טו) וכל נפש אשר תאכל נבלה וטרפה באזרח ובגר וכבס בגדיו ורחץ במים וטמא עד הערב וטהר:
ויקרא פרק כב
(ה) או איש אשר יגע בכל שרץ אשר יטמא לו או באדם אשר יטמא לו לכל טמאתו:
(ו) נפש אשר תגע בו וטמאה עד הערב ולא יאכל מן הקדשים כי אם רחץ בשרו במים:
במדבר פרק יט
(ז) וכבס בגדיו הכהן ורחץ בשרו במים ואחר יבא אל המחנה וטמא הכהן עד הערב:
(ח) והשרף אתה יכבס בגדיו במים ורחץ בשרו במים וטמא עד הערב:
(ט) ואסף איש טהור את אפר הפרה והניח מחוץ למחנה במקום טהור והיתה לעדת בני ישראל למשמרת למי נדה חטאת הִוא:
(י) וכבס האסף את אפר הפרה את בגדיו וטמא עד הערב והיתה לבני ישראל ולגר הגר בתוכם לחֻקת עולם:
<b>מדרשי הלכה עיקריים</b>
ספרא, שמיני פרשה ו ד"ה פרק ח
(ט) וטמא עד הערב יכול לכל דבר ת"ל וטהר, או וטהר יכול לכל דבר ת"ל יטמא עד הערב הא כיצד טהור לחולין מבעוד יום ולתרומה משתחשך.
ספרא, מצורע פרשה ז ד"ה פרק ה
(ה) וטמא עד הערב מלמד שאין מטמא בגדים, יכול אפילו שהה כדי אכילת פרס, תלמוד לומר והאוכל בבית יכבס. (ו) אין לי אלא אוכל, שוכב מנין תלמוד לומר והשוכב בבית יכבס. (ז) אין לי אלא אוכל ושוכב, אוכל ולא שוכב שוכב ולא אוכל מנין תלמוד לומר וכבס בגדיו ריבה.
ספרא, מצורע פרשת זבים פרשה ג ד"ה פרק ו
(ט) ורחצו במים וטמאו עד הערב, היקיש רחיצתה לרחיצתו מה רחיצתו בנקיות, אף רחיצתה בנקיות מה רחיצתו בארבעים סאה אף רחיצתה בארבעים סאה, מה רחיצתה פרט לבית הסתרים אף רחיצתו פרט לבית הסתרים. (י) רבי שמעון אומר מה תלמוד לומר ורחצו במים וטמאו עד הערב אם לענין הנוגע בשכבת זרע, הרי נוגע בשכבת זרע אמור למטן, אם כן למה נאמר ורחצו במים וטמאו עד הערב, וכי מפני שהוא אבית הסתרים הלא אין אדם מטמא בבית הסתרים אלא גזירת מלך היא אפילו כל שהוא לכך נאמר ורחצו במים וטמאו עד הערב.
ספרא, אמור פרשה ד ד"ה פרק ד
(ה) ונפש כי תגע בו, לא המסיטה, וטמאה עד הערב ולא יאכל מן הקדשים יש לך קדשים שהוא אוכל בהם, פרט לעירובים ולפחות ממאה. (ו) אין לי אלא אוכלי תרומה באוכלי תרומה, מנין אוכלי תרומה באוכלי חולים, אוכלי חולין באוכלי תרומה, אוכלי תרומה באוכלי קודש, אוכלי קודש באוכלי תרומה, משקה תרומה במשקה חולים, משקה חולים במשקה תרומה, משקה תרומה במשקה קודש, משקה קודש במשקה תרומה, משקה קודש במשקה קודש מנין, תלמוד לומר מן הקדשים ריבה. טבול יום לחולין.
(ז) כי אם רחץ בשרו, יכול יהיה מרחיץ אבר אבר ת"ל ובא השמש וטהר מה ביאת שמשו כולן כאחת אף במים כולן כאחת. (ח) ובא השמש וטהר ביאת שמשו מעכבתו מלאכול בתרומה ואין (רחיצת גופו) [כפרתו] מעכבתו מלאכול בתרומה. (ט) ואחר יאכל מן הקדשים יש לך קדשים שאינו אוכל בהם פרט לעירובים לפחות ממאה. (י) אין לי אלא אוכלי תרומה באוכלי תרומה, מנין אוכלי תרומה באוכלי חולים, אוכלי חולים באוכלי תרומה, אוכלי תרומה, באוכלי קודש, אוכלי קודש באוכלי תרומה, משקה תרומה במשקה חולים, משקה חולים במשקה תרומה, משקה קודש במשקה תרומה משקה תרומה במשקה קודש מנין תלמוד לומר מן הקדשים. (יא) כי לחם, כי לחמו מסלת את החיטים כל שהוא רוצה, ומקנב את הירק כל שהוא רוצה יכול תהיה קניבת ירק חול תלמוד לומר היא, הרי היא בקודשה.
<b>טבול יום – ההגדרה ההלכתית</b>
מפסוקי התורה שצוטטו לעיל ברור שלסיום טומאה נדרשים שני תנאים: טבילה וערב, או "הערב שמש" בלשון חכמים, כלומר ירידת החמה. תנאי זה חל על שתי הטומאות, טומאת שבעת ימים וטומאה יום אחד; שתיהן נגמרות בערב. לפני הערב על הטמא לכבס בגדיו או לרחוץ במים. חז"ל הבינו שרחיצה היא טבילה וכיבוס הוא הטבלת בגדים, והטהרה מתחילה תמיד רק אחרי הטבילה וירידת השמש.
כמעט כל המסכת עוסקת בטבול יום, כלומר מעמדו של אדם בין הטבילה לירידת הערב. במצב זה הוא בעצם טהור, אבל הטהרה טרם חלה. יש להניח שבחיי יום-יום השתדל אדם לטבול לפנות ערב, כך שמיד עם בוא הלילה כבר יהא טהור. אין איסור לטבול בלילה עצמו, אבל אז תידחה ארוחת הערב (שאותה הוא רוצה, מן הסתם, לאכול בטהרה).
עוד בטרם דיון צריך לבחון את הרֵאליה של ההלכה. את העבודה היום-יומית ביצעו כוהנים מתושבי הארץ. הם אורגנו במשמרות וכל משמרת עבדה פעמיים בשנה, כל פעם שבוע<sup class="footnote-marker">1</sup><i class="footnote">ראו המבוא למסכת תענית.</i>. בפועל התחלקה העבודה לבתי אב, כל אחד בתורו יום אחד בשבוע. רשימת עשרים וארבע המשמרות מנויה בספר דברי הימים. השאלה כיצד התארגנו עשרים וארבע משמרות במשך שנה שיש בה 54 שבתות בערך אינה מענייננו כאן. בתיאוריה הבשר המוקדש לקודשים אמור להיאכל על ידי הכוהן המקריב; בפועל כמובן לא היה כוהן אחד, ואי אפשר היה לסמן את הקרבנות, לכן אמורים להשתתף בסעודה רק בני בית האב שעבדו יום אחד בשבוע. הדעת נותנת שבמקדש היה בשר רב ומן הסתם השתתפו כל כוהני המשמרת בסעודה, שכן לא היה להם מזון אחר לאכלו. אם התקבלו למקדש תרומות או מעשרות הם צורפו לסעודת הקודש. אשר ליתר הכוהנים, בירושלים היו כוהנים רבים השייכים לסגל המקדש, כל אחד מהם היה שייך למשמרת כלשהי, אבל מעבר לכך הם היו נוכחים בעיר ופעילים בצורה זו או אחרת במקדש.
ברגלים נקבע עיקרון שונה במקצת ולפיו כל המשמרות שוות בקרבנות החג. המשמרת שהחג נפל בחלקה הקריבה את קרבנות היום-יום, אך כל כוהן שהגיע למקדש בחג היה יכול להיות שותף בקרבנות המיוחדים של החג (משנה, סוכה פ"ה מ"ו, וראו פירושנו לה). לא נאמר מי זכאי לאכול בבשר השלמים הרב שהגיע למקדש; הרושם העולה במשנה סוכה פ"ה מ"ז הוא שעיקר הסועדים הם בני המשמרת. אבל מן הסתם השתתפו בפועל בסעודה הכוהנים שהיו בירושלים, ובוודאי סגל הקבע הבכיר במקדש, כשם שניסו להשתלט על משאבים יקרים בהרבה כגון העורות של קרבנות נדבה שהיו שייכים לבני המשמרת (תוס', מנחות פ"יג הי"ז-הי"ח).
על כל פנים, בסעודת הקודש במקדש השתתפו כוהנים רבים. אגב אורחה ניתן לשער שהיו אלו סעודות ממושכות, השתתפו בהן גברים רבים, וצריך היה להכין מתקנים מתאימים לכך. ההלכה אִפשרה להוסיף לבשר הקודשים תבלינים ומאכלים נוספים: "והנותרת ממנה כשירה יאכלו תאכל [יאכלוהו] אהרן ובניו, ריבה אכילתה בכל מאכל שירצה, יאכלוהו שיאכלו עמו חולים<sup class="footnote-marker">2</sup><i class="footnote">חולין.</i> ותרומה בזמן שהיא מועטת" (ספרא, צו פרשה ב ה"ז, ל ע"ד). הדעת נותנת שהייתה זו סעודה חגיגית וקדושה כאחת (שני מונחים אלו למעשה חופפים). אמנם לא מצינו איסור מפורש על נשים להשתתף בה, אבל הדעת נותנת שבסעודה הטקסית (שהיא למעשה חגיגת קודש, כלומר סעודה שאוכלים בה קודשים) השתתפו רק גברים, שהרי הציווי וההיתר לאכול הם "לאהרן ולבניו" (שמות כט כח, לב; ויקרא ב י; ו ט). במשנה זבחים שנינו: "כל שאינו ראוי לעבודה, אינו חולק בבשר" (פי"ב מ"א). אמנם במשנה שם מוזכרים גם כמה יוצאי דופן, אבל נשים מנועות מלעבוד וממילא מנועות מלאכול בשר קודשים.
מעבר לכך, ספק אם נשים הורשו להיכנס לאזורי האכילה שהיו באחת מלשכות הקודש<sup class="footnote-marker">3</sup><i class="footnote">על כניסת נשים למקדש ראו במבוא לסדר תמיד-מידות.</i>. אמנם ייתכן שנשים בישלו את סעודת הקודש (מבלי שהיו רשאיות להשתתף בהן), אבל גם הן היו צריכות להיות טהורות, כלומר לטבול ולחכות לערב.
כל הציבור המשתתף בסעודה טבל לפנות ערב, ומן הסתם לא הייתה אפשרות שכולם יטבלו כאחד ברגע האחרון. יתר על כן, ניתן גם להניח שאותם כוהנים שהשתתפו בסעודה הם גם אלו שבישלו אותה. לפיכך היה צורך לברר בדיוק מה רשאי לעשות טבול יום במסגרת ההכנות לסעודת הקודש, ומה אסור ולמעשה ניתן לבצעו רק משתחשך.
יש להניח שמחוץ למקדש עצמו הייתה השאלה פחות חריפה. בני אדם טבלו לפנות ערב, היכן שטבלו, בביתם או מחוץ לעיר, ובאותו זמן בישלו הטהורים שבמשפחה את האוכל. ממילא לא הגבר שומר הטהרה בישל את האוכל אלא אשתו, ואפילו אם וכאשר הייתה טמאה יכולה הייתה לבצע את רוב העבודות מבלי לטמא את האוכל<sup class="footnote-marker">4</sup><i class="footnote">בכך עסקנו במבוא למסכת נידה. </i>. את העבודות האסורות לטמאה ביצעו נשים אחרות, טהורות. אבל במקדש התעוררה בעיה.
<b>הלכות טבול יום</b>
ההלכה העיקרית היא שטבול יום טהור רק בהערב שמש (משתחשך). לא השתמרו מקורות על הגדרת הזמן המדויקת, אבל בעקיפין אנו שומעים שזמן קריאת שמע הוא משעה שהכוהנים נכנסים לאכול בתרומתם (משנה, ברכות פ"א מ"א), ולפי המקבילות שבררנו בפירושנו לברכות שם הכוונה ל"צאת הכוכבים" (תוס', ברכות פ"א ה"א), והכוונה לתחילת החושך. בפועל גם זו אינה הגדרת זמן מדויקת. ההלכה המקובלת כיום שלילה הוא משעה שייראו שלושה כוכבים מופיעה לראשונה בירושלמי כמחלוקת שבה נקבע ששני כוכבים הם ספק לילה (ברכות פ"א ה"א, ב ע"ב), ולעניין אחר, אגדי במקצת, נקבע במפורש שלילה הוא משייראו שלושה כוכבים (ירו', שם פ"א ה"א, ב ע"ג), ורק בתשובות גאונים ההגדרה של "שלושה כוכבים" מופיעה כזמן חתוך וקצוב (תשובות גאונים חדשות [אופק], קח טו).
על כל פנים, טבול יום מותר בחולין ואסור בתרומה. בחלק מהמקורות הדברים מנוסחים כהבדל שבין חולין לתרומה, כגון "וטמא עד הערב יכול לכל דבר ת"ל וטהר, או וטהר יכול לכל דבר ת"ל יטמא עד הערב הא כיצד טהור לחולין מבעוד יום ולתרומה משתחשך" (ספרא, שמיני פרק ח ה"ט, נג ע"ג). כמו כן: "מחוסר כפורים אסור בקדש ומותר בתרומה ובמעשר. חזר להיות טבול יום, אסור בקדש ובתרומה, ומותר במעשר" (משנה, כלים פ"א מ"ה), ובניסוח אחר בתוספתא חגיגה (פ"ג הט"ז). לאותה הלכה ניסוחים נוספים. כך, למשל, במשנתנו: "מפני שהיא שלישי והשלישי טהור לחולין" (פ"ד מ"א; פ"ב מ"ב; משנה, טהרות פ"ב מ"ג-מ"ד), כלומר טבול יום נחשב תמיד לשני לטומאה<sup class="footnote-marker">5</sup><i class="footnote">גם אם בעברו היה טמא מת, "אחד טבול יום מטומאה חמורה, ואחד טבול יום מטומאה קלה, ואפילו טבול יום מן הזב ומן הזבה ומשאר הטמאות שבתורה, הרי הן כטבול יום מן השרץ" (תוס', טהרות פ"א ה"ג, עמ' 661). הנוגע בזב טמא עד הערב בלבד, כלומר הוא שני לטומאה (ויקרא כב ו).</i>, ולכן מה שנגע בו הוא שלישי ושלישי טהור לחולין ופוסל בתרומה. כלומר, אוכל שנגע בו טבול יום אסור לכוהן אבל אינו מטמא אותו.
שני הניסוחים קרובים אך אינם זהים. כך, למשל, לדעת רבי אליעזר במשנת טהרות (פ"ב מ"ז) שני בתרומה מטמא משקה חולין.
העברת טומאה (לפי חכמים)
העברת טומאה (לפי רבי אליעזר)
ההבדלים בין העמדות השונות ברורים: טבול יום לפי רבי אליעזר מטמא חולין והשלישי טהור לחלוטין, ואילו לדעת חכמים החולין נפסלים לאוכלי תרומה אך אינם טמאים, ולמעשה כל דין טבול יום אינו משפיע על אוכלי חולין.
הבדל נוסף הוא שטבול יום שהיה קודם טמא מת או זב נחשב לפי חלק מהדעות לטמא מת או לזב (בהתאמה), כלומר הוא ראשון לטומאה. כן שנינו בבבלי: "אלא (אמר אביי) טבול יום של זב כזב דמי" (נזיר מה ע"א). לפי ההסבר הראשון עדיין הוא טהור לחולין, ולפי ההסבר השני הוא עשוי לטמא גם חולין. על כל פנים, משניות רבות מתפרשות רק על רקע ההנחה שכל הלכות טבול יום חלות רק על אוכלי תרומה. המסכת מופנית, אפוא, לכוהנים בלבד. אמנם בתֵאוֹריה היא חלה גם על ישראלים האוכלים בקודש, ואמנם היו גם מעטים ששמרו על טהרת קודש לחולין גם אחרי החורבן, אבל המסכת כיצירה ספרותית אינה מזכירה אותה אלא את אכילת התרומה. כלומר המסכת רואה לפניה בראש ובראשונה כוהנים אוכלי תרומה, וסתם אדם הנזכר בה הוא הכוהן האמור.
זאת ההלכה הכללית והרווחת, ובמשניות המסכת נצביע על כך במפורש. אבל פה ושם אנו מוצאים את הדעה שטבול יום מטמא גם חולין, או שחולין טבולי יום (כלומר שהאוכל עצמו היה טמא והוטבל) מטמאים מאכלים שנעשו מתוצרת תרומה. כן שנינו: "אבא שאול אומר טבול יום תחלה לקודש, רבי מאיר אומר טבול יום מטמא בקדש ופוסל בתרומה, וחכמים אומרים כשם שהוא פוסל משקה תרומה ואוכלי תרומה, כך פוסל משקה הקדש ואוכלי הקדש" (תוס', טהרות פ"א ה"ד, עמ' 661; בבלי, מעילה ח ע"א; סוטה כט ע"ב).
העברת טומאת טבול יום לפי תוספתא תרומות
לפי אבא שאול גם תרומה אינה נטמאת מנגיעה של טבול יום, אלא רק קודש. כלומר כל הלכות טבול יום חלות רק בזמן המקדש, ולאחר החורבן יש להן השפעה על המעטים שאכלו חולין בטהרת קודש. רבי מאיר מבטא את עמדת משנתנו שטבול יום פוסל רק תרומה ולא חולין, וחכמים מבטאים את עמדת רוב המקורות שלפיהם טבול יום מטמא רק תרומה וקודש. כאמור, במשנתנו אין הקודש נזכר ועניינה במצב שלאחר החורבן.
כן שנינו לעניין הנוגע בזב: "אין לי אלא אוכָלי תרומה באוכָלי תרומה, מנין אוכָלי תרומה באוכָלי חולים, אוכלי חולין באוכלי תרומה, אוכלי תרומה באוכלי קודש, אוכלי קודש באוכלי תרומה, משקה תרומה במשקה חולים, משקה חולים במשקה תרומה, משקה תרומה במשקה קודש, משקה קודש במשקה תרומה, משקה קודש במשקה קודש מנין, תלמוד לומר מן הקדש ריבה. טבול יום לחולין" (ספרא, אמור פרק ד ה"ו, צו ע"ג). אם כן חולין טבול יום שנגע בתרומה טימאה, אך אם נגע באוכלי חולין לא טימאם, כמו ההלכה הרגילה במשנתנו שרק אוכל תרומה צריך לחשוש מנגיעת טבול יום. ההלכה חוזרת גם בהמשך ה"ז.
כמו כן בספרי במדבר: "חמור טבול יום שהוא פוסל את התרומה" (א, עמ' 2), את התרומה ולא את החולין.
אם כן, בדרך כלל טבול יום מטמא ופוסל רק תרומה ואינו משפיע על חולין. יש התולים זאת בכך שטבול יום שני לטומאה בלבד, ויש שרואים בכך עיקרון שאין טבול יום מטמא אוכלי תרומה.
טבול יום מופיע בין שמונה עשר הדברים שנגזרו "בו ביום", היום שבו גברו בית שמאי על בית הלל, באותו כינוס ידוע בעליית חנניה בן חזקיה<sup class="footnote-marker">6</sup><i class="footnote">ראו פירושנו לשבת פ"א מ"ד. רשימת הגזרות עצמה אינה חד משמעית, ובמקורות רשימות שונות. </i>. בירושלמי הוא חלק מהרשימה לכל דבר (שבת פ"א ה"ג, ג ע"ג). גם הבבלי מתחיל בכך שטבול יום הוא אחת הגזרות הללו, ואחר מכן רואה בכך מצווה מדאורייתא ומביא לה דרשה מהמקורות (שבת יד ע"ב). לדעתנו ברור מעדויות אלו שעצם דין טבול יום היה במחלוקת, והוא מדברי סופרים שהכריעו בכך באותה התכנסות. לבבלי (פסחים יד ע"ב) יש אמנם דרשה, אך אין בכך כדי לסתור את רשימת ההחלטות. זו החלטה של חכמים, והם מצאו לה סיוע חלקי בדרשות.
אם כן אין מחלוקת על חובת הקיום של איסורי טומאה בטבול יום, אך בירושלמי רואים בכך הלכה מדברי סופרים, וגם הבבלי מכיר בכך שכך אמרו תנאים, ובגלל קושי טקסטואלי הוא מתרץ שזו הלכה "מדאורייתא". לשיטתנו אין כל סתירה בהנחה שהלכה מסוימת היא מדברי סופרים ואף על פי כן יש דרשות לאישושה. דרשות אלו לטעמנו אינן אלא אסמכתא לחיזוק ההלכה. לפיכך אנו מעדיפים את תפיסת הירושלמי. אם אכן הירושלמי צודק הרי שעצם דין טבול יום תלוי במחלוקת בית שמאי ובית הלל. במסכת שלנו מצינו מחלוקות רבות שבהן יש לבית הלל דעה לגבי טבול יום, כלומר שהם לא שללו את עצם ההלכה אלא רק הקלו בחלקים ממנה.
עסקנו בטבול יום לגבי תרומה וחולין, אך טבול יום נחשב גם לטומאה קלה שיש לה הלכות מיוחדות בתחומים שונים:
1. הלכות חיבור – הלכות חיבור לטומאה של טבול יום שונות מסתם חיבורי טומאה. זו מסקנתנו מעיון במשניות פרקים א-ב שלפנינו. זו מסקנת דיוננו בפ"א מ"א, מ"ה וסיכומנו בסוף הפירוש לפ"א מ"ז; פ"ב מ"ג; פ"ג מ"ג; תוס', חגיגה פ"ג ה"ז, וכן כל דין חלת חוץ לארץ בטבול יום (משנה, חלה פ"ד מ"ח).
2. "כל הפוסל את התרומה מטמא את המשקין להיות תחלה לטמא אחד ולפסול אחד חוץ מטבול יום, הרי זה אומר מטמאיך לא טמאוני ואתה טמאתני" (משנה, פרה פ"ח מ"ז). כאן טבול יום דינו חמור יותר: אם הוא נגע במשקי תרומה הוא הופך אותם לאב הטומאה (ל"תחילה") והמשקין הללו מטמאים את התרומה, כלומר "מטמאין שנים" (את הכיכר שנגעו בו המשקין ואת מה שנגע בכיכר), ומה שנגע בכיכר פוסל את מה שנגע בו.
3. קל יותר לבטל ברוב מה שנטמא על ידי טבול יום (תוס', תרומות פ"ה הי"ד).
4. תרומה שמעמדה ההלכתי בעייתי מותרת בנגיעה של טבול יום (תוס', תרומות פ"ח ה"ב).
5. לדעת רבי אלעזר ברבי שמעון אין על טבול יום חובת נטילת ידיים: "ורבי אלעזר ברבי שמעון אומר אין ידים לטבול יום" (תוס', טהרות פ"א ה"ג, עמ' 661). אין דין נטילת ידיים (טומאת ידיים סאובות) לטבול יום: "ואין הידים פוסלות בטבול יום, כדרך שפוסלות בחולין" (ירו', תרומות פ"ו ה"א, מד ע"א).
6. מעשר שני לא נפסל בטבול יום: "תרומה אסורה בטבול יום מעשר שיני מותר בטבול יום" (ירו', מעשר שני פ"ג ה"ב, נד ע"א).
7. טבול יום אינו מטמא במשא "ומה אם אפר חטאת שאין טבול יום מטמא במגע, הטמא מטמא במשא. בשר הקודש שטבול יום מטמא במגע, אינו דין שיהא טמא מטמא במשא? ת"ל אשר יגע במגעו מטמא ואינו מטמא במשא" (ספרא, צו פרשה ט ה"א, לז ע"א).
הדרשה באה להוכיח שבשר קרבנות נטמא לא רק בנגיעה אלא גם במשא, והדרשן מנסה להתבסס על דין מי חטאת שהוא קל יותר מבשר קודש. מי חטאת דינם קל יותר מבשר קודש משום שאותם (את מי החטאת) אין טבול יום מטמא במגע, והטמא מטמאם במשא, קל וחומר בשר קודשים. את בשר הקודשים גם טבול יום מטמא במגע, ומכאן שטמא רגיל מטמא במשא. קל וחומר זה נדחה כמו לימודי קל וחומר רבים בסדר טהרות, אבל הנחת היסוד שלו מתקבלת. טבול יום מטמא מי חטאת במשא, ואילו את בשר הקודש הוא מטמא במגע בלבד.
אם כן טבול יום איננו מטמא במשא ובמגע בשר קודשים, אך אינו מטמא מי חטאת במגע. לא נאמר האם טבול יום מטמא מי חטאת במשא, ובכך ידון הסעיף הבא. הסיבה לכך בלתי ברורה לחלוטין. מכל מקום, הדרשן יודע את הלכות טבול היום כהנחת יסוד. הנחת היסוד היא שטבול יום טהור. להלכה שטבול יום אינו מטמא חטאת יש השלכה מעניינת שהיא אולי סיבתה של הקלה חריגה זו. טבול יום כשר להזות מי חטאת על המטהרים, ובבבלי יבמות עב ע"ב מסופר מעשה כזה בדור יבנה. לכאורה זו הקלה חריגה, הרי על מי חטאת שמרו בחומרה יתרה כמו על קודש<sup class="footnote-marker">7</sup><i class="footnote">ראו המבוא למסכת פרה.</i>. אלא שההלכה מובנת על רקעה המעשי. כל חבורת הכוהנים (במקדש, אך גם בגבולין) טובלת לתרומה, ומי שהיה טמא טומאת מת או זב היזו עליו. כל אלו שכשרים להזות טבלו טבילת מנע לפנות ערב, וממילא כל מי שהוא מועמד רֵאלי להזות (כוהן, ורצוי כוהן נכבד) הוא טבול יום. על כן הקלו כאן במה שבדרך כלל החמירו בו.
אם כן, טבול יום אינו רק מעמד ביניים זמני (בין טומאה חלקית לטהרה מלאה) אלא מצב הלכתי (סטטוס) שיש לו הלכות משלו:
8. טבול יום אינו מטמא מי חטאת כלל: "אם המזה טהור, האוסף לא יהא טהור? הא מה ת"ל 'טהור' טהור מכל טומאה, ואי זה זה זה טבול יום. רבי נתן אומר נאמר כאן (בדין אוסף אפר הפרה האדומה) 'טהור' ונאמר להלן 'טהור' מה טהור<sup class="footnote-marker">8</sup><i class="footnote">נאמר בהזיית מי נידה, כאמור בבמדבר יט יח, וזאת לפי עמדת חז"ל שהכול כשרים להזות מי חטאת (משנה, פרה פי"ב מ"ז). לכן ה"טהור" הוא מי שפסול לתרומה, אבל טהור לחטאת. עמדתם של חכמים אכן חשובה להלכה, אבל הנוהג הקדום היה שאכן רק כוהנים היזו, ודנו בכך בפירושנו שם. הלימוד בעייתי מאוד כשלעצמו, שכן הטהור שבהזיית מי חטאת אולי אינו כוהן אך מן הסתם הוא טהור לתרומה, אלא שאסור לו לאכלה מסיבות אחרות (לא של טהרה). כל זה אולי נכון, אך אין משיבים על הדרשה, וקל וחומר זה נפסל כמו לימודי קל וחומר רבים אחרים המצויים במדרשי ההלכה.</i> האמור להלן טמא לתרומה וטהור לחטאת אף טהור האמור כאן טמא לתרומה וטהור לחטאת" (ספרי במדבר, קכד). אם כן ה"טהור" שאוסף את אפר הפרה הוא טבול יום, והוא נקרא "טהור" כי אף פעם אינו מטמא מי חטאת, גם במגע וגם במשא.
9. האם חלה על טבול יום חובת נטילת ידיים? על כך יש מחלוקת, ובתוספתא מובאת גם עמדתו של רבי אלעזר ברבי שמעון שאין טומאת ידיים לטבול יום כלל ועיקר (טהרות פ"א ה"ג, עמ' 661).
10. משקה טבול יום אינו מטמא. זו מחלוקת התנאים בפ"ג מ"ו. עצם המחלוקת בנושא מפתיעה, שכן משקה בדרך כלל נטמא מהר יותר וחמור יותר מאוכלין מוצקים. האבחנה בין חולין לתרומה הופכת את פניה. אם כל הפער הוא בין שני לשלישי, הרי הלכת משקין שנגע בהם טבול יום יש לה הסבר משפטי רגיל; אם טבול יום הוא שני לטומאה, הרי שני אינו עושה שלישי. אבל אם טבול יום מטמא תרומה, הרי התרומה הופכת להיות אב טומאה כי המשקין תמיד "תחילה" (ראו הסברנו לפ"ב מ"א).
11. למרות ההלכה הקודמת, טבול יום שנגע במשקה מטמא אותו והוא (המשקה) הופך להיות טמא "תחילה", כלומר כאב הטומאה: "אחד משקה שנטמא באב הטומאה, ואחד משקה שנטמא בולד הטומאה, הרי זה תחלה לעולם. מטמא חברו וחברו חברו אפילו הן מאה. חוץ ממשקה טבול יום שהן פסולין ואינן מטמאין" (תוס', פ"א ה"ג, עמ' 684).
12. טבול יום הוא מדברי סופרים, אבל ספקו לחומרה, בניגוד לטומאת ידיים (פ"ב מ"ב).
אם כן בהלכות טבול יום מחלוקות רבות, ומעמדו בהיררכיית הטומאות הרגילות אינו ברור. אך התפיסה הכללית היא שהוא טהור לחולין (ומעשר ראשון) ולמי חטאת, אך מטמא תרומה וקודש. הרקע הרֵאלי להלכות הוא המצב במקדש, אבל החילו את ההגבלות גם על אכילת תרומה במדינה. באופן כללי טומאת טבול יום נחשבה לקלה. מבחינה משפטית היא מדורגת כשני לטומאה (לפי רוב הדעות), מעבר לכך הקלו בכל הדינים המסתעפים מהלכות טומאה (חיבור, ספק וכו'), והקלות אלו יצרו טומאה קלה מצד אחד ומצד שני מסר של זהירות, אך ללא חשש של גרירת הטומאה. כלומר גם אם טבול יום נגע ופסל הוא לא מטמא אלא לעתים רחוקות. רוב ההלכות במסכת ובסדרי הש"ס האחרים הנוגעים לטבול יום עוסקות במזון ובתרומה, וכאמור לדעתנו זה הרקע הרֵאלי של ההלכה. הלכות טבול יום מתחוללות בשדה רֵאלי צר מאוד: הכנת סעודת התרומה או סעודת הקודש. בכל שאר הדברים קל לטבול היום להימנע ולא לגעת בחפצים טהורים, עד שיחשיך וייחשב לטהור לחלוטין.
בפרק א (סוף מ"ד) עמדנו על כך שנדונות כאן שאלות מעשיות של חיבורים שאינם ממש חיבורים, פרטי פרטים שאינם עולים בהקשר של דיני טומאה רגילים. על היבט אחר של אותה תופעה עמדנו בפירושנו לפ"ב מ"ו, שאלות בפרטי פרטים על סעודת קודשים, פרטים המעידים על בעיות רֵאליות שהתחוללו במציאות, תורה "חיה" שאינה רק עיון תאורטי. אם אכן אנו צודקים בטענה שהרקע הרֵאלי של המשנה הוא סעודות הקודש במקדש, ובמעט גם סעודות כוהנים חגיגיות, הרי מובן מדוע באים כאן לידי ביטוי חיבורים עדינים שאינם ממש חיבור, אך המקפידים ומחמירים מן הסתם חששו גם לאלה. זו גם הסיבה לכך שאנו מוצאים הקלות בטומאת קודשים. הכוהנים במקדש מצד אחד החמירו ומצד שני הקלו בבעיות שנתקלו בהן בחיי המציאות. ההלכה שטבול יום אולי אינו מטמא קודש היא הקלה על הכוהנים במקדש שהתמודדו עם שאלות מציאותיות של הכנת סעודת הכוהנים החגיגית. גם הקביעה שטבול יום רשאי להזות היא כמעט תנאי לפעילות שוטפת של חבורת כוהנים שומרי טהרה בקפדנות הטובלים טבילת מניעה לפני סעודת תרומה או קודש, ונזקקים להזיה.
בסוף פרק ג מובאת סדרת צמחי תבלין וירקות. הראינו כי הייתה קיימת סדרה מקובלת של צמחים שמעמדם כצמחי מאכל מפוקפק, אך דינם אינו אחיד. ייתכן שחוסר האחידות נובע מכך שבתחום טבול יום בפרט, וטהרות בכלל, ההלכה טרם הספיקה להתגבש, שכן היא הלכה קדומה שתהליך התעצבותה נעצר. לעומת זאת בתחומים האחרים התגבשה הלכה פחות או יותר מקובלת, זאת במקביל לכך שלגבי כמה מצמחי הביניים נותרו גם מחלוקות האם הם נחשבים לאוכל.
<b>מסכת טבול יום</b>
מסכת טבול יום היא מסכת רגילה במתכונת הרגילה במסכתות טהרה. היא מתרכזת כולה בדיני טבול יום, להוציא את שלוש המשניות האחרונות שסדרן חורג במקצת, כפי שנראה להלן. המסכת כיצירה ספרותית נוצרה בדור רבי ומובאים בה דיני תנאים מדורות שונים, החל מבית שמאי ובית הלל ועד תנאי דור אושא. עם זאת, גם כאן ראינו שלעתים קרובות תנאים אחרונים ממשיכים לחלוק במחלוקות קדמוניות (פ"א מ"א; פ"ג מ"ה; פ"ג מ"ו) או שהם מתדיינים על שאלות מרמה ב לאחר שהדין הבסיסי הוכרע (ראו פירושנו לפ"ב מ"ב). אם כן, לדעתנו בבסיס המשנה עומדת משנה קדומה, ערוכה או בלתי ערוכה, שעסקה במציאות החיים של סוף ימי בית שני. אבל משנתנו אינה משנה של זיכרונות; כל הפרטים ההלכתיים עובדו במהלך תקופת התנאים והמשנה שלפנינו נערכה בדור רבי. הרובד הקדום קיים, אך הוא נבלע, מבחינה סגנונית, בעריכה המאוחרת. פה ושם ניתן להצביע על הלכות שבסיסן קדום, אך הן לא נשמרו בלשונן המקורית ועובדו במערבל המתוחכם של ההלכה התנאית (כגון פ"ד מ"ב, ראו פירושנו לה).
כמו לכל מסכתות סדר טהרות אין למסכתנו לא תלמוד ירושלמי ולא תלמוד בבלי. במקורות האמוראיים יש מעט עיסוק במשניות המסכת, ולפחות הבבלי לא הכיר כנראה את המסכת שלנו (ראו פירושנו לפ"ב מ"ב). למסקנה זו הגיע זוסמן בדרכו, וגם אנו אגב העיון במשנה אחר משנה במסכת (ראו פירושנו לפ"ב מ"ג). תמונה זו חוזרת בכל משניות סדר טהרות.
התוספתא למסכת מסודרת לפי המשנה, ובדרך כלל משלימה אותה. כמה פעמים ראינו שהתוספתא משלימה את הפן המשפטי כך שכל הנושאים יעלו על הפרק, גם אם אין הם לעניין המשנה. תופעה זו מצאנו גם ביתר מסכתות טהרות, וריכזנו את החומר במבואות השונים למסכתות. במסכת טבול יום הקטנה עסקנו בכך בפירושנו לפ"א מ"א; פ"ב מ"ה, מ"ז ומ"ח. בפרק ג מ"א נעמוד על כך שהתוספתא משלימה את דין התערובת, וזו השלמה של השרשרת הספרותית אף על פי שאינה קשורה לעניין המסכת שלנו.
לכידות ההלכות
כפי שהראינו לעיל דיני טבול יום הם חריג בעצם מעמדם ההלכתי. כל המעמד של טבול יום הוא מדרבנן, אך החילו עליו חומרות וקולות שקשה למצוא להן צידוק משפטי לכיד. על חוסר הלכידות נעמוד בין השאר בפירושנו לפ"ב מ"ג, מ"ה ומ"ז; פ"ג מ"ב ומ"ו ועוד. גם ההלכה שטבול יום כשר להזות מי חטאת היא הקלה הנובעת לא מחשיבה משפטית אלא מרקע חברתי, כפי שהסברנו לעיל.
<b>מורשת בית המדרש</b>
מסכת טבול יום היא קצרה אך נכללת בה סדרה (קצרה) של מעשים המעידים על שמירת ההלכות, כגון "מעשה וביעבע יין בין העלין ובאו ושאלו את רבי יהודה בן בבא ואמר יעלה באחד ומאה" (תוס', פ"ב ה"ה, עמ' 685, ראו פירושנו לפ"ב מ"ח). הלכה זו אינה קשורה דווקא לטבול יום אלא לעניין המשובץ במשנתנו אגב אורחא. מעשה אחר נמסר בבבלי על טבול יום שנגע במי חטאת (בבלי, יבמות עב ע"ב). רבי ישמעאל העיד לפני חכמים על אחת מהלכות טבול יום (לגבי חיבור מיוחד = תוס', פ"ב ה"ט, עמ' 685).
<b>מחלוקות מסירה</b>
במשנה מספר גבוה מהצפוי של מחלוקות מסירה (מה אמרו הדורות הקודמים), כגון פ"ג מ"ד, פ"ג מ"ה.
<b>סדר המסכת</b>
מסכת טבול יום מתרכזת בבעיות חיבור של טומאה לעניין טומאת טבול יום, כלומר אם טבול יום נגע במאכל האם כולו נטמא או חלקו.
פרק א עד סוף מ"ד עוסק בחיבור של לחמים שונים. משנה ה עוסקת בשאלות חיבור בדייסה שדגנים הם מרכיב מרכזי בה.
פרק ב עוסק במשקה שנגע בו אדם טבול יום או מאכל טבול יום. יחד עם משקה נזכרים מעט מקרים של דייסה (תבשיל נוזלי).
פרק ג מתחיל בידות אוכלים, כלומר בפרי, וממשיך בתבשילים (מ"ב-מ"ג), מ"ד בעיסה (בצק) ומ"ה בתבשיל ירק. לאחר שני הפרקים הקודמים נראה כאילו פרק זה מכיל רשימה לא מסודרת של מקרים. כך ערוכים רוב פרקי המשנה שיש בהם עניין משותף אך ללא סדר בדוגמאות.
יחידה חדשה מתחילה בסוף פרק ג (מ"ו) והיא עוסקת בתבשיל או באוכל שנאכל על ידי טבול יום, האם הוא נטמא באכילתו של המשתתף הטמא עדיין. נגד עינינו אנו יכולים לדמיין את אחד הכוהנים טועם מהאוכל לפני הזמן, או המבשל הטועם את מה שהכין. שאלה זו של הכנת האוכל ממשיכה לפרק ד, שם במ"א נדון שוב מאכל (תבשיל) שנגע בו טבול יום. מ"ב עוסקת באישה המכינה את האוכל (והיא טבולת יום). משנה ד עוסקת בהרמת תרומה עתידית מלגין שהוא טבול יום, כלומר בהכנת הסעודה של כוהנים ערב שבת, ובפתרון בעיות של הרמת תרומת מעשר שלהם. שלוש המשניות האחרונות מתקשרות למשניות ג-ד, והן קבוצה נפרדת שנערכה במסגרת משנה קדומה כלשהי שעסקה בשינויים בהלכה. היא הובאה אגב קשר עקיף של המשנה האחרונה למסכת. ביררנו זאת בפירוש המשניות עצמן.
<b>עדי הנוסח</b>
ראו במבוא למסכת כלים.





Chapter 1



Mishnah 1

המשנה האחרונה במסכת זבים עסקה בטבול יום שאם נגע בתרומה פסלה, ומשנתנו היא אפוא המשך ישיר של המסכת הקודמת. הפרק מתחיל בהלכות "חיבור", נושא שנדון בכלים פכ"ט ובפרקים אחרים.
<b>המכנס חלות על מנת להפריש</b> – אדם מרכז כמה חתיכות בצק במגמה לאפות אותן יחד ואחר כך להפריש מכולן יחד חלה (כדי שיהא כשיעור). אלבק פירש שהכוונה לכוהן שקיבל חתיכות חלה, ולא זכינו להבין למה צמצם את המשנה למקרה זה. המדובר להערכתנו באדם פרטי שמכין כיכרות לחם רבות בכמות החייבת בחלה, ו"חלה" כאן אינה חלה שכבר הופרשה, אלא חלה במובן הלא הלכתי של המילה, כלומר לחם. <b>ונשכו – </b>שולי הכיכרות נוגעים מעט זה בזה, אך עדיין הן נחשבות לאפייה נפרדת. אבל אם "נשכו" זו את זו, כלומר נדבקו יחדיו, הן חיבור, "ואיזו הוא הנושך? והתולש ממנו כל שהוא, אבל אם היו ממעכין זה את זה, כגון הדבלה והתמרים... הרי אלו אינן חיבור" (תוס', טהרות פ"א ה"ב, עמ' 661)<sup class="footnote-marker">1</sup><i class="footnote">היחיד של "נשכו" שם אינו "נשך" אלא "השיך".</i>, וכאשר מפרידים את הכיכרות זו מזו נוצרים חורים, הווה אומר שמעט מכיכר זו הצטרף לכיכר האחרת, ויש בכך צירוף של הכיכרות והן חייבות בהפרשת חלה כי כל החתיכות נחשבות לחתיכה אחת בכמות המספיקה להפרשת חלה. הירושלמי (חלה פ"ב ה"ד, נח ע"ג) מדגיש "והן שנשכו", כלומר לא הקִרבה מצרפת אלא נשיכה של ממש. חתיכות הבצק נדבקו זו לזו. הנוסח "ונשכו" מופיע בכל עדי הנוסח אבל אולי לא עמד בפני הירושלמי ולכן נצרך לפרש "והן שנשכו". כלומר לפני הירושלמי עמד נוסח קצר יותר של המשנה.<b> בית שמי אומרים חבור בטבול יום</b> – אם טבול יום נגע בחלה אחת כל החלות מחוברות וכולן טמאות. <b>בית הלל אומרים אינן חיבור</b> – ורק החלה שנגע בה טמאה. החיבור בדיני חלה יש לו שתי משמעויות. האחת היא המשמעות הרגילה, "חיבור לטומאה": אם נגעה טומאה באחת החלות החלה הנוגעת בה טמאה. אבל בדיני חלה יש לחיבור משמעות נוספת. בצק בכמות קטנה אינו דורש הפרשת חלה, אבל בכמות של חמישה רבעים של קב (1.25 קב) חייב בחלה. כיכרות שנשכו חייבות בחלה אחת, ואם לא נשכו ואף אחת איננה בשיעור הנדרש הן פטורות מהפרשת חלה. לגבי דין חלה שנינו: "העושה עיסו קבים ונגעו זה בזה פטורים מן החלה, עד שישוכו. רבי אליעזר אומר אף הרודה ונותן לסל הסל מצרפן לחלה" (משנה, חלה פ"ב מ"ד). עד כאן לעניין חלה. אם כן לרבי אליעזר, ממשיכם של בית שמאי, אין צורך ב"נשיכה", ואילו לעניין טהרת טבול יום די בנשיכה.
דין נשיכה לעניין חלה חוזר במסכת חלה. המאירי לחלה (פ"ב מ"ט) מפרש שיש הבדל בין מוקף לצורך הפרשה מזה על זה לבין מוקף לצורך הצטרפות לכדי שיעור. נראה בעינינו שהסבר זה מאולץ וקשה לקבלו, ודומה שיש לשקול מחדש את הנתונים. המשנה הראשונה בפרק ד תובעת שחתיכות הבצק (או הכיכרות) תיגענה זו בזו; רק הירושלמי פירש שנגיעה משמעה נשיכה. במשנה ד שם מדובר על נשיכה, אבל שם מדובר על צירוף מינים שונים (חדש וישן). כידוע יש מחלוקת עקרונית על הרמת תרומה מפרי אחד על משנהו, שבית שמאי מקלים ומאפשרים לתרום מפרי על פרי<sup class="footnote-marker">2</sup><i class="footnote">ראו הדיון במסכת חלה פ"ד מ"ד ובמסכת תרומות פרקים א-ג, וסיכומנו בסוף פרק ב שם.</i>. באופן ספציפי במשנה ד בפרק ד מדובר על קב חדש וקב ישן. שם נתבע שרק אם נשכו זה את זה ניתן להרים חלה מהאמצע (לדעת רבי ישמעאל), ואילו בתרומות (פ"א מ"ה) נחלקים בית שמאי ובית הלל האם מותר לתרום מחדש על ישן. לדעת בית הלל הדבר אסור, ובית שמאי מתירים (ראו פירושנו שם). אם כן רבי ישמעאל מהלך בשיטת בית הלל ואומר שאם העיסות (או הכיכרות) נגעו זו בזו חל איסור להרים מהחדש על הישן, אבל אם נשכו זו בזו הרי שיש בכך עירוב ודאי ומותר להרים משתי חתיכות הבצק חלה אחת. לדעתם של חכמים עדיין אין האיסור על הצירוף חל, והצענו אף הצעה אחרת לפירוש דבריהם. אבל לדעת בית שמאי, ולדעת רבי אליעזר שהוא ממשיך דרכם<sup class="footnote-marker">3</sup><i class="footnote">בפירושנו לתרומות פ"א מ"ה ופ"ב מ"א ראינו כי אכן בנושא זה רבי אליעזר מהלך בשיטת בית שמאי.</i>, מותר לתרום מחדש על ישן, וממילא גם שם די בנגיעה של חתיכות הבצק ואין צורך בנשיכה. אם כן לפי דרכנו למדנו כי יש מחלוקת תנאים האם די בנגיעה או שיש צורך בנשיכה, ואולי מחלוקת זו היא מעין המשך למחלוקת בית שמאי ובית הלל; בית הלל קובעים שרק נשיכה מהווה חיבור ובית שמאי (רבי אליעזר) די להם בנגיעה<sup class="footnote-marker">4</sup><i class="footnote">בעל אור זרוע, הלכות חלה רכו, הרא"ש לחלה פ"ב מ"ד וראשונים אחרים מקשים מהירושלמי (נח ע"ד) ששם מדובר על "הבית מצרף", ובתנאי שזה דבר שאין מקפיד על תערובתו, כלומר שהתערובת היא לרצון בעל הבית. רוח הסוגיה שם אמנם שונה, ברם להערכתנו הסוגיה מועברת מירושלמי פסחים ובמקורה דנה רק בעניין צירוף של שני חצאי זיתים להוות יחד כזית לעניין חמץ, ראו ירו', פסחים פ"ג ה"ב, ל ע"א. גם האור זרוע מחלק בין העניין שם לבין סוגייתנו, אך דומה שכל הדמיון בין הנושאים (צירוף לעניין חמץ וצירוף לעניין חלה וטומאה) אינו קיים, והסוגיה הועברה למסכת חלה על ידי סופר שוגג. כך גם הצירוף לעניין טהרה וטומאה שונה מהצירוף לעניין חלה, כפי שנראה בסוף דיוננו.</i>.
עד כאן הפירוש אם אנו מניחים שמשנה א בפרק ד מסתפקת בנגיעה. אבל כאמור הירושלמי פירש שגם משנה א מדברת על חתיכות בצק שנשכו זו את זו. הירושלמי הבין, אפוא, שלדעת חכמים יש צורך בנשיכה של ממש, ואילו רבי אליעזר מסתפק בנגיעה. אין זו סתם מחלוקת אלא המשך למחלוקת העקרונית של בית שמאי ובית הלל על תרומה (והרמת חלה) של פרי אחד על משנהו<sup class="footnote-marker">5</sup><i class="footnote">פעם נוספת אנו רואים עד כמה חדרה שיטת בית שמאי להלכה התנאית. גם משנתנו, גם משנה ד לעיל וגם משניות נוספות להלן (פ"ד מ"א ומ"ד) מושפעות מדעת בית שמאי, או שאף מהלכות בה. ראו ספראי, הכרעה כבית הלל.</i>.
מתוך החומרים שהבאנו שחזרנו את מחלוקת בית שמאי ובית הלל. משנת טבול יום עוסקת בחיבור לעניין טומאה ולא בהרמת חלה. ברור מניסוח המשנה שאין חיבור אחרי קרימת הכיכר<sup class="footnote-marker">6</sup><i class="footnote">מקרצות הן צמות הבצק, ראו להלן פ"ג מ"א. לדעת רבי יהודה בן בתירא זהו השלב שהעיסה מתחייבת בו בחלה.</i>. הרישא במשנה מדברת על מי שמצרף כיכרות ונשכו; לא ברור האם הנשיכה נעשתה במכוון כיוון שהיא תנאי להתחייב בחלה, והמחלוקת היא האם נשיכה המועילה לחיבור לחלה מועילה גם לחיבור לטומאה, או שמא כינס אותם בסל (או בתנור), וכינוס זה בלבד כבר מהווה חיבור לעניין חלה. אלא שחיבור כזה ודאי אינו חיבור לטומאה, ואם גם התחוללה נשיכה אזי היא אולי חיבור לטומאה. המשנה תואמת אפוא את משנה ד בפרק ב של חלה ("העושה עיסתו קבים ונגעו זה בזה..."). הפירוש הראשון שהצענו הוא דעת רבי אליעזר שדי בהנחת החלות זו ליד זו, והפירוש השני הוא לדעת חכמים שם שרק נשיכה מהווה חיבור.
מכל מקום עולה שחיבור לטומאה צריך להיות משמעותי יותר מחיבור לחלה. עוד עולה שלפחות לגבי חיבור לטומאה בית שמאי מאפשרים את החיבור יותר בקלות מבית הלל. אין במשנת טבול יום דיון בחיבור כדי להוות כשיעור חלה, אבל מן הסתם שתי הדעות קרובות. כאמור, בית שמאי מאפשרים לצרף חלה יותר בקלות מבית הלל; הם מסתפקים בנגיעה ובית הלל דורשים לפחות נשיכה, ולעתים אפילו נשיכה אינה מספיקה. מעתה עלינו לשאול האם חיבור לעניין טבול יום שונה מחיבור לעניין טומאה, ובכך נעסוק להלן.
<b>מקרצות</b> – את עיוננו בפירוש המילה יש לפתוח בדיני הפרשת חלה. משנת חלה (פ"א מ"ט) קבעה שמרימים חלה מהגמור, ובפירושנו למשנה עמדנו על כך שתנאים נחלקו האם הכוונה לבצק גמור או ללחם אפוי. המשנה מהלכת לפי הדעה הראשונה, היא שיטתו של רבי יוחנן בן נורי. רבי עקיבא אומר שזמן חלה הוא סיום האפייה<sup class="footnote-marker">7</sup><i class="footnote">ראו להלן מ"ו ופירושנו לפסחים פ"ג מ"ג, ושם הצענו שגם רבי אליעזר מהלך בשיטה זו.</i> והתהוות הקרום (חלה פ"ג מ"ו). רבי יהודה בן בתירה אומר "משתעשה מקרצות" (תוס', חלה פ"א הי"ב; ירו', שם פ"ג ה"א, נט ע"ד). ברור שמקרצות הוא שלב בהכנת הבצק או המאפה, עוד לפני האפייה. במשנת ביצה (פ"ב מ"ו) נזכרת פת גריצין שהיא פת עבה, בניגוד לרקיק הדק. נראה שפת גריצין עשויה ממקרצות. משנתנו אומרת שהמקרצות "נושכות זו בזו, וכיכרין נושכין זה בזה". "נושכות" הוא המצב שבו גוש בצק אחד נדבק לגוש אחר ומעט מבצק אחד עובר למשנהו. הערוך, בעקבות פירוש הגאונים לטהרות, מפרש ש"קרץ" משמעו עיגול<sup class="footnote-marker">8</sup><i class="footnote">ערוך השלם, ערך קרץ ג; אפשטיין, פירוש הגאונים לטהרות, עמ' 17. </i>. ליברמן מפרש שקרץ הוא חתך<sup class="footnote-marker">9</sup><i class="footnote">ליברמן, תוספתא כפשוטה לחלה פ"א הי"ב, עמ' 803. </i> ומקבל את פירוש הערוך והגאונים. אבל מהמשנה ברור שקריצות אינן כיכרות, ואין לצורה העגולה קשר לחיתוך, זו נוצרת ממתיחת הבצק ולא מחיתוך. אכן קרץ קשור לחיתוך, אך משמעותו שונה: "שנאמר 'קרץ מצפון בא בא' (ירמיה מו כ). מהו קרץ? רבי אלעזר אמר נכוסה. דבר אחר קרץ, כסוחה, הכמה דתנינן מקרצות נושכות זו לזו" (דברים רבתי, כא, עמ' 21)<sup class="footnote-marker">10</sup><i class="footnote">כן שנינו: "רבי שמעון אומר מפני מה סוור של נחתומין הפרוס טמא מפני שהוא קורץ ומוליך עליו מקרצות לתנור" (תוס', כלים בבא מציעא פ"ה ה"ד, עמ' 583; ספרי זוטא, יט יא, עמ' 306). </i>. כחוסה/כסוחה הוא מלשון חיתוך ונכוסה מלשון ייצור, כפי שהירושלמי מסביר את הדרשה (יומא פ"ג ה"ד, מ ע"ג). אפשר גם שכסוחה משמעו מכוסה<sup class="footnote-marker">11</sup><i class="footnote">ראו פירושנו לשבת פ"ב מ"ה. </i>. פעם אחת קרץ הוא ממש מקביל לשחט (משנה, יומא פ"ג מ"ד), ובמשנה אחרת מקביל לקטף, חתך מהעץ (משנה, פאה פ"ז מ"ד, וראו פירושנו לה), וכן יוצא ממקורות נוספים<sup class="footnote-marker">12</sup><i class="footnote">משנה, נגעים פ"ד מ"ז; נידה פ"ו מי"ב ועוד. </i>. בברייתא אחת מדובר על הקורץ מן הבצק חתיכה (תוס', טהרות י"א ה"ב, עמ' 672). מכל המשמעויות השונות ברור שפת גריצין היא לחם עבה שעושים מחתיכות שאותן חותכים, ושמונח זה הוא גם שלב בהכנת הבצק. על כן סביר שהכוונה לחלה שקולעים מחתיכות בצק מגולגלות, והחלה עשויה כמעין צמה. מקרצות הוא אפוא השלב שבו הכינו את הבצק המגולגל כצמה שממנה קולעים את החלה. ייתכן גם שרבי יהודה מתכוון "משתעשה מקרצות", כשהבצק הגיע לשלב שבו ניתן לחתוך ממנו חתיכה.
אם כן, רבי יהודה בן בתירא סבור שמועד הפרשת החלה הוא שלב הסיום של הכנת הבצק, הרבה לאחר שגובש הבצק אך לפני תחילת האפייה. כאמור, במקורות מצויות עמדות אחרות על מועד הפרשת חלה, ולא נרחיב בכך.
<b>נושכות זו בזו וכיכרין נושכין זה בזה</b> – גם בכך חולקים בית שמאי ובית הלל. ברישא עסקו בחלות, והכוונה כנראה לבצק, ועתה המשנה עוסקת בכיכרות, כלומר בבצק שעבר עיבוד ועיצוב. יש אפוא כפילות במשנה, ולמעשה אין הבדל בין חלות וכיכרות (מבחינה הלכתית), ואין אלא לומר שהמשפט הראשון במשנה למעשה מיותר.
השאלה העיקרית היא האם דין טבול יום שונה מיתר הטהרות. על כך שנינו במסכת טהרות: "מקרצות נושכות זו בזו וככרים נושכין זה בזה נטמאת אחת מהן בשרץ כולן תחלה פרשו כלן תחלה במשקין כלן שניות פרשו כלן שניות בידים כלן שלישיות פרשו כלן שלישיות" (פ"א מ"ז). אם כן שתי המשניות (טהרות וטבול יום) נשנו באותו סגנון, אלא שבמסכת טהרות עמדת בית שמאי מופיעה כסתם משנה. בתוספתא למשנתנו שנינו: "המכניס חלות בין להפרישן ובין שלא להפרישן. נשכן נפסלו במניין... כיוצא בהן טהורין באב הטומאה ואין צריך לומר בטבול יום דברי רבי מאיר וחכמים אומרים טהורין בטבול יום וטמאים בכל הטמאות" (פ"א ה"א, עמ' 684). רבי מאיר הוא כדעת בית שמאי, וחכמים כדעת בית הלל<sup class="footnote-marker">13</sup><i class="footnote">על חכמים מאוחרים כדעת בית שמאי ראו ספראי, הכרעה כבית הלל.</i>.
בשלב זה אי אפשר להכריע האם החמירו בטבול יום או שלפנינו רק דעת בית שמאי, ובכך נדון בהמשך.
<b>והאופה חמיטה על גבי חמיטה</b> – לפי ההקשר חמיטה (או חמיתה) היא מאפה הנעשה בכלי ששמו חמיטה. זו אם כן מעין עוגה, וכך שנינו: "הרואה את הלבנה בחידושה אומר ברוך מחדש חדשים. עד איכן? רבי יעקב בר אחא בשם רבי יוסי עד שתראה כחצי המטה" (ירו', ברכות פ"ט ה"ב, יג ע"ד). חצי חמיטה היא ירח קטן, כלומר חצי עיגול דק כחרמש. חמיטה שלמה היא אפוא עיגול מלא, או ריק כעין כעך של ימינו<sup class="footnote-marker">14</sup><i class="footnote">לדעת בראנד, כלי חרס, עמ' קעג-קעד, החמיטה היא כלי מלבני. </i>. יתר המקורות מעידים כי החמיטה היא מאפה כלשהו ואינם מוסיפים פרטים.
<b>עד שלא קרמו בתנור</b> – משקרמו פניה אין היא נדבקת עוד לרעותה. <b>וקולית שלמים</b> – קולית היא כנראה שם כלי, אולי "קולא"<sup class="footnote-marker">15</sup><i class="footnote">בראנד, שם, עמ' תצ.</i>,<b> המחולחלת</b> – מחולחל הוא בניגוד לאפוץ. אפוץ הוא מהודק (משנה, אהלות פ"ט מ"ג כפי שפירשנוה). הכוונה כנראה לכלי רטוב, ואם מכניסים כלי אחר לתוכו שני הכלים נצמדים.
<b>ורתוחת גריסין של פול</b> – כלי שיש בו גריסים רותחים והרתיחה מדביקה את פני הכלי שעליו.<b> ראשונה</b> – שרתחה פעם ראשונה, ואז הסיכוי לגלישה ולהדבקה של הכלי העליון רב יותר.<b> ורתוחת יין חדש</b> – יין שבישלוהו ועלה על גדותיו,<b> רבי יהודה אומר אף של אורן – </b>ביתר עדי הנוסח "אורז", ובכתב יד קופמן זו כנראה טעות. כלומר, גם רתיחת אורז מהווה חיבור. <b>בית שמי אומרים חיבור בטבול יום בית הלל אומרים אינו חבור</b> – כבר מניסוח משפט זה משמע שדין חיבור אינו אחיד אלא מותאם לכל טומאה, זאת בניגוד להצהרה בראשית פרק ג שלעניין חיבור דין טבול יום כדין אב הטומאה. <b>מודים בשאר כל הטמאות בין קלות בין חמורות</b> – המשנה חסרה, האם בשאר הטומאות הם מודים שאיננו חיבור וטבול יום חמור במיוחד, או שטבול יום קל במיוחד.
מהתוספתא משמע שהייתה קביעה עקרונית על מעמדו של טבול היום, שהוא קל מטומאות אחרות: "המכניס חלות בין להפרישן ובין שלא להפרישן, נשכן נפסלו במניין. מוסף עליהן האורז וגריס של טפיח<sup class="footnote-marker">16</sup><i class="footnote">סוג עדשים.</i>, בזמן שאינן קלופין רבן שמעון בן גמליאל אומר אף פולין הגמלונין כיוצא בהן, טהורין באב הטומאה ואין צריך לומר בטבול יום, דברי רבי מאיר, וחכמים אומרים טהורין בטבול יום, וטמאים בכל הטמאות" (פ"א ה"א, עמ' 684). דין טבול יום קל יותר מיתר הטומאות; אם טהור באב הטומאה (חכמים) קל וחומר בטבול יום, ובמקרים אחרים טהור בטבול יום וטמא ביתר הטומאות. לפיכך יש להבין שבית שמאי מודים לבית הלל. ברוב המקרים שבהם אחד משני הבתים מודה לחברו אלו בית הלל שמודים לבית שמאי. עורכי המשנה ומשמרי המסורת הבינו וידעו ש"הלכה כבית הלל", ולכן אם בית שמאי מודים לבית הלל אין לכך חשיבות. אבל לעתים רחוקות גם נאמר שמודים בית שמאי לבית הלל, ומשנתנו מצטרפת לחריגים אלו<sup class="footnote-marker">17</sup><i class="footnote">ראו דמאי פ"ו מ"ו ופירושנו לה.</i>.
כל המשנה אינה משפטית. גם מבחינה מעשית וגם מבחינה משפטית אין הבדל בין רתיחה ראשונה לשנייה. יתר על כן, לכאורה שני נושאים נפרדים לפנינו: האחד רמת הטומאה – טבול יום מטמא טומאה קלה, והאחר הוא דרכי העברת הטומאה, נושא שאין לו קשר לגוף הטומאה. אלא שראינו במסכת פרה שככל שהטומאה גדלה כך מחמירים גם בדרכי העברתה. אולי אין בכך היגיון משפטי, אך יש בכך היגיון של תחושה דתית. הלכה עקרונית זו שנויה גם בתוספתא: "אחד משקה שנטמא באב הטומאה, ואחד משקה שנטמא בולד הטומאה, הרי זה תחלה לעולם. מטמא חברו וחברו חברו אפילו הן מאה, חוץ ממשקה טבול יום (משקה טהור שטבול יום נגע בו) שהן פסולין ואינן מטמאין" (פ"א ה"ג, עמ' 684). משקה טבול יום אינו "תחילה", כלומר אינו הופך לאב הטומאה, אלא שגם אינו נטמא אלא רק פסול לאכילת כוהן.
בתוספתא מובאת עוד סדרת דוגמאות: "מוסף עליהן האורז, וגריס של טפיח, בזמן שהן קלופין. התבלין, והשנונית, חבור בטבול יום ואין צריך לומר בכל הטמאות. רבן שמעון בן גמליאל היה אומר במה דברים אמורים בככרות של בעל הבית, אבל בככרות של נחתום אינו טמא, אלא הקצח והשום והשנונית בלבד" (פ"א ה"ב, עמ' 684)<sup class="footnote-marker">18</sup><i class="footnote">כנראה פיזרו גרעיני שום ושנונית על הלחם מבחוץ. </i>. אם כן בנחתום הקלו משום שמדובר בכמויות גדולות. תופעת הידבקות כיכרות נפוצה יותר בתנור תעשייתי וגדול, ולא החמירו על הנחתום בעל התנור הגדול. ייתכן שצריך להתבונן על כל ההחמרות הללו מנקודת מבט אחרת, בעלת אופי חברתי יותר. מבחינה משפטית הידבקות של כיכרות או של כלים, מאכלים וכיוצא באלו באמת אינה חיבור. חיבור הלכתי הוא כאשר הוא לצורך הכלי וחלק בלתי נפרד ממנו. הוא גם צריך להיות חיבור איתן. כך משתמע מכלים פכ"ט העוסק כולו בהגדרת "חיבור". ההחלטה לטמא נובעת לא רק מרצון להחמיר, אלא זו בעיקר תביעה מבעל הבית (או מבעלת הבית) להקפיד בעבודה ולדאוג מראש שמאכלים לא יידבקו כדי למנוע התפשטות הטומאה. בטבול יום הקלו, שהרי האדם העובד הוא בעצם כבר טהור. על נחתום הקלו כי תנאי עבודתו אינם מאפשרים הקפדה על אפייה נפרדת של כל כיכר. האבחנות אפוא אינן משפטיות מופשטות, אלא מעשיות: ממי דורשים הקפדת מניעה ולמי מוותרים על דרישות אלו.
פרשנות זו מסבירה ניגודים משפטיים רבים בהלכות טומאה וטהרה ומעניקה תובנה חברתית אפשרית להלכות אלו. במבוא לסדר טהרות עמדנו על פן זה של ההלכה.

Mishnah 2

<b>המשנה מונה את כל המקרים המנוגדים למשנה הקודמת.
<b>המכנס חלות על מנת שלא להפריש</b> – אין הוא רוצה להפריד ביניהם, ומבחינה זאת החלות דומות למה ששנינו בחלה (פ"ב ה"ד) שהסל מצרפן, כלומר שהחיבור לרצון.<b> והאופה חמיטה על גבי חמיטה משקרמו בתנור</b> – ואינן נדבקות זו לזו,<b> וקולית שלמים שאינה מחולחלת</b> – הכלי העליון אינו צמוד ולחוץ לכלי התחתון,<b> ור¬תוחת גריסין שלפול שניה</b> – כאמור מבחינה מעשית ההבדל ביכולת ההדבקה בין רתיחה ראשונה לרתיחה שנייה הוא קטן, ברם כבר במשנה הקודמת ראינו שלפנינו עירוב של תחושה ומשפט, והתחושה ברתיחה שנייה היא אחרת. <b>ורתוחת יין ישן</b> – גם ביין ההבדל ברתיחה אינו משמעותי, אבל מבחינת התחושה זה יין שלם וזה יין שלם וכל אחד עומד בפני עצמו, בניגוד ליין חדש שהוא בתהליך התהוות.<b> ושלשמן לעולם</b> – שמן חדש ושמן ישן שגרמו להצמדת כלים,<b> ושלעדשים רבי יהודה אומר אף של טופיח</b> – דייסה העשויה מגרגרי צמח הטופח,<b> טמאין בטבול יום ואין צורך לומר בכל הטמאות</b> – טבול יום קל מהכול, ומה שטמא בטבול יום טמא בכל הטומאות מקל וחומר. בכל אלה ההדבקה נחשבת חיבור, וכנראה בכך גם בית הלל מודים.

Mishnah 3

<b>מסמר שאחר הככר</b> – בליטה של בצק שהתקשתה בתהליך הבישול ובולטת מפני הכיכר, <b>וגרגר מלח הקטן</b> – שלא התערבב באוכל,<b> וחרחור</b> – פת חררה היא פת שנאפית ישירות על האש (משנה, שבת פ"א מ"י), והיא באה מהשורש חר"י שמשמעו אש. הכוונה לחתיכת בצק שנועדה ללחם ונשרפה בתנור. בדרך כלל הדבר קורה כאשר הפת נוגעת (בטעות) בדופן התנור. <b>פחות מכאצבע</b> – שהיא בבירור דבר בפני עצמו,<b> רבי יוסי אומר כל שהוא נאכל עמו טמאין בטבול יום ואין צורך לומר בכל הטמאות</b> – כל אלה הם חיבור, אף שנבדלים מהמאפה עצמו. כל המנויים כאן הם דוגמאות חריגות ואינם נזכרים בטומאות אחרות ובחיבור טומאות אחרות. לכך נשוב בהמשך.

Mishnah 4

<b>צרור שבכיכר</b> – בליטות רבות בפני הכיכר, בניגוד ל"מסמר" בודד,<b> וגרגר מלח גדול</b> – בניגוד לגרגיר קטן שבמשנה הקודמת,<b> והתורמוס והחרחור יתר מכאצבע</b> – תורמוס הוא שם ירק<sup class="footnote-marker">19</sup><i class="footnote">הוא Lupinus termis. למעמדו התזונתי ראו להלן.</i>. בעל תוספות יום טוב אומר שמדביקים אותו על הלחם לסימן ואינו נאכל, כי אין די באפיית הלחם להתקינו. הדברים תמוהים, ואין ירק שלאחר אפייה לא יתרכך, או להפך, יישרף. סביר יותר שזו חתיכת ירק שנכנסה לבצק, ואדם מוציאה לפני האכילה. <b>רבי יוסי אומר כל שאינו נאכל עמו טהורין באב הטומאה</b> – אין זה חיבור כי אדם עוקר את הגרגיר הזר, או את הירק,<b> ואין צורך לומר בטבול יום – </b>אם טבול יום נגע בתורמוס הפת כולה אינה טמאה. ההבדל בין רבי יוסי לחכמים אינו בהלכה אלא בניסוח. תנא קמא מביא דוגמאות, ורבי יוסי מנסח את הכלל המשפטי<sup class="footnote-marker">20</sup><i class="footnote">הרמב"ם סבור ששני הכללים של רבי יוסי סותרים, "והפך הוראתו...", אלא שנוסח זה הוא שיבוש ובנוסח קפאח "הלך לשיטתו והפך את הדבר שקדם". </i>. בנוסף לכך נוצרת גם מחלוקת הלכתית האם כל אלה מטמאים אם נטמאו בוולד הטומאה. מדברי תנא קמא משמע שאלו מהווים חיבור, ומדברי רבי יוסי ברור שרק מה שנטמא באב הטומאה מטמא בחיבור כזה.
לפי פירוש זה כל המשניות עוסקות למעשה בכוהנים, שכן ולד הטומאה אינו מטמא אוכל חולין (אינו מטמא שלישי אלא רק פוסל אותו – טהרות פ"ב מ"ד ואילך). אם כן אלו משניות "כוהניות", כלומר משניות המתרכזות בדיני כוהנים כאילו רק הם הקיימים בעולמה של הלכה.
הסברנו את כל ארבע המשניות בחיבור, אך יש להודות שאלו הלכות קשות. "חיבור לטומאה" אינו קשור למידת הדביקות והצמידות לגוף אלא לשאלה אם הוא לצורך האוכל, ומרכיב זה אינו ברור כאן. ברוב המקרים החיבור אינו הדוק, אינו לרצון, וכמובן גם אינו לצורך, אם כן לא ברור מדוע החליטה המשנה שהוא חיבור לטומאה. כל המקרים הנזכרים במשניות אלו הם יוצאי דופן ונכונים לגבי כל טומאה, אבל שמענו עליהם רק בהקשר זה של חיבור. וצריך עיון.
אם אכן אנו צודקים בטענה שהרקע הרֵאלי של המשנה הוא סעודות הקודש במקדש, ובמידה מסוימת גם סעודות כוהנים חגיגיות, הרי מובן מדוע באים כאן לידי ביטוי חיבורים עדינים שאינם ממש חיבור, אך המקפידים ומחמירים מן הסתם חששו גם לאלה.

Mishnah 5

<b>השעורה והכוסמת</b> – שלא נגרסו ונותרו כגרגיר שלם בתוך הבצק,<b> בזמן שאינן קלופין</b> – והם ניתנים לאכילה בפני עצמם,<b> התייה והחלתית והאילום</b> – החלתית היא שרף שמופק מן הכלך. מייבשים אותו בצורות שונות ומשתמשים בו כתבלין וכתרופה, והוא הסילפיום<sup class="footnote-marker">21</sup><i class="footnote">פליקס, החי והצומח, עמ' 65; לאו, פלורה ג, עמ' 454. אבל לזיהוי אין ביסוס של ממש.</i>. המשנה (שבת פ"כ מ"ג) מלמדתנו שאין משרים אותו בפושרים, אך התוספתא שם מוסיפה: "אין שורין את החלתית בשבת. רבי יוסה אומר בצונן מותר, בחמין אסור" (פט"ז ה"ג). לדעת תנא קמא בתוספתא אין להשרותו כלל, לא בחמין, לא בפושרים ולא בצוננים, ולדעת רבי יוסי מותר בצוננים. ממשנת שבת האוסרת להשרות בפושרים משתמע שבצוננים מותר, משום שיש כאן ריכוך ולא בישול. כך מסופר בבבלי: "בעא מיניה רבי יוחנן מרבי ינאי, מהו לשרות את החלתית בצונן, אמר ליה אסור, והא אנן תנן אין שורין את החלתית בפושרין, הא בצונן מותר" (שבת קמ ע"א); רבו, רבי ינאי, מסביר לו שמשנתנו היא דעת יחיד. הוא מביא את התוספתא כלשונה, ללמדך שמשנת שבת היא כדעת רבי יוסי, אבל לדעת חכמים אין משרים לא בחמים, לא בפושרים ולא בצוננים. אף בירושלמי מסיק רב הונא: "לא שנו אלא בפושרין, הא בצונין מותר" (שבת פ"כ ה"ג, יז ע"ג)<sup class="footnote-marker">22</sup><i class="footnote">הסוגיה בירושלמי אינה מכירה את הברייתא שבתוספתא והיא מביאה רק את המעשה ברבי יוחנן ורבי ינאי בלשון אחר.</i>. ממשנתנו משמע שערבבו את החלתית בלחם לטעם, אבל העלים עצמם לא נאכלו.
האילום גם הוא כנראה ירק. בעל שכל טוב לבראשית לז ז מפרש את המילה אלומות (שהיא מילה אחרת לחלוטין): "ודומה להן בדברי רבותינו התיה והחלתית והאלום, תייה קורא בלע"ז דירא, והוא מין עץ. חלתית בלע"ז לזרו פולאנטו. אלום ויש שונין והאלים, הוא בושם דם ונכתש עם המלח לתבלין". השראה לפירוש קשה זה מצא המחבר בתוספתא: "אחוזת הדם המעושנת, והמצוננת, הלעיטה חלתית, תיאה, הרדפני סם המות, צואת תרנגולים, כשרה..." (חולין פ"ג הי"ט, עמ' 505). בהמה אחוזת דם או מעושנת כשרה, וכן בהמה שהלעיט אותה עד מוות בירקות כשרה. החלתית נמנית עם הירקות העלולים לגרום מוות לבהמה, אך אין לכך קשר לאחוזת הדם. בכלל החלתית מופיעה כירק שאכילתו קשורה בסכנה, אך הוא כנראה משמש בצורה כלשהי לרפואה (ירו', שבת פ"כ ה"ג, יז ע"ג; בבלי, חולין נט ע"ב).
התייה והחלתית מופיעות ברשימת המצרכים שבקושי התירו לקנותם בכסף מעשר שני, ואינם מטמאים טומאת אוכלין משום שאין הם אוכל (משנה, עוקצין פ"ג מ"ה). אלו דברי רבי עקיבא, ורבי יוחנן בן נורי חולק עליו ודורש אחידות: "אם נלקחים בכסף מעשר מפני מה אינן מטמאין טומאת אוכלים? ואם אינן מטמאין טומאת אוכלים אף הם לא ילקחו בכסף מעשר" (שם)<sup class="footnote-marker">23</sup><i class="footnote">בפרשת משביחי אוכל שאינם אוכל כשלעצמם עסקנו בפירושנו למעשר שני פ"ב מ"ה-מ"ז. </i>. שלושת הירקות שלנו שייכים לקבוצה זו.
<b>רבי יהודה אומר אף אפונים שחורין</b> – בצבע ירוק כהה. אפונים אלו אסורים בשנת שביעית ומכאן שהם חייבים בשמיטה<sup class="footnote-marker">24</sup><i class="footnote">ירו', דמאי פ"ב ה"א, כב ע"ג; כמו כן הם נזכרים בכתובת רחוב, ראו זוסמן, כתובת רחוב.</i>. בכתובת רחוב הם מכונים "אפונים גמלונים", והכוונה אולי לפול שיש בנרתיקו התרחבות כלשהי. הם נחשבו לאוכל, אפו אותם בתוך הכיכר או בתוך החמיטה כשהם שלמים, וכאמור הם טהורים.
התייה נזכרת רק במשנתנו ובמשנת עוקצין. הרמב"ם בפירושו לעוקצין מזהה אותה עם הצמח "אלאנג'ד'אן". אין בידינו נתונים לזיהוי הצמח.
<b>טהורין באב הטומאה ואין צורך לומר בטבול יום דברי רבי מאיר</b> – אם נגע טמא או טבול יום בלחם אין הם נחשבים כחלק מהלחם (אין הם מחוברים).<b> וחכמים אומרים טהורין בטבול יום וטמאין בכל הטמאות</b> – מעמדם כמעין מצב ביניים, כאמור בטבלה. לא ברור האם משפט זה אמור על כל המנויים במשנה, או רק על האפונים שהם ללא ספק אוכל. ההסבר השני נראה בעינינו עיקר.
אפונים שחורים
לא ברור מה המכנה המשותף של כל הצמחים הללו. נראה בעינינו שלפנינו קבוצה שהמשותף למרכיביה הוא שהם ספק חיבור, אך משתי סיבות שונות, האחת כי נהוג ללקטה מתוך המאכל, והאחרת משום שחלק ממרכיביה אינם מזון אלא הם אפילו מזיקים.
<b>השעורה והכוסמת בזמן שהן קלופין</b> – הם אמנם גרעין שלם שכנראה התחמק בזמן הטחינה אבל גרעין כזה ניתן לאכילה, ואין נוהגים להוציאו מהתבשיל.<b> והחטה בין קלופה בין שאינה קלופה</b> – גרעין שלא נטחן,<b> הקצח</b> – הקצח נזכר במקרא יחד עם הכמון (ישעיהו כח כה) וקרוי בפי הערבים קזחא, הוא Nigella sativa (איור 1). הקצח גם הוא צמח שולי. בית שמאי ובית הלל נחלקו אם הוא טמא בטומאת אוכלין (משנה, עוקצין פ"ג מ"ו; עדיות פ"ה מ"ד). משנתנו הקובעת שהוא טמא (אוכל) היא כבית הלל, אבל גם בית שמאי מודים שהוא טמא, אלא שאינו חיבור לטומאה. מצד שני בתוספתא הוא מנוי בין אלה שיש להפריש מהם תרומה מתוך ספק, ולכן מפרישים רק אחד משישים ולא אחד מחמישים או ארבעים. הרשימה כוללת כמה מהצמחים שהזכרנו לעיל: "הקצח, והכליסין, והחרובין, וגמזיות, ותרמוסין, ושעורין אידומיות, ותרומת עציץ, ותרומת אפטרופים" (תוס', תרומות פ"ה ה"ז). בירושלמי נמנה הקצח עם הצמחים האסורים, כלומר אלו שחייבים במעשרות ושמיטה, ובאזור בית שאן הם באים משדות יהודים: "המינין האסורין בבית שן הקצח והשומשום והחרדל והשום והבולכסין האפונין השחורים ובצלים הנמכרין לבני המדינה הנמכרין במידה ופול המצרי הנאגד בשיפה ומינתה הנאגד בפני עצמה והאסטפניני לעולם... הקישואין והדילועין והאבטיחין והמלפפונות והיין והשמן ותמרין אפסיות, ויש אומרים אף התורמוסין ופת חלה לעולם, הרי אילו בשביעית שביעית. בשאר שני שבוע מה? רבי יונה אמר דמאי, רבי יוסי אומר וודאי. ולא פליגין. מה דרבי יונה אמר דמאי בלוקח מן הבלונקי, ומה דרבי יוסי אומר ודאי בלוקח מן הגינה" (ירו', דמאי פ"ב ה"א, כב ע"ג – איור 2). הקצח בוודאי נחשב לאוכל, ותורמוסין הם אוכל עם ספק קל. בכתובת רחוב מופיע: "הפירות האסורין בבית שאן בשביעית ובשאר שבוע מתאסרין דמאי...והקצע והשמשין והחרדל והארז והתורמסין היבישין והאפונים הגמלונים". הספק שהירושלמי ביטא לגבי התורמוסין הפך לוודאות בכתובת (איור 3).
<b>איור 1.</b> קצח. מתוך אתר ויקיפדיה המוקדש לקצח.
<b>איור 2. </b>כתובת רחוב המונה את רשימת המינים האסורים בבית שאן,   ראו זוסמן, כתובת רחוב.
<b>איור 3א. </b>תורמוס. צילם י' פיקסלר.
<b>איור 3ב. </b>אפונים. מתוך אתר ויקפידיה המוקדש לצמח זה (באנגלית).
אם כן, לפנינו רשימת ירקות שהם ספק אוכל. בשנת שמיטה הם נאכלים ומן הסתם כך גם בשנות רעב, אבל אין הם מאכל טוב וראוי. ירקות מספר מופיעים בכל הרשימות, וחלק מהם מופיעים רק בחלק מההקשרים. במשנה שלנו נוספו לכך צמחים המחייבים עיבוד, וכן כמה צמחים שייחסו להם תכונות רעילות.
<b>והשמשם – </b>השומשום הוא צמח גרעינים שניתן היה גם להפיק ממנו שמן, והיום הוא המקור ל"טחינה". השומשום היה בעל ערך כירק חשוב: "האורז, והדוחן, והפרגין, והשומשמין, שהשרישו לפני ראש השנה מתעשרין לשעבר ומותרין בשביעית, ואם לאו אסורין בשביעית ומתעשרין לשנה הבאה" (משנה, שביעית פ"ב מ"ז). חכמים התדיינו על קליפות השומשום: "קלפי פולין ושמשמין יש בהן אוכל אסורין, אין בהן אוכל מותרין" (תוס', תרומות פ"י ה"ב; עוקצין פ"ב ה"ט, עמ' 687). השומשום עצמו הוא אוכל, אבל קליפותיו אינן תמיד אוכל. <b>והפלפל – </b>הפלפל היה צמח תבלין יקר ערך, שכן יובא מהודו. עם זאת הפלפל נמנה במשנת עוקצין עם אלו שאינם אוכלין, שכן אין אוכלים אותו בפני עצמו אלא מתבלים בו, אבל בכל זאת מותר לקנותו בדמי מעשר. <b>רבי יהודה אומר אף אפונין לבנין</b> – אפונים רגילים,<b> טמאים בטבול יום ואין צורך לומר בכל הטמאות – </b>ההלכה במשנתנו שלמה, אבל מתוך ההשוואה עם יתר הרשימות אנו רואים שאין בהן אחידות.
לפנינו חמישה נושאים:
1. חיבור לטומאה רגילה
2. חיבור לטומאת טבול יום
3. חייבים במעשרות ושמיטה
4. נקנים או אינם נקנים בכסף מעשר שני
5. טמאים או אינם טמאים טומאת אוכלין.
היה מקום להלכה אחידה בכל חמשת הנושאים, אבל אין זה כך. בכל אחד מהם רשימה אחרת, וכמה מהמינים חוזרים רק בחלק מהן. מכאן עולות שתי מסקנות. מסקנה אחת היא שמבחינה ספרותית טרם גובשה רשימה מקיפה ובכל נושא נקבעה רשימה אחרת, גם בהתאם לנושא אך גם באופן מקרי, שהרי אף אחת אינה שלמה. יתר על כן, כל העיסוק בטבול יום דווקא הוא מלאכותי. היה ראוי לעסוק קודם בחיבור לטומאה רגילה. נראה אפוא שהעיסוק בטבול יום דווקא משקף מציאות: הכוהן טבל בזמן וממתין לסעודת התרומה. בינתיים הוא מכין את הסעודה, ושאלת חיבור הטומאה עולה באופן מעשי.

Chapter 2



Mishnah 1

<b>משקה טבול יום</b> – נוזלי גוף היוצאים מגופו של האדם שטרם העריב עליו השמש. רשימת נוזלי הגוף נדונה במשנת מכשירין פ"ו מ"ה-מ"ו וכוללת דם, רוק, מי רגליים וכיוצא באלה. <b>כמשקין שהוא נוגע בהן</b> – דינם כמו סתם נוזלים שטבול יום נגע בהם. <b>אילו ואילו אינן מטמין</b> – בפרק הקודם הניחה המשנה בפשטות שטבול יום מטמא כמו טמא רגיל. במקורות אחרים שרוכזו במבוא הבאנו את שלל האפשרויות, וכמובן גם את הפירוש המסורתי שטבול יום טהור לחולין וטמא לתרומה, ואולי גם לקודש. לפי פירוש זה משנתנו עוסקת בחולין. הבעיה היא שחלוקה זו אינה נאמרת במפורש במשנה, ולא נאמר בה שטבול יום טהור רק לחולין. אבל במשנה הבאה יוצא במפורש שמשנתנו עוסקת בחולין. המשפט הבא עוסק בתרומה וחולין כאחד. במבוא הצענו גם את האפשרות שלפנינו משנה שאינה אחידה, ויש להדגיש לא רק שאינם מטמאים משום שאין כאן חיבור אלא גם שאינם מטמאים את מקום המגע עצמו, בטומאת נגיעה, משום שטבול יום טהור לגמרי לחולין. <b>ושאר כל הטמאין בין קלין בין חמורין</b> – אב הטומאה או ולד הטומאה,<b> המשקה היוצאים מהן כמשקין שהוא נוגע בהן</b> – נוזלי הגוף שלו טמאים כמו הנוזלים שהוא נוגע בהם. אם הנוזלים היו טהורים הם נטמאים במגע הטמא, והופכים לאב הטומאה, ואם היו כבר טמאים קודם הם מטמאים את הנוגע. <b>אילו ואילו תחילה</b> – ראשון לטומאה,<b> חוץ מן המשקה שהוא אב הטומאה</b> – כל משקה שנגע בו טמא, ואפילו ראשון לטומאה, הופך לאב הטומאה. כלל זה ידוע ומפורסם וחזר פעמים רבות. ניסוח המשנה דחוק. כולו עוסק בנוזלים, ובסופו נקבע שכך הדין תמיד חוץ מאשר במשקים. "חוץ" לכאורה משמעו שמשקה שכבר היה אב הטומאה לא יהפוך "תחילה", וזה כמובן אבסורד. אלא יש להבין שכל המשקין טמאים ומטמאים כדין משקין, אבל מי שנגע במשקה שהוא אב טומאה טמא לא משום טומאת משקין, אלא משום סתם טומאה. המשנה רומזת לדעות שלפיהן משקין אינם תחילה לעולם, ובמבוא עסקנו בדין טומאת משקין ובמקורו<b>.</b>
בתוספתא שנינו: "אחד משקה שנטמא באב הטומאה, ואחד משקה שנטמא בולד הטומאה, הרי זה תחלה לעולם. מטמא חברו, וחברו חברו, אפילו הן מאה. חוץ ממשקה טבול יום שהן פסולין, ואינן מטמאין" (פ"א ה"ג, עמ' 684)<sup class="footnote-marker">1</sup><i class="footnote">כמו כן: "כל הפוסל את התרומה מטמא את המשקין להיות תחלה לטמא אחד ולפסול אחד חוץ מטבול יום, הרי זה אומר מטמאיך לא טמאוני ואתה טמאתני" (משנה, פרה פ"ח ה"ז). במשנה זו טבול יום אינו מטמא ואף אינו פוסל. </i>. התוספתא מרמזת לניסוח אחר של הפסול של טבול יום. טבול יום אינו מטמא אוכלים ומשקים, אבל הוא פוסל אותם לאוכלי תרומה (או לאלו הבוחרים לאכול חולין בטהרה). ואכן הפרק הקודם אינו קובע שטבול יום שנגע באוכל טמא אלא דן רק בחיבורי טומאה, ומה שהוא חיבור נפסל לאכילה ולא נאמר שהוא טמא. עם זאת, האבחנה הדקה שהצענו בשם התוספתא אינה מוקפדת תמיד. כך, למשל, בתוספתא: "המכניס חלות בין להפרישן ובין שלא להפרישן, נשכן נפסלו במניין. מוסף עליהן האורז וגריס של טפיח בזמן שאינן קלופין, רבן שמעון בן גמליאל אומר אף פולין הגמלונין כיוצא בהן טהורין באב הטומאה, ואין צריך לומר בטבול יום, דברי רבי מאיר, וחכמים אומרים טהורין בטבול יום וטמאים בכל הטמאות" (פ"א ה"א, עמ' 684). ברישא התוספתא מקפידה לומר "נפסלו" ולא "נטמאו", ובסיפא "טהורין" ומשמע שטהורים משום שאין זה חיבור, ולא משום שטבול יום אף פעם אינו מטמא. כמו כן: "מוסף עליהן האורז, וגריס של טפיח, בזמן שהן קלופין. התבלין והשנונית חבור בטבול יום, ואין צריך לומר בכל הטמאות. רבן שמעון בן גמליאל היה אומר במה דברים אמורים בככרות של בעל הבית, אבל בככרות של נחתום אינו טמא אלא הקצח והשום והשנונית בלבד" (פ"א ה"ב, עמ' 684). אם כן הקצח והשום טמאים בטבול יום, ולא רק פסולים. הווה אומר שגם אם הייתה קיימת האבחנה שטבול יום רק פוסל ואינו מטמא, במשך הזמן היא היטשטשה.

Mishnah 2

<b>קדירה שהיא מלאה משקין ונגע בה טבול יום</b> – עד כאן תיאור המקרה.<b> אם היה משקה תרומה המשקין פסולין והקדירה טהורה</b> – המשקים פסולים לתרומה (לאוכלי תרומה), אבל הקדרה אינה אוכל ולכן אינה נפסלת<sup class="footnote-marker">2</sup><i class="footnote">כמו בתוספתא פרה שהבאנו בהערה הקודמת.</i>. גם המשקים וגם הקדרה אינם טמאים. נמצאנו למדים שטבול יום פוסל בתרומה ואינו מטמא,<b> אם היה משקה חולין הכל טהור</b> – טבול יום אינו פוסל חולין, וזו המשנה הקודמת.<b> אם היו ידיים</b> – של סתם אדם,<b> מסואבות הכל טמא</b> – כי ידיים מלוכלכות מטמאות. תנא זה סבור שצריך נטילת ידיים לתרומה ולחולין. במבוא למסכת ידים נראה שהייתה בכך מחלוקת תנאית. <b>זה חומר בידים מבטבול יום</b> – דיני טומאת ידיים יידונו במסכת ידים, ושם נראה כי לפני נגיעה באוכל (פֵרות) יש ליטול ידיים, ולא הידיים מטמאות את האוכל, ואילו טבול יום לכל היותר פוסל את התרומה. פירוש זה יוכח להלן. התוספתא חוזרת על ההלכה בניסוח אחר ומוסיפה: "...וכל שאין חיבור בטבול יום אין חיבור בידים" (פ"א ה"ד, עמ' 684).
<b>וחומר בטבול יום שספק טבול יום פוסל את התרומה והידים ספיקן טהור</b> – ספק טבול יום הוא לחומרא, וספק ידיים להקל.
<b>ספק ידיים</b>
במשנת טהרות שנינו: "ספק ידים ליטמא ולטמא וליטהר טהור" (פ"ד מי"א). זו הכותרת של המשנה, והיא ציטוט ממשנה ז שם. לכאורה, לפי מבנה המשנה בטהרות וגם כאן, יש לצפות לפירוט של ההלכה, אך פירוט זה חסר. נראה כאילו היה בהמשך פירוט, ועורך מאוחר הוציאו והעבירו למקום אחר או שהוציאו משום שהוא במקום אחר. הפירוט מצוי במשנת ידים: "1א. ספק נעשה בהם מלאכה, ספק לא נעשה בהם מלאכה. 1ב. ספק יש בהם כשיעור, ספק שאין בהם כשיעור. 1ג. ספק טמאים ספק טהורין, ספיקן טהור. מפני שאמרו ספק הידים ליטמא ולטמא וליטהר טהור. 2. רבי יוסי אומר ליטהר טמא כיצד? 2א. היו ידיו טהורות, ולפניו שני ככרים טמאים. ספק נגע, ספק לא נגע. 2ב. היו ידיו טמאות, ולפניו שני ככרים טהורים, ספק נגע ספק לא נגע. 2ג. היו ידיו אחת טמאה ואחת טהורה, ולפניו שני ככרים טהורים. נגע באחד מהם, ספק בטמאה נגע ספק בטהורה נגע. 2ד. היו ידיו טהורות, ולפניו שני ככרים, אחד טמא ואחד טהור, נגע באחד מהן, ספק בטמא נגע ספק בטהור נגע. 2ה. היו ידיו אחת טמאה ואחת טהורה, ולפניו שני ככרים, אחד טמא ואחד טהור. נגע בשתיהן, ספק טמאה בטמאה, וטהורה בטהורה, או טהורה בטמאה וטמאה בטהורה, הידים כמו שהיו, והככרים כמות שהיו" (פ"ב מ"ד). תנא קמא (1) נותן שלוש דוגמאות לספק ידיים לטמא: כמות המים, ספק אם נעשתה במים מלאכה הפוסלת אותם לנטילת ידיים וספק אם המים טהורים. בכל המקרים הללו ספק ידיים לטמא. תנא קמא אינו מסביר מהו ספק ידיים לטהר. כפשוטם של דברים אם היו ידיו טהורות ונגע במים מסופקים אלו, לא נטמאו ידיו. רבי יוסי (2) נותן ארבע דוגמאות לספק ידיים לטמא, ואחת (2ה) לספק לטהר. המדובר שוב במצב שבו שני כיכרות, אחד טמא ואחד טהור, והידיים אחת טהורה ואחת טמאה. אם הטמאה נגעה בטהורה והיד הטהורה בכיכר הטמאה הרי שהיד הטהורה נטמאה, והיד הטמאה טימאה את הכיכר הטהורה – זהו ספק ידיים לטמא, ואם ספק איזו יד נגעה באיזו כיכר, הכיכרות כמות שהן והידיים כמות שהן, וזהו ספק ידיים לטהר.
משנת ידים מכירה את משנת טהרות ומפרשת אותה, או לפחות מתואמת אתה, אך לא בסגנון של תוספתא ("כיצד? ...") אלא בסגנון של הסתמכות ("וזהו שאמרו..."). אם כן לפי משניות טהרות וידים ספק ידיים לא תמיד טהור, אלא הוא משאיר את המצב הקיים. אם היו ידיו טמאות וספק אם נטל – הידיים טמאות, ואם היו טהורות וספק אם נטמא – הידיים טהורות. אבל במשנתנו נקבע בפשטות שספק ידיים לטהר. איננו בטוחים שלפנינו משניות חולקות, ואפשר שמשנתנו אינה מדייקת בניסוחה.
הכלל של משניות ידים וטהרות מזכיר את הכלל של רבי יוסי שחכמים חולקים עליו: "רבי יוסי מטמא, שרבי יוסי אומר כל דבר שהוא בחזקת טומאה לעולם הוא בפסולו עד שיודע שטהר, אבל ספיקו ליטמא ולטמא טהור" (משנה, מקוואות פ"ב מ"ב). גם במשנת מקוואות אין זה כלל כללי, הנתון במחלוקת, אלא כלל המתאים למקרים של טומאה קלה. אצלנו הכלל מוגבל לטומאת ידיים, והוא קרוב למדי לדעת רבי יוסי. כפי שראינו בפירושנו למקוואות דברי רבי יוסי הם ניסוח משפטי מאוחר של הלכה קיימת שנוסחה בצורה בלתי משפטית.
אם כן שלוש המשניות מתואמות ביניהן, ונראה שעורך אחד ערך אותן והקפיד שלא לחזור על אותו סעיף פעמיים, אם כי קיימים ביניהם הבדלים והם אולי משמעותיים ואולי רק הבדלי ניסוח.
במשנה ברכות (פ"ח מ"ג) מובאת מחלוקת בית שמאי ובית הלל האם לאחר שמקנח את ידיו מניח אותן על השולחן (בית שמאי) או על הכסת (בית הלל). בתוספתא מובאים שני פירושים חילופיים למחלוקת, לפי אחד מהם "...בית הלל אומרים ספק משקין לידים טהור. דבר אחר, אין נטילת ידים לחולין, אלא מקנח ידיו במפה ומניחה על הכסת, שמא ניטמאו משקין שבמפה מחמת השלחן ויחזרו ויטמאו את האוכלים" (תוס', ברכות פ"ה הכ"ז; ירו', ברכות פ"ח ה"ג, יב ע"א; כעין זה גם בבבלי, שם נב ע"ב). לפי הסבר זה בית שמאי אומרים שספק טומאת ידיים טמא, וכל המשניות ששנינו הן כבית הלל.
אשר לספק טבול יום, בתוספתא שנינו: "היה משתמש מן החבית בחזקת של חולין, ואחר כך נמצאת של תרומה, הרי זו טהורה ואסורה באכילה, מפני שספק טבול יום" (טהרות פ"ח הי"ד, עמ' 669). אם כן, ההבדל בין שמירת הטהרה של חולין לזו של תרומה הוא בכך שבחולין אין משגיחים ואין נמנעים ממגע טבול יום, ואילו בתרומה נזהרים ונשמרים ממנו, כי טבול יום מטמא ופוסל את התרומה ואינו פוסל את החולין. עד כאן זו החלוקה ששנינו במשנה לעיל. על כך מוסיפה התוספתא שספק טבול יום טהור, אבל פסול לאכילה, כמו משנתנו. דומה, אפוא, שלפי משנתנו ולפי תוספתא טהרות טבול יום אינו מטמא תרומה אלא רק פוסל אותה.
בתוספתא מופיע סיום אחר של ההלכות הללו: "אחורי כלים שנטמאו במשקין, רבי אליעזר אמר מטמאין את המשקין ואין פוסלין את האוכלין, והלכה כדבריו. רבי יהושע אומר מטמאין את המשקין ופוסלין את האוכלין. וקל וחומר, ומה אם טבול יום שאינו מטמא משקה חולין פוסל אוכלי תרומה, אחורי כלים שהן מטמאין משקה חולין דין הוא שיפסלו אוכלי תרומה" (פ"א ה"ח, עמ' 684); "שמעון אחי עזריא אומר חילוף הדברים, ומה אם טבול יום שהוא פוסל אוכלי תרומה אינו מטמא משקה חולין אחורי כלים שאינם פוסלין אוכלי תרומה, דין היא שלא מטמאין משקה חולין" (שם ה"ט, עמ' 685).
המחלוקת היא לגבי אחורי כלים, והקל וחומר משמש כטיעון לשתי הטענות ההפוכות. לענייננו, יש הסכמה בדבר טבול יום שפוסל לאוכלי תרומה ואינו פוסל לאוכלי חולין בטהרה. מבחינת הלוגיקה של המשנה הברייתא מציגה פרדוקס בשיטת הקל וחומר, ולמעשה מסבירה מדוע אין זה טיעון. ואכן באופן כללי ניתן לומר שבהמשך התפתחות תורה שבעל פה נמנעו משימוש בטיעונים של לוגיקה פורמלית זו. את שלבי הטיעון ניתן אפוא לתאר בדרך זו:
א. השוואה בין מקרים על בסיס פורמלי. א דומה ל-ב ולכן דינם צריך להיות זהה, או ש-א חמור מ-ב ולכן דינו של א צריך להיות לפחות כמו ב. טיעון זה בעייתי, משום שכשם שניתן ללמוד מ-ב על א אפשר להציע הפוך, ש-א ילמד על ב.
ב. השוואה או קל וחומר המבוססים על לוגיקה ועל דמיון בהיגיון שבמקרים השונים.
ג. דרשת הכתוב.
ד. ההיגיון של המקרה עצמו<sup class="footnote-marker">3</sup><i class="footnote">ראו למשל ברכות פ"ח מ"א ואילך.</i>.
ה. הנוהג הקיים.
שלבים א-ב מוכרים לנו במקביל מפי בית שמאי ובית הלל ומפי רבי אליעזר ורבי יהושע. לשלב השלישי מגיעים חכמי דור יבנה לאחר ששלבים א-ב לא העלו פתרון מוסכם. השלבים האחרים הם באופן כללי מאוחרים יותר. אין כאן תיאור כרונולוגי של התפתחות המחשבה התנאית באופן אחיד ועקבי. סוגי הטיעונים השונים מעורבים, וקשה לתארכם. יתר על כן, קשה לדעת מתי הטיעון הוא ישיר מפי התנאים הקדומים ומתי הוא טיעון מאוחר וניסוח מאוחר. נושא זה מחייב דיון ארוך שבמהלכו יש להביא את כל הוויכוחים הקדומים. עסקו בכך חוקרים חשובים, ולדעתנו עדיין טרם נאמרה המילה האחרונה<sup class="footnote-marker">4</sup><i class="footnote">בין השאר יש להבחין בין הטיעון התנאי לבין פרשנותו בפי תנאים מאוחרים, וד"ל.</i>. לא באנו אלא להעיר על המשתמע ממשנתנו, ואם יזכנו החונן לאדם דעת נעסוק בכך בעתיד.
על הוויכוח בתוספתא, שהוא מדור יבנה, מעיר רבי יוסי הערה ביקורתית: "אמר רבי יוסי ראה הלכה זו היאך נחלקו עליה אבות הראשונים? ודנו עליה דברי תורה מדברי סופרים ודברי סופרים לדברי תורה"<sup class="footnote-marker">5</sup><i class="footnote">כך בכתב יד וינה, ובכתב יד ערפורט "מדברי סופרים", ואין לכך משמעות. ראו דיוננו במשנה ידים פ"ג מ"ב, שם שנו חכמים את הכלל שאין לדון מדברי תורה על דיני סופרים.</i> (פ"א ה"י, עמ' 685). אחורי משקים הוא "מהתורה" וטבול יום "מדברי סופרים", ורבי יוסי סבור שיש קושי בעצם ההשוואה בין השניים. אמנם את התוספתא אפשר לקרוא בלשון חיובית, שהראשונים דנו זה מזה וכך יש לנהוג, אבל גם אם רבי יוסי מסכים לכך הוא סבור שיש בכך חידוש. רבי יוסי סבור שההשוואה היא אכן פורמלית בלבד, ולכן אין להשוות בין השניים. לדעתו כבר המונח "דברי סופרים" מייצג קטגוריה הלכתית שונה, ולכן אין להקיש ממנה על דברי תורה ולהפך<sup class="footnote-marker">6</sup><i class="footnote">זאת בניגוד לדרך שבה פירשנו את המונח "דברי סופרים". ראו טהרות פ"ד מ"ז ובמבוא הכללי לפירוש המשניות.</i>. ההיגיון ההלכתי אין בו כדי לשכנע, אלא רק הצד הפורמלי.

Mishnah 3

<b>מקפה</b> – ה"קופא" או ה"קיפה" (משנה, נדרים פ"ו מ"ו) הוא הרוטב שהצטנן והפך לנוקשה. בקיפה נבלעו גם חתיכות בשר, ואף על פי כן אין הוא ממש בשר. לכן הנודר מבשר מותר "ברוטב ובקיפה" (נדרים שם שם). כך פשוטם של דברים, ולהלן נרחיב בכך.
<b>רוטב ומקפא</b>
צירוף זה של רוטב וקיפה חוזר במקורות נוספים. לעניין זבחים אין הם חלק מהקרבן<sup class="footnote-marker">7</sup><i class="footnote">לעניין מי ששחט קרבן והתכוון לאכול את הרוטב או את הקיפה שלא כהלכה, שאין זה פוסל את הקרבן.</i>; הם נחשבים כחלק מהתבשיל לעניין טהרה, אך לא ממש חלק מנבלת הבהמה<sup class="footnote-marker">8</sup><i class="footnote">משנה, טהרות פ"א מ"ד; חולין פ"ט מ"א ומקבילותיהן. </i>. במקורות אלו מופיעים הרוטב והקיפה ברשימה ארוכה יותר, אך רק הם מאכל לכל דבר: "טמאים לאסור צירן ורוטבן, ואת הקיפה שלהם, הן פרט לשאין בהם בנותן טעם"<sup class="footnote-marker">9</sup><i class="footnote">ספרא, שמיני פרק ד הי"ב, נ ע"א; פרשה ג ה"ח, מט ע"ד; השוו בבלי, חולין ק ע"א; קיב ע"ב; בכורות ו ע"ב ועוד. </i>. ציר, רוטב וקיפה הם אפוא חלק מהמאכל שיש בו טעם בשר של ממש. כן אמר רבי חנינא: "כשהן משערין, משערין ברוטב, ובקיפה, ובחתיכות, ובקדרה" (בבלי, חולין צז ע"ב).
התלמוד הבבלי התחבט בפירושו של המונח: "מאי קיפה? אמר רבה: פירמא, א"ל אביי: הוא עצמו יטמא טומאת אוכלין! אלא אמר רב פפא: תבלין. תנן התם<sup class="footnote-marker">10</sup><i class="footnote">והיא ברייתא בתוס', כריתות פ"ב הי"ט, עמ' 565.</i>: הקפה את הדם ואכלו, או שהמחה את החלב וגמעו<sup class="footnote-marker">11</sup><i class="footnote">המחאת החלב משמעה ערבובו והתקנתו לשתייה. </i> – חייב, בשלמא הקפה את הדם ואכלו – כיון דאקפיה אחשובי אחשביה. המחה את החלב וגמעו, אכילה כתיבא ביה? והא לאו אכילה היא! אמר ר"ל: אמר קרא נפש – לרבות את השותה" (חולין קכ ע"א). בראשית הסוגיה מובאים שני פירושים. הראשון הוא "פירמה" שבעל הערוך פירשו "בשר מצומק שנמחה בקדירה", ובעל ערוך השלם מפרשו מלשון יוונית: ά (furama). מילה זו באה מהשורש ά (furaw) שמשמעו ללוש ולגבש, ובעיקר בשר או קמח<sup class="footnote-marker">12</sup><i class="footnote">ערוך השלם, כרך ו, עמ' 429.</i>, ו"פורמא" פירושו עיסה. ההסבר של בשר מצומק שהומחה בקדרה וההסבר של המילה היוונית אינם זהים, כמובן. סוקולוף פירש חיתוך לחתיכות עבות, על סמך פירוש המילה בסורית<sup class="footnote-marker">13</sup><i class="footnote">סוקולוף, ארמית בבלית, עמ' 905.</i>. בהמשך הסוגיה התלמוד מציע הסבר אחר (ש"קיפה" היא תבלין) שמתאים בדוחק למקרה הנוכחי ומסביר למה ה"קיפה" היא בשרית אך אינה ממש אוכל כשלעצמה, ברם הסבר זה אינו מתאים לכל יתר המקורות שנביא, כולל לברייתא שבהמשך הסוגיה. הברייתא מצביעה על אפשרות של הקפאת דם, וודאי שאין לכך קשר לתבלין. אם כן הבעיה ההלכתית היא ששתייה אינה אכילה, והדרשן מתרץ ששתייה כאכילה. קשה לדעת האם נסוג העורך מההסבר הראשון (שדם רגיל אינו אוכל אך אם "הקפה" אותו החשיבו כאוכל) או שמא ההסבר מתאים לשני המקרים. דם אינו אוכל, אך הדרשה מרבה כל אכילה, כולל שתייה, וכולל שתיית דם. מכל מקום, גם את הדם ניתן "להקפיא", וברור שאין כאן עניין לא לתבלין ולא לחיתוך. אותה שאלה מופיעה בסוגיה בבלית אחרת, ושם ההסבר אחר: "לא קשיא: כאן שהקפה באור, כאן שהקפה בחמה; באור – לא הדר, בחמה הדר" (בבלי, מנחות כא ע"א). אם כן את הדם ניתן להקפיא בחמה, או באש. הקפאה בחמה היא הקרשת הדם. הקפאה ב"אור" היא הקרשה מהירה יותר הגורמת לדם להפוך למעין ג'לי. הקפאה בחום יוצרת גוש שיישאר מוצק, ואילו הקפאה בחום השמש יוצרת גוש שעתיד להינמס בקרוב. בארצות מסוימות נהוג עד ימינו להכין "נקניק דם" המורכב מדם מבושל וחומרי העמדה וגיבוש. לפי הסבר זה דם שקרש מעצמו נחשב לנוזלי, אך דם שבושל למעין נקניק הוא מאכל לכל דבר.
ואכן בירושלמי מובאת אותה ברייתא ועולה ממנה שהקפאת הדם היא קרישתו: "והתני 'דם שקרש אינו לא אוכל ולא משקה'? אלא כי נן קיימין כמות שהוא, והתורה קראת אותו אכילה. והא תני המחה את החלב וגמעו, הקפה את הדם ואכלו הרי זה חייב?..." (מעשר שני פ"ב ה"א, נג ע"ב). דם שקרש אינו אוכל, אך לעניין אכילת טרפות התורה קראה לו אוכל. על הנחה זו מקשים מהברייתא בתוספתא כריתות, ומשמע ש"הקפאת" דם היא קרישתו.
המונח "קיפוי" חוזר בהקשרים אחרים. להלן מדובר על "בשר הקדש שקרם עליו הקופה" (מ"ה), כלומר שהקרום העליון מתהווה כאשר הבשר מתייבש ומתקרר. קרום זה מכיל רוטב ושאריות מזון, וכן מדובר על עור, רוטב וקיפה (משנה, זבחים פ"ג מ"ד). שם קיפה היא רוטב שומני שיבש והוא במצב ביניים בין מוצק לנוזל. כן משמע ממקורות נוספים. במשנת מעשרות שנינו שיין חייב במעשרות "משיקפה" (פ"א מ"ז ומקבילותיה). סדר עשיית היין הוא פשוט, ולא השתנה במשך אלפי שנים. את הענבים הביאו בסלים לגת ושפכו אותם על רצפת הגת. לאחר מכן דרכו עליהם ברגליים יחפות, והתירוש זב מהענבים לרצפת הגת ומשם לבור איגום (איור 4). כל זמן שהדריכה נמשכת ממשיך התירוש לזרום. לפי המשנה "גמר המלאכה" הוא סוף דריכת הענבים, כאשר היין ירד לבור. התלמוד מגדיר שהיין הוא "מחוסר ניחה" (ירו', מעשרות פ"א ה"ו, מט ע"א), כלומר הוא טרם נרגע. בדרך כלל מפרשים שהכוונה היא להסרת גרעיני הענבים שזרמו לבור עם התירוש, וייתכן שהכוונה לרגיעת פני התירוש לאחר שהזרימה העיקרית נפסקה. בתוספתא (מעשרות פ"א ה"ט) מדובר על מי שמקפה ענבים בערֵבה או בכלי, ודומה שהכוונה למי שאוסף את היין בכלי
<b>איור 4א. </b>דריכת ענבים בגת. ציור על פסיפס באל ג'אם, תוניס. צילמה ד' ספראי במוזאון אל ג'אם בתוניס.
<b>איור 4ב. </b>דריכת ענבים. פיקירילו, ירדן, עמ' 207, באדיבות המחבר.
<b>איור 4ג. </b>דריכת ענבים בגת קטנה. צילם י' בן יעקב בהר חברון בשנות השמונים.
במקום בבור. כאן ברור שקפיאה היא רגיעת היין מהזרימה, ולא שליית הזגים. מכל מקום, זהו גמר המלאכה של היין כפי שקובעים במפורש כמה מקורות<sup class="footnote-marker">14</sup><i class="footnote">ספרי, במדבר קכא, עמ' 148; ירו', בבא מציעא פ"ז ה"ב, יא ע"ב.</i>.
קיפה במשמעות של התגבשות מופיעה בהקשר נוסף: "יין של תרומה שנפל על גבי פירות ידיחם והן מותרין, וכן השמן של תרומה שנפל לתוך הפירות, ידיחם והן מותרין. שמן של תרומה שנפל על גבי היין, יקפה (וקפה) אותו והיין מותר, שנפל על גבי ציר יקפנו עד שיבטל טעם שמן שבו" (תוס', מקוואות פ"א ה"ד, עמ' 652). להלן תדבר המשנה על דייסת גריסים המרכיבה את ה"מקפה" או ה"מיקפה"; להערכתנו זהו אותו שורש, אלא שכאן הוא בא במשמעותו המילולית היוונית שאותה העלינו לעיל.
כאמור, סוקולוף הציע את המשמעות של חיתוך. הסבר זה בא למילה "פירמא" שהיא אחד מהסברי הבבלי ל"קיפה" או "קיפא". שורש זה במשמעות זו מופיע בסוגיות מספר בתלמוד הבבלי, וברור שם שמדובר בחיתוך. בסוגיה אחת נרשם "מתכון" מגי הכולל ירקות שונים שיש לחתכם (בבלי, גיטין סא ע"א). סוגיה אחרת עוסקת בלפת שאם נחתכה לחתיכות קטנות יש לברך עליה "בורא פרי האדמה", שכן זו אכילתה הרגילה, ואם חתכוה לחתיכות גדולות יש לברך "שהכל נהיה בדברו", שכן אין זו אכילתה הרגילה (בבלי, ברכות לט ע"א). משמעות זו של המילה מתועדת בסורית וקשורה לשורש העברי פר"ם שמשמעו קריעה.
אם כן, קיפה פירושה גרימה לנוזל להפוך למוצק, ובהקשר שלנו קירור הרוטב הופך אותו למעין ג'לי. הבבלי פירש את המונח המשנאי בעזרת מילה בבלית. מילה זו מתאימה היטב לסוגיה שם (קפיאת בשר) במשמעות של ריסוק בשר והפיכתו לרוטב, אך המילה אינה מתאימה ליתר ההופעות של המונח, הופעות שהן במשניות ובנושאים שבהם לא הרבו חכמי בבל לעסוק (זרעים וקרבנות). הפירוש השני בתלמוד הבבלי אינו מתאים בבירור לכל האזכורים, וייתכן אפוא שגם הפירוש הראשון אינו מתאים. אפשר גם שהבבלי (חולין קכ ע"א) השתמש במילה במובנה הארץ-ישראלי המבוסס על היוונית, ולא במובנה הבבלי. בעל הערוך גם הוא פירש את המילה לפי מובנה באותה סוגיה מבלי לתת את הדעת על כלל הופעותיה.
עוד נמצאנו למדים שהניתוח הלשוני הוא בעל חשיבות מוגבלת. המובן הלשוני הוא בסיס הדיון, ברם המילה היוונית (ערבוב, הכנת עיסה) התגלגלה בלשון בני המזרח להתקשות עיסה, ומכאן לקרישה ורגיעה של יין תוסס. הנתון הלשוני הוא אפוא רק התחלת הדיון, ואינו בא כתחליף לעיון במקורות גופם. במקרים שאין בידנו לפרש מילה על סמך שימושיה יש, בדלית ברירה, להישען רק על משמעותה המילולית, ולעתים אף בירור זה מספיק וממצא. ברם במקרה כזה על הלומד לזכור שהילך רק את מחציתה הראשונה של הדרך. על תופעה דומה נעמוד להלן במ"י.
<b>שלתרומה והשום והשמן שלחולין</b> – המקפה הוא מאכל העשוי בדרך כלל מקטניות או מדגנים ומעורבב במשקה כך שהוא מתקשה כמעין ג'לי. משנת נדרים קובעת שהנודר "מן הגריסים – אסור מן המקפה, ורבי יוסי מתיר. מן המקפה – מותר בגריסין" (פ"ו מ"י). סתם "מקפה" הוא דייסת גריסים סמיכה<sup class="footnote-marker">15</sup><i class="footnote">ראו לעיל פירושנו למ"ו. </i> שעשויה בדרך כלל מעדשים. המקפה מוגש חם, ומובן שמעט מים מקלקלים אותו (משנה, סוכה פ"ב מ"ט). מקפה הגריסין נזכר לעתים קרובות, אך מופיע גם מקפה העשוי מצמחי גרעינים אחרים, כגון פול (משנה, מכשירין פ"ה מ"ט). אם כן, נדר ממזון כולל גם את מרכיביו (משנת נדרים שם). עם זאת שבדרך כלל המקפה הוא מגריסים אפשר גם שיהיה מחומר אחר. הביטוי "משתסרח המקפה" (משנה, סוכה פ"ב מ"ט) מוסבר בירושלמי: "לא סוף דבר מקפת גריסין אלא אפילו מקפה של כל דבר" (סוכה פ"ב ה"י, נג ע"ב). סתם מקפה הוא מגריסים, אך ייתכן גם מקפה ממזונות אחרים. רבי יוסי מתיר מפני שאמנם מקפה נעשה מגריסים, אך אין שם "אביו" או "בנו" נזכר עליו. על כן סתם גריסים הם הקטניות עצמן, ומקפה הוא הדייסה המתבשלת מהן. המשך המשנה בנדרים כולל את המשפט "מן המקפא מותר בגריסים"; אפשר להבין שהוא לשיטת חכמים, שאמנם מגריסים עושים מקפה אך נדר מ"מקפה" אינו כולל גריסים שטרם בושלו, או שפסיקה זו היא לשיטת רבי יוסי הסבור שגריסים ומקפה הם נדרים שונים, למרות הקרבה שביניהם. בפירושנו למשנה נדרים עסקנו גם בהרכב המקפה.
<b>ונגע<sup class="footnote-marker">16</sup><i class="footnote">בחלק מעדי הנוסח "שנגע", וראו אונא, וו שין.</i></b> <b>טבול יום במקצתן פסל את כולן</b> – המקפה של תרומה ותרומה נפסלים במגע טבול יום, השום נספח למקפה ובטל בתוכו. כפי שנראה להלן המדובר בשום כתוש ובשמן שהוא נוזלי, וקשה להוציאם מהדייסה. <b>מיקפה שלחולין והשום והשמן שלתרומה ונגע טבול יום במקצתן לא פסל אלא מקום מגע</b> – המקפה של חולין לא נפסל בטבול יום ומעט התרומה נפסל, אך רק מקום מגעו. זו הלכה מקלה. בדרך כלל נגיעה בטומאה מטמאת את כל החפץ ואת המחובר לחפץ, אך בהלכות טבול יום הקלו בחיבור, כפי שראינו במשנה הראשונה במסכת. <b>אם היה השום מרובה הולכין אחר המרובה – </b>בדפוס וילנא ובדפוסים מאוחרים "הרוב". המשפט עמום ומאפשר פירושים שונים. היו ראשונים שפירשו שהולכים אחר הרוב לחומרה: אם התרומה מרובה תיפסל כדין תרומה שנגע בה טבול יום, כלומר תמיד הולכים אחר הרוב. אפשר גם לפרש שהולכים אחר השום כי הוא עיקר האוכל, אף על פי שאינו רוב. לעיל ראינו את הירושלמי שמסביר שמהלכים אחר הטעם, או ש"רוב" משמעו טעם. שתי המשניות, משנתנו ומשנת נדרים, מתארות אותו סוג של דייסה שיש בו גריסים והרבה מאוד שום. מכל מקום, ללכת אחר הרוב משמעו או שכל השום פסול, ואם אי אפשר להוציאו כל המקפה פסול, או שכל המאכל פסול. <b>אמר רבי יהודה אמתי</b> – מקום המגע טמא? <b>בזמן שהן גוש בקערה</b> – רק אם השום הוא גוש. גוש זה כשלעצמו נחשב חיבור והגוש כולו טמא, אך לא כל המקפה. <b>אבל אם היה מפוזר במדוכה</b> – מדוכה היא הכלי שכותשים בו את השום,<b> טהור</b> – גם מקום מגעו טהור. יש להניח שהמקום שנגע בו ממש נפסל אך כל יתר השום טהור.<b> מפני רוצה בפיזורו</b> – ולכן אין כאן חיבור. כאן התנא משתמש בעיקרון ידוע שחיבור הוא רק כשהוא לרצון, אבל כאן מדובר בתבשיל שפיזרו בו פירורי שום, והשום הגושי מזיק לתבשיל.<b> ושאר כל הנידוכין שדכן במשקין</b> – ב-<b>מנ</b>, <b>פב</b> נוסף<b> </b>"אבל";<b> </b>ב-<b>מל</b>, <b>מפ</b> "או".<b> את שדרכן לדוך במשקין</b> – לדעתנו הכוונה לאוכלים שכותשים (דכים) אותם בשביל לפזרם במשקים, כעין מרק, דייסה או תבלין יין,<b> ודכן שלא במשקין</b> – כלומר הכתישה נעשתה אבל החומר עדיין כגוש, ועוד מעט הוא עומד לפיזור.<b> והן גוש בקערה הרי אלו כעיגול של דבילה</b> – שאינו חיבור, ואם נגע טמא בקצהו רק אותו מקום טמא. אי אפשר לפרש שרגיל לדוך אותם תוך ערבוב במשקה. ראשית אין זו הדרך לכתוש תבלינים, יתר על כן, אם כך אם כתש ביבש הרי זו כתישה פחות טובה ואז המזון מחובר יותר .
למעשה, שתי נוסחאות עיקריות לפנינו:
1.<b> כי"ק</b>, <b>מל</b>, <b>מפ </b>– "ושאר כל המדוכין שדכן במשקין, את / או / או את שדרכן לדוך במשקין ודכן שלא במשקין"<b> – </b>כלומר שני מקרים שדינם שווה: 1. מה שרגילים לכתוש (לדוך) ובמקום זה המיס אותם. 2. מה שרגילים להמיס (כגון מלח) וכתש אותם – ואינם כתושים היטב אלא הם גוש, אין הם חיבור.
2. <b>מנ</b>, <b>פב</b> – שני מקרים שונים: 1. "ושאר כל המדוכין שדכן במשקין [הם חיבור] 2. אבל את שדרכן לדוך במשקין ודכן שלא במשקין" ונשאר גוש אין זה חיבור. לפי נוסח זה יש הבדל הלכתי בין המקרה הראשון לשני, וטעמו של ההבדל אינו נהיר. לנוסח הראשון עדיפות גם בגלל עדי הנוסח וגם מבחינת התוכן.
עיגולי דבלה מופיעים במקורות כדוגמה למזון שאינו נחשב למחובר. בתוספתא שלנו מוצגת מחלוקת: "עיגולי דבילה שנפלו משקין על מקצתו, הרי הוא נוטל עובי שלש אצבעות על רוחב מלא קציעה, דברי רבי יהודה, וחכמים אומרים אין נוטל הימנו אל מקום משקה בלבד. אמר רבי נראין דברי רבי יהודה בדבילה שמינה שלא גירסה, ודברי חכמים בדבלה שמנה שגרסה" (פ"ב הי"ב, עמ' 686). אין מדובר בטבול יום אלא במשקים שמן הסתם הם טמאים, ואף על פי כן לדעת חכמים מטמאים רק את מקום מגעם. רבי יהודה מחמיר. כן משמע מהמשנה: "אין תורמין מטהור על הטמא, ואם תרמו תרומתן תרומה. באמת אמרו, העגול של דבילה שנטמא מקצתו, תורם מן הטהור שיש בו על הטמא שיש בו. וכן אגודה של ירק, וכן ערימה. היו שני עגולים שתי אגודות שתי ערמות, אחת טמאה ואחת טהורה, לא יתרום מזה על זה. רבי אליעזר אומר תורמין מן הטהור על הטמא" (תרומות פ"ב מ"א). כפי שראינו בפירושנו למשנה שם, לדעת רבי אליעזר (בית שמאי) מותר לתרום מן הטמא על הטהור, והמחלוקת היא האם במקרה זה מותר לתרום מהחלק שטהור על הפרות שנטמאו. הכוהן מעוניין כמובן בפרות תרומה טהורים, ואף ההלכה מעוניינת שלא לטמא תרומה. מכל מקום כולם מסכימים שלא כל הגוש (עיגול הדבלה) טמא, אם כי עדיין יש מקום לעמדת רבי יהודה שלא רק מקום מגע טמא, אלא מעט יותר. המדובר בתרומה ובטומאה ממש, ולא בטבול יום ובחולין. הירושלמי מוסיף על כך: "לא כן אמר רבי בא בשם רבי זעורה כל מקום ששנה רבי 'נראין' עדיין המחלוקת במקומה, חוץ מעיגול של דבילה דדין מודי לדין ודין מודי לדין" (יבמות פ"ד הי"א, ו ע"א). אם כן, לדעת האמוראים דעתו של רבי יהודה בטלה (נדחתה) אף על פי שרבי מוכן היה לקבלה במקרה מסוים.
עד כאן לפנינו עמדה פחות או יותר אחידה, עם גוון ביניים מחמיר מעט של רבי יהודה. אבל בתוספתא שלנו יש מחלוקת בנושא: "המקפה וחמיתה של חולין, והשום והשמן של תרומה צף על גביהן, נגע טבול יום בשמן לא פסל אלא שמן. רבי יוחנן בן נורי אומר שניהן חבור זה לזה. בשר הקדש שקדם עליו הקיפה, וכן השמן שהוא צף על גבי היין, רבי ישמעאל ברבי יוחנן בן ברוקה אומר בית שמאי אומרים חיבור בטבול יום ובית הלל אומרים אין חיבור" (פ"ב ה"ב, עמ' 685<sup class="footnote-marker">17</sup><i class="footnote">וראו להלן משנה ה.</i>). המדובר במקרה השני, ורבי יוחנן בן נורי חולק על משנתנו וסבור ששניהם חיבור (דין מקפה תרומה ושמן חולין כדין מקפה חולין ושמן תרומה). לגבי קודש המקרה מקביל למקרה הראשון של משנתנו, אם כי לא נאמר שמדובר ברוטב חולין, אבל בית הלל אומרים שטבול יום אינו חיבור (ומן הסתם גם לתרומה אינו חיבור), ובית שמאי אומרים חיבור. אם כן, לפנינו שלוש דעות:
1א. חולין ומעט תרומה – אינו חיבור בטבול יום (משנה);
1ב. חולין ומעט תרומה – חיבור בטבול יום (רבי יוחנן בן נורי);
2א. תרומה ומעט חולין – חיבור (משנתנו, ובית שמאי<sup class="footnote-marker">18</sup><i class="footnote">אין זה נדיר שמשנה נסתמה לדעת בית שמאי, ראו ספראי, הכרעה כבית הלל.</i>), ומן הסתם בית הלל סבורים שאינה חיבור;
2ב. תרומה בלבד אינה חיבור (מסקנה מדעת בית הלל);
3א. קודש (בלבד?) – חיבור (בית שמאי);
3ב. קודש (בלבד?) אינו חיבור (בית הלל).
אם כן דין תרומה וקודש זהה, והוא שנוי במחלוקת. בית שמאי אומרים חיבור, ולדעת בית הלל אין זה חיבור.
את המחלוקת אנו שומעים גם בהמשך התוספתא: "אמר רבי מנחם ברבי יוסי אמרתי לפני אבא: אי אתה מודה במקפא ובחמתה של חולין והשום והשמן של תרומה צף על גביהן, שאם נגע טבול יום במקצתו לא פסל אלא מקום מגעו. אמר לי זה מין אחד וזה שני מינין" (פ"ב ה"ח, עמ' 685). רבי מנחם ברבי יוסי מצפה מאביו שיחלוק על משנתנו (כבית הלל), רבי יוסי נענה לטיעון אך מבהיר שטבול יום בתרומה יוצר חיבור במקרים כאלה, אבל מדובר במקרה מיוחד של שני מינים, ורק לכן אין זה חיבור. בפועל כל המקרים שלפנינו הם שני מינים<sup class="footnote-marker">19</sup><i class="footnote">הסברנו ששני המינים הם מקפה ושמן (או שום), אבל אפשר שהכוונה לתרומה וחולין. </i>.
בתוספתא מובאת עוד סדרה של חיבורים מסופקים, חלקם מקבילים לפרק ג להלן.
אם כן, לטבול יום דיני חיבור שונים מדיני טומאה רגילים. בטומאה רגילה תבשיל שניתן להפרידו למרכיביו נחשב בדרך כלל למחובר (משנה, עוקצין פ"ב מ"ה), ואילו בטבול יום יש מחלוקת תנאים עקרונית וחלוקה נוספת בין תרומה לקודש.
בתוספתא שנינו: "ביצין שנקפו<sup class="footnote-marker">20</sup><i class="footnote">נקפעו (נקפפו בכתב יד וינה), כלומר נסדקו אבל טרם החל תוכנן להישפך החוצה. </i> בקערה, הרי זה חבור. התחיל לטרף, אינו חבור. טרפן במשקין חבור. ביעין<sup class="footnote-marker">21</sup><i class="footnote">ביצים.</i> שנקפן בתוך הטפיח הרי אלו אינן חיבור, התחיל לטרף אינו חבור, טרפן במשקין חבור. טרפן במימי עצמו הוכשרו, הרי הן כעגול של דבלה" (פ"ב הי"א, עמ' 686-685).
ביצים הן בוודאי חולין (שכן אין תרומה בביצים), ובקערה מתבשלת תרומה, ולכן זה מקרה של חולין בתרומה. תנא קמא מדבר על מונח כללי של "חיבור", ואילו רבי יוסי נוקט בדרך שמשנת תרומות ייחסה לרבי יהודה, שכל הגוש הנוגע חיבור ומה שמעבר לו אינו חיבור. ה"ט עוסקת בתרומה עם "ציפוי" של חולין ושם רבי יהודה סבור שאין זה כלל חיבור, ותנאים אחרים מדור אושא סבורים ש"כל הסדר העליון", כלומר החלק הקרוב לנגיעה, הוא חיבור. במשנתנו לא עלתה אפשרות זו של חיבור חלקי. נראה לנו שהלכה יא היא המפתח. המדובר בביצים, וההלכה נקבעת לפי המצב הרֵאלי. ביצים שלמות אינן חיבור. ביצים סדוקות אינן חיבור. אם החלמון או החלבון של הביצים השונות החל להתערבב אין זה חיבור ("התחילו לטרף"); אם ערבב אותן במשקה אחר הרי המשקה האחר מחבר אותן. אם ערבב אותן בפני עצמן, יש כאן הכשר טומאה אך לא חיבור. אם כן ההלכה מושפעת בעיקר ממצב החיבור, אבל יש בה הקלה גדולה. ביצים שנטרפו ודאי שבפועל יש בהן חיבור, אבל עדיין כל חלק מתקיים בפני עצמו וכשמרימים כפית של נוזל לא כל הנוזל נגרר אחריו. אם כן מה שקובע אינו הגדרה תאורטית של "חיבור" או "אינו חיבור" אלא כל מקרה נבחן לגופו במגמת הקלה כללית. גם בחולין יש חיבור לטומאה כשטבול יום נוגע בו.
משנתנו והתוספתא המקבילה עוסקות רק בחיבור לטומאה, אבל הבבלי מצטט את המשנה שלנו בהקשר שונה של "היתר מצטרף לאיסור" או של ביטול ברוב. הבבלי בפסחים מצטט סוגיה עלומה: "והוינן בה: מקום מגעו אמאי פסולה? הא בטלי להו תבלין ברוב" (מד ע"א; נזיר לו ע"ב), ומתרץ שמדובר בהלכה מיוחדת משום שיש כאן קודש, וזר הנוגע בקודש חייב מיתה. הבבלי הכיר אפוא את המשנה, אך לא בהקשר של פרקנו. ההקשר של פרקנו הוא דין חיבור טומאה בלבד. אך הבבלי הכיר אותה, ודן בה מתוך הקשר של דיני אכילת קודשים. אפשר לפתור את ההערה כבלתי חשובה ולקבוע שהבבלי לא עסק בפרשנות דיני טהרות, כפי שהסיק זוסמן בשעתו<sup class="footnote-marker">22</sup><i class="footnote">זוסמן, סוגיות.</i>. ואכן בתי המדרש בבבל לא עסקו שיטתית בפירוש משנת טהרות, אך הם עסקו בקודשים באופן חלקי, ולהערכתנו התלמוד הכיר את משנתנו בהקשר של קודשים. במבוא העלינו את ההשערה שהרקע הרֵאלי לדיני טבול יום הוא המקדש, וההלכות המאוחרות (התנאיות) הן רק בת הד של ההלכה המקורית מימי בית שני. השערה זו מתקשרת אפוא לדרך שבה הכיר הבבלי את משנתנו.

Mishnah 4

<b>מקפה וחמיטה שלחולין ושמן שלתרומה צף על גביהן ונגע טבול יום בשמן</b> – זה המקרה השני במשנה הקודמת, ועד כאן אין במשנה חידוש.<b> לא פסל אלא שמן</b> – זו ההלכה במשנה הקודמת, וזו שיטת בית הלל במ"ב. <b>ואם חיבץ כל מקום שהילך השמן פסל</b> – "חיבוץ" הוא מונח מתחום עשיית החלב ומשמעו הקצפה (תוס', שבת פי"ב הי"ד). אם הקציף את השמן הרי ערבב את השמן הטמא בעיסה, וכולה נפסלה. ההלכה הובאה כנראה ממקור שונה, ויש בה חזרה מיותרת על המשנה הקודמת. היא הובאה רק בגלל החידוש שאם "חיבץ" הכול נפסל.

Mishnah 5

<b>בשר הקודש שקרם עליהו הקופה</b> – הכוהנים, או מקריבי קרבן שאינם כוהנים, בישלו את בשר הקודם בדייסה טהורה.<b> ונגע טבול יום בקופה חתיכות מותרות</b> – מקרה זה דומה למשנה ג, אלא שבמקום התרומה מדובר על חולין, ונגיעת טבול היום נתפסת כנגיעה בחולין.<b> נגע בחתיכה חתיכה וכל העולין עמה חבור</b> – יש לטבול יום חיבור לטומאה בקודש, אבל חיבור חלקי.<b> </b>למעשה הלכה זו המבחינה בין תרומה לקודש היא שיטת ביניים בין בית שמאי (בתרומה ובקודש יש לטבול יום חיבור) לבין שיטת בית הלל (שלשניהם אין חיבור). ב-<b>מנ</b> נוסף "זה לזה", כמו בסיפא. <b>רבי יוחנן בן נורי אומר שניהן חבור זה לזה</b> – זה בבחינת קל וחומר מהמשנה הקודמת: אם בתרומה יש חיבור – בוודאי בקודש. כפי שראינו בפירושנו למשנה ג רבי יוחנן חולק גם במשנה ג ועמדתו כאן היא כדעת בית שמאי בתוספתא. רבי יוחנן בן נורי מצטרף אפוא לחכמים הרבים שלעתים נהגו ופסקו כבית שמאי<sup class="footnote-marker">23</sup><i class="footnote">ראו ספראי, הכרעה כבית הלל.</i>. נמצאנו למדים שחכמי דור יבנה ממשיכים לחלוק את מחלוקות בית הלל ובית שמאי. <b>וכן בקטניות שקרמו על גבי פרוסות</b> – במקרה שהקטניות התבשלו והפכו לגוש שכל פרטיו מחוברים ודבוקים זה לזה בדייסה הם חיבור. לא נאמר האם מדובר גם כאן בקודש, אבל אין קטניות קודש, ולכל היותר אלו קטניות תרומה. <b>מעשה קדירה וקטנית</b> – מההמשך משמע אולי שהן תרומה וחולין מעורבים,<b> בזמן שהן פרורין </b>– אולי יש לקרוא פרודין, והוא הוא. <b>אינן חבור</b> – כמו עיגול דבלה, אין הם חיבור. <b>בזמן שהן גוש</b> <b>חיבור</b> – הגוש נחשב לחיבור,<b> ואם היו גושין הרבה הרי אלו יימנו</b> – הרמב"ם, הר"ש ואחרים מפרשים שאם נגע שרץ בגוש הראשון ראשון לטומאה, והגוש שלידו שני, וכן הלאה. כלומר הגושים אינם מחוברים, אבל נטמאים בנגיעה. הפירוש קשה. הגושים אינם מסודרים בשורה, ובכל גוש נוגעים רבים. המונח "יימנה" אינו מתאים לתמונה הרֵאלית, או בלשון אחרת ההלכה משקפת תֵאוריה ולא מקרה מעשי. זאת ועוד; משנתנו עסקה בחיבור טומאה ולא בנגיעת טומאה. בכל המקרים שאין חיבור יש נגיעה, ואם הנגיעה מטמאת הרי מה שנגע בטמא טמא אף הוא. הפרק כולו אינו עוסק בכך אלא רק בשאלת חיבור בטבול יום, לכן יש אולי לפרש שהקדרה תרומה והקטנית חולין, והדין ייקבע לפי מה שכמותו רבה יותר, חולין או תרומה. כפי שהערנו במשנה ג ולהלן במשנה ו דין תערובת מלווה את כל פרקנו, ומה שאינו טמא משום חיבור הוא עדיין תערובת וייתכן שייטמא מדין תערובת. במשנתנו נאמר הדבר במפורש, וכן בתוספתא למשנה ז. אם כן, "גושין הרבה" הוא כמו "כל העולין עמה", חיבור חלקי. <b>שמן שהוא צף על גב היין</b> – רק לעתים רחוקות מערבים משקים שונים אלו, <b>ונגע טבול יום בשמן לא פסל אלא שמן רבי יוחנן בן נורי אומר שניהן חבור זה לזה</b> – השמן קל מהיין ולכן כל השמן חיבור, אבל היין והשמן אינם נחשבים למחוברים. השמן צריך להיות של תרומה משום שבחולין אין כלל חיבור.
המונח "יימנו" עדיין קשה. ייתכן שהגושים ייספרו ואם רובם נגעו בגוש הטמא כולם טמאים, או שמא "יימנו" כאן הוא במשמעות של השתתפות, כמו "בית שמאי אומרים לא ימנה ישראל עם הכהן על הבכור" (משנה, בכורות פ"ה מ"ב). אלא שכפשוטם של דברים במשנת בכורות מדובר על הימנות לקרבן, כלומר הצטרפות לרשימת המתוכננים לאכול מהקרבן (בקרבן פסח), ואולי בהשאלה הפך הכינוי לסוג של שותפות, כלומר אם יש גושים רבים הרי שכולם טמאים כי למעשה הם גוש אחד ומהווים חיבור.
במשנתנו יש חידוש הלכתי מרכזי: יש מצב של חיבור חלקי של כל הגושים, או של הגוש והעולה עמו. אלו שתי הבחנות שונות ופרטניות, אך משותפת להן ההגדרה "חיבור חלקי". לדעתנו הלכה כזאת מערערת את המינוח ההלכתי המקובל שכבר בית שמאי ובית הלל דוגלים בו. אחד הקווים שנוכחותם מצביעה לדעתנו על הלכה קדומה הוא כאשר ההלכה חותרת תחת הגדרה כללית מקובלת. אנו רואים בכך אות לקדמותה שכן תנא מאוחר לא יחדש הלכה כנגד כלל מקובל, אלא אם בידו מסורת קדומה<sup class="footnote-marker">24</sup><i class="footnote">ראו למשל הנספח למסכת אהלות.</i>.
בכלל, היחס לקודש במשנתנו תמוה. בדרך כלל החמירו בקודש יותר מבתרומה. במשנה ג סברו בית שמאי ובית הלל שדין קודש כדין תרומה (לעניין חיבור של טבול יום – אם כי נחלקו בשאלה היש לטבול יום חיבור), ואילו משנתנו חוזרת להיררכיה הרגילה שלעניין זה הנוגע בקודש דינו חמור מדינו של הנוגע בתרומה. האם זו פשרה במחלוקת התנאים של בית שמאי ובית הלל, או להפך, הלכה קדומה שבית שמאי ובית הלל מתנגדים לה? לשתי הפרשנויות משמעות חברתית מרתקת. את הקודש אוכלים ישראלים פשוטים, ואילו את התרומה רק כוהנים. האם מתפתחת כאן מעין "תחרות" ביראת שמים, מי מקפיד יותר? או אולי הקלו הכוהנים שעבדו בקודש על עצמם?
מכל מקום, הדיון הפרטני בתרומה ובקודש מתאים לימים שבהם אכלו את הקודש כדבר רגיל, כלומר בימי הבית. הדיון, וכן ההשוואה בין תרומה לקודש, מתאימים לכוהנים במקדש המשלבים בסעודתם מתנות תרומה ובשר קודשים. אמנם אין כאן ראיה להלכות קדומות (המשולבות בעריכה מאוחרת), אך יש בכך רמז, ודנו בו במבוא.

Mishnah 6

<b>חבית</b> – יין פתוחה,<b> ששקעה לתוך בור שליין ונגע בה טבול יום</b> – ביין,<b> מן השפה ולפנים חיבור</b> – הנגיעה בתוך החבית מטמאת את כל היין בחבית ואת היין שבבור,<b> מן השפה ולחוץ אינו חבור</b> – היין בבור טמא, היין שבחבית אינו נחשב למחובר, <b>רבי יוחנן בן נורי אומר אפילו על גבה רום קומה ונגע כנגד פיה חבור</b> – רבי יוחנן מחמיר, כדרכו, בחיבור. דעת חכמים קשה, שהרי החיבור אינו נובע מהנגיעה אלא ממצב הבור, ומה ההבדל אם הנגיעה בתוך החבית או מחוץ לה? לכאורה אם היין שמחוץ לחבית טמא, הרי גם היין שבחבית ייטמא בגלל היותו מחובר אליו. ה"חיבור" אינו משתנה ואינו תלוי במקום נגיעת הטמא. לשונו של רבי יוחנן אינה פשוטה. אם מפלס הבור גבוה מהחבית זו סיבה ל"חיבור" יתר; אילו רצה רבי יוחנן להדגיש את דבריו היה צריך לומר שאפילו אם מפלס הבור רק מעט מעל פני החבית די בכך כדי להוות חיבור. מצד שני אי אפשר לפרש ש"אפילו על גבה" הוא שפני החבית גבוהים ממפלס הבור, שכן אז למה יהיה זה חיבור? וקשה.
<b>איור 5. </b>פיטס. צילמה ד' ספראי במוזאון אטיאן בצרפת.
אין לנו אלא להסיק את שכבר רמזנו לו במשנה ג. כל הלכות חיבור טומאה של טבול יום אין בהן היגיון משפטי. החיבור אינו מצב אובייקטיבי, אלא החלטה שרירותית האם להחמיר או להקל.
בתוספתא מתואר מקרה רֵאלי: "טבול יום שתרם את הבור, ונפלה הימנה חבית של תרומה ושקעם לבור של יין, מן השפה ולפנים חיבור. מן השפה ולחוץ אינו חיבור. ואם היה כור או פיתוס אפילו כלי שיש בו מאה כור כולו חבור אחד" (פ"ב ה"ג, עמ' 685). "כור" הוא כלי המכיל כור (שלושים סאה – 400-300 ליטר), והוא כלי גדול. פיתוס או פיטס גם הוא כלי חרס גדול (איור 5) אם הכלי שוקע מעבר לשפתו נוצר חיבור בין היין שבתרומה ליין שבבור (ואם אחד נטמא השני גם הוא טמא), ואם לא נוצרה השקה אין כאן חיבור. אבל בפיטס או ב"כור"<sup class="footnote-marker">25</sup><i class="footnote">טיבו לא הוברר. אולי הוא כוז הבבלי שהיה כלי קטן במיוחד, ראו בראנד, כלי חרס, עמ' רה-רי, ונחשב לכלי הסופג מהנוזל שמחוץ לו, כדברי הירושלמי: "...אמר רבי אסי מקשי כי נן אמרין אהן כוזא לא בלע!" (עבודה זרה פ"ב ה"ד, מא ע"ב). ספק אם המשפט נאמר כטיעון או כשאלה: "אהן כוזא לא בלע?!".</i> הדין שונה. פיטס (פיתוס) הוא כלי גדול שיש לו פה צר. ההנחה היא שמעט יין מהבור חדר עם הנפילה, אבל הפיטס שיש בו הרבה אוויר עדיין צף ולכן יש כאן חיבור.

Mishnah 7

<b>חבית שניקבה בין משוליה בין מצידה – </b>ברוב עדי הנוסח "בין מצדיה",<b> ונגע בה טבול יום טמאה</b> – באופן עקרוני חבית נטמאת רק מפיה, אבל אם יש בה נקב נזל הנוזל החוצה ויש חשש שטבול היום (או הטמא הרגיל) נגע במשקה וטימאהו.<b> רבי יהודה אומר מפיה ומשוליה טמאה</b> – ששם המשקה מתרכז. השוליים הם בסיס הכלי.<b> מן הצדדין מיכן ומיכן טהורה</b> – כי שם בדרך כלל הכלי יבש.<b> המערה מכלי לכלי ונגע טבול יום בקילוח אם יש בו יעלה באחד ומאה</b> – הקילוח נטמא ומטמא, אבל אם אפשר לבטלו באחד ממאה יתבטל. אין כאן דין נצוק, שכן אין מדובר בטומאת הכלי שממנו נשפך הנוזל אלא של הכלי שאליו הוא נאגר. בתוכו יש נוזל טמא המעורבב בנוזל טהור. ההלכה אינה מזכירה הבדל בין תרומה לחולין, וראינו שאבחנה זו אכן מופיעה (משנה ב) אך אינה עקבית. נראה שהמשנה מדברת בסתם, וכוונתה לתרומה.
גם משנתנו עוסקת רק בשאלת החיבור ולא בשאלת התערובת. אבל בתוספתא שנינו: "חבית שנקבה בין מפיה, בין משוליה, בין מצדיה, ונגע בה טבול יום, טמאה. רבי יהודה אומר מפיה ומשוליה טמאה, מפיה מפני שהמשקה משוך לתוך ידו, משוליה מפני שהמשקה גרור על גבי ידיו, אבל מן הצדדין יעלה באחד ומאה" (פ"ב ה"ד, עמ' 685). אם כן לדיון על נושא החיבור (דיון הזהה למשנתנו) נוסף שאם אין כאן "חיבור" הרי שיש למשקה דין תערובת כמו במשנה ה. ניכר שהתוספתא משלימה את הדיון המשפטי בכך שמעלה אל פני השטח גם את ההיבט של תערובת שאיננו במשנה.

Mishnah 8

<b>בעבוע שבחבית</b> – הר"ש מציע בתחילה שהכוונה לרתיחת משקה בתוך קדרה ודוחה פרשנות זו מכול וכול שכן אין משמעות לצירוף "בעבוע שניקב", ומפרש, כמו הרמב"ם, שמדובר בבועה של חרס הנוצרת בתהליך הצריפה (כתוצאה מחילופי חום וקור בלתי מתוכננים). הבעבוע לעתים הוא רק בדופן החיצונה, אך משנתנו מדברת כנראה על מקרים שבהם הבעבוע הוא בדופן הפנימית. <b>שניקב מבפנים ומבחוץ</b> – ב<b>-מנ</b>, <b>מפ</b>, <b>פב</b>: "בין מבפנים בין מבחוץ ובין מלמעלן בין מלמטן", <b>זה כנגד זה</b> – כלומר הכלי עצמו נקוב ונוטף,<b> טמא באב הטומאה וטמא באהל המת</b> – אם נגע בבעבוע טמא הוא טמא, כדין משקין, ואם יש בחדר מת הוא נטמא באוהל. הכלי אינו נחשב "צמיד פתיל" סגור כי הוא נקוב. <b>הפנימי מלמטן והחיצון מלמעלן טמא באב הטומאה וטמא באהל המת הפנימי מלמעלן והחיצון מלמטן טהור באב הטומאה וטמא באהל המת" – </b>זהו פירוט יתר של המשפט "בין מלמעלן...", על כן קרוב יותר לקבל את נוסח כתב יד קופמן שהמשפט איננו ברישא.
אין במשנתנו חידוש של ממש; במשנה הקודמת דובר בנקב בחבית וכאן בנקב בבעבוע של החבית. אבל נוסף בו דין צמיד פתיל, ולכן החזרה. יתר על כן, במשנה הקודמת לדעת רבי יהודה בצדדים טהור, ומשנתנו היא כדעת חכמים במשנה קודמת. בתוספתא יש שוב צירוף של בעיית החיבור: "בעבוע של חבית שניקב ומכוין מבפנים כבחוץ, רבי יהודה אומר בכולן יעלה באחד ומאה. מעשה וביעבע יין בין העלין ובאו ושאלו את רבי יהודה בן בבא ואמר יעלה באחד ומאה" (פ"ב ה"ה, עמ' 685). רבי יהודה סבור שנקב בצדדים טהור (מ"ז), וגם הברייתא קרוב לפרשה בנקב בצדדים. אבל גם אם הכלי טהור, עדיין עולה שאלת התערובת כפי שהערנו במשניות ג, ז, ורבי יהודה לשיטתו כמו בתוספתא שהבאנו למשנה הקודמת.

Chapter 3



Mishnah 1

<b>הפרק ממשיך בדיני חיבור, אך לא חיבור של אוכלים אלא של ידות (בלשוננו ידיות) האוכלים.
<b>כל ידות האוכלין</b> – ידות האוכלים הן כמו ידות הכלים, כלומר הקצה המצורף שבו מחזיקים את האוכל או את הכלי. ידות כלים נדונו במסכת כלים (פכ"ט מ"ה ואילך). שם נקבע שידית שהיא לצורך האחיזה היא חיבור לכלי (חיבור לטומאה), ומה שארוך יותר אינו חיבור. "חיבור לטומאה" משמעו שאם נגע טמא בידית הכלי טמא, ואם התיז מי חטאת על הידית הכלי טהור. ידיות האוכלים הן הענף או העלה. ההבדל בינן לידיות הכלים הוא שהן נשמטות בקלות. על ידיות האוכלים אנו שומעים במשנה במסכת עוקצין: "אלו מיטמאין<sup class="footnote-marker">1</sup><i class="footnote">נטמאים.</i> ומטַמאין, ולא מצטרפין<sup class="footnote-marker">2</sup><i class="footnote">להיות יחד כזית או כביצה.</i>. שרשי השום, והבצלים, והקפלוטות, בזמן שהם יבשים. והעמוד שאינו מכוון כנגד האוכל, ויד הפרכיל, טפח מכאן וטפח מכאן. יד האשכול כל שהוא, וזנב של אשכול שריקנו. ויד המכבד של תמרה ארבעה טפחים, וקנה של שבולת שלשה טפחים, ויד כל הנקצרים שלשה, ושאין דרכן לקצר<sup class="footnote-marker">3</sup><i class="footnote">להיקצר, אלא להיתלש.</i>, ידיהם ושרשיהם כל שהן, ומלעין של שבולין הרי אלו מיטמאים ומטמאין ולא מצטרפין" (פ"א מ"ג). <b>שהן חיבור באב הטומאה חיבור בטבול יום</b> – כאן הקביעה היא כללית, שלעניין ידות כלים טבול יום כאב הטומאה, ואין הפרדה בין חיבור לתרומה לבין חיבור לטומאה של חולין. הספרא מרחיב את החיבור גם לעניין הכשר טומאה, שאם הידית נשטפה, לרצונו של בעל הפרי, הפרי טמא: "(ט) אין לי אלא בזמן שנתן מים על גבי הזרע... 'טמא הוא לכם' כל שהוא לצורכיכם, לרבות ידות האוכלים. מיכן אמרו יד הפרכיד טפח מיכן, וטפח מיכן, ויד האשכול כל שהוא, וזנב האשכול שריקנה, ויד מכבד של תמרה ארבעה טפחים, וקנה של שיבולת שלשה טפחים, ויד כל הנקצרין שלשה. ושאין דרכן להיקצר כל שהן, ומלעין של שיבולים, יכול אף על פי שבססן בגורן, תלמוד לומר הוא" (ספרא, שמיני פרק י"א ה"ט, נו ע"ג). הספרא מצטט אפוא את משנת עוקצין כאילו היא עוסקת בחיבור גם לעניין הכשרת כלים.
<b>אוכל שנפרס</b> – נחתכו ממנו פרוסות,<b> ומעורה במקצת – </b>עדיין מחובר בקצתו לגוף הכיכר או לגוש הלחם,<b> רבי מאיר אומר אם אוחז בגדול והקטן עולה עמו הרי הוא כמוהו רבי יהודה אומר אם אוחז בקטון והגדול עולה עמו הרי הוא כמוהו – </b>אם אוחז בחלק הגדול והחלק הקטן נגרר אחריו ועדיין יש כאן חיבור (שהפרוסה לא נותקה) סימן שהפרוסה מחוברת חלקית לגוף האוכל, ודי בכך כדי שיהיה זה "חיבור לטומאה", ורבי יהודה דורש שרק אם הגדול נגרר אחרי הקטן אזי זה חיבור לטומאה, אבל להפך אין זה חיבור. <b>רבי נחמיה אומר בטהור</b> – אם אוחז בחלק הטהור והחלק הטמא נגרר עמו זה חיבור, אבל אם הטמא גורר את הטהור אין זה חיבור, <b>וחכמים אומרים בטמא</b> – ההפך מרבי נחמיה. רבי נחמיה וחכמים משתמשים בשיטה הלכתית אחרת מזו של קודמיהם. לדעתם לא הגודל קובע אלא הסטטוס ההלכתי. <b>ושאר כל האוכלין</b> – שהם שלמים ולא נפרסו,<b> את שדרכו לאחוז אותו בעלה אוחזין אותו בעלה ובקלח אוחזין אותו בקלח</b> – חיבור הוא מה שדרכו להיות ידית לאוכל, כגון הרשימה שבמסכת עוקצין.
בתוספתא שנינו: "אוכל שנפרץ, ומעורה במקצת. אם יש לו יד אוחזין אותו ביד, עלה אוחזין אותו בעלה, יש לו זה וזה אוחזו באיזה מהן שירצה. אין לו לא זה ולא זה רבי מאיר אומר בגדול, רבי יהודה אומר בקטון. רבי נחמיה אומר בטהור וחכמים אומרים. בטמא במה דברים אומרים בטבול יום, אבל בשאר כל הטמאות הרי זו חבור. רבי אומר אחד טבול יום ואחד שאר כל הטמאות, היה נמשך עמו חבור ואם אינו נמשך עמו אינו חבור" (פ"ב ה"ו, עמ' 685). ההבדלים בין המשנה לתוספתא מאלפים. מה שבמשנה מובא כשתי הלכות נפרדות (1. אוכל שנחתך, 2. צורת האחיזה) בתוספתא משורשר להלכה אחת. אם יש לו ידית אוחזים בידית, ואם לא – החלק החתוך גורר את הגוף באותם תנאים כמו במשנה. השרשור שבתוספתא מלאכותי. מבחינה הלכתית האחיזה היא שאלה עצמאית אחת ובה נקבע שאוכל אוחזים בדרך האחיזה הרגילה בידית המחוברת לאוכל. השאלה השנייה היא אוכל שנחתך, אוחזים אותו בדרך אחרת, אבל לאחיזה האחרת אין בהכרח קשר לחיבור. ייתכן שבמצב מסוים של חיתוך יחזיקו באוכל מלמטה, וייתכן אוכל שנחתך, כגון כיכר לחם, ואין לו כלל ידית. התוספתא תלויה בעריכת המשנה ומשרשרת שתי הלכות נפרדות בצורה ספרותית בלבד.
הנתון הנוסף בתוספתא הוא דברי רבי שהם דעה חמישית, פשטנית יותר: "היה נמשך עמו", מבלי להבחין בין קטן לגדול ובין טהור לטמא.
בשאלה העיקרית של מעמד טבול יום יש מחלוקת, כמוצג בטבלה:
האם הידית (החלק שאוחזים בו) נחשבת חיבור לאוכל
אם כן, רבי והמשנה בדעה שטבול יום כאב טומאה והתוספתא מייחסת לאותם חכמי דור אושא עמדה שונה, שבטבול יום רק חיבור מלא הוא חיבור.

Mishnah 2

<b>ירק שלתרומה וביצה טרופה נתונה על גביו</b> – הביצה של חולין, שהרי אין תרומה לביצים, <b>ונגע טבול יום בביצה לא פסל אלא קלח שכנגדו</b> – זו השיטה המצמצמת שרק כנגד מקום מגעו פסול (לעיל פ"ב מ"ד ואילך).<b> רבי יוסי אומר כל הסדר העליון</b> – זו דעה שלישית המרחיבה את "מקום מגעו",<b> ואם היתה כמין כובע אינה חיבור</b> – הביצה היא גוש בפני עצמה ולכן אינה חיבור. לא ברור האם זה לדעת הכול, אך סביר שכך. בתוספתא שנינו: "ירק של תרומה וביצה טרופה נתונה על גביו ונגע טבול יום בביצה כל הסדר העליון חבור, דברי רבי יוסי, ורבי שמעון<sup class="footnote-marker">4</sup><i class="footnote">אפשר שרבי שמעון מסכים עם רבי יוסי.</i> ורבי יהודה אומרים אינו חבור אלא הקלח שכנגד ידו. על זו העיד רבי ישמעאל לפני חכמים בכרם ביבנה שאינו חבור אלא הקלח שכנגד ידו. אמר רבי יוסי לא על זו העיד אלא על העשוי כמו כובע שהוא חיבור" (פ"ב ה"ט, עמ' 685). ההלכה, כמו רוב הלכות חיבור, היא מדור יבנה<sup class="footnote-marker">5</sup><i class="footnote">כגון תוס', פ"ב ה"ה, עמ' 685.</i>, ונמסרת בעדות מהתקופה הקדומה. אבל חכמי דור אושא, שהם בעלי החומר במשנה, חלוקים על מה הייתה העדות.
מן הראוי לשים לב לניסוח הבלתי משפטי של המשנה. המדובר בחיבור תרומה וחולין; הנתון החשוב, שהביצה היא חולין, לא נאמר במפורש, אך ברור שלכך הכוונה.

Mishnah 3

<b>חוט של ביצה שקרם על דפנה שללפס</b> – של לפס. "לפס" היא אלפס, סיר הבישול הרגיל.<b> ונגע בו טבול יום</b> – כאן מדובר בחולין בלבד, אבל חלק קרם וחלק עדיין נוזלי,<b> בה מן השפה ולפנים חבור</b> – כי פנים האלפס מחבר את הכול,<b> מן השפה ולחוץ אינה חיבור</b> – כי נוזלים כמו מקפה אינם חיבור, <b>רבי יוסי אומר חוט וכל שנקלף עמו</b> – כאן נמצאת שיטת רבי יוסי (כנגד מגעו) גורמת להחמרה.<b> וכן בקטניות שקרמו על שפתה שלקדירה</b> – קטניות כביצה. המקרה דומה מאוד למקרים שבמשנה ג בפרק הקודם, אבל אין כאן תערובת חולין ותרומה, ומדובר בביצה ולא במקפה. לכל תבשיל הדין שלו. בתוספתא שנינו: "חוט של ביצה שקרם על דופנה של אילפס ונגע בה טבול יום, מן השפה ולפנים חבור מן השפה ולחוץ אינו חבור. רבי יוסי אומר אף מן השפה ולפנים חוט וכל הנקלף עמו חבור, מן השפה ולחוץ חוט וכל הנקלף עמו אינו חבור" (פ"ב ה"י, עמ' 685). דברי רבי יוסי הם מסורת חלוקה על זו שבמשנה. המשפט "חוט וכל הנקלף עמו" הוא גוף דברי רבי יוסי, אבל במשנה אלו כל דבריו, ובתוספתא הוא מוסיף על הרישא. חידושו הוא שלא רק חוט שנקלף חיבור, אלא גם מה שנקלף אתו. אפשר שלפנינו מחלוקת תנאים מה אמר רבי יוסי (תרי תנאי אליבא דרבי יוסי), אבל אפשר שהעורך, בן דור רבי, הביא רק חלק מדברי רבי יוסי המקוריים.
אבחנה דומה לזו שבמשנתנו (מן השפה ולפנים, מן השפה ולחוץ) מופיעה גם בפרק הקודם (מ"ו).
ממשנתנו משמע שדיני טבול יום חלים גם על חולין. אפשר אמנם לפרש שבאלפס מתבשלים תבשילי תרומה, כמו בפרק הקודם, אך הדבר לא נאמר במפורש. אם אכן כך נשנו הדברים נקל להבין כיצד התפתחה דעה שטבול יום חל גם על מאכלי חולין.

Mishnah 4

<b>עסה שנדמעה</b> – נדמע הוא מינוח קבוע לאוכל שהתערבה בו מעט תרומה (משנה, חלה פ"ג מ"ב), ודינו כתרומה (משנה, ערלה פ"ב מ"ד; תוס', תרומות פ"ח ה"א). <b>או שנתחמצה מסאור שלתרומה</b> – כל המתחמץ בתרומה נאסר, או הופך לתרומה.<b> אינה נפסלת בטבול יום</b> – אם נגע בה טבול יום אין הא נפסלת. אמנם היא כתרומה, אבל לעניין חיבור טומאה של טבול יום דינה כחולין. אין צריך לומר שצירוף זה של הלכות אינו סביר מבחינה משפטית. יש בו מצד אחד דקדקנות רבה, כלומר ספק תרומה הוא כתרומה (גם לעניין נגיעת טבול יום), אך לעניין חיבור של טבול יום הוא כחולין, ומצד שני אין לדקדקנות ביטוי הלכתי, וההלכה בו אינה שיטתית. <b>רבי יוסי ורבי שמעון פוסלין</b> – דינה כתרומה. בהלכה זו יש חומרה, אך יש גם היגיון של אחידות משפטית המתאים לדיני טבול יום בכלל, שהרי עיסה שנתדמעה דינה כתרומה. הגדרנו את ההלכה כ"הגיונית" על בסיס החלוקה שחיבור בטבול יום בתרומה פוסל ובחולין אינו פוסל; מכל מקום ברור שטומאת טבול יום חלה רק על תרומה, ולדעת חלק מהתנאים אפילו לא על ספק תרומה. בתוספתא שנינו: "עיסה<sup class="footnote-marker">6</sup><i class="footnote">של כוהן.</i> שנדמעה או שנתחמצה בשאור של תרומה חייבת בחלה, אינו נפסלת בטבול יום, דברי רבי מאיר ורבי יהודה, ורבי יוסי ורבי שמעון פוסלין" (פ"ב ה"ז, עמ' 685). אפשר שרבי יהודה מצטרף לרבי יוסי או לרבי מאיר. זו אותה מחלוקת שבמשנה אלא שנמסרת בפי חכמי דור אושא, ובמשנה החולקים הם בני דור יבנה. עוד נוסף בתוספתא שהיא חייבת בהפרשת חלה כאילו הייתה עיסת חול. לכאורה מהתוספתא עולה שהמשנה מדברת על עיסת חול, וזאת בניגוד לדעה הרווחת שרק תרומה נטמאת בטבול יום. ברם לדעתנו אין כאן אלא השלמת פרטים. התוספתא משלימה את כל צדדי ההלכה, וכפי שהערנו במבוא השלמות משפטיות כאלה רגילות בתוספתא למשנתנו, ולסדר כלים בכלל. ההלכה עצמה (חייבת בחלה) היא כמשנת חלה (פ"ב מ"ב ופ"ג מ"ב).
נוסחת התוספתא מופיעה גם בבבלי (נדה מו ע"א). אבל בירושלמי מבחינים בין גדיש שנדמע, שחייב בחלה, לבין עיסה שנדמעה, שפטורה (חלה פ"א ה"ג, נז ע"ד). גדיש התחייב במעשרות מרגע הגדיש, והעובדה שהפך לתרומה מאוחר יותר אינה פוטרת אותו מההתחייבות הקודמת, אבל העיסה חייבת בחלה רק משלב הלישה או הקרימה בתנור<sup class="footnote-marker">7</sup><i class="footnote">ראו על כך במבוא למסכת חלה, ובפירושנו לחלה פ"ג מ"א.</i>. אם כן העיסה הגיעה למצב של חיוב בחלה כאשר החיבור שלה מסופק, ולכן פטורה, בניגוד לגדיש שהספק בו נוצר הרבה לאחר שכבר היה חייב במעשרות ותרומות. עם זאת, בפירושנו למשנת חלה שם ראינו מחלוקת בין רבי מאיר המחייב בחלה לבין רבי יוסי הפוטר ממנה; נמצאנו למדים שמחלוקת התלמודים היא מחלוקת התנאים שבמשנת חלה: התוספתא כרבי מאיר, והמשנה שלנו אינה עוסקת בנושא ואולי נמנעת בכוונה מלדון בשאלה המעוררת מחלוקת, שכן משנתנו עוסקת בעיסת תרומה שאינה חייבת בחלה. על כל פנים, המשנה אינה עוסקת בכך.
<b>עסה שהוכשרה במשקה</b> – ולכן היא מוכשרת לקבל טומאה,<b> ונילושה במי פירות ונגע בה טבול יום</b> – עד כאן תיאור המקרה. עיסה שנלושה במי פרות חייבת בחלה (משנה, חלה פ"ב מ"ב) ומקבלת טומאה, שכן הוכשרה במשקה רגיל (אחד משבעת המשקים), אבל אין היא נחשבת לחיבור שכן שנינו: "עיסה שנלשה במי פירות טהורה, שאין לך שמחבר את האוכלין אלא שלשה משקין בלבד" (תוס', עוקצין פ"א ה"ח, עמ' 687). אם כן, מכיוון שהעיסה אינה חיבור הרי שרק מקום מגעו של טבול היום טמא, ולא כל העיסה.
<b>אלעזר בן יהודה איש בירתותה אומר משום רבי יהושע פסל את כולה</b> – כל מרכיבי החלה חיבור, וההלכה מובנת רק אם טבול יום מטמא בחיבור גם חולין. <b>רבי עקיבה אמר משמו</b> – של רבי יהושע,<b> לא פסל אלא מקום מגעו</b> – כי החלה כולה אינה מחוברת וכל פרור עומד בפני עצמו, לכן רק מקום המגע של הטמא נטמא. הלכה זו מתאימה לכלל ההלכות ששנינו עד עתה. המחלוקת היא אפוא האם מי פרות גורמים לחיבור. גם משנתנו אינה מפרשת אם העיסה היא חולין או תרומה.
גם מחלוקת זו היא מחלוקת כפולה: מחלוקת בהלכה, ומחלוקת מה הייתה דעתו של רבי יהושע.

Mishnah 5

<b>ירק שלחולין שבישלו בשמן של תרומה</b> – דינו כתרומה משום שהשמן נותן טעם (משנה, תרומות פ"י מ"א; חלה פ"ג מ"י ועוד). המשנה חוזרת על ההלכה שבמשנה הקודמת אלא שהמקרה שונה: לא דימוע בתרומה, אלא בישול בתרומה. <b>ונגע בו טבול יום רבי לעזר בן יהודה איש בירתותה אמר משם רבי יהושע פסל את כולו</b> – כי הירקות השונים שבושלו הפכו לחיבור. <b>רבי עקיבה אומר משמ</b>ו <b>לא פסל אלא מקום מגעו</b> – זו אותה מחלוקת כמו במשנה הקודמת.

Mishnah 6

אנו נציע למשנתנו שני פירושים. הראשון הוא הפירוש המסורתי.
<b>טהור שנגס מן האוכל</b> – הרוק נגע באוכל והרוק מכשיר לקבל טומאה, שכן המשנה (מכשירין פ"ו מ"ה) מונה את מי הפה כוולד של מים. <b>ונפל על בגדיו ועל ככר שלתרומה טהור</b> – כיכר התרומה הוכשרה לקבל טומאה, אבל הרוק של אדם טהור הוא טהור ולכן אין כאן טומאה. כך היה מקום לפרש את הרישא לו עמדה בפני עצמה, אבל הסיפא מובנת רק בהכשר טומאה. על כן פירשו הרמב"ם והר"ש שהנגיסה היא כמשקה שנפל שלא לרצון, והכיכר לא הוכשרה לקבל טומאה. בדרך זו הילך גם אלבק. דרך פירוש זו קשה, שהרי בבגדים אין כלל הכשר טומאה, וגם סתם כיכר לחם הוכשרה לקבל טומאה שכן לשים אותה במים<sup class="footnote-marker">8</sup><i class="footnote">אפשר אמנם ללוש את העיסה במי פרות שאינם מקבלים טומאה (לדעת רבי יהושע וסתם המשנה במכשירין פ"ו מ"ד, וראו פירושנו לה), אבל לא נאמר במשנה שבכך מדובר.</i>. כאמור פירוש זה נובע מהסיפא, ונשוב לכך בהמשך.
<b>היה אוכל זיתיו פצועין תמרים רטובות</b> – שיש בהם משקה,<b> וכל שהיא רוצה למוץ את גרעיניתו ונפל על בגדיו ועל ככר שלתרומה טמא</b> – מכיוון שרוצה למצוץ את הגרעין הרי שהמים מרטיבים את הכיכר לרצונו ומכשירים אותה לקבל טומאה.
<b>היה אוכל זתין נגובין תמרים יבישות וכל שאינו רוצה למוץ את גרעיניתו ונפל על בגדיו ועל ככר שלתרומה טהור</b> – ברור מהמשנה שהכול תלוי ברצונו. אם רוצה בהרטבה הבגדים והכיכר רטובים, ואם לא הרי הם כמים שניתנו שלא לרצון, ומים כאלה אינם מכשירים לקבל טומאה. הוא הדין במי שאוכל פרי ובמהלך האכילה יוצא מהפרי מעט נוזל, אין הוא מכשיר לקבל טומאה, כיוון שיצא שלא לרצונו של האוכל. <b>אחד טהור ואחד טבול יום באילו</b> – לפי הפירוש שהצענו למשפט הקודם רוק הטהור ורוק טבול יום מטמאים באותה מידה.<b> </b>להלן נראה שפירוש זה מופרז.<b> רבי מאיר אומר אילו ואילו</b> – כל מקרי האוכל שבמשנה,<b> טמאין בטבול יום</b> – וקל וחומר בטמא טומאה מלאה. לא ברור מה אומר רבי מאיר על מקרה של טהור. סביר שהוא מקבל את דברי תנא קמא, ומסביר. <b>שמשקין שלטמא מכשירין לרצונו ושלא לרצונו</b> – כלל זה שנוי בראשית משנת מכשירין. משקים טהורים מכשירים לקבל טומאה רק אם נפלו לרצון ומשקים טמאים מכשירים לטומאה גם אם נפלו שלא לרצון, כמו ששנינו שם: "משקין טמאים מטמאין לרצון ושלא לרצון" (מכשירין פ"א מ"א). לפי הסברנו יוצא שחכמים שעסקו בטבול יום חשבו שהרוק שלו אינו טמא,<b> וחכמים אומרים אין טבול יום טמא</b> – כלומר המשקה שלו אינו נחשב למשקה טמא. לפנינו גוון נוסף בהגדרה מה מטמא בטבול יום. משקה שלו נחשב לטהור. אם כן, לרבי מאיר טמא וטבול יום מטמאים את הכיכר גם אם הרוק נתלש שלא לרצונו ובטהור רק אם נפל לרצונו, אבל לכל הדעות משקה של טמא מטמא בין לרצונו בין שלא לרצונו.
כל המשנה קשה, מכמה סיבות:
1. ההקשר של המשנה אינו עוסק בהכשר טומאה. אמנם המשנה הבאה עוסקת בהכשר טומאה, ולכן ניתן לתרץ שמשנתנו מתחילה חטיבה העוסקת בהכשר טומאה.
2. המשנה מדברת על בגדים וכיכר. בגדים אינם צריכים הכשר טומאה כלל, והכיכר בדרך כלל כבר מוכשרת לקבל טומאה.
3. אם טהור נגס הרי גם רוקו טהור, ומהיכן באה הטומאה (לשיטת רבי מאיר)?
4. במסכת מכשירין הובהר שמשקה שנפל שלא לרצונו אינו מכשיר לקבל טומאה, ואם נפילת המים היא חלק בלתי נפרד מהמעשה שבו בחר הבעל הרי שזה לרצונו<sup class="footnote-marker">9</sup><i class="footnote">ראו במבוא למכשירין.</i>. המקרה השני הוא מקרה מובהק של "לא לרצונו", שהרי לא נתכוון שהרוק ייפול על הכיכר ונפל שלא בכוונה, ואין זו תוצאה בלתי נמנעת של אכילת הזיתים הפצועים.
על כן אנו מציעים לפרש את המשנה כתחילתה של המשנה הבאה העוסקת בטהור שידיו מסואבות, וזה פירושה:
<b>טהור שנגס מן האוכל</b> – לא נוצר מגע בין הרוק לידי האדם, <b>ונפל על בגדיו ועל ככר שלתרומה</b> <b>טהור</b> – כיכר התרומה הוכשרה לקבל טומאה, אבל הרוק של אדם טהור הוא טהור ולכן אין כאן טומאה. <b>היה אוכל זיתיו פצועין תמרים רטובות</b> – בפרות שיש בהם משקה, והמשקה נטמא בידיים שכן הטהור לא נטל ידיו לפני האוכל. הידיים אינן מטמאות אלא משקים, אבל מי הרוק נגעו באוכל, <b>וכל שהיא רוצה למוץ את גרעיניתו</b> – עצם מציצת הגרעין גורמת ללחות הנוגעת בידיים,<b> ונפל על בגדיו ועל ככר שלתרומה טמא</b> – מכיוון שרוצה למצוץ את הגרעין הרי שהמים מרטיבים את הכיכר לרצונו ומכשירים אותה לקבל טומאה.
<b>היה אוכל זיתין נגובין תמרים יבישות וכל שאינו רוצה למוץ את גרעיניתו ונפל על בגדיו ועל ככר שלתרומה טהור</b> – גם אם נפלו מים רק על הידיים, וגם אם נגע מעט בכיכר או בבגד, הרי שזו כמות זעירה ואין בה כדי לטמא. אין כאן אפילו בעיה של שיעור, אלא זו כמות מים זניחה.
אשר לשיעור, מן הראוי להעיר שרק רביעית מים מטמאת, אבל בדיוננו בנושא ראינו כי הלכה זו אינה חלה על מי גוף. אלו מטמאים, לפחות לפי חלק מהדעות, גם ללא רביעית. מי שסבור שרק רביעית רוק מטמאת צריך לשאול את עצמו מדוע כאן לא נדרשת רביעית, האם ייתכן שהרוק שנפל הוא בכמות כזאת<sup class="footnote-marker">10</sup><i class="footnote">ראו פירושנו למכשירין פ"ו מ"ו ובהרחבה מעט יותר באהלות פ"ב מ"ב.</i>?
<b>אחד טהור ואחד טבול יום באילו</b> – שניהם דומים בהלכות טומאת ידיים. <b>רבי מאיר אומר אילו ואילו טמאין בטבול יום</b> – ובטמא. אבל בטהור אינם מטמאים כלל, שכן כמות המים זעירה. מדובר במקרה שהידיים הרטובות מטמאות את הרוק והרוק מרטיב את הבגדים. אמנם מבחינה טכנית יש כאן טומאה, אבל מבחינה מעשית זה זניח. בפירושנו<sup class="footnote-marker">11</sup><i class="footnote">ראו המבוא הכללי לפירוש המשניות.</i> עמדנו על כך שלעתים חכמים מעדיפים את הפסיקה לפי התחושה הדתית, גם אם מבחינה טכנית-פורמלית ראוי היה לפסוק אחרת, וזו דוגמה לכך. <b>שמשקין שלטמא מכשירין לרצונו ושלא לרצונו</b> – משפט זה מתפרש טוב יותר לפי הפירוש הראשון. לפי הפירוש השני "מכשירין" כאן הוא במשמעות של מטמאים, מכשירים את הטומאה לבוא. משקים של טמא טמאים גם אם לא רצה בנגיעת המים, אבל משקים של טהור אינם מטמאים, ולא נגרמה להם טומאה במקרה זה. <b>וחכמים אומרים אין טבול יום טמא</b> – כלומר המשקה שלו אינו נחשב למשקה טמא, ודינו כטהור. ההלכה חוזרת בתוספתא ללא הסבר נוסף: "משקה טבול יום בטהור, דברי רבי, ורבי יוסי ברבי יהודה אומר בטמא" (פ"ב הי"ג, עמ' 686). מחלוקת חכמי דור אושא חוזרת, אפוא, דור מאוחר יותר.
כאמור, על הפירוש הראשון יש סדרת קושיות הלכתיות המחייבות לראות במשנה חריג הלכתי. הפירוש השני קשה מבחינה לשונית. רק בדוחק רב ניתן להציע שהרישא היא כפירוש השני, ומחלוקת רבי מאיר וחכמים היא בעניין אחר של הכשר טומאה כפירוש השני. ייתכן אפוא שיש להעדיף את הפירוש הראשון ולראות בו עדות לרב-גווניות הרבה ולתפיסות ההלכתיות הפשטניות שנהגו (בעיקר לשיטת בית הלל) לפני שהפך התחכום המשפטי לדרך המלך ההלכתית.

Chapter 4



Mishnah 1

<b>אוכל מעשר</b> – ראשון, שנאכל בטומאה<sup class="footnote-marker">1</sup><i class="footnote">היו דעות שגם מעשר ראשון נאכל בטהרה, לפחות בטהרה חלקית. לאחר שהשתררה ההלכה הפורמלית-המשפטית איבד המונח "טהרה חלקית" את משמעותו, והדעה שיש לאכול מעשר בטהרה נדחקה לשוליים. ראו במבוא למסכת מעשרות. </i>, <b>שהוכשר במשקה ונגע בו טבול יום</b> – והמעשר נטמא,<b> או ידים מסואבות</b> – וגם אז המעשר נטמא, <b>מפרישין ממנו תרומת מעשר בטהרה</b> – זו הראיה שמדובר במעשר ראשון, שהרי ממעשר שני אין מפרישין תרומת מעשר, <b>מפני שהוא שלישי והשלישי טהור לחולין</b> – הכלל ששלישי טהור לחולין ופסול לתרומה מופיע במסכת טהרות (פ"ב מ"ג) והוא לדעת רבי יהושע, ורבי אליעזר חולק (שם מ"ז). לכאורה הניסוח של המשנה שלנו מאפשר להציע גם פירוש אחר, שהשלישי שבתרומה טמא ממש, אבל משנתנו מתמקדת רק באוכלי חולין, ואינה מתייחסת לתרומה כלל. מבחינה ספרותית משנת טהרות היא "משנה כוהנית" המתמקדת במשמעות ההלכה לגבי כוהנים, ואילו משנתנו רואה לפניה סתם אדם מישראל שאינו כוהן אך רוצה לאכול חולין בטהרה. משנתנו היא כדברי רבי עקיבא שהידיים "תחילות" (ראשונות), ואילו לדעת חכמים ידיים שניות, מקום הנגיעה שלישי ויתר הערמה היא רביעית (משנה, ידים פ"ג מ"א). כל זה באוכל מוצק. במשקים, לעומת זאת, הדין שונה: "אחד משקה שנטמא באב הטומאה, ואחד משקה שנטמא בולד הטומאה, הרי זה תחלה לעולם. מטמא חברו וחברו חברו אפילו הן מאה. חוץ ממשקה טבול יום שהן פסולין ואינן מטמאין" (תוס', פ"א ה"ג, עמ' 684). מי שידיו מסואבות מטמא משקה להיות תחילה, ומי שהוא "רק" טבול יום אינו מטמא משקה כלל. כפי שראינו במבוא, יש בנושא זה דעות שונות.

Mishnah 2

<b>האשה שהיא טבולת יום לשה את העסה</b> – בכך היא גם מכשרתה לקבל טומאה וגם מכשירה אותה להרמת עיסה. <b>וקוצה לה חלה</b> – המשנה מניחה שאת הפרשת החלה מבצעים בשעת לישת העיסה ("עד שתגלגל" – משנה, חלה פ"ג מ"א). אמנם בפירושנו למשנה ראינו גם דעות אחרות לגבי זמן הפרשת חלה. "קוצה חלתה" הוא אחד המינוחים המקובלים (משנה, חלה פ"ב מ"ג; כתובות פ"ז מ"ו), כלומר מקצה חלק מהעיסה לחלה, ומכאן ואילך היא קודש, וחייבת להישמר בטהרה במידת האפשר. <b>ומפרשתה ומנחתה כפישה – </b>בכפישה. בדפוסים מאוחרים נוסף "מצרית", וזו טעות אגב שגרה ממשנת סוטה המפורסמת. הסוטה שמה מנחתה בכפיפה מצרית, שהיא כפישה פחותה ודלה, כדי להפגין את ביזיונה, אבל את החלה מניחים בכל כלי שהוא, ואולי דווקא בכלי נאה יותר. קפיפה (כפיפה או כפישה) היא סל ארוג מנצרים או מעלי דקל<sup class="footnote-marker">2</sup><i class="footnote">ראו ערוך השלם, ערך כפיפה, ח"ד עמ' רצח.</i>. המשנה בשבת (פ"כ מ"ב) קובעת שמותר לסנן יין בשבת דרך כפיפה מצרית משום שאין זו דרך סינון ודרך הבד או הסל אין השמרים נקלטים אלא בחלקם. היין ראוי לשתייה לפני הסינון, אך הוא פחות טוב. הסינון מותר יותר מסינון במשמרת משום שאין זו דרך הסינון הרגילה, וכידוע בשבת וביום טוב יש עדיפות לעבודה שלא כדרך חול. הכפיפה המצרית מנויה גם כאחד הכלים שהוא מעשה הדיוט מובהק (משנה, כלים פכ"ו מ"א). ייתכן שהכוונה לכפיפה של נצרים. הכפישה היא כלי חרס, פתוח ועמוק, מעין הקדרה של ימינו או קערה<sup class="footnote-marker">3</sup><i class="footnote">בראנד, כלי חרס, עמ' רמה-רמט.</i>. כך, למשל, הכפישה סותמת את פי הבור. בחדר מוטל מת, אבל הטומאה אינה חודרת לבור או לדות משום שהם סתומים ויוצרים אוהל לעצמם, וזהו אוהל המציל ב"כיסוי" (משנה, אהלות פ"ב מ"ו).
<b>או בנחותא</b> – הכלל העוסק בנחותא מופיע במסגרת הלכות כלי העץ במשנה (כלים פט"ו מ"ד). לפי הברייתא בתוספתא על המשנה שם מדובר במשנה על סולם ועל קולב. הברייתא מגדירה שהסולם משמש את האדם והקולב את הכלים: "רבי יהודה אומר בהן שלש מדות משום רבי עקיבא: 1. העשוי לשמש את האדם כגון הסולם. 2. את הכלים וכגון הקולב מנורה ואנחותא טהורה. 3. העשוי לשמש את האדם ואת משמשי אדם כגון השלחן והטבלי והדלפקי טמאין" (תוס', כלים בבא מציעא פ"ו ה"ז, עמ' 585). אם כן הקולב כסולם, אבל הוא משמש לאחסון והצבת כלים, מתקן להנחת כלים הבנוי כסולם ושלביו רחבים כך שניתן להעמיד עליהם כלים. בעל פירוש הגאונים לטבול יום מסביר שהוא נסר, כלומר שמדובר בנחותא אחרת, מעין מדף שעליו מניחים כלים ואין לו בית קיבול (רש"י ורמב"ן לנדה ז ע"א ופרשנים נוספים)<sup class="footnote-marker">4</sup><i class="footnote">כסף משנה להלכות כלים פכ"ד ה"א. אבל בגיטין סב ע"א מסביר רש"י את המונח "אנחותא" ככלים של בלאי חמתות (בלאי כלי עור). פירוש זה מתאים רק לסוגיה בגיטין שהיא מקבילה חלקית לתוספתא כלים בבא מציעא שציטטנו.</i>. כן פירש רמב"ם (הלכות כלים פ"ד ה"א) שהוא מדף הסולם. מדף כזה שעומד ליד תנור נחשב לטמא, כמו טירת התנור או חצר התנור. טומאתם נדונה במשנה (כלים פ"ה מ"ג ועוד), ויש לומר שהמשנה שם כרבי יוסי במשנת כלים (פט"ז מ"ז), או שמדף סולם שונה ממדף תנור, וצריך עיון. האישה האופה את הלחם מניחה את הבצק על המדף כדי שיתפח. הנחה ישירה על המדף מלמדת על תרבות של לכלוך וחוסר הקפדה על אסתטיקה.
מן הראוי להעיר שלפי מדרש התנאים הסולם והנחותא הם יוצאי דופן: "כלי עץ יכול הסולם, והקולב, והנחותה, והמנורה, תלמוד לומר מכלי עץ ולא כל כלי עץ" (ספרא, שמיני פרשה ו ה"ד, נב ע"ג). כל הכלים הללו הם "פשוטי כלי עץ" (חסרי כלי קיבול) שאינם מקבלים טומאה. אם כן הסולם אינו מקבל טומאה כלל, אולי משום שנחשב למחובר לקרקע ונעשה לשמש עם הקרקע. על כן מסתבר שהנחותא היא לוח עץ פשוט הצמוד לקיר כמדף ומניחים עליו כלים, ואדם אינו משתמש בו ישירות (איור 6).
<b>איור 6. </b>שחזור מטבח באחוזה קטנה. מתוך אלקוק, בריטניה, עמ' 100.
<b>ומקפת וקורא לה שם</b> – התנא מרחיב בתיאור הרמת חלה. למעשה כל אחד מהביטויים מתאר את כל המעשה, אך התיאור ספרותי יותר ובא להדגיש שמותר להרים חלה כאילו הייתה זו טהרה מלאה.<b> מפני שהיא שלישית והשלישי טהור לחולין</b> – כמו במשנה הקודמת.
ביטוי דומה חוזר במשנת נידה: "ומודים שהיא אוכלת במעשר, וקוצה לה חלה, ומקפת וקוראה לה שם, ואם נפל מרוקה ומדם טהרה על ככר של תרומה שהוא טהור" (פ"י מ"ז). המדובר באישה היושבת בדמי טוהר, שהיא בעצם טהורה תמיד, אבל החמירו עליה שאם פקדה אותה נידה אין היא טהורה לקודשים. בית שמאי אומרים שצריכה טבילה באחרונה, ובית הלל אומרים שאינה צריכה טבילה באחרונה.
הביטוי "מקפת" הוא כנראה ביטוי מאוחר, הוא מופיע במשנתנו ובמקבילתה בתוספתא (פ"ב הי"ד, עמ' 686). הביטוי נגזר מביטוי תנאי אחר: "החלה והתרומה חייבין עליה מיתה וחומש, ואסורים לזרים, והם נכסי כהן, ועולין באחד ומאה, וטעונין רחיצת ידים, והערב שמש, ואין ניטלין מן הטהור על הטמא, אלא מן המוקף, ומן הדבר הגמור" (משנה, חלה פ"א מ"ט), וכן: "רבי אליעזר אומר נטלת מן הטהור על הטמא. כיצד? עיסה טהורה ועיסה טמאה, נוטל כדי חלה מעיסה שלא הורם חלתה, ונותן פחות מכביצה באמצע, כדי שיטול מן המוקף" (שם פ"ב מ"ח), וכמו כן במשניות אחרות העוסקות בחלה (חלה פ"ד מ"ג; ביכורים פ"ב מ"ח) ובתרומה (תרומה פ"ד מ"ג; תוס', מעשרות פ"ב מ"ה ועוד). משם התואר "מוקף" גזר עורך מסכתות נידה וטבול יום את הפועל "מקפת", וברור שלפנינו רובד לשוני מאוחר. כבר הבבלי רומז לכך: " 'ומקפת', דאמר מר: 'מצוה לתרום מן המוקף' " (נידה עא ע"ב). הציטוט של הבבלי שאוב ממקור תנאי שנעלם מעינינו, והוא מלמד שלבבלי היו משניות או ברייתות בדיני טהרות שלא נשמרו בידינו. תופעה זו משלימה תופעה אחרת שעמדנו עליה, בעקבות זוסמן, שהבבלי לא הכיר את משניות סדר זרעים וטהרות שבידינו<sup class="footnote-marker">5</sup><i class="footnote">ראו זוסמן, סוגיות.</i>, או שהכיר את המשניות אך לא הכיר בהן כנוסח מתוקן (מתורץ). על כל פנים, הבבלי מעדיף לצטט ברייתא בלתי ידועה ולא משניות מפורשות. לפנינו עדות מיוחדת לעריכה של שתי מסכתות מסדר טהרות, עריכה מאוחרת יותר מזו של סדר זרעים. לצערנו הביטוי אינו מופיע בסדרים נוספים, ואיננו יודעים האם הריבוד הכרונולוגי שעמדנו עליו מאפיין את כל ששת הסדרים.
משנתנו מצוטטת גם בבבלי (נידה ז ע"א). הבבלי שואל מדוע אין החלה נחשבת לתרומה ושלישי פסול לתרומה<sup class="footnote-marker">6</sup><i class="footnote">לא ברור מדוע אין הבבלי מקשה מהמשנה הקודמת, אבל כבר הערנו שנראה שהבבלי לא הכיר את כל משניות טהרות, או שלא הכיר בהן כמשניות מתורצות. מכל מקום, השימוש בהן הוא סלקטיבי.</i>, ומתרץ שכל השלישי בתרומה הוא גזרה מיוחדת. עוד מוסיף הבבלי שחולין כאן הם חולין שנעשו על טהרת הקודש לאחר החורבן, כאשר טהרת הקודש לא נשמרה ודין "חולין על טהרת הקודש" היה תאורטי ונשמר ברמת חולין בלבד. יצוין שהסבר זה חריף אך ספק אם הוא פשט המשנה, ואנו הלכנו בעקבות הרמב"ם והר"ש שגם הם הכירו את התלמוד ובחרו לפרש את המשנה לדעת מי שאומר "שהטבל כחולין לענין שני ושלישי", כלשון הזהב של הרמב"ם, כלומר דינו כחולין אף על פי שבהמשך התהליך יהפוך חלק ממנו לתרומה. ואכן גם ממקורות אחרים משתמעת הבחנה זו שעד להרמת תרומה הטבל הוא חולין, ורק משהורמה חלה או תרומה יש להתייחס אליהן בטהרה מיוחדת. כן יוצא מתוספתא דמאי שמצוטטת גם בבבלי: "העיד רבי יוסי בן המשולם משם רבי נתן אחיו, שאמר משם רבי לעזר חסמא שאין עושין טהרות לעם הארץ. לא יעשה לו עיסתו של תרומה בטהרה, אבל עושה לו עיסתו של חולין בטהרה, מפריש ממנה חלה ונותן לתוך כפישה, ועם הארץ בא ונוטל זו וזו. לא יעשה לו זתים של תרומה בטהרה, אבל עושה לו זתים של חולין בטהרה, מפריש מהן תרומה ונותן לתוך כליו של חבר, ועם הארץ בא ונוטל את שתיהן" (תוס', דמאי פ"ג ה"א; בבלי, גיטין סב ע"א).

Mishnah 3

<b>עריבה שהיה טבולת יום</b> – הערבה נטמאה והוטבלה, וטרם בא הערב,<b> לשין בה את העיסה וקוצין לה חלה ומקפת וקורה לה שם מפני שהיא שלישית והשלישי טהור לחולין</b> – עד עכשיו עסקנו באישה טמאה, והוא הדין בכלי טמא. ההלכות פשוטות מבחינה הלכתית ומנומקות היטב. אף שאנו מטילים לא פעם ספק בהנמקות המשפטיות, בהלכות אלו אנו רואים מסקנות משפטיות רגילות. אבל בתוספתא מובאות שתי ההלכות ועליהן מוסיפה הברייתא: "ועל כולן אמר רבי יהשע דבר חדש שחידשו סופרים ואין לי מה אשיב" (פ"ב הי"ד, עמ' 686). המשפט חוזר גם במשנה ו, ושם נדון בו, אך כבר עתה נוסיף שההלכה שה"שלישי חולין" טהור היא הלכתו של רבי יהושע עצמו. על כן קשה לכאורה להבין מה טענתו של רבי יהושע, והאם הוא אומר את המשפט בהתפעלות מהפעילות החדשה בבית המדרש, או בתמיהה שיש עמה הסתייגות ואכזבה מול הרוחות החדשות הנושבות בבית המדרש. כך או כך, רבי יהושע מעיד על דרך לימוד חדשה, ונצטרך להבין ביטוי זה.

Mishnah 4

לגין – לגין הוא מעין בקבוק של ימינו שפיו צר, והוא עשוי בדרך כלל ממתכת<sup class="footnote-marker">7</sup><i class="footnote">בראנד, כלי חרס, עמ' רנא-רנח. במקרה במשנה, אהלות פ"ה מ"ד, מדובר בלגין שאינו מחרס, והא ראיה שניתן לטהרו בטבילה, וכידוע אין לטהר כלי חרס בדרך זו (ולא בכל דרך אחרת). מבחינה רֵאלית אפשר שיהיה גם לגין מחרס, אך משנת אהלות ומשנתנו מדברות על לגין ממתכת, שניתן לטבול אותו, ובדרך כלל היה הלגין כנראה ממתכת. המפרשים מציעים גם אפשרות שהלגין מעץ; מבחינה הלכתית זו אפשרות סבירה, ברם מבחינה רֵאלית לא התקינו בארץ ישראל בקבוקים מעץ משום שהיה חומר יקר יחסית, ופחות יעיל לשמירת משקים. </i>,<b> שהוא טבול יום ומלאהו מן החבית שלמעשר טבל</b> – מעשר טבל הוא מעשר ראשון שטרם ניטלה תרומתו. גם המשנה הקודמת (מ"א) עסקה במעשר כזה, אלא שלא כינתה אותו "מעשר טבל". המינוח מופיע מעט במקורות, אבל הוא נדיר. אין זה מקרה שמשנת תרומות (פ"ב מ"ב) מדברת על מעשר טבל המצוי ביד לוי<sup class="footnote-marker">8</sup><i class="footnote">לפי ההקשר המעשר טמא והוא מפריש ממנו על הטהור. הטהור אינו תרומה של יבול אחר אלא של אותו יבול, וכן עולה מהתוספתא המציגה את המקרה כ"מפרישין תרומת מעשר מן הטמא על הטמא... אבל לא מן הטהור על הטמא" (תרומות פ"ג הי"ט). אלבק פירש כך גם הוא, כמו ראשונים אחרים (מלאכת שלמה ואחרים), ותיקן "מעשר טמא" במקום "טבל". המשמעות מסתברת, אבל אין צורך בתיקון. עם זאת המילה "טבל" מיותרת, הרי "מעשר" כאן משמעו שטרם הורמה תרומה, ואין הוא "טבל" רגיל, שכן טבל הוא מה שטרם הופרשו ממנו מעשרות כלל. רבי יהוסף אשכנזי לא גרסה, אך היא מצויה בכל יתר עדי הנוסח. דומה שהחכם הגיה את הטקסט מדעתו, וקשה לקבל את ההצעה כנגד כל עדי הנוסח. בעל מלאכת שלמה מסכם: "ואפשר לישב בדוחק לשון טבל". להערכתנו במשנתנו אין המונח "טבל" מובא במשמעותו ההלכתית הרגילה אלא במשמעות מושאלת, מעשר שטרם הורמה ממנו התרומה. המשנה התגבשה לפני שהמינוח ההלכתי עוצב סופית, ואין להקשות על המשנה מהמינוח שאחר זמנה. ל"מעשר טבל" ראו עוד תוס', דמאי פ"ה הי"ב (לפי כל עדי הנוסח); פ"ח הי"א, ועוד. </i>. רוב בני האדם לא הפרישו מעשר, אלא רק תרומת מעשר, וממילא מעשר טבל הוא מצב זמני המצוי רק בידי אנשים מעטים. <b>אם אמר הרי זו תרומת מעשר משתחשך</b> – כאשר הלגין יהא טהור,<b> הרי זו תרומת מעשר </b>– המשפט קצר ויש להשלימו. אם קבע שתרומת המעשר תחול רק לאחר שהלגין יהיה טהור לגמרי התרומה חלה בבוא התנאי (יש תרומה על תנאי<sup class="footnote-marker">9</sup><i class="footnote">כך גם משמע בירו', חלה פ"ד ה"ב, נט ע"ד, אך מן הסתם רבי טרפון הסבור שאין הקדש או נזירות על תנאי יחלוק גם כאן (משנה, נזיר פ"ה מ"ה וראו פירושנו לה), וראו עוד משנה ז להלן. </i>), והכול כתקנו. המשנה אינה קובעת מה הדין אם לא אמר כן. מן הסתם התרומה חלה, אך היא טמאה, שכן טבול יום מטמא בתרומה. אמנם יש לדון מה בדיוק טמא, אבל אסור לטמא תרומה בידיים.
המשנה מתנסחת באופן כללי ואינה מבחינה באבחנות ביניים המצויות בספרות. לפנינו שני נושאים הלכתיים, הראשון הוא תרומה על תנאי והשני הוא תרומה שתחול רק בעתיד. אפשר גם שתהיה תרומה על תנאי אבל התרומה תחול רק בעתיד<sup class="footnote-marker">10</sup><i class="footnote">כגון "הרי זו תרומה בשבוע הבא, ובתנאי שפלוני יסכים לכך".</i>. במקרה כזה מתעוררות בעיות הלכתיות קשות מה הדין בזמן הביניים. כמו בגט, למשל: "הרי זה גט, אם מתתי" – ממתי הגט חל, ולתלמודים עניין רב בבירור שאלות כאלה. בתלמוד הירושלמי מובאות שתי מסורות שונות של אמוראים בעניין שבמשנתנו: "א. אמר רבי יצחק בר אלעזר: אדם עומד מערב שבת ואומר הרי זו תרומה למחר, ואין אדם עומד ואומר הרי זו תרומה למחר. ב. אמר רבי יוסי בירבי בון: אין אדם עומד מערב שבת ואומר הרי זו תרומה למחר. ג. מתניתין פליגא על רבי יוסי בירבי בון: 'לגין שהוא טבול יום ומילאהו מן החבית מעשר טבל, אם אמר הרי זו תרומת מעשר מחלל<sup class="footnote-marker">11</sup><i class="footnote">"מחלל" הוא כנראה שיבוש מ"מחלט", ומכל מקום זה נוסח אחר במשנתנו. </i>, אמר הרי זו תרומה מחלל. אם אמר הרי זה עירוב לא אמר כלום'. ד. פתר לה לשעבר. ה. והתני רבי חייה אמר אית לך מימר לשעבר? וחזר בה" (ירו', דמאי פ"ז ה"ד, כו ע"ב; שבת פי"ח ה"א, טז ע"ג). המימרה הראשונה מתירה לאדם לעמוד בערב שבת ולתרום תרומה שתחול למחרת. בשבת אין תורמים, ובמסגרת ההכנות לשבת מותר להכין את האוכל בכך שתופרש ממנו תרומה, והתרומה חלה רק מחר (בשבת). אבל אסור לאדם לעשות כן ביום רגיל, משום שאין לתרום תרומה עתידית, אלא לצורך השבת. המימרה השנייה חולקת, ולדברי רבי יוסי ברבי בון אין לתרום גם מערב שבת, וקל וחומר בשבת עצמה. על כך מקשה הגמרא ממשנתנו שממנה משמע שלעתים מותר לתרום לעתיד. הגמרא מנסה לענות שהמשנה מדברת על תרומה לשעבר, כלומר התרומה תהיה לעתיד אך היא חלה מעכשיו, והגמרא דוחה טיעון זה מדברי רבי חייה (ה). אין מצב של תרומה עתידית שתחול מהיום, ואכן מבחינה מעשית אין אפשרות כזאת, שהרי אם התרומה חלה עכשיו מה התנאי? וכיצד ייתכן שמה שהוכרז כתרומה ממתין עתה במצב של חולין עד שהתנאי יתקיים?
מסקנת הסוגיה היא שדברי רבי יוסי ברבי בון סותרים את המשנה. מן הראוי לומר שמשנתנו אינה עוסקת דווקא בערב שבת, ולמעשה שני האמוראים חולקים על משנתנו. ההיתר לתרום תרומה למחר נדחה על ידי האמוראים, מן הסתם בגלל החשש לתקלות, או משום שתרומה עתידית מעוררת בעיות פורמליות. ההלכה בנושא זה השתנתה אפוא.
הסוגיה השנייה מצויה בירושלמי קידושין (פ"ג ה"ה, סד ע"א), שם משמע שתרומה על תנאי תקפה אם יש בידו למלא את התנאי. הסוגיה שם משווה זאת למקרה שאמר אדם לשפחה "הרי את מקודשת לי לאחר שתשתחררי" (משנה, קידושין פ"ג מ"ה). לא נרחיב בסוגיה זו, ונסתפק בכך שראשוני אמוראי ארץ ישראל גיחכו על הצגת שאלה זו, ואילו אמוראים מאוחרים יותר (רבי יוסי, מאחרוני אמוראי ארץ ישראל) ראו בכך שאלה הראויה לדיון משפטי. הבאנו מסורת זו, אף שאינה נוגעת לענייננו, משום שיש בה עדות לשינויי המחשבה האמוראית, בהמשך לשינויים בדרכי המחשבה התנאית שבהם נדון במשנה האחרונה בפרק ובמסכת.
<b>הרי זה עירוב</b> – הלגין הזה יהיה שתי הסעודות המוקצות לעירוב תחומין או לעירוב חצרות. ההבדל בין עירוב לתרומה הוא שהתרומה אמורה לחול רק לאחר שהלגין ייטהר, אבל העירוב צריך להיות מוכן לפני כניסת השבת, כלומר עוד לפני שהלגין יהיה טהור. הקושי הוא: וכי מה הבעיה להתקין עירוב שהוא טמא טומאת אוכלין, או שהוא חולין? מכיוון שבדרך כלל טומאת טבול יום מטמאת ופוסלת רק תרומה צריך להניח שמדובר בתרומה, והתרומה נטמאת על ידי הלגין. המקרה אינו ברור, ובספרות הפרשנית הוצעו כמה הצעות השלמה למשפט שכולן מסבירות את ההמשך: <b>לא אמר כלום</b> – העירוב אינו תקף.
שני הסברים למשנה. <u>ההסבר הראשון</u>:
אמר "הרי זה תרומת מעשר והרי זה עירוב" העירוב בטל, משום שהוא תרומה ואינו סעודה זמינה לאנשים, ואם הלגין אינו תרומה הרי שהכול טבל ושוב אין בו סעודה ראויה. בפירושנו לדמאי פ"א מ"ד ועירובין פ"ג מ"א דנו בשאלה האם מותר לערב בתרומה או באוכל טמא, ולא נרחיב בכך.
<b>נשברה החבית</b> <b>הלגין בטיבלו</b> – התרומה עתידה הייתה לחול בעתיד ובוטלה, כי החבית איננה, והתנאי לא נכנס לתחולה. <b>נשברה הלגין החבית בטיבלה</b> – כי טרם הופרשה ממנה תרומה. אבל אם הופרשה כבר התרומה ונשברה החבית הלגין תרומה, ואם נשבר הלגין החבית כשרה לאכילה, שהרי קוימה מצוות הרמת תרומה.

Mishnah 5

שלוש המשניות האחרונות חורגות מנושא טבול יום ואין להן נושא משותף. מה שאולי משותף להן הוא החידוש. במשנה ה מופיעות הלכות שבהן חל שינוי "בראשונה" ו"חזרו בהם", במשנה ו מובא ביטוי שכבר הוזכר לעיל בפירושנו למשנה ג, "חידוש חידשו סופרים", ובמשנה השלישית (במשנה ז) "תנאי בית דין". אין בפרק אוסף מלא של הלכות שחלו בהן שינויים, אלא מעין מדגם של התייחסויות לתהליך השינוי. כפי שנראה המשנה האחרונה קשורה לטבול יום, ושם הקלו והחילו תנאי בית דין על הרמת תרומה בידי טבול יום. שלוש המשניות האחרונות בפרק (ה-ז) היו כנראה גוש אחד במשנה קדומה כלשהי שעסקה בדרכי התפתחות בהלכה, ושובצו על ידי עורך המשנה בסוף הפרק משום שהמשנה האחרונה עוסקת בטבול יום. המשנה האחרונה קשורה גם למשניות הקודמות, למשנה ד בכך שמדובר בתנאי עתידי בתרומה; נושא זה של תנאי הקשור לעתיד מופיע גם במשנה ה, אך רק בפסקה אחת מתוך ההלכות שבמשנה, ובמשנה ו אין כלל תנאי עתידי ולא טבול יום. אך כאמור, כל המשניות הללו קשורות להתפתחות בלתי שגרתית בעיצוב ההלכה.
משנה
<b>בראשונה היו אומרים מחללין על פירות עם הארץ</b> – הרמב"ם פירש שמדובר במקרה שעם הארץ הביא מעות לירושלים. מותר לו לחלל את מעותיו על פרות עם הארץ בירושלים, ואין הוא חושש שמא הפרות הם עצמם מעשר שני או תרומה. אנו נוסיף להסבר זה שגם אין הוא חושש שמא הפרות טמאים, מתוך הנחה ששמר על טהרתם. <b>חזרו לומר אף על מעותיו</b> – לפי הניסוח "<u>אף</u> על מעותיו", החוזר בכל עדי הנוסח, ההיתר השני מרחיק לכת עוד יותר. ברם אם כך הוא מפריך את ההסבר הראשון: וכי מדוע המעות חשודות יותר מאשר פרות עם הארץ? אדרבה, במעות אין חשש טומאה, והחשש שעם הארץ פדה במעות אלו מעשר שני רחוק למדי (הרי ספק אם עם הארץ שומר על דיני מעשר שני). כפשוטו החשש הוא שעם הארץ שאינו שומר טהרה כהלכת חכמים יטמא את הפרות שקיבל (תמורת מעותיו), ויגרום טומאה למעשר שני. ההיתר השני פחות מרחיק לכת מהראשון. אם אנו מאמינים שעם הארץ שמר על טהרת הפרות למה לא נאמין שיעשה כן גם בפרות שיקבל תמורת מעות עם הארץ? למה בשלב ראשון אסרו על כך? בדוחק ניתן לטעון שעם הארץ נאמן על פרות מעשר שני, אבל יזלזל בפרות שנקנו במעות מעשר שני. את הפרות השניים יקנה מן הסתם בירושלים ושם הוא בוודאי מקפיד על טהרה, שהרי עלה לרגל ועליו לאכול קודשים, ובכלל בירושלים נאמנים עמי הארץ יותר מאשר בהיותם רחוקים מהעיר<sup class="footnote-marker">12</sup><i class="footnote">בטעמה החברתי של הלכה זו עסקנו במבוא למסכת חגיגה. </i>.
הר"ש הילך בדרך אחרת והסמיך את משנתנו למשנת מעשר שני: "מי שהיו לו מעות בירושלים וצריך לו ולחברו פירות, אומר לחברו הרי המעות האלו מחוללין על פירותיך, נמצא זה אוכל פירותיו בטהרה והלה עושה צרכו במעותיו, ולא יאמר כן לעם הארץ אלא בדמאי" (פ"ג מ"ג). בעל הפרות נשאר עם פרותיו. באופן ממשי משמעות קביעה זו היא שהוא יצטרך לאכול את פרותיו תוך הקפדה על הטהרה. הוא עושה מעשה מתוך חברות, לאפשר לחברו בעל המעות של מעשר שני לעשות במעותיו מה שירצה, וחברות זו מטילה עליו חובות הלכתיות מורכבות. המשנה לא ציינה שהמעות הן של מעשר שני ולא ציינה שהפרות הם חולין והם בירושלים. פרטים אלו מובררים מתוך ההלכה של המשנה. כך דרכה של המשנה במקרים רבים.
המשנה אומרת שאין נותנים לעם הארץ פרות מעשר שני שכן אין מוסרים פרות שיש בהם קדושת מעשר לעם הארץ החשוד על הטהרה, ובלשון הירושלמי: "שאין מוסרין ודאי לעם הארץ" (מעשר שני פ"ג ה"ג, נד ע"א)<sup class="footnote-marker">13</sup><i class="footnote">מטבע לשון זו מופיע בירושלמי בהקשרים דומים (דמאי פ"א ה"ב, כא ע"ד; פ"ב ה"ד, כג ע"א). נושא זה של מסירת פרות לעם הארץ נדון בהרחבה בפירושנו לשביעית פ"ו מ"ח-מ"ט ועוד.</i>. רק פרות דמאי מותר לתת לעם הארץ. כלומר בעל המעות קנה פרות מעם הארץ והפריש מהם מעשר שני מתוך ספק אם עם הארץ הפריש מעשר שני. את המעשר הספק פדה במקום מושבו מחוץ לירושלים, ועלה עמו לירושלים. מעות דמאי אלו הוא יכול לחלל על פרות שבידי חברו אף אם החבר הוא עם הארץ שאינו נאמן על הטהרה, שכן אין אלו אלא מעות שהן ספק מעות מעשר שני.
לפי פירוש זה משנתנו חולקת על משנת מעשר שני, ורק בדוחק ניתן להעמיד את משנתנו בדמאי (כך הציע הרא"ש). זאת ועוד; גם לפי פירוש זה קשה אותה שאלה ששאלנו על פירוש הרמב"ם. "אף על מעותיו" משמעו שבעל הפרות מצוי מחוץ לירושלים ומחלל את פרות מעשר שני על מעות עם הארץ. ולמה ייאסר הדבר? הסיכוי שמעות עם הארץ הן מעות פסולות הוא קטן ביותר<sup class="footnote-marker">14</sup><i class="footnote">בעל משנה אחרונה ניסה לתרץ שהחמירו במעות יותר מבפרות, וחילו משביעית פ"ז מ"ב, ברם שם מדובר בנושא שונה לחלוטין (ביעור מעשרות) ואין לדמות בין המקרים.</i>. אין גם איסור למסור פרות מעשר שני לעם הארץ אחר שחוללו, שכן הם יצאו לחולין.
על כן באנו להציע דרך אחרת. "מחללין על פירות עם הארץ" משמעו שלעם הארץ יש פרות מעשר שני, והחבר מחלל אותם בשמו על מעות. במבוא למסכת מעשרות עמדנו על הנוהג של עמי ארצות לפנות לחברים או לכוהנים שיעשו למענם את מצוות הרמת התרומה, וזו היא ששנינו: "מחללין מעשר שני על מעות עם הארץ, אף על פי שעושה תקלה לבאין אחריו. כיצד, הוציא מעות מתוך ביתו ואמר לו חלל על אילו, לא חילל אלא עד מקום שהוא לוקח, ופורט לו דינר לאלתר..." (תוס', מעשר שני פ"ד ה"ט). בדומה לו: "מפרישין תרומת מעשר על פירות עם הארץ, אף על פי שעושה תקלה לבאין אחריו. כיצד, הוציא פירות מתוך ביתו, ואמר לו הפריש על אילו, לא הפריש אלא עד מקום שהוא לוקח" (תוס', שם ה"ח). כלומר החבר או הכוהן מבצע את חילול הפרות, והתקלה היא שמעות אלו שהן מוקדשות למעשר שני מצויות בידי עם הארץ והוא עלול להשתמש בהן ותיווצר תקלה חמורה של מעילה בקודש.
ה"כיצד" מצמצם את ההלכה ומתיר להפריש תרומת מעשר רק בצורה מצומצמת. אבל במעשר שני אנו מאמינים לעם הארץ שאכן אלו פרות מעשר שני, ומבצעים עבורו את חילול המעות. ההמשך הוא במצב ההפוך. לעם הארץ יש מעות והוא בא לירושלים ומבקש לקנות בהם מעשר שני. אמנם אנו חוששים שעם הארץ יטמא את הפרות, אבל אם הוא כבר עלה לירושלים והביא עמו כסף הוא נאמן. המדובר בימי הבית, ובזמן עלייה לרגל מאמינים לעם הארץ על הקודש ועל התרומה (משנה, חגיגה פ"ג מ"ד), והרחיבו היתר זה על מעשר שני גם בימות השנה. לפי פירושנו המשנה סותרת, לכאורה, את התוספתא במעשר שני: "מפקיד אדם מעשר שיני (ודאי)<sup class="footnote-marker">15</sup><i class="footnote">ראו פירושו של ליברמן למעשר שני על אתר. יש הגורסים "ודאי", אך גם אם אין מילה זו כתובה מדובר בפרות ודאי.</i> שלו אצל חבר, ושל דמיי אצל עמי הארץ. אבא חלפי בן קרויא אומר בראשונה היו עושין כן, חזרו לומר אפילו חבר אין מפקידין אצלו, שאין אתה יודע מי עומד אחריו" (פ"ד ה"ד). בתוספתא מדובר על הפקדת מעשר שני בגבולין, ואז יש חשש שעם הארץ יוציא את הפרות או את המעות לחולין, ואבא חלפי מדבר על המצב לאחר החורבן, ועל הפקדת מעות, שאין מפקידים את המעות גם אצל חבר, שמא ימות או ישנה את אורחות חייו והמעות תצאנה לחולין. אבל משנתנו עוסקת בימי הבית, ואם עם הארץ עלה לירושלים עם פרות מעשר שני אנו מאמינים לו שרוצה לאכלם בטהרה.
הר"ש החל את פירושו בהשוואת משנתנו למשנת מעשר שני, השוואה שבה התקשינו, והמשיך לצטט את התוספתא (פ"ד ה"ט); ייתכן שהתכוון למה שזכינו להציע לעיל.
אפשרות נוספת לפירוש המשנה היא שיש להבין את המשפט "חזרו לומר אף על מעותיו" במובן של "חזרו לומר <u>רק</u> על מעותיו". כבר לימדנו אפשטיין שהמילית "אף" לעתים קרובות חסרת תפקיד, ואם כך גם כאן כל המשנה ברורה. בתחילה התירו לתת לעם הארץ פרות, ולאחר מכן התירו רק לקבל ממנו פרות ולתת לו מעות, ולא לתת לו פרות.
<b>בראשונה</b> – כל המשך המשנה עד סופה שנוי בגיטין פ"ו מ"ה אגב רשימת הלכות שבהן חל שינוי בהלכה והוא מובא בסגנון "בראשונה". <b>היו אומרים היוצא בקולר ואמר כתבו גט לאשתו</b> – כך גם ב-<b>מפ</b>, אבל ב-<b>מל</b>, <b>מנ</b>, <b>פא </b>"לאשתי".<b> </b>במקבילה בגיטין בכל עדי הנוסח "לאשתי", ושתי הנוסחאות התכוונו לאותו דבר.<b> ותנו לה</b> – כך בכתב היד וב<b>-מפ</b>; בעדי נוסח אחרים "ותנו לאשתי" (<b>מל</b>, <b>מנ</b>, <b>פא</b>). גם במסכת גיטין יש חילופי נוסח, ושם ברוב הנוסחאות לא נאמר כלל שדבריו כללו הוראה לתת. בפירושנו לגיטין הרחבנו בכך וראינו שזו דרכו של הבבלי ובהשראתו תוקנו נוסחאות המשנה בגיטין, אבל הסוגיה לא השפיעה על נוסחאות המשנה כאן שכמעט לא נלמדה לא בבבל ולא בתפוצה היהודית (אלא לעתים רחוקות ביותר) לאורך כל ימי הביניים. <b>הרי אילו יכתבו ויתנו – </b>משום שהיוצא בקולר הוא בחזקת מי שימות, ובמקרה כזה הקלו על כתיבת הגט כדי לא לעגן את האישה. הקולר כסכנת חיים מופיע גם בתוספתא יבמות (פי"ד ה"ז), ולהלן נדון בדמיון שבין הנושא שם לנושא שלנו. הירושלמי למשנת גיטין (פ"ו ה"ה, מח ע"א) מבחין בין קולר של ממון לבין קולר של נפשות, כלומר בין מאסר בגלל בעיות כספיות לבין מאסר מסיבות פוליטיות; סכנתו של האחרון כמובן רבה יותר. הקולר הוא שרשרת שבה כבלו את האסירים זה לזה והובילום בצעדה רגלית למרחקים. מקור המילה בלטינית, collare, וביוונית κολλάριον. אין זה מקרה שמונח שלטוני הועבר ללשון המשנה, שכן השלטון שהכירו חז"ל היה השלטון הרומי, ומונחי השלטון הרומי חדרו ליוונית המדוברת. על צורתו של הקולר אנו שומעים ממשנה אחת: "קורת החצים טמאה ושל אסירין טהורה; הקולר טמאה, שלשלת שיש בה בית נעילה טמאה" (כלים פי"ב מ"א). הקולר הוא שילוב של קורה ושלשלת והוא נחשב לכלי ממש, משום שיש בו התקן לראש של האסיר ולשלשלת שבה הוא נכבל (איור 7). הקולר קשור לצוואר, כמאמר הביטוי "קולר תלוי
<b>איור 7א. </b>קולר אסירים. צילם י' בן יעקב במוזאון המצרי בברלין.
<b>איור 7ב. </b>אסיר קשור בקולר (שרשרת), ריץ  מילון, עמ' 136.
<b>איור 7ג. </b>אסיר קשור בקולר (שרשרת), ריץ  מילון, עמ' 136.
בצואר כולן"<sup class="footnote-marker">16</sup><i class="footnote">בבלי, הוריות ג ע"ב; ירו', תענית פ"ד ה"ז, סט ע"ג; נדרים פ"ט ה"א, מא ע"ב; דברים רבה, יג, ועוד. </i>, ואדם מכניס את ראשו לתוכו (ירו', נדרים פ"ט ה"א, מא ע"ב ועוד). הקולר נזכר בתלמוד הבבלי כשהוא פותר סדרה של חלומות הנראים כאסון ובעצם פתרונם טוב: "הנתפש לסרדיוט – שמירה נעשית לו, נתנוהו בקולר – הוסיפו לו שמירה על שמירתו, והני מילי – בקולר, אבל חבלא בעלמא – לא" (ברכות נז ע"א). הקולר נחשב, אפוא, לשמירה מעולה על האסירים, ולסיוט להם ולאזרחים החופשיים. בקולר כבלו סדרה של אנשים ולכן מדובר בתוספתא על חבורה שניתנה בקולר, וכן יוצא מעדויות אחרות (בבלי, קידושין עב ע"ב, ורש"י על אתר).
בתוספתא מובא סיפור מרתק: "אמר רבן שמעון בן גמליאל מעשה בקולר של בני אדם שהלכו לאנטוכיא, בחזירתן אמרו לא נהרג ממנו אלא פלוני יהודי, ובא מעשה לפני חכמים והשיאו את אשתו" (יבמות פי"ד ה"ז). הסיפור הוא על גוי המשיח לפי תומו, ועל מאסר בידי השלטון. חבורה מעורבת הובאה לאנטיוכיה לחקירה, ויהודי אחד נידון למוות. הנסיעה לאנטיוכיה אינה מקרית, שכן כל ימי השלטון הרומי-ביזנטי הייתה ארץ ישראל כפופה, באופן בלתי פורמלי, לסוריה. עד מרד החורבן היה הנציב בארץ בדרגה נמוכה יחסית (ממעמד הפרשים בלבד), ואילו נציב סוריה היה ממעמד סנטורי בכיר יותר. באופן פורמלי היה הנציב בארץ כפוף ישירות לקיסר, אבל באופן מעשי היה נתון לפיקוחו של נציב סוריה הבכיר ממנו. לאחר החורבן מונה גם לארץ נציב ממעמד סנטורי. ברם נציב סוריה היה סנטור בכיר ולרשותו עמדו ארבעה לגיונות, וכל חזית המזרח הייתה נתונה תחת אחריותו. לרשותו של נציב הארץ עמדו שני לגיונות, ובאופן מעשי היה נציב סוריה הנציב הבכיר ומפקד החזית. במצב זה ברור שנציב הארץ היה כפוף, באופן בלתי פורמלי, לנציב סוריה.
בבבלי מובא אותו סיפור, אך המסורת שונה במקצת: "...ושוב מעשה בקולר של בני אדם שהיו מהלכין לאנטוכיא, ובא גוי אחד ואמר: חבל על קולר של בני אדם שמתו וקברתים, והשיאו את נשותיהם" (יבמות קכב ע"א). אם כן לא אחד שניצל אלא כולם מתו, וכל בני השיירה היו יהודים.
כאמור, הוראת הבעל הייתה "כתבו גט לאשתי" מבלי להורות במפורש על נתינה. ברישא נקבע כי הוראה של "כתבו ותנו" תקפה, ומשנתנו מפרטת כמה מצבים חריגים אשר בהם אף הניסוח החסר "כתבו", ללא הוראת נתינה, נחשב כהוראת נתינה. באופן מפורש מובא עיקרון זה בתוספתא: "...אמר 'כתובו' ולא אמר 'תנו', אף על פי שמכירין את שניהן – כותבין ואין נותנין" (גיטין פ"ד ה"ז)<sup class="footnote-marker">17</sup><i class="footnote">בתוספתא נראה בבירור כי ההבחנה היא בין "כתבו ותנו" לבין "כתבו" ולשונות אחרים, וכן בהלכות נוספות, שם פ"ד ה"ו-ה"ח; פ"ה ה"א.</i>.
פירוש זה למשנתנו נסמך על הנוסח "כתבו גט לאשתי" המצוי, כאמור, ברוב עדי הנוסח ועמד לפני הבבלי<sup class="footnote-marker">18</sup><i class="footnote">בירושלמי אין דיון שממנו ניתן לברר את נוסח המשנה שהיה לפניהם. </i>. כך עולה גם מהשוואת משנתנו אל המשנה הבאה אשר הבחנה זו מופיעה בה במפורש. אולם כאמור בשני עדי נוסח טובים, כתב יד קופמן וכתב יד פרמא (לפני מחיקה), הנוסח הוא "כתבו גט ותנו לאשתי". כך גם הנוסח בעדי הנוסח הטובים של המקבילה במשנתנו (טבול יום). אם כן, הרי שאין הבחנה בין הלשון ברישא לבין הלשון בסיפא. אם נרצה לקיים נוסח זה נראה כי השאלה נוגעת לחשש שמא נהרג הבעל לפני נתינת הגט, וממילא האישה אלמנה ולא גרושה.
היוצא בקולר נתון בסכנת נפשות, אך מותו אינו ודאי. השאלה ההלכתית היא האם מותר לנו להניח שבשעת מסירת הגט לאישה, שמן הסתם נמצאת רחוק בביתה, עדיין היה הבעל חי. אולם ספק אם ניתן לקיים פירוש זה, שהרי המשנה עוסקת בשאלה האם ניתן לתת את הגט ולא בשאלה מה מעמדה של האישה לאחר נתינת הגט. בדוחק ניתן להציע כי במקור אכן טענה המשנה כי הרישא היא השלב האחרון של ההתפתחות המתוארת בסיפא. כלומר, בראשונה כתבו ונתנו גטין רק במקרה של "יוצא בקולר"; לאחר מכן הסתמכו על אמירת "כתבו ותנו" אף במקרה של המפרש והיוצא בשיירה; בסופו של התהליך ניתן להסתמך על קריאת אדם "כתבו ותנו" אף ללא עילה מסוימת. אולם המשנה אינה אומרת זאת במפורש. <b>חזרו לומר אף המפרש</b> – מרים את המפרש, כלומר מפליג,<b> והיוצא בשיירה – </b>המשנה מעידה על שינוי הלכתי בין המצב הראשוני שבו<b> </b>רק במקרה של היוצא בקולר כתבו ונתנו גט לאישה על סמך הוראתו החסרה לבין מצב שבו נוהגים כך אף במקרים נוספים של אדם היוצא אל הבלתי נודע. "חזרו" כאן אין פירושו חזרה אל מצב שהיה קיים קודם, אלא הוראתו "הפכו", כלומר שינו את הדין<sup class="footnote-marker">19</sup><i class="footnote">ראו משנה, נדרים פי"א מי"ב; אורבך, ההלכה.</i>.<b> </b>נראה כי במקרים אלה הקלו חכמים וקיבלו את הגט כתקף אף אם הבעל נתן הוראה לקויה. הסיבה להלכה היא כנראה רצון חכמים למנוע את עגינות האישה במקרה שלא ייוודע מה עלה בגורלו של הבעל<sup class="footnote-marker">20</sup><i class="footnote">כן פירשו בתשובות הגאונים שערי צדק, חלק ג, שער ג, סימן א.</i>. מסתבר שהשינוי בדינו של היוצא בקולר חל בגלל ריבוי המקרים שבהם נאסרו יהודים והועמדו למשפט. הניסיון לברר מה עלה בגורלם לא הצליח, אך רבים מאוד מהם לא חזרו. בשלב מתקדם העניקו "זכויות" זהות למפליג וליוצא בשיירה דרך המדבריות. ודאי שרמת הסיכון במקרה זה קטנה מזו של היוצא בקולר, אלא שהמשנה כבר אינה עוסקת ברמת הסיכון אלא בפרשנות למילה "כתבו". לפי הבבלי מסתבר ש"כתבו" הוא כמו "כתבו ותנו", והמינוי הסתמי נתפס ומובן כמינוי כשר לכל דבר, שכן התפתח הנוהג להכין גט למקרה חירום. לפי נוסחאות ארץ ישראל החידוש הוא שדי באמירה והוראה כדי לגרש אישה. כך השתרשה המסקנה שיש להקל על הדרישות הפורמליות בכתיבת גט של היוצא בקולר, וכן של היוצא בספינה. <b>רבי שמעון שזורי אומר אף המסוכן</b> – דינו כמו כל אלה (היוצא בקולר והיוצא להפלגה ימית), אם אמרו "כתבו גט לאשתי" רשאים שומעיהם לתת את הגט. ה"מסוכן" בלשון חכמים הוא החולה שחייו בסכנה<sup class="footnote-marker">21</sup><i class="footnote">ראו למשל משנה, בבא בתרא פ"ט מ"ז, ותוס', טהרות פ"ו ה"ז, עמ' 666.</i>. מקרה זה שונה מהותית מהקודמים, שכן אין כאן חוסר ודאות – הרי החולה לפנינו; אם יחיה – מה טוב. ואם ימות – הרי האישה אלמנה ולא עגונה. נראה כי ההנחה היא כי מצבו הבריאותי המעורער של הבעל גורם לכך שאין הוא מוסר ניסוח תקני, ואנו מתחשבים בכך ומניחים שכוונתו היא לנתינת הגט ולא רק לכתיבתו. ברור מלשון המשנה שהחברה שהמשנה מייצגת ראתה יתרון גדול בכך שהאישה תיחשב לגרושה ולא לאלמנה. במקרים הקודמים העדיפו חכמים שתהיה גרושה ולא עגונה, והסיבה לכך ברורה, נוח לאישה כשיש לה אפשרות לשקם את חייה, גם לקבל את כתובתה וגם להתחתן מחדש. ברם במקרה של "מסוכן" אין חשש לעגינות. הרי די אם נמתין ונראה מה סופו. מעתה אנו רשאים רק לנחש מדוע העדיפו גרושה על אלמנה, אף שמבחינה פורמלית מעמדן זהה (לפחות מההיבט הכספי)<sup class="footnote-marker">22</sup><i class="footnote">אלמנה ללא ילדים חשופה למצוות עיגון או חליצה, ואיננו יודעים האם יש בכך עול או שמא זו הזדמנות פז לאישה לתקן את הנזק שנגרם לה. לא נרחיב בשאלה אישית זו כאן. </i>. הוא הדין בתוספתא העוסקת ב"צלוב ומגוייד" (גיטין פ"ה ה"א), וכן בחולה ומשותק. בכל אלא אין חשש עגינות; נמתין מעט ונראה אם מת. אבל המשנה עוסקת רק בשאלה האם אמירתו הסתמית תקפה גם בהיותו כאוב ומטושטש, ושנינו: "בודקין אותו שלשה פעמים, אם אמר על ליו ליו (לאו לאו בכתיב הנהוג כיום) ועל הן הן – דבריו קיימין" (תוס', שם).
בשאלה זו של בעלים המצויים בסכנת נפשות עסקנו בפירוש גיטין פ"ו מ"ג ומ"ו, ולא נחזור על הדברים.

Mishnah 6

<b>כל המשנה מופיעה במסכת כלים פי"ג מ"ז אגב הדיון בכלי מתכות. שם המשנה מצויה בהקשרה הטבעי, וכאן היא הובאה אגב הדיון בחידושי סופרים. לפי רשימת הכלים הם כולם מרובי שיניים..
<b>הכדומין האשקלונים</b> – פירוש הגאונים: "יש מפרשין זה העץ הגדול שהוא להקר בו המים. ויש אומרים זה ברזל להוציא הדלי מן המים ושמו מוו[כ]טאפה" (עמ' 33). הרמב"ם מסכים שהוא כלי להוצאת דלי שנפל, והוא טבעת ועליה שרשראות ובקצתן ווים. לפי התיאור החי של הרמב"ם זהו כלי "לצוד" בו דליים שנפלו לבור מים. כלי כזה נתגלה בתוך בור מים ביוון (איור 8) ונזכר אצל אריסטופנס<sup class="footnote-marker">23</sup><i class="footnote">חפירות האגורה באתונה, מס' 11, עמ' 10 (איור 13); אריסטופנס, שירים, מס' 1002 ואילך.</i>, והוא נקרא קרגרפה (κρεάγρα – kregrafa). אמנם זה מסביר מדוע יש לכלי אונקלי, אבל אין זה מסביר את הצורך לדבר על מקרה שבו נשבר האונקלי (הוו), הרי נותרו ווים נוספים וודאי שהכלי עדיין מתפקד למטרתו הראשונית. אם כן מה הספק? הכלי שהרמב"ם מתאר הוא כנראה הנקרא "משלית": "משלשלין את המשלית להעלות בה כלי או קיתון" (תוס', שבת פי"ד ה"ג).
<b>איור 8א. </b>משלית לשליית כדים מבאר. ריץ, מילון, עמ' 310.
<b>איור 8ב. </b>משלית (מס' 68-71) , מס' 48-50 הם מסרקי כינים. מתוך צ'צ'י כלי ברונזה, עמ' 44.
בערוך מובאת סדרה של איורים דמיוניים ערוך השלם כרך ד, עמ' 200) בעקבות פירוש הגאונים. הר"ש מתלבט וחוזר על הצעות קודמות, ודבריו מהווים פירוש לדברי הגאונים. לדבריו "להקר את המים" משמעו להכניס דלי למים כדי לקררו, ושוב נשאלת השאלה לשם מה צריך כלי מיוחד, ולמה דווקא כדומים באשקלון? להערכתנו, לפירושי המפרשים שלושה שלבים:
א. הטקסט שקדם לפירוש הגאונים לטהרות (שאיננו לפנינו) ובו נאמר שהכדום הוא עץ גדול המשמש להוצאת הדלי מן המים;
ב. פירוש הגאונים שלפנינו כבר פירש את המשפט הקדום בשני פירושים: 1. להעלות כלי שנפל (או להשרות דלי בתוך מים לקררו); 2. מתקן עץ לשאיבת מים;
ג. הרמב"ם והר"ש פירשו את פירוש הגאונים: מהו להוציא דלי ומהו להקר מים. למעשה הר"ש והרמב"ם מציעים פירושים מסברה הבאים להסביר את פירוש הגאונים.
לפיכך אנו משערים שיש להלך בעקבות פירוש הגאונים הקדום והכדומים הם כלי לשאיבת מים, גלגלת להעלאת דליים מבור מים (באר אנטיליה). לפי ההקשר הכדומים הם מתכת המשמש את העץ, כלומר וו ברזל המחובר לעץ. העץ הוא הגלגל עצמו, והברזל וו שעליו תלוי הכד. באזור אשקלון מצויים מי תהום גבוהים ובארות אנטיליה רבות (איור 9). כידוע היו שיטות שאיבה אחדות, אחת מהן כללה גלגל מסתובב שאליו קשורים דליים הנשפכים לתעלת מים. הקושי הוא שלא ברור לשם מה יש לכלי ווים רבים. שיטה אחרת כללה מוט מאוזן שאליו נקשר דלי; במקרה זה יש אכן אנקול אחד ובהיעדרו אין הכלי יכול לשאוב מים, אך עדיין נותר מכשיר פשוט ויעיל. כלי זה מכונה בערבית מסורתית "שדוף" ומשתמשים בו במצרים, וציור שלו מצוי על פסיפס בטוניס (איור 10), וסביר שהוא הכדומים. לפי ההקשר הכדומים שייכים למשפחת בעלי השיניים הרבות, ולכך מתאים קילון המופעל על ידי גלגל שיניים, וגם כאשר נפלה שן אחת נותרו שיניים נוספות, וכך באנו לפתרון שלם.
כדומים אלו נקראו על שם אשקלון משום שבאזור זה נמצאו בורות מים רבים שהופעלו על ידי אנטיליה. בארות אלו מוכרות עד היום.
<b>איור 9א. </b>מתקן אנטיליה ששוחזר בנאות קדומים. שימו לב לגלגל כדי המים מאחורנית.
<b>איור 9ב. </b>תמונת באר האנטיליה מאשקלון כפי שצולמה בידי וילסון במאה התשע עשרה (פלשטינה ב, עמ' 505). זו באר אנטיליה שעליה מתקן שאיבה ערבי מסורתי, ולדעתנו הכדים התלויים על הגלגל נתלו בעזרת אונקל מיוחד, הוא הכדום האשקלוני. בארות אלו מצויות בכל רחבי הארץ, אך נפוצות במיוחד באזור אשקלון<b>.</b>
<b>איור 9ג. </b>באר אנטיליה שלמה באקלון, מתוך ספרית הקונגרס האמריקאי, באדיבות א' איילון.
<b>איור 10א. </b>קילון או שדוף. פליקס, החקלאות, עמ' 303.
<b>איור 10ב. </b>קילון, מצויר על הפסיפס מאודנה (תוניס). צילמה ד' ספראי במוזאון ברדו.
<b>שנישברו ואונקלי שלהם קיימת</b> – הגלגל נשבר, או חלק מהשיניים נשברו, אך נותרו הווים. <b>הרי אילו טמאין</b> – אמנם אי אפשר לשאוב בהם, אבל הווים עומדים בפני עצמם. אם כן לכלל של "מעין מלאכתו" משמעות מקלה ביותר. <b>המעבר</b> – לדעת פליקס זהו כלי מעין רחת עם שיני עץ<sup class="footnote-marker">24</sup><i class="footnote">פליקס, החקלאות, עמ' 240-239.</i>. לפי ההקשר הכלי מאפשר להעביר שחת ממקום למקום.<b> </b>[<b>ו</b>]<b>המזרה</b> – כלי לזריית הדגן (איור 11),<b> והמגוב</b> – לפי פליקס גם הוא כלי זרייה<sup class="footnote-marker">25</sup><i class="footnote">פליקס, שם, עמ' 240.</i>,<b> וכן מסרק שלראש</b> – מסרק הראש נועד לפליית כינים ויש בו שיניים רבות צפופות (איור 12). אפשר להשתמש בו גם אם מעט שיניים נשרו, וגם שן שנשברה בחלקה אך עיקרה קיים עדיין עושה את רוב תפקידה<b>. שניטלה אחת משניהן</b> – מנוקד "מִשִניהן",<b> ועשה שלמתכת הרי אלו טמאין – </b>זה עץ שמשרת את המתכת. כל הכלים הללו שייכים למשפחת מרובי השיניים,
<b>איור 11ב. </b>מזרה על נר "דרום". זוסמן, נרות, עמ' 258.
<b>איור 12א. </b>מסרק. מתוך בנואיט ואחרים, מחקרי מדבר יהודה ב, תמונה 12, וראו עוד 49 באיור 8ב לעיל.
<b>איור 12ב. </b>כלי רחצה ובתוכם מסרק. מתוך למר, תמונות, עמ' 111. משמאל צרור כלי בית מרחץ (כלים למריחת שמן ולגירודו).
<b>איור 12ג. </b>מסרק צמר. מוזאון רחשנובה, רומניה. צילמה ד' ספראי.
וכך הצענו לפרשם. <b>ועל כולן אמר רבי יהושע דבר חדש חידשו סופרים ואין לי מה אשיב</b> – משפט זה מופיע גם בתוספתא כלים המוסבת על משנת כלים (פי"ג מ"ד). במשנה שנינו סדרת פרטים טכניים: "מגריפה שניטלה כפה, טמאה, מפני שהיא כקורנס, דברי רבי מאיר, וחכמים מטהרין. מגירה שניטלו שיניה אחת מבינתיים, טהורה, נשתייר בה מלא הסיט במקום אחד, טמאה. המעצד והאזמל והמפסלית והמקדח שנפגמו, טמאים, ניטל חיסומן, טהורין. וכולן שנחלקו לשנים טמאים, חוץ מן המקדח והרוקני בפני עצמה טהורה". על כך מוסיפה התוספתא: "מגריפה שניטל פיה ונשתייר בה מלא הסיט על פני כולה, טמאה, ניטלה כולה, אמר רבי נתן בן יוסף בזו בית שמאי מטמאים ובית הלל מטהרים" (כלים בבא מציעא פ"ג ה"ח, עמ' 581), וכן: "האיזמל של דיקני טמא בפני עצמו, כשהוא מחברו חיבור לטומאה ואין חיבור להזאה. מחט של מוכסין שניטל עוקצה טמאה מפני חודה, ניטלה חודה טמא מפני עוקצה, נחלקה לשנים אם משמשת מעין מלאכתן ראשונה טמאה ואם לאו טהורה" (תוס', שם ה"ט).
לכאורה ההלכות כולן הגיוניות, והן עוסקות בשאלה האם ניתן לעשות מעין מלאכתן בכלי המתכת. ברם בעיוננו ראינו כי להגדרה זו של "מעין מלאכתן" משמעויות שונות – מלאכתם הקודמת בדיוק, מלאכה דומה, או מלאכה אחרת (מגרפה ההופכת לקורנס – מעין פטיש). ואכן אי הנחת אינה רק תחושה של חוקר ספקני בן ימינו; היא מופיעה כבר בדברי תנא קדום: "השרתוע והדוקרן והמעדיר והמלקוט של כובשין, שניטלה אחת משניהן ועשה של מתכת, הרי אלו טמאין. על כולן אמר רבי יהשע דבר חדש חדשו הסופרים ואין לי מה אשיב" (תוס', שם הי"ד, עמ' 582). לא נעסוק בכלים עצמם; ההלכה פשוטה: אם הכלי תוקן הוא חוזר לקבל טומאה ולשמש ככלי. החשוב בהלכה זו הוא דברי רבי יהושע. מלשונו ניתן להסיק:
1. לפנינו חידוש הלכתי של הדור האחרון או זה שלפניו.
2. החידוש אין בו שיטה והיגיון אלא קביעה סתמית (דיון במקרים ולא קביעת כלל הלכתי).
3. יש בדברי רבי יהושע שילוב של ביקורת וקבלת דין.
ביטוי זה חזר כאמור בדברי רבי יהושע גם לעיל בתוספתא העוסקת במשנה ב (או שהועבר ממקום אחד למשנהו): "האשה שהיא טבולת יום ולשה את העיסה קוצה הימנה חלה ומפרשת מנחת בכפישה או בנחותא ומקפת וקורא לה שם מפני שהיא שלשי והשלשי טהור בחולין עריבה שהיא טבלת יום לשון בה עיסה וקוצין הימנה חלה מוקפת וקורין לה שם מפני היא שלישית והשלישית טהור בחולין ועל כולן אמר רבי יהשע דבר חדש שחידשו סופרים ואין לי מה אשיב" (פ"ב הי"ד, עמ' 686). כפי שהראינו שם ההלכה מבוססת על מסורת המיוחסת לרבי יהושע עצמו, בדבר האבחנה בין שני לשלישי, ולכאורה קשה להבין על מה מלין רבי יהושע, או ממה הוא מתפעל. ואכן מסתבר ששתי מסורות הפוכות יוחסו לרבי יהושע, אך מעבר לייחוס חשובה הרבה יותר משמעות המשפט.
לדעת רבי יהושע בדור יבנה אלו הלכות חדשות ללא מסורת וללא היגיון. רבי יהושע מקבלן מתוך משמעת. רבי נחמיה<sup class="footnote-marker">26</sup><i class="footnote">ראו פירושנו לכלים פי"ג מ"ד.</i> מצליח לכנס את המקרים לכלל משפטי. הכלל של רבי נחמיה פשוט, הכלל שבמשנה מתוחכם ומשפטי עוד יותר וזה שכלול הכלל. דברי רבי יהושע נועזים ומבטאים אופוזיציה להלכות אלו, ואולי לדרך הרבנית כולה. כל ההלכות הללו הן "פאר" האבחנה המשפטית התנאית, והנה מתברר שדרך לימוד זאת חדשה, וחכם מרכזי כרבי יהושע מותח עליה ביקורת. אפשר אמנם גם להבין את דבריו כהתפעלות, אבל מכל מקום יש כאן חידוש. במבוא הכללי לפירוש המשניות עמדנו על כך ששיטת הכללים המשפטיים והאבחנות ההלכתיות המדוקדקות התפתחה בשלב שני של תורה שבעל פה, לאחר שלבים סמויים של התפתחות תוך דיון במקרים שונים, והתנהגות דתית אינסטינקטיבית של שומרי מצוות. כך אנו מציעים לפרש את דברי רבי יהושע ואף להבין שהמפנה הורגש בדור יבנה, אף שהוא החל קודם לכן והתחולל כתהליך לימודי ארוך, מימי שמאי והלל לפחות.
מעניין שלרבי יהושע נקשרו סיפורים על משמעת והפרתה, אף ששאלה זו בוודאי העסיקה את כל החכמים, ואין חכם שלא התמודד עמה בדרכו<sup class="footnote-marker">27</sup><i class="footnote">ראו הנספח למסכת ראש השנה. </i>.

Mishnah 7

<b>התורם את הבור ואמר הרי זה תרומה על מנת שתעלה שלום</b> – מבחינה משפטית יש כאן נדר על תנאי, כמו במשנה הקודמת. התרומה תהיה תרומה אם לא תיפגע, ואם תיפגע ירים הבעל תרומה נוספת. כמו שהמשנה מנוסחת אפשר להבין שהבעל רוצה מאוד להרים תרומה, ולכן מתנה שאם התרומה תיטמא או תיפגע באופן פיזי ירים תרומה אחרת. קריאה כזאת אפשרית בעיקר בשל המשך המשנה, ברם אפשר גם שיש כאן התניה כלפי מעלה: אם התוצרת תעלה בשלום אזי אפריש תרומה, ואם יחול אסון טבע אמנע מקיום המצווה. מבחינה דתית (הלכתית ורעיונית) תנאי כזה הוא חוצפה כלפי מעלה, וברור שהוא חייב בתרומה בכל מצב, אבל לא תמיד אנשים מתנהגים כהלכה, והשאלה היא האם ההפרשה חלה או שעליו להפריש תרומה מחדש. במבוא לנדרים הרחבנו בנושא זה של נדרים למען ישועה והצלה וראינו שחכמים הסתייגו מנדר כזה, וקל וחומר שהסתייגו מאמירה מעין זו שבמשנה. כפי שנראה להלן הפירוש הראשון עיקר, או שלפחות הסיפא מדברת דווקא על מקרה של בעלים שרוצה לשמור על התרומה. <b>שלום מן השבר מן השפיכה</b> – התנאי הוא על חשש שבירת הכלי, או על שפיכתו,<b> אבל לא מן הטומאה</b> – הוא אינו כולל מקרה שהתרומה נטמאת. במקרה כזה התרומה חלה. <b>רבי שמעון אומר אף מן הטומאה</b> – גם היא נכללת בכלל. את המשפט האחרון אפשר לקרוא בשתי צורות: או שהוא המשך התנאי, כלומר דברי התורם, או שזו ההלכה של חכמים שהמינוח "שלום" אינו כולל תרומה ואם התרומה נטמאת התרומה חלה, והכוהן לא יוכל כמובן ליהנות ממנה<sup class="footnote-marker">28</sup><i class="footnote">תרומה טמאה אסורה לאכילה, אבל ניתן להאכילה לבהמתו ולהשתמש בשמן לתאורה וכדומה. אבל ככלל תרומה טמאה אסורה.</i>. <b>נשברה</b> – התרומה נשפכה חזרה לערֵמה,<b> אינה מדמעת</b> – אינה הופכת את הערמה כולה לחשש תרומה, שהרי התרומה בטלה ברגע שנשבר הכלי. <b>עד היכן תשבר ולא תדמע כדי שתיתגלגל ותגיע לבור</b> – אם הגיעה לבור אין היא מדמעת, ואם לא הגיעה לבור ודאי שהתוצרת שבבור (כגון היין בבור הגת) אינה מדומעת, כלומר נקייה מחשש תרומה (אבל היא טבל).<b> רבי יוסי אומר אף מי שהיה בו דעת להתנות ולא התנה נשברה אינה מדמעת מפני שהוא תניי בית דין</b> – תנאי בית דין הוא החלטה שאינה נובעת ממערכת התנאים הרגילה אלא החלטה מקדמית העוקפת או זוכה לקדימות על פני זכויות הבעלים. כלומר גם אם הבעלים לא התנה וחבית התרומה נשברה – עליו להרים תרומה אחרת, והתרומה הראשונה לא חלה. כאן ברור שהפירוש הראשון לרישא מתאים יותר. כלומר הבעל רוצה להרים תרומה ולשמור עליה, וזה תנאי טוב וראוי (והא ראיה שהוא חל גם אם לא התנה).
המינוח "תנאי בית דין" חוזר פעמים מספר בהקשרים שונים, כגון החלטות בית דין העוקפות את רצון היחיד (כגון כתובות פ"ד מ"ז; מי"א). בזבחים שנינו: "אמר רבי יוסי<sup class="footnote-marker">29</sup><i class="footnote">בעל מלאכת שלמה גרס "שמעתי אף...".</i> אף מי שלא היה בלבו לשם אחד מכל אלו כשר, שהוא תנאי בית דין שאין המחשבה הולכת אלא אחר העובד" (פ"ד מ"ו). לכאורה אפשר להבין שאלו דברי רבי יוסי. תנאי בית דין הוא שהזביחה הולכת אחר מחשבת הזובח. ברם אם כך, אין בדבריו נימוק לדעתו המיוחדת. אדרבה, גם רבי יוסי דורש שלא תהא מחשבת פסול, אלא שהבעלים המביא את הקרבן אינו צריך להקדישו בכוונה למטרה כלשהי, ודי בעצם הבאת הקרבן כדי לכפר או לצאת ידי החובה המוטלת על הבעלים. הרמב"ם פירש שמשפט זה הוא עיקר דבריו של רבי יוסי, ויש להבינם באופן זה: בעלים שלא חשב אף אחת ממחשבות אלו קרבנו כשר, שכן המחשבה הולכת אחר השוחט. ברם בראשית דברי רבי יוסי אין כלל הדג שהוא מדבר על הבעלים או על השוחט, ואם כך עיקר חידושו של רבי יוסי חסר מן הספר, ואין להכניסו לדבריו. אם כן אפשר שהמשפט חוזר לדברי חכמים ולכל ארבעת הפרקים האחרונים שבמסכת זבחים שתנאי בית הדין הוא ש"המחשבה"<sup class="footnote-marker">30</sup><i class="footnote">קרבן נפסל אם הייתה מחשבת פסול, כלומר כוונה שלא לבצע את העבודה כהלכה. </i> היא מחשבת העובד, ומי שאינו עובד אינו יכול לפגל את הקרבן או לפסלו. כלומר אם מישהו אחר (כגון הכוהן) אכל אותו אחר זמנו אין הקרבן נפסל רטרואקטיבית, כפי שדנו בנושא בסוף פרק ב בזבחים.
תנאי בית דין מצטייר כהחלטה מיוחדת שאינה נובעת מסדר הדין המשפטי. כפי שהסברנו בזבחים סוף פ"ב אכן ההחלטות בנושא לא נבעו משיקול משפטי, אלא להפך, הרצון להחלת כללי המשפט של חז"ל על המקדש יצר מבנה שאין לו צידוק מוסרי או משפטי. במשמעות זאת המונח מופיע בסדרת משניות בשקלים פ"ז. בפירושנו שם ראינו שלא לכל ה"תנאים" אין הסבר הלכתי רגיל. "תנאי בית דין" עשוי להיות זיכרון אותנטי על החלטות בלתי לכידות מבחינה משפטית, אך אפשר גם שהוא מונח לקונסטרוקציה מאוחרת הבאה להסביר את נוהגי המקדש כך שיתאימו להלכות חכמים ולתפיסתם.
משנתנו אמורה בסתם, כדין כללי של התורם. אבל בירושלמי מצמצמים אותה לטבול יום בלבד: "אמר רבי יוסי בן חנינה בטומאת טבולי יום היא מתניתא. אמר רבי אילא שכן טבולי יום מצויין בין הגיתות. אמר רבי יוסי אין לטבול יום מגע אצל טבל. תני, אמר רבי יודן, במה דברים אמורים בתרומה גדולה שהיא צריכה לתרום מן המוקף, אבל בתרומת מעשר אפילו שאר כל הדברים שלום הם. היה תורם תרומה ותרומת מעשר כאחת אינה שלום, יהודה ברבי אומר לא עלתה על דעתו שלזה לעבור על דברי תורה, להקדים תרומת מעשר לתרומה גדולה" (תרומות פ"ב ה"ב, מא ע"ג). לא ברור האם רבי יודן מצרף סייג נוסף או שאינו מתייחס לסייג הקודם; אם זה סייג נוסף אזי המשנה בטבול יום ובתרומה גדולה בלבד. מכל מקום, לפנינו מחלוקת. לפי רבי יוסי אין טבול יום מטמא טבל במגע כי הוא עדיין נחשב לחולין, וזו עמדה מקלה. לפי רבי יוסי בן חנינה משנתנו עוסקת בטבול יום (גם בו או רק בו), כלומר רק (גם) בטבול יום תנאי כזה חל, ואם התרומה נטמאה (בטומאת טבול יום) היא מתבטלת. כלומר לטבול יום כוח לטמא, אבל מקלים בהרמת התרומה ומבטלים אותה כדי לא לגרום לטומאה ולהפסד, ואיננו יודעים האם החשש העיקרי הוא שתרומה תיטמא או שהכוהנים יפסידו. כך או כך, מעניינת ההגדרה "טבולי יום מצויין בין הגיתות"; בין העובדים יש טבולי יום ולכן מנסים לעקוף ולמנוע מהם לטמא תוצרת.
לפי הירושלמי משנתנו עוסקת בטבול יום ובכך יש הסבר מדוע שלוש המשניות האחרונות נשנו בסוף פרק זה, ובכך תשובה לשאלה שהעלינו בראשית משנה ה.
ההלכה חוזרת בתוספתא בשינוי סגנון: "התורם את הבור ונתנה במקום שתתגלגל והגיע לבור ולשפכה, הרי זה שלם<sup class="footnote-marker">31</sup><i class="footnote">תרומה שלמה.</i>. התורם את הבד ונסדקה חבית או נשפכה, אם ירד הימנו כדי דימוע אינו שלם, ואם לאו הרי זה שלם" (פ"ב הט"ו, עמ' 686). גם יתר ההלכות במשנה חוזרות בתוספתא (פ"ב הט"ז-הי"ז, עמ' 686).

ביבליוגרפיה

<i>אבות דרבי נתן, מהדורת שכטר, ש"ז, וינה, תרמ"ז.
אבי יונה, גיאוגרפיה היסטורית – אבי יונה, מ', תשכ"ג, גיאוגרפיה היסטורית, ירושלים.</i>
אגדת בראשית, מהדורת ווארשה, תרל"ו.
אגרת רב שרירא גאון, מהדורת לוין, ב"מ, חיפה, תרפ"א.
אהבת ציון וירושלים, ראטנער, ד', וילנא, תרס"א-תרע"ג.
אונא, וו שין – אונא, א', תשכ"ה, תש"ם, "ו' ו-ש' המתחלפות במשנה", <i>סיני</i> נו, עמ' ח-יב; פז, עמ' קה-קיח.
<i>אוצר הגאונים, מהדורת לוין, ב"מ, חיפה וירושלים, תרפ"ח-תש"ג; מהדורת צילום, ירושלים, תשמ"ד.</i>
אוצר המדרשים – ראו אייזענשטיין.
<i>אור זרוע, רבי יצחק ברבי משה נ"ע מווינה, מהדורת זיטאמיר, תרכ"ב.
אור שמח, רבי מאיר שמחה הכהן, ירושלים, תשמ"ב.</i>
אייזענשטיין, אוצר המדרשים – אייזענשטיין, י"ד, ללא שנת דפוס, אוצר המדרשים, ירושלים.
<i>איכה רבה, מהדורת באבער, ש', וילנא, תרנ"ט.</i>
אלבק, מבוא – אלבק, ח', תשי"ט, מבוא למשנה, ירושלים - תל אביב.
אלבק, עריכת המשנה – Albeck, Ch., 1936, <i>Untersuchungen Ueber Die Redaction der Mischna</i>, Berlin.
אלבק, פירוש – אלבק, ח', תשי"ב, פירוש לשישה סדרי משנה, ירושלים - תל אביב.
אלון, מחקרים – אלון, ג', תשי"ז-תשי"ח, מחקרים בתולדות ישראל בימי בית שני ובתקופת המשנה והתלמוד, א-ב, ירושלים.
אלקוק, חיים – Alcock, J.P., 1996<i>, Life in Roman Britian</i>, London.
<i>אסתר רבה, קושטא, רע"ד או ר"פ.</i>
אפשטיין, מבוא – אפשטיין, י"נ, תש"ח, מבוא לנוסח המשנה, ירושלים.
אפשטיין, מבואות – אפשטיין, י"נ, תשי"ז, מבואות לספרות התנאים, ירושלים - תל אביב.
אפשטיין, מחקרים – אפשטיין, י"נ, תשמ"ד-תשנ"א, מחקרים בספרות התלמוד ובלשנות שמית, א-ד, ירושלים.
<i>ארבעה טורים, רבי יעקב ברבי אשר, מהדורת וארשה, תרמ"ב.מחבר
אריסטופנס, שירים – זילברשלג, י' (מתרגם), תשכ"ז, אריסטופנס, אחת עשרה קומדיות, ירושלים.</i>
באומגרטן, משקין – Baumgarten, J.M., 1995, "Liquids and Susceptibility to Defilement in 4Q Fragments", <I>JQR</I> 85, pp. 91-101.
בוט, טהרה – Booth, R.P., 1986, "Jesus and the Laws of Purity", <I>JSNTS</I> 13.
ביכלר, בית הלל – ביכלר, א', 1905, "הלכות למעשה כבית שמאי בזמן הבית ואחר החורבן", בתוך:Krausz, S. and Weisz, M. (eds.), 1905, <i>Emlékkönyv Bloch Mózes tiszteletére életének kilencvenedik, évfordulója alkalmából kiadják tanitványai, Sefer ha Yovel Mosheh Aryeh Bloch</i>, Budapest, pp. 21-30.
ביכלר, נטילת ידים – Büchler, A., 1909-1910, "The Law of Purification in Mark 7.1-23", <i>ExpTim</i> 21, pp. 34-40.
בלומנר, קדמוניות – Blümner, H., 1911, <i>Die Römischen Privataltetumer</i>, München.
בעל המאור על הרי"ף, הודפס בתלמוד ש"ס וילנא.
בראנד, כלי חרס – בראנד, י', תשי"ג, כלי החרס בספרות התלמודית, ירושלים.
<i>בראשית רבה, מהדורת טהעאדאר-אלבק, הוצאת צילום, ירושלים, 1965.
ברודי, רב נטרונאי – ראו תשובות רב נטרונאי.</i>
גודמן, המעמד השליט – Goodman, M., 1987, <i>The Ruling Class of Judaea</i>, Cambridge.
גולדברג, שבת – גולדברג, א', תשל"ו, פירוש למשנה מסכת שבת, ירושלים.
גיאוניקה – Ginzberg, L., 1968, <i>Geonika</i>, New york (Second edition).
גינצבורג, פירושים – גינצבורג, י"ל, תשכ"א, פירושים וחדושים בירושלמי, א-ד, ניוארק.
גינצבורג, שרידי ירושלמי – גינצבורג, י"ל, תרס"ט, שרידי הירושלמי, נויארק.
גרין, לוקס – Green, J.B., 1997, <i>The Gospel of Luke, The New International Commentary on Luke</i>,<i> </i>Grand Rapids.<i></i>
דה לנגה, טקסטים מיוונית – Lange, de N., 1996, <i>Greek Jewish Texts from the Genizah</i>, Tübingen.
דוגלס, טהרה וסכנה – Douglas, M., 1966, <i>Purity and Danger: An Analysis of the Concepts of Pollutionand Taboo</i>, London.
דקדוקי סופרים – ראו רבינוביץ.
הלכות גדולות, מהדורת הילדסהיימר, ע', ירושלים, תשל"ב.
הלכות פסוקות מן הגאונים, מילר, י', קראקא, תרנ"ג.
הלכות קצובות, מרגליות, מ', ירושלים, תש"ך.
<i>הרינגטון, טהרת חולין – </i>Harrington, H.K., 1995, "Did the Pharisees Eat Ordinary Food in a State of Purity?", <I>JSJ</I> 26, pp. 42-54.
ויזר, סעודה – Visser, M., 1991, <i>The Rituals of Dinner: The Origins, Evolution, Eccentricities and Meaning of Table Manners</i>, London.
וילסון, פלשטינה - Wilson, C.W., 1975, <i>The land of Judea & The Jerusalem environs:including the mountains of Ephraim and the Dead Sea region, I</i>ntrod. by Zev Vilnay, Jerusalem
ויס, פוגמא – Weis, P.R., 1956-1957, "A Note on PUGMHI", <I>NTS</I> 3, pp. 233-236.
זוסמן ו', 1972, נרות חרס מעוטרים, ירושלים.
זוסמן, סוגיות – זווסמן, י', תשכ"ט, סוגיות בבליות לסדרים זרעים וטהרות, עבודת דוקטור בשכפול, האוניברסיטה העברית, ירושלים.
חילופי מנהגים – מהדורת לוין, ב"מ, אוצר חילוף מנהגים בין בני ארץ ישראל ובני בבל, בני ברק, תשמ"ז; מהדורת מרגליות, מ', החילוקים שבין אנשי ארץ-ישראל ואנשי בבל, ירושלים, תרצ"ח.
חמדה גנוזה, מהדורת שניאורזאהן, ש"ז, ירושלים, תרכ"ג.
חסדי דוד, ר' דוד פארדו, ליוורנו, 1776.
<i>חפירות האגורה באתונה – </i>The American School of Classical Studies at Athens (no author name),<i> Excavations of the Athenian Agora Picture Books</i>, 1951-1993, Athens.
<i>טור שלחן ערוך – ראו ארבעה טורים.</i>
יוסף בן אפרים קרו – בתוך ארבעה טורים.
<i>ילקוט המכירי, ישעיהו משלי, מהדורת כהנא שפירא, י"ז, ירושלים, תשכ"ד.
ילקוט המכירי, תהילים, מהדורת בובר, ש', ירושלים, תשכ"ד.
ילקוט המכירי, תרי עשר, מהדורת גראינוף, א', לונדון, 1909.
ילקוט שמעוני, מהדורת שילוני, י', ירושלים, תשל"ג ואילך.
יתרון האור, פערלמן, ר' יי"ל, הודפס במשניות מהדורת וילנא.</i>
לאו, פלורה – Loew, I., 1928, <i>Die Flora der Juden</i>, Hildesheim.
לוי, מילון – Levy, J., 1924, <i>Woerterbuch ueber die Talmudim und Midrashim</i>, Vienna.
לחם שמים, רבנו יעב"ץ, ירושלים, תשי"ח.
ליברמן, יוונים ויוונות – ליברמן, ש', תשכ"ג (תשמ"ד), יוונים ויוונות בארץ ישראל, ירושלים.
ליברמן, ירושלמי – ליברמן, ש', תשנ"ה, ירושלמי כפשוטו, ניו יורק - ירושלים.
ליברמן, מחקרים – ליברמן, ש', תשנ"א, מחקרים בתורת ארץ ישראל, ירושלים.
ליברמן, תוספת ראשונים – ליברמן, ש', תשנ"ט, תוספת ראשונים, ירושלים - ניו יורק.
ליברמן, תוספתא כפשוטה – ליברמן, ש', תשט"ו-תשמ"ח, תוספתא כפשוטה, ניוארק.
ליכטנשטיין, מגילת תענית – Lichtenstein, H., 1931-2, "Die Fastanrolle Eine Untersuchung Zur Jüdisch-Hellenistechen Gesschichte", <I>HUCA</I> VIII-IX, pp. 257-351.
לינדרס, מזון טהור – Lindars, B., 1988, "All Foods Clean: Thoughts on Jesus and the Law", in: Lindars, B. (ed.), <i>Law and Religion</i>, Cambridge, pp. 61-72.
למר, תרבות – Lamer, H, 1919, <i>Kultur im Bilde</i>, Leipzig, no. 111.
<i>לקוטי הרמב"ן למסכת תענית לתלמיד מתלמידי הרמב"ן, שאלוניקי, תק"ל.</i>
מגיד משנה, הודפס על גיליון משנה תורה לרמב"ם, מהדורת תל אביב, 1959.
מגילות מדבר יהודה – <i>DJD Discoveries in the Judean Desert</i>, 1953-1995, in: Balliet, M. et al. (eds.), Oxford.
מגילת המקדש – ידין, י', תשל"ז, מגילת המקדש, ירושלים.
מגילת תענית – ראו ליכשטנשטיין, מגילת תענית; נעם, מגילת תענית.
מדרש משלי, בתוך: מדרש שוחר טוב, מהדורת כהן, י', ירושלים, תשכ"ח.
מדרש שמואל, בתוך: מדרש שוחר טוב, מהדורת כהן, י', ירושלים, תשכ"ח.
מדרש תהילים (שוחר טוב), מהדורת בובר, ש', וילנא, תרנ"א.
מדרש תנאים לדברים, מהדורת הופמן, ד"צ, ברלין, 1909-1908.
מדרש תנחומא, קושטא, רפ"ב ומנטובה, שכ"ג.
מדרש תנחומא-בובר, מהדורת בובר, ש', וילנא, תרמ"ה.
מורקהרדט, החיים הפרטיים ברומא – Marquardt, J., 1879, <i>Das Privatleben der Römer</i>, Leipzig.
<i>מחזור ויטרי לרבנו שמחה, מהדורת הורביץ, ש', נירנברג, תרפ"ג; ד"צ, ניו יורק, תש"ך.</i>
מילגרום, תהילים – Milgrom, J., 1991, <i>Leviticus 1-16, Anchor Bible</i>, Doubleday.
<i>מילון בן יהודה – בן יהודה, א', 1959, מילון הלשון העברית, ירושלים - תל אביב.</i>
מיליקובסקי, נטילת ידיים – Milikowsky, Ch., 2000, "Reflections on Hand-Washing, Hand Purity and Holy Scripture in Rabbinic Literature", in: Poorthuis, M.J.H and Schwartz, J. (eds.), <i>Purity and Holiness: The Heritage of Leviticus</i>, Leiden, pp. 149-162.
<i>מכילתא דרבי ישמעאל, מהדורת האראוויטץ, ח"ש ורבין, י"א, ד"צ, ירושלים, תש"ל.
מכילתא דרבי שמעון בר יוחאי, מהדורת אפשטיין, י"נ ומלמד, ע"צ, ירושלים, תשט"ו.
מלאכת שלמה, פירוש למשנה לר' שלמה עדני, הודפס בתוך משניות יכין ובועז, ירושלים, תשט"ז.
מלחמות היהודים, יוספוס פלביוס, מהדורת שליט, א', ירושלים - תל אביב, תשכ"ז.
מסכת דרך ארץ, מהדורת היגער, מ', ירושלים, תרצ"ח.
מסכת כלה, מהדורת היגער, מ', ירושלים, תש"ל.
מסכת סופרים, מהדורת היגער, מ', ניו יורק, תרצ"ד.
מסכתות זעירות, מהדורת היגער, מ', ירושלים, תש"ל.</i>
מקובי, טקס – Maccoby, H., 1999, <i>Ritual and Morality</i>, Cambridge.
מקובי, שטיפת כוס – Maccoby, H., 1982, "The Washing of Cups", <I>JSNT</I> 14, pp. 3-15.
מרגליות, החילוקים – מרגליות, מ', תרצ"ח, החילוקים שבין אנשי ארץ-ישראל ואנשי בבל, ירושלים.
מרגליות, הלכות ארץ-ישראל – מרגליות, מ', תשל"ד, הלכות ארץ-ישראל מן הגניזה, ירושלים.
משנה שלמה, מהדורת ורטהימר, ש"א, ירושלים, תשנ"ב.
נויסנר, החברות –Neusner, J., 1960, "The Fellowship in the Second Jewish Commonwealth", <I>HTR</I> 53, pp. 125-142.
נויסנר, טהרה –Neusner, J., 1994, <i>Purity in Rabbinic Judaism: A Systematic Account</i>, Atlanta.
נויסנר, טומאת מדף – Neusner, J., 1978-1979, "Scripture and Mishna: The Exegetical Origins of MADDAF", <I>PAAJR</I> 46-47, pp. 99-111.
נויסנר, סדר טהרות – Neusner, J., 1974, 1977, <i>History of the Mishnaic Law of Purities</i>, 22 vols., Leiden.
ניומן, מעשים – ניומן, ה', תשמ"ז, המעשים לבני ארץ – ישראל ורקעם ההיסטורי, עבודה לתואר שני, האוניברסיטה העברית, ירושלים.
נעם, מגילת תענית – נעם, ו', תשס"ד, מגילת תענית – הנוסחים, פשרם ותולדותיהם, ירושלים.
סדר עולם רבה, מהדורת רטנר, ב', ניו יורק, תשכ"ו.
סדר רב עמרם גאון, מהדורת גולדשמידט, ד', ירושלים, תשל"ב.
סוקולוף, ארמית בבלית – Sokoloff, M., 2002, <i>A Dictionary of Jewish Babylonian Aramaic</i>, Ramat Gan.
סירליאון (שירליאון, סיריליאו) רבינו שלמה, תלמוד ירושלמי סדר זרעים, מהדורת הלוי, ח"י, ירושלים, תשי"ד-תשכ"ז.
סנדרס, ההלכה עד למשנה – Sanders, E.P., 1990, <i>Jewish Law from Jesus to Mishna</i>, London and Philadelphia.
סנדרס, ישו ויהדותו – Sanders, E.P., 1965, <i>Jesus and Judaism</i>, London and Philadelphia.
ספר האשכול, מהדורת אלבק, ח', ירושלים, תשד"ם; מהדורת אויערבך, צ"ב, האלברשטאט, תרכ"ו.
ספר הישר, רבנו תם, מהדורת דן, י', ירושלים, תשמ"ו, מבוססת על הדפוס הראשון, ונציה, שפ"ה; מהדורת ראזענטהאל, ש"פ, ד"צ, ירושלים, תשנ"ג.
ספר המקצועות, מהדורת אסף, ש', ירושלים, תש"ז.
ספראי, בימי הבית – ספראי, ש', תשנ"ד, בימי הבית ובימי המשנה, א-ב, ירושלים.
ספראי, הכרעה כבית הלל – ספראי, ש', תשנ"ד, "הכרעה כבית הלל", בתוך: ספראי, בימי הבית, א, עמ' 405-382.
ספראי, הלכה למשה מסיני – ספראי, ש', תש"ן, "הלכה למשה מסיני, היסטוריה או תיאולוגיה?", בתוך: זוסמן, י' ורוזנטל, ד' (עורכים), מחקרי תלמוד, ירושלים, עמ' 38-11 (= בימי הבית, עמ' 578-548).
<i>ספרי במדבר, מהדורת האראוויטץ, ח"ש, לייפציג, תרע"ז.
ספרי דברים, מהדורת פינקלשטין, א"א, ברלין, ת"ש.
ספרי זוטא לדברים, מהדורת כהנא, מ"י, ירושלים, תשס"ג.
ספרי זוטא, מהדורת האראוויטץ, ח"ש, לייפציג, תרע"ז.
ספרים חיצוניים, מהדורת כהנא, א', ירושלים, תש"ל.</i>
ערוך השלם, רבי נתן ברבי יחיאל מרומי, מהדורת קאהוט, ח"י, תל אביב, תש"ל.
פויריאר, טהרה – Poirier, J.C., 2003, "Purity Beyond the Temple in the Second Temple Era", <I>JBL</I> 2, pp. 247-265.
פויריאר, נטילת ידיים – Poirier, J.C., 1996, "Why Did the Pharisees Wash Their Hands?", <I>JJS</I> 46, pp. 217-233.
פיקירילו, ירדן – Piccirilo, M., 1993, <i>The Mosaics of Jordan</i>, Amman.
פירוש הגאונים לסדר טהרות – ראו אפשטיין, פירוש הגאונים.
פירוש רבינו עובדיה מברטנורא, נדפס במשניות דפוס וילנא, דפוס צילום, תשל"ד ומהדורות רבות נוספות.
פליקס, החי והצומח – פליקס, י', תשמ"ג, החי והצומח במשנה, ירושלים.
פליקס, החקלאות – פליקס, י', תש"ן, החקלאות בארץ-ישראל בימי המקרא המשנה והתלמוד,<i> </i>ירושלים.
פליקס, הצומח – פליקס, י', 1986, עולם הצומח המקראי, ירושלים.
פליקס, חקלאות– פליקס, י', תש"ן, החקלאות בארץ-ישראל בימי המקרא המשנה והתלמוד, ירושלים.
<i>פסיקתא דרב כהנא, מהדורת מנדלבוים, ד', ניו יורק, תשכ"ב.
פסיקתא זוטרתי (לקח טוב), מהדורת בובר, ש', וילנא, תרמ"ד.
פסיקתא רבתי, מהדורת איש שלום, מ', וינה, תר"מ.</i>
פרקר, טהרה – Parker, R., 1983, <i>Miasma: Pollution and Purification in Early Greek Religion</i>, Oxford.
קדמוניות היהודים, יוספוס פלביוס, מהדורת שליט, א', ירושלים - תל אביב, תשכ"ז.
קדמוניות המקרא, הספרים החיצוניים, מהדורת הרטום, א"ש, תל אביב, תשכ"ט.
קול הרמ"ז, פירוש הרמ"ז על המשניות (ר' משה זכותא), ירושלים, תשנ"ט.
קראוס – ראו קרויס.
קרויס, ארכאולוגיה תלמודית –Krauss, S., 1966, <i>Talmudische Archaeologie</i>, Hildesheim, 3 vols..
קרויס, מילון – Krauss, S., 1899, <i>Griechische und Latiniusche Lehnwörter Talmud, Midrash und Targum</i>, Budapest.
<i>ר"ן בפירושו לרי"ף, הודפס בתלמוד ש"ס וילנא.</i>
רבינוביץ, דקדוקי סופרים – רבינוביץ, רנ"נ, תש"כ, דקדוקי סופרים, ירושלים.
רבינוביץ, שערי תורת ארץ ישראל – רבינוביץ, ז"ו, ת"ש, שערי תורת ארץ ישראל, ירושלים.
רבינוביץ, שערי תורת בבל – רבינוביץ, ז"ו, תשכ"א, שערי תורת בבל, ירושלים.
רגב, אינדיבידואליזם – Regev, E., 2000, "Pure Individualism: The Idea of Non-Priestly purity in Ancient Judaism", <I>JSJ</I> 31, pp. 176-202.
רגב, טהרה – רגב, טהרה לישראלים – Regev, E., 2000, "Non-Priestly Purity and its Religious Aspects according to Historical Sources and Archaeological Findings", in: Poorthius, M.J.H.M. et al. (eds.), <i>Purity and Holiness: The Heritage of Leviticus</i>, Leiden, pp. 321-374.
רוזנטל, מסורת – רוזנטל, א"ש, 1994, "מסורת-הלכה וחידושי-הלכות במשנת חכמים", תרביץ סג, עמ' 374-321.
<i>רות רבה, מהדורת לרנר, מ"ב, תשל"א, עבודת דוקטור, האוניברסיטה העברית, ירושלים.</i>
ריץ, מילון – Rich, A., 1893, <i>A dictionary of Roman and Greek Antiquities :with Nearly 2000 Engravings on Wood from Ancient Originals Illustrative of the Industrial Arts and Social life of the Greeks and Romans,</i> London.
שאילתות דרב אחאי גאון, מהדורת מירסקי, א', ירושלים, תשכ"א-תשל"ז.
שבלי הלקט, מהדורת באבר, ש', וילנא, תרמ"ו.
שיפמן, טבול יום – Schiffman, L.H., 1994, "Pharisaic and Sadducean Halakha in Light of the Dead Sea Scrolls – The Case of TEVUL YOM", <I>DSD</I> 1, pp. 285-289.
שכטר, קטעי גניזה – Schechter, S., 1898, "Genizah Fragments", <I>JQR</I> X, p. 636.
שערי צדק, מהדורת מודעי, נ', שאלוניקי, תקנ"ב.
שערי תשובה, מהדורת הירש, י"מ, לייפציג, תרפ"ח.
שרידי ירושלמי – ראו גינצבורג, שרידי ירושלמי.
תוספות יום טוב, נדפס במשניות דפוס וילנא, ד"צ תשל"ד, ובמהדורות רבות נוספות.
תוספות רי"ד, מהדורת נטאנאהן, יש"ה, ירושלים, תשל"ד.
<i>תורתן של ראשונים, מהדורת הורוויץ, ח"מ, פראנקפורט ע"מ, תרמ"ב.
תנא דבי אליהו, מהדורת איש שלום, מ', וינה, 1904.
תניא רבתי, מהדורת הורביץ, ש', וארשה, 1879.</i>
תרגום השבעים – Rahlfs, H. (ed.), 1935, <i>Septuaginta</i>, Stuttgart.
<i>תרגום יונתן לנביאים, מהדורת רידר, מ', ירושלים, תשמ"ד; מהדורת גינזבורגר, מ', ברלין, תרס"ב.
תרגום יונתן לנביאים, מהדורת שפרבר, א', ליידן, 1959 ואילך; לנביאים וכתובים: כתבי הקדש בארמית, ליידן.</i>
תרגום ניאופיטי – Dies-Macho, A., 1968-1979, <i>Targum Palestinese</i> I-IV, Madrid.
<i>תשובות אנשי ארץ-ישראל – בתוך: לוין, ב"מ (עורך), תר"צ, גנזי קדם, מאסף מדעי לתקופת הגאונים וספרותם, ד, חיפה, עמ' 50.
תשובות גאונים מזרח ומערב, מילר, י', ברלין, תרמ"ח.
תשובות גאונים קדמונים, קאסעל, ד', ברלין, תר"ח.
תשובות הגאונים אסף – אסף, ש', תרפ"ט, תשובות הגאונים, ירושלים.
תשובות הגאונים החדשות – עמנואל, ש', תשנ"ה, תשובות הגאונים החדשות, ירושלים.
תשובות הגאונים הקצרות – רבינוביץ, מ"א, תש"כ, שאלות ותשובות הגאונים, ירושלים.
תשובות הגאונים הרכבי – הרכבי, א"א, תרמ"ז, זכרון לראשונים וגם לאחרונים, ברלין.
תשובות הגאונים מוסאפיה – מוסאפיה, י', תרכ"ד, תשובות הגאונים, ליק.
תשובות הגאונים קורונל – קורונל, נ"נ, תרל"א, תשובות הגאונים, וויען.
תשובות הגאונים שערי צדק – ראו שערי צדק.
תשובות הרמב"ם, מהדורת בלאו, י', א-ד, ירושלים, תשי"ח-תשמ"ו.
תשובות מהרי"ץ גיאת, הוצאת באמבערגער, י"ד, פירטה, תרכ"א-תרכ"ה.
תשובות רב נטרונאי בר הילאי גאון, מהדורת ברודי, י', ירושלים, תשנ"ד.</i>
תשובות רב שר שלום, מהדורת וינברג, ר"ש, ירושלים, תשל"ו.