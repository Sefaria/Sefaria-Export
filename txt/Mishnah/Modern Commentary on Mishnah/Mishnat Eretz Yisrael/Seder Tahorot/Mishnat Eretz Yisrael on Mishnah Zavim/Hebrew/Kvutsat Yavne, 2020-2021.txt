Mishnat Eretz Yisrael on Mishnah Zavim
משנת ארץ ישראל על משנה זבים
Kvutsat Yavne, 2020-2021
https://www.nli.org.il/he/books/NNL_ALEPH997010480071005171/NLI

משנת ארץ ישראל על משנה זבים

פתח דבר

מבוא
<b>מקראות</b>
ויקרא פרק טו
(א) וידבר ה' אל משה ואל אהרן לאמר:
(ב) דברו אל בני ישראל ואמרתם אלהם איש איש כי יהיה זב מבשרו זובו טמא הוא:
(ג) וזאת תהיה טמאתו בזובו רר בשרו את זובו או החתים בשרו מזובו טמאתו הוא:
(ד) כל המשכב אשר ישכב עליו הזב יטמא וכל הכלי אשר ישב עליו יטמא:
(ה) ואיש אשר יגע במשכבו יכבס בגדיו ורחץ במים וטמא עד הערב:
(ו) והישב על הכלי אשר ישב עליו הזב יכבס בגדיו ורחץ במים וטמא עד הערב:
(ז) והנגע בבשר הזב יכבס בגדיו ורחץ במים וטמא עד הערב:
(ח) וכי ירק הזב בטהור וכבס בגדיו ורחץ במים וטמא עד הערב:
(ט) וכל המרכב אשר ירכב עליו הזב יטמא:
(י) וכל הנגע בכל אשר יהיה תחתיו יטמא עד הערב והנושא אותם יכבס בגדיו ורחץ במים וטמא עד הערב:
(יא) וכל אשר יגע בו הזב וידיו לא שטף במים וכבס בגדיו ורחץ במים וטמא עד הערב:
(יב) וכלי חרש אשר יגע בו הזב ישבר וכל כלי עץ ישטף במים:
(יג) וכי יטהר הזב מזובו וספר לו שבעת ימים לטהרתו וכבס בגדיו ורחץ בשרו במים חיים וטהר:
(יד) וביום השמיני יקח לו שתי תרים או שני בני יונה ובא לפני ה' אל פתח אהל מועד ונתנם אל הכהן:
(טו) ועשה אתם הכהן אחד חטאת והאחד עלה וכפר עליו הכהן לפני ה' מזובו:
(טז) ואיש כי תצא ממנו שכבת זרע ורחץ במים את כל בשרו וטמא עד הערב:
(יז) וכל בגד וכל עור אשר יהיה עליו שכבת זרע וכבס במים וטמא עד הערב:
(יח) ואשה אשר ישכב איש אתה שכבת זרע ורחצו במים וטמאו עד הערב:
(יט) ואשה כי תהיה זבה דם יהיה זבה בבשרה שבעת ימים תהיה בנדתה וכל הנגע בה יטמא עד הערב:
(כ) וכל אשר תשכב עליו בנדתה יטמא וכל אשר תשב עליו יטמא:
(כא) וכל הנגע במשכבה יכבס בגדיו ורחץ במים וטמא עד הערב:
(כב) וכל הנגע בכל כלי אשר תשב עליו יכבס בגדיו ורחץ במים וטמא עד הערב:
(כג) ואם על המשכב הוא או על הכלי אשר הוא ישבת עליו בנגעו בו יטמא עד הערב:
(כד) ואם שכב ישכב איש אתה ותהי נדתה עליו וטמא שבעת ימים וכל המשכב אשר ישכב עליו יטמא:
(לב) זאת תורת הזב ואשר תצא ממנו שכבת זרע לטמאה בה:
(לג) והדוה בנדתה והזב את זובו לזכר ולנקבה ולאיש אשר ישכב עם טמאה:
ויקרא פרק כב
(ד) איש איש מזרע אהרן והוא צרוע או זב בקדשים לא יאכל עד אשר יטהר והנגע בכל טמא נפש או איש אשר תצא ממנו שכבת זרע:
במדבר פרק ה
(א) וידבר ה' אל משה לאמר:
(ב) צו את בני ישראל וישלחו מן המחנה כל צרוע וכל זב וכל טמא לנפש:
(ג) מזכר עד נקבה תשלחו אל מחוץ למחנה תשלחום ולא יטמאו את מחניהם אשר אני שכן בתוכם:
(ד) ויעשו כן בני ישראל וישלחו אותם אל מחוץ למחנה כאשר דבר ה' אל משה כן עשו בני ישראל:
<b>תוכן המסכת</b>
כמעט כל המסכת עוסקת בטומאת זיבה, בעיקר מנקודת מבט גברית. אמנם נזכרת גם זיבת האישה, אבל עיקר ההתייחסות לאישה היא במסכת נידה. הזיבה היא מחלת מין פשוטה הנגרמת מנגיף המכונה בלועזית<b> </b>גונוריאה (Gonorrhoea). כיום חולים בה 1% מהאוכלוסייה. עיקר הטיפול בה הוא בעזרת אנטיביוטיקה. קשה להעריך מה היה מספר החולים בה בעולם הקדום. בדרך כלל היא נגרמת כתוצאה ממגע מיני. בתקופה הקדומה, ובעיקר בחברה היהודית, יש להניח שהמגע המיני היה בעיקר בין בני הזוג. אמנם סביר שהיו תופעות חריגות, בעיקר בין צעירים בלתי נשואים, אבל לפחות המסגרת התרבותית הייתה סגורה ושמרנית מאוד. בתנאים אלו המחלה עשויה להתחיל בדרך בלתי ברורה, אך אינה הופכת למגפה. בתנאים מתירניים הזיבה הופכת למגפה. ייתכן שתנאי תברואה ירודים עשויים לגרום להתפשטות זיבה.
לזיהוי זה בסיס איתן, שכן הוא מתואר כהפרשה לבנה, כלומר לא דימום אלא הפרשה דלקתית. ברם גונוריאה היא דלקת קבועה והפרשה קבועה של חומר מוגלתי, ואילו הזוב מתואר כהתפרצות הנמשכת 8-7 דקות (משנה, זבים פ"א מ"ה). זב מטמא רק בשלוש ראִיות, כלומר בהתפרצויות או "פעימות". כן מתברר שתופעת הזיבה כוללת גם דם מעורב בשתן (משנה, נידה פ"ט מ"ב). אם כן זהו דימום. לפיכך עלינו להסיק שהזיבה כוללת סדרת תופעות פתולוגיות כגונוריאה, סיפיליס וכן שטף דם או אבנים בכליות או בכיס השתן, גידולים, פוליפים ועוד.
אם נשפוט לפי תפוצתן של הלכות הזב והזבה בספרות, הרי שהתופעה הייתה תדירה למדי. הלכות הזב פזורות בכל הש"ס, וגם בספרות האמוראית נזכר הזב לעתים מזומנות. קשה לספור את כמות ההופעות, אך דומה שטומאת הזב היא מקרה הטומאה הנפוץ ביותר בספרות חז"ל (כולל הספרות האמוראית). אבל ריבוי הלכות אינו מהווה מדד כמותי לתפוצת התופעה במציאות; ההלכה עסקה בנושא בשל ייחודו ובשל חשיבותו. מקומן של הלכות הזב הוא בין הטומאה למין, ובאופן טבעי תחום זה רגיש, בוודאי בחברת צעירים (חד-מינית) החיים בקרבה רבה. על כן איננו יודעים מה הייתה תפוצת המחלה בעולם הקדום.
בעולם היהודי נכללת הזיבה עם הצרעת כאחת המחלות הקדושות. כמחלה "קדושה" מוגדרת מחלה המטמאת את הגוף והטומאה חולפת בעצמה ללא ריפוי. אין לה טיפול רפואי, והטיפול המסמל את ההבראה הוא טבילה לטהרה. מחלות כאלה מוצגות בדרך כלל כעונש. במבוא למסכת נגעים הראינו שהצרעת נגרמה, לפי תפיסתם של רבותינו, בעקבות חטא זה או אחר. אין בידינו מקורות הקושרים את הזיבה לחטא, וודאי שלא לחטא מסוים, אבל עצם מעמדה כטמאה מרמז שיש כאן גורם על-טבעי הקשור למעשי האדם.
הזיבה גורמת לכאב בצינור השפְכה של הגבר או של האישה, ולהפרשות ודימומים. ההפרשות הן צהבהבות-דמיות, מלוות בגירוי ובכאב. הדמיון לשכבת הזרע הגברית קלוש למדי, אך הלכלוך של שניהם עשוי להיות דומה. המשנה הראשונה במסכת קובעת כללים מתי ההפרשה נחשבת לקרי ומתי זו זיבה. היא נראית מעט תאורטית, ובתנאי ימינו הספק כמעט בלתי סביר. נראה שהיא משקפת חוסר התבוננות בשתי התופעות הטבעיות הללו (פליטת זרע וזיבה). ייתכן שהיא תאורטית, או שהיא באה להתמודד עם מצב נתון שבו אדם קם בבוקר לאחר שישן בבגדיו וגילה כתם בצבע לא ברור. על כל פנים פליטת שכבת זרע היא חד-פעמית, מודעת ברמה כלשהי (כולל מודעות של חלום), נשלטת (אם כי בשלב האחרון בלתי נמנעת) ונגרמת מגירוי מיני. הזיבה היא בלתי נשלטת, תכופה (אם כי לא רצופה) ומלווה בכאב ובאי נוחות. משנה אחרת מונה את הדרכים לבדוק את הזב ולוודא שאכן לפנינו זיבה (פ"ב מ"ב), וכפי שפירשנו יש כאן גם כללי טקס ולא רק בירור התופעה.
הוא הדין לאבחנה בין נידת האישה והזוב. גם כאן המסורות יודעות להבחין בין השניים: "ראת כתם ואחר כך ראת דם, הרי זו חוששת משום זוב, דברי רבי מאיר, וחכמים אומרים אינה חוששת משום זוב. הרואה כתם, אם יש בו לחלק שלש טיפין לשלשה ימים הרי זו חוששת משום זוב, ואם לאו אינה חוששת משום זוב, דברי רבי מאיר, רבי יהודה בן אגרא אומר משום רבי יוסי, בין כך ובין כך הרי זו חוששת" (תוס', נידה פ"ג ה"ג, עמ' 643).
קשה לדעת האם האבחנות המשפטיות הללו משקפות חברה שלא ידעה להבחין בין שתי התופעות הביולוגיות, אדם התעורר בבוקר ובגדו רטוב ובתנאי החושך בחדר לא יכול היה לאבחן את מצבו, או אולי האבחנות הרפואיות היו ברורות אך חכמים מדברים בשפה משפטית ומגדירים תופעות בעזרת נוסחאות משפטיות, ולא רק באבחנות רֵאליות. קשה להכריע בין שתי האפשרויות הללו, אך נראה לנו שההסבר השני מתאים יותר לחברה של קדמונינו שידעו לאבחן אבחנות רפואיות בסיסיות. לעומת כל זאת הם הכירו את תנאי החקלאות שסביבם הכר היטב, ואבחנותיהם של בני העם היו חדות ומפותחות. ראינו זאת בפירושנו למשניות זרעים. לכאורה קשה להבין כיצד ידעו אנשים על הטבע כה הרבה, וכה מעט על עצמם. עסקנו בכך במבוא למסכת נידה, אם כי בנידה הכרת המין השני הייתה עוד פחות נפוצה.
<b>מסכת זבים</b>
המסכת כולה מלוכדת ועוסקת בזב (הגבר), ולעתים בשני המינים, זב וזבה. רוב ההלכות דומות, והלשון הזכרית היא תופעה רגילה בשפה העברית ומשקפת, לעתים, את שני המינים. מסכת זבים אינה נזכרת בשמה בספרות האמוראית; ציטוטים ממנה מצויים פה ושם, אבל כמו במסכתות אחרות בסדר טהרות אין לנו עדויות על לימוד מסודר של המסכת, ואם יש ציטוטים ממנה הרי שלעתים קרובות אינם ציטוטים מהמשנה שלנו אלא מחומר תנאי אחר. האבחנות שהצענו במסכתות הקודמות של סדר טהרות מופיעות גם במסכת זבים, אם כי מספרן קטן יחסית למסכתות אחרות. גם כאן התוספתא לעתים משלימה את המשנה ומוסיפה נימוק משפטי. עדות מעניינת על עיסוקם של תנאים אחרונים (או ראשוני האמוראים) בנושאי המסכת מצויה בבבלי (בסוגריים מרובעות השלמות למדניות של עורך הסיפור בתלמוד<sup class="footnote-marker">1</sup><i class="footnote">ההלכה עצמה סבוכה. ראשיתה במשנה עדיות פ"ד מ"י וכריתות פ"א מ"ו, ובה מחלוקת האם המפילה ולד אור ליום שמונים ואחד חייבת בקרבן. ההנחה היא שהוולד הנקבי חייב בקרבן רק מיום שמונים ואחד ואילך. זו מחלוקת בית שמאי ובית הלל, ובמשנת כריתות ובתוספתא שם (פ"א ה"ט, עמ' 561) מועלים טיעונים הגיוניים לשני הצדדים. אבל בבבלי, כריתות ח ע"א, במקום נימוקים אלו משובץ ויכוח דרשני המבוסס על ייתור של המילה "לבת" בפסוק: "ובמלֹאת ימי טהרה לבן או לבת תביא כבש בן שנתו לעֹלה" (ויקרא יב ו). כל הקטע בסוגריים המרובעים חשוד בעינינו כתוספת למדנית המקשרת את דין הזב לדין המפילה ולד. בהמשך הסוגיה מעלה הסוגיה שאלות בדבר מהותו של הלילה, האם הוא נספר או לא, ובעניין זה אכן דין זב עשוי להיות כדין מפילה.</i>):
רבי הושעיא הוה שכיח קמיה דבר קפרא, שבקיה ואתא קמיה דרבי חייא. יומא חד פגע ביה, בעא מיניה: זב שראה ג' ראיות בליל ח', מה בית הלל אומרים בדבר זה? [טעמייהו דבית הלל במפלת בלילה, משום דכתיב לבת, אבל זב שראה ג' ראיות בליל ח' פטרי, דלא מייתרי קראי, או דלמא לא שנא?] אמר ליה בר קפרא: מה בבלי אומר בדבר זה? אישתיק רבי הושעיא לא אמר כלום, אמר ליה בר קפרא: צריכין לדברי עייא. נחזור על הראשונות: הרי הוא אומר לבת, לרבות אור שמונים ואחד. נימא כתנאי: זב שראה ג' ראיות בליל ח' – תני חדא: מביא, ותניא אידך: אינו מביא; מאי לאו תנאי היא, דהא דתניא מביא, קסבר: לילה אין מחוסר זמן, והדתני אין מביא, קסבר: לילה מחוסר זמן! אמר רב הונא בר אחא אמר רבי אלעזר, הני תנאי סברי: לילה מחוסר זמן, והא דתניא מביא – בזב בעל ב' ראיות, והדתניא אין מביא – בזב בעל ג' ראיות. זב בעל ב' ראיות מאי למימרא? הא קא משמע לן, דוקא ראה בליל ח', אבל ביממא דז' לא, קסבר: כל ראייה שסותרת – אין מביאה לידי קרבן (בבלי, כריתות ח ע"א).
תרגום: רבי הושעיה היה רגיל (ללמוד) לפני בר קפרא, עזבו ובא (ללמוד) לפני רבי חייא. יום אחד פגש אותו (רבי הושעיה את בר קפרא), שאל אותו: זב שראה שלוש ראיות בלילה השמיני (לאחר שנטהר) מה בית הלל אומרים בדבר זה? [טעמם של בית הלל שמפלת בלילה טמאה משום שכתוב "לבת", אבל זב שראה שלוש ראיות פוטרים, שאין ייתור כתובים, או שמא אין הבדל (בין זבה לזב)?] אמר לו בר קפרא: מה בבלי אומר בדבר זה? שתק רבי הושעיא ולא אמר כלום. אמר לו בר קפרא: צריכים לדברי עייא (חייא). נחזור על הראשונות... ובהמשך מוכיח בר קפרא שהייתור הוא עצם ההלכה שהמפילה אור ליום שמונים ואחד נחשבת למפילה בת, ובהמשך שתי דעות (מחלוקת) האם זה שראה שלוש ראיות בלילה השמיני נחשב לזב, וכן נימוקים נוספים לעניין.
לא נעסוק כאן בבירור ההלכתי ונמקד את דברינו בהיבט החברתי. רבי הושעיה מלוד למד אצל בר קפרא, שכנו מאזור לוד. לאחר מכן עזב את בר קפרא והצטרף לחבורתו של רבי חייא שעלה מבבל. יום אחד נפגשו רבי הושעיה ובר קפרא ורבי הושעיה שאל שאלה. בר קפרא אינו משיב לו אלא שואל מה אומר רבי חייא בעניין. מסתבר שבר קפרא לא סלח על "עריקתו" של התלמיד לחבורה אחרת וחשש שרבי הושעיה טומן לו מלכודת כלשהי. על כן הוא שואל את התלמיד מה דעת רבי חייא בנושא. רבי הושעיה שותק (אינו יודע, או אולי חושש להתגרות ברבו לשעבר). רק לאחר שאיומו הסמוי של רבי חייא, מעז בר קפרא להביא את דעתו תוך התבססות על הברייתא שאותה ייחסו כנראה לרבי חייא. מבחינתנו הסיפור מעיד על עיסוק מזדמן בהלכות זבים, ומצטיירת תמונה של עיסוק מועט בתחום זה. מעבר לכך, כל הלומד את משנתנו ברור לו שראיית זוב בלילה היא כראייתו ביום, והדבר נאמר במפורש במשנה ג של פרק א. במסכת זבים אין מחלוקת בית הלל ובית שמאי בנושא, וברור ששלוש ראיות ביום או בלילה הופכות אדם לזב. הבבלי לכריתות מספר את המעשה אך אינו מודע לנימוקים שבמשנת כריתות, וכאילו מתייחס רק לרישא של המשנה או לברייתא אחרת שבה נשנתה רק המחלוקת הבסיסית בין בית שמאי לבית הלל, ללא הנימוקים. מכאן מתעוררת השאלה האם הנימוקים של שני הבתים הם באמת דברי בית שמאי ובית הלל, או שאלו נשנו ברובד ספרותי מאוחר. בשאלה זו עסקנו בפירושנו לכריתות.
<b>הלכות זבים</b>
האבחנות שהצענו במסכתות האחרות של הסדר חוזרות גם בנושא זה, אך בתדירות נמוכה. כך, למשל, במסכתות קודמות עמדנו על תופעה של החמרה שאיננה במסגרת המדרג ההלכתי הרגיל. במי חטאת תופעה זו נפוצה הרבה יותר מכפי שהיא בתרומה או בחולין. דוגמה לכך היא המשנה להלן פ"ג מ"ד כפי שפירשנוה, וכן פ"ה מ"ז, ושם מי"א<sup class="footnote-marker">2</sup><i class="footnote">לכאורה דוגמה לכך היא הסוגיה בירושלמי העוסקת בפרה אדומה (פסחים פ"ו ה"א, לג ע"א). בסוגיה נקבע שאם אדם "פרש טליתו עליה מפני הזב בין כשרה". את המילה "בין" איננו יודעים לפרש, ויש להעיר שכל המעשה איננו בקטע כתב יד שבגנזי שעכטער (שכטר, קטעי גניזה). לכאורה ישיבת הזב על פרה תטמא אותה אף על פי שבהמה חיה אינה מקבלת טומאה, ברם בכתב יד ליידן (מהדורת ירושלים) הנוסח הוא "מפני הזבובין", וכך בא המשפט על תיקונו, וגם ההלכה, שכן אם רכב אדם על פרה אדומה היא נפסלת ופרישת הטלית לא תעזור. בספרי זוטא, יט ב, המשפט חסר.</i>.
בהשוואה למסכת נידה שאופייה ההלכתי היה צריך להיות דומה, הרי שבמסכת זבים הרבה יותר חומר הלכתי ממש, כגון "מטמא אחד ופוסל", משך הראייה, האבחנה בין טהור הנתלה על טמא לבין טמא הנתלה על טהור, חומר בזב מבמת וכו'. לעומת זאת במסכת נידה מיעוט יחסי של חומר הלכתי ועיסוק רב יותר בפרטים בעלי אופי סיפורי ופולקלורי, פרטים רפואיים, סיפורי מעשה וכיוצא באלו. תופעה זו בולטת במסכת נידה אבל כמעט אינה קיימת במסכת זבים, אולי משום שהעיסוק בגוף הזכר היה מוכר ולא משך תשומת לב ואילו העיסוק בגוף האישה היה מסתורי יותר, ידוע פחות וכמובן חשוף פחות לציבור ואפוף אגדות. במסכת נידה גם משלים רבים, תופעה נדירה ביותר במסכתות הש"ס. בדיני זבים מצאנו משל אחד בלבד (ספרא, מצורע פרשת זבים פרק א ה"ד, עה ע"ב, ראו פירושנו לפ"ד מ"ג). מבחינה הלכתית הלכות הזבה (והזב) והנידה דומות, להוציא את ההבדלים הבסיסיים שבין שתי התופעות הללו. אבל בפ"ב מ"ב, למשל, נראה שהחמירו בנידה יותר מבזב, אף על פי שבמקרה זה התבנית הסגנונית "בשבעה דרכים בודקים..." זהה.
כמו במסכתות אחרות בסדר טהרות המסכת שלנו מכילה חומרים מדור אושא, ולכן נראה שכמו כל הש"ס נערכה בדור רבי, אבל חלק מההלכות קדומות. המשנה בפ"א מ"א היא דוגמה לעריכה הרב-שלבית. בפירושנו נראה שתנאים מאוחרים אינם מהססים להחדיר את עמדותיהם ושיקוליהם לתוך החומר התנאי הקדום, ורואים את תפקידם לא בשימור "ארכאולוגי" של הניסוח הקדום אלא בעדכונו ושיפורו כך שיכיל את המסקנות המחודשות הכוללות דעות שהתקבלו ושיקולים פרי מחשבתם של תנאים מאוחרים. בפ"ב מ"ג נראה שעורך המסכת שלנו הכיר את יתר המסכתות ומנה פרטים שעליהם חל הדין "מעת לעת", אך לא מנה נושאים הנידונים במפורש במשניות אחרות, מכאן שהעורך היה מודע לתכנית הכוללת של עריכת הש"ס. במדיניות דומה נהג העורך בטהרות פ"ד מ"ז, וכן בשבועות פ"א מ"א.
אחד מחידושי התורה שבעל פה הוא קביעת שיעור הזיבה. בתורה נאמר דין זב ולא נאמר כמה פעמים הוא מדמם; חז"ל הם שקבעו לכך גדרים. במשנת מגילה נאמר בפשטות (בסוגריים הסבר שלנו): "אין בין זב הרואה שתי ראיות (של זיבה ביום אחד או בשני ימים רצופים) לרואה שלש אלא קרבן" (פ"א מ"ז), כלומר הרואה ראייה אחת של זיבה צריך להמתין ובינתיים הוא טמא טומאה קלה בלבד (להלן פ"א מ"א), והרואה שלוש ראיות חייב אף להביא ביום השמיני, לאחר סיום ראיותיו, קרבן שני תורים או שני בני יונה. הרואה שתי ראיות בלבד טמא שבעת ימים ובסופם טובל ב"ביאת מים חיים" (להלן שם) במעיין, אך פטור מקרבן. בתורתם של תנאים מבדילים בין ראייה אחת, שתיים ושלוש. כל דיני הטהרה חלים על הזב רק בשלוש ראיות, לרבות הקרבן. פרטי ההלכות שנויים במחלוקת בית שמאי ובית הלל (להלן שם), ומשנתנו כבית הלל. במשנה ובתוספתא יש דעות מספר על מה נחלקו התנאים הקדומים, ובאחת המשניות להלן (פ"א מ"ה) נזכרים מקומות בתוך ירושלים כשהיא בבניינה בימי הבית. ההלכה עצמה היא אפוא קדומה, אך אי אפשר לקבוע שניסוחה כאן קדום או מאוחר.
כל המושג של "ראיות" הוא בעייתי. בהלכות שכבת זרע המונח ברור. הזרע יוצא בפעימה אחת שזמנה קצוב וקצר (הזמן המדויק תלוי בכוחו האישי של כל גבר), והמונח הוא "יורה כחץ". לעומת זאת הזיבה היא מחלה דלקתית; העור מגורה ונוטף דם בטיפות באופן פחות או יותר סדיר, בהפסקות קלות. פרטי הזמן המדויק (כמה היא ראייה) נדונים במשנה ה, ושם מדובר לדעתנו בפעימה של 8-7 דקות. התיאור של הזיבה מלמד אפוא על תופעה נדירה שחכמים בעצם לא הכירו את התנהגותה המדויקת, ותיארו אותה במונחים תאורטיים של יציאת שכבת זרע. כפי שנראה במסכת נידה גם את תופעת הנידה תיארו כמו התופעה המקבילה (לדעתם) של יציאת זרע. כך תרגמו לעצמם את התופעה שלא חוו בעצמם, או שמא השתמשו בדימויים מהעולם המוכר להם כדי לתאר תופעה שהייתה נדירה ביותר ולמעשה בלתי מוכרת.
<b>הזבה</b>
מחלת הזיבה פוגעת בנשים כבגברים. סביר להניח שמשפחה שאחד מבני הזוג חלה בה גם השני נדבק ממנו. הסיכויים להתפשטות מגפתית, בחברה מסורתית, קלושים, שכן המחלה עוברת רק דרך מגע גופני הדוק. עם זאת, לזבה דינים משלה בכמה תחומים. ניכר שכשם שחכמינו (החברה הקדומה) לא ידעו להבחין בין זיבה לבין הוצאת שכבת זרע, כך לא הבחינו בין דם נידה לדם זיבה. הדבר נובע במיוחד מכך שדם הנידה נבדק רק בהיותו כתם על הבגדים וצבעו המקורי אינו ברור.
התוספתא (פ"ג ה"א-ה"ב, עמ' 678) מונה 12 הבדלים, אבל הרשימה ספרותית וכוללת חזרות רבות. הזב אינו מטמא את האישה, אבל האישה מטמאת את הגבר. ההבדל אינו רפואי אלא גזור מהלכות נידה, שכן גם הנידה מטמאת את הבא עליה. באישה שבעת הימים הראשונים נחשבים לנידה, על כן היא מטמאת רק בשלוש ראיות לאחר תום הנידה. מכאן נגזרים הבדלים נוספים (להלן מס' 3, 4, 5, 8). ההבדלים הם טכניים, ואיננו מצליחים לזהות מגמה מגדרית בתוכן ההלכתי של שתי הרשימות.
חומר בזב שאין בזבה ובזבה שאין בזב 1. שהזב טעון ביאת מים חיים והזבה אינה טעונה ביאת מים חיים 2. זב מטמא בזיבת בן יומו וזבה לעשרת ימים 3. זב אם ראה שלש ראיות לשלשה ימים מטמא בהן וזבה פעמים שהיא רואה שלש ראיות לשלשה ימים אינה מטמא בהן 4. זב אין ימים שלו עומדין לפניו מה שאין כן בזבה 5. זב נזקק לספירת שבעה לשתי ראייות מה שאין כן בזבה 6. זב אין מינו סותרו מה שאין כן בזבה 7. זב מטמא בלובן מה שאין כן בזבה חומר בזבה 8. שהזבה מטמאה משכב ומושב בראייה כל שהוא 9. מיטמאה את בועלה 10. ומטמאה מעת לעת ומטמאה מבפנים כבחוץ 11. ומטמאה באונסין 12. ומטמאה באודם, מה שאין כן בזב (תוס', פ"ג ה"א-ה"ב, עמ' 678).
למרות כל האמור לעיל, ההגדרה ההלכתית של זבה שונה מזו של זב. אם זב הוא מחלה (מחלת קודש שריפויה בטהרה), הרי שזבה היא מי שמדממת שלא בעת נידתה. נעסוק בכך במסכת נידה. יחד עם זאת, הגדרת הזבה דומה מאוד לזו של זב; גם היא טמאה רק בשלוש ראיות, או אחת ארוכה כעין שלוש. מעניין מאוד להשוות את הלכות הזב והזבה לעומת הלכות נידה. בין שני התחומים יש דמיון חיצוני בכך ששניהם עוסקים בהפרשות מאבריו המוצנעים של האדם. מבחינה ביולוגית בכך מסתיימת ההשוואה, אבל מבחינה הלכתית מספר ההבדלים רב הרבה יותר.
<b>מבנה המסכת</b>
חטיבה א – הכללים (פרקים א-ב)
כמו מסכת כלים ומסכת אהלות מסכתנו פותחת בכללים, אבל גם כאן, כמו בשתי המסכתות האחרות, סידור הכללים נעשה על בסיס מספרי והוא מהווה סיכום חלקי ביותר. במסכת שלנו מוקדשות לכללים שתי יחידות (פרקים א-ב). פרק א מתמקד במשך הראייה של הזוב, שכן זיבה מקרית מבודדת אין בה כדי לטמא, וזיבה ממושכת (שלושה ימים) היא בוודאי עדות למחלה. הווה אומר שהפרק מתרכז בשאלה הכמותית של הגדרת הזיבה ההלכתית (המטמאת). בפרק ב נמשכת סדרת הכללים: מי חייב בזיבה (מ"א), כיצד בודקים אותו (משניות ב-ג), כיצד מועברת טומאת הזב ולמי היא מועברת (התפשטות הטומאה).
חטיבה ב – העברת טומאת הזב (פרקים ג-ה)
בחטיבה זו סדרת יחידות: פרקים ג-ד עוסקים במפגש הזב והטהור היושבים שניהם על מתקן אחד. למעשה זה המשך הדיון בהעברת טומאת הזב, וממילא גם בהגדרת ה"מושב" שבו הזב מטמא. בתוך חטיבה זו יחידות משנה: פ"ג מ"א-מ"ג פותחות בצירוף "הזב והטהור"; זו בסך הכול אחת הפתיחות להצגת השאלה. פ"ד מ"א היא המקבילה הנקבית ליחידה הקודמת, "נדה שישבה עם טהורה", במקום הזב עם הטהור. אם כן פ"א מ"א-מ"ד הן יחידת משנה אחת הניכרת בסגנונה.
פרק ד ממ"ב עד סוף הפרק הוא יחידת משנה נוספת: מצבים שונים שבהם הזב אינו מסיט ממש את הטהור ואינו יושב סתם על מושב משותף, אלא הנגיעה, המושב והמרכב מסופקים.
בפרק ה מ"א עוסקת בהעברת הטומאה, ודאית ומסופקת. מבחינת תוכנה יש בה חזרה חלקית על החטיבה הקודמת, שכן בשתיהן מדובר בספק טומאה. צריך היה להקדים את היחידה של פרק ה לזו של פ"ד מ"ב, שכן משנה ב בפ"ד היא מקרה פרטי הנגזר מהתמונה הרחבה של ספק טומאה (ספק אם הייתה העברת טומאה). להערכתנו אלו שתי יחידות עצמאיות שהעורך צירף את שתיהן, למרות החזרה החלקית, שכן בכל אחת יש חידושים. הסדר בין היחידות אינו הולם את כללי הסדר המקובלים כיום, אבל יש לומר שיחידת המשנה המתחילה בפ"ד מ"ב ארוכה יותר מיחידות המשנה של פרק ה.
בפרק ה כמה יחידות. מ"א-מ"ב עוסקות בהעברת טומאה בנגיעה, בהסטה (טומאת מגע וטומאת היסט, מ"א), ובמשא (מ"ב). חלקה השני של משנה א נראה כסטייה ברורה ועוסק בדין היסודי של טומאת משקין. בצד ההלכתי של משנה זו עסקנו גם במבוא למסכת מכשירין. הסטייה נובעת כנראה מכך שיחידת המשנה של ראשית פרק ה עסקה בדיני זבים בצורה שיטתית (בהעברת הטומאה של הזב), ובשרשרת הטומאה (הנוגע במה שזב נגע בו). כך במשנה א, וכך במשנה ב. לכן הנגיעה במים שנגעו בזב היא חלק מהתוכן של המשנה. שני החלקים של היחידה (מ"א ומ"ב) בנויות באותה שיטה, כמבואר בטבלה:
המבנה הפנימי במשניות פ"ה מ"א-מ"ה
מ"ד-מ"ה הן תת-יחידה עצמאית העוסקת בנוגע במקצת מהטמא, או בחיבור של הטמא, או נגיעה במחיצה (מ"ה). המשך הפרק עד משנה יא הוא יחידה אחת שמאפיין אותה הסגנון "מטמא שנים ופוסל אחד" (מ"ב), "מטמין שנים ופוסלין אחד" (מ"ב) או סגנון דומה, כמתבקש מההלכה בכל מקרה ומקרה. יחידה זו מתארת את שרשרת הטומאה בסגנון זה או קרוב לו. סגנון זה מתחיל במשנה ב, השייכת כאמור ליחידה קודמת, וכנראה הוא אפיין עריכה סגנונית של אחד מבתי המדרש. הסגנון מופיע גם במסכת טהרות (פ"ב) שבה הדוברים הם אנשי דור יבנה. אצלנו במשנה א הדובר הוא בן הדור (רבי יהושע). היחידה משתרעת עד משנה י, אבל הביטוי אינו מופיע במשניות ד-ה שהן יחידת משנה עצמאית, כפי שהגדרנו לעיל. המשך היחידה (ממשנה ו עד משנה י) עוסק בשרשרת הטומאה ומתחיל בעצם מההתחלה: טומאת מגע (מ"ו-מ"ז), משא והיסט (מ"ח), טומאת אוכלין (מ"ט), מי חטאת וכיוצא באלו. כפי שנראה בַפירוש משנה זו מקבילה לכלים פ"א מ"א, אך משנת כלים אינה שייכת לסגנון "מטמא אחד ופוסל אחד" (בניגוד למ"י בפרקנו). משנה יא עוסקת בטומאות נוספות: בעל קרי ובועל נידה. אין בה הסגנון "מטמא אחד" או "מטמא שנים", אבל המשנה בנויה כהשוואה לקודמתה, לכן ברור שהן באות מאותו מקור, והמשפט המיוחד מיותר.
משנה יב חוזרת לכלל הבסיסי ביותר – מה פוסל את התרומה. כלל זה הוא הסבר בסיסי לכל ההלכות של יחידת "מטמא שנים...".
שפע המידע עלול לבלבל, לפיכך נציע סיכום של הדברים. לדעתנו פרק ה הוא יחידה בתוך החטיבה השנייה במסכת. הסידור הוא לפי חלוקה משפטית המושפעת מניסוח התורה, ומונה את דרכי העברת הטומאה. יש בפרק ה שלוש יחידות משנה: מ"א-מ"ג – מ"ב-מ"ה – מ"ו-מי"א.
מ"א-מ"ה בנויות באותו סגנון, היחידה המשנה הראשונה עוסקת במגע והיסט והשנייה במשא. יחידה זו ממשיכה במשנה ו ונמשכת עד משנה יא. היחידה עוסקת אפוא בכל דרכי ההעברה של הטומאות השונות, ומסתיימת במשנה המציעה את הכלל של מה פוסל את התרומה. מי שצירף את משנה יב לכאן הכיר כנראה את כל היחידה והוסיף משנת הסבר עקרונית. בעריכה בת זמננו היה מקום לצפות לכך שהכלל יופיע בהתחלה. כך היה הרמב"ם, למשל, עורך את המשנה<sup class="footnote-marker">3</sup><i class="footnote">כידוע ערך כך הרמב"ם במשנה תורה את כלל החומר התנאי שחשב שהוא להלכה.</i>. אבל לעורך המשנה היו כללי עריכה שונים, והצגת הכלל בסוף או באמצע היא מעשה תדיר. אפשר שהוא נובע מהרצון לא לפגוע ברציפות הסגנונית של היחידה. לכן שתי המשניות שבהן הסגנון האופייני ("מטמא שנים..." או "מטמא אחד...") משובצות בתחילה ובסוף.
בתוך היחידה הזאת שובצה יחידת משנה של הנוגע, הנושא או המסיט מקצת הטמא, או חיבור לטמא. זו תת-יחידה ממקור אחר, אבל העורך הוסיף אותה אחרי דין מקצת נוגע ומסיט. משנה א בנויה בסגנון היחידה, אבל היא איננה מגוף היחידה שכן משנה ו מתחילה מחדש בדין נוגע שכבר נאמר במשנה א. משנה א הוּספה אפוא לאחר שהיחידה הושלמה (עם או בלי משנה יב). אם כן, לפנינו שלושה או ארבעה שלבי עריכה:
1. יחידת "מטמא שניים";
2. תוספת יחידת משנה על הנוגע במקצת טמא;
3. הוספת משנה א והתאמתה למבנה של משניות ב-ג, אך ללא הסגנון המשרשר את היחידה.
אולי היה שלב רביעי שבו צורפה משנה בסוף הפרק.
הסדר הכרונולוגי של שלבים 2, 4 אינו ידוע.
לעריכת הפרק שלנו שתי מקבילות המלמדות פרק חשוב בדרך העריכה של המשנה. משניות י-יא מגלות דמיון ספרותי מפתיע עם משנת כלים פ"א מ"א-מ"ג המונה את עשר הדרגות של טומאה:
סגנון משנת כלים וזבים (נוסח הדפוס)
ברור ששתי המשניות יצאו בבסיסן מיד עורך אחד, ובמידת מה הן משלימות זו את זו. בזכות השוואה זו פתרנו בעיות מספר בפירוש המשניות הללו במסכת כלים, ואנו מפנים את הקוראים לשם.
עתה עלינו לחזור לעריכה של שני הקבצים הללו.
משנת כלים אינה שייכת לעריכה שלנו, ואין בה הביטוי המשרשר את היחידה ("מטמא שנים..."). איננו בטוחים איזו יחידה קודמת בעריכתה (מי לקח ממי); בשני המסכתות יחידות שלמות בנויות בצורה סגנונית אחידה (אצלנו עם ביטוי משרשר, ובכלים כהיררכיה של הטומאה). אחד העורכים לקח אפוא חומרים ממשנה ערוכה והתאים אותם לסגנונו, או ששניהם לקחו בנפרד אותם חומרים ממשנה קדומה כלשהי ושיבצו אותם כל אחד בנפרד במסגרת הערוכה שלו. על עורך כלים ניתן להוסיף שהוא קיצר משפטים מספר, ואף הוסיף כמה פרטים, כגון הפרט על "חשוכי בגדים" המצוי בכלים (פ"א מ"ב) ואיננו בזבים. בקיצוריו הוא הסתמך על מה שהכיר בעריכה הקדומה שבה השתמש<sup class="footnote-marker">4</sup><i class="footnote">לכאורה נראה שבמסכת זבים הנוסח שלם, ובמסכת כלים הנוסח מקוצר ושונה במקצת, כפי שהראינו בפירוש מסכת כלים למשניות אלו. אלו הם הקשיים במשנת כלים שההשוואה עם משנת זבים סייעה להסברתם. ייתכן, אפוא, שבעל מסכת כלים השתמש במשנת זבים, אבל גם ייתכן ששניהם השתמשו במשנה קדומה ובעל מסכת זבים (העורך של יחידת פרק ה) שיבץ את החומר הקדום במשנתו והוסיף את הביטוי המשרשר את הפרק.</i>. כל אלו הם שלבים שלפני העריכה הסופית של המסכתות, שכן גם פרק א במסכת כלים הוא יחידה חיצונית לגוף המסכת<sup class="footnote-marker">5</sup><i class="footnote">או המבוא למסכת כלים.</i>.
זאת ועוד. במסכת כלים הסגנון היררכי, טמא אחד מטמא יותר מחברו. אלו אותם חומרים ואותן הלכות כמו בפרק ה בזבים, אלא שהפרק בזבים מדגיש דווקא את השווה: "בעל קרי <u><b>כ</b></u>מגע שרץ ובועל נדה <u><b>כ</b></u>טמא מת". ההלכות עצמן, בשתי המסכתות – זהות, בעל קרי הוא כמגע שרץ לעניין נגיעה ושונה ממנו בהלכות אחרות כשנוי במסכת כלים. יתר על כן. מסכת כלים עשתה מאמץ לזהות עשר דרגות טומאה. החלוקה היא מלאכותית, כפי שראינו בפירוש הפרק בכלים. עתה יש לנו ראיה לכך. במשנתנו שתי המשניות מצויות בתוך מערכת בלתי היררכית, ומפורטת הרבה פחות. אנו גם מזהים את חופש הפעולה הנרחב של העורך. הוא השתמש ביחידה קדומה, שתל אותה בתוך היחידה שערך (שנה), הוסיף והחסיר והעניק לכל ההלכות תבנית שונה, במקרה זה מבלי לשנות את ההלכות עצמן. תופעה זו כמובן אינה חריגה, ולא אנו הראשונים שעסקנו בה, ולפנינו דוגמה מרתקת ומוכחת להליך העריכה מאחורי הקלעים, תהליך הנסתר בדרך כלל מעינינו.
יחידה נוספת הקרובה ליחידה של מרבית פרק ה היא טהרות פ"ב מ"ב. גם בה מופיע הסגנון המשרשר "מטמא שנים...", וגם בה שני חלקים לפחות, כפי שאנו מדגישים בחלק מהמבואות למסכתות. בניגוד לחוקרים רבים וחשובים איננו סוברים שניתן לתארך יחידה רק לפי שמות הדוברים בה. ייתכן שהעריכה מאוחרת והסגנון המאוחר חדר ללשון התנאים הקדומים, או שהתנאים ה"מאוחרים" אפילו "עדכנו" וערכו את תוכן ההלכות הקדומות. במקרה זה לפי השיטה "המקובלת" צריך היה לומר שהסגנון "מטמא שנים..." הוא מדור יבנה (לפי מסכת טהרות), אבל היחידה בטהרות חוזרת בפירוט ניכר על הלכה אחת המצויה כבר אצלנו. בטהרות מוקדש כל הפרק לטומאת אוכלין, ואצלנו זו משנה אחת. שתי היחידות לא היו אפוא אף פעם יחידה אחת, וניכר שמי שערך זאת בפירוט כה רב (משנת טהרות) לא ערך משנה אחרת בסגנון כה כללי שבו טומאת אוכלין היא רק סעיף קצרצר.
המסכתות זבים ונידה עוסקות בתופעות דומות, ובהלכות דומות. בשני המקרים מדובר בתופעה גופנית הקשורה לאברי המין, ובאותו מצב הלכתי של "טמא בגופו". שתי המסכתות פותחות בשאלת הגדרת הזמן. בזב השאלה היא ממתי הוא נטמא (וברור שראייה אחת נחשבת לפצע או לבעל קרי); גם מסכת נידה נפתחת בשאלת הזמן, אך היא הפוכה. ברור שהנידה טמאה ברגע שראתה טיפת דם כלשהי, והשאלה היא כמה היא טמאה למפרע. קיים אפוא דמיון ספרותי בין שתי המסכתות, דמיון שמטרתו אולי לשדר שוויון בין המינים. הדמיון הוא כאמור גם במבנה ההלכתי. חכמים מדברים על כך במונחים של "פעימה": זרם חד-פעמי קצר. לכך מכוונים המונחים "ראייה" אחת או שתי "ראיות". תיאור זה מתאים רק להוצאת שכבת זרע. הוא אינו מתאים לזיבה (גונוריאה), שהיא מחלה הנמשכת זמן מה ברצף עם הפרשה מוגלתית (לא דמית), וגם לא ליתר הבעיות שמנינו בתחילת המבוא שהן הפרשות דמיות אך אין בהן הזנקות, כלומר "ראיות" קצרות זמן, ואין גם שאלה של משך הזמן של הראייה אלא דימום רציף. התיאור אינו מתאים גם לנידה שהיא יציאת דם הנמשכת לפחות שעות או ימים. המינוח הוא אפוא ספרותי ובלתי רֵאלי, ושאוב מהווי חיי המין הגבריים. באופן טבעי את התופעה הזאת הכירו חכמים על בשרם ובשר בני משפחותיהם, ואילו תופעת הנידה וכן תופעת זיבת הגברים הייתה באופן טבעי בלתי מוכרת. איננו חושבים שהם לא הכירו אותה כלל, אלא שעסקו בה במונחים השאובים מעולם המין. זו תופעה רגילה של יופימיזם<sup class="footnote-marker">6</sup><i class="footnote">אדמס, יופימיזם.</i>, כלומר שיחה או כתיבה על נושאים במונחים של מעשה מין. במקרה זה לפנינו לא רק השאלת מונחים אלא ממש תיאור של תופעת הזיבה בעזרת תופעה אחרת.
<b>רשימת עדי הנוסח</b>
ראו מסכת כלים.





Chapter 1



Mishnah 1

ראיית זוב היא שלושה ימים (להלן מ"ג), ובית שמאי ובית הלל נחלקים במקרים שיש בהם שלוש ראיות אך מפוזרות. מקור ההבחנה שזב הוא רק מי שאירע לו הדבר שלוש פעמים אינו מפורש במקרא. מבחינה משפטית צריך היה להגדיר מהו בעל קרי שטמא רק יום ומהו זב שטמא שבעת ימים<sup class="footnote-marker">1</sup><i class="footnote">כפי שאמרנו במבוא הזב הוא תופעה פתולוגית של דימום והפרשה, אבל בפועל נתפסה התופעה כדומה לשכבת זרע. </i>, וכן לגבי אישה מה ההבדל בין זבה לנידה. ההבחנה שנציע להלן, בשם המשנה, היא נכונה מבחינה עניינית אך אינה מספיקה מבחינה משפטית, ומבחינת ניסוח החוק צריך להיות ניסוח כמותי ברור. המחלוקת שבמשנה קשורה לתפיסתם של חכמים שלמצוות יש שיעורים (אבחנות כמותיות). כפי שאמרנו פעמים רבות במהלך הפירוש התפיסה בדבר הצורך בשיעורים (כימות המצוות והעבֵרות) משותפת הייתה לחז"ל ולכתות מדבר יהודה<sup class="footnote-marker">2</sup><i class="footnote">בספרות הכיתתית קטע אחד מברית דמשק המצוי בידינו בשני העתקים ובו קביעה של שיעורים: 4qd2=aq266, קטע 6ת, וכן 4q270, קטע 3. בספרות חז"ל מערכת השיעורים מפותחת בהרבה.</i>, אבל בספרות הכיתתית יש רק אזכורים בודדים לה, לא כן בספרות חז"ל שם קביעת השיעורים מהותית ונפוצה. האבחנה של שלושה ימים קדמה לבית שמאי ובית הלל, והם נחלקים רק בפרטיה.
<b>הרואה ראייה אחת של זוב</b> – גבר שהייתה לו זיבה אחת, <b>בית שמי אומרים כשומרת יום כנגד יום</b> – לאחר היום שבו ראה זיבה עליו להמתין יום ללא זיבה ולטבול. ייתכן שההשוואה עם הזבה כוללת גם השוואה של מועדי הטבילה, ונעסוק בכך להלן.<b> ובית הלל אומרים כבעל קרי</b> – ההבדל העקרוני בין הזב לבעל הקרי הוא במניע ובהקשר. בעל קרי הוא מי שיצאה ממנו שכבת זרע בעקבות מעשה מיני או מתיחות מינית, ואילו הזב נתפס כמי שיצאה ממנו שכבת זרע עקב מחלה או על כל פנים שלא ברצונו וללא הקשר מיני. ההבדל דומה להבדל שבין פעולה "לרצונו" ו"שלא לרצונו". הזב הוא חולה ואנוס, ואילו ביציאת קרי יש מרכיב מרכזי של רצון או כוונה. מי שיצא לו קרי בחלומו בלילה מן הסתם הוא שותף פחות פעיל, אך עדיין אין זה בבחינת אונס מלא. <b>ראה אחת – </b>זיבה אחת,<b> ובשני היפסיק</b> – ביום השני הזיבה נעצרה,<b> ובשלישי ראה שתים או אחת מרובה כשתים</b> – המשנה מניחה בפשטות שראייה של זיבה פעמיים באותו יום נחשבת כשתי ראיות, והפסקה של יום אינה משנה את היחס ההלכתי. <b>בית שמי אומרים זב גמור</b> – שכן ראה שלוש ראיות,<b> </b>[<b>ו</b>]<b>בית הלל אומרים אומרים מטמא משכב ומושב</b> – הוא אב הטומאה, וממילא טמא שבעה ימים. מסקנה זו מתבקשת, אך אינה כתובה במפורש.<b> וצריך ביאת מים חיים ופטור מן הקרבן</b> – עדיין הוא ספק, ולכן פטור מן הקרבן. קרבן מביאים רק על ודאות.
<b>אמר רבי אלעזר בן יהודה מודים בית שמי בזה שאינו זב גמור</b> – כלומר שאינו צריך להביא קרבן.<b> </b>[<b>ו</b>]<b>על מה נחלקו על הרואה שתים או אחת מרובה כשתים</b> – בראייה הראשונה כבר היו שתי ראיות,<b> ובשני</b> – ביום השני, <b>ה</b>[<b>ספ</b>]<b>פסיק</b> – היה כתוב "הספיק" ותוקן ל"הפסיק",<b> ובשלישי ראה אחת בית שמי אומרים זב גמור</b> – כנראה אם הראייה הראשונה היא כפולה אין היא מתבטלת על ידי יום ההפסקה, אבל אם הראייה הראשונה הייתה אחת היא נחשבת לתופעה אקראית (יש לה דין של בעל קרי) ומתבטלת על ידי יום ההפסקה, <b>ובית הלל אומרים מטמא משכב ומושב וצריך ביאת מים חיים ופטור מן הקורבן</b> – רק שלוש ראיות רצופות גורמות לזוב מלא (בבלי, נידה נה עב).
<b>ראיית זב</b>
הבעיה המרכזית מתעוררת מהפסוקים. פסוקים ה-ח בפרק טו בספר ויקרא מדברים על טומאה עד הערב ופסוק יג על טומאת שבעה ימים. ההסבר של חז"ל הוא שזוב במשך שלושה ימים מחייב טומאה שבעה ימים, ואילו זוב אחד מחייב טומאה קצרה יותר (יום אחד של 24 שעות, או אפילו בלילה של אותו יום).
בתוספתא מובאת סדרת מסורות ארוכה המסייעת לשחזר את אווירת ההלכה של התנאים בצורה מלאה יותר:
1. הרואה ראייה אחת של זב בית שמאי אומרים כשומרת יום כנגד יום, ובית הלל אומרים כבעל קרי. 1א. ואלו ואלו מודים שהוא טובל ואוכל את פסחו לערב. 1ב. אמרו להן בית הלל לבית שמאי אי אתם מודים שהוא טובל ואוכל את פסחו לערב? אמרו להן בית שמאי אי אתם מודים שאם יראה למחר שהוא טמא? הרי הוא כשומרת יום כנגד יום שאם תראה למחר שהיא טמאה (פ"א ה"א, עמ' 676). ההלכה עצמה היא כמשנתנו, אך לאחריה באות שתי מסורות סותרות. האחת היא שכולם מודים שהוא טובל ואוכל פסחו, כלומר שהוא נטהר בו ביום, כלומר בית שמאי מודים לבית הלל שבאמת אין הוא כשומרת יום. בהמשך (1ב) מתברר שדין זה של אוכל פסח אינו דין מחודש שהוסכם בין הבתים, אלא הלכה קדומה ששני הבתים מודים לה ובית הלל מקשים על בית שמאי: הרי הוא רשאי לטבול ולאכול בערב, אם כן דינו כבעל קרי ולא כזבה (שהיא שומרת יום כנגד יום). בית שמאי עונים שגם הזבה טמאה רק אם היא רואה למחר, כך שלמעשה הזבה אינה טמאה אלא טמאה מספק (תולה), כלומר מחכה למחר כדי לראות אם היא זבה או לא. חידוש גדול יש בדין שומרת יום, שאינה טמאה באופן מידי אלא מחכה בספק טומאה עד שיתברר אם היא זבה גדולה (ושומרת שבעת ימי טהרה), ובינתיים, עד שיתברר מעמדה, היא טמאה רק מספק. הספק נפתר רק בסוף היום. מהברייתא מתקבל הרושם שזב בעל קרי וזבה טובלים באותו זמן. אבחנות הזמן שנעלה להלן (בעל קרי טובל מתי שרוצה, הזב והזבה בערב) אינן מוכרות לתנאים, אחרת לא היו שני הבתים מסכימים בדין זב בערב פסח ולפי בית שמאי היה צריך לטבול ביום, ולפי בית הלל בערב. זמני הטבילה טרם נקבעו כנראה בהלכה התנאית, לפחות לא בהלכה התנאית הקדומה. לפי בית שמאי הזב דינו כזבה, ולפי בית הלל דינו קל מזבה.
בהמשך התוספתא שנינו: "2. המסיט את הראייה בית שמאי אומרים תלוי בית הלל אומרים טהור 3. משכבו ומושבו בית שמאי אומרים תלוי ובית הלל אומרים טהור" (פ"א ה"ב, עמ' 676; בבלי, נידה עב ע"ב). המקרה השני איננו במשנתנו. המדובר במי שהסיט (הזיז) כתם דם של ראייה ראשונה, כלומר את הכתם של מקרה 1 שבמשנה. לדעת בית שמאי הוא ממתין; אם יראה למחר יהיה טמא (כמו זבה), לכן תולין, כלומר ממתינים, ולדעת בית הלל המסיט טהור משום שקרי הוא טומאה קלה, והזב ביום הראשון דינו כבעל קרי. המחלוקת שבין בית שמאי ובית הלל שבמשנה משפיעה אפוא גם על דינו של המסיט. המקרה השני שבתוספתא (3 ברשימה הכוללת) הוא המקרה השני ברשימתנו במשנה (2), ולפנינו מסורת חולקת שהבבלי מנסה ליישבה.
בהמשך התוספתא: "4א. ראה שתי ראייות המסיט את שתיהן טמא כדברי בית שמאי, ובית הלל אומרים המסיט את הראשונה טהור, ואת השנייה טמא. 4ב. משכבות ומושבות שבין ראשונה לשנייה בית שמאי מטמאין, ובית הלל מטהרין. ראה אחת מרובה כשתים המסיט את כולה טמא, דברי בית שמאי, ובית הלל אומרים אין טמא אלא המסיט טפה אחרונה בלבד" (פ"א ה"ג, עמ' 676). זה המקרה השלישי שבמשנתנו: מי שראה שתי ראיות ביום הראשון. לדעת בית שמאי אחרי הראייה הראשונה "תולין", והתברר שהוא זב וטמא בדיעבד, ולדעת בית הלל אחר הראשונה טהור ורק אחר השנייה טמא. גם המחלוקת במי שהזיז את המשכב של הזב או את בגדו המוכתם היא כמו בהלכה הקודמת.
בהלכה הבאה בתוספתא: "אמר רבי עקיבא לא נחלקו בית שמאי ובית הלל על הרואה שתים, או אחת מרובה כשתים, ובשני הפסיק, ובשלשי ראה אחת, שאין זה זב גמור. על מה נחלקו, על שראה אחת בראשון, ובשני הפסיק, ובשלשי ראה שתים. בית שמאי אומרים זב גמור, ובית הלל אומרים מטמא משכבו ומושבו, וצריך ביאת מים חיים, ופטור מן הקרבן" (פ"א ה"ד, עמ' 676).
בהמשך התוספתא: "כשהיה רבי עקיבא מסדר הלכות לתלמידים אמר כל מי ששמע טעם על חברו יבוא ויאמר. אמר לפניו רבי שמעון משם רבי אלעזר ברבי יהודה איש ברתותא, לא נחלקו בית שמאי ובית הלל על שראה אחת בראשון, ובשני הפסיק ובשלשי ראה שתים, שאין זה זב גמור. על מה נחלקו, על הרואה שתים, או אחת מרובה כשתים, ובשני הפסיק ובשלישי ראה אחד. אמר 'לא כל הקופץ משתבח אלא בנותן את הטעם' " (פ"א ה"ה, עמ' 676). רבי יהודה איש ברתותא מדבר על המקרה השני ויש לו עמדה חולקת. לדעתו המחלוקת היא על המקרה השלישי ולא נאמר במה המחלוקת, ומן הסתם הוא סבור כרבי אלעזר ברבי יהודה. רבי עקיבא מותח ביקורת על תלמידו ש"קפץ בראש" ורבי עקיבא מדגיש שהוא מבקש את הטעם, כלומר את הפסיקה או את הנימוקים. בברייתא הבאה מביא רבי שמעון את טענות שני הצדדים, וכנראה לפנינו ניסוח של התלמיד שמנסה לשחזר את עמדות הצדדים הקדומים:
אמר לפניו רבי שמעון, כך אמרו בית הלל לבית שמאי, מה לי כשראה שתים בתחלה ואחת בסוף (מקרה 3), אמרו להן כשראה אחת בתחלה ושתים בסוף (מקרה 2) ביטל יום הטהור את הראייה ויש בידו שתי ראייות. כשראה שתים בתחלה ואחת בסוף הואיל ונזקק לספירת שבעה, בטלה הראייה את יום הטהור, ויש בידו שלש ראייות. חזר רבי עקיבא להיות שונה כדברי רבי שמעון (פ"א ה"ו, עמ' 677-676). רבי עקיבא קיבל את טיעונו של רבי שמעון. איננו יודעים מה משמעות הדברים, האם פירושו שהיה שונה את המחלוקת כמו רבי אלעזר ברבי יהודה עם הנימוקים או שמא קיבל את עמדת בית שמאי. כך או כך, אנו רואים כיצד מתגלגל נוסח המשנה והברייתא. במשנה יש מחלוקת אחת, בברייתא מחלוקת שונה במקצת; מאוחר יותר מתנסחת ברייתא מחודשת (שרק נרמזת) שכוללת את שני המקרים (2, 3), וטעם שחידש רבי שמעון, וכל אלו יוצרים יחדיו מקור מחודש. במקרה זה הברייתא המשוכללת לא נמסרה כלשונה, אבל אי שם הייתה מצויה ברייתא כזאת שהיא פרי משולב של מאמץ דורות ומורכבת משלושה רבדים: המחלוקת במשנה, הסבר רבי אלעזר ברבי יהודה והטיעונים ששם רבי שמעון בפי החולקים. תנאים מאוחרים אינם מהססים להחדיר את עמדותיהם ושיקוליהם לתוך החומר התנאי הקדום, ורואים את תפקידם לא בשימור "ארכאולוגי" של הניסוח הקדום אלא בעדכונו ובשיפורו כך שיכיל את המסקנות המחודשות הכוללות דעות שהתקבלו ושיקולים פרי מחשבתם של תנאים מאוחרים.
בהמשך התוספתא עוד ברייתא כפי שנוסחה בדור רבי, שני דורות מאוחר יותר: "רבי אלעזר ברבי ינאי אמר משום רבי אלעזר חסמא לפני רבי, לא נחלקו בית שמאי ובית הלל על שראה אחת בראשון ואחד בשני ובשלשי הפסיק וברביעי ראה אחת (תנא קמא במקרה 3א) ועד שראה אחת בראשונה ובשני הפסיק ובשלישי וברביעי ראה שתים שאין זה זב גמור (מקרה 2ב לפי רבי אלעזר ברבי ינאי), על מה נחלקו על הרואה שתים או אחת מרובה כשתים ובשני הפסיק ובשלישי וברביעי ראה אחת" (פ"א ה"ז, עמ' 677). רבי אלעזר ברבי ינאי מציע אבחנה מחודשת, בין מי שראה ראייה אחת והפסיק ביום השני לבין מי שראה שתיים ביום הראשון והפסיק ביום השני. זה מקרה ביניים בין שתיים לשלוש, ורק בו נחלקו.
בשאלה מה דינו של זב שראה שתי ראיות מצינו גם שתי ברייתות סותרות בספרא: "תורת הזב ואשר תצא ממנו שכבת זרע, זה שראה ראייה אחת שהוא כבעל קרי וטובל ואוכל פסחו לערב. (ט) והדוה בנידתה זו שראתה שתי ראיות שהיא כנדה מטמא משכב ומושב וצריך ביאת מים חיים, ופטור מן הקרבן, תורת הזב והזב את זובו זה שראה שלש ראיות שהוא זב גמור מטמא משכב ומושב וצריך ביאת מים חיים וחייב בקרבן. (י) תורת הזב ואשר תצא ממנו שכבת זרע מה הזוב סותר בזב אף שכבת זרע סותרת בזוב אי מה הזוב סותר את הכל אף שכבת זרע תסתור את הכל תלמוד לומר לטמאה בה אין לה אלא יום אחד" (ספרא, מצורע פרשת זבים פרק ט ה"ח-ה"י, עט ע"ב). אם כן, הזב טמא רק לאחר ראייה שלישית (הראשונה נחשבת כקרי בלבד וטובל לערב) ואילו זבה טמאה בשתי ראיות. לעומת זאת בברייתא אחרת שם שנצטטה למקוטעין: "ומה אם הזבה שאינה מטמאה אלא בג' ראיות לג' ימים... זב שהוא מטמא בג' ראיות ליום אחד אינו דין..." (ספרא, זבים פרשה א ה"ד, עה ע"א). אם כן, להגדרת זב או זבה כטמאים נדרשות שלוש ראיות. ההבדל הוא רק שבזבה הראיות מתפרשות על שלושה ימים, ובזב די בשלוש ראיות ביום אחד.
אם כן, הברייתות בספרא אינן מזכירות את האבחנה שזב שראה שתי ראיות טמא מספק אבל אינו מביא קרבן. לפיכך, ייתכן מאוד שגם לגבי זב וגם לגבי זבה הייתה בעבר מחלוקת האם הם מטמאים בשתי ראיות או בשלוש, ורק בשלב מאוחר נקבעה עמדת הפשרה, או השילוב, ששתי ראיות הן ספק, לכן טמא ואינו מביא (מביאה) קרבן. על כל פנים, במקור האחרון מדובר רק על שלוש ראיות ובקודם על שתי ראיות. ניתן לפרש את מדרשי הספרא השונים לפי העמדה המשלבת שבמשנת זבים, אך אפשר שלפנינו גישות שונות. בברייתא אחרת שם מובאת דרשה לכך שרק שלוש ראיות מטמאות, ושוב לא נאמר שבעצם כבר שתי ראיות מטמאות: "רבי מונא אומר משום רבי יהודה ימים שנים? יכול ימים הרבה? אם מרובים הם, והלא כבר נאמר רבים. הא לא דבר אלא ימים מועטים. וכמה הם הוי אומר שנים. 'רבים' שלשה. יכול רבים עשרה? אמר 'ימים' ואמר 'רבים' מה ימים מיעוט ימים שנים אף רבים מיעוט, 'רבים' שלשה. (י) יכול שנים ושלשה הרי חמש?, וכי נאמר ימים ורבים, והלא לא נאמר אלא 'ימים רבים' הא כיצד? הרבים הללו יהו מרובים על שנים וכמה הם הוי אומר שלשה" (ספרא, זבים פרשה ה ה"ח, עט ע"א). אם כן, המילים "ימים רבים" מתפרשות כשלושה ימים, ובשניים אין הוא טמא.
אם אכן אנו צודקים הרי שהעמדות המיוחסות לבית שמאי ולבית הלל הן דווקא ההלכה המאוחרת המשלבת דעות קדומות וסותרות. להערה זו השלכות רבות, ולא נעסוק בהן. אפשרות אחרת היא שלפנינו מחלוקת קדומה ששררה כל תקופת התנאים, וכבר בית שמאי ובית הלל הציעו הצעה משולבת וחלקו בפרטיה.
המשנה האחרונה במסכת נידה (פ"י מ"ח) עסקה בשאלה דומה של אבחנה בין טומאה לקרבן. סיכום העמדות מובא בטבלה. במשנה נידה ארבעה מקרים:
המקרים במשנת נידה
המקרה הרביעי במשנת נידה מוצג במשנה כדעת הכול, והבבלי אומר שהוא לדעת בית הלל בלבד. זו הצגה מחמירה במיוחד של בית שמאי, שהרי לא הייתה כאן טומאה, והצורך להמתין מעבר ליום טהרה וטבילה לא נאמר בשום מקום. גם בית הלל מחמירים, וניכרת החרדה שמא תיווצר טומאה במהלך קיום מעשה האישות בין בני הזוג. יש כאן אפוא "תרבות רעה", אך לא טומאה ודאית.
הדמיון הוא בעיקרון ההלכתי: האם ספק מחייב גם קרבן (בית שמאי) או רק טומאה ללא קרבן (בית הלל). גם המבנה החיצוני דומה (ארבעה מקרים), אך הסדר הפוך (אצלנו מהקל אל החמור ובנידה ההפך), ובמשנתנו מחלוקת תנאים המסבכת את המקרים.
לשתי העמדות שבמשנתנו מקבילות: " 'תורת הזב ואשר תצא ממנו שכבת זרע', זה שראה ראייה אחת שהוא כבעל קרי וטובל ואוכל פסחו לערב. 'והדוה בנידתה' זו שראתה שתי ראיות שהיא כנדה, מטמא משכב ומושב וצריך ביאת מים חיים, ופטור מן הקרבן. תורת הזב והזב את זובו זה שראה שלש ראיות שהוא זב גמור מטמא משכב ומושב וצריך ביאת מים חיים, וחייב בקרבן" (ספרא, מצורע זבים, פרק ט ה"ח-ה"ט, עט ע"ב). המדרש כבית הלל: זב שראה ראייה אחת הרי הוא כבעל קרי, ונאמר מה דינו: טובל ואוכל בערב אפילו קודשים<sup class="footnote-marker">3</sup><i class="footnote">וכן מדרש תנאים לדברים, כג יב, עמ' 147.</i>. ראה שלוש<sup class="footnote-marker">4</sup><i class="footnote">ראו פירושנו לברכות פג מ"ו ובמבוא למקוואות.</i> ראיות הרי הוא זב גמור (מטמא, חייב טבילה וקרבן), והמדממת בימי וסתה (עונתה) מקבלת מעמד של נידה ודאית אחרי שתי ראיות בלבד.
משנת כלים (פ"א מ"ה) היא כרבי אלעזר ברבי ינאי ולשיטת בית הלל שלאחר שתי ראיות הזב עדיין פטור מקרבן, וממה נפשך: אם ביום השלישי ראה, הרי שאלו שלוש ראיות. על כורחך מדובר בזב שהפסיק ביום השלישי וזה מקרה ג במשנתנו, ופטור מקרבן כבית הלל.
זב שראה ראייה אחת, לשיטת בית שמאי הוא כבעל קרי. אבל בבעל קרי הקלו ולא חייבוהו בטבילה ממש, אלא לחלק מהדעות די בטבילה במים שאובים, או מקווה פגום אחר (משנה, מקוואות פ"ח מ"א, וראו מבואנו למסכת מקוואות). היו גם שהסתפקו בהתזה של תשעה קבים מים חיים, ומצד שני החמירו בטומאת בעל קרי שאסור לו להתפלל או לקרוא בתורה עד שייטהר. על כל פנים התפיסה שהוא כבעל קרי היא בסופו של דבר חומרה. אחרי לילה אחד הוא עדיין אינו טמא טומאת זב, אבל בכל זאת חייב לטבול, אף על פי שייתכן שהטבילה לא תטהר אותו (כי יתברר שהוא זב). מצד שני, אם היה זב הרי שביום הראשון והשני עדיין הוא טהור, ואם הוא נחשב בעל קרי הוא טמא. לפי אחת המסורות הלכות בעל קרי נקבעו במסגרת "גזרות יח דבר" שעליהן הכריעו בשלהי ימי הבית השני (ירו', שבת פ"א ה"ד, ג ע"ג).
שיטת בית הלל שהרואה טמא אך אינו חייב קרבן משום שטומאתו מספק נראית לכאורה הגיונית. הוא טמא מספק, ואין מקריבים קרבן על ספק. מצד שני יש בה גם שניות וסתירה פנימית: לא כל ספק טומאה הוא לחומרה, ואם הוא במצב של ספק למה נקבע בפשטות שהספק לחומרה? במסכת טהרות מתנהלת סדרת דיונים ארוכה על מצב של ספק טומאה<sup class="footnote-marker">5</sup><i class="footnote">ראו טהרות פ"ד מ"ב-פ"ד ומי"ג, ופירושנו להן. </i>. שם לא נדונה שאלת הזב; אחד ממקרי הספק הוא ספק בכורות (טהרות פ"ד מי"ב), שם נחלקים בית שמאי ובית הלל במחלוקתם הנרחבת על ממון המוטל בספק, ואין במקורות זיקה כלשהי בין השאלה שם לשאלה אצלנו, אף שבשניהם מקרה של ספק שבית שמאי ובית הלל חלוקים בו. היה מקום לבחון האם יש לבתים השונים עמדה עקבית בנושא, אך כנראה לפחות קדמונינו לא הילכו בנתיב משפטי זה.
בבבלי מגילה (כ ע"א) מובאת כהצעה האפשרות שזב שראה ראייה אחת הוא כבעל קרי. מסקנה זו נדחית מפני דרשה. אבל נראה שהבבלי לא הכיר את משנתנו, או לא הכיר את משנתנו כמתורצת ומתעלם ממנה<sup class="footnote-marker">6</sup><i class="footnote">וכן הסוגיה בבבלי, נידה לה ע"א, שאינה מזכירה את משנתנו.</i>.
משנתנו מתייחסת אולי גם לשאלת מועד הטבילה. כפי שאמרנו בעל קרי טובל מתי שהוא רוצה (כל היום כולו); בועל נידה, זב וזבה טובלים ביום ונידה ויולדת בלילה, כדי שתהיינה טהורות לבעליהן. המסורת המפורשת לכך היא בבבלי (שבת קכא ע"א; יומא פח ע"א), ולפרטים מתוך רשימה זו מקבילות תנאיות שחלקן הובאו לעיל.

Mishnah 2

ברקע המשנה עומדת המשנה הקודמת שפירושה סוכם בטבלה לעיל.
<b>הרואה קרי</b> – מי שעסק בפעילות מינית ויצאה ממנו שכבת זרע,<b> ביום השלישי לספירת זובו</b> – לאחר שלושה ימי זוב הזב מצוי בימי ספירה ולאחר שבעה ימי ספירה שבהם אין לו זוב הוא רשאי להיטהר.<b> בית שמי אומרים סתר שני ימים שלפניו</b> – זו נחשבת להפסקה בימי הטהרה וצריך לספור מחדש. בית הלל אינם מבחינים בין זוב לשכבת זרע, ולכן פגע בספירת ימי הטהרה. בעיקרון זב מותר לקיים יחסים עם אישה אלא שמטמא את אשתו, ובעיני הציבור לא נחשב הדבר כנראה לעוון כה חמור. ייתכן שהלכת בית שמאי מבטאת גם מעין קנס לגרגרן שאינו ממתין לימי הטהרה. <b>ובית הלל אומרים לא סתר אלא יומו</b> – וממשיך את הספירה. קרי אינו זוב, ולכן אין כאן מניעה להמשך ספירת ימי הטהרה. בית הלל אינם מתייחסים כלל לעברה, ואפילו אינם קונסים על כך. רק העובדה שהיום עצמו אינו נחשב הוא קנס מצומצם. <b>רבי ישמעאל אומר הרואה בשיני סתר את שלפניו</b> – קשה לדעת למה התכוון רבי ישמעאל: האם לדעת הכול סתר את שלפניו, כלומר בכך יודו גם בית הלל, או שרק לפי בית שמאי יום סותר יום, אך לא שני ימים. <b>רבי עקיבה אומר אחד הרואה בשיני ואחד הרואה בשלישי שבית שמי אומרים סתר שני ימים שלפניו </b>[<b>ו</b>]<b>בית הלל אומרים לא סתר אלא יומו</b> – דברי רבי עקיבא הם דברי הרישא. לפנינו מקרה רגיל שבו המשנה פותחת בקביעה כאילו לדעת הכול ובהמשך מתברר שתנא אחד חולק עליה ותנא אחר מקבלה ללא עוררין. מבנה מעין זה אינו ייחודי למשנתנו. בכמה משניות נוספות פותחת המשנה בהכרזה הלכתית ואחריה מחלוקת, תנא אחד חולק על הקביעה הסתמית ותנא אחר (חכמים) מקבל אותה, וההכרזה היא כדעה השנייה באותה מחלוקת<sup class="footnote-marker">7</sup><i class="footnote">ראו פירושנו לשבת פ"ו מ"ד; ראש השנה פ"ד מ"א; עירובין פ"א מ"ה ומ"ט; שקלים פ"ד מ"ד; סוכה פ"ב מ"א; דמאי פ"ג מ"א; כלאים פ"ב מ"א, מ"ו ומ"ז; שביעית פ"ז מ"ד, ואולי גם פ"ב מ"ג (ראו פירושנו שם); מעשר שני פ"ב מ"ב (לפי פירוש הר"ש והרא"ש); פ"ג מ"ו; פ"ה מ"ב ומי"ד; יבמות פ"ז מ"ג; נדרים פ"ב מ"ח; פ"ט מ"א; כתובות פ"ז מ"י (לפי חלק מהפירושים); גיטין פ"א מ"א; פ"ט מ"ד; ערכין פ"ח מ"ו; פרה פ"י מ"א; שבועות פ"א מ"ז; פ"ג מ"ד (לפי אחת ההצעות בפירושנו); אהלות פ"י מ"ג; תוס', קידושין פ"ה ה"א; תוס', אהלות פי"א ה"י, עמ' 609, ואולי גם שם ה"ז; תוס', פרה פ"ו ה"ב, עמ' 635; תוס', כלים בבא קמא פ"ה הי"ב, עמ' 573; משנה, כלים פ"ה מ"ח ומ"י; פ"ו מ"א; פ"י מ"ה; פי"ז מ"א; זבחים פ"ב מ"ה; פ"ו מ"ז; פ"ז מ"ד; פ"ט מ"ב; מנחות פ"א מ"ד; פ"י מ"ו; פי"א מ"ב ועוד. בחלק מהם מנסים הבבלי, הירושלמי או מפרשי התלמוד למצוא צריכותא והבדל הלכתי (נפקא מינא) בין הדעה הראשונה לשלישית.</i>. במקרים אלו הבבלי שואל "היינו תנא קמא?" או שמפרשיו שואלים זאת<sup class="footnote-marker">8</sup><i class="footnote">בבלי, שבועות יג ע"ב. זהו ניסיון תירוץ אחר בשיטת "חסורי מחסרא" בלא להזכיר מונח זה. </i>, אך נראה שלפנינו עדות לתפר שבין שתי יחידות קדומות.
<b>ומודין ברואה ברביעי שלא סתר אלא יומו</b> – לדעת שני הבתים שלושה ימי טהרה אינם מתבטלים, אבל היום עצמו נסתר משום שראה בו שכבת זרע.<b> </b>כל זאת: <b>ברואה קרי אבל אם ראה זוב אפילו יום שביעי סתר שלפניו</b> – עליו לראות שבעה ימים טהורים, ואם חזר לזוב הרי שנטמא. בתוספתא מובא תיאור כיצד התגבשו דברי רבי עקיבא שבמשנתנו: "אמר תלמיד אחד מתלמידי רבי ישמעאל לפני רבי עקיבא משום רבי ישמעאל, לא נחלקו בית שמאי ובית הלל על הרואה קרי בשני שהוא סותר את שלפניו ועל הרואה ברביעי שאין סותר אלא יומו, על מה נחלקו על הרואה בשלישי" (פ"א ה"ח, עמ' 677).
רבי ישמעאל היה בן דורו הצעיר של רבי עקיבא. הוא חי בכפר עזיז בדרום יהודה וקשריו עם התנאים האחרים שפעלו בשפלת לוד היו מועטים (איור 1). פעמים מספר נמסרות מימרות בשם רבי ישמעאל
<b>איור 1. </b>מפת היישוב בדרום הר חברון בסוף המאה השלישית. במאה השנייה (ימי רבי ישמעאל) כל האזור היה יהודי, אך מיושב בפחות צפיפות. דיר עזיז עצמה הפכה להיות נוצרית. הוכן לצורך פרויקט משנת ארץ ישראל.
שהובאו על ידי "תלמיד אחד", ורגיל הוא שהובאו לרבי עקיבא<sup class="footnote-marker">9</sup><i class="footnote">מכילתא דרבי ישמעאל, נזיקין ד, עמ' 264; תוס', זבים פ"א ה"ח, עמ' 677; בבלי, יבמות ו ע"ב;</i>
סנהדרין לה ע"ב. . זו הייתה אחת הדרכים שבהן החליפו בתי המדרש מידע ביניהם. התלמוד הבבלי אומר שכל מקום שנאמר בו "תלמיד אחד" משום [משם] רבי ישמעאל זהו רבי מאיר (עירובין יג ע"א), ואכן באחת המסורות רבי מאיר הוא התלמיד המוסר. עם זאת אולי יש לפקפק אם אכן בכל פעם שהמוסר הוא "תלמיד אחד" הכוונה לרבי מאיר. רבי מאיר למד אצל רבי ישמעאל<sup class="footnote-marker">10</sup><i class="footnote">רבי מאיר הוא המוסר המובהק של רבי עקיבא, אך מוסר גם מתורת רבי ישמעאל, כגון משנה, כלאים פ"ג מ"ז; כלים פ"ה מ"ג; ירו', סוטה פ"ח ה"ו, כג ע"א, ועוד. מעניינת ההעמדה כאילו רבי ישמעאל סבור כרבי מאיר, ויש בה עדות למעמדו המרכזי של רבי מאיר; ושמא היא מעידה שרבי ישמעאל היה מחוץ למעגל הפנימי של מקבלי ההחלטות.</i> והיה תלמיד מובהק של רבי עקיבא, לפיכך ייתכן ש"תלמיד אחד" הוא רבי מאיר; השאלה היא רק אם זה היסק לוגי של התלמוד או מסורת איתנה.
אמנם נאמר שזב שראה ביום הרביעי ואילך סותר רק את יומו, אבל בבבלי מופיעה החמרה של רבי יוחנן שסותר את כל הימים: "רבי אושעיא אומר: אבל זב שראה בשביעי שלו – סותר את שלפניו, ואמר ליה רבי יוחנן: לא יסתור אלא יומו" (פסחים פא ע"א; נזיר טו ע"ב). מעניין שהבבלי אינו אומר שדברי רבי יוחנן הם בניגוד למשנה ודברי רבי אושעיא הם משנתנו. המדובר בגמרא בזב שראה זוב, ולא בזב שראה קרי.
גם משנתנו ומקבילותיה, כמו המשנה הקודמת, משקפות את התפתחות ההלכה ואת התפתחות נוסח המקורות התנאיים. הייתה מחלוקת בית הלל ובית שמאי, ותנאי דור יבנה נחלקו במה הייתה המחלוקת. המחלוקת לא הייתה ישירה וכל תנא שנה ולימד את פרשנותו, וחלק מהברייתות כבר יודעות לצרף את הדעות השונות למסכת הלכתית אחת.
בתוספתא מצויה עוד הלכה מעניינת: "כל קרי מטמא בכהנים, מותר בזב. זב מותר בתשמיש המטה בימי גמרו, ולא סותר אלא יומו. כיצד, ראה לאור שמיני מונה בתחלה ומביא קרבן אחד. ראה יום שמיני מונה בתחלה, ומביא שתי קרבנות" (פ"א ה"ט, עמ' 677). זב מותר בקיום יחסים, כמו שביארנו במשנה א, והוא סותר את יומו כמו משנתנו. החידוש הוא שמה שמותר בזב (קרי) מטמא בכוהנים. לכוהנים, אפוא, הלכה מחמירה מיוחדת. לכאורה הלכה כזו אינה עולה בקנה אחד עם המשפט ההלכתי של המשנה, הרי טומאת כוהנים היא כטומאה רגילה. אפשר שכוהנים החמירו על עצמם וצירפו קרי לזוב, ואפשר שחכמים הם שהחמירו על הכוהנים. כך או כך, לפנינו הלכה ייחודית לכוהנים שאינה לכידה, מבחינה משפטית, עם ההלכה הרגילה. הלכה זו מצטרפת להלכות המיוחדות של הכוהנים, רובן בהלכות טהרה ומיעוטן בתחומים אחרים. בנושא זה עסקנו במסכת שקלים, ושם לא צירפנו את ההלכה שבתוספתא שלפנינו. אשרינו שזכינו להשלים את הדברים.
במדרש מוצגים שני המקרים (3+2): "רבי אומר למה הדבר דומה לחבל של מאה אמה, ראה בתחילת מאה ובסוף חמשים ובסוף מאה אמה, הרי זה זב גמור, ראה בתחילת מאה בתוך חמשים ובסוף מאה. או בתחילת מאה ולאחר חמשים, ובסוף מאה. אין זה זב גמור" (ספרא, מצורע פרשת זבים פרק א ה"ד, עה ע"ב), ובנוסח משובש במידת מה בתוספתא (פ"א הי"א, עמ' 677). לפי המדרש כל הַפסקה ברצף הראיות מפסיקה את ראיית הזב, והוא טהור, עד שתהיינה לו שלוש ראיות רצופות.

Mishnah 3

<b>ראה אחת היום ושתים למחר שתים היום ואחת למחר שלש לשלשה ימים או לשלשה לילות הרי זה זב גמור – </b>הלכה זו צריכה הייתה לפתוח את הפרק, או לפחות להקדים את משנה א. זב שראה שלוש ראיות בשלושה ימים הרי הוא זב גמור, ואין זה משנה מתי ראה ומהו קצב הראיות. המשנה אמנם אינה מדברת על הרואה שלוש פעמים ביום אחד, ומן הסתם גם הוא טמא, ומשנה א עסקה ברואה שלוש פעמים שהפסיק לעשרים וארבע שעות. אבל אם לא הפסיק אבל שלוש הראיות התפרסו על יומיים או שלושה – הרי הוא זב גמור וטמא שבעה ימים.

Mishnah 4

<b>ראה אחת והיפסיק כדי טבילה וסיפוג</b> – המשנה מניחה שכדי "טבילה וסיפוג (ניגוב)" הוא השיעור של הפסקה. לא נאמר שאם הזב לא ניגב הראייה השנייה מצטרפת לראשונה והן ראייה אחת (או ראייה אחת מעין שלוש), אלא שהמשנה נקטה במידת הזמן. אם לא הייתה הפסקה הרי זו ראייה אחת. כמו כן בתוספתא: "כמה הוא כדי טבילה וסופג כדי שיראה ויטבול ויעל ויסתפג" (פ"א ה"ט, עמ' 677). כפי שהראינו בפירושנו לכלים פי"ז (מ"ה) חז"ל נקטו בשלוש צורות כימות:
• כדי מעשה מסוים או ככלי מסוים: כאגוד, כפי הנר, כמטבע, כדי אכילת פרס, כדי חריש מענה וכו'.
• גודל קבוע או זמן קבוע – אמה, ארבע אמות, פותח טפח, מאה אמה, שעה, שעתיים, יום, הנץ החמה וכו'.
• כדי הליכת גודל קבוע – מהלך יום מירושלים, כדי הליכת ארבעה מיל, כמגדיון (המשנה הבאה) וכו'.
במקורות לא מצאנו הגדרה מדויקת לזמן טבילה וסיפוג, שכן המונח הוא יחידאי בנושא זה. אבל במשל שציטטנו לעיל נרמזת אולי הגדרת זמן: "רבי אומר למה הדבר דומה לחבל של מאה אמה, ראה בתחילת מאה ובסוף חמשים ובסוף מאה אמה, הרי זה זב גמור, ראה בתחילת מאה בתוך חמשים ובסוף מאה. או בתחילת מאה ולאחר חמשים, ובסוף מאה. אין זה זב גמור" (ספרא, מצורע פרשת זבים פ"א ה"ד, עה ע"ב)<sup class="footnote-marker">11</sup><i class="footnote">כך מקובל בפסיקה בת זמננו, שזמן הליכת 50 אמה מהווה הפסקה.</i>. אם כן, חמישים אמה הם המידה המקבילה לטבילה וסיפוג. בדרך כלל השיעורים השונים דומים. במקרה זה הליכת 50 אמה, כאשר מידת האמה 50 ס"מ<sup class="footnote-marker">12</sup><i class="footnote">נקטנו בשיעור זה מפני קלות החשבון. מידת האמה שנויה במחלוקת והיא 60-50 ס"מ.</i> ובקצב הליכה רגיל של 5-4 ק"מ לשעה (12,000-8,000 אמה), משמעה 0.4 דקות, כלומר 24 שניות. לעניות דעתנו גם אדם זריז יתקשה לעמוד בקצב זה. לפיכך נראה שהמשל נקט במידות סכמטיות בלבד ולא בא לקבוע שיעור זמן. במשנה הבאה נחזור לכך. אפשרות אחרת היא שאכן שני השיעורים אינם קרובים זה לזה, ונחזור לכך במשנה הבאה.
<b>ואחר כך ראה שתים</b> – עוד שתי פעמים הבחין בזוב מגופו, כלומר ראה שלוש ראיות.<b> או אחת מרובה כשתים</b> – אחת ארוכה נחשבת לשתי ראיות, כמו במשנה א,<b> או ראה שתים</b> – הראייה הראשונה כללה שתי ראיות, <b>או אחת מרובה כשתים</b> <b>והיפסיק כדי טבילה וסיפוג ואחר כך ראה אחת הרי זה זב גמור</b> – שלוש ראיות עשויות לבוא בשלוש צורות: או כראייה אחת ארוכה כשלוש שעליה תדבר המשנה הבאה, או כשלוש ראיות עם הפסקה אחת קצרה, או שלוש ראיות עם אותה הפסקה קצרה. הפסקה קצרה היא כדי טבילה וסיפוג. אם הזיבה ברצף, ללא הפסקה כזאת, היא ראייה אחת. עדיין אין במשנה הגדרה של ראייה מרובה.

Mishnah 5

<b>ראה אחת מרובה כשלש</b> – ראייה ארוכה עם הרבה חומר,<b> שהיא כמגד יוון</b> – ברוב עדי הנוסח "כמגדיון",<b> לשילוח</b> – כדי הליכה מהמקום ששמו "גדיון" עד מעין השילוח, זו הגדרת זמן, <b>שהן כדי שתי טבילות וכשני ספוגים</b> – הגדרת מרחק כ"כדי הליכת..." היא צורת ניסוח אחר. אם כן, שיעור "ראייה" הוא כמרחק הליכה מגדיון לשילוח, או שזה שיעור ראייה ארוכה (שלוש רגילות), <b>הרי זה זב גמור</b> – ראייה מרובה היא כראיות נפרדות, או כשתי הפסקות. השילוח הוא בוודאי מעיין השילוח בירושלים. המונח "גדיון" אינו ברור. לפי שמו הריהו מקדש אלילי המוקדש ל"גד", שהוא שמה השמי של האלה "טיכי". "טיכי" נחשבה לפטרונית של "איליה קפיטולינה", כלומר של ירושלים לאחר הקמתה בשנת 130 בערך כעיר מיוונת. בתוספתא שנינו: "וכמה שיעורה של ראייה מרובה, כמגדיון לשילה<sup class="footnote-marker">13</sup><i class="footnote">"שילה" היא הגייה אחרת של "שילוח" וליברמן עמל ומצא ראיות לכך, אך לדעתנו הדבר ברור גם ללא ראיות אלו (ליברמן, תוספת ראשונים לזבים על אתר, עמ' 121-120).</i> שהן כדי שתי טבילות ושני סיפגים, רבי שמעון אומר כדי הקפת הבית מבפנים" (פ"א ה"י, עמ' 677). במקום השיעור של שלוש ראיות התוספתא נותנת שיעור אחר, כדי הקפת הבית מבפנים. "מבפנים" הוא מפנים לחומת הר הבית. הקפת הר הבית היא טקס שעורך כל עולה רגל ובו מקיפים את המקדש מחוץ לסורג (משנה, מידות פ"ב מ"ב)<sup class="footnote-marker">14</sup><i class="footnote">ראו המבוא למסכת חגיגה. </i>. המקדש והסורג השתרעו על שטח שמידותיו 250x150 אמה, כלומר מרחק של 800 אמה לפחות, כ-500-400 מ'<sup class="footnote-marker">15</sup><i class="footnote">המקדש עצמו היה 200x100 אמה בערך (מספרים מעוגלים), החיל היה במרחק 16 אמה מהמקדש, ועובי הסורג בלתי ידוע אבל מן הסתם היה לפחות 4 אמות. המקיפים לא הלכו צמוד לחומת הסורג אלא במרחק מה ממנה.</i>. בהליכה לא חפוזה, כראוי להליכה בהר הבית, ניתן לשער שמדובר בזמן של 10-8 דקות (קצב של כשלושה ק"מ לשעה – המספרים מעוגלים). לכאורה היה מקום לטעון שהשיעור של מגדיון לשילוח לא היה ברור לתנאים ולציבור, שהרי לאחר החורבן לא רבים היו בירושלים, ולכן נקבע זמן אחר, כשתי טבילות וסיפוגים או כדי הקפה. ברם כפי שראינו במשנה א דרכם של חכמים לקבוע שיעורים של זמן באחת משלוש שיטות: כדי הליכת מרחק (קבוע או מרחק ממקום אחד לשני) או כדי עשיית מעשה. אי אפשר לקבוע ששיטה אחת קדמה לשנייה. השיטה השלישית של גודל קבוע (אמה, אצבע וכו') אינה מעשית בקביעת זמן, שכן לא הייתה חלוקה מדויקת של זמנים פחות משעה, וגם היא אינה מונח קבוע (הגדרתה של שעה היא אחד חלקי שנים עשר של שעות היום).
עדיין קשה להבין מדוע מלכתחילה נקבע השיעור לפי השילוח. האם רגיל היה שזבים טבלו בשילוח כדי שתהא הטבילה במים חיים? ליד השילוח נמצאה ברכה גדולה והיא נחשפה בתחילת העשור השני של שנות האלפיים. האם כאן טבלו הזבים? או שמא המרחק דווקא בין שני מקומות אלו נקבע במקרה. מעיין השילוח מופיע כנקודת מוצא לעניין נוסף. במשנת חגיגה נקבע שקטן שאינו יכול לעלות ברגליו להר הבית פטור מהבאת קרבן ראייה<sup class="footnote-marker">16</sup><i class="footnote">ראו פירושנו לחגיגה פ"א מ"א, שם הצבענו על כך שלפי הירושלמי זה פירושו של המונח "ראיה" במשנה שם. אבל הבבלי מפרש שפטור ממצוות עלייה לרגל. </i>. בירושלמי מתנהל דיון מהיכן מודדים את המרחק ומוצע שם, בין השאר, שהמרחק נקבע לפי יכולת העלייה מהשילוח המצוי באמצע ירושלים. יפה פירש אדלר<sup class="footnote-marker">17</sup><i class="footnote">ראו אדלר, שילוח.</i> שנקודה זו נקבע משתי סיבות. הראשונה היא שאכן בירושלים של ימי בית שני (בעיקר לפני ימי הורדוס) היה השילוח באמצע העיר, והשנייה, עקרונית יותר, שהשילוח היה מקור המים המקודשים בירושלים ונחשב לטהור מכל המעיינות: "אם יהיה השרץ בידו שלאדם אפילו טובל במי שילוח או במי בראשית אין לו טהרה עולמית" (ירו', פסחים פ"ו ה"א, לג ע"א). לתפיסה זו אין כמובן משמעות ובסיס הלכתי, אלא זה ביטוי ספרותי בלבד. מכל מקום, שילוח הוא נקודת ציון בעלת משמעות בקשר להר הבית.
היכן היא גד יון, או גדיון? איננו יודעים בוודאות, אבל ניתן לשער. היא צריכה להיות במרחק קטן מהשילוח, בערך 800-700 מטר מהמעיין, וזאת בהנחה ש"קרובים דבריהם להיות שווים" ושני התנאים נקטו במידה דומה. כאמור, האלה טיכה הזהה ל"גד" הייתה הפטרון של איליה קפיטולינה, והיא מופיעה על מטבעות העיר<sup class="footnote-marker">18</sup><i class="footnote">צפריר ודי סגני, ירושלים, עמ' 362; צפריר, ירושלים, עמ' 157. </i>. במרכז העיר, מתחת למקומה של כנסיית הקבר כיום, ניצב מקדשה המרכזי של העיר שהיו בו פסלי כמה אלים, אבל לא נזכר שם הפסל של האלה טיכה<sup class="footnote-marker">19</sup><i class="footnote">צפריר, שם.</i>. על הר הבית עצמו היה מקדש נוסף, וכן היו בעיר עוד מקדשים מספר ומן הסתם איננו מכירים את כולם. מפתה מאוד להניח שמקדש טיכה-גד היה זה שעל הר הבית ואז נוצר מבנה ספרותי מעניין. ל"ראייה" של עלייה לרגל מתחשבים ביכולת ההליכה בעלייה מהשילוח להר הבית, ולצורך הגדרת "ראייה" של טומאה טווח הזמן הוא כדי ירידה באותו מרחק – מהר הבית לשילוח. המשחק הספרותי מקרב את הדעת לפרשנות הגאוגרפית המוצעת, אך עדיין אין בכך ראיה לזיהוי.
אפשרות אחרת העלה רוזנטל שגת שמנים היא מקום הקודש הנוצרי המשמר את השם גד יון<sup class="footnote-marker">20</sup><i class="footnote">רוזנטל, גת שמנים.</i>. גם אפשרות זו בנויה על גבי השערות, ולכלל הצעה מוכחת טרם הגענו. על כל פנים, נעשה כאן שימוש במתקן אלילי לקביעת המרחק. מן הסתם לא הוקם מתקן כזה בימי בית שני, שאז הייתה ירושלים עיר יהודית, אלא בסוף דור יבנה עת הקים הקיסר האדרינוס את איליה קפיטולינה, ונוכחותם של היהודים הייתה מוגבלת<sup class="footnote-marker">21</sup><i class="footnote">אבות הכנסייה הנוצריים טוענים שהאדרינוס אסר על כניסת יהודים לעיר, ואין ספק שלא הייתה קהילה יהודית גדולה בה. עם זאת נראה שצודקים החוקרים המצביעים על נוכחות של מעט יהודים, ואפילו קהילה קטנה מאורגנת בעיר, ראו ספראי, ירושלים. </i>.
מכל מקום, סיכום המשנה הוא שראייה מרובה היא 8-7 דקות (כדי הקפת הר הבית), והפסקה היא חצי הזמן, כ-4 דקות, כדי הליכת 400-300 אמה, והיא כדי טבילה וסיפוג. נמצאנו למדים שהמשל שממנו ניתן להסיק את טווח הזמן כדי הליכת 50 אמה הוא עמדה חולקת, או שאיננו כלל הבעת דעה הלכתית אלא תיאור סמלי וספרותי.
<b>ראה אחת מרובה כשתים מטמא משכב ומושב וצריך ביאת מים חיים ופטור מן הקורבן</b> – זב גמור הצריך טהרה וקרבן הוא מי שראה שלוש ראיות, אך חכמים החמירו וכבר זב שראה שתי ראיות מטמא באופן זמני. אם יראה למחרת עוד פעם יהיה זב גמור, ואם יפסיק יום אחד ייכנס למחלוקת התנאים שבמשנה א. רק אם יהיה יומיים בטהרה יתברר למפרע שלא נטמא, אבל בינתיים הוא טמא מתוך החשש בעל הסיכוי הרב שהוא זב גמור. <b>אמר רבי יוסה לא אמרו אחת מרובה אלא אם יש בה כדי שלוש</b> – רבי יוסי חולק על תנא קמא. לפי הרישא אם ראה אחת מעין שלוש הוא טמא כזב גמור, ולדעת רבי יוסי הוא טמא רק זמנית (עד שתיראה ראייה נוספת). הוא פטור מקרבן משום שאין להביא קרבן על מצב של ספק אלא רק אחרי זוב גמור, וגם אז, אם היו אלו שלוש ראיות עליו להמתין שבעה ימי טהרה.
במשנה מגילה שנינו: "אין בין זב הרואה שתי ראיות לרואה שלש אלא קרבן..." (פ"א מ"ז). אם כן הרואה שלוש ראיות של זיבה חייב להביא ביום השמיני, לאחר סיום ראיותיו, קרבן שתי תורים או שני בני יונה. הרואה שתי ראיות בלבד, טמא שבעת ימים ובסופם טובל ב"ביאת מים חיים" – במעיין, והרואה שלוש ראיות חייב למחרתו, ביום השמיני, בקרבן.

Mishnah 6

<b>ראה אחת היום ואחת בין השמשות </b>[<b>אחת בין השמשות</b>]<b> ואחת למחר</b> – בין השמשות הוא ספק, לכן ספק אם אלו שתי ראיות בימים נפרדים או שתי ראיות באותו יום. <b>אם ידוע שמקצת הראייה מהיום </b>[<b>ו</b>]<b>מקצתה למחר</b> – הרי שראיית בין השמשות היא שתי ראיות, אחת היום ואחת מחר, ובסך הכול ראה שלוש ראיות. <b>ודאי לטומאה ולקרבן</b> – שכן אלו שלוש ראיות. הראייה הרצופה בין השמשות מתחלקת לשתיים אף על פי שאינה מרובה כשתי ראיות, אך היום אינו מצטרף ללילה ואלו ראיות נפרדות.<b> ואם ספק שמקצת הראייה מהיום ומקצתה למחר ודאי לטומאה</b> – כמי שראה שתי ראיות וכתנא קמא במשנה הקודמת,<b> וספק לקורבן</b> – הראייה השלישית היא ספק, ואין מחייבים קרבן מספק. עליו להמתין ולראות; אם יהיה זוב נוסף הוא זב גמור, ואם הזוב נפסק הוא פטור מקרבן.
<b>ראה שני ימים בין השמשות</b> – ביום א בין השמשות וביום ב בין השמשות, [<b>אחת בין השמשות</b>] <b>ואחת למחר</b> – ספק אם אלו שתי ראיות או אחת.<b> אם ידוע שמקצת הראייה מהיום </b>[<b>ו</b>]<b>מקצתה למחר ודאי לטומאה ולקרבן</b> – כדין רואה שתי ראיות,<b> ואם שמקצת הראייה מהיום </b>[<b>ו</b>]<b>מקצתה למחר ודאי לטומאה</b> – יש כאן ודאי שתי ראיות,<b> וספק לקרבן</b> – כדין הרואה שתי ראיות<b>. ראה שני הימים בין השמשות ספק לטומאה ולקרבן אחת בין השמשות ספק לטומאה ולקרבן<sup class="footnote-marker">22</sup><i class="footnote">מילה אחרונה זו איננה בדפוס ובעדי נוסח נוספים, ואין היא מוסיפה להבהרת המשנה. </i></b> – את הפירוש יש להתחיל מהמקרה הראשון, הפשוט יותר. ראייה בין השמשות היא ספק בין שתי אפשרויות:
1. כולה ביום או כולה בלילה, וזו ראייה אחת ופטור מקרבן.
2. ראייה אחת ביום ואחת בלילה, ואז אלו שתי ראיות רצופות, ומדובר במקרה ששתי הראיות יחדיו אינן כראייה מרובה (בניגוד למקרה שבמשנה הקודמת). הוא בספק טומאה, שמא אלו שתי ראיות רצופות ופטור מקרבן (ספק קרבן), שאפילו אם אלו שתי ראיות הרי שעל שתי ראיות טמא (חייב בטבילה) ואין מביאים קרבן (לעיל פ"א מ"א).
מעתה נשוב לרישא שהיא מורכבת יותר. כאן יש מצב של הצטברות שני ספקות. הראייה הראשונה היא ספק כמו בסיפא, כלומר:
1. כולה היום או כולה בלילה, וזו <u>ראייה אחת</u> ופטור מקרבן.
2. ראייה אחת ביום ואחת בלילה, ואז אלו <u>שתי ראיות</u> רצופות, אבל הראייה השנייה גם היא ספק.
3. כולה היום או כולה בלילה, וזו <u>ראיה אחת</u> ופטור מקרבן.
4. ראייה אחת ביום ואחת בלילה, ואז אלו <u>שתי ראיות</u> רצופות.
מעתה לפנינו תרגיל פשוט של צירוף אפשרויות:
3+1 אלו שתי ראיות, אחת ביום ואחת בלילה – טמא ופטור מקרבן.
4+1 אלו שלוש ראיות וחייב קרבן.
3+2 אלו שלוש ראיות וחייב קרבן.
4+2 אלו ארבע ראיות וודאי שחייב קרבן.
נמצאנו למדים שהוא בוודאי טמא וספק חייב קרבן, אף שמבחינה סטטיסטית רוב הסיכויים (75%) שראה שלוש פעמים.
המקרה כולו תאורטי, או לפחות נדיר ביותר, ובא לבחון את גבולות ההלכה על בסיס ההלכות שנאמרו לעיל.
בכתב היד נוסף "אחת בין השמשות ספק לטומאה", וזו חזרה בטעות על הנאמר לעיל.
ההלכה בתוספתא קושרת את משנתנו למשנה הקודמת: "ומודה רבי יוסי 1. שאם ראה אחת בין השמשות אף על פי שאין בה כדי טבילה וסיפוג יש בה שתי ראייות מפני ששני ימים חולקים אותה, 2. וכן היה רבי יוסי אומר ראה אחת בין השמשות ספק לטומאה פטור מן הקרבן שתים בין השמשות ספק לטומאה וספק לקרבן, 3. אחת ודאי ושתים בין השמשות ושתים ושתים ודאי ודאי לטומאה וספק לקרבן שתים ואחת בין השמשות או שתים בין השמשות ואחת ודאי לטומאה ודאי לקרבן" (פ"א הי"ג, עמ' 677). המקרה הראשון הוא כסיפא של משנתנו. המקרה השני כרישא של משנתנו, אבל רבי יוסי חולק וסובר שעדיין יש כאן ספק טומאה משום ששתי ראיות (3+1) אינן מטמאות, ורק כל אחת מהאפשרויות האחרות יש בה שלוש ראיות, אבל הראייה השלישית בספק. אבל אם אחת ודאי הרי ששתי הראיות האחרות מצטרפות אליה, ושלוש ראיות מצטרפות. ייתכן שנוסח כתב היד במשנה ביטא עמדה זו של רבי יוסי, אך שובש.
עם זאת, הצורה "מודה רבי יוסי" היא צורה מלאכותית, שכן במקרה הראשון אין לו כל חידוש וכל אמירה עצמאית. זו חוליית חיבור בין התוספתא למשנה, חוליה מיותרת שנוסחה בידי מי שהכיר את שני המקורות ורצה לשרשרן בדרך רגילה.
<b>אחת בין השמשות ספק לטומאה – </b>המשפט מיותר וחוזר על עצמו, ואיננו בעדי נוסח אחרים.

Chapter 2



Mishnah 1

<b>הכל טמאין בזיבה</b> – כל הגברים, כולל אלו שיפורטו להלן. בכמה משניות הבאנו את פירושו של בר אילן שהביטוי "הכל..." בא לרבות ישראלים, ולהוציא מהדעת מחשבה שיש כאן זכות מיוחדת לכוהנים. במקרה זה הסבר כזה אינו אפשרי, וברור שטומאת זב חלה על ישראל וכוהן כאחד. <b>אף הגרים</b> – הגוי אינו מקבל טומאה ואינו מטמא במת, אבל זובו מטמא. אין נימוק להלכה זו, אלא שכפי שראינו מעמדו של הגוי בעייתי, ולמרות הקביעה הגורפת שגוי אינו מטמא מסורות רבות משקפות בפשטות את התפיסה שהגוי מטמא בחייו.
את הדילמה ההלכתית הציגה יפה נעם<sup class="footnote-marker">1</sup><i class="footnote">נעם, טהרה, עמ' 278 ואילך.</i>. ההלכה הקדומה הניחה שהגוי טמא מבלי לקבוע מבחינה משפטית מהי בדיוק טומאתו. הטומאה ביטאה את הסלידה ממנו. כלי הנכרי חייבו אפוא טהרה, אבל הפסוקים העוסקים בטהרת כלי הנכרים (במדבר לא יט ואילך) שונים מכללי הטהרה שעיצבה התורה שבעל פה. כאשר החל השלב המשפטי התפתחה דילמה או שניות. מחד גיסא הגוי מסואב, וסיאוב זה מתבטא באופן הלכתי על ידי הגדרתו כטמא, ומאידך גיסא כל דיני טומאה חלים רק על אדם, והנכרי מן הסתם אינו אדם. הגדרתו כטמא הופכת לתפיסה פלורליסטית ומקלה שאליה לא התכוונו המחוקקים היהודיים. יתר על כן, מי שטמא יכול להיטהר, והאם נכרי יכול להיטהר? במישור האידֵאי המחלוקת נטושה; במישור הפרקטי נמצא פתרון פשוט: הנכרי אינו מטמא ואינו יכול לקבל טומאה בחייו, כמוהו כבהמה, אבל הוא גם בחזקת זב, ולכן טמא כזב. הגישה שסתם נכרי הוא זב יש בה הפרזה רבה. הרי בעצם הוא ספק, ורוב בני האדם אינם זבים. במחקר בן זמננו נבדק אחוז המקרים של זיבה, והוא בערך 1%<sup class="footnote-marker">2</sup><i class="footnote">תודתי לד"ר מרים ספראי שבדקה למעני שאלה ססטיסטית זו בספרות הרפואה. </i>. אם כן, ההכרזה שכולם טמאים מספק היא הקצנה ברורה גם לפי הדעה שטמא אחד מטהר את כל העיר<sup class="footnote-marker">3</sup><i class="footnote">ראו פירושנו למכשירין פ"ב, ובעיקר בסוף הפרק שם.</i>. גם אם נפרש שהזיבה היא מחלה כללית יותר עדיין הספק מועט, אבל בפירושנו למסכת מכשירין פ"ב, בסיכום הפרק, ראינו שהייתה שיטה הלכתית שטמא אחד גורם להגדרת כל בני העיר כטמאים.
בתוספתא יש אבחנה מרכזית המשקפת אותה התחבטות. הגויים והגר התושב אינם נטמאים בזיבה, ואף על פי שאינם נטמאים בזיבה הם טמאים "כזבין לכל דבריהם ושורפין עליהן את התרומה ואין חייבין עליהן על טומאת מקדש וקדשיו" (תוס', פ"ב ה"א, עמ' 677)<sup class="footnote-marker">4</sup><i class="footnote">לעיקרון זה של הבדל בין תרומה ליתר מרכיבי טהרה ראו להלן פ"ג מ"ב.</i>. אם כן מראשיתו של דבר גוי אינו בגדר זב, אבל נקבע שאף על פי שאינו נטמא (משום שמצוות אינן חלות עליו) הרי שהוא מטמא. מבחינה משפטית ההלכה בלתי אחידה, שהרי נוצר בה מצב שמי שהוא עצמו טהור מטמא את הטמא, אבל זו תוצאתה של התנגשות בין אידֵאה לבין מסגרת משפטית. מבחינה מהותית הגוי אינו טמא אבל מסואב, ואל מסואב יש להתייחס כאילו היה טמא. זו פשרה או הרכבה (נכון יותר מעין "גישור") בין שתי תחושות, ומטיבו של דבר הקביעה הסופית אינה הגיונית מבחינה משפטית. נראה שלתוספתא דרך אחרת בהלכה, היא אינה מפרשת אלא חולקת על הכלל של "הכל טמאין בזיבה", אבל בכמה עדי נוסח (של המשנה) "הכל מיטמין" הזהה ל"הכל מטמאין" שאפשר לנקדו מְטַמאין (את האחר) או הכל מִטַמאין שמשמעו נטמאים בעצמם. התוספתא מצוטטת בבבלי: "והתניא: 'דבר אל בני ישראל' וגו' בני ישראל מטמאין בזיבה, ואין נכרים מטמאין בזיבה, אבל גזרו עליהן שיהו כזבין לכל דבריהן" (שבת פג ע"א; נידה לד ע"א). הביטוי "גזרו" מעיד על הלכה מיוחדת שלא צמחה רק מתוך העיון המשפטי ומקובלת כהלכה. אבל במקורות התנאיים עצמם זו מחלוקת בית שמאי ובית הלל (משנה, נידה פ"ד מ"ג). כפי שראינו בפירושנו למשנת נידה מצויות שם מסורות מתחלפות בדבר הבעלות על העמדות הללו, ולא ברור שבית שמאי מחמירים. משנתנו היא אפוא כאחד משני הבתים, ואי אפשר לדעת כמו מי<sup class="footnote-marker">5</sup><i class="footnote">למשניות סתמיות שנפסקו כבית שמאי ראו ספראי, הכרעה כבית הלל.</i>.
<b>אף העבדים בין משחררים</b> – עבד משוחרר הוא כגר,<b> ובין שאינן משוחררים</b> – שפטורים מחלק מהמצוות.<b> חרש שוטה וקטן</b> – שלישייה זו מופיעה כקבוצה. במקרה זה רק בקטן יש חידוש, שהרי קרי עדיין אין לו, אבל מטמא בזוב, אם אירע לו, וקל וחומר חרש ושוטה שהם בוגרים בעלי אישיות מינית<sup class="footnote-marker">6</sup><i class="footnote">על מעמדם ראו משנה, תרומות פ"א מ"א; חגיגה פ"א מ"א ועוד. </i>. <b>סריס אדם סריס חמה</b> – האבחנה האפשרית בין סריס אדם לסריס חמה נדחית במשנתנו, אך יש לה קיום במשנת יבמות. המדובר בחובת החליצה לאשת סריס (משום שבגלל סריסותו אין נישואיו שלמים):<b> </b>"אמר רבי יהושע שמעתי שהסריס חולץ וחולצין לאשתו, והסריס לא חולץ ולא חולצין לאשתו, ואין לי לפרש" (פ"ח מ"ד) – רבי יהושע מכיר שני ניסוחים קדומים, סותרים, ואינו יודע כיצד ליישבם. זו עדות מעניינת לכך שכבר בדור יבנה מצויות בבית המדרש מסורות מגובשות ובלתי מובנות (בעל פה או בכתב). "אמר רבי עקיבא אני אפרש, סריס אדם חולץ וחולצין לאשתו מפני שהיתה לו שעת הכושר" (שם). רבי עקיבא בחריפותו מציע הסבר מדעתו. סריס אדם הוא מי שנפצע במהלך חייו. כשנשא את אשתו היה בר נישואים; אולי אף נשאה לאחר שסורס, אבל אי פעם הוא היה גבר בר גוברין ואינו "מאוס" אלא נכה הראוי לרחמים ולתמיכה.<b> </b>"סריס חמה לא חולץ ולא חולצין לאשתו מפני שלא היתה לו שעת הכושר" (שם). אם כן סריס חמה פסול ממהותו ולא היה אף פעם חבר, בעל מעמד בקהילה יהודית, ואינו בכלל נישואין. אבל בהמשך המשנה: "רבי אלעזר אומר לא כי אלא סריס חמה חולץ וחולצין לאשתו מפני שיש לו רפואה, סריס אדם לא חולץ ולא חולצין לאשתו שאין לו רפואה. העיד רבי יהושע<sup class="footnote-marker">7</sup><i class="footnote">"יהושע" חסר ב-ג5, ב-ף3 יוסי, ב-ף13 יהודה, וכן בסמ"ג. "יהודה בן בתירא" הוא השם הנפוץ יותר, ונראה כתיקון.</i> בן בתירא על בן מגוסת שהיה בירושלם סריס אדם ויבמו את אשתו לקיים דברי רבי עקיבא" (שם) – העדות שנויה במחלוקת, והיא כשיטת רבי עקיבא, וכמבואר בטבלה:
דיני הסריס – פשט המשנה
תנאים נחלקו בהלכה בדבר סריס חמה (ראו פירושנו ליבמות פ"ח מ"ב), במקביל מצינו גם הבדל בהגדרות הסריס. מהמשנה שציטטנו ברור שסריס חמה הוא סריס בדרך הטבע, שנולד פסול, וסריס אדם הוא מי שנפצע והפך סריס. עוד אנו שומעים שלסריס כזה יש אולי רפואה, וכן בתוספתא: "אי זה הוא סריס חמה? כל ששהה עשרים שנה ולא הביא שתי שערות, אף על פי שהביא לאחר מיכן הרי הוא כסריס לכל דבר. אילו הן סימניו, כל שאין לו זקן, ובשרו מחליק. רבן שמעון בן גמליאל משם רבי יהודה בן יאיר, כל שאין מימי רגליו מעלין רתוחות, ויש אומרים כל שאין מימי רגליו מחמיצין, ויש אומרים כל ששכבת זרעו דוחא, ויש אומרים כל שאינו עושה כיפה. אחרים אומרים כל שטובל בצונן בימות הגשמים ואין בשרו מעלה הבל. רבי שמעון בן לעזר אומר כל שקולו לקוי ואין ניכר בין איש לאשה" (יבמות פ"י ה"ו; נידה פ"ו ה"ב, עמ' 647). בברייתא בבבלי יבמות (פ ע"א) הנוסח שונה במקצת. רוב הסימנים הם היעדר סימני מין. חלקם נראים בעינינו תמוהים, ועד כמה שידיעותינו מגיעות אין להחמצה קשר למיניות היילוד. אך בדיונים קודמים העלנו שבבית המדרש התנאי קיימת נטייה לצרף הגדרות, לעתים ציוריות, כחלק מן ההתעסקות בנושאים "חמים" ומסעירים<sup class="footnote-marker">8</sup><i class="footnote">ראו דיוננו בפ"ו מ"א; מ"ד.</i>.
אבל במימרה אחת בבבלי משמע שסריס חמה הוא גם מי שמעט לפני מותו איבד את כושר ההולדה: "אמר רבא: אם כן, אין לך אשה שכשרה ליבם, שלא נעשה בעלה סריס חמה שעה אחת קודם למיתתו" (יבמות עט ע"ב). הבבלי מנסה לתאם את ההגדרות, וכפשוטה זו הגדרה אחרת. אולי הבדל הגדרות זה עומד בבסיס המחלוקת בין רבי עקיבא לרבי אליעזר? וכן בהמשך שם: "דתניא, רבי אליעזר אומר: סריס חמה חולץ וחולצין לאשתו, שכן במינן מתרפאין באלכסנדריא<sup class="footnote-marker">9</sup><i class="footnote">אלכסנדריה הייתה מרכז תרבותי חשוב ונתפסה, בעיני החברה היהודית, כבירת הרפואה ומשכן המדע. ראו בר אילן, רפואה.</i> של מצרים" (יבמות פ ע"א). אם כן, סריס חמה הוא בר ריפוי וסריס אדם אינו בר ריפוי. לאור זאת אפשר להציג את הטבלה אחרת, כך שהמחלוקת בין התנאים תהפוך למחלוקת של הגדרות ולא למחלוקת הלכתית. כל אחד מהתנאים שנה בלשונו והתכוון למושג רפואי אחר. בפירושנו ליבמות (פ"ח מ"א) הבאנו כמה עדויות לכך שגם מי שיש לו אשך אחד נחשב סריס חמה. אלכסנדריה ש מצרים הייתה עיר תרבות ידועה, פעל בה בית ספר יוקרתי לרפואה. כמה פעמים מתייחסים חכמים לרופאיה המפורסמים של העיר.
<b>וטומטום ואנדרוגינס</b> – "אנדרוגינוס" היא מילה יוונית המורכבת משתיים: אנדרי, שפירושה גבר, וגינה, שמשמעה נקבה. הכוונה למי שיש לו סימני זכר וסימני נקבה כאחד, בניגוד ל"טומטום" שאין לו סימני מין כלל. האנדרוגינוס נחשב לספק, וחכמים נחלקו האם יש כאן מצב של ספק או שאנדרוגינוס הוא ברייה בפני עצמה שמעמדה ההלכתי-מיני מסופק (משנה, ביכורים פ"ד מ"ה). מתוך הספק הטילו עליו חומרי נשים וחומרי גברים. כך למשל הוא אינו זוקק לייבום, כלומר אם צריך לייבם את אלמנת אחיו אין היא זקוקה לייבום (או לחליצה), והוא כמי שאיננו<sup class="footnote-marker">10</sup><i class="footnote">משנה, ביכורים פ"ד מ"ה; תוס', שם פ"ב ה"ג. אבל בדפוס נפולי למשנה שם מ"ד: "וזוקק ליבום כאנשים".</i>. דיני אנדרוגינוס מרוכזים במשנת ביכורים פרק ד. פרק זה מצוי בדפוס נפולי, בכתב יד קופמן ובעדי נוסח נוספים, אך לא בסדרת עדי נוסח חשובים. נוסחאות המשנה שבידינו אינן אחידות ויש בהן חילופי נוסח מהותיים. הפרק מצוי בתוספתא ביכורים (פ"ג ה"ג-ה"ז), אלא שנוסח התוספתא שונה במידה רבה, שינוי שהוא הרבה מעבר לשינויי העתקה. במשנתנו כאן ובהמשך מנויים פרטים הלכתיים שונים, ועיקר ההשוואה הוא עם "משנת" ביכורים הנזכרת<sup class="footnote-marker">11</sup><i class="footnote">ראו ליברמן לתוספתא ביכורים שם שם.</i>.
<b>נותנין עליהן חומרי האיש וחומרי האשה</b> – כלומר:<b> ומיטמין בדם כאשה ובלובן כאיש</b> – זה הכלל הידוע. הלובן הוא סימן להבדל בין "קרי" לבין שתן, שכן השתן צהבהב ואילו תמיסת הזרע לבנה. אבל במסכת ביכורים (פ"א מ"ה) הוא מטמא בזוב כאנשים, ולא נאמר שמטמא בדם נידה. <b>וטומאתן בספק</b> – משום שהלובן אינו לובן של גבר, והדם אינו של אישה נידה. בתוספתא מובאת סדרת משמעויות הלכתיות של "ספק טומאה" (פ"ב ה"ב-ה"ד, עמ' 677), והדברים ברורים.

Mishnah 2

<b>בשבע דרכים בודקין את הזב עד שלא נזקק לזיבה</b> – משנתנו חוזרת בנזיר (פ"ט מ"ד) אגב הדיון ב"רגלים לדבר". כאשר אדם חושש שזיבה יצאה ממנו אפשר לבדקו ולמצוא סיבה מיוחדת לתופעה, ואז אין הוא נחשב לטמא אלא לחולה, כלומר שהזיבה לא באה ממחלת זיבה אלא מאירוע של לחץ פתאומי. <b>במאכל במשתה</b> – האם אכל אוכל מיוחד העלול לגרום לזיבה. בתוספתא מפורש: "זב תולין אותו במאכל ובכל מאכל, רבי אליעזר בן פנחס אומר בשם רבי יהודה בן בתירה החלב, והגבינין, ובשר שמן, ויין ישן, וגריסין של פול, וביצים, ומורייס, מרגילין לדבר זיבה" (פ"ב ה"ה, עמ' 677). רשימת המאכלים הגורמים זיבה ארוכה וכוללת כמעט כל מאכל ומשתה, ובכך נפתח פתח כרוחבו של היכל להיתר.
<b>במשא</b> – נשיאת משאות כבדים הם עילה לזיבה.<b> בקפיצה</b> – פעילות גופנית מיוחדת.<b> בחולי</b> – מחלה מתישה שעלולה לגרום לזיבה.<b> במראה</b> – אם ראה אישה או מחזה מיני ואז יש מקום לחשוש שאין זו זיבה אלא קרי רגיל. <b>ובהירהור</b> – מחשבה מינית הגורמת להתקשות האבר ושפיכה.<b> הירהר עד שלא ראה או ראה עד שלא הירהר</b> – כל אלה עילות לזיבה אפילו אם ההרהור מאוחר לראייה (זיבה), כך שבעצם אי אפשר לתלות בו את יציאת הזרע.<b> רבי יהודה אומר אפילו ראה בהמה וחיה ועוף מיתעסקין זה עם זה – </b>עלול הדבר לגרום להרהור.<b> </b>[<b>אפילו ראה בהמה חיה ועוף מיתעסקין זה עם זה</b>] – נכפל ונמחק. <b>אפילו ראה בגדי צבע האשה</b> – זו עלולה להיות סיבה להרהור.<b> רבי עקיבה אומר </b>– בדפוסים מאוחרים נוסף "אפילו". מילית זו עולה ויורדת ולא תמיד משמעותית במשפט. במקרה זה זו תוספת פרשנות של מעתיקים מאוחרים.<b> אכל כל מאכל בין רע בין יפה ושתה כל משקה</b> – גם סתם אכילה יכולה לגרום לזיבה. עושה רושם שמקבץ הדעות הללו בא לצמצם את תפוצת הזבות. לאחר שלוש פעמים ברצף זמן יוכרז האיש כמובן כזב, אך לא כל פליטה מטמאת.<b> אמרו לו אין כאן זבין מעתה</b> – הרי לכל זב תהא עילה ולא יטמא,<b> אמר להם אין אחריות זבים עליכם</b> – אנו איננו אחראים שיהיו זבים. בלשון אחרת, אכן רבי עקיבא, והחכמים שלפניו, מצמצמים את תופעת הזיבה כמעט לחלוטין. מגמת הצמצום אינה של רבי עקיבא בלבד. גם תנא קמא מחדש חידוש גדול שזיבה של מחלה אינה מטמאת, ולמעשה כל מי שיתלונן על משהו שאירע לו לפני הזיבה אין זיבתו מטמאת. <b>משנזקק לזיבה אין בודקין אותו</b> – אם זב (זיבה שלישית – להלן) לפני שהתלונן ונבדק אין בודקים אותו, ואין מנסים למצוא עילה לזיבה. צירוף ההלכות הוא קשה. אם אכן כל תנועה גופנית גורמת לזיבה שאינה מטמאת, מדוע אין בודקים בדיקה כזאת גם לאחר התחלת הזיבה? אפשר שעצם הרצף מהווה מעין הסבר חלקי, בבחינת "רגלים לדבר". פירוש זה מתאים לדעת רמב"ם שתובא בהמשך. אבל אפשר שהנימוק אינו משפטי אלא מכיל מרכיב של קנס. מי שראה ראייה ראשונה, חייב להתייחס ברצינות לכך. נכון שעדיין אין הוא טמא, אך עליו לפשפש במעשיו ולברר מהיכן באה הזיבה. אך אם לא עשה כן עד הראייה השלישית הרי זה מאוחר מדי. אם כך הרי שכל ההלכה אינה משפטית, מטרתה לצמצם את חלות הזיבה, אך להשאיר אותה קיימת. כך נפרש את דברי הר"ש להלן. גם את דם הנידה בודקים בשבעה חומרי ניקוי (משנה, נידה פ"ט מ"ו). הדמיון בולט עוד יותר בכך שגם לדם הנידה מחפשים הסברים אחרים, ועסקנו בכך בפירושנו לנידה פרקים ז-ח, אבל העילות של האישה צריכות להיות איתנות למדי, ואילו כאן העילה היא מינימלית. <b>אונסו</b> – הרמב"ם מפרש שאם הראייה השלישית היא מאונס, כלומר ניתן לתלותה באחת הסיבות לעיל, למרות זאת הוא טמא, מפני ש"רגלים לדבר" שהוא זב. את פירוש הר"ש נראה להלן. <b>וספיקו</b> – רבא מסכם את הספק בקצרה: "אמר רבא: לא תימא ספק חזא ספק לא חזא, אלא ודאי חזא, ספק מחמת שכבת זרע ספק מחמת ראייה, כיון שנזקק לטומאה – ספיקו טמא" (בבלי, נזיר סו ע"א). הספק אינו בראייה עצמה אלא שוב ספק בגורם לה, <b>ושכבת זרעו</b> – גם שכבת הקרי שלו מטמאת, משום שיש סיכוי טוב שהוא זב. <b>טמאים שרגלים לדבר</b> – שפגעה בו זיבה. "רגלים לדבר" הוא טיעון המשמש לעתים לבירור עובדתי. מקרה של ספק אפשר שיוכרע על ידי הנסיבות שבהן אירע, והן ה"רגלים לדבר"<sup class="footnote-marker">12</sup><i class="footnote">משנה, נזיר פ"ט מ"ב-מ"ד; סנהדרין פ"ט מ"א ועוד. </i>.
במסורות תנאיות מצינו מי שחולק, ולו חלקית, על המסקנה בדבר שכבת זרעו: "דתנן: שכבת זרע של זב מטמא במגע ואין מטמא במשא, דברי רבי אליעזר; ורבי יהושע אומר: אף מטמא במשא<sup class="footnote-marker">13</sup><i class="footnote">כך גם בבבלי, נידה לב ע"א: זב גמור מטמא במשא. </i>, לפי שאי אפשר בלא צחצוחי זיבה..."<sup class="footnote-marker">14</sup><i class="footnote">בבלי, בבא קמא כה ע"א; נזיר סו ע"א; נדה כב ע"א. אמנם מחלוקת זו כלשעצמה אינה מצויה בספרות התנאית, אך היא מצטרפת למכלול הדיונים של דור יבנה האם להחמיר או לצמצם טומאת זב, והמדרש (ספרא, מצורע זבים פ"ב הי"א-הי"ג, עמ' עה ע"ד - עו ע"א) מוסר אותו דיון בקל וחומר ללא שמות החכמים. עם זאת המונח "צחצוחי זיבה", שיש בו כשלעצמו מגמת החמרה, אינו אלא בבלי.</i>. נמצינו למדים שבמסורת התנאים טומאת הזב אינה מוטלת בספק, אך יישומה המדויק שנוי במחלוקות שונות המשקפות עמדות מקלות ומחמירות, וכך גם יש להבין את "שרגלים לדבר" כחלק מן השיח בנושא. הדיון התנאי מראה גם שעצם ההחלטה שזב מטמא במשא ברורה, אלא שרבי אליעזר נטה להקל בשכבת הזרע שלו.
קיימת אפשרות נוספת להבנת המשנה. 'ספקו' הוא ספק זב ספק שכבת זרע; אם כן מהו אונסו? אם הכוונה לשכבת קרי שיצאה לאונסו, הרי שדינה כקרי שבהמשך, והמשנה מכפילה את עצמה, וכנראה כך פירש הרמב"ם. הר"ש לזבים פירש ש"רגלים לדבר" חל רק על ספקו ושכבת זרעו. פירושו ל"אנסו" אינו ברור, ואולי כוונתו שבפעם השלישית, אם לא נבדק בזמן, גם אונסו נחשב, כלומר ששבעת המקרים שנמנו במשנה חדלים מלהוות סיבה לטהר את הזוב והוא טמא, והנימוק לכך הוא הקנס, כפי שהצענו לעיל.
המשנה ממשיכה ומסבירה את המקרה הקודם. <b>ראה ראייה ראשונה בודקין אותו</b> – האם סבל מאחת ההפרעות שנמנו לעיל. <b>בשנייה בודקין אותו</b> – שתי המילים חסרות בכל עדי הנוסח הטובים ובדפוס, ונוצרת כאן מחלוקת האם בודקים ראייה שנייה. <b>בשלישית אין בודקין אותו</b> – כיוון שפעם שלישית "רגלים לדבר" שהוא טמא, וזהו ש"אנסו" טמא כפירוש שייחסנו לר"ש. <b>רבי לעזר אומר בשלישית</b> – המילה מיותרת ואיננה ביתר עדי הנוסח, <b>אף בשלישית בודקין אותו מפני הקורבן</b> – אמנם הוא טמא מפני ש"רגלים לדבר", אבל קרבן אין מביאים על "רגלים לדבר", וקל וחומר לא בשל קנס, אלא על ודאות מלאה.
ההלכה במשנה מצמצמת מאוד את דין זב; כנראה גם כך הוא לא היה תדיר, ואם גם בשלישית נותנים לו פתח היתר הרי שבפועל מספר הזבים מתמעט. זו דרך לחימה ב"כלי נשק" הלכתיים נגד הפצת המחלה, ואולי גם נגד פרישות יתר וחרדת שווא מפניה.
בתוספתא מופיעה מקבילה העוסקת בתינוק: "תינוק תולין לו בחמשה דברים במאכל ובמשתה במשא ובקפיצה בחולי שלו ושל אמו, רבי שמעון בן יהודה אומר משום רבי שמעון כשם שתולין שכבת זרע מעת לעת, כך למראה ולהרהור מעת לעת אבל למאכל למשתה ולמשאה וקפיצה תולין לו כל זמן שהוא מצטער" (פ"ב ה"ו, עמ' 677). ההבדל העיקרי הוא שאצל תינוק אין הרהור, שאיננו בר הרהור, ונוסף חולי של אמו שהשפיע עליו לפני הלידה. ההלכה במשנה חוזרת גם במדרש ספרא (מצורע, זבים פרשה א ה"ז, עד ע"ד).
כאמור, גם את כתם הנידה בודקים בשבע דרכים, ברם כפי שראינו בפירושנו לנידה הבדיקה הייתה מעין טקס אימות בלתי ברור, וגם אחר הבדיקה היו מקרים רבים שבהם נקבע שהכתם בא מדם וכן שמקורו דם טמא. כאן, לעומת זאת, נועדו שבע הדרכים לפטור כמעט כל זב שראה פעם או אף פעמיים, ואם ראה פעם שלישית אין בודקין אותו, אבל כנראה גם אין מניחים שהראיות הקודמות היו זיבה. כך נוצר מצב שברוב המקרים הזיבה השלישית היא שנחשבת לראשונה, ולכל היותר הזיבה השנייה נחשבת לראשונה. למעשה רק מי שזב כרוני הופך לזב מבחינה הלכתית. לעומת זאת באישה הרחיבו את דיני נידה גם על שלל מקרים מסופקים, אף כשבלתי אפשרי שהדם הוא דם נידה (כגון אישה המדממת בזמן היריון).

Mishnah 3

<b>הרואה קרי אינו מטמא בזיבה מעת לעת</b> – כפשוטם של דברים, חכמים לא ידעו להבחין בין זיבה לקרי ולכן אם ראה קרי הוא טמא טומאת בעל קרי (יום אחד) ואינו נטמא בזיבה, זאת מתוך החשש (או התקווה) שה"זיבה" היא רק המשך הקרי. אבל ההנחה שהם לא ידעו להבחין בין שכבת זרע הבאה מתשמיש לבין זיבה אינה נחלת הכול, כדברי התוספתא: "ומה בין זוב לשכבת זרע? זוב בא מבשר המת ושכבת זרע מבשר החי. זוב דוהה כלובן ביצה המוזרת, ושכבת זרע קשורה כלובן ביצה שאינה מוזרת. שכבת זרע אדומה והאשה תולה בה" (פ"ב ה"ד, עמ' 677). לא כל הסימנים מוכרים לנו. הטיעון ששכבת הזרע אדומה סותר את אשר ראו עינינו, ואף את תחילת הברייתא. מכל מקום הברייתא משקפת תרבות המבחינה בין זרע לזוב, ומן הסתם חולקת על המשנה. עם זאת לדעת המשנה תולים את הזיבה בקרי שראה, והאבחנה בין השתיים אינה בטוחה. <b>רבי יוסה אומר יומו – </b>מעת לעת משמעו 24 שעות, ורבי יוסי אומר שאנו מפרשים את הזיבה כקרי רק למשך אותו יום ללא הלילה.
<b>גוי שראה קרי ונתגייר מיד הוא מטמא בזיבה</b> – את הקרי ראה בהיותו גוי והוא אינו נחשב, שכן אירע בזמן היותו גוי, ואילו הגר הוא כמי שנולד מחדש ללא עבר ולכן אין לקחת חשבון אירועים שחלו בזמן היותו גוי. אם כן למה הוא מטמא בזיבה, הרי זו ראייה ראשונה? הר"ש, הרא"ש ופרשנים נוספים פירשו שאינו מטמא אלא שזו נחשבת לראייה ראשונה (ולא שנייה), וקשה, הרי המינוח "מטמא בזיבה" הוא מוחלט, כלומר הוא טמא ולא שזו נחשבת ראייה ראשונה. יתר על כן, אם זו כוונת המשנה מדוע לא הציגה את המקרה הקיצוני יותר שראה זיבה, התגייר וראה זיבה שנייה, או שראה שתי זיבות ולאחר שהתגייר ראה זיבה שלישית? בדוחק נראה להסביר ש"מטמא בזיבה" היא הגדרה כללית: הזיבה נחשבת לזיבה ולא לטומאת קרי. אף על פי שמבחינה ביולוגית קרוב לשער שהפליטה הראשונה אינה זיבה, הרי שהיא זיבה שנייה וחלים עליה כללי זיבה שנייה השנויים בפרק הקודם. אבל מהתוספתא משמע אחרת: "גוי שראה קרי ונתגייר מיד מטמא בזיבה. במה דברים אמורים בזמן שנתגייר מהול, אבל מל ואחר כך ראה תולין לו כל זמן שהוא מצטער, בין גוי בין ישראל" (פ"ב ה"ז, עמ' 678-677). כאב המילה נחשב לעילה לזיבה, אבל בהיותו יהודי לאחר שפג הכאב (או כלל לא התחיל) זיבתו מטמאת; מהתוספתא משמע שהזיבה מטמאת ממש. אין לנו אלא לפרש שמשנתנו כבית שמאי ודינו כמי שראה שתיים והפסיק (פ"א מ"ב). אמנם הראשונה הייתה בהיותו גוי אבל היא נחשבת לראייה ראשונה, משום שהיא ברצף עם התקרית שאירעה לו בהיות כבר יהודי.
מהמשנה משמע בבירור שגוי אינו מטמא בזיבה, ושכבת זרעו טהורה. שאלה זו עלינו לברר לגופה.
<b>שכבת זרע בגוי</b>
ההלכה הבבלית בנושא ברורה: "ואין נכרים מטמאין בזיבה, אבל גזרו עליהן שיהו כזבין לכל דבריהן" (בבלי, שבת פג ע"א). אם כן מדין תורה שכבת זרעם של גויים אינה מטמאת, אבל הם נחשבים לטמאים כזבים. מעמד הגיור כולל טבילה ואז הנכרים נטהרים מכל טומאותיהם, ולכן משנתנו עוסקת ביהודי טהור (שהיה בעברו הקרוב נכרי). הנימוק לגזרה מופיע בסוגיה אחרת: "שלא יהא תינוק ישראל רגיל אצלו במשכב זכור" (שבת יז ע"ב). החשש למשכב זכור בעייתי שכן ודאי שהוא אסור בכל איסור, ולכן נראה שאלו (המילים "במשכב זכור") הן תוספת הסבר ועיקר החשש הוא "שלא יהא תינוק ישראל רגיל אצלו". כלומר הרצון הוא שצעירים יהודיים לא ישהו בקרבת נכרים, וכדי להרחיקם גזרו שהנכרי ייחשב לטמא בטומאה החמורה ביותר (הגבר זב, והאישה נידה). ההלכה שבבבלי מצויה כבר במקורות התנאיים אבל ללא הנימוק המפורט: "הגוים והגר והתושב אינן מטמאין בזיבה ואף על פי שאינן מטמאין בזיבה טמאין כזבין לכל דבריהם ושורפין עליהן את התרומה ואין חייבין עליהן על טומאת מקדש וקדשיו" (תוס', פ"ב ה"א, עמ' 677 ומקבילות). אבל מתברר שהלכה זו אינה כה פשוטה.
המשנה בשקלים קובעת: "ואין מקבלין מידן קיני זבין, וקיני זבות, וקיני יולדות, וחטאות, ואשמות, אבל נדרים ונדבות מקבלין מידן. זה הכלל, כל שנידר ונידב מקבלין מידן" (פ"א מ"ה). אם כן, קיני זבים אין מקבלים מידם משום שחובה להקריבם ואין מקבלים מידם קרבנות חובה, ואם נכרי אינו נטמא בזיבה כיצד יש כאן חובת קרבן? ואם אכן אין הוא טמא, הרי שזה קרבן נדבה ומותר לקבלו מן הנכרי. ואכן הירושלמי למקום שואל את השאלה ועונה שהמשפט בזבים עוסק בכותים (שקלים פ"א ה"ד, מו ע"ד). התירוץ קשה ביותר. הרבה יותר קל להבין את המשנה בהנחה שהגוי מטמא בזיבה, ואכן אחת הגזרות הנמנות עם "שמונה עשרה דבר"<sup class="footnote-marker">15</sup><i class="footnote">הן הגזרות שגזרו במעמד מיוחד בכינוס בשלהי ימי בית שני שבו גברו בית שמאי על בית הלל. ראו פירושנו לשבת פ"א מ"ד וספרות רבה נוספת.</i> היא שגזרו על "שכבת זרען"; כך בירושלמי (שבת פ"א ה"ג, ג ע"ג) ובבבלי (שם יז ע"ב). הבבלי מסביר כאמור שגזרה היא שיטמאו כעין טומאת זבים אף שאינם נחשבים לזבים, אבל כפשוטה הגזרה היא שהם זבים, ובית הלל חלקו על כך וסברו שאינם זבים ממש אלא רק <b>כ</b>זבים. או שמא בית שמאי חשבו שהם זבים ובית הלל חשבו שאינם זבים, ועמדת המקורות שהבאנו שהם <b>כ</b>זבים מדבריהם היא עמדת פשרה.
המשנה קובעת שדם זיבה של נכרית שנוי במחלוקת בית שמאי ובית הלל, שבית שמאי מטהרים ובית הלל מטמאים (עדיות פ"ה מ"א; נידה פ"ד מ"ג). זו אחת מקולות בית שמאי (עדיות שם שם). מהמשך משנת נידה ברור שמדובר גם בדם זיבה, ואכן הבבלי למקום (נידה לד ע"א) שואל האם בית שמאי חולקים על ההנחה שגוי אינו מטמא בזיבה, ועונים שלדעת בית שמאי יש הבדל בין זכר לנקבה. כפשוטם של דברים אכן בית שמאי חולקים על כל ההלכה. מרשימת גזרות י"ח דבר משמע שבית שמאי החמירו, ואילו ממשנת עדיות ומשנת נידה ברור שהם הקלו. אבל בתוספתא נידה מופיעה גם מסורת הפוכה: "דם הנכרית, ודם הטהרה של מצורעת, בית שמאי אומרים הרי הן כדם מגפתה<sup class="footnote-marker">16</sup><i class="footnote">"מגפתה" הוא אחד מכינויי "לשון נקייה" לנידה, והוא מצטרף לרשימת כינוי המיאוס והתיעוב מדם הנידה.</i>" (פ"ה ה"ה, עמ' 645). עד כאן המסורת הפוכה מזו של המשנה. בית שמאי מחמירים, ובית הלל אינם נזכרים.
אבל בהמשך התוספתא: "רבי אליעזר אומר מחומרי בית שמאי ומחומרי בית הלל. בית שמאי אומרים מטמא לח ואין מטמא יבש, ובית הלל אומרים מטמא לח ויבש" (פ"ה ה"ו, עמ' 645). המשך התוספתא עוסק בהמשך המשנה, ודנו בו בפירושנו למסכת נידה. אם כן, המסורת שבית שמאי מחמירים היא משנת רבי אליעזר. בתוספתא היא מצוטטת במלואה, ורבי אליעזר, ממשיכם של בית שמאי, אינו מזכיר את בית הלל. במשנתנו מסורת הפוכה (של רבי יהושע?) שבה בית הלל הם המחמירים. במשנת עדיות (פ"ה מ"א) מקבילה למשנתנו ורבי יהודה, אף על פי שהוא תלמידו של רבי יהושע, מונה את ההלכה במשנה כאחת מקולי בית שמאי. אבל בתוספתא עדיות שנינו: "רבי אליעזר אומר שני דברים מקולי בית שמאי ומחומרי בית הילל. דם היולדת שלא ילדה מטמא לח ואינו מטמא יבש, דברי בית שמאי, ובית הילל אומרים מטמא לח ויבש" (פ"ב ה"ח, עמ' 458). לא נאמר מהו הדבר השני מקולי בית הלל, וסביר שהוא משנת נידה ועדיות שציטטנו.
נמצאנו למדים שלפנינו מחלוקת אחת בין בית שמאי לבית הלל, מחלוקת שנייה בין רבי אליעזר לתנא קמא (רבי יהושע) מה אמר כל אחד מהבתים, ומחלוקת שלישית מה בדיוק אמרו רבי אליעזר ורבי יהושע. רבי יהודה התאים עצמו לרבי אליעזר, אך מצינו שתי מסורות מה אמר רבי אליעזר. הברייתא המייחסת לרבי יהודה את הדעה שזו מקולי בית שמאי היא כאמור רק אחת משתי מסורות הפוכות.
לפי הסבר זה הכול אתי שפיר. אכן לפי המסורת בית שמאי מחמירים ודעתם התקבלה שהגויים מטמאים, לאחר מכן התחזקו בית הלל ונקבע שאינם מטמאים, אבל הם <b>כ</b>זבים.
ואכן, בתוספתא מקוואות שנינו: "1. שכבת זרע של ישראל בכל מקום הרי זו טמאה ושל גוי בכל מקום טהורה חוץ ממימי רגלים שבה. 2. כל אלו שאמרו טהורין לחולין וטמאין לתרומה חוץ מהפולטת שכבת זרע שהיא טמאה לחולין" (פ"ו ה"ז, עמ' 658). אם כן זיבת הגוי מטמאת את היהודי, זאת אף על פי שהגוי עצמו אינו טמא (הוא גם אינו טהור, ואינו נכלל כלל ועיקר בקטגוריה של "מקבל טומאה"). הנוגע בזיבה נחשב טהור, אך רק לחולין, ואילו לתרומה הוא טמא. זו עמדת פשרה נוספת בין בית שמאי לבית הלל, ואפילו אם נאמר שהיא דעת הכול הרי שלדברי התוספתא הגוי מטמא חלקית בזיבה. כך גם פוסק רבי יוחנן בירושלמי: " 'שכבת זרען', ולא כן אמר רבי אחא רבי חיננא בשם רבי יוחנן, שכבת זרעו שלגוי טהורה, שאי איפשר לשכבת זרע לצאת בלא מימי רגלים?" (שבת פ"א ה"ד, ג ע"ד). אם כן רבי יוחנן חולק על הגזרה; עורך הסוגיה מבין שגזרו שהנכרי מטמא בזיבה, ורבי יוחנן סבור שאינו מטמא ושכבת זרעו טהורה לחלוטין.
הדיון נסוב סביב הלכות "טכניות", אבל יש לו משמעות רבה על היחס המעשי אל הגוי. כפי שכתבנו במבוא למסכת אהלות היה ויכוח הלכתי על מעמדו של הגוי בתחום טהרה. לדעתנו בפועל היה ברור שהנכרי מתועב ויש להתרחק ממנו, לפיכך התאים להגדירו כטמא, ברם עצם הגדרתו כטמא יש בה התייחסות אליו כאל בן אדם, וחכמים רבים התנגדו לכך בטיעון שנכרי אינו אדם. בלשון הבבלי: "אתם קרויין אדם, ואין הנכרים קרויין אדם" (יבמות סא ע"א; בבא מציעא קיד ע"ב ועוד)<sup class="footnote-marker">17</sup><i class="footnote">הרעיון מופיע, בצורה פחות חד-משמעית ובניסוח חיובי, גם במדרשי ארץ ישראל, כגון ויקרא רבה, ה ג, עמ' קט. שם בני ישראל קרויים "אדם", אך לא נאמר במפורש שרק בני ישראל הם בבחינת "אדם" ונכרים אינם "אדם". </i>. הדיון במבוא לאהלות ובספרות המחקר נסוב על טומאת מת (האם המת הנכרי מטמא), אך מסתבר שוויכוח דומה, הלכתי יותר, היה לגבי זב.
אגב דברי חכמים המזכירים את "מעת לעת" אסף העורך עוד הלכות של מעת לעת; ייתכן שמטרת האיסוף הייתה ליצור רושם שזו נורמה כללית בדיני טהרה, ברם אם זה היה רצונו הרי שההלכות השונות דווקא מצביעות על ההבדל בין המקרים.<b> הרואה דם</b> – טמאה מעת לעת, כלומר טמאה למפרע כמו ששנינו במשנה, נידה פ"א מ"א. בפירושנו לנדה פ"א מ"א ראינו שבמשנה קיימות דעות מספר לגבי נשים רגילות שראו דם. בית שמאי אומרים "דיין שעתן" (כלומר מטמאות רק מכאן ולהבא), לדעת בית הלל מטמאות למפרע, וכמה דעות במשנה ובמקבילותיה:
א. מעת לעת (24 שעות למפרע).
ב. מפקידה לפקידה (טמאה למפרע מהבדיקה הקודמת).
ג. מעת לעת או מפקידה לפקידה – החמור מבין השניים.
ד. מעת לעת או מפקידה לפקידה – הקל מבין השניים.
משנתנו היא כדעה המקלה ביותר (דעה א). <b>והמקשה מעת</b> <b>לעת</b> – המקשה היא המקשה בלידתה, כלומר מדממת עקב תחילת הלידה. על כך מפרש אלבק: "המקשה ליד בתוך ימי הזיבה אינה זבה אבל אם נחה מעת לעת מחבלי הלידה וילדה הרי זו יולדת בזוב כדעת רבי אליעזר" (נדה פ"ד מ"ד). עד כאן משנתנו נראית כמשנת נידה. אבל עיקרה של משנת נידה שונה ממשנתנו. בעיקרה מצויה הקביעה שהמקשה ושפתה (הפסיקה) מעת לעת נחשבת לזבה ("יולדת בזוב"). משנתנו אפוא חסר בה העיקר, שאם הקשתה ושפתה מעת לעת דינה כזבה. אם נקרא את משנתנו כפשוטה משמעה שהמקשה נחשבת לטמאה מעת לעת, כלומר היא טמאה למפרע, ואין המשנה מדברת כלל על המקרה של נידה פ"ד. דינה של המקשה מופיע בנידה פ"א מ"ד. שם רבי אליעזר אומר שארבע נשים דיין שעתן, ואחת מהן היא מעוברת שראתה דם. אפשר להסביר שמדובר במעוברת בראשית ההיריון, ואז אין קשר בין משנתנו (זבים) למשנה בנידה, או שמדובר במעוברת בסוף ההיריון, ואז היא היא המקשה שעליה מדבר במשנתנו רבי אליעזר המהלך חלקית בדעת בית שמאי. אבל בית הלל וחכמים אחרים מחמירים על האישה, וארבע האפשרויות המוצעות במשנה שם הוצגו לעיל בסמוך. מה סבורים חכמים לגבי ארבע הנשים הנזכרות? האם הם מסכימים עם בית שמאי ש"דיין שעתן", או שהם חולקים וסבורים שדין המקשה כדין כל אישה רגילה? משנת נידה פ"ד מ"ד רק קובעת שמעוברת שראתה דם נחשבת לזבה, אבל אינה מתייחסת לשאלה כמה זמן למפרע היא טמאה. ממשנתנו משמע שסתם המשנה היא כדעה שמקשה שדיממה טמאה טומאת זיבה מעת לעת. איננו יודעים איזה תנא מייצג עמדה זו, והאם היא מקובלת על כל התנאים של משנה א בנידה. <b>והמכה את עבדו יום יומים מעת לעת</b> – התורה אומרת: "אך אם יום או יומים יעמֹד לא יֻקם כי כספו הוא" (שמות כא כא), כלומר אם העבד החלים מהמכות אין חל על האדון עונש מיוחד, אבל אסור לאדון להכות את עבדו למוות. השיעור המקראי הוא יום או יומיים, וחז"ל פירשו זאת כ"מעת לעת": " 'אך אם יום', [שומע אני כשמועו? תלמוד לומר 'או יומים'. שומע אני כשמועו? תלמוד לומר 'אך אם יום', כיצד יתקיימו שני מקראות הללו? יום שהוא כיומים, ויומים שהן כיום. הא כיצד? מעת לעת" (מכילתא דרבי ישמעאל, משפטים, מסכתא דנזיקין ז, עמ' 274; מכילתא דרבי שמעון בן יוחאי, כא כא, עמ' 175). המשנה רומזת למדרש, ובלעדיו אין למשנה קיום.
עד כאן הוא שיעור מכה, ואם נפל העבד למשכב ארוך יותר הרי ההגדרה לכך היא "אסון": "ואם אסון יהיה ונתת נפש תחת נפש" (שמות כא כג). חז"ל פירשו שיום או יומיים הוא "מעת לעת".
<b>כלב שאכל בשר המת שלשה ימים מעת לעת והוא כברייתו</b> – לאחר שלושה ימים הכלב חוזר לטהרתו. עד אז הוא נחשב כמכיל בשר מת. את המונח "ברייתו" אפשר להסביר לטהרתו של הכלב ואפשר להסביר לברייתו של הבשר, שעד אז הוא טמא. אמנם גם בהלכה זו נזכר "מעת לעת", אך מדובר בשלושה ימים שלמים, ולא מעת לעת שהם עשרים וארבע שעות. המפרשים מפנים למשנת אהלות (פי"א מ"ז), ברם משנתנו למעשה חולקת על משנת אהלות. שם מדובר בכלב מת שאכל קודם בשר מת, ומוטל על האיסקופה של הבית ופיו אל הבית. המחלוקת היא האם טומאת הבשר יוצאת דרך הצוואר, או דרך אחורי הכלב, או שמא הטומאה בוקעת כלפי מעלה. התנאי העיקרי, שהכלב יהיה מת ופיו פתוח, אינו נזכר במשנתנו.
ההלכה השלמה מצויה בתוספתא, ומן הראוי להתחיל בה: "1. כלב שאכל בשר המת ונכנס לבית הבית טהור, שכל הבלועין באדם ובבהמה בחיה ובעופות טהורין. 2. הקיאן הבית טמא מת. אם שהה במעיו עד שהוא חי שלשה ימים מעת לעת, הבית טמא, ובעופות ובדגים מיד. רבי יהודה בן בתירה אומר בדגים מיד, ובעופות מעת לעת. רבי אלעזר אומר משם רבי יהודה בן בתירה, זה וזה מעת לעת" (אהלות פי"ב ה"ג, עמ' 610-609). אם כן הבלוע אצל כלב חי טהור, וההלכה היא שכל הבלוע אינו מטמא, לעומת זאת הבלוע אצל כלב מת טמא. נבלת הכלב עצמה אינה מטמאת, אבל המת בתוכו מטמא. הלכה זו נמצאת בצומת של מעין רב שיח וירטואלי שבו מעורבים שלושה גורמים. הראשון הוא הפחד הפסיכולוגי מהטומאה. בעל החיים הביתי הוא סכנה מתמדת שמא אכל משהו טמא. אמנם בעל חיים אינו מקבל טומאה בעצמו (תוס', אהלות פ"א ה"ד, עמ' 598), אך היה מקום לחשוש שבמעיו נמצאת טומאה. הכלב עשוי לאכול בשר מת, התרנגול שרץ טמא, והפרה עשויה לשתות מי חטאת. כך הופכים החיים בבית לסכנה מתמדת, מעין שדה מוקשים קבוע. מצד שני, באופן רֵאלי הטומאה אינה נראית, ומה שאינו נראה אינו קיים. על חשיבות מרכיב הראייה כבר עמדנו בפירושנו לאהלות פ"ו מ"ה. דיון זה מוצא לו פתרון משפטי, "כל הבלועין", אלא שכפי שנראה ניסוח זה אינו אלא ניסוח משפטי של בעיה שאינה רק משפטית. התוספתא רומזת להלכה ידועה שכל הבלועין כאילו אינם, אבל היא גם מודה שאם הקיא אותם הכלב הרי שהם בעין ומטמאים. למונח "בעין" נקבעה הגדרת זמן ולא הגדרה מוחשית. אפשר היה להגדיר שהם מטמאים אם רואים את צורת הבשר, או הגדרה דומה, אך נבחרה הגדרה זו מתוך ההנחה שתוך שלושה ימים האוכל התעכל לחלוטין (בבלי, שבת קנה ע"ב). בדין בלוע עסקנו במפורט בפירושנו לאהלות פי"א מ"ט. הייתה בכך מחלוקת ש"הוכרעה" בדור יבנה, אך גם בדור אושא המשיכה המחלוקת ו"ההכרעה" אינה אלא לדעתם של חלק מהתנאים.
במהלך דיוננו באהלות שם ראינו עוד פרטים שהם מעת לעת, ובעיקר פרה ששתתה מי חטאת טמאה מעת לעת. היה מקום להביא אותה ברשימה, ופחות את המקרה של הבשר שהוא שלושה ימים מעת לעת. יש במכלול המשניות דוגמאות טובות יותר לשימוש בפרק הזמן של "מעת לעת", כגון המאבד גט חושש מעת לעת (משנה, גיטין פ"ג מ"ח), בהמה מפרכסת כשרה מעת לעת (משנה, חולין פ"ג מ"ג), ואפילו בתוספתא אהלות שצוטטה לעיל (אהלות פי"ב ה"ג, עמ' 610-609) מדובר בכלב שאכל עופות ודגים שטומאתו מעת לעת. נמצאנו למדים שהבחירה של בעל המשנה קשה, בלתי הגיונית, וההלכות שריכז אינן אחידות. אולי הביא דווקא את הדוגמאות שאין להן משנה שלמה מפורשת. סוגיה זו עשויה, אפוא, להוות עדות לעולם המשניות שהכיר עורך המשנה. הוא הכיר את משניות הש"ס והרחיב רק בנושאים שאין עליהם פירוט, או כשרצה לחלוק על משנה דומה המזכירה את המינוח "מעת לעת" (משנת אהלות).

Mishnah 4

<b>הזב מטמא את המשכב בחמשה דרכים</b> – חמש דרכים לאופן השכיבה.<b> לטמא אדם ולטמא בגדים</b> – שכל אחת מהדרכים מטמאת אדם והאדם שנטמא מטמא בגדים, אבל לא אדם אחר, כלומר האדם שעליו "שכבו" טמא אב הטומאה (כלים פ"א מ"ג) אבל סתם נגיעה אינה מטמאת את המשכב. <b>עומד</b> – כשהזב עומד על כלי או מיטה המיטה טמאה, ואם עומד על אדם האדם טמא ומטמא את הבגדים או את הכלים הנוגעים בו.<b> יושב שוכב ניתלה ונישען</b> – בכל הדרכים הללו האדם מטמא את המשכב.<b> והמשכב</b> – שהוא טמא טומאת זב (כגון שזב ישב עליו),<b> מטמא את האדם </b>[<b>בשבעה דרכים לטמא בגדים</b>]<b> עומד יושב שוכב ניתלה ונשען במגע ובמשא</b> – שני האחרונים אינם מטמאים את המשכב, אבל המשכב מטמא בעזרתם. הוא ששנינו: "משכב ששוה מגעו למשאו" (משנה, כלים פ"א מ"ג; ספרא, ויקרא דבורא דחובה, פרק יב ה"ג, כג ע"א, ועוד).
את התלייה הנזכרת במשנתנו ניתן לפרש בשלוש צורות:
1. התלייה היא הדדית, ורק אז הטהור נטמא.
2. כדי שתהא טומאה צריך הטהור להיתלות על הטמא.
3. כדי שהטהור ייטמא צריך הטמא להיתלות על הטהור.
הוא הדין להישענות, אלא שהישענות היא מטיבה קצת יותר הדדית. המשניות להלן מדברות על כך ש"הנוגע בזב או שהזב נוגע בו" (להלן פ"ה מ"א), וכן לגבי מסיט (כלומר 1 ו-2 מטמאים), אבל לגבי משא נאמר שטהור הנושא את הזב טהור וטמא הנושא את הטהור טמא, כלומר רק מקרה 3 מטמא. להלן בפ"ג מ"ב נדון בכך.
הלכות הזב נדונות באהלות פ"א מ"ה ובמקבילות שהבאנו שם. שם ראינו שמשנת אהלות חולקת בנושאים מספר, ונושאים אחדים המנויים כאן בפשטות שנויים שם במחלוקת. מה שבמשנה בזבים נקבע באופן כללי זוכה באהלות לפירוט ולבירור, ומה שבאהלות פשוט זוכה כאן, ובמשנה הבאה, לפירוט. הכלל הכללי נפרט לפרטים שבחלק מהם נקבע שהזב מטמא ובחלקם נקבע שהזב טהור. כל משנה מדגישה את הפרטים החשובים לה, ובשאר היא נוקטת במינוח כוללני שהוא גם מטעה. אפשר ששתי המשניות סותרות, אך נראה לנו שאין כאן סתירה אלא כל אחת מתמקדת בבעיות המעניינות אותה.

Chapter 3



Mishnah 1

<b>הזב והטהור שישבו</b> – הזב מטמא את המושב, והמושב מטמא את הטהור. המשנה עוסקת בשאלה מהו מושב.<b> בספינה</b> – הלכה רווחת, ומציאות שכיחה, שספינה השטה בים אינה נטמאת, והיא לעולם טהורה (משנה, שבת פ"ט מ"ב). במשנת כלים, וגם במקורות אחרים, נמנית הספינה האלכסנדרונית, כלומר ספינה המפליגה בים, עם הכלים הגדולים שאינם מיטלטלים כשהם מלאים, ומשום כך הם טהורים (כלים פט"ו מ"א), משום שאי אפשר להטביל ספינה. בספרות התנאית מצינו את היסוד לטהרת הספינה. וזה לשון הירושלמי: "ולא מן הים למדת, מה ים טהור אף הספינה טהורה. ולא מן השק למדת, מה השק משמש בים ומשמש ביבשה, ספינה משמשת בים ואינה משמשת ביבשה" (שבת פ"ט ה"ב, יא ע"ד). הבאת השק כדוגמה היא משום שהוא נמנה במקרא עם הכלים המקבלים טומאה (ויקרא י לב).
הבבלי לומד עניין זה בדרך אחרת: "תניא, חנניה אומר: נלמדה משק. מה שק מיטלטל מלא וריקן, אף כל מיטלטל מלא וריקן, לאפוקי ספינה, דאינה מיטלטלת מלא וריקן" (שבת פג ע"ב; חגיגה כו ע"א), ואף כאן דרשה שיש בה זכר לדבר בלא ראיה של ממש. הכתוב ממשלי שהובא במשנתנו אינו עוסק בהלכה ואינו קובע הלכה. הספינה טהורה משום שהיא ספק כלי, ובעיקר משום שאי אפשר להטבילה. כאמור, ההלכה עצמה נוסחה כנראה בדור יבנה או קודם לכן, וחנניה הוא חנניה בן אחי רבי יהושע. ההגדרה במשנה כללית, אבל בהמשך משנת כלים ומקבילותיה (כגון משנה, אהלות פ"ח מ"ג ועוד) ברור שכל זה אמור בספינה גדולה, אבל ספינה קטנה מקבלת טומאה. כמו כן במשנת טהרות: "מי שדרסה אשה על בגדיו, או שישבה עמו בספינה, אם מכירתו שהוא אוכל בתרומה כליו טהורין, ואם לאו ישאלנה" (פ"ה מ"ח). משנת טהרות מניחה בפשטות שהספינה עצמה אינה מקבלת טומאה ואינה מהווה מושב או משכב משותף, אחרת לא היה מה לשאול את האישה. השאלה היא אם היא דרסה על בגדיו, ומצפים מהנידה שתיזהר מלדרוס על בגדי כוהן. דין זה נכון בספינה גדולה בלבד, ואכן בהמשך, במשנה ג, מדובר על ספינה גדולה, וברור שמשנתנו עוסקת בספינה קטנה. עם זאת טומאת הספינה עצמה אינה מטמאת את הטהור, שהרי בהמה חיה היא טהורה, ועדיין היושבים עליה טמאים. להלן נחזור לפירוש הסיבות לטומאה.
<b>או באסדה</b> – הירושלמי אומר: "היא אסדא, היא אסכריא, היא רפסודות" (ברכות פ"ד ה"ו, ח ע"ג). "רפסודה" היא מונח מקראי: חירם מציע לשלמה למכור לו עצים ולשנע אותם ברפסודות (דברי הימים ב ב טו)<sup class="footnote-marker">1</sup><i class="footnote">התרגום הארמי מתרגם "תרגומין", והיווני σκεδίαις (skedias). ראו שפרבר, נאוטיקה, עמ' 132, 136.</i>. לפי ההקשר אלו עצים קשורים המהווים מעין סירה כשלעצמם, משטח פתוח שאין לו כלי קיבול. אלו מתאימים לשיט נהרות, וודאי שלא לשיט ימים, אך אנייה יכולה לגרור אחריה עצים. הירושלמי מפרש אפוא את המילה במשנה, ורומז למילה מקראית דומה. הרפסודה מופיעה בהקשר אחר כשרפרף שטוח: "מלך בשר ודם יושב על כסא גבור (אולי צריך להיות גבוה) ואין רגליו מגיעות לרפסודות שתחת רגליו, והקב"ה השמים כסאו והארץ הדום רגליו" (תנח', בראשית ה). "אסכריא" או אסקריה היא סוג של ספינה; לפי ההקשר זו כנראה ספינה שטוחה, אך יש שבנו בה בית (תא), כמו במשנת נגעים פי"ב מ"א. לדעתנו אסקריה או איסקריה היא התורן (בבלי, תענית כא ע"א), ועל כן נראה שהכוונה לספינה שיש לה תורן<sup class="footnote-marker">2</sup><i class="footnote">תורניתא היא סוג עץ (שיטה או ארז) שממנו הכינו את התורן.</i>. כל זאת בניגוד לספינה, שהיא ספינת משוטים ללא תורן. כך הגמרא מאפשרת להוסיף למחיר של ספינה שנועדה להפוך לאיסקריה: "ספינה לעשות לה איסקריא, כיון דשפירא איסקריא טפי אגרא טפי" (בבלי, בבא מציעא סט ע"ב – כיוון שאיסקריה טובה יותר שכרה מרובה). איסקריה מופיעה בעיקר בספרות הבבלית, אך גם בירושלמי (ברכות פ"ד ה"ו, ח ע"ג) ובמשנת נגעים שציטטנו. נראה ש"אסדה" היא מונח ארץ-ישראלי יותר, ו"איסקריה" היא מונח שהיה בשימוש רווח יותר בבבל.
<b>או שרכבו על גבי בהמה</b> – הבהמה היא מושב, אף על פי שכשלעצמה אין היא מקבלת טומאה.<b> אף על פי שאין בגדיהם נוגעין הרי אלו טמאין מדרס</b> – בגלל הישיבה על מושב משותף. המדובר בספינה, והספינה מתנדנדת לפיכך משקלו של האחד משפיע את יציבות המושב. אך בארץ כאשר המושב יציב, אין ההשפעה ניכרת וכשר. וכן בתנחומא בובר (מצורע יח) לגהי נידה "דבר אחר, כטומאת הנדה היתה דרכם לפני, כטומאת הנדה ולא כטומאת המת, המת בבית אין כהן גדול נכנס לשם, אבל נדה כהן גדול נכנס עמה בבית, ויושב עמה על האיסטווא, ובלבד שלא תהא מתנדדת,<b> ישבו על הנסר</b> – נסר הוא קורת עץ,<b> ועל הספסל</b> – מושב ארוך וצר מעץ ולו רגליים קבועות או מתקפלות ,<b> ועל הגשיש של מיטה</b> – המילה "גשיש" מתארת חלק של המיטה, ולפי הרקע ההלכתי צריך הגשיש להיות החלק הנשען על הרגליים של מיטה, כלומר המסגרת. בעל פירוש הגאונים לטהרות מפרש: "גשיש קשיש וטועין בכך פירוש כל מיטה שאינה של טרסיים<sup class="footnote-marker">3</sup><i class="footnote">מיטה של טרסיים היא מיטה מתפרקת ונזכרת בבבלי, שבת מז ע"א. </i> יש לה גשיש... פירוש כל מיטה של פרקים, ומתפרקת זו מזו יש לה כמין עצים ארוכים שבהם מדבקים אותה ונגשת זו עם זו... והגשישין שעל גבי השבר... ויש אומרים שהוא בסיס למיטה ויש לו רגלים" (עמ' 131). שתי גרסאות ושני פירושים לגאון, האחד שזהו בסיס המיטה והאחר שהגשיש הוא מוט ארוך המבריח את המיטה.
התוספתא קובעת שהקשקשים שעל גבי השבר "אוצין חוצצין, רפין אין חוצצין" (מקוואות פ"ו ה"ח, עמ' 658). "אוצין" הם מהודקים, והשאלה היא האם הקש שחובשים בו אבר שבור (יד או רגל) חוצצים לטבילה. כיום משתמשים בגבס לשמירה על האברים השבורים כדי שלא יזוזו והאיחוי יהיה מושלם; בימי קדם השתמשו בקרש או שניים, והם הקשקשים. בבבלי שבת הם מכונים "קשישין", ונאמר שאסור לבהמה לצאת בשבת "לא בקמיע אף על פי שהוא מומחה, וזו חומר בבהמה מבאדם. אבל יוצא הוא באגד שעל גבי המכה, ובקשישין שעל גבי השבר, ובשיליא המדולדלת בה" (נג ע"א). זהו מקור הנוסחה "קשיש" בפירוש הגאון שהבאנו. עוד נזכרים גשישים בכלי דומה: "הדפין של קיטליאקי (קיטיליזקי בכ"י וינה) הרי אלו טהורין, והגשישין של קיטליאקי אף על פי שמופקדין (מופרקין בכ"י וינה) ומונחין בארבע זויות הבית טמאין, ארבע רגלים שבארבע זויותיה טמאות" (תוס', כלים בבא מציעא פ"ח ה"ג, עמ' 587). המינוח "קיטליאקי" אינו ברור, אך לפי ההקשר הכוונה לחלק של סוג מיטה כלשהו שיש לו מעמד של כלי, אף על פי שהוא מפורק. לפי הברייתא יש ארבעה כאלה, והם בניגוד לרגליים ולדפים, כלומר ללוח המיטה. מדובר במיטה שאינה מסורגת אלא שיש לה לוח, וקרויס גוזר את המילה מהמילה היוונית κοτίσκη (קוטיסקה – Kotiske) שמשמעה לפי מילון לידל סקוט מושב רשמי או מושב נישא שאִתו מובילים אנשים לישיבות רשמיות. לדעתנו הכוונה אולי למיטה נישאת, בדומה לגלקטיקה (שיר השירים רבה, א ה), והכוונה למוטות המיטה שכל המשקל עליהם. כן אנו שומעים על הגשיש של המיטה שיש לו צד חיצוני שעל ניקיונו מקפידים וצד פנימי שאין מקפידים על ניקיונו (תוס', מקוואות פ"ו ה"ח, עמ' 658), ולפי ההקשר שם, כמו בברייתא הקודמת, מדובר בכלי מתפרק. בתמונות רומיות והלניסטיות רואים אנו מעין מיטה הנישאת על ידי בני אדם. במיטה כזאת המוטות נושאים את המשקל ולא הרגלים. אולי זו הקטליקי, גלקטיקה (איור  2).
<b>איור 2א. </b>גלקטיקה, אפריון נישא שהמשקל על הידיות ולא על המושב, מתוך בלומליין, תמונות עמ' 19.
<b>איור 2ב. </b>גלקטיקה מתןך ריץ, מילון.
בתוספתא שנביא גם להלן שנינו: "ומודה רבי שמעון שאם ישב על גבי גשיש של מטה, וארבע טליות שתחת ארבע רגליו של גשיש, טמאות. ובבהמה תחת שתי ידים ורגל תחת שתי ידים ויד" (פ"ד ה"ד, עמ' 679). לגשיש אפוא ארבע רגליים, והן טמאות משום שהן נושאות את משקל המיטה או כיסא הישיבה. כן מתאר המדרש את הכיסאות המפוארים של רבי השלטון: " 'מטות זהב וכסף', רבי יהודה ורבי נחמיה, רבי יהודה אמר הראוי לכסף לכסף הראוי לזהב לזהב, אמר לו רבי נחמיה אם כן נמצאת מכניס שנאה בסעודת אותו רשע. אלא של כסף היו והיו מצופים בזהב. ורבי תחליפא בר בר חנה אמר של זהב היו, והיו מכופתין בכפאתין של כסף, ושמואל אמר הגשיש החיצון של זהב והפנימי של כסף" (אסתר רבה, ב ח). הגשיש הוא, אפוא, מסגרת הכיסא או המיטה המלכותית, וכאמור לדעתנו היא מיטה נישאת.
בכל המקרים הללו הטמא מטמא את הטהור באמצעות המושב המשותף. בתוספתא שנינו: "שלשה דברים רבי אלעזר חסמא מטמא משום רבי יהשע, וחכמים מטהרין. נדה שישבה עם הטהורה במטה, כפה שבראשיה רבי אלעזר חסמא מטמא משם רבי יהשע וחכמים מטהרין. ישבה בספינה כלים שבראש הנץ שבספינה רבי אלעזר חסמא מטמא משום רבי יהשע, וחכמים מטהרין. עריבה מלאה בגדים בזמן שמשאה כבד רבי אלעזר חסמא מטמא משום רבי יהשע, וחכמים מטהרין. זב שהיה מוטל על חמשה כיסיות לרחבן טהורין, שאין אחד מהן נושא את רובו. רבי שמעון אומר אם היה אמצעי גבוה טמא מפני שרובו נושא עליו. ומודה רבי שמעון שאם ישב על גבי גשיש של מטה, וארבע טליות שתחת ארבע רגליו של גשיש, טמאות, ובבהמה תחת שתי ידים ורגל תחת שתי ידים ויד" (פ"ד ה"ד, עמ' 679). כל המחלוקות אינן במשנה. משנתנו מדברת על ישיבה משותפת על המושב עצמו, והמחלוקות בברייתא הן על כלים המצויים גבוה יותר, לא על המושב עצמו. אבל נראה שמשנתנו קרובה יותר לרבי יהושע. מכל מקום, רבי שמעון מבחין בין מה שנושא את רוב המשקל, שמטמא, לבין מה שאינו נושא את רוב המשקל, שטהור (כדעת חכמים). משנתנו עוסקת בגשיש הנושא את רוב המשקל, וכך היא מתנסחת בצורה שתתאים לשני התנאים שבברייתא.
<b>ועל האכלונס</b> – כלונס מופיע בספרותנו כמוט ארוך (משנה, מידות פ"ג מ"ח; ראש השנה פ"ב מ"ג ועוד), אך גם כרסן של סוס: "<b>רבי שמעון בן אלעזר אומר כל שמעשיו מרובים מחכמתו למה הוא דומה? לרוכב סוס וכלונס בפיו, כל מקום שהוא רוצה הוא מחזירו. וכל שחכמתו מרובה ממעשיו לרוכב סוס ואינו כלונס בפיו רכב עליו ונפל ממנו ושבר את מפרקתו" (אבות דרבי נתן, נו"א פל"ד, עמ' 76)<sup class="footnote-marker">4</sup><i class="footnote">אותו נמשל עם משל אחר ראו באבות דרבי נתן, נו"א פכ"ד, עמ' לט. בשתי הנוסחאות המשל הוא על לימוד עם מעשים טובים. משלים אלו הם חסידיים, בשבח היראה והמעשים.</i></b>. הכלונס מכוון, אפוא, את הסוס; אין זה סביר שיושבים על הרסן של הסוס.
<b>בזמן שהן מחגירין</b> – "מחגירין" הוא על משקל "מאחיזים" (משנה, שבת פ"א מי"א), כלומר מדליקים, או "מרחיצין" (משנה, שבת פ"ט מ"ג), כלומר רוחצים. אם כן האכלונס, המוט האלכסוני והגשיש חוגרים את המיטה. לכאורה, לפי הפירוש המילולי המוט חוגר ומאחז את כל המיטה, הווה אומר שהמושב המשותף הוא הנושא את עיקר המשקל, אבל המפרשים פירשו, ובצדק, שהם רופפים, ורק כך ניתן לפרש את המשנה. נדון בכך להלן. <b>עלו באילן שכוחו רע</b> – עץ שגזעו אינו יציב,<b> בסוכה שכוחה רע</b> – אינה יציבה,<b> באילן יפה</b> – שגזעו איתן.<b> </b>אפילו אם הסוכה נשענת על אילן יפה, בכל זאת חזקה שהיא איננה יציבה. סוכה כזאת היא כשרה (משנה, סוכה פ"ב מ"ג), אלא שאין עולים אליה ביום טוב כיוון שאסור לטפס על עץ ביום טוב (ביצה פ"ה מ"ב). סוכה כזאת עשויה להיות יציבה ביותר, אבל אם "כוחה רע" אין היא יציבה אף שהעץ יציב. <b>ובסולם מיצרי</b> – בתנאי:<b> בזמן שאינו קבוע במסמר</b> – חז"ל הבחינו בין שני סולמות, סולם מצרי וסולם צורי. הסולם המצרי היה סולם נייד ולכן אם הועמד בחצר אין לו חזקה, כלומר כל באי החצר מבינים שהסולם זמני ולכן אינם מוחים על הצבתו, ואם ניצב זמן רב אין בכך כדי לאשר את חזקתו של המציב על פיסת קרקע זו. אבל לסולם צורי יש חזקה, כלומר אם דיירי החצר לא התלוננו מיד לאחר ההצבה סימן שהסכימו למיקום הסולם הקבוע. כן שנינו: "סולם המצרי אין לו חזקה, ולצורי יש לו חזקה. חלון המצרית אין לה חזקה, ולצורית יש לה חזקה" (משנה, בבא בתרא פ"ג מ"ו)<sup class="footnote-marker">5</sup><i class="footnote">וכן תוס', בבא מציעא פ"א הי"ד.</i>. הבבלי מבאר: "היכי דמי סולם המצרי? אמרי דבי רבי ינאי: כל שאין לו ארבעה חווקים" (עירובין עז ע"ב; בבא בתרא נט ע"א), ומסביר שסולם ארוך כובדו קובע את מעמדו ההלכתי, והוא נחשב כחלק מהבניין ולא ככלי. הסולם המצרי שאינו קבוע בחצר הוא כאילן שכוחו רע, אלא אם חוזק במסמר לקיר.
<b>על הכבש</b> – לוח עץ אלכסוני שנועד לאפשר ירידה ממשטח גבוה לנמוך, או מן הספינה לקרקע (איור 3).<b> ועל הקורה ועל הדלת בזמן שאינן עשויים בטיט</b> – ואינם יציבים,<b> טמאין</b> – אם המושב אינו יציב הטמא מטמא את הטהור משום שהם צריכים לתאם ביניהם את הישיבה או העמידה, והאחד מושפע מחברו. <b>רבי יהודה מטהר</b> – מבחינה סגנונית רבי יהודה חולק על כל הסיפא, או רק על המקרה האחרון, או על כל המשנה, ובטעמו נעסוק להלן.
השאלה היא מה טעמן של ההלכות במשנה. הרמב"ם מפרש שברישא יש חשש שבגלל תנודות הספינה נגע הזב בטהור. לגבי הסיפא אלבק מפרש שהטעם הוא אותו טעם, שמא נגע הזב בטהור. אבל הר"ש
<b>איור 3א. </b>כבש לירידה מהספינה, מתוך ריץ  ציורים ג' עמ' 419.
מפרש שהחשש הוא שמא משום שהמושב אינו יציב הזיזה תנועה של הזב את הטהור ממקומו. אין כאן נגיעה, אך יש כאן היסט. לכאורה אפשר להסביר הסבר זה על הרישא, ובעל "משנה אחרונה" נדחק (להערכתנו) ומסביר שברישא מדובר בישיבת קבע לזמן ממושך ולכן החשש של היסט קטן, ובסיפא זו ישיבה זמנית ולכן חשש ההיסט עולה. עוד "מוכיח" בעל משנה ראשונה את החלוקה מכך שיש במשנה שתי בבות, ואם היה להן טעם אחד היה התנא צריך לאחדן או לפחות להשתמש בשתיהן במינוח "טמאים מדרס". הראיה מניסוח המשנה אינה מכרעת; להערכתנו זו דרכה של משנה, ולפעמים משניות נפרדות מונות דוגמאות שונות שטעמן אחד ולא תמיד הן מחוברות למשפט אחד.
אם כן, נותרנו עם שני הסברים: חשש היסט או חשש נגיעה. כאשר בודקים את הדוגמאות הרי שיש בהן שחשש ההיסט משמעותי ויש בהן שחשש הנגיעה משמעותי. כך, למשל, בספינה קטנה חשש ההיסט משמעותי, ואילו בבהמה חשש ההיסט קטן אבל בגלל הצפיפות חשש הנגיעה משמעותי ביותר. אלא שחשש הנגיעה אינו "טמא מדרס" אלא טמא נגיעה, וההסבר קשה. מעבר לכך, הגשיש או הכבש אינם דווקא קטנים, ויש שם מקום מספיק, לכך חשש הנגיעה נראה דחוק ביותר. בתוספתא שהבאנו מופיע עיקרון אחד, שהמושב צריך לשאת את רובו של הזב. הסבר זה מתאים לגשיש ולספסל, אבל אינו מתאים לכאורה ליתר חלקי המשנה. לגבי הגשיש והאכלונס, הם מטמאים (הזב מטמא את הטהור) רק בזמן שהם "מחגירים". מבחינה לשונית מתאים יותר לפרש שהם מחזיקים את המיטה ולכן עיקר המשקל על המוט, אבל המפרשים פירשו שהם רופפים. היתרון של פירוש זה הוא שכך המשפט מתאים ליתר חלקי המשנה.
לחגור בדרך כלל משמעו לקשור סביב הגוף, ומכאן החגורה כאמצעי לבוש. גם בנייה מסביב לבור היא חגורה: "אחד בור הרבים ובאר הרבים ובאר היחיד עושין להן פסין, אבל לבור היחיד עושין לו מחיצה גבוה עשרה טפחים, דברי רבי עקיבא, רבי יהודה בן בבא אומר אין עושין פסין אלא לבאר הרבים בלבד, ולשאר עושין חגורה גבוה עשרה טפחים" (משנה, עירובין פ"ב מ"ד). לעומת זאת ה"חיגר" הוא מי שרגלו שבורה, ואולי גם כאן בהשאלה הכוונה שהגשיש או האכלונס שבור או רופף.
אם כן, דומה שאין במשנה הסבר אחד, ואף לא הסבר אחיד לכל בבא, אלא יש כאן אוסף של מקרים מותרים, כל אחד מסיבה שונה. אשר לנימוק ההיסט, דומה שיש לשכללו. החשש אינו רק שהזב יסיט את הטהור, אלא שבכלי מתנדנד שני הצדדים צריכים לתאם את צעדיהם וכל צעד משפיע על יציבותו של חברו. אם האחד צועד, האחר צריך גם הוא לצעוד או לשנות יציבה. אין כאן היסט ממש, משום שהאחד אינו מזיז את זולתו אלא משפיע על צעדיו. לכן רבי יהודה חולק וסבור שאין כאן טומאה. להלן נראה שאכן הסבר זה מתאים גם להמשך הפרק.
עריכת המשנה שלא לפי רצף של הסברים מעידה על עריכה בלתי משפטית. הכללים ההלכתיים לא הניעו את ההלכה, אלא התנסחו בעקבות הדוגמאות שבמשנה.
גורם נוסף העשוי להשפיע על ההלכות במשנה הוא השאלה אם המושב המשותף מקבל טומאה. לכאורה אם הוא מקבל טומאה, בין אם הוא יציב ובין אם לא – הטהור נטמא. כן שנינו: "ישבו<sup class="footnote-marker">6</sup><i class="footnote">שתי נשים, אחת נידה.</i> על ספסל של אבן או על האצטבא של מרחץ, רבי נחמיה מטהר, שהיה רבי נחמיה אומר כל דבר שאינו מקבל טומאה אין מקבל כתמים" (משנה, נידה פ"ט מ"ג). בפירושנו למשנה בנידה התחבטנו בפירוש המשנה שם וראינו שלפחות לפי הבבלי רבי יעקב חלוק על רבי נחמיה. מעבר לכך, קשה להכריע האם רבי נחמיה עסק במקרה רגיל (שנידה וטהורה ישבו על ספסל אבן, כמו במשנתנו) או שעסק במקרה המיוחד שם שבו ישבו שלוש נשים ויצא כתם, ואין יודעים ממי הוא יצא.
כאמור, הספינה והאסדה מקבלות טומאה אבל הבהמה אינה מקבלת טומאה בחייה (תוס', אהלות פ"א ה"ד, עמ' 598). הגשיש של המיטה הנישאת מקבל טומאה (הוא נחשב לכלי), כפי ששנינו לעיל: "והגשישין של קיטליאקי אף על פי שמופקדין (מופרקין) ומונחין בארבע זויות הבית טמאין. ארבע רגלים שבארבע זויותיה טמאות" (תוס', כלים בבא מציעא פ"ח ה"ג, עמ' 587). הקורה מקבלת טומאה אם היא ממש כלי, ולא ברור באיזו קורה מדובר. כאן להלן בתוספתא מדובר בסתם קורה המקבלת טומאה בתנאי שאינה יציבה (פ"ד ה"ו, עמ' 679), ונעסוק בכך להלן.
אשר לספסל, מצינו לגביו הגדרות שונות: "הכסא והספסל וכל מדרס כלי חרש, טהורין. רבי יוסי אומר אף הספינה ומגופת היוצרין, ורבי נחמיה אומר חילוף הדברים" (תוס', כלים בבא קמא פ"ב ה"ג, עמ' 570). המדובר בספסל של חרס, והוא טהור. במשנתנו לא נאמר על מה מדובר, אך מן הסתם מדובר בספסל רגיל שהוא של עץ. על ספסל רגיל שנינו: "הספסלין שבפונדקאות, אף על פי שנקובין ומכניסין בהן את הרגלים, טהורים. קבעו במסמר, טמאין. הספסלין של מלמדי תינוקות, אף על פי שנקובין ומכניסין בהן טהורין, קבען במסמר, טמאין" (תוס', כלים בבא בתרא פ"א הי"א, עמ' 591). הספסל אפוא מתפרק, אך יש הנחשבים ככלי ויש שאינם כלים. לא ברור מה ההבדל בין הספסלים, ומן הסתם הדבר תלוי בחוזקם. לעומת זאת בתוספתא נגעים (פ"ז ה"ז, עמ' 626) ובתוספתא להלן (פ"ה ה"ו, עמ' 680) ברור שספסל מקבל טומאה. לנגעים אולי דין שונה, אבל תוספתא זבים מדברת על סתם ספסל.
סולם קבוע אינו מקבל טומאה כי הוא כקרקע, אבל סולם נייד אמור לקבל טומאה (תוס', כלים בבא מציעא פ"ו ה"ז, עמ' 685). הדלת אינה מקבלת טומאה ולה יש דין מיוחד (משנה, כלים פי"א מ"ב וראו פירושנו לה), והאילן המחובר לקרקע ודאי אינו מקבל טומאה.
דין ספינה לעניין קבלת טומאה
אם כן, משנתנו מתמקדת בשאלת המצב הרעוע ומתעלמת מהשאלה העיקרית האם החפץ שעליו יושבים מקבל טומאת מושב. כך הופכת משנה המנוסחת כהלכה מעשית לדיון חצוי ותאורטי המתמקד בהיבט אחד ומתעלם מיתר ההיבטים. זו תופעה שאינה רגילה במשנה.
כפי שנראה במשנה ג, העמדה במשנה שנויה במחלוקת תנאי דור אושא.

Mishnah 2

<b>מגיפין או פותחין וחכמים אומרים עד שיהא זה מגיף וזה פותח</b> – וכן בתוספתא (פ"ד ה"א, עמ' 678). הזב והטהור מגיפים את התריס או פותחים אותו יחדיו, והם מסייעים זה לזה. המשנה מנוסחת בצורה המאפשרת להבינה בשתי צורות:
1. זב וטהור המגיפים או פותחים טמאים. זו דעת תנא קמא, וחכמים אומרים: עד שיהא זה פותח ווזה סוגר. כלומר הם מבצעים פעולות הפוכות, והאחד משפיע על פעולת חברו. אבל לבצע אותה פעולה מותר להם (ואין הזב מטמא את הטהור). כך פירשו רמב"ם ור"ש.
2. מותר לזב ולטהור להגיף או לפתוח יחד, וחכמים אומרים שהדבר אסור כי הם מסייעים זה לזה להסיט את התריס. אבל אם זה תריס כפול ואחד סוגר וחברו פותח, אמנם האחד מסייע לחברו והם נראים כעושים אותה מלאכה, אבל הדבר מותר. רע"ב פירש כך את המשפט הראשון, אבל במשפט השני (עד שיהא זה פותח) הסביר שמדובר בפעולות מנוגדות המשפיעות בבירור על השני.
מכל מקום, במשנתנו הבעיה ההלכתית היא שאחד משפיע על יציבתו ועל היסטו של האחר, ומכאן נלמד שגם במשנה הקודמת זו הבעיה, ולא חשש הנגיעה או הדריסה המקרית של זה על זה. יתר על כן, ברור שבמשנתנו אין חשש להיסט. האנשים ניצבים במקומם ואינם זזים. אלא שפעולתו של הטמא משפיעה על יציבתו, מאמציו ופעולותיו של הטהור ודי בכך כדי לטמא. יסוד משפטי זה הוא מחודש ומרחיב את המונח "היסט" מעבר לתכונותיו המשפטיות הטכניות. ר"ש פירש כרמב"ם, אך הוא מסביר "וטעמו לא איתפרש", כנראה משום שסירב לקבל את ההסבר המוצע על ידינו. מבחינה משפטית טעמו של ר"ש ונימוקו עמו, שכן אין זה היסט מבחינה פורמלית-משפטית. אנו רואים בכך את עיקר תרומתנו לפירוש המשנה, ולדעתנו אכן לעתים נקבעה ההלכה לא בגלל המעמד המשפטי של המלאכה אלא בגלל התחושה, במקרה זה התחושה של התלות וההשפעה ההדדית. רמב"ם מתעלם מהבעיה ומדגיש את המסקנה המשפטית; ר"ש מבחין בבעיה ואינו מוצא פתרון משפטי, ואנו מציעים לשקול צירוף של היבט בלתי משפטי החובר למשפט והופך משפט חדש. כמובן אנו נזקקים להסבר בלתי משפטי, או משלימים את הסבר ההלכה בעזרתו, רק כאשר הנימוק המשפטי אינו מספיק בשום פנים, כמו במקרה זה שבו בחלק מהמקרים אין כלל היסט, וגם לא הזזה של האחד את האחר.
<b>מעלין זה את זה מן הבור רבי יהודה </b>(<b>אומר</b>)<sup class="footnote-marker">7</sup><i class="footnote">המילה מטושטשת וספק אם היא כתובה.</i> <b>עד שיהא הטהור מעלה את הטמא</b> – גם כאן, מבחינה סגנונית, ניתן להבין את המשנה בשתי צורות:
1. אם העלו זה את זה טמאים, ורבי יהודה אומר שטמאים רק אם הטהור מעלה את הטמא.
2. מותר להעלות זה את זה, ולדעת חכמים אינם מטמאים זה את זה. רבי יהודה מבהיר שאם הטהור העלה את הטמא הטהור נטמא, אבל טמא שהעלה את הטהור – טהור.
מבחינת התוכן הפירוש השני קשה. לעיל שנינו שזב מטמא בחמש דרכים, "נתלה ונטען". "נטען" הוא זב (טמא) שהעלה את הטהור, ולפי המשנה שם הטהור נטמא. לעיל הסברנו שיש שלוש דרכים להסביר את המשנה:
1. התלייה היא הדדית, ורק אז הטהור נטמא.
2. כדי שתהא טומאה צריך הטהור להיתלות על הטמא, ורק אז הטהור נטמא.
3. כדי שהטהור ייטמא צריך הטמא להיתלות על הטהור.
בפירושנו שם טענו שהמשניות להלן מדברות על כך ש"הנוגע בזב או שהזב נוגע בו", וכן לגבי המסיט (להלן פ"ה מ"א), כלומר 1 ו-2 מטמאים. אבל לגבי משא נאמר שטהור הנושא את הזב טהור וטמא הנושא את הטהור טמא, כלומר רק מקרה 3 מטמא. אם כן, לכל הדעות לא ייתכן שמותר להעלות זה את זה. אלא שרבי יהודה סבור כנראה שרק מקרה 3 מטמא (הטהור מטהר את הטמא), ואילו חכמים (ת"ק) סבורים שגם מקרה 2 מטמא. לפיכך אין להבין את המשנה אלא כרמב"ם ש"מעלין" משמעו שאם מעלין זה את זה טמאים, וכן משמע מהתוספתא: "מעלין זה את זה מן הבור, ורבי שמעון מטהר" (פ"ד ה"א, עמ' 678). אם כן, חכמים סבורים שהזב מטמא את הטהור. עוד אנו לומדים שכנראה בכל המקרים במשניות א-ג רבי שמעון מטהר. הוא חולק, אפוא, על ההלכה שנתלה היא אחת הדרכים שבהן הזב מטמא. עמדתו קשה במיוחד, שכן במשנה ג הוא מסכים שהמכה מטמא (במקרה מסוים). לא נותר לנו אלא לשער שרבי שמעון מטהר כדי לעודד עזרה הדדית והצלה מהבור, והרי זה חידוש מרחיק לכת המעיד (אם אנו צודקים בפרשנות הטקסט ובסיבה לה) על התחשבות במערכת היחסים החברתית. אנו מציעים פרשנות זאת בהשראת הבבלי: "היכי דמי חסיד שוטה? כגון דקא טבעה איתתא בנהרא, ואמר: לאו אורח ארעא לאיסתכולי בה ואצולה" (סוטה כא ע"ב – כגון שטובעת אישה בנהר ואמר: לאו דרך ארץ היא להסתכל בה ולהצילה). לחשש ההסתכלות אנו מוסיפים את חשש הנגיעה בנידה, ובאישה בכלל.
<b>מפשילים בחבלים וחכמים אומרים עד שיהיה זה מושך הילך וזה מושך הילך</b> – הפשלת החבל היא למעשה הפיכת החוטים הבודדים לחוט ארוך. שתי אפשרויות לביצוע המלאכה. האחת היא שאדם אחד אוחז באגודת החבלים מצד אחד וחברו אוחז בה מצדה השני, וכל אחד מסובב את אגודת החבלים לצד אחר; כך החבלים מתפתלים. בשלב הראשון המלאכה קלה והאחד אינו מושפע מעבודתו של חברו, אך בשלב הסופי הפעולות המנוגדות מחייבות מאמץ רב. שוב אין האנשים זזים ממקומם, אך עבודתו ויציבתו של כל אחד מהם משפיעות על אלו של חברו. דרך אחרת להפשלת חבלים היא לקשור את קצה החבל לבסיס סלע איתן, ודי לפתל את החבלים מצד אחד (הצד החופשי). במקרה הראשון האחד מסייע לחברו (איור 4).
גם את הבבא הזאת ניתן, מבחינה סגנונית, להבין באותן שתי אפשרויות:
1. לדעת תנא קמא אסור להפשיל חבלים (כשם שלדעתו אסור להגיף או לפתוח יחד תריס), ולדעת חכמים האיסור חל רק כאשר הפיתול הוא לכיוון מנוגד.
2. לדעת תנא קמא מותר להפשיל חבלים, וחכמים אומרים שכאשר אחד מפתל נגד הכיוון של חברו הזב מטמא את הטהור.
שני הפירושים אפשריים, ברם כאמור יש להודות שהשני מתאים יותר לסגנונה הכללי של המשנה והראשון מתאים לבבא הקודמת.
<b>ואורגין בין בעומדין בין ביושבין</b> – כלומר 1 ו-2 מטמאים; באריגה בשניים האחד מסייע לחברו. האחד מחדיר את חוט הערב בין חוטי השתי, וחברו מושך אות)- (איור 5). <b>או טוחנים</b> – כלומר 1 ו-2 מטמאים; מסובבים את אבן הרחיים. משפט זה מתאים במיוחד לסוג מיוחד של רחיים המכונה במחקר הארכאולוגי "רחיים של עדשות" ובו האבן מסתובבת רק ב-180 מעלות, והטוחנים ניצבים או יושבים משני הצדדים וכל אחד בתורו מסובב את האבן לכיוון ההפוך. רחיים כאלה רווחו בעיקר בתקופה ההלניסטית. במקרה כזה אין האחד מזיז את חברו, אבל שניהם עובדים יחדיו בשיתוף פעולה. נראה שבבא זו מוכיחה שעבודה יחד מטמאת אף על פי שאין כאן היסט אלא רק סיוע (איור 6). <b>רבי שמעון מטהר בכולם</b> – מכאן שברישא סגנון זה מתכוון לומר שהאורגים או טוחנים יחד טמאים (אם המשפט זהה לקודמיו הרי שהפירוש הראשון נכון).<b> חוץ מן הטוחנין ברחים שליד</b> – שהם ממש מסייעים זה לזה ומן הסתם גם נוגעים זה בזה. <b>פורקים מן החמור או טוענים</b> – כאן ברור שיש לקרוא את המשפט ככותרת, "מי שפורק או טוען" אזי:<b> בזמן שמשואן כבד טמאין</b> – כי הם מסייעים
<b> איור 5ג</b>. אריגה ביחיד, צילם ע' ספראי בתורקיה.
<b>איור 6. </b>טחינה בשנים לקסיקון העתיקות עמ' 198..
זה לזה,<b> בזמן שמשאם קל טהורין</b> – שכן אין כאן סיוע הדדי וכל אחד יכול להוריד את השק (לפרוק) לבד.
האבחנה בין משא כבד למשא קל אינה משפטית. מבחינה משפטית אין לכך משמעות, בכל מקרה המשקל מתחלק בין שניהם. משמעות הלכתית יש רק לעצם השאלה של ההזזה: הזיז או לא הזיז, השפיע על השני או לא. נראה שלפנינו דוגמה טובה לכך שהשיח המשפטי אינו מערכת הנימוקים היחידה. מעבר לשיח המשפטי מצויה התחושה שמשא הוא רק משא של ממש, ושניים העוזרים זה לזה, במשקל מועט, אין זה בבחינת משא.
במשנה חמישה חלקים, כולם מסוגננים באותה צורה: "עושים כך וכך, ו-x אומר עד שיהא...". בחינה של העמדות ההלכתיות הראתה שהפירוש הראשון מתאים לכל המקרים והשני אינו מתאים לחלק מהם, אך הוא מתאים לסגנון הכללי של המשנה, כמו "פורסין עור של גדי על גבי שידה" (משנה, שבת פט"ז מ"ה), שמשמעו שהדבר מותר, וכמו דוגמה זאת עשרות רבות של דוגמאות. נמצאנו למדים שעורך המשנה העניק למקרים השונים במשנה סגנון אחיד, אך ייתכן שאותו סגנון מכוון להלכות שונות. מבנה כזה ראינו גם במשנה הקודמת.
<b>וכולן טהורין לבני הכנסת וטמאין בתרומה</b> – המשנה מנסחת את עצמה כמשנה כוהנית, כלומר משנה שעניינה ההלכות המיוחדות לכוהנים. לכן סתם "טמא" הוא טמא לכוהנים בלבד, ואולי בגלל זה גם סגנונה המיוחד של המשנה. הווה אומר שהמשנה מראשיתה התכוונה שכל המקרים הללו טהורים, ברם מכיוון שההלכות כוונו לכוהנים, שהלכתם שונה, השתמשו בסגנון אחד כדי להביע את הכוונה ההפוכה. בסדרת משניות<sup class="footnote-marker">8</sup><i class="footnote">ראו למשל משנה, יבמות פ"ז מ"ד.</i> מצינו ניסוחים דומים שבהם השאלה המרכזית היא דין אכילת תרומה. כך, למשל, לאישה נשואה דינים מיוחדים המפרידים בינה לבין אישה שאינה נשואה. משניות רבות מדגימות את הנישואין על ידי הלכות כאלה (חייבת בייבום, בעלה מפר נדריה וכיוצא באלו), ברם משניות אחדות מדגישות דווקא את עניין אכילת התרומה. אנו מכנים משניות אלו "משניות כוהניות" או "משניות מעריכה כוהנית" במובן זה שנגד עיניהם של שוני המשניות האלו עומד בעיקר הכוהן ולא אדם רגיל מישראל. ברבות מההלכות אין מדובר כלל על דין אכילת תרומה. לא כל שוני המשניות התעניינו בפן זה של נישואים מסובכים, ונראה שהעניין הוא נחלתה של קבוצת שוני משניות מוגדרת. איננו מתכוונים שזו הלכה של כוהנים שלא הייתה נחלת כלל החכמים, אלא שיש כאן ביטוי ספרותי לעניין מיוחד בכוהנים ובבעיות הקשורות אליהם. את התמונה הכללית סיכמנו במבוא למסכת פרה, וראינו שם שיש לחלק מהלכות אלו פן מחמיר במיוחד המשקף את האינטרס ואת האידאולוגיה הכוהניים (יראת השמים) להקפדה על תרומה.
עצם האבחנה בין תרומה לחולין אינה משפטית, אבל היא מופיעה גם בהלכות טהרות בכלל ובהלכות נוספות מתחום זבים, וכן שנינו לעיל שהגויים והגר והתושב אינם מטמאים בזיבה, ואף על פי שאינם מטמאים בזיבה טמאים "כזבין לכל דבריהם ושורפין עליהן את התרומה ואין חייבין עליהן על טומאת מקדש וקדשיו" (תוס', פ"ב ה"א, עמ' 677).
לפי המשנה ברור שבני הכנסת הם ישראל, בניגוד לכוהנים. כנסת היא עדה, והכוונה לסתם אנשים מישראל. כן עולה מבכורות פ"ה מ"ה.

Mishnah 3

משנתנו היא ניגודה של משנה א. כל מה ששם נאסר (מטמא) כאן אינו מטמא, משום שאין לטמא השפעה על עמידתו של הזב.
<b>הזב והטהור שישבו בספינה גדולה</b> – אינם מטמאים זה את זה. <b>איזו היא ספינה גדולה רבי יהודה אומר כל שאינה יכולה להמיט בה אדם</b> – שאדם אינו יכול להזיזה. במקורות מקבילים נקבע הגבול של נפח: ארבעים סאה בלח שהם שתיים (שתי כיכרות שהן שישים סאה) ביבש (משנה, כלים פט"ו מ"א; אהלות פ"ח מ"ג). ההסבר של ההזזה מתאים יותר לזבים, שכן החשש הוא שהאחד גורם בתנועתו לחברו לנוע או לשנות יציבה. <b>ישבו על הנסר על והספסל ועל הגשיש שלמיטה ועל האכלונס בזמן שאינן מחגירין</b> – שאינם שבורים, בניגוד למשנה א שעסקה במוטות שבורים או רופפים.<b> על</b>[<b>ו</b>]<b> באילן שכחו יפה</b> – שגזעו חזק,<b> בסוכה שכוחה יפה</b> – שאינה מתנדנדת, וממילא היא שוכנת גם על עץ חזק,<b> בסולם צורי או מצרי בזמן שהוא קבוע במסמר</b> – שאינו נע מתנועת הזב,<b> בכבש ובקורה ובדלת בזמן שהן עשויים בטיט</b> – וכך הם קבועים ואינם זזים,<b> אפילו</b> – מחוזקים בטיט רק<b> מצד אחד טהורין</b> – כאמור לעיל.<b> הטהור מכה את הטמא טהור</b> – ההכאה יש בה לטמא, אבל תנא קמא סבור שאם הטמא מזיז (מסיט או משפיע) על הטהור אין הטהור נטמא. החשש הוא שהמוכה יזוז והמכה יאבד את שיווי המשקל, וגם אם זה יקרה הטהור נשאר טהור, שכן הטמא שמשפיע על הטהור אינו מטמא. כאמור לעיל (במשנה הקודמת) הייתה זו מחלוקת תנאים, ומשנתנו כרבי יהודה.<b> והטמא מכה את הטהור טמא</b> – כי אסור לטמא להזיז את הטהור. ההכאה אין בה היסט ואין בה נגיעה, שאם כן הייתה מטמאת תמיד, אלא כמו שפירשנו במשנה א. יש בה השפעה של הטמא על הטהור, על יציבתו ועמידתו, ולכן טמא. <b>שאם ימשך הטהור הרי הטמא נופל</b> – אם הטהור יזוז, הטמא המכה עלול ליפול מחוסר שיווי משקל. לפיכך הטהור טמא כי הוא תומך בטמא, כמו שטהור המעלה את הטמא מבור נטמא (לעיל רבי יהודה במשנה ב).
החשש שהמכה יאבד את שיווי משקלו הוא קטן, אבל כאמור לדעתנו זה רק הניסוח המשפטי. הבעיה היא בעצם ההשפעה על היציבה, ודי בכך כדי לטמא.
בתוספתא שנינו: "1. טמא המכה את הטהור, וטהור המכה את הטמא, בגדי טהור טמאים, דברי רבי מאיר, 2. וחכמים אומרים טמא. 3. המכה את הטהור, בגדי טהור טהורין. 3א. טהור המכה את הטמא [טמא]<sup class="footnote-marker">9</sup><i class="footnote">כך יש להשלים.</i> שאם משך הטהור הרי הטמא נופל בגדי הטהור טמאין. רבי שמעון אומר תוקעו טמא רותקו טהור" (פ"ד ה"א, עמ' 678).
בתוספתא מופיעה סדרת דעות שחולקות על המשנה, אם ברב אם במעט:
1. בכל מקרה של מכות הטהור אינו נטמא, משום שאין זו הסטה או השפעה מספקת.
2. חכמים אומרים שתמיד הטהור טמא, כדעת חכמים לעיל במשנה ב החולקים על רבי יהודה.
3. אם הטהור מזיז את הטמא אין הטהור נטמא (כמו משנתנו), אבל אם הטמא מזיז את הטהור אין להסתפק בחשש שמא יאבד הטמא את שיווי משקלו, אלא שהטהור טמא רק אם הדבר התרחש בפועל. ייתכן שכך יש להבין גם את משנתנו, אם כי הסברנוה כפשוטה המילולי.
לכל אלה מוסיף רבי שמעון אבחנות לשיטת חכמים ורבי יהודה שהדבר תלוי בטיב המכה. תקיעה היא אגרוף, ואין חשש שהמכה ימעד, ואם הוא מחזיק בו בכוח יש חשש שהמוכה יזוז והמכה יאבד משיווי משקלו.

Chapter 4



Mishnah 1

<b>רבי יהושע אומר נידה שישבה עם הטהורה במטה</b> – הנידה מטמאת את חברתה שכן שתיהן יושבות על מושב אחד.<b> כפה שבראשה טמא מדרס – </b>החברה שמכונה כאן 'טהורה' הופכת לטמאה, וכן כל בגדיה, שכן כולם נשענים על המושב. מבחינה פורמלית אין לחשוש שהטמאה דרסה (עמדה או ישבה) על הכיפה, והבגדים של הטהורה נחשבים לכלים הנוגעים באדם טמא. לפי המשנה ברור שהכיפה טמאה טומאת מדרס, ולא טומאת מגע. כלומר אין חוששים שמא נגעה הטמאה בטהורה וטימאה אותה, והטהורה טימאה את כיפתה במגע (במקרה כזה היא טומאה קלה, ולד הטומאה) אלא טומאת מדרס – כלומר הכיפה נחשבת כאילו הונחה על המיטה. לעומת זאת יתר הבגדים של הטהורה אינם טמאים אלא טומאת מגע, משום שהם צמודים לגוף האשה.המשנה מתמקדת כנראה בטומאת המושב, ולכן צריך להניח שהכיפה טמאה כְמה שמצוי על המושב עצמו. זאת משום שהחברה הטהורה יושבת וכל בגדיה נחשבים כיושבים על המיטה, ולא כנוגעים במי שיושבת על המיטה.
הכיפה היא בגד מובהק של אישה (משנה, כתובות פ"ה מ"ה), והיא "כיפה של צמר"<sup class="footnote-marker">1</sup><i class="footnote">ירו', שבת פ"ה ה"ד, ז ע"ג; בבלי, שם נז ע"ב; חולין קלד ע"א ומקורות רבים נוספים.</i>. זהו בגד ראש של אישה<sup class="footnote-marker">2</sup><i class="footnote">תוס', סוטה פ"ג ה"ג; בבא קמא פי"א ה"ח; ונזכרת כיפה של זקנה, משנה, כלים פכ"ט מ"א; תוס', כלים בבא בתרא פ"ו ה"י, עמ' 596.</i> שהבעל חייב לספק לאשתו, אך גם הגבר מתהדר בו. כך, למשל, הציץ של הכוהן הגדול היה מונח על כיפה<sup class="footnote-marker">3</sup><i class="footnote">בבלי, חולין קלח ע"א, וראו פירוש רבנו חננאל לשבת נז ע"ב.</i>. הירושלמי לעניין אחר מסביר: "כהדא כיפה דהיא משויא גבינתה" (שבת פ"ה ה"ג, ז ע"ב – ככיפה זו שהיא משווה את הגבינים, או שהיא מונחת על הגבינים). גבינים הם גביני העיניים. המשנה מזכירה בהמה שיש לה גבין אחד או שניים יחד עם הקרח, ובהמשך שם מדובר במי ששערות גביניו ארוכות ושוכבות (משנה, בכורות פ"ז מ"ב ובבלי, שם מג ע"ב). התלמוד הבבלי מזכיר את הסדר מצח, גבינים, עיניים (נידה כג ע"ב), ומדרש אחד מדבר במפורש על תספורת לגבינים<sup class="footnote-marker">4</sup><i class="footnote">מדרש שיר השירים זוטא, א טו, לדיבור המתחיל "הנך יפה".</i>. לגבי הציץ של הכוהן הגדול פירש רבנו חננאל שהכיפה היא פס של צמר המונח על המצח מעל הגבינים, ועליו היה מונח הציץ. תפקידו למנוע את תזוזת הציץ ואת ההזעה עקב החיכוך בין העור למתכת של הציץ. פירוש זה מחבר את כל המסורות<sup class="footnote-marker">5</sup><i class="footnote">בניגוד לכך כמה מפירושי הראשונים אשר התאימו לחלק מהמסורות, כגון הפירוש באוצר הגאונים, עמ' 55, שכיפה היא פאה נכרית. פירוש זה מתאים לדברי התלמוד בשבת נז ע"ב, אך לא לסוגיית הירושלמי כאן, או לגמרא בחולין קלח ע"א.</i>. על כן הכיפה מופיעה כבגד שאינו מחובר ממש לגוף (תוס', פ"ד ה"ד, עמ' 679). בפסלי ראש ובציורי ראש מופיע לעתים קרובות פס של בד סביב הראש, הוא הוא הכיפה (איור 7).
<b> איור 7א. </b>אשה עם כיפה, ציור קיר מפומפי, צילמה ע' אביטל.
<b>ישבה בספינה</b> – קטנה, כמו במשנה א בפרק הקודם,<b> כלים שבראש הנס שבספינה טמאין</b> – כשם שהטהורה נטמאת בישיבה כזאת, ובתנאי שהספינה קטנה, כמו שפירשנו.<b> מדרס</b> – כמי שיושבים על כלי אחד עם הטמא או הטמאה.<b> נוטלת עריבה מליאה בגדים בזמן שמשואן כבד טמאין</b> – שכן הטמאה והטהורה מסייעות זו לזו, והרי זה כמשנה ב לעיל. <b>בזמן שמשואן קל טהורין</b> – כמשנה ב לעיל.<b> זב שהקיש על כצוצרה</b> – במסורות אחרות שבהן נזכרת הכצוצרא מופיעות נוסחאות אחרות: בדפוס "גזוזטראות"; בעדי הנוסח נוסחאות שונות: "גזוזריות", "גזוזטראות", "כזוזטראות", "כזוזטריות", "כצוצטריות" ועוד (ראו פירושנו לעירובין פ"ח מ"ד). אין גם אחידות בין כתבי היד, וגם באותו כתב יד עצמו יש נוסחאות שונות. הבדלי הכתיב נובעים מהבדלי הגייה, והם מעידים שהלימוד וההעתקה של כתבי היד נעשו בעיקר בעל פה. הגזוזטרה היא מעין מרפסת.<b> ונפל ככר שלתרומה טהור</b> – המשנה עוסקת במקרה פרטי. המקרה הבסיסי הוא שהזב (או הנידה) היכו על קיר או על עץ. אם הרעידו אותו הרי שהחפץ שהיה מונח על העץ טמא, שכן הם נחשבים כמי שהסיטו אותו, והזב והנידה מטמאים בהיסט. הגזוזטרה מחוברת לקרקע ולכן אינה נטמאת, אבל כיכר התרומה הוסטה לכאורה על ידי הזב, וצריכה הייתה להיטמא. ברם לדעת רבי יהושע אין כאן הסטה ישירה של הזב אלא הסטה עקיפה, כלומר הסטה של המרפסת שהיא כלי טהור. רמב"ם פירש שהכיכר נפלה שלא מהסטת הזב אלא מרעידת האדמה, וקשה, שהרי במשנה מדובר במפורש על הקשה של הזב. אין זאת אלא שכוונתו שאין זו הסטה ישירה, כמו שפירשנו. הר"ש, ובעקבותיו בעל תיו"ט והרע"ב, מפנים למשנה כאן ולמשנה ג להלן שהכצוצרא (גזוזטרה) היא כאילן שכוחו יפה ואינו מעביר טומאת מושב או היסט. ייתכן שפירוש זה מצטרף לקודם (כך בר"ש), אבל ייתכן שזה הסבר נפרד.
במשנתנו נאמר שזו דעת רבי יהושע, ולא נאמר שיש החולקים עליו, אבל ברור שזו עמדת יחיד. בתוספתא שנינו: "שלשה דברים רבי אלעזר חסמא מטמא משום רבי יהשע, וחכמים מטהרין. 1. נדה שישבה עם הטהורה במטה, כפה שבראשיה רבי אלעזר חסמא מטמא משם רבי יהשע וחכמים מטהרין. 2. ישבה בספינה כלים שבראש הנץ שבספינה רבי אלעזר חסמא מטמא משום רבי יהשע, וחכמים מטהרין. 3. עריבה מלאה בגדים בזמן שמשאה כבד רבי אלעזר חסמא מטמא משום רבי יהשע, וחכמים מטהרין" (פ"ד ה"ד, עמ' 679). אם כן משנתנו כרבי אלעזר בן חסמא, וחכמים חולקים.

Mishnah 2

<b>הקיש על המריש</b> – צירוף זה הוא חרוז, וקשה דעת האם הדבר מקרי או פרי עריכה מכוונת. מריש הוא הקורה המרכזית שעליה נשען כל הגג. לפי ההלכה (משנה, גיטין פ"ה מ"ה) הגזלן צריך להשיב את הגזלה. אם גנב קורה והשתמש בה למריש הרי שהשבת הקורה עצמה, כלומר השבת הגזלה, תעלה לגזלן הרבה יותר מהרווח של הנגזל. על כן תיקנו שהגזלן מקבל את הבעלות על המריש עצמו, וחייב להשיב לנגזל רק את דמי המריש. יש להניח שבפועל במקרה זה יתפשר הגזלן עם הנגזל על מחיר שיהיה הרבה יותר מערך המריש, אבל פחות ממחיר הבניין (הגג) כולו. (איור 8)<b> ועל המלבן</b> – מלבן הוא מסגרת מלבנית של מיטה או של תבנית להכנת לבנים.<b> ועל הצנור ועל הדף</b> – בלשון ימינו אצטבה היוצאת מהקיר, או סתם לוח עץ.<b> אף על פי שהוא עשוי בחבלין</b> – קשור לקיר בחבל וממילא הוא מתנדנד, והקשת הזב מסיטה אותו בצורה משמעותית. <b>על התנור ועל הים – </b>הים נזכר בעיקר בהקשר של בית הבד, ובציבור חוקרי ארץ ישראל כיום מקובל שזהו החלק התחתון של מתקן הפריכה, אבל פירוש זה מחייב עיון מחודש<sup class="footnote-marker">6</sup><i class="footnote">ראו בראנד, בית הבד; פרנקל ואחרים, תעשיית השמן, עמ' 80.</i>. בים ובממל וביתר מתקני הפריכה עסקנו בפירושנו לבבא בתרא פ"ד מ"ה.
<b>איור 8. </b>שחזור גג עצים, נומינטיה ספרד, צילמה ד' ספראי<b>.</b>
<b>ועל האצטרוביל</b> – גם האצטרובל הוא מחלקי מתקן הרחיים. כן נאמר בתוספתא: "מרחיקין את הריחים של יד, שלשה מן השכב שהן ארבע מן הרכב. של חמור שלשה מן האצטרוביל, שהן ארבעה מן הקלת" (בבא בתרא פ"א ה"ג). המדובר בבניית רחיים בחצר המשותפת, ויש להרחיק אותן מהקיר כדי שתנודות הכתישה ברחיים לא תזעזענה את הקיר. ברחיים של יד צריך להרחיק 4-3 טפחים מהקיר, שלושה טפחים מהרחיים התחתונות וארבע מהרחיים העליונות; העליונות מקבילות לתחתונות אך מעט גדולות מהן. ברחיים של חמור, כלומר רחיים הניצבות על מעמד), הרחיים העליונות מכונות "קלת" והתחתונות "אצטרובל". האצטרובל מופיע גם בהקשר אחר: "המוכר את הבית מכר את הדלת, אבל לא את המפתח. מכר את המכתשת הקבועה, אבל לא את המטלטלת. מכר את האיצטרובל, אבל לא את הקלת... בזמן שאמר לו הוא וכל מה שבתוכו הרי כולן מכורין" (משנה, בבא בתרא פ"ד מ"ג). האצטרובל הוא האבן העליונה, הקטנה יותר, והיא מיטלטלת, וכן במקבילות (ירו', בבא בתרא פ"ב ה"א, יג ע"ב; בבלי, שם סה ע"א). המילה היא יוונית (στρóβιλος – Strobilos), ומשמעה רחיים תחתונות העשויות כחרוט. אבל המילה לא הוכרה בשימוש זה במילונים, עד שנמצאה בפפירוס ממצרים המספר על פועלים המתחייבים למכור חלקי רחיים וביניהם האיצטרוביל. מעניין שמה שהיה מבחינת חוקרי הפפירוסים תגלית גדולה של שחזור מילה יוונית היה ברור לראשוני החוקרים של ספרות חז"ל, אולם הם לא ידעו אלו על אלו<sup class="footnote-marker">7</sup><i class="footnote">ראו ליברמן, רחיים. </i> (איור 9).
<b>ועל חמור</b> – מעמד, בסיס מוגבה (איור 10),<b> שלרחים של יד</b> – הכוונה למתקן עץ של רגליים שעליו מונחות הרחיים. רחיים של יד הן רחיים קטנות, אבל הן עומדות על החמור. גם כאן ברור שרחיים של חמור הן מעמד, שכן מדובר ברחיים המונעות ביד. ברם אם כך מדוע חוזרת המשנה ומדגישה את האצטרובל ואת הרחיים? הרי שניהם ניצבים על מעמד, ושניהם מונעים ביד! מכאן לכאורה ש"אצטרובל" הוא המונח לרחיים המונעים על ידי חמור. כאמור, האצטרובל מופיע בשלושה הקשרים:
1. תוספתא בבא בתרא, במשמעות של מעמד;
2. משנת בבא בתרא, במשמעות בלתי ברורה;
3. משנתנו, במשמעות של רחיים המונעות על ידי חמור.
בדוחק ניתן להסביר שהמונח "אצטרובל" התפשט ואיבד ממשמעותו המקורית. יש להניח שראשיתו ברחיים שניצבו על מתקן, אבל במשנתנו הוא כבר משמש במובן מושאל לרחיים שהונעו על ידי חמור. זו אפשרות אחת. האפשרות השנייה היא שאכן יש במשנה כפילות מיותרת ורחיים הניצבות על חמור הן הן האצטרובל (וסתם אצטרובל ניצב על חמור [מעמד]). המשנה נקטה בשני המונחים משום שכל אחד מהם משקף את המינוח המקובל באזור (בית מדרש) גאוגרפי אחר. כך גם בירושלמי המסביר את משנת בבא בתרא שהבאנו: "הדא דתימר בריחיא דתמן ברם בריחיא דידן שלשה מן האיצטרוביל שהן ארבעה מן הקלת" (ירו', בבא בתרא פ"ב ה"א, יג ע"ב – זה שאתה אומר [המשנה] ברחיים של שם, אבל ברחיים שלנו...). ברחיים שלנו משתמשים במונח "אצטרובל", אף על פי שאין הבדל בין דין רחיים לדין אצטרובל וקלת. שניהם אותו מתקן עם שמות שונים. מן הסתם ה"רחיים שלנו" הן הרחיים באזור קיסריה שבו השתמשו במונחים ביוונית, ואילו ה"רחיים של שם" הן בגליל שבו השתמשו במונח העברי<sup class="footnote-marker">8</sup><i class="footnote">ליברמן, שם, הסביר שאצטרובל הוא מתקן טחינה אחר ו"תמן" הוא בבל, ראו שם עמ' 389.</i>.
<b>איור 9ב. </b>הרחיים בשלמותן. הריחים מונעות על ידי בהמה, צילמה ד' ספראי באוסטיה.
<b>איור 10א. </b>רחיים של יד. לעתים האשה עבדה כשהרחיים על הרצפה כמו בתמונה, ולעתים ניצבו הרחיים על מעמד (חמור). התמונה מתוך אוסף אביצור, באדיבות מוזיאון הארץ.
<b>איור 10ב. </b>ריחיים גדולות יותר, צילמה ע' אביטל בבית שאן.
ליברמן האריך בהבאת ראיות שלא היו כלל רחיים המונעות על ידי חמור, והפריז במידותיו. נכון שהמקורות שהבאנו מתייחסים לרחיים על מעמד, וליברמן הסתמך גם על תוספתא נוספת: "השוכר בית מחבירו מעמיד בו רחים של חמור אבל לא רחים של יד" (בבא מציעא פ"ח ה"ל), וטענתו היא שלא ייתכן שהכניסו חמור אל הבית. ברם להערכתנו זו הפרזה. אכן בדרך כלל החמור הוא המתקן שעליו יושבות הרחיים, ברם גם מצינו עדויות לרחיים הרתומות לסוס זקן, ומן הסתם גם לחמור (ירו', פסחים פ"ד ה"ג, לא ע"א; עבודה זרה פ"א ה"ו, מ ע"א ועוד (איור 10 לעיל). בכפר הערבי המסורתי מצינו רבות רחיים שחמור מניע אותן, והן שוכנות בתוך מבנה. כן מופיעות רחיים כאלה בציורים רומיים.
<b>ועל סאה שלרחים של זיתים</b> – הרחיים של זיתים הן מתקן הפריכה המוכר היטב מעשרות חפירות וממצאים מקריים. פירוש המילה "סאה", המופיעה בכל הנוסחאות, לא התברר<b>. </b>רחיים של זיתים הוא מתקן בפני עצמו, ולא ברור מהי הסאה שלו. אפשר שגם הסאה היא מתקן בפני עצמו, וכאילו כתוב "ועל סאה, ועל רחים של זיתים". סאה היא מידה, ואמנם היו מן הסתם כלים ששימשו למדידתה כמו הכלים שעליהם כתוב ביוונית מודיה, שהיא המקבילה היוונית לסאה, אך סאה כזאת היא כלי קטן יחסית (13-10 ליטר) וצריך להיות טמא בהיסט הזב. אם הסאה קבועה בקרקע היא אמנם טהורה, אך דווקא פרט זה לא נאמר במפורש. כמו כן לא ידוע לנו על כלי בשם זה בהקשר של בית בד (איור 11). <b>רבי יוסי אומר אף על קורת הבלנים טהור</b> – הבלן הוא עובד בית המרחץ, והקורה שלו היא כנראה הקורה שעליה תלויים כליו של הבלן, המגרדת, פכיות השמן וכיוצא בזה. בכולם הכלי טהור. ברור, לפי המשנה הבאה, שאלו כלים יציבים, לעומת הכלים הנזכרים במשנה הבאה שאינם יציבים, ובלשון הרמב"ם: "לפי שהתנודה שבאה לו מחמת הזב קלה מאד". ההלכה קשה: הרי מבחינה רֵאלית כל אלה אינם יציבים דיים. האצטרובל והרחיים הם אכן יציבים, אבל מדף תלוי בחבלים אינו יציב. הוא הדין ברוב הצינורות, חוץ מאלה המקובעים ממש בקרקע, וכן המלבן והחמור של הרחיים של יד שגם הקשָה עליו מניעה אותו.
ייתכן שכל הכלים הללו נמנים משום שהם מחוברים לקרקע. ייתכן גם שלכל כלי נקבעה הלכה משלו בהתאם למקרה שבו אירע המעשה ובו דנו. ואכן אין כאן כלל משפטי, אלא שבשלב שני של עיצוב ההלכה אסרו חכמים את המקרים התקדימיים וניסחו כלל. כפי שראינו גם בפירוש המשנה הקודמת הכלל בעייתי, ובמשנתנו אנו רואים שהוא גם איננו חל בכל המקרים. במבוא לפירוש המשנה עמדנו על תהליך זה של עיצוב ההלכה מהפרטים אל הכללים המשפטיים.

Mishnah 3

<b>הקיש על הדלת</b> – דלת החדר טהורה תמיד, כלומר אין היא נחשבת לכלי, כמו ששנינו: "כל כלי מתכות שיש לו שם בפני עצמו טמא, חוץ מן הדלת, ומן הנגר, ומן המנעול..." (משנה, כלים פי"א מ"ב). ברם אם הקיש על הדלת ונפלה ממנה כיכר תרומה – הכיכר טמאה, שכן הדלת אינה קבועה.
<b>על הנגר</b> – נגר הוא בריח פנימי, כלומר קורת עץ או מתכת שנועדה לסגור פתח. ניתן להבחין בשני סוגים של דלתות: דלת של כנף אחת, שהבריח שלה עובר מקיר לקיר, או פתח שיש בו שתי דלתות נפתחות, והנגר מושחל בשתי לולאות, אחת בכל דלת. בלשון המקרא משמש תמיד המונח "בריח", ולפחות בחלק מהמקרים מדובר בשתי דלתות, כמו בחומת עזה: "ויקם בחצי הלילה ויאחז בדלתות שער העיר ובשתי המזֻזות ויסעם עם הבריח וישם על כתפיו ויעלם אל ראש ההר אשר על פני חברון" (שופטים טז ג). גם בבניית המשכן משמש הבריח לחיבור העצים השונים (שמות כו כח; לו לג). במרבית הפעמים מדובר בבריח המחבר שתי דלתות, ורגיל הצירוף "דלתים ובריח". בלשון חכמים המונח "בריח" נדיר. הוא נזכר בהקשרים מקראיים ובהקשרים חוץ-מקראיים מועטים, בכולם מדובר בבריח גדול המחבר שתי דלתות, ובעיקר דלתות של חומה<sup class="footnote-marker">9</sup><i class="footnote">משנה, בבא בתרא פ"א מ"ה, ומקבילותיה (ירו', שם פ"א ה"ד, יב ע"ד; בבלי, שם ז ע"ב), וכן ירו', עבודה זרה פ"ד הי"א, מד ע"ב, ועוד.</i>. על כן נראה שנגר הוא בריח קטן, ובעיקר לדלת בעלת כנף אחת.
במקורות מופיעה סדרה של סוגי נגרים: נגר הנגרר; נגר תלוי; נגר קשור; נגר נשמט; נגר נקמז; נגר שיש לו קלוסטרא; נגר המונח. עסקנו בכך בפירושנו לעירובין פ"י מי"א.
גם הנגר טהור תמיד, כמו ששנינו במשנת כלים פי"א מ"ב שצוטטה, ומדובר בכיכר תרומה שנשרה עם הקשת הזב. שני המקרים, וכן המקרה הבא, אינם רֵאליים; בפועל קשה לדמות כיכר התלויה בדלת. אבל הקיש הזב: <b>על המנעול</b> – ההתקן להזזת הנגר מבחוץ, <b>על המשוט</b> – המשוטים נזכרים כבר בספר יחזקאל (כז ו; כז כט), ולפי התיאור הם עשויים מעץ חזק והמלחים תופסים אותם, לפיכך סביר שהכוונה למשוטי חתירה. בלשון חכמים המשוט הוא הזיהוי ל"מנהיגין" הנזכרים במשנה. על המנהיגין נאמר: "המוכר את הספינה מכר את התורן, ואת הנס, ואת העוגין<sup class="footnote-marker">10</sup><i class="footnote">עוגן.</i>, ואת כל המנהיגין אותה" (משנה, בבא בתרא פ"ה מ"א). על כך אומר רבי אבא: "אלו המשוטין שלה" (בבלי, בבא בתרא עג ע"א). המינוח "מנהיגין" מרמז שאולי אין הכוונה למשוטי חתירה אלא למערכת ההגה של הספינה הקדומה. לשם כך הותקנו שני משוטים רחבים שזווית הפגיעה שלהם במים קבעה את נתיב הספינה (איור 11, ולעיל 12, ולעיל איור 3).
<b>איור 11. </b>כלי רשמי למדידה, מתוך ויט, כלי
חוה, עמ' 168.
<b>איור 12. </b>מימין סירה ניכר ההבדל בין משוט לחתירה מצד ימין, והמשוט להכוונה. מצד שמאל מגדל וגגו מכוסה קש, אדם מתרחץ בנהר.מודל עתיק המוצג במוזיאון אוסטיה, צילמה ד' ספראי, ראו עוד לעיל איור 3.
במשנת מכשירין מדובר במים העולים בספינה: "...ובעקל ובמשוטות אינן בכי יותן" (פ"ה מ"ז). אם כן, המשוטים מעלים מים כלפי הספינה ואלו משוטי חתירה. אבל מתוספתא ביצה משמע שלעתים המשוט הוא כלי שונה: "זה הכלל, מחוסר צידה אסור, שאין מחוסר צידה מותר. שוחטין מן הנגרים, אבל לא מן המשוטות, ולא מן המכמרות" (פ"ג ה"א). אין זה רגיל שדג יילכד באמצעות המשוט, ויש בברייתא שימוש בלתי רגיל במונח "משוט".
על טיבו של המשוט מלמד לכאורה קטע מצוואת נפתלי: "...מיד דלג לוי על התורן הגדול שבה וישב עליו. ושני לו קפץ יהודה על התורן השני, הסמוך לתורן של לוי, וישב גם הוא עליו. ושאר אחיי החזיק גבר במשוטו. ויעקב אבינו תפס ב' הקברניטין כדי לישר הספינה בהן. ונשאר יוסף לבדו. אמר לו אבינו, יוסף בני תפוס גם אתה משוטך, ולא אבה יוסף. כראות אבי כי לא אבה יוסף לתפוס משוטו אמר לו, בני גש הנה ותפוס אחד מהקברניטין שבידי, ותיישר הספינה ואחיך ישוטו במשוטות עד הגיעכם אל היבשה. ולימדנו לכל אחד ואחד ואמר לנו, ככה תנהיגו את הספינה ואינכם מפחדין מכל גלי הים ומרוח סערה, אם יעמוד עליכם. ויהי ככלותו לצוות לנו ויתעלם מעלינו, ויתפוס יוסף בשני הקברניטין אחד מימינו ואחד משמאלו, ושאר אחיי משיטין ותשט האנייה ותצף על פני המים. ולוי ויהודה יושבים על ב' התורנין, לראות איזה דרך תלך האנייה. כל שעה שהיה דעת יוסף ויהודה שוין, שיהודה יורה ליוסף לאיזו דרך טוב, לשם יטה יוסף את הספינה. הלכה הספינה בשלום בלא מכשול. ולפי שעה נפלה מריבה בין יוסף ליהודה, ולא פירנס יוסף את הספינה כמאמר אביו ובאילוף יהודה, ותלך הספינה דרך עקלתון...". הקטע לקוח מחיבור שפרסם גסטר, ולפי תוכנו ואופיו הוא שייך לצוואת נפתלי<sup class="footnote-marker">11</sup><i class="footnote">הקטע מצוטט מתוך אייזענשטיין, אוצר המדרשים, עמ' 237.</i>. מהקטע ברור שמשוט הכיוון (מערכת ההגה) מכונה "קברניט", ובספינה האמורה היו שני תרנים ושני משוטי כיוון<sup class="footnote-marker">12</sup><i class="footnote">כל הקטע הוא כנראה תרגום מיוונית או מלטינית, כמו כמה מדרשים אחרים (מדרש ויסעו, שהוא תרגום של קטע מצוואת יהודה ועוד). אמנם לצוואות השבטים היה מקור ארמי שקטעים ממנו השתמרו בספרות קומראן, ואף מקור עברי שגם קטעים ממנו השתמרו בספריית מדבר יהודה. אבל החיבור כולו השתמר רק ביוונית, וממנה תורגם ללטינית במסגרת הספרים החיצוניים. עם זאת, הקטע שפרסם גסטר בשעתו הוא בעליל תרגום משפה זרה, ועל כן העברית משובשת ויש בה צורות לשוניות הנגזרות משפות אחרת (כנראה יוונית), כגון "משחת" לתיאור מעשה עוול; צורה זו רגילה ביוונית, וכן "אולפן" ו"אילוף" במשמעות של מתן הוראות. לענייננו, המילה "משוט" אינה אלא תרגום של חכם מימי הביניים, ואין לראות בה מילה עברית מקורית. הסצנה כולה איננה בטקסט היווני.</i>. 'משוט' הוא גם להב המגל (תוס', כלים בבא מציעא פ"ב הי"ד, עמ' 580, לעיל איורים, 3, ו-12).
<b>ועל הקלת</b> – החלק התחתון של רחיים חרוטיות. החלק התחתון הוא האצטרובל שנדון במשנה הקודמת. המקיש על האצטרובל הקבוע טהור, שכן אינו כלי המקבל טומאה ואינו זע מחמת הנקישה. אבל הנוקש על הקלת, שקבוע פחות, הקלת טמא, ואם נשרה ממנו כיכר גם היא טמאה. אם כן הקלת קבוע פחות. כן שנינו: "המוכר את הבית: מכר את הדלת, אבל לא את המפתח. מכר את המכתשת הקבועה, אבל לא את המטלטלת. מכר את האיצטרובל, אבל לא את הקלת" (משנה, בבא בתרא פ"ד מ"ג). אם כן, האצטרובל קבוע והקלת הוא כלי נייד (לעיל איורים 9-10).
<b>ועל אילן שכחו רע ועל סוכה שכוחה רע על אילן יפה על סולם מצרי בזמן שאינו קבוע במסמר על הכבש על הקורה ועל הדלת בזמן שאינן עשוין בטיט טמאין</b> – כל המקרים הללו מנויים במשנה לעיל (פ"ג מ"א), ודינם שנוי במחלוקת: חכמים המטמאים ורבי יהודה המטהר. משנתנו כדעת חכמים. במשנה עד עתה שלושה חלקים שאוחדו למשנה אחת. החלק הראשון מונה את הדלת, הנגר, המנעול והמשוט, וזו רשימה שמקורה איננו במסכת זו. דלת, נגר ומנעול הם קבוצה ספרותית, והמשוט צורף אליה אף על פי שאינו שייך לקבוצה. הקלת מופיע במשנה שלנו, בהשפעת המשנה הקודמת, בניגוד לאצטרובל. הקבוצה השלישית כוללת את האילן ודומיו, יש בה חזרה על דין דלת שנמנית בקבוצה הראשונה, מכאן שהקבוצה הראשונה אכן שאובה ממקור ערוך קודם שהתייחס למקרים שנמנו לעיל בראשית פרק ג.
<b>על השידה על התיבה ועל המגדל</b> – שלושת אלו הם קבוצה ספרותית מוכרת של רהיטי הבית. בדרך כלל הם ניידים, אך גם נזכר מגדל ה"בא במידה", שאינו נייד ואינו מקבל טומאה (משנה, אהלות פ"ד מ"ג). <b>טמאין רבי נחמיה ורבי שמעון מטהרין באלו</b> – "באלו" מצמצם את הטהרה לשלושת המקרים האחרונים. אבל אפשר גם לפרש שרבי נחמיה ורבי שמעון חולקים על כל הרשימה, והם בדעת רבי יהודה המטהר במקרים של הקבוצה הקודמת (לעיל פ"ג מ"א).
בתוספתא שנינו: "הקיש על הנגר, ועל הקורה, ועל הדלת, טמאין. על השידה, ועל התיבה, ועל המגדל, בזמן שבאין במדה טמאין, ורבי נחמיה ורבי שמעון מטהרין. [באילן ואם היו ניסוטין טמאין. זה הכלל כל שהוא מכח הסטה טמאין, ומכח רעדה טהורין]" (פ"ד ה"ו, עמ' 679). כל המשפט שבסוגריים המרובעים חסר בכתב יד וינה ובר"ש, אבל קשה להניח שמעתיקים הוסיפו מדעתם כלל מתוחכם כזה. הבבלי (עירובין לה ע"א) מצטט את הסיפא של משנתנו ומציע שמחלוקת התנאים היא האם רהיטים אלו הם כלי או שנידונים כבניין (אוהל). הבבלי מצטט את סיכום הברייתא (הכלל) ומסכם שהמחלוקת היא האם הרעידה נחשבת כהיסט או לא. מכל מקום משמע שהבבלי הכיר את הברייתא עם הכלל. מצד שני אין לחשוש שהמעתיקים הוסיפו את הכלל למשנה בהשראת הבבלי, שכן הנוסח של התוספתא מפורט יותר מאשר נוסח הברייתא בתלמוד, על כן ברור שהמעתיק לא העביר את הכלל מהבבלי המוכר לו אלא הכירו בתוך נוסח הברייתא. לכן יש לפרש את הברייתא עם המשפט הזה<sup class="footnote-marker">13</sup><i class="footnote">זאת בניגוד לליברמן, תוספת ראשונים, עמ' 131, שמעדיף את הנוסח המקוצר אך גם מתרץ את הנוסח הארוך, כאילו המעתיק השוגה צריך הסבר לשגיאתו. </i>.
נפתח ברישא. לכאורה ברור שכלי הבא במידה הוא כלי גדול ואינו מקבל טומאה, כמו שאמרנו וכשנוי במשניות ברורות (משנה, כלים פט"ו מ"א; אהלות פ"ח מ"א). לפיכך צריך לתקן את הנוסח ל"בזמן שאין באין במידה", והמילה "אין" נמחקה מפני הדומות (שאין/באין). בדפוס הגרסה היא "אף על פי באין במידה". הכותב, שהיה תלמיד חכם, חש בשאלה ותיקן את נוסח הברייתא כך שתהיה ברורה, זאת במחיר העמדת הברייתא כחולקת על המשניות שהבאנו. להערכתנו זה תיקון, והברייתא שגויה. לכאורה אנו מציעים פירוש הרמוניסטי, בניגוד לדרכנו לפרש סתירות כאלה כפשוטן, כגישות הלכתיות שונות. אפשר גם לומר שטומאת מת אינה חלה על כלים הבאים במידה, אך הזב מטמאם. הסבר כזה יש בו כדי לפרש את הברייתא כך שלא תסתור משניות אחרות, ברם הקושי העיקרי בעינינו אינו סתירת משניות אחרות. בדיני טהרות פגשנו מחלוקות גם על הנחות הלכתיות הנראות בעיני המסורת הפרשנית כבסיסי הלכות טהרה. הקושי לדעתנו הוא בנוסח הברייתא עצמה, אותו קושי שמעתיק נוסח הדפוס בא לתקנו. לכאורה לפי נוסח הברייתא ברוב עדי הנוסח, אם הכלים כבדים ("באין במידה") הם טמאים ואם אינם באים במידה טהורים, וזו גישה קשה ובלתי הגיונית. לכן אנו מעדיפים תיקון סופרים קטן, ומכדי ספק לא יצאנו. אשר להמשך: ליברמן מציע לתקן "באילו", ברם אפשר גם לפרש את הברייתא באילן רגיל שהיסט שלו מטמא, ורעדה, שהיא הסטה קלה ביותר, אינה מטמאת. זה ניסוח משפטי אחר לאבחנה שבמשנה בין אילן שכוחו רע (וניסוט) לבין אילן שכוחו טוב, וניתן רק להרעיד את ענפיו.
מהברייתא משמע שהכלים עצמם טמאים (תיבה, שידה ומגדל), ברם אנו הקפדנו לפרש שהמשנה מדברת על כיכר תרומה שנפלה מהם. שהרי אילן, למשל, אינו מקבל טומאה בעצמו, הוא מחובר לקרקע ואינו טמא (תמיד). הברייתא אינה מקפידה על ניסוח מדויק, ולמעשה האבחנה גם איננה במשנה. הסברנו זאת לעיל בניסוח שהוא כללי ואינו מקיף את כל המקרים. המשנה והברייתא מתמקדות בשאלה המעניינת אותם (האם החפץ יציב, ובלשון התוספתא האם הוא ניסוט או רק נרעד), ושאלת מעמדו של החפץ עצמו (אם הוא מקבל טומאה) נדחקת לשוליים.

Mishnah 4

<b>זב שהיה מוטל על חמשה ספסלים</b> – ומשקל גופו מתחלק על פני כל הספסלים, <b>או על חמש פונדיות</b> – הפונדה הוא<b> </b>Funda בלטינית, מעין חגורה העוטפת את החלצים ובה כיס לנשיאת כסף, ולכן אסרו חכמים להיכנס עמו להר הבית משום שזה בגד פשוט ואולי אף בלתי צנוע (משנה, ברכות פ"ט מ"ה) (איור 13). מלשון התוספתא שם עולה בבירור שמדובר בחגורה, וזה לשונה: "לא יכנס אדם להר הבית
במעות צרורין לו בסדינו, ובאבק שעל רגליו, ובאפנדתו חגורה עליו מבחוץ..." (תוס', ברכות פ"ו הי"ט), וכבר ראינו לעיל שהחזקת חפצים בפונדה שפיה כלפי מעלה נחשבת לשמירה מעולה. הפונדה נזכרת לעתים יחד עם הפסיקיא, שאף היא מין חגורה, כגון "קשרי נימי פונדא ופסיקיא" (תוס', מקוואות פ"ז ה"ב, עמ' 659); "הנודר מן הכסות אסור בפונדא ופסקיא" (תוס', נדרים פ"ד ה"ג) ועוד<sup class="footnote-marker">14</sup><i class="footnote">כמו כן שמחות פ"ז ה"י, עמ' 140; ספרי במדבר, פיסקא קנז, עמ' 213; בבלי, שבת קיג ע"א.</i>. בתוספתא נאמר שיש להתיר את קשרי הפונדה לפני טבילת הבגד במקווה (מקוואות פ"ז ה"ב). נמצא שהפונדה היא רצועה רחבה ששימשה כחגורה והיו בה כיסים שנסגרו על ידי קשירת חוטים, וכבר ראינו שאינה בגד ממש אך היא טוויה וארוגה כבגד (ספרי במדבר, פיסקא קנז), והדברים הולמים את ההקשר שבמשנתנו. בגד מעין זה מופיע בציורים רומיים של פשוטי עם, משרתים ועבדים, והוא מעין חגורה רחבה שהיו כנראה כיסים בתוכה. הגברים הרומיים המכובדים<sup class="footnote-marker">15</sup><i class="footnote">מספר הציורים של בגדי פשוטי העם הוא קטן יחסית, מפני שהרומאים מיעטו לצייר אותם.</i> נראים בציורים כשהם לבושים בדרך כלל פליום בלא חגורה, שהיא תלבושת האופיינית בעיקר לגברים עובדים. מכל מקום, כשמצוירת חגורה הרי שהיא על המותניים. החגורה שכיחה יותר בציורי הנשים, לעתים על המתניים ולעתים מתחת לחזה. קשה לומר איזה מין חגורה היא הפונדה, אך ברור שהייתה רצועה עבה וארוכה שאפשר היה ליצור ממנה מעין כיס. נסיים בדברי המדרש: " 'ויעש להם חגורות' משל למה הדבר דומה לאיש עני שלא היה לו אלא סמרטוט אחד. קשרו על ערותו וההלך ערום. כך הם עשו להם חגורות והלכו ערומים" (מדרש הביאור לבראשית, ג ז)<sup class="footnote-marker">16</sup><i class="footnote">המדרש הוא מדרש תימני מאוחר מאוד (מטיפוס לקטני, כמו מדרש הגדול). הקטע מובא אצל כשר, תורה שלמה כ"א, עמ' רס. לחגורות אחרות ראו אצל שפרבר, תרבות חומרית ב, עמ' 148-146. למדרש הביאור ראו חבצלת, מדרש הביאור; חבצלת, מדרש החפץ; ריצ'לר, מדרש הביאור. </i>. במקרה שבמשנה הזב שכב על חמישה בגדים שהיוו בשבילו מצע.
המספר חמישה הוא כמובן ספרותי, וכל צירוף של מספר בגדים עשוי היה לשמש כדוגמה למשנה. ברם יש למספר זה חשיבות ספרותית, והמשנה, או מקורות אחרים, מדגימים לעתים קרובות אירוע
<b>איור 13א. </b>סבל לבוש פונדה. ציור קיר על טיח ב'ארמון' בחורבת עמרה בדרום עבר הירדן, פיקירילו ירדן מס' 784.
<b>איור 13ב. </b>שני פועלים דורכים בגת, לבושי פונדה, על פסיפס מירדן, פיקירילו ירדן, עמ' 207.
שמשתתפים בו רבים במספר חמישה, כגון "אחד לוה מחמשה כותב פרוזבול לכל אחד ואחד, חמשה לוין מאחד אינו כותב אלא פרוזבול אחד לכולם" (משנה, שביעית פ"י מ"ה). "חמישה" הוא מספר המסמל לעתים קבוצה משמעותית<sup class="footnote-marker">17</sup><i class="footnote">כגון משנה, שבת פט"ו מ"ג; פי"ח מ"א; תרומות פ"י מ"ח; יבמות פי"ג מ"ג; עירובין פ"ו מ"ו; פסחים פ"ט מ"י; מעשרות פ"ב מ"ה ועוד. </i>, אך כמובן זו ההלכה גם בעשרה או בארבעה לווים.
<b>לארכן טמאין</b> – כי הזב ישן על אחד מהבגדים או על כמה מהם, וכל פעם כל גופו נשען על אחד הבגדים. כולם טמאים משום שאיננו יודעים על מה שכב הזב, ואפשר שהתגלגל ושכב על כולם, כל אחד בזמנו. הבבלי מתחבט בין שתי אפשרויות אלו, ובלשונו, האם "מסייע" טמא או שמא החשש הוא שהזב מתהפך (שבת צג ע"א). כפי שנראה להלן התוספתא מפרשת את המשנה רק בשאלת החלוקה של משא הגוף. <b>לרוחבן טהורין</b> – הזב ישן על כולם יחד, ראשו על הבגד הראשון ורגליו על האחרון, ואף אחד מהם לא ספג את מלוא משקלו.<b> ישן ספק נתהפך עליהן טמאין</b> – משפט זה מבהיר את הרישא. הוא ישן אולי על אחד או שניים, אבל התהפך בשנתו ונמצא כל גופו שוכב על כל אחד מהם. <b>היה מוטל על ששה כסיות</b> – ריבוי של כיסא, ואכן ב-<b>מפ</b> "כסאות" וב-<b>מל</b> "כיסאות".<b> שתי ידיו על שנים שתי רגליו על שנים ראשו על אחד וגופו על אחד אין טמא אלא זה שתחת גופו</b> – גופו מפוזר על כל הכיסאות, אבל יש כיסא אחד הסופג את רוב משקלו והוא זה המונח תחת "גופו" (בין הצוואר לסוף בטנו),<b> עומד על שתי כסיות</b> – כיסאות,<b> רבי שמעון אומר אם רחוקין זה מזה טהורין</b> – שכן משקלו מתחלק בין שני הכיסאות. אבל אם הם קרובים הרי שהוא מתנדנד ומעתיק את מלוא משקלו על אחד הכיסאות. אפשר ששניהם טמאים מספק (שמא נשען בכל גופו על אחד מהם), ואפשר שההנחה היא שהעתיק את משקלו מכיסא אחד לשני, וכל אחד מהכיסאות נשא לזמן מה את משקלו. הבבלי מתחבט בין שתי אפשרויות אלו. בלשונו האם "מסייע" טמא, או שמא החשש הוא שהזב מתהפך.
אגב הדיון אנו שומעים על הדרך שבה נפתרה למעשה השאלה של טומאת הזב. הזב שכב על בגדים מספר וישב על כיסאות מספר, וכך נמנע מלטמא אחד מהם. במבוא עסקנו בשאלה האם הזב היה תופעה נפוצה, והבענו ספק בתפוצתה של התופעה. אם כך, הרי שהפתרון הוא הצעה של בית המדרש; אפשר שהוא מבטא מגמת הקלה, ואפשר שהוא פרי דיון תאורטי. במקרה זה קשה לזהות האם המניע של ההלכה הוא משפטי-פורמלי (כפי שהסברנו שמלוא המשקל של הזב אינו נשען על אף אחד מהבגדים) או שמא זו עילה להפגנה של מגמת ההקלה.
בתוספתא מובא הנימוק המשפטי במפורש: "1. זב שהיה מוטל על חמשה כיסיות לרחבן טהורין, שאין אחד מהן נושא את רובו. רבי שמעון אומר אם היה אמצעי גבוה טמא, מפני שרובו נושא עליו. 2. ומודה רבי שמעון שאם ישב על גבי גשיש של מטה, וארבע טליות<sup class="footnote-marker">18</sup><i class="footnote">מלשון טלאי, של בגד, או טליתות. ראו להלן ריש מ"ה.</i> שתחת ארבע רגליו של גשיש טמאות, 3. ובבהמה תחת שתי ידים ורגל תחת שתי ידים ויד" (פ"ד ה"ד, עמ' 679). המקרה השני מתייחס למשנה הבאה, והשלישי לסיפא של משנתנו העוסקת באדם הנשען על כיסאות מספר. במקרה השלישי מדובר בזב ששכב על שתי בהמות, ועל הבהמות היו חפצים, והשאלה היא האם החפצים נטמאו. במשנה להלן נראה שייתכן שיש מי שחולק על האבחנה שבמשנה, שהזב צריך לשאת את רוב הטמא.

Mishnah 5

<b>עשר טליאות</b> – ריבוי של טלאי בגדים או של טלית. להלן פ"ד מ"ז נראה שהמשנה רואה במילה זו ריבוי של טלית.<b> זו על גבי זו ישן על גבי העליונה כלם טמאות</b> – שכן מלוא משקלו, או "רובו" בלשון התוספתא, נח על כל אחד מהטלאים. העובדה שיש חציצה, כלומר שגופו אינו נוגע אלא בטלאי העליון, אינה משמעותית, שכן טומאת מדרס היא מעצם המשא ולא מהנגיעה. <b>הזב בכף מאזנים ומשכב ומושב מכנגדו</b> – בצד השני של המאזניים מצוי כיסא או מושב. התמונה הרֵאלית אינה ברורה, אבל השאלה אינה חייבת להיות מעשית. במושגים של היום השאלה היא מעשית במתקן נדנדה, כשהזב יושב מצד אחד ובצד השני יושב במושב אדם טהור, או חפצים טהורים. <b>כרע הזב</b> – והכביד בכך על המאזניים,<b> טהורין</b> – הזב הזיז את הטהור, וכפי ששנינו לעיל במקרה זה אין הטהור נטמא (לעיל פ"ג מ"ג), <b>כרעו הן</b> – הטהורים והזיזו את הטמא,<b> טמאין</b> – זאת לפי המשנה לעיל (פ"ג מ"ג) שטהור המזיז את הזב טמא.<b> רבי שמעון אומר ביחידי טמא</b> – אם מול הזב מצוי אדם אחד הוא מיד טמא, <b>ובמרובין</b> – כאשר מול הזב יושבים שני טהורים ויותר,<b> טהור</b> – אין הם נטמאים בתנועת הזב, אף על פי שהיא משפיעה על מיקומם,<b> שאין אחד נושא את רובו</b> – לעיל במשנה ד נקבע העיקרון שטמא רק מי (מה) שנושא את רוב גופו של הזב, וכאן מתחלקים שניים במשקל.
המשנה קשה משום שרבי שמעון הוא זה שסבר לעיל שכולם טהורים, גם טהור שהזיז טמא וגם במקרה ההפוך. לדעתו רק הסטה ממשית מטמאת, ולא היתלות או הזזה בעקיפין, ואילו כאן הוא מודה בעצם העיקרון שהזב מטמא בהזזה עקיפה, אלא שמוסיף את האבחנה של המשנה הקודמת שצריך שאחד יישא את רובו. קשה גם מדוע תנא קמא אינו מקבל את אבחנתו של רבי שמעון, הרי במשנה הקודמת היא הוצגה כדעת הכול. האם תנא קמא חולק גם במשנה הקודמת? אין בידינו מקורות שיסייעו בתשובה לשאלה.

Mishnah 6

המשנה משתמשת במינוח "מטמא שנים ופוסל אחד" שמשמעו אב הטומאה; "מטמא אחד ופוסל אחד" שמשמעו מטמא כוולד הטומאה.
ולד הטומאה שנגע באוכל תרומה פוסל אותו, כלומר האוכל אינו טמא ואינו מטמא אחרים (מותר לאכלו בחולין בטהרה), אך לכוהן אסור לאכלו (טהרות פ"ב מ"ג). אשר לסגנון "מטמא שנים ופוסל אחד" וכיוצא בו – זה סגנון מיוחד שבו משתמשת גם התוספתא לעיל (פ"ד ה"ח-ה"ט, עמ' 679 – ראו פירושנו לפ"ד מ"ו).
<b>הזב בכף מא[ו]זנים ואוכלין ומשקין בכף שניה טמאין – </b>דינם של אוכלין שונה מדין אדם. באוכלין ומשקין אין טומאת מדרס, שכן הם אינם משמשים למושב, אלא הם טמאים טומאת היסט. אם הזב בצד אחד הרי משקלו גורם להסטת המטען הנמצא מולו, נמצא שמאכלים ומשקים הם כחפץ סתם ולכן טמאים תמיד, בין אם הזב הסיט אותם ובין אם משקלם גרם להסטת הזב. המפרשים משתמשים במונח "בין שכרע הזב, בין שכרעו אוכלים ומשקים" (הרמב"ם, הר"ש ובעקבותיהם גם אלבק וקהתי). איננו עוסקים בתולדות הפרשנות, אך זו דוגמה בעלת עניין להשפעת לשון המשנה על המפרשים. ברור שאוכלים ומשקים לא "כרעו" אלא לכל היותר הסיטו את הזב לאחר שאדם אחר הניח את המזונות על כף המאזניים (ללא נגיעה), אבל המפרשים לא חששו לכתוב משפט שהוא כשלעצמו נשמע כביכול תאורטי ובלתי אפשרי, והוא מובן רק בהקשר של לימוד המשנה ולשונה. אפשר גם שהמפרשים הבינו כתוספתא ש"כורע" הוא "מכריע", כלומר כבד יותר ומזיז. ביחס שבין טומאת מדרס לטומאת זב נדון להלן פ"ה מ"ב-מ"ג.
בתוספתא מופיעה אותה הלכה בניסוח משפטי שונה: "1. הזב בכף מאזנים משכב ומושב כנגדה אם היה הזב כורע מטמא שנים ופוסל אחד. אם היו הן מכריאין את הזב מטמאין אחד ופוסלין אחד. 2. באדם בין שהן מכרעין את הזב ובין שהזב מכריען טמא אחד ופוסל" (פ"ד ה"ח, עמ' 679). ההלכה הראשונה מקבילה למשנתנו, אלא שבמקום "טמא" סתם יש הגדרה של הטומאה. מטמא שניים, כלומר מטמא את המשכב/מושב ואת החפץ המונח עליו, ואם מונחים עליו מאכלים גם הם טמאים. המינוח "מטמא שנים ופוסל אחד" הוא מינוח מקובל בסדרת הלכות הנוגעות לטומאת אוכלים (טהרות פ"ב כולו ועוד), והוא מאפיין, מן הסתם, סגנון עריכה מסוים. אשר לקנה המאזניים, הזב ישב עליו והוא ודאי טמא, אך משנתנו עוסקת רק באנשים שבצד השני. הם אינם נטמאים משום שישבו על מושב אחד עם הזב, שכן אין זה מושב אחד (מבחינה הלכתית), אלא משום שהזב הזיז אותם (מדין מסיט).
התוספתא מנסחת אחרת את דברי המשנה. במשנה השאלה היא מי מזיז את מי; אם הטהור מזיז את הטמא הטהור נטמא, ואם הטמא מזיז את הטהור הטהור נשאר בטהרתו. בתוספתא הניסוח הוא "מי מכריע", כלומר מי כבד יותר, וכתוצאה מכך הוא קובע את זווית מוט המאזניים והשני זז. ההלכות עצמן זהות: אם הטהור מזיז את הטמא ("מכריע") הטהור נטמא, ואם הטמא מזיז ("מכריע") את הטהור הטהור נשאר בטהרתו. התוספתא הבינה ש"כרע" שבמשנה הוא "מכריע", כלומר מזיז את השני.
ההלכה השנייה עוסקת באדם הנמצא על קנה המאזניים עצמו, והוא טהור ללא קשר לשאלה מי מזיז את מי. זו עמדת רבי שמעון לעיל, "רבי שמעון מטהר בכולם" (פ"ג מ"ב), והתוספתא היא כנראה ניסוח שלו.
חשוב לציין שנשמרו מסורות שונות על עמדתו של רבי שמעון. בכולן הוא מקל, אבל טיב ההקלות שלו שונה היה ממסורת למסורת. למעשה מחלוקת המקורות היא במה הקל רבי שמעון, על מה אמר "כולן טהורים" – על אדם (שתמיד טהור), כמו במשנה לעיל ובתוספתא, או על חפצים, והתכוון שמטמא אחד בלבד.
בהמשך התוספתא שנינו: "זב בכף מאזנים ואוכלין ומשקין בכף שנייה. ואף על פי שאין מרוחק מן הארץ אלא כל שהוא, נותנין עליו חומרי נישא וחומרי נושא. ישב על גבי קתכא כלים שבעקל טמאין על גבי מכבש של כובש בזמן שהוא טעון באבנים כלים שתחתיו טהורין ורבי נחמיה מטמא, בזמן שהוא חוזר בכלם כלים שתחתיו טמאין" (פ"ד ה"ט, עמ' 679). בטרם נמשיך בבירור התוספתא עלינו להסביר את המונח "קוטבא". הקוטבא – קוטבא, קוטבי, קינבי, קותכי או כתיבים דומים<sup class="footnote-marker">19</sup><i class="footnote">ראו פירושנו לשביעית פ"ח מ"ו וחילופי הנוסח למשנה זו במהדורת הש"ס השלם (זק"ש, זרעים, על אתר).</i> – היא שיטה לסחיטת זיתים, חרושתית פחות מבית הבד. במסכת שביעית נאמר: "אין דורכין ענבים בגת אבל דורך הוא בעריבה. ואין עושין זיתים בבד ובקוטב, אבל כותש הוא ומכניס לבודידה" (פ"ח מ"ו). לפי ההקשר "בודידה" היא בד קטן, כלומר מתקן קטן ללחיצת זיתים כתושים. ברור שקוטב (בנוסחאות אחרות "קוטכי" או "קוטבי") הוא שלב ביניים, פחות מעבודת בית הבד<sup class="footnote-marker">20</sup><i class="footnote">ראו ליברמן, תוספתא כפשוטה לשביעית, ופליקס, שביעית, שניהם על אתר.</i>, אבל טיבו מחייב הבהרה. בתוספתא שנינו: "זתים של שביעית אין עושין אותן בקתכי, רבן שמעון בן גמליאל מתיר. רבן גמליאל ובית דינו התקינו שיהו עושין אותן בקתכי. רבי יהודה<sup class="footnote-marker">21</sup><i class="footnote">נראה שהירושלמי (שביעית פ"ח ה"ו, לח ע"ב) גרס "רבי שמעון", ורבי יוחנן פסק כדעתו.</i> אומר טוחנין ברחים שלא נטחן בה בשאר שני שבוע, רבי שמעון אומר כותש ומקפה בעריבה" (שביעית פ"ו הכ"ז). ברייתא זו מכילה פרטים רבים. ברור בה שבקוטבי (קוטכי) סוחטים את הזיתים ואילו הטחינה נעשית במתקן אחר. על טיבו של הקוטבי ניתן ללמוד מהברייתא שלנו. מההקשר משמע שהקוטבי הוא סוג מכבש. הזיתים מונחים בעקל והקוטבי היא קורה שהזב יושב על גביה בצדה החופשי, מעין מאזניים. אם כן זו ממש קורת בית בד רגילה, אלא שהיא קטנה הרבה יותר<sup class="footnote-marker">22</sup><i class="footnote">הערוך, ערך קטב, כרך ז, עמ' 72, פירש: "שמין עץ גדול וכבד על הזיתים בבית הבד ונקרא קטיב ובראשו אבן גדולה". זהו תיאור של קורה שמכבידים אותה בעזרת משקולות.</i>.
אם כן בתוספתא מופיע ניסוח משפטי אחר, וכן פרטים נוספים.
<b>ובמת הכל טהור חוץ מן האדם – </b>מת אינו מטמא במושב אלא בנגיעה (או באוהל). אדם היושב בצד השני מסיט את המת וטמא בהיסט, אבל המת עצמו אינו מטמא אחרים בהיסט (כשהוא מסיט אותם). בדרך כלל אין מציאות שבה המת, לאחר מותו, מסיט מישהו אחר, אבל גם אם נוצר מקרה כזה, כמו במשנתנו (שהמת שוכב על כף מאזניים ומהווה משקל נגד לאדם חי) אין המת מטמא אחרים במצב זה. ההלכה עצמה תידון להלן פ"ה מ"ג).
<b>והחומר – </b>בדפוסים ובעדי נוסח נוספים: "זה חומר". "זה חומר" היא שיטת עריכה רגילה שבה מושווים שני נושאים הלכתיים. מטיבה היא מאוחרת לקביעת ההלכות עצמה, שכן רק לאחר שנקבעו ההלכות אפשר לסכמן בצורה היררכית. פרק ג שבתוספתא ערוך כולו בשיטה זו<b>. בזב מבמת וחמר שזב מבמת – </b>המילים "וחמר שזב מבמת" הן כפילות מיותרת ואינן בעדי נוסח אחרים. ההלכה שבמשנה מתחברת לרשימת ההלכות הגדולה יותר של השוואת המת והזב (חומר בראשון יותר מהשני, וחומר בשני יותר מהראשון). מאחר שהחלה ההשוואה הביא העורך את הרשימה כולה. הרשימה, ככל הרשימות שבמשנה, אינה שלמה.<b> שהזב עושה משכב ומושב מתחתיו – </b>מה שהזב יושב או שוכב עליו<b> – </b>טמא<b>. לטמא אדם – </b>מטמא שניים. המושב מטמא את הנוגע בו.<b> ולטמא בגדים – </b>האדם מטמא את הבגדים (לעיל פ"ב מ"ז)<b>, ועל גביו – </b>מה שהזב נושא, אפילו אינו נוגע בו.<b> מדף – </b>הזב מטמא אותו טומאת מדף. ההלכה חוזרת תוך כדי דיון בין רבי יהושע לרבי אליעזר על טומאת אבר מן המת. כן שנינו: "העיד רבי יהושע ורבי נחוניא בן אלינתן איש כפר הבבלי על אבר מן המת שהוא טמא, שרבי אליעזר אומר לא אמרו אלא על אבר מן החי. אמרו לו והלא קל וחומר, ומה מן החי שהוא טהור, אבר הפורש ממנו טמא, המת שהוא טמא אינו דין שיהיה אבר הפורש ממנו טמא?! אמר להם, לא אמרו אלא על אבר מן החי. דבר אחר: מרובה טומאת החיים מטומאת המתים. שהחי עושה משכב ומושב מתחתיו לטמא אדם ולטמא בגדים, ועל גביו מדף לטמא אוכלים ומשקין, מה שאין המת מטמא" (משנה, עדיות פ"ו מ"ב). את הטיעון מביא רבי אליעזר (או העורך בשמו) כדי להוכיח שטומאת חי (זב) גדולה מטומאת מת, ובכך לסייע לטיעון שגם טומאת אבר מן החי גדולה מטומאת אבר מן המת. הטיעון עצמו נכון רק במישור הפורמלי-מילולי. אבר מן החי הוא יד או אצבע שנחתכה, והחי הוא טהור לחלוטין. לעומת זאת החי המטמא מושב אינו אדם רגיל אלא רק זב, ואין דין זב כדין מי שנחתכה לו יד. מכל מקום גם רבי יהושע יסכים לעצם ההלכה של הזב, אלא שהוא סבור שאין ללמוד ממנו באופן כללי שתמיד טומאת החי גדולה מטומאת המת. ייתכן גם שהטיעון של רבי אליעזר לא נאמר במלואו. לדעתנו הוא הסתמך (או הסתמכו בשמו) על המערכת המתוארת במשנתנו, לאמור: טומאת חי גדולה מטומאת מת, אבל גם טומאת מת גדולה מטומאת חי ולכן אין להקיש מזה על זה. אבר מן החי טמא, ואבר מן המת טהור. משנת עדיות היא עוד מקרה שבו הזב חמור מהמת, והניסוח "חומר בזב מבמת וחומר במת מבזב" הוא ניסוח המכליל את משנת עדיות והלכות נוספות. עם זאת בהחלט אפשר שמשנת עדיות משתמשת בהלכה של משנתנו, ואפשר שמשנתנו מאוחרת, ואפשר שאלו ניסוחים עצמאיים שהאחד אינו תלוי במשנהו. לפי הסגנון ברור שלדעת חכמים (שדעתם נמסרת בעדות) כל אבר מטמא, מן החי ומן המת כאחד, כפי שהוצג בטבלה. לא מן הנמנע ש"אמרו" הם שני החכמים מוסרי העדות, אבל ייתכן גם שוויכוח רבי אליעזר וחכמים אינו קשור לעדות והוא התנהל בבית המדרש לגופו<sup class="footnote-marker">23</sup><i class="footnote">הד למחלוקת זו יש בסכוליון למגילת תענית לי"ד באייר, ראו נעם, מגילת תענית, עמ' 184. שם מובא הקל וחומר רק כדוגמה לקל וחומר איתן. הבאתו מבטאת הסכמה לשיטת רבי יהושע. </i>.
<b>טומאת אבר</b>
לא ברור האם לדעת רבי אליעזר טהור לחלוטין או רק טהור מטומאת אוהל.
מדף הוא מונח לחיבור שאינו חיבור של ממש, וטומאתו קלה ביותר. חטאת אינה נטמאת במדרס. כלומר, אם ישב הזב על ספסל וכלי של חטאת מונח על קצהו של אותו ספסל אין החטאת טמאה טומאת מדרס, אבל היא טמאה טומאת מדף.
בתוספתא פרה מופיע ניסוח אחר של ההלכה, ניסוח המסכם את דרכם של תנאים בטומאת מי חטאת בכלל. לא נעסוק בכך, ונצמצם את ניצול התוספתא להבנת המונח "מדף": "1. כל הראוי ליטמא טמא מת, אפילו טמא, אינו מדף, וכל שאינו מדף בתרומה אינו מדף בחטאת. ולא חידשו טומאה בחטאת, דברי רבי אליעזר. 2. אמר רבי אליעזר, מעשה בשמעיה איש כפר עותני שהיה בידו לגין מלא מי חטאת, והגיף את הדלת שמפתח טמא טמא מת תלוי בה, ובא ושאל את רבן יוחנן בן זכאי, ואמר לו: שמעיה צא והזה את מימיך. 3. ורבי יהשע אומר אפילו טהור יש לו מדף" (תוס', פרה פ"י ה"ב, עמ' 638).
ההלכה הראשונה היא שטמא מת אין לו מדף, והיא מצויה במשנה והוסברה. חשיבות יתרה יש לנימוק של רבי אליעזר, ועסקנו בכך במסכת פרה פ"י מ"א. ההלכה השנייה מדגימה מהו מדף. המפתח מטמא טומאת מדף משום שהוא מחובר לדלת, אבל אין זה ממש חיבור במובנו ההלכתי של המונח, ולכן הוא מטמא במדף. במקרה זה אין מדף למת ולכן מי החטאת טהורים. רבי יהושע מהלך בדרכו במשנה וטוען שחידשו טומאה במי חטאת, ומה שברגיל אין המת מטמא, מטמא הוא במדף.
אם כן, טומאת מדף היא מינוח הלכתי לטומאה קלה. מעמדה הקל נובע בעיקר מכך שהולכת הטומאה אינה שלמה ואינה "חיבור" תקני. כך גם במדרש התנאי: " '(ג) וכל כלי עץ אשר ישטף במים' אמר רבי שמעון מה זה בא ללמדינו? אם ללמד שמטמא כלי שטף במגע? והלא כבר נאמר 'והנוגע בבשר הזב יכבס בגדיו', אם הנוגע בו מטמא כלי שטף במגע, הוא עצמו לא יטמא כלי שטף במגע? אם כן למה נאמר 'וכל כלי עץ ישטף במים'? אלא אילו אוכלים ומשקים וכלים שעל גבי הזב. (ד) והלא דין הוא, ומה אם במקום שעשה משכב תחתיו, לא עשה תחתיו מדף, מקום שלא עשה על גביו משכב, אינו דין שלא נעשה על גביו מדף? תלמוד לומר וכל כלי עץ ישטף מלמד שעושה תחתיו מדף. (ה) קל וחומר שיעשה על גביו משכב? ומה אם במקום שלא עשה תחתיו מדף עשה תחתיו משכב, מקום שעשה על גביו מדף, אינו דין שנעשה על גביו משכב? תלמוד לומר 'וכל המשכב אשר ישכב עליו הזב יטמא', משכב הוא עושה תחתיו, ואין עושה על גביו משכב. (ו) קל וחומר שיעשה תחתיו מדף? מה אם במקום שלא עשה על גביו משכב עשה על גביו מדף, מקום שעשה תחתיו משכב אינו דין שיעשה תחתיו מדף? תלמוד לומר 'וכל המשכב אשר ישכב עליו הזב יטמא', משכב הוא עושה תחתיו ואינו עושה תחתיו מדף. (ז) קל וחומר שלא יעשה תחתיו משכב? ומה אם במקום שעשה על גביו מדף לא עשה על גביו משכב, מקום שלא עשה תחתיו מדף אינו דין שלא יעשה תחתיו משכב? תלמוד לומר כל המשכב אשר ישכב עליו הזב יטמא מלמד שהוא עושה תחתיו משכב" (ספרא, פרשה ג ה"ג-ה"ו, עז ע"א).
ארבע דרשות לפנינו. הראשונה (ה"ג) באה להסביר לשם מה נכתב הפסוק "וכל כלי עץ..." (ויקרא טו יב); מכאן למד הדרשן טומאת כלים ואוכלים שעל גבי הזב. מההמשך ברור שלטומאה כזאת הוא קורא "מדף", והיא כאמור נלמדת מהפסוק. גם במשנת זבים שלנו מה שעל הזב נחשב למדף. בהלכה ד הדרשן מנסה ללמוד את ההלכה שהזב עושה מדף תחתיו מקל וחומר, ודוחה את הקל וחומר מדיוק הכתוב. בהלכה ה הוא מנסה ללמוד מקל וחומר שהזב עושה על גביו משכב, ושוב הקל וחומר נדחה מדיוק הפסוק. הזב מטמא במשכב רק מה שמתחתיו ולא מה שעל גביו, ומה שעל גביו הוא מטמא רק במדף. בדרך דומה הדרשן דוחה את הקל וחומר שהזב יעשה מדף תחתיו (הלכה ו), ואת הקל וחומר שהזב לא יטמא תחתיו משכב. אין כאן אפוא מערך הגיוני של חמור וקל, אלא דרשת הכתובים. האבחנה ההלכתית היא בין "תחתיו" ל"על גביו", כמבואר בטבלה.
טומאת הזב לפי הספרא (רבי אליעזר)
מונחים הלכתיים רבים נגזרו ממונחים משפטיים או משמות כלים הנוהגים בחיי היום יום. משמעות המונח ההלכתי שאובה מהמונח הרֵאלי, אך אינה זהה לו. כך, למשל, המונחים "רשות הרבים" ו"רשות היחיד". מבחינה משפטית "רשות הרבים" היא כזאת אם היא שייכת לציבור, ו"רשות היחיד" שייכת ליחיד או ליחידים. אבל בדיני שבת "רשות הרבים" היא שטח שאינו מוקף קירות ו"רשות היחיד" היא שטח מגודר בקירות, ולעניין טומאה רשות הרבים היא מקום שמשמש ציבור גדול ללא קשר למבנה הארכיטקטוני או למצבו המשפטי. זו גם משמעות המונח "דרך הרבים" לעומת "דרך היחיד". "מדף", אם כן, אינו הכלי אלא מונח הלכתי לחיבור שאינו ממש חיבור. "תחתיו" הוא מקרה שבו הטמא יושב או שוכב על חפץ ומטמאו טומאת מדרס. "מדף" הוא נגיעה קלה. "על גביו" הוא מעל הטומאה, במצב של ספק נגיעה.
חשוב להעיר שרבי אליעזר מסתמך על רבן יוחנן בן זכאי שהיה מתלמידי בית הלל. החומרה, אפוא, אינה מתחילה בבית הלל של ימי בית שני, אלא בממשיכיהם מדור יבנה.
מצב של טומאת מדף הוא מצב שבו רק אוכלין ומשקין טמאים, וכמובן גם מי החטאת הם כמשקין. בהמשך התוספתא מובא תיאור ציורי של דיון בין רבי ישמעאל לרבי יהושע לגבי השאלה האם מי חטאת נטמאים במדף; עסקנו בו בפירושנו לפרה (פ"י מ"א), ולא כאן המקום להרחיב בכך. הברייתא מסכמת את דעת חכמים (רבי אליעזר): "...וחכמים אומרים הטמא מדף, והטהור אינו מדף. הטמא שאמרו טמא מת ולא טמא מדף" (תוס', פרה פ"י ה"ג, עמ' 639).
דוגמה נוספת למדף היא משנת טהרות. רבי יוסי אומר שאם מסר לו תיבה מלאה בגדים "בזמן שהיא רוצצת טמאין מדרס, אם אינה רוצצת טמאין מדף אף על פי שהמפתח ביד הבעלים" (פ"ח מ"ב). "רוצצת" היא מצב שהבגדים ממלאים את כל התיבה והמכסה מהדק את הבגדים, וכמובן גם נוגע בהם ולוחץ עליהם כך שהמכסה הנמצא מעל הבגדים נשען על הבגדים. אם הזב יושב על התיבה, הוא יושב על הבגדים ומטמאם מדרס, ואם הבגדים אינם דחוסים הוא מטמא את המכסה ואת התיבה המחוברת לו טומאת מדרס, אבל לא את הבגדים שכן אין הוא יושב (או עומד) עליהם, אבל הם טמאים טומאה קלה, טומאת מדף.
<b>לטמא אכלים ומשקים –</b> מה שנטמא במדף מטמא אוכלין ומשקין, כאמור להלן (פ"ה מ"ב).<b> מה שאין המת מטמא – </b>מת אינו מטמא את מה שעליו אלא בנגיעה או באוהל. בפועל אם גג האוהל חוצץ בין המת לכלים שמעליו הכלים טהורים. <b>חומר במת שהמת מטמא באהל – </b>כל מה שנמצא תחת גג אחד עם המת טמא, כאמור במבוא למסכת אהלות. ומטמא טומאת שבעה – מה שנטמא באוהל או בנגיעה טמא שבעת ימים, מה שאין הזב מטמא – הזב אינו מטמא באוהל.
<b>מת וזב</b>
בתוספתא מצויה רשימה ארוכה יותר של חומר בזב מבמת ובמת מבזב: "חומר בזב דאין<sup class="footnote-marker">24</sup><i class="footnote">האות ד בראשית המילה היא כמו ש, ולפנינו השפעה של הארמית. חילוף ד-ש בין עברית לארמית הוא רגיל ביותר.</i> בטמא מת, ובטמא מת מה שאין בזב. 1. שהזב עושה משכב ומושב תחתיו, 2. מטמא אדם ומטמא בגדיו על גבי מדף, 3. ומטמא אוכלין ומשקין, מה שאין המת מטמא. 4. זובו ורוקו ומימי רגליו מטמאין טומאה חמורה, 5. ומטמאין כלי שטף במגע, וכלי חרס בהיסט, 6. וחייב בקרבן, 7. וטעון ביאת מים חיים, מה שאין כן בטמא מת. 8. חומר בטמא מת שטמא מת טעון הזאה שלשי ושביעי, מה שאין כן בזב" (פ"ג ה"ג, עמ' 678). 3-1 הם משנתנו, והיתר אינם במשנה והם פשוטים.
עוד שנינו בתוספתא, בזיקה ישירה למשנתנו: "1. החמירה התורה באוכלין ומשקין ומדף שעל הזב מאוכלין ומשקין ומדף שתחת הזב. 2. במשכב ומושב שתחת הזב, ומשכב ומושב שעל הזב. 3. ובמדף שעל הזב, 4. ומשכב ומושב באדם בין שעל הזב ובין שתחת הזב. 5. ושעל הזב חיבורו טמא, על מקצתו חיבורו טהור. 5א. על טמא: על מקצתו בין בזב בין במשכב טמא. 6. מקצת טמא על הטהור<sup class="footnote-marker">25</sup><i class="footnote">כלומר תחת הזב.</i>, על מקצתו, 6א. מקצת טהור על טמא על מקצתו, בזוב טמא במשכב טהור. רבי שמעון אומר אף מקצת טמא על הטהור אף בזב טהור" (פ"ה ה"א, עמ' 679). התוספתא מוסיפה הבדל נוסף בין תחת הזב לבין מעל הזב, והוא מקרה שבו ההשקה בין הטהור לטמא היא על מקצת הטמא (תחת חלק מהזב) או על מקצת הטהור (מעל חלק מהזב), ולא נרחיב במקרים אלו. כאמור, פרק ג בתוספתא ערוך כולו בשיטת חומר ב-... מב-... ומשווה זב למת (על בסיס משנתנו כמצוטט קודם), ובין זב לזבה ולנידה.
בתוספתא יש תוספת פרטים להשלמת התמונה, ובעיקר תוספת של אותם פרטים שנידונו במהלך הפרק במשניות הקודמות.

Mishnah 7

<b>היה יושב על גבי המטה וארבע טליות תחת ארבע רגלי המיטה</b> – מתחת לכל רגל מונח בגד אחד. המקרה אינו רֵאלי, שכן אין סיבה להנחת הבגד מתחת לרגל, אבל ייתכן שהדבר יקרה, או שמא המשנה רוצה לברר את ההלכה התאורטית. מכל מקום, זו אחת הדוגמאות לבירורים הלכתיים אשר החלו בבית המדרש ולא בשאלה מעשית. <b>טמאות מפני שאינה יכולה לעמוד על שלוש</b> – המיטה שיש לה שלוש רגליים אינה יציבה, על כן כל אחת מהרגליים נחוצה להחזקת המיטה. הטלית נוגעת אפוא במה שהזב יושב או שוכב עליו, והטלית נושאת את הזב וטמאה מדרס. <b>רבי שמעון מטהר</b> – לפי שיטתו שאם המשקל מתחלק על שניים שניהם טהורים (ראו פירושנו לפ"ד מ"ה). אבל המשנה מוסיפה עוד אבחנה שאיננה במשניות הקודמות, שמשקל מתחלק במקרה שניתן לייצב את הזב על חלק מהרגליים. אבחנה זו איננה במשנה לעיל (מ"ה; פ"ג מ"ב), וכפשוטה זו עמדה שלישית שהיא בבחינת עמדת ביניים בין רבי שמעון לחכמים דלעיל. במ"ה ראינו שיש גם שתי מסורות אליבא דרבי שמעון, ונותרנו עם ארבע דעות בנושא.
<b>היה רכוב על גבי בהמה וארבע טליאות תחת ארבע רגלי בהמה טהורות</b> – הטליות טהורות, וכמובן גם הבהמה שאינה מקבלת טומאה כלל ועיקר. <b>מפני שהיא</b> – הבהמה,<b> יכולה לעמוד על שלוש</b> – ולכן הרוכב הזב אינו מטמא את הטליתות (או הטלאים = סמרטוטים) שכן הבהמה אינה צריכה את כל הסמרטוטים תחת רגלה, ודי לה בשלושה סמרטוטים. דוגמה זו מחדדת את האבחנה שברישא. אם הבהמה יכולה להסתפק בשלושה בסיסים (רגליים) הרי שאף אחת איננה חיונית להחזקת הבהמה, ודי בכך כדי לפטור את כולן מטומאה. הסוס, למשל, יכול לעמוד על שלוש רגליים ולהרים רגל אחת באוויר, ואילו הפרה אינה יכולה להרים רגל אחת באוויר. הבבלי (שבת צג ע"א) מנסח את ההלכה שמסייע אין בו ממש, כלומר שאין הוא נטמא. הרגל הרביעית אינה טמאה כי היא רק מסייעת, וכל רגל עשויה להיות הרגל הרביעית, לפיכך יש כאן ספק, וטהור. בכך משמע שהתנא האנונימי מהלך בשיטת חכמים שברישא. כלומר במקרה של חלוקת משקל הכול טמא, בניגוד לרבי שמעון שאומר שבחלוקת משקל הכול טהור כי אף רגל אינה נושאת את עיקר המשקל (רובו של האיש). להלן נרחיב בכך מעט.
<b>היתה טלית אחת</b> – מכאן ש"טליות" הוא ריבוי של טלית,<b> תחת שני ידים</b> – או<b> תחת שתי רגלים</b> – ידי הבהמה הן הרגליים הקדמיות. הדימוי הוא לאדם, אף שברור שאצל בהמה הפיזיולוגיה שונה. או <b>תחת היד תחת הרגל</b> – האחת, <b>טמאה – </b>כך בכתב יד קופמן וברוב עדי הנוסח<sup class="footnote-marker">26</sup><i class="footnote">מל; מנ; מפ; פב ועוד.</i>. בדפוס וילנא ובמעט עדי נוסח משניים שני המקרים האחרונים הם אחד, "תחת יד ורגל טמאה". להערכתנו יש הבדל הלכתי בין שתי הנוסחאות. לפי כתב יד קופמן אם הבהמה עומדת על טלית אחת (מתחת לאחת מארבע הרגליים) היא טמאה, אף על פי שהבהמה יכולה תאורטית לעמוד על שלוש רגליים, או להעביר את המשקל לרגליים האחרות, ואילו לפי יתר כתבי היד במקרה כזה הבהמה טהורה, משום שהרגל הזאת אולי אינה חיונית לעמידת הבהמה. אבל אם הטלית תחת יד ורגל הרי שכל הזמן אחת מהרגליים חיונית, ואזי שתיהן טמאות. אם כן, לפי נוסח רוב עדי הנוסח אם הטלית תחת אחת הרגליים הטלית טמאה. אמנם ייתכן שאותה רגל אינה רגל חיונית, אבל אפשר גם שהיא הרגל החיונית, והטלית טמאה מספק.
עדיין ההבדל בין הרישא לסיפא קשה: מדוע כאשר הבהמה על ארבעה בסיסים כולם טהורים, הרי תמיד כל בסיס יש לו סיכוי של 75% להיות בסיס חיוני ומספק צריך לטמא, לפחות כמו בסיפא שבה הסיכוי לטומאה הוא זהה. אפשר שהסיבה לכך פורמלית. במקרה של ארבעה בסיסים ברור שבסיס אחד (טלית אחת) טהור, ולכן אי אפשר להטיל חומרות על כל הבסיסים. הספק הוא מציאותי ולא הלכתי, כלומר השאלה אינה איזו רגל אינה חיונית, אלא מבחינה הלכתית אחת הטליתות (טליות) תהיה טמאה ללא סיבה מציאותית. לעומת זאת ברישא איננו מביאים טלית לידי טומאת שווא, ולכן אפשר להחמיר. אפשר גם שההבדל בין הרישא לסיפא הוא שברישא מדובר על רכיבה, כלומר בתנועה, ובתנועה הבהמה ניצבת תמיד על שלוש רגליים בלבד והרגליים מתחלפות בתדירות, על כן בכל רגע נתון רק שלוש רגליים טמאות, ואילו בסיפא מדובר בבהמה עומדת. כך פירשו הרא"ש, הרע"ב ואחרים. ברם עדיין קשה. הרי בפועל כל אחת מהרגליים היא אחת מאותן שלוש רגליים חיוניות, וכולן טמאות כי כל אחת מהן נשאה את משקל הזב כולו. במישור הרֵאלי קשה להניח שתחת בהמה דוהרת או הולכת תהיינה מונחות טליתות (או סמרטוטים), והמשנה מתבהרת, מבחינה רֵאלית, רק בסוס עומד שבעליו מנסה להעניק לו תנאי נוחות.
אפשרות נוספת היא "תברא!" בלשון הגמרא, כלומר הרישא חולקת על הסיפא. כלומר ההלכה בדבר "היה רוכב על גבי בהמה" היא שיטת רבי שמעון בלבד שמטהר במקרה של חלוקת עומס, אבל חכמים של תחילת המשנה ותנא קמא סבורים שבמקרה של חלוקת נטל כל הרגליים טמאות.
<b>רבי יוסה אומר</b> – גם הוא חולק על התנא האנונימי במשנה, אבל מסיבה אחרת. <b>הסוס מטמא ברגליו והחמור בידיו שמשענת הסוס על רגליו</b> – את עיקר משקל הסוס נושאות הרגליים הקדמיות,<b> ומשענת החמור על ידיו</b> – את עיקר משקל החמור נושאות הרגליים האחוריות.
בתוספתא שנינו: "1. ומודה רבי שמעון שאם ישב על גבי גשיש של מטה, וארבע טליות שתחת ארבע רגליו של גשיש טמאות, 2. ובבהמה תחת שתי ידים ורגל תחת שתי ידים ויד" (פ"ד ה"ד, עמ' 679). המקרה הראשון הוא הרישא שלפי התוספתא היא לדעת הכול, זאת אף על פי שהמשקל של הגוף מתחלק על כל הרגליים. במשנה הוצגה הלכה זו, כאמור, כמחלוקת, ולפנינו שני תנאים אליבא דרבי שמעון. ההלכה השנייה עוסקת במקרה שהטלית תחת שלוש רגליים ואפשר להבין שכולן טמאות, משום שהבהמה עומדת על שתי רגליים ועל הרגל ללא הטלית, ונמצאת רגל אחת ללא משקל, אלא שאיננו יודעים איזו רגל זאת וכולן טמאות מספק. ברור אפוא שהתוספתא אינה חוששת מכך שטלית אחת תיטמא ללא סיבה של ממש.
<b>ישב</b> – הזב,<b> על קורת בית הבד</b> – סדר הכבישה הוסבר לעיל פ"ד מ"ב. הזיתים מונחים בתוך העקלים וקורת בית הבד יוצאת מגומחה בקיר, נשענת על העקלים המהווים מעין נקודת אמצע, ועל קצה הקורה קושרים משקלות. בסוף הלחיצה ישבו כנראה אנשים על הקורה כדי להגדיל עוד קצת את משקלה. <b>כלים</b> – חפצים, ובעיקר הזיתים הכתושים. המשנה נקטה "כלים" אגב הסיפא העוסקת בבגדים, וסתם "כלים" בלשון חכמים הם בגדים.<b> שבעוקל</b> – שבעקל, כך בכל יתר עדי הנוסח הטובים. פשוט להסביר שהכוונה לעקל בית הבד, כלומר לסלים שבהם מניחים זיתים מרוסקים (אחרי הריסוק בריחיים). אבל במשנת מכשירין פ"ה מ"ז מדובר בעקל של ספינה, חלק מהספינה שבדרך כלל מפרשים אותו כזיבורית, המטען שמשאירים בספינה ריקה כדי להשקיעה מעט במים ולמנוע בכך את טלטולה. בהקשר של משנתנו אין הפירוש הזה מתאים. העקל נזכר בין קורת בית הבד ומכשיר הכבישה (מכבש) של כובס<sup class="footnote-marker">27</sup><i class="footnote">ובתוספתא שתובא להלן העקל משובץ, כמו במשנה, בין הקתכא שהוא קורת בית בד קטנה לבין מכבש של כובש.</i>, כלומר במתקן שמשקל הזב אינו מופעל בו ישירות על הכלים, ואילו עקל הספינה אינו מתאים לכך (איור 14).
<b>איור 14א. </b>מכבש הכובש והנגר, זינגר, טכנולגיה עמ' 193.
<b>איור 14ב. </b>מכבש הניצב בפילוניקה (בית הכביסה) בפומפי, צילמה ע' אביטל<b>.</b>
<b>טמאין</b> – משום שהקורה נשענת על ערמת העקלים, והזב יושב על הקורה. <b>על המכבש שלכובס</b> – המכבש של הכובס נראה כמכבש דפוס מודרני, כלומר מסגרת עץ ובה בורג הלוחץ על לוח עץ שמתחתיו הבגדים. לחיצת המכבש הייתה התחליף הקדום למגהץ של ימינו. אי אפשר לשבת על לוח העץ עצמו משום שהוא בתוך מסגרת עץ. אפשר לשבת על המכבש כולו, ואז אין ישיבת הזב לוחצת על הבגדים ישירות ובינו לבגדים מפריד המכבש עצמו. <b>כלים שתחתיו טהורין</b> – משום שאין קשר ישיר בין משקל הזב לבגדים, והרי זה כתיבת בגדים שאינה רוצצת. כן שנינו: "רבי יוסי אומר אם מסר לו תיבה מלאה בגדים, בזמן שהיא רוצצת טמאין מדרס, אם אינה רוצצת טמאין מדף אף על פי שהמפתח ביד הבעלים" (משנה, טהרות פ"ח מ"ב).
<b>רבי נחמיה מטמא</b> – לא הובהר טעמו של רבי נחמיה. מבחינה משפטית הצדק עם חכמים, שכן משקל הזב אינו מעיק על המכבש אלא במעט (אם נשען עליו בידיו). לפנינו, אפוא, החמרה בלתי משפטית המיוחסת לרבי נחמיה ונובעת מתחושת הסיאוב מהזב. תופעות של הלכות שאנו מכנים "בלתי משפטיות" רווחת במסכת נידה ומעט בהלכות הזב, והרחבנו בכך במבוא למסכת זו.

Chapter 5



Mishnah 1

פרק זה מגיש ללומד סיכום של דרכי העברת הטומאה, סיכום שיש בו חזרה טבעית על הנאמר בפרקים הקודמים ובמסכתות אחרות. במהלך הסיכום נעשה שימוש במטבע הלשון "מטמא שנים ופוסל אחד" או "מטמא אחד ופוסל אחד", ובסיכום הפרק נעסוק בכך. ברוב ההלכות אין חידוש, ולפנינו דוגמה לאפשרויות שונות לעריכת החומר. תופעה זו נפוצה במסכת נגעים; זיהינו בה 4-3 עריכות שונות של אותן הלכות.
<b>הנוגע בזב או שהזב נוגע בו</b> – זב מטמא בנגיעה (פעיל וסביל), כאמור לעיל (פ"ד מ"ו). וכן<b> המסיט את הזב או שהזב מסיטו</b> – זב מטמא בהיסט, כאמור לעיל שם. <b>מטמא אוכלין ומשקין וכלי שטף</b> – כלי מתכת שניתן לטהרו. "שטף" כאן הוא במשמעות של בר-טבילה. <b>במגע אבל לא במשא</b> – השני, זה שנגע בזב (או הסיטו) מטמא אוכלין ומשקין וכלים, חוץ מכלי חרס, על כן אוכלין ומשקין שעל מושב הזב נטמאים, כאמור לעיל (פ"ד מ"ו). המשנה שם לא הזכירה את כלי השטף, וזו ראיה למקור עריכתי שונה שלא עסק בכלי שטף. באופן כללי אין בהלכות אלו, כמו ברוב הלכות הפרק, חידוש. <b>כלל אמר רבי יהושע כל המטמא בגדים בשעת מגעו</b> – הכלל לא צמח מהרישא; הרי ברישא לא נזכרו אלא כלי שטף. <b>מטמא אוכלים ומשקין להיות תחילה</b> – הכלל הוא כללי, שמה שמטמא בגדים מטמא אוכלין ומטמא משקין, וההבדל בין השניים הוא שהאוכל טמא כשלישי לטומאה (ואינו מטמא הלאה) ומשקין שנטמאו גם בטומאה קלה הופכים להיות ראשון לטומאה. זו הלכה ידועה הבאה לידי ביטוי במשניות רבות (כגון משנה, טהרות פ"א מ"ז-מ"ט), ומכאן הכלל שהמים הנוגעים בחפץ טמאים. המים הם "תחִלה לעולם" (תוס', טבול יום פ"א ה"ג, עמ' 684; משנה, טהרות פ"ג מ"א, ועוד).
<b>והידים להיות שניות</b> – אם נגע אדם בידיו במי שנגע בזב הוא טהור, אך ידיו טמאות טומאת ידיים שהיא טומאה קלה ("שניות"), ודי בנטילת ידיים.<b> ואינו מטמא לא אדם ולא כלי חרס</b> – משפט זה למעשה מיותר והוא משתמע מהרישא: מטמא אדם וכלי מתכת, וממילא אינו מטמא כלי חרס. ההלכה תוסבר להלן במשנה ט, והיא בהתאם לכללים הרגילים של כלי חרס. במשנת ידיים שנצטט להלן מובא כלל דומה, וגם הוא קשור לרבי יהושע.
<b>לאחר פרישתו</b> – של מי שנגע בזב או דרך עליו,<b> מיטמין</b> – בכל יתר עדי הנוסח ובדפוס "ממטמאיו"; כך יש לגרוס כנראה גם בכתב יד קופמן, אבל מה שנכתב הוא מילה המסתיימת בנו"ן סופית. <b>מטמא משקין להיות תחילה</b> – כי המשקין טמאים תחילה לעולם, <b>והאכלין והידים להיות שניות ואינו מטמא בגדין.</b>
משנתנו שימשה כבסיס למדרש ההלכה: "1. יכול יטמא אדם וכלי חרס? תלמוד לומר 'בגד', בגד הוא מטמא ואינו מטמא לא אדם ולא כלי חרס. 2. מיכן אמרו, כל המטמא בגדים בשעת מגעו מטמא אוכלים ומשקים להיות תחילה והידים להיות שניות, ומטמא שאר כלים כבגדים, ואינו מטמא לא אדם ולא כלי חרס. 3. לאחר פרישתן מטמים משקים להיות תחילה, והאוכלים והידים להיות שניות ואינו מטמא בגדים, ואין צורך לומר אדם וכלי חרס" (ספרא, מצורע פרשת זבים, פרשה ב ה"י-הי"א, עו ע"א). ההלכה הראשונה מנסחת בצורה שלילית את שהמשנה מנסחת בשתי צורות, "חיובית" ו"שלילית". הכלל של רבי יהושע מופיע במדרש, אלא שהכלל מסתיים במדרש ללא הדיון בהבדל שבין מגע ומשא.
הכלל שידיים הן שניות חוזר במקומות רבים (משנה, טהרות פ"א מ"ז ועוד). למעשה כל אימת שדנים בטומאת ידיים מדובר בטומאה קלה זו, שהרי אם הטומאה חמורה יותר לא רק הידיים טמאות אלא כל הגוף<sup class="footnote-marker">1</sup><i class="footnote">תשובות הגאונים הרכבי, שצו.</i>. במבוא למסכת ידים נעסוק בשורשיה של טומאת ידיים ובמהותה ה"בלתי משפטית". בשלב זה נתרכז בכלל של רבי יהושע. במשנת ידים שנינו: "1. המכניס ידיו לבית המנוגע ידיו תחלות, דברי רבי עקיבא, וחכמים אומרים ידיו שניות. 2. כל המטמא בגדים בשעת מגעו מטמא את הידים להיות תחלות, דברי רבי עקיבא, וחכמים אומרים להיות שניות. אמרו לו לרבי עקיבא היכן מצינו שהידים תחלה בכל מקום? אמר להם וכי היאך אפשר להן להיות תחלה, אלא אם כן נטמא גופו חוץ מזה. 3. האוכלין והכלים שנטמאו במשקין מטמאין את הידים להיות שניות, דברי רבי יהושע, וחכמים אומרים את שנטמא באב הטומאה מטמא את הידים, בולד הטומאה אינו מטמא את הידים. 4. אמר רבן שמעון בן גמליאל מעשה באשה אחת שבאת לפני אבא. אמרה לו 'נכנסו ידי לאויר כלי חרש', אמר לה בתי ובמה היתה טומאתה? ולא שמעתי מה אמרה לו. אמרו חכמים מבואר הדבר, את שנטמא באב הטומאה מטמא את הידים, בולד הטומאה אינו מטמא את הידים" (פ"ג מ"א). ההלכה הראשונה עוסקת בדין בית מנוגע, ולא נרחיב בה<sup class="footnote-marker">2</sup><i class="footnote">ראו פירושנו לנגעים פי"ג מ"ח. </i>.
ההלכה השנייה חושפת את טעמו של רבי עקיבא. גם הוא מסכים שטומאת ידיים היא טומאה קלה בלבד, אבל המכניס ידו לבית המנוגע (מקרה 1), כמו המטמא בגדים בשעת מגעו (2)<sup class="footnote-marker">3</sup><i class="footnote">ראו על כך גם פירושנו לידים פ"א מ"ג.</i>, נטמא כל גופו והוא טמא באב הטומאה, ולכן גם ידיו טמאות תחילה, אבל באמת אם גופו אינו טמא ודאי שהידיים אינן אלא שניות. מי שניסח את דברי רבי עקיבא עשה כן לאור דברי חכמים, ובעצם לדעת רבי עקיבא הנכנס לבית המנוגע טמא כולו וטמא באב הטומאה. כמו כן: "כל המטמא בגדים בשעת מגעו" (מי שהסיט זב, או נגע בו) מטמא את מי שנגע בו להיות אב הטומאה.
הכלל של רבי יהושע שבמשנתנו הוא דבריהם של רבי יהושע וחכמים במשנת ידים, אבל רבי עקיבא חולק וסבור שהמטמא בגדים בשעת מגעו מטמא אדם להיות תחילה. זו עמדה תמוהה מבחינה משפטית, שהרי הזב אינו אמור לעשות שלישי לטומאה, ושלישי זה גם יטמא רביעי, שהרי הוא אב הטומאה. דעה כזו חורגת מהמסורת ההלכתית הרגילה ויש בה חומרה רבה, ואכן הבבלי מצמצם את ההלכה לתרומה וקודשים בלבד (חולין לג ע"ב). אבל במשנת ידים ובתוספתא שנביא להלן הגבלה זו איננה, וכפשוטם אכן דברי רבי עקיבא הם חידוש גדול החורג מהמתכונת ההלכתית-משפטית המקובלת. במחלוקת השלישית ובסיפור נעסוק בפירושנו למסכת ידים.
בתוספתא יש ניסוח אחר של ההלכות: "1. כלים הנוגעין בזב, ובזבה, בנדה, ויולדות, ובמצורע, במשכב ובמושב, מטמאין שנים ופוסלין אחד. 2. פירש מטמא אחד ופוסל אחד. 3. הנוגע, והנושא והמסיט משום נושא אין בהן" (פ"ה ה"ג, עמ' 680-679).
בהלכה הראשונה מוצגת תמונה רחבה יותר של המשנה, והיא כוללת לא רק את הזב אלא את כל אלו שגופם טמא (חוץ מהמת). בנוסף לכך נקבע שמטמא שניים ופוסל אחד, כלומר מי שנגע בזב נטמא ומטמא את מה שנגע בו (ראשון), והראשון מטמא את השני והשני פוסל את האוכל השלישי; זו כנראה עמדת רבי עקיבא שבמשנת ידים. לאחר פרישתו הכלים מטמאים את הראשון ופוסלים את האוכל השני, וגם זו כנראה שיטת רבי עקיבא במשנת ידים. במשנתנו הכלל שמטמא שניים חל על הזב, ולא על מה שנוגע בזב. רק בדוחק ניתן לפרש שהמשפט "מטמא שנים" מתייחס לזב עצמו, ומאחר שכבר ראינו את שיטת רבי עקיבא הרי שסביר לפרש את המשנה בדרכה. עוד קובעת המשנה שמה (או מי) שנגע בזב אינו מטמא במשא, כמשנתנו. ההלכה ברורה ואין בה מחלוקת (משנה, תוספתא וספרי), אך עם זאת ההיגיון שבה אינו ברור, בבחינת "אם קבלה היא נקבל ואם לדין יש תשובה"<sup class="footnote-marker">4</sup><i class="footnote">ספר העיקרים פרק יד; כג ועוד. אין הוא הראשון המשתמש במונח, אך הוא עושה בו שימוש רב יחסית. גם אבן עזרא משתמש במונח כדי להצביע על מקרים שבהם יש לדעתו לפרש בניגוד למסורת חז"ל. </i>.
בהמשך התוספתא שנינו: "הנוגע בזיבו של זב, וברוקו, ובשכבת זרעו, ובמימי רגליו, ובדם הנדה, מטמא שנים ופוסל אחד. פירש, מטמא אחד ופוסל אחד. אחד הנוגע ואחד הנושא. נושא ומסיט אין בהם<sup class="footnote-marker">5</sup><i class="footnote">יש להשלים: משום היסט.</i>, שאין לך דבר שאין בו רוח חיים ומטמא בהיסט אלא דבר שיש בו רוח חיים" (פ"ה ה"ד, עמ' 680). זו גם הסיבה לכך שאין למת היסט, משום שהוא דבר ללא רוח חיים. ברם ההלכה אינה נובעת רק מהצד המעשי; הרי "אין בהם משום היסט" מתקיים גם כשאדם מסיט את הזב או את המת. אם כן ההלכה היא עקרונית, והצד המעשי המופיע בתוספתא אינו עיקר הסיבה להלכה.
משנתנו קובעת בפשטות שזב רגיל מטמא במשא, אבל אינו מטמא במשא "כלי שטף". ההלכה שזב מטמא במשא חוזרת במקורות רבים. אדרבה, אנו שומעים שיש דברים שהזב מטמא אותם במשא ואילו המת אינו מטמאם באוהל, כלומר כלי הנמצא באוהל המת טהור, ואם הזב נושאו טמא. כאלה הם הלפסין העירניות (חורניות, אירניות) שאינן צרופות, ולכן אינן כלי. רבי אלעזר ברבי צדוק חולק וסבור שאינן כלי גם לגבי טומאת הזב, אך ברור שבדרך כלל הזב מטמא במשא (משנה, עדיות פ"ב מ"ה ומקבילות). כן משמע מסדרת משניות<sup class="footnote-marker">6</sup><i class="footnote">משנה, כלים פ"א מ"ג; טהרות פ"ג מ"ג; נידה פ"י מ"ד; ספרא, זבים פ"ד ה"א, עו ע"ג; פרק ט הי"ג, עט ע"ג-ע"ד, ומקבילות רבות נוספות.</i>. משנתנו (פ"ד מ"א) מחדשת שזב מטמא במשא רק חפצים כבדים. עוד אנו שומעים מהתוספתא (אהלות פט"ו ה"ט) שבית שמאי ובית הלל נחלקים לגבי טהור שבלע טבעת ונשא אותו הזב האם הטבעת נטמאת. מהמקבילה בתוספתא כלים (בבא קמא פ"ו הי"ב, עמ' 576) משתמע שמחלוקת בית שמאי ובית הלל היא משפטית-עקרונית בכלים בלועים, האם הם מטמאים במשא זב. אין הסבר לדעת בית שמאי שבמקרה זה משא הזב שונה ומטמא יותר מכניסה לאוהל המת.
<b>לסיכום</b>
מת וזב לפי המשנה

Mishnah 2

<b>ועוד כלל אחר אמרו כל הנישא על גב הזב טמא</b> – מה שעל גב הזב טמא טומאת מדרס, משום שהוא יושב או שוכב על הזב, ומשנתנו מניחה, כאמור, שמשא הזב טמא (זב מטמא במשא), <b>וכל שהזב נישא עליו</b> – הנמצא מתחת לזב,<b> טהור חוץ מן הראוי לטמא משכב ולמושב ולאדם</b> – מה שתחת הזב, שאינו משכב או מושב תקניים, אינו נטמא.
<b>כיצד</b> – המשפט במשנה בא להסביר את הכלל. אנו מכנים משניות כאלה "משניות תוספתאיות" משום שזה הסגנון הרגיל בתוספתא<sup class="footnote-marker">7</sup><i class="footnote">ויס, משניות תוספתא.</i>. <b>אצבעו שלזב תחת הנדבך</b> – נדבך הוא נדבך אבנים, או מעין אלונקה. ברור שאצבעו של הזב אינה נושאת את הנדבך.<b> הטהור מלמעלן</b> – מעל הנדבך, כל זה משפט התנאי המתאר את המקרה.<b> מטמא שנים ופוסל אחד</b> – מי שמעל הנדבך כאילו יושב על הזב, אף שבוודאי לא האצבע נושאת את הטהור. זהו כל הנישא על הזב, גם אם יש מחיצה, וגם אם הזב אינו נושא את הטהור.<b> </b>מטמא שניים, כלומר הוא נחשב כמי שנוגע בזב, או יושב ממש עליו. בכל יתר עדי הנוסח הטובים<sup class="footnote-marker">8</sup><i class="footnote">מיל, מנ, מפ, פב ועוד.</i> נוסף "פירש מטמא אחד ופוסל אחד", וזה המבנה בכל שתי המשניות הללו.
<b>פרש</b> – טהור מהנדבך,<b> מטמא אחד ופוסל אחד</b> – כמו לעיל במשנה א. לאחר הפרישה הוא מטמא אדם (ו/או כלים) נוסף, והלה פוסל לאוכל שנגע בו (ועושה משקין תחילה). משנתנו אינה מבחינה בין טומאת אדם לטומאת כלים, זאת בניגוד למשנה הקודמת שקבעה שאינו מטמא אדם בין בשעת מגעו ובין לאחר שפירש. משפט זה חסר בכתב היד ומופיע בעדי הנוסח האחרים.
<b>טמא מלמעלן וטהור מלמטן מטמא שנים ופוסל אחד</b> – כמו ברישא, ולא משנה מי מלמעלה (נישא) ומי למטה (נושא). <b>פירש מטמא אחד ופוסל אחד</b> – כברישא. לפי כתב יד קופמן משפט זה אמור על שני המקרים ולכן לא הופיע ברישא. <b>האכלין והמשקים והמשכב והמושב והמדף מלמעלן מטמין אחד ופוסלין אחד</b> – וכן בלאו (<b>מל</b>, <b>פב</b>). בדפוס וילנא "מטמאין שנים"; בכתב יד פרמא (<b>מפ</b>) נכתב "שנים" ותוקן ל"אחד", ובדפוס הראשון (<b>מנ</b>) נכתב "אחד" ותוקן ל"שנים". לפנינו מחלוקת הלכתית. קשה להניח שהמדף, שהוא ספק חיבור, ייטמא כאב הטומאה, לכן נראית יותר הגרסה שמטמא אחד ופוסל אחד. רמב"ם פירש שמדובר בתרומה, ולכן מטמא שניים כי תרומה נדרשת בה טהרה ברמה אחת גבוהה יותר (משנה, טהרות פ"ב מ"ג-מ"ד). על כך חולק רבי אליעזר ואומר שתמיד מטמא אחד ופוסל אחד (שם מ"ז), וכאמור רבי עקיבא מחמיר עוד יותר. להלן בפירושנו למשנה ד נצטט תוספתא (פ"ה ה"א, עמ' 679) הקובעת שחפצים מתחת לזב נטמאים פחות מחפצים שעל הזב, ונוסחת הדפוס באה לקיים תנאי זה, ולפי נוסח כתב יד קופמן המשנה חולקת על התוספתא. ברם גם נראה שבתוספתא לא נאמר במה ההקלה, ואולי ההקלה היא בפרטים אחרים ולא במערכת של "פוסל אחד" או "פוסל שנים".<b> פרשו מטמין אחד ופסלין אחד – </b>כמו בכל המשנה כל זמן שיש נגיעה יש חיבור והנוגע טמא באב הטומאה. ברגע שהחיבור נותק, הוא הופך לחפץ שנגע בטמא ומעמדו כולד הטומאה. מטמא אחד ופסל אחד הוא מקבילה לשונית לולד הטומאה.
<b>משכב ומושב מלמטן מטמין שנים ופוסלין אחד</b> – כלומר הם נושאים את הזב. <b>פרשו מטמין שנים ופוסלין אחד</b> – משפט זה חסר ב-<b>פב</b> ובדפוס וילנא ומצוי בכתב יד פרמא<sup class="footnote-marker">9</sup><i class="footnote">בכתב היד נשמט המשפט הקודם מפני הדומות. </i>, לאו ובדפוס ראשון. בנוסח הדפוס מצוי המשפט למעשה למעלה (4). אבל בספרא מופיעה הלכה שונה: " 'וכל הנוגע בכל אשר יהיה תחתיו', תחתיו של זב! יכול תחתיו של מרכב?<sup class="footnote-marker">10</sup><i class="footnote">כלומר טומאת משא רגילה.</i> ודין הוא, אם הזב החמור לא טימא כלי שטף אלא במגע, מרכב הקל אינו דין שלא יטמא כלי שטף אלא במגע? הא מה אני מקיים 'וכל הנוגע בכל אשר יהיה תחתיו', תחתיו של זב" (ספרא, מצורע פרשת זבים, פרק ד ה"א, עו ע"ד; בבלי, נידה לב ע"ב). המשך הפסוק הוא "יטמא עד הערב" (ויקרא טו י), כלומר הנוגע מתחת למרכב טמא אחד ופוסל אחד, ואין הבחנה בין מי שעדיין נוגע במושב שעדיין הזב עליו לבין מי שפרש.
כמו כן לא נאמר מי פרש. כפשוטו מדובר בנוגע במושב שהזב ישב עליו בעבר, והנגיעה היא כשהזב פרש, שכן נגיעה מטמאת בוודאי גם לאחר פרישה, אחרת יצא אדם שטמא טומאת אב ועם הליכתו הופך לטמא טומאת ולד בלבד.
<b>האוכלין והמשקין והמדף מלמטן טהורין</b> – הם אינם ראויים למשכב ומושב, שכן איש אינו יושב עליהם ולכן הם טהורים לפי כל הנוסחאות. המדף טהור משום שמדף אינו חיבור ממש, וגם אינו מושב.פרק ה משנה ג

Mishnah 3

<b>מפני שאמרו</b> – "מפני שאמרו" כמו "ולמה אמרו" וכיוצא באלו הם בדרך כלל ציטוטים ממשנה קדומה שלא תמיד נשמרה בידינו. המשפט נראה כאילו הוא המשך או הסבר למה שלפניו, וזו משמעותו בכל ההופעות של המונח במשנה<sup class="footnote-marker">11</sup><i class="footnote">כגון משנה, תרומות פ"ו מ"ב; מעשרות פ"ב מ"ו ועוד.</i>. אבל למעשה במקרה שלנו אין זה הסבר לדינים הקודמים אלא כלל אחר, מקביל, שיש בו חזרה חלקית על הכלל הקודם, אבל הוא אינו נימוק לו. <b>כל הנושא והנישא על גבי המשכב טהור</b> – מה ש"נישא על גבי המשכב" שעליו ישב או יושב טמא. זה המקרה המתואר בפסוקי התורה: "ואיש אשר יגע במשכבו, יכבס בגדיו ורחץ במים וטמא עד הערב. והישב על הכלי אשר ישב עליו הזב יכבס בגדיו ורחץ במים וטמא עד הערב" (ויקרא טו ה-ו). הנושא את המשכב הוא מי שנמצא תחת המשכב שבדינו התחבט הספרא שציטטנו. ברם עד עתה דיברה המשנה באופן כללי, ועתה היא מפרטת שטומאה זו אינה חלה על כלים או בגדים: <b>חוץ מן האדן</b> – רק אדם היושב מעל או מתחת נטמא. בכך מצמצמת המשנה את הטמאים לאדם בלבד, ומפרשת או דורשת את הכתוב בתורה "אדם" כהגבלה ולא כדוגמה. לשון אחרת: טומאת מושב הראשונה חלה על כלים, אבל המושב מטמא רק אדם היושב עליו. כמו כן בספרא: "...תלמוד לומר 'ואיש אשר יגע במשכבו יכבס בגדיו', אדם הנוגע במשכבו מטמא בגדים, ואין המשכב הנוגע במשכב מטמא בגדים" (מצורע פרשת זבים, פרשה ב ה"א, עו ע"א), וכן משמע ממשנת אהלות פ"א מ"ה. גם משנה ה להלן קובעת שטומאת משכב היא על אדם בלבד, אבל שם נביא גם את דברי הספרא שמשכב ומושב מטמאים גם כלים.
מלשון המשנה אפשר גם להסיק שהמושב מטמא בנגיעה, בהסטה ובמשא. אלא שבכך אין המשנה כאן עוסקת אלא משנה ו (להלן). כן עוסקת בכך משנה א (לעיל) וקובעת שהנוגע או המסיט טמא. לגבי טומאת משא אפשר שהמשנה סומכת על הנאמר במשנה א שהנוגע או מסיט את הזב אינו מטמא במשא, וקל וחומר המושב של הזב. אמנם בדיני טומאה קשה ללמוד מקל וחומר, לכל טומאה הדינים שלה והמגבלות שלה, ובעיקרו של דבר יש להדגיש שהמשנה אינה מתייחסת למשא, ואיננו יודעים את עמדתה בנושא. בספרא שנינו: "רבי אלעזר אומר 'והנושא אותם' מה תלמוד לומר, שיכול אין לי מטמא במשא אלא אילו בלבד? מנין זובו של זב, ורוקו, ומימי רגליו, ושכבת זרעו, ודם הנדה, תלמוד לומר 'והנושא אותם', לרבות כל האמור בענין" (מצורע פרשת זבים, פרק ד ה"ד, עו ע"ד). לרבי אליעזר ברור שהנושא אותם טמא ושהמשפט חל על משכב ומושב, וחידושו שהוא חל גם על המנויים במשנה ז. אם כן לדעתו משכב (ומושב) מטמאים גם במשא.
<b>כל הנושא ונישא על גבי הנבלה חוץ מן המסיט – </b>בכל עדי הנוסח ובדפוסים נוסף "טהור"; עצם ההלכה נכונה, שהרי בהמשך לא נאמר אחרת.<b> רבי אלעזר</b> – בדפוס: "אליעזר". חילוף זה רגיל בין כתבי היד. במקרה זה לנוסח "רבי אליעזר" עדיפות ברורה, וכך יוצא מהמקבילות (להלן).<b> אומר אף הנושא</b> – מטמא. הוספתו של רבי אליעזר היא שלא רק המסיט טמא אלא גם הנושא. מבחינה סגנונית אפשר היה שרבי אליעזר מתייחס לרישא, או לסיפא, וכך ניתן לפרש מקרים אחרים שהמילית "אף" מופיעה בהם (ראו הטבלה להלן). במקרה שלנו ברור שה"אף" מתייחס לסיפא, ומוסיף עליה.
המחלוקת היא האם נבלה מטמאת במשא, אבל אין מחלוקת שנבלה מטמאת בנגיעה ובהסטה, ואינה מטמאת את מי שישב עליה (אינה מטמאת טומאת מדרס). הסגנון המגובש "כל הנושא והנישא" הוא לשיטת חכמים בלבד. במשנת כלים שנינו: "למעלה מהם נבילה ומי חטאת... שהם מטמאין את האדם במשא" (פ"א מ"ב). בדוחק ניתן לפרש שמשנת כלים היא כרבי אליעזר, ברם רבי אליעזר מדגיש שרק הנושא את הנבלה נטמא ולא מי שנישא (יושב) עליה, וכפשוטה משנת כלים קרובה יותר לרבי אליעזר אך מחמירה גם מרבי אליעזר וגם מחכמים. גם כאשר המשנה מנוסחת בלשון כלל הרי שאין זו אלא עמדת אחד החכמים, או עמדה שהתקבלה על ידי העורך, אבל היא אחד הצדדים במחלוקת.
אנו נשוב לעסוק בטומאת נבלה במשנה ח הנראית כרבי אליעזר.
במשנתנו מרובה טומאת מגע מטומאת משא, כלומר טומאת מגע חלה במקרים רבים יותר, אם כי מספר המקרים מתמעט כאשר לוקחים בחשבון את המחלוקות השונות. השאלה נידונה בתוספתא ובמדרש ההלכה בהקשר למשנת אהלות (פ"ב מ"ד) העוסקת בטמא מת: "...וקפץ רבי עקיבא אמר לו אתה אומר את מי רבתה תורה טומאת מגע או טומאת משא? בוא וראה שריבתה תורה טומאת מגע מטומאת משא. שיש הרבה מטמאין במגע, ואינן מטמאין במשא. הגולל, והדופק, הבגד של מת, מטמאין במגע ואינן מטמאין במשא. ואם מטמא הגולל במגע מרובה, יטמא במשא ממועט! אמר לו אתה אומר את מי רבתה התורה או טומאת מגע, או טומאת משא, או טומאת אהל? אני אומר שרבתה התורה טומאת משא, מטומאת אהל. שהרבה מטמא במשא, ואין מטמא באהל. [זבין וזבות יוכיח נדות ויולדות מטמאות במשא ואין מטמאות באהל]. אם מטמא הגולל באהל המועט, לא יטמא במשא המרובה?" (ספרי זוטא, יט ט"ז, עמ' 312, וכעינו בתוס', אהלות פ"ג ה"ז, עמ' 600). בדיוננו במשנת אהלות הבאנו מקורות נוספים העוסקים בהשוואה שבין טומאת מגע לטומאת משא, ודומה שלא הייתה שיטה מסודרת שקבעה איזו טומאה חמורה יותר (וחלה ביותר מקרים) אלא שבכל מקום נפסק אילו טומאות חלות, מעט בהשפעת המקרא, וגם מתוך סיבות שנעלמו מעינינו. היום הדברים נראים כקביעה שרירותית, ואולי בכל מקרה היה תקדים כלשהו שפסקו בו או שנהגו בו להחמיר או להקל, ללא סיבה שיטתית.
מן הראוי להעיר שבכל המקבילות רבי אליעזר מחמיר במשא: במשא נבלה (משנתנו), במשא זב, בנוזלי גוף של זב (תוס', פ"ה ה"ב, עמ' 679, הברייתא מצוטטת להלן) ובמשא מת (משנה, אהלות פ"ב מ"ד). לפי שיטתו, אפוא, רבה טומאת משא, אולי לא יותר מטומאת מגע אך הרבה יותר מלדברי רבי יהושע, שהם כנראה דברי תנא קמא של משנתנו, שבכולם משא אינו מטמא.
<b>כל הנושא ונישא על גבי המת טהור</b> – מת אינו מטמא מדרס ולא את מה שמתחתיו,<b> חוץ מן המאהיל</b> – מת מטמא רק באוהל,<b> ואדן בזמן שהוא מסיט</b> – ומטמא אדם המסיט, אבל לא כלים. כלים אינם יכולים כמובן להסיט, אבל אפשר שהמת הנישא על ידי אדם יסיט חפץ ויטמא אדם שני, אבל לא כלים<sup class="footnote-marker">12</sup><i class="footnote">ראו פירושנו לאהלות פ"ב מ"ד ודיוננו שם בספרי זוטא, יט טז, עמ' 313.</i>. הירושלמי פירש שכל משנתנו היא בתרומה בלבד, ואילו בחולין אין כלל דין היסט: "אין היסט בחולין, ויש היסט בחולין על ידי מגע. ודכוותה אין משא בחולין, ויש משא בחולין על ידי מגע" (ירו', חגיגה פ"ב ה"ז, עח ע"ג). לפי דרכנו זו דרכו של התלמוד לצמצם את דרכי הטומאה המקובלות ולהקל בדיני טהרת חולין, ברם להלן במשנה ה ברור שמשנתנו עוסקת גם בתרומה.
לפי לשון המשנה מת אינו מטמא גם בנגיעה, שהרי נאמר "חוץ מן המאהיל", אבל אין ספק שמת מטמא בנגיעה: "אבר שאין עליו בשר כראוי מטמא במגע ובמשא, ואינו מטמא באהל. ואם יש עליו בשר כראוי, מטמא במגע ובמשא ובאהל"<sup class="footnote-marker">13</sup><i class="footnote">משנה, כלים פ"א מ"ה; עדיות פ"ו מ"ג; נזיר פ"ז מ"ב; לעיל פ"ד מ"ו והטבלה שם; אהלות פ"א מ"א ועוד.</i>. הווה אומר שמשנתנו אינה עוסקת במגע אלא רק במשא, ומת אינו מטמא במשא, אבל במשנת אהלות (פ"ב מ"ד) נחלקו בנושא רבי יהושע ורבי אליעזר. רבי אליעזר אומר שמטמאים במשא, ורבי יהושע פוטר אלא אם כן עפר קברות מתחתיו. באותה משנת אהלות ברור שמה שנטמא במת מטמא במגע. בדיוננו במשנה זו הבאנו סדרת מקבילות והשלמות למשנה ממקורות שונים.
אם כן, הנושא רווי מחלוקות וקשה למצוא שיטה הלכתית עקבית. זו דוגמה לריבוי הפרטים והיעדר אחדות מחשבתית. כך הופכת שמירת טהרה לשאלה מתמדת. ניתן להחמיר תמיד, ורק תלמידי חכמים מסוגלים היו למצוא את דרכם ולהתיר מקרים רבים. כפי ששיערנו במבוא למסכתות השונות (כלים, טהרות) זו הייתה אחת הסיבות לדעיכת השמירה של דיני טהרות. נוצר שפע עצום של עמדות בלתי ממוינות, ובפני שומר המצוות הפשוט נותרו רק שתי אפשרויות: או להחמיר תמיד ולהפוך בכך את שמירת המצוות למעמסה כבדה על חיי היום יום, או לזלזל ולהקל ללא כל חשבון. הפתרון של לימוד כל הפרטים התאים כמובן רק ליחידי סגולה. מן הסתם לא לכך התכוונו בעלי ההלכה, אך בתחום זה נזקק הציבור הרחב להנהגתם והנחייתם השוטפת.
המשפטים במשנה מפגישים שני מטבעות סגנון. האחד הוא המשפט "כל הנושא" או "כל הנישא" המופיע במשניות ב-ג, ורמז לו גם בהמשך הפרק (מ"ו). המילה "נישא" נגזרה מ"נושא", ואינה מתאימה לגופה. כך, למשל, היושב על נבלה אינו נישא עליה, והמינוח מתאים בקושי למי שהזב נושא אותו. פשוט יותר היה לדבר על מי שנשען על הזב, או נתלה עליו. "נושא" הוא כאשר הזב מעל הטהור, ונישא הוא כשהזב מתחתיו. גם במינוח זה נעשה שימוש במשנה ב, ויש לומר שמשנה ב היא כבר משנה "לקטנית" (אקלקטית) המרכזת חומרים מעריכות שונות. לפיכך יש להניח שהיא גם מאוחרת, מסוף ימי התנאים<sup class="footnote-marker">14</sup><i class="footnote">כמובן אפשר שהאיסוף נעשה בידי עורך משנה קודם ורבי השתמש בעריכתו.</i>. במשמעות זו המינוח של הכותרת ייחודי למשנת זבים. המינוח השני הוא הניסוח הכוללני: "כל... חוץ מ... רבי x אומר אף...". סגנון זה מופיע פעמים מספר, כמובהר בטבלה:
כל... חוץ מ... אף...
מהטבלה עולות מסקנות אחדות:
1. הסגנון "כל... חוץ מ... רבי... אומר" אף הוא סגנון מגובש.
2. אומרי המימרות הם חכמים מדורות שונים, לפיכך עלינו להבין שהסגנון נוצר בידי עורך כלשהו. רוב המימרות בסגנון זה שובצו במשנה, אך מיעוטן בתוספתא. במדרשי תנאים (רק בספרי במדבר) אחד המשפטים מצוטט בלשון "מכאן אמרו" שאיננו במשנה, והוא ציטוט מאותה משנה קדומה שבה רווח סגנון זה.
3. בציטוט המשפט שבספרי מאותה עריכה קדומה (המקור האחרון) המבנה התערער, כרגיל בהעברת מסורות מחיבור למשנהו. אבל במשנה נשמרה אחידות הסגנון.
4. ייתכן שסגנון זה רווח אצל עורך מסוים שאולי אף ערך את אחד הקבצים שאבדו לנו.
5. בכל המקרים מופיע הדין העיקרי רק פעם אחת, כמו בכתב יד קופמן אצלנו.
6. בכל המקרים המשפט "אף ב..." מתייחס למשפט הקודם "חוץ מ..." ובא להרחיב את יוצאי הדופן. בדוגמה שבמסכת כלאים יש מחלוקת, כבר בגמרא, מה בא רבי אליעזר לרבות – עוד יוצא דופן או להוסיף על הכלל. לאור המבנה האחיד נראה שהכוונה המקורית הייתה להוסיף עוד יוצא דופן.

Mishnah 4

<b>מקצת טמא על הטהור ומיקצת טהור על הטמא</b> – המגע או המדרס אינו מלא,<b> חבורי טמא על הטהור</b> – "חיבור" בטומאה הוא חלק מצורף לחפץ שנטמא. מה שמחובר אליו הוא טמא, ובמקביל בשעת טבילה יש להטביל את כל החפץ, כולל את המחובר אליו, ובהזאת מי חטאת ניתן להסתפק בהזאה על ה"חיבור". החיבור אינו תלוי במצב הפיזי של החפץ וכל מה שהוא חלק חיוני בחפץ נחשב חיבור, כגון ידית עד אורך מסוים, ולא כל הידית הקיימת (ראו פירושנו לכלים פכ"ט). במקרה זה רק החיבורים של הטהור נוגעים בטמא, כך שהמגע בין הטמא לטהור אינו מלא. <b>וחבורי טהור על הטמא</b> – מה שמחובר לטהור נמצא על הטמא ונוגע בו. המשנה עמומה ומותירה לקורא לנחש האם מדובר בטומאת נגיעה או במושב המטמא גם מתחתיו. מכיוון שאנו יודעים שיש מחלוקת האם הזב מטמא מתחתיו (ראו פירושנו לסוף משנה ב) אפשר לפרש את משנתנו גם בטומאת מדרס. ייתכן גם שהמשנה עמעמה בכוונה את ההלכה כדי שלא להיכנס למחלוקת שבין משנה ב והמקבילות שהבאנו. <b>טמא – </b>משום שמקצת המת על הטהור – טמא. <b>רבי שמעון אומר מקצת טמא על הטהור טמא</b> – כתנא קמא,<b> ומקצת טהור על הטמא טהור</b> – בכך הוא חולק על תנא קמא, ואפשר שמדובר בטומאת מדרס, ורבי שמעון נוקט בעמדה שכלים שתחת הזב טמאים אך טומאתם קלה, ואם אין הטהור משמש כולו מושב לטמא בצורה מלאה אין הוא נטמא. כך יוצא כנראה מהתוספתא שכבר צוטטה לעיל למטרות אחרות, וכן שנינו: "1. החמירה התורה באוכלין ומשקין ומדף שעל הזב, מאוכלין ומשקין ומדף שתחת הזב. 2. במשכב ומושב שתחת הזב, ומשכב ומושב שעל הזב. 2א. ובמדף שעל הזב. ומשכב [ממשכב<sup class="footnote-marker">15</sup><i class="footnote">כך מתקן ליברמן, אין צורך בתיקון גרסה אלא זו המשמעות של הנוסח. ראו תוספת ראשונים על אתר, עמ' 134. </i>] ומושב. 3. באדם בין שעל הזב ובין שתחת הזב. 3א. ושעל הזב חיבורו טמא, 4. על מקצתו חיבורו טהור. 5. על טמא על מקצתו: בין בזב בין במשכב טמא. 6. מקצת טמא על הטהור<sup class="footnote-marker">16</sup><i class="footnote">הר"ש גורס "רוב טהור על מקצת טמא", וכן בהמשך. נושא זה של רוב תופס מקום בהלכה, והברייתא שלנו כנראה אינה גורסת אותו. אבל בספרא שנינו: "מבנין אב מכתוב אחד כיצד? לא הרי המשכב כהרי המושב, ולא המושב כהרי המשכב. הצד השוה שבהן שהן [כלים – נוסף במהדורת וייס] עשוין לנוחת אדם לבדו, והזב מטמא אותו ברובו לטמא אדם במגע ובמשא, ולטמא בגדים. אף כל שעשוי לנוחת אדם לבדו, יהא הזב מטמא אותו ברובו לטמא אדם במגע ובמשא ולטמא בגדים. יצא המרכב שהוא עשוי לסבלון אחר" (ספרא, ברייתא דרבי ישמעאל, סעיף ה, א ע"ד, הציטוט לפי מהדורת פינקלשטיין, עמ' 5). </i> על מקצתו [או<sup class="footnote-marker">17</sup><i class="footnote">זו השלמה שלנו למטרות הסברה. אם כבר בהשלמות עסקינן אפשר גם להשלים "טמא", ואז המשנה תסתור את המשנה הבאה. ברם אין להשלים תוספתא ללא סיבה קיצונית, אחרת נימצא מסבירים נוסח שאינו קיים כלל. הצעתנו למילה "או" אינה השלמת גרסה אלא פרשנותנו לאות וי"ו המצויה לפני המילה הבאה, וזו וי"ו החילוק ולא וי"ו החיבור. </i>] 7. מקצת טהור על טמא על מקצתו, בזוב טמא במשכב טהור. רבי שמעון אומר אף מקצת טמא על הטהור אף בזב טהור" (תוס', פ"ה ה"א, עמ' 679). הלכות 2-1 קובעות באילו מקרים דין מה שתחת הזב קל יותר מדינו של מה שעל הזב. לא נאמר במה ההקלה, ולפנינו שתי אפשרויות: או שההקלות הן מה שנאמר במשנה ב, ואז לפי נוסח הדפוס שם המשנה והתוספתא זהות ולפי גרסת כתב יד קופמן התוספתא חולקת על המשנה, או שמא יש לפרש את התוספתא שההקלות הן מה שנאמר בהמשך הברייתא (מס' 4 ואילך), ואז אין קשר בין המשנה לתוספתא.
מכל מקום, התוספתא עוסקת בארבעה נושאים:
א. ההבדלים בין מעל הזב לבין מתחתיו (2-1);
ב. באדם אין הבדל בין מעל הזב לבין מתחתיו (3);
ג. חיבורי הזב מטמאים (3א) – למעשה זה הדיון על מקצת טמא על כל הטהור וההפך (5-4);
ד. מקצת טמא על מקצת טהור וההפך (הבדלים בין על הזב ומתחתיו).
יש לזכור שבברייתא זו טמא על טהור = מתחתיו, וטהור על טמא = מעליו.
התוספתא קובעת שמה שעל הזב חמור ממה שתחת הזב. באדם מה שעל הזב דינו זהה למה שתחת הזב, אבל באוכלין ומשקין, ובמושב, יש ביניהם הבדלים. ההלכה השנייה היא שחיבורי הטהור על הזב טמאים. לכאורה ממשפט 3א יש להבין שחיבורים כאלה מתחת לזב טהורים, ברם לדעתנו כוונת הברייתא היא שבאדם אין הבדל בין על הזב לבין תחת הזב (3), שעל הזב חיבוריו טמאים (3א), וכן מתחת לזב, כפי שנאמר קודם (3). מההמשך נראה שאכן חיבורים שתחת הזב מטמאים ונטמאים.
המשפט הבא (4) עובר לדיון במקרה של נגיעה או דריסה חלקית וקובע שיש מקרה שמקצת דריסה טהור. משפט 5 עוסק במקרה של טהור וטמא היושבים יחדיו, כל אחד על מקצת טמא (מעליו), כלומר כל אחד מהם יושב על קצה אחר של ספסל. מקרה זה נדון במשנה הבאה, ותמיד טמא (בזב ומשכב). אבל מה ששנינו במשפט הקודם שבמקצתו טהור הכוונה למשפט 6, מקצת טמא על מקצת טהור (מתחתיו), או מקצת טהור על טמא (מעליו), בזוב טמא ובמשכב טהור. זהו מה שנאמר לעיל (4) "על מקצתו טהור". רבי שמעון מקל יותר, וייתכן שהוא זה האומר "על מקצתו חיבורו טהור" (4) וכוונתו שאם חיבורו של טהור על מקצת טמא – טהור.
המשנה עוסקת בחיבורי אדם, ובמשנה הבאה במצב של "מקצתו". התוספתא דנה במקרים מורכבים יותר, חיבורי אדם טהור (שהם כמקצתו) על חיבורי טמא ולהפך.
המשך התוספתא מסביר מהם חיבורים באדם: "ואלו הן חיבורין [חבריין]<sup class="footnote-marker">18</sup><i class="footnote">כך בכתב יד ערפורט, ובדפוס "חיבורין".</i>: שניים, הצפרניים, והשער שלהן. ואלו הן מקצתם [מקצתיים]<sup class="footnote-marker">19</sup><i class="footnote">כך בכתב יד ערפורט, וציטטנו לפי נוסח הדפוס.</i>: ראשי אצבעות ידים ורגלים. כיחו, וניעו, ורירו, ומי האף שלו הרי הן כרוקו, דמעות עינו, דם מגפתו, וחלב האשה, והדם היוצא מפיו, ומפי האמה שלו, מטמאין טומאת משקה. זובו ורוקו ומימי רגלו, מטמאין טומאה חמורה. זיעה, וליחה סרוחה, והרעי, טהורין. שכבת זרעו, רבי אליעזר אומר מטמא במשא, וחכמים אומרים אינו מטמא במשא, שאי אפשר לשכבת זרע שלא במימי רגלים" (פ"ה ה"ב, עמ' 679)<sup class="footnote-marker">20</sup><i class="footnote">ראו פירושנו למכשירין פ"ו מ"ז.</i>. בכלי רגיל החיבור הוא ידית הכלי, או עודפי החבל שבו מסרגים את המיטה, לעומת זאת הרגליים המתפרקות הן גוף המיטה עצמה. באדם החיבורים הם שיניים או צפורניים. מן הסתם שיניים המציצות מעט מהפה, וציפורניים ארוכות, וכמובן השער. מבחינה רֵאלית הדיון במשנה ובתוספתא הוא בלתי אפשרי. חיבורי אדם טהור על הטמא, למשל, משמעם שהאיש נוגע בזב בשיניו בלבד, או רק בשער. שאלה כזאת היא על גבול המציאות. או נכון יותר השאלה אפשרית, כגון מי שנושך זב או סורט אותו, אבל הניסוח "חיבורי אדם" הוא משפטי בלבד.
את המונח "מקצת אדם" התוספתא מסבירה כראשי אצבעות וראשי אצבעות הרגליים. עוד עוסקת הברייתא בנוזלי גוף של הזב, האם הם מטמאים כמשקה טמא. מצב של חיבורי אדם הנוגעים ב"מקצת" טמא, כגון רק בראשי האצבעות שלו, הוא כבר מעבר לגבול המציאות. לעומת זאת מקצת טמא על מקצת טהור סביר יותר, והר"ש מסביר כגון שהמגע ביניהם הוא בקצה האצבעות. מכל מקום הר"ש גורס בתוספתא "רוב" במקום מקצת, אבל רק בתוספתא הקודמת.
עוד עלינו להציע, בשמו של אבא ז"ל, פירוש נוסף העומד בניגוד לתוספתא. לעתים רחוקות המילה "מקצת" משמעה רוב. כך יש לפרש כנראה את שמה של המגילה "מקצת מעשי תורה". המחבר מציג את מה שהוא מכנה "מקצת המצוות", ואולי כוונתו למקצת כמותי שהוא רוב איכותי. במקרה זה עדיף להכריע כתוספתא. לעתים אמנם התוספתא מציעה גישה אחרת מזו של המשנה, או פירוש משני למשנה המשקף עמדה הלכתית אחרת, אך בדרך כלל התוספתא משקפת את רוח המשנה. מן הראוי לסטות מהפירוש שהתוספתא מציעה למשנה אך רק אם יש לכך ראיה של ממש, ובמקרה זה אין הדבר כן.

Mishnah 5

<b>הטמא על מקצת משכב</b> – בכמה עדי נוסח (<b>מל</b>, וילנא ועוד) נוסף "טמא", ואיננו בכתב יד קופמן,<b> מפ</b>, <b>פב </b>ואחרים. מבחינה סגנונית המילה מיותרת, והיא מופיעה בהמשך. <b>והטהור על מקצת משכב טמא</b> – המדובר במצב שבו הטמא יושב בקצה הספסל, על מקצתו בלבד, והטהור יושב על מקצת משכב. הטהור טמא משום שהמשכב טמא, ואין הכרח שהזב ישב על כל המשכב. זה המשפט החמישי בתוספתא שציטטנו לעיל. <b>מקצת טמא על המשכב ומקצת טהור על המשכב טהור</b> – שניהם יושבים על הספסל אבל כל אחד מהם יושב רק עם מקצת גופו, זה מצב שיש בו שתי סיבות להקל: גם על מקצת הספסל וגם עם מקצת הגוף, ולכן הוא טהור. אפשר גם שמשנתנו מדברת על שני מקרים; בשניהם החפיפה היא במקצת על מקצת, אבל הראשון הוא שמקצת הטמא על מקצת המשכב, והטהור יושב עליו כולו, והשני הוא שמקצת טהור יושב על הספסל וכל הטמא עליו. על זה נאמר בתוספתא שצוטטה בפירוש המשנה הקודמת בזב טמא ובמשכב טהור (משפט 6), ושני המשפטים זהים, שהרי משנתנו במשכב. <b>נמצאת טומאה נכנסת </b>[<b>טומאה נכנסת</b>] – הוכפל בטעות. <b>לו ויוצא ממנו – </b>ברוב עדי הנוסח הטובים (<b>מל</b>, <b>מנ</b>, <b>מפ</b>, <b>פב</b>)<b> </b>נוסף<b> </b>"במיעוטו". כלומר משום שיש כאן שני מיעוטים הטומאה נכנסת ויוצאת ואינה שורה על גוף הטמא.<b> </b>בכל יתר עדי הנוסח נוסף "וכן" – כך גם ב-<b>מל</b>, <b>מפ</b>, בדפוס ראשון (<b>מנ</b>) ומשם ביתר הדפוסים. להלן נברר זאת. <b>ככר שלתרומה שהיא נתונה על המשכב והנייר בינתיים</b> – אין כאן נגיעה, אבל יש כאן "נישא על גב הזב", <b>בין מלמעלן בין מלמטן טהור</b> – מדובר בכלי ולפיכך הכיכר טהורה, זאת כאמור במשנה ג לעיל שרק אדם נטמא במשכב. בדרך כלל "וכן" מעיד על דמיון כלשהו בין המקרה הנדון למקרה הקודם; במקרה זה אם נגרוס את המילה "וכן" הרי שהיא מתייחסת למשנה ג, והדבר קשה. אמנם ראינו גם מקרים שהמילה "וכן" אינה מלמדת על שוויון מלא. להערכתנו במקרה זה המילה "וכן" מקורית, משום שאף מעתיק לא היה מוסיף מילה כזאת הנוגדת את המקובל והידוע. אבל בעל כתב יד קופמן הוריד את המילה ו"תיקן את הנוסח" לנוסח הרגיל. המילה עצמה היא בתפקיד מיוחד של פתיחת משפט, כמו בפיוטים "ובכן לך הכל קדושה יכתירו" וכדומה. או שמא לפנינו שריד מהעריכה הקדומה שבה היה משפט זה במשנה המשך של משנה ג. מכל מקום, משנתנו עוסקת בתרומה וכמוה משנה ה שעליה היא מתבססת. זאת בניגוד לפירוש הירושלמי שהבאנו בסוף פירושנו למשנה ג.
<b>וכן באבן המנוגעת טהור</b> – אבן מנוגעת היא אבן בבית שהתפשטה בו צרעת בתים, או שהצרעת פשתה על האבן הזאת בלבד ועקרו אותה ממקומה, ככתוב בתורה. בפירושנו למשנת נגעים פי"ג נרחיב בהלכות אלו. כאן הנוסח "וכן" מצוי בכל עדי הנוסח. אפשר לפרש שכיכר תרומה מונחת על אבן מנוגעת, ואז הלכה זו דומה לקודמתה. <b>רבי שמעון מטמא בזו – </b>באבן מנוגעת. המשפט "וכן באבן המנוגעת" מופיע במשנת נגעים בהקשר אחר: "הטמא עומד תחת האילן, והטהור עובר, טמא. הטהור עומד תחת האילן, והטמא עובר, טהור. אם עמד טמא. וכן באבן המנוגעת טהור, ואם הניחה הרי זה טמא" (פי"ג מ"ז). המשנה בנגעים עוסקת בשאלה של טומאה חולפת וטומאה נייחת, אבל ייתכן שהמשפט הועבר משם לכאן או ההפך, וקשה להכריע. מכל מקום, ההלכה המקובלת היא שאבן המנוגעת אינה מטמאת משכב ומושב גם בתרומה. כן שנינו: "1. המאהיל ידיו על האבן המנוגע, בין מלמעלה בין מלמטה, טהור, רבי שמעון מטמא. 2. ככר תרומה כרוך בסיב או בנייר נתון על גבי אבן המנוגעת, בין מלמעלה בין מלמטה, טהור, רבי שמעון מטמא" (תוס', נגעים פ"ז ה"ג, עמ' 626), ובעל המדרש דורש: "הזב ולא אבן המנוגעת, הלא דין הוא מה אם הזב שאין מטמא בביאה מטמא משכב ומושב, אבן המנוגעת שהיא מטמא בביאה, אינו דין שיטמא משכב ומושב? תלמוד לומר הזב ולא אבן המנוגעת" (ספרא, מצורע פרשת זבים, פרק ב ה"ט, עה ע"ד; בבלי, נידה נד ע"ב). אם כן, אבן מנוגעת אינה מטמאת במשכב. כמו כן בספרי: "...תאמר בכלים שאין מטמאין על גבי משכב ומושב, לפיכך לא יטענו שילוח? הרי אבן המנוגעת תוכיח שאינה מטמאה על גבי משכב ומושב וטעונה שילוח ואל תתמה בכלים שאף על פי שאין מטמאים על גבי משכב ומושב לפיכך יטענו שילוח" (ספרי במדבר, א, 3). הקל וחומר הוא לשיטת רבי ישמעאל בספרי שם ובמקבילות שכלים שנגעו במצורע אינם נדרשים להישלח "מחוץ למחנה" (מחוץ לירושלים). רבי עקיבא חולק על כך, אבל אין עדות שהוא חולק על ההנחות של הקל וחומר אלא על הדין בלבד. הנחת הקל וחומר היא שכלים ו"אבן מנוגעת" אינם מטמאים משכב.
ההלכה הלכה, ודרשת הכתוב שרק זב מטמא משכב היא בעצם פשט הכתוב, אבל דברי רבי שמעון מוכיחים שאפשר לקרוא גם את הכתוב אחרת. אין בקביעות הללו היגיון המטה לצד זה או אחר, וכל הקביעות הן "מסורת" או "הבנת הכתוב". במבוא למשנת נגעים עסקנו בייחודה של משנה זו ובייחודן של הלכות נגעים, ולענייננו דברי רבי שמעון הם חלק מהתופעות ההלכתיות המיוחדות של דינים אלו.

Mishnah 6

עד עתה מנתה המשנה סדרת כללים בניסוח "מורכב" המבוסס על הלכות קדומות, ניסוח שמי שאינו מכיר את ההלכות מתקשה להבינו. עתה היא פותחת בסיכום פשוט של כללים מהלכות טומאה.
<b>הנוגע בזב ובזבה ובנידה וביולדת ובמצורע ובמשכב ובמושב</b> – כל אלה טמאים בגופם ואינם טמאי מת. המשכב והמושב יש להם דין מיוחד הכתוב כבר בתורה, ויש להם טומאה בפני עצמם, לא כנוגעים בזב אלא משום ששימשו מושב או משכב לזב. <b>מטמא שנים ופוסל אחד</b> – מי שנגע בזב או בכל אלה הוא אב הטומאה (ראשון). הוא מטמא את הנוגע בו (בטומאת ראשון לטומאה הזהה לאב הטומאה) והשני (שבמקרה זה הוא שלישי) טמא טומאת ערב, אינו מטמא אלא פוסל בלבד, כלומר אוכל שנגע בו פסול לאוכלי טהרה. דין זב דומה לדין הנוגע במת כפי שנקבע במסכת אהלות (פ"א מ"א-מ"ד), ולאוכל נבלה (טהרות פ"ב מ"ב-מ"ד). דין זב נדון באהלות שם מ"ה והוא דומה, אלא ששם מודגש שמדובר באדם שנגע בזב. דין בגדים הנוגעים בזב שונה. הניסוח "מטמא שנים (או אחד) ופוסל אחד" הוא אחד מדרכי הניסוח, והוא מאפיין כנראה עריכה מסוימת.<b> פרש</b> – מי שנגע בזב עזב אותו,<b> מטמא אחד</b> – את הראשון טומאת ערב, <b>ופוסל אחד</b> – תמיד מי שטמא טומאת ערב אינו מטמא אלא פוסל.
<b>הנוגע אחד המסיט</b> – חסר בדפוס (נשמט על ידי הדומות). בכל עדי הנוסח נוסף "אחד" לפני המילה נוגע, ומילה זו נחוצה להבנת המשפט ולשלמות הסגנון. כלומר: המשפט המלא הוא <b>אחד הנוגע אחד המסיט אחד הנושא אחד הנישא</b> – דין נוגע כדין מסיט, נושא ונישא. המשנה אינה מדגישה שמדובר באדם, ופירשנו כך (בעקבות רבותינו) אחרת תיווצר מחלוקת תנאים ושינוי במשתמע מדברי התורה. אין לפרש בניגוד למסורת ההלכה הכללית אלא אם כן ברור שכך יוצא מפשט המשנה. במקרה זה הכלל פשוט אינו מנוסח כדבעי. די היה לכתוב "אדם הנוגע...", אבל המשנה ממוקדת בנושא אחד ומפשטת את הנוסח על חשבון הדיוק המשפטי.
כמו כן בספרא: " 'והנושא אותם' מה תלמוד לומר? שיכול אין לי אלא מטמא במשא אלא המרכב בלבד, משכב ומושב מנין? ודין הוא ומה אם מרכב שאין מגעו מטמא בגדים משאו מטמא בגדים, משכב ומושב שמגעם מטמא בגדים, אינו דין שיהא משאן מטמא בגדים? גולל ודופק יוכיחו, שמגעם מטמא בגדים ואין משאם מטמאים בגדים. (ג) אף אתה אל תתמה על המשכב ועל המושב שאף על פי שמגעם מטמא בגדים, לא יהיה משאם מטמא בגדים. תלמוד לומר והנושא אותם לרבות את המשכב ואת המושב" (ספרא, מצורע זבים, פרק ד ה"ב-ה"ג, עו ע"ד). הלכה ב-ג עוסקת במשא. ברור לה שמרכב מטמא גם כלים במשא ואינו מטמא בנגיעה כלים (בגדים). כלומר מה שהמרכב נושא אותו ודאי טמא, אבל משכב ומושב מטמאים כלים הנושאים או נישאים עליהם. מסקנה זו הולמת את משנה ה.
ראוי לציין שדין זה של הזבה והנידה אינו מופיע במסכת נידה עצמה. שם מדובר סתם על טומאה. רק במסכת זבים יש דיון בכך.
דין הנושא והנישא מופיע גם במשניות ב-ג. דין מסיט מופיע במשנה ג רק בהקשר של נבלה, וממשנתנו משמע שדינו כנושא.

Mishnah 7

<b>הנוגע בזובו של זב</b> – הזוב עצמו מטמא כמו הזב,<b> וברוקו</b> – הרוק גם הוא מטמא כי הוא משקה, וכמשקה הוא "תחילה לעולם", כלומר כאב הטומאה,<b> ובשכבת זרעו</b> – שכבת זרע דומה לזוב אף שמבחינה ביולוגית אלו תופעות שונות, כמו שהסברנו במבוא. <b>ובמימי רגליו ובדם הנדה</b> – מי רגליים הם בדרך כלל טהורים (משנה, מקוואות פ"ח מ"ו), אלא אם כן הם מי רגליים של זב (משנה, כלים פ"א מ"ג ומקבילות). הסיבה לכך לפי התוספתא היא "שאי אפשר לשכבת זרע שלא במימי רגלים" (פ"ה ה"ב, עמ' 679)<sup class="footnote-marker">21</sup><i class="footnote">בבבלי מובא נוסח אחר של כל ההלכה, בהיפוך שמות החולקים: "דתנן: שכבת זרע של זב מטמא במגע ואין מטמא במשא, דברי רבי אליעזר, ורבי יהושע אומר: אף מטמא במשא, לפי שאי אפשר בלא צחצוחי זיבה" (בבא קמא כה ע"א). אם כן הנימוק מוסב לעניין שכבת זרעו המטמאת, ולעניין טומאת משא בלבד. כאמור דברי התנאים הפוכים ממשנתנו, וכבר הערנו במבוא למסכת ולמסכתות אחרות בסדר שלעתים נראה כאילו הבבלי אינו מכיר את משנתנו, או אינו מכיר בה, ואף את התוספתא הוא מכיר אבל בנוסח שונה. התופעה האחרונה זהה למה שעולה גם ממסכתות אחרות. לנוסחה דומה ראו בבלי, נידה כב ע"א, וראו עוד תשובות הגאונים רלה, שם מצוטטת כנראה התוספתא לפי נוסח הבבלי, או ישירות מהבבלי.</i>. אם כן, במי הרגליים מעורבת שכבת זרע. יש להניח שטיעון זה אינו מסביר את ההלכה בדבר הרוק של הזב, או כיחו. על כן סביר יותר שחכמים או הציבור היהודי החליטו שכל נוזלי הגוף של הזב טמאים, והנימוק ששכבת זרע מעורבת במי רגליים סביר מאוד מבחינה רֵאלית אך הוא רק ניסוח משפטי מאוחר לתחושת הסיאוב. זו דוגמה לסוג של הנמקות "משפטיות". אנו "מעִזים" לפרשן כניסוח מאוחר המנסה להעניק להלכה ממד משפטי מובהק, זאת לא משום שהנימוק המשפטי אינו משכנע אותנו אלא משום שאין הוא מתאים אלא לחלק מההלכות. על כן אנו מעדיפים, כאן, את ההסבר התחושתי-רגשי, ורואים בניסוח המשפטי לבוש מאוחר.
בתוספתא שנינו: "כיחו, וניעו, ורירו, ומי האף שלו, הרי הן כרוקו. דמעות עינו, דם מגפתו<sup class="footnote-marker">22</sup><i class="footnote">דם היוצא מפצע.</i>, וחלב האשה, והדם היוצא מפיו, ומפי האמה שלו, מטמאין טומאת משקה. זובו, ורוקו, ומימי רגלו, מטמאין טומאה חמורה. זיעה, וליחה סרוחה, והרעי, טהורין. שכבת זרעו רבי אליעזר אומר מטמא במשא, וחכמים אומרים אינו מטמא במשא. שאי אפשר לשכבת זרע שלא במימי רגלים" (פ"ה ה"ב, עמ' 679). התוספתא מוסיפה אפוא פרטים שאינם במשנה. לדעת חכמים שכבת זרע אינה מטמאת במשא, ורבי אליעזר כדרכו חולק (הוא מחמיר בטומאת משא כדלעיל). המונח "טומאה חמורה" מחליף את המונח "מטמא שנים ופוסל אחד" ואת המונח "אב הטומאה". המונח חוזר במעט מקורות תנאיים<sup class="footnote-marker">23</sup><i class="footnote">כגון משנה, מקוואות פ"ב מ"ב; תוס', שבת פט"ז הי"ב; פסחים פ"א ה"ו.</i>, ומספר פעמים רב יותר באופן יחסי בספרא (חמש פעמים – כגון להלן). יש להניח שהניסוח השונה הוא תכונה של עורך מסוים ובתוספתא השתמשו בו מעט, ובעל הספרא השתמש בו יותר.
במדרש ספרא הדברים מנוסחים בקצרה ככלל, בסגנון אחר: " 'כי יהיה זב', יכול אפילו זב מכל מקום יהיה טמא? ודין הוא טימא בזב וטימא בזבה, מה זבה במקום שמטמאה בטומאה קלה, מטמאה טומאה חמורה. אף הזב במקום שמטמא בטומאה קלה, מטמא טומאה חמורה. לא! אם אמרת בזבה שאינה מטמאה אלא בג' ראיות לג' ימים, תאמר בזב שהוא מטמא בג' ראיות ליום אחד? הואיל והוא מטמא בג' ראיות ליום אחד, יטמא מכל מקום. תלמוד לומר 'מבשרו' ולא כל בשרו. אחר שחילק הכתוב זכיתי לדין, טימא בזב וטימא בזבה, מה זבה מקום שמטמאה טומאה קלה מטמאה טומאה חמורה, אף הזב מקום שמטמא טומאה קלה מטמא טומאה חמורה" (ספרא, זבים, פרשה א ה"ג-ה"ה, עה ע"א). "לא זכיתי" הוא מונח מדרשי מקובל. אין הכוונה שעד המדרש לא הייתה ההלכה ידועה (כמו שרגילים לפרש את המונח "לא זכיתי שתאמר יציאת מצרים בלילות", משנה, ברכות פ"א מ"ה, ומצוטט משם בהגדה של פסח), אלא "לא זכיתי" הוא מונח מקביל במדרשי ההלכה ל"לא דרשתי". הדרשה היא שלא כל הזב מטמא באותה מידה, ויש חלקים מהזב או מהזבה שאינם מטמאים או אינם מטמאים טומאה חמורה. הדרשן זכה למה שאנו לא זכינו, להבין את ההלכה הרמוזה. כפשוטה היא חולקת על הנאמר במשנה הקודמת שגופו של הזב, כלומר כל חלק ממנו, מטמא בנגיעה או במושב, ואולי כוונת הדברים למעט את הנגיעה במקצת הזב (לעיל משנה ה)? להערכתנו המדרש מבטא את ההלכה החולקת על משנתנו ועל המשנה הקודמת, והיא ההלכה במשנה י להלן.
יהא הפירוש אשר יהא, את הדין ומגבלותיו לומדים מזבה, שגם היא מטמאת טומאה חמורה, אך לא בכל גופה באותה רמת טומאה.
<b>מטמא שנים ופוסל אחד</b> – כדין הנוגע בזב, כבמשנה הקודמת. <b>פרש מטמא אחד ופוסל אחד</b> – כדין הנוגע בזב.<b> אחד הנוגע ואחד המסיט</b> – זו חזרה בלשון אחרת על משנה ג לעיל.<b> רבי אליעזר אומר אף הנושא</b> – גם זו חזרה על דברי רבי אליעזר במשנה ג לעיל, אלא שבמשנה ג דובר בנושא נבלה. על עמדתו לגבי המנויים במשנה למדנו מהספרא: "רבי אלעזר אומר 'והנושא אותם' מה תלמוד לומר שיכול אין לי מטמא במשא אלא אילו בלבד? מנין זובו של זב, ורוקו, ומימי רגליו, ושכבת זרעו, ודם הנדה, תלמוד לומר ו"הנושא אותם" לרבות כל האמור בענין" (ספרא, מצורע פרשת זבים, פרק ד ה"ד, עו ע"ד). לרבי אליעזר ברור שהנושא אותם טמא ושהמשפט חל על משכב ומושב (משנה ג), וחידושו שהוא חל גם על המנויים במשנה ז. אם כן לדעתו משכב (ומושב) מטמאים גם במשא.
משנתנו ומשנה ג מבטאות אותה הלכה אך בניסוחים שונים, והן מעשי עריכה נפרדים. עם זאת, בשתיהן מצוי אותו נוסח של דברי רבי אליעזר. נמצאנו למדים פרט נוסף מדרכי העריכה של המשניות (העריכות) הקדומות. כידוע, העורך של כל משנה קדומה ערך את הדברים לפי הבנתו וניסוחו; במקביל נערכו הדברים בבתי מדרש אחרים אחרת. לעתים קרובות אין מחלוקות בין העריכות השונות. במהלך העריכה עשו העורכים שימוש במשפטים מנוסחים קדומים עוד יותר. אפשר גם לומר שהם השתמשו בעריכות קדומות יותר, שהיו עוד יותר קצרות וחלקיות. במקרה זה המשפט של רבי אליעזר הגיע ערוך ושני עורכים שונים שיבצו אותו כל אחד במשנתו. במקרה זה אין אנו טוענים שהמשפט המקורי הוצא מהקשרו המקורי, אבל בכמה משניות הצענו שהמשפט הועבר ושובץ שלא בהקשר המקורי, מן הסתם בידיעה ברורה שיש כאן שימוש במטבע לשון מקובל לעניין אחר, כלומר שלא בהקשר המקורי.
אפשר היה לפרש את משנתנו בנגיעת אדם בלבד. אבל בתוספתא שנינו: "כלים הנוגעין בזב, ובזבה, בנדה, ויולדות, ובמצורע, במשכב, ובמושב, מטמאין שנים ופוסלין אחד. פירש מטמא אחד ופוסל אחד, הנוגע והנושא והמסיט משום נושא אין בהן" (פ"ה ה"ג, עמ' 680-679). אם כן גם כלים הנוגעים בזב טמאים, בניגוד למשנת אהלות: "אין בגדים הנוגעין בזב מטמאין בגדים" (פ"א מ"ה).

Mishnah 8

<b>הנושא את המרכב והנישא עליו</b> – למשכב ומושב דין אחד, ולמרכב דין אחר. המשכב אינו מטמא (משנה ג), והמרכב מטמא. משנתנו בנויה כעין משנה ג, אבל הניסוח שונה. ניכר שאלו עריכות קרובות, אך השלב הסופי שונה.
הדמיון בין משניות ג-ח
ההלכה מבוססת על המקרא: "וכל המרכב אשר ירכב עליו הזב יטמא. וכל הנגע בכל אשר יהיה תחתיו יטמא עד הערב והנושא אותם יכבס בגדיו ורחץ במים וטמא עד הערב" (ויקרא טו ט-י). בתורה נאמר שהנוגע מתחתיו טמא רק עד הערב, לפי זה הנוגע שאינו נושא אלא רק נוגע יהיה טמא עד הערב. הלכה זו איננה במשנתנו ואיננה במשנה ו, וזו רק דוגמה אחת לכלל שאיננו מכיל את כל הפרטים אלא מתמקד בפרט אחד מיוחד. <b>והמסיט מטמא שנים ופוסל אחד</b> – כמקודם. <b>פרש מטמא אחד ופוסל אחד</b> – כנוגע בזב (מ"ו). מרכב חמור יותר, אפוא, ממשכב ומושב, וכן במשנת כלים (פ"א מ"ג) הוא ממוקם בהיררכיית הטומאות כטמא יותר.
בספרא שנינו: "וכל הנוגע בכל אשר יהיה תחתיו, תחתיו של זב. יכול תחתיו של מרכב? ודין הוא אם הזב החמור לא טימא כלי שטף אלא במגע, מרכב הקל אינו דין שלא יטמא כלי שטף אלא במגע? הא מה אני מקיים וכל הנוגע בכל אשר יהיה תחתיו, תחתיו של זב" (ספרא, מצורע זבים, פרק ד ה"א, עו ע"ג). אם כן תחתיו של מרכב אינו מטמא, זאת בניגוד למשנתנו. אפשר גם להבין שמרכב אינו מטמא גם מעליו, ובכלל אינו מטמא בטומאת משא. ממשניות אחרות ברור שהוא מטמא את היושב (רוכב) עליו – משנה, כלים פכ"ג מ"ב.
<b>הנושא את הנבלה</b> – הלכה זו נדונה במשנה ג, ושם נקבע שהנושא והנישא על גב נבלה (מלמעלה או מלמטה) טהור, ורבי אליעזר מטמא את הנושא<b>. ואת מי חטאת שיש בהן כדי הזייה</b> – מי חטאת הם המים שבהם מזים על הטמא טומאת שבעה (בימים השלישי והשביעי). המים עצמם טמאים, שנאמר: "ומזה מי הנדה יכבס בגדיו והנגע במי הנדה יטמא עד הערב" (במדבר יט כא). האבחנה בין מים שיש בהם כדי הזיה למים שאין בהם כדי הזיה היא אבחנה של חכמים: מי חטאת בכמות גדולה יותר מטמאים יותר, כי שנראה במשנה הבאה. המושג "כדי הזייה" נאמר במשנה בסתם, ומפורש במקורות אחרים: "כמה יהא במים ויהיה בהם כדי הזייה? כדי שיטביל ראשי גבעולין ויזה. רבי יהודה אומר רואים אותם כאילו הן על אזוב של נחשת" (משנה, פרה פי"ב מ"ה), והתוספתא מסבירה: "וכמה יהא במים ויהא בהן כדי הזאה? כדי שיטביל ראשי גבעולין זה חוץ מזה, שהאזוב בולע. רבי יהודה אומר רואין כאלו הן על האזוב של נחשת שאינו בולע" (פרה פי"ב הי"ג, עמ' 640).
תנא קמא מחמיר ותובע שיהיה במים בכדי להטביל גבעול אחרי גבעול, כל אחד מהם סופג מעט מים וצריך שיהיה בהם די להטביל את כל הגבעולים, ואילו רבי יהודה מסתפק בכדי הטבלת גבעול אחד, ומתעלם מכושר הספיגה של הגבעולים.
במשנת כלים (פ"א מ"ב-מ"ג) נקבע שמי חטאת בכמות קטנה מטמאים רק במגע, ומי חטאת בכמות גדולה מטמאים גם במשא: "למעלה מהם נבילה ומי חטאת שיש בהם כדי הזייה שהם מטמאין את האדם במשא, לטמא בגדים (במגע) וחשוכי בגדים במגע" (מ"ב). אם כן, הם מטמאים שניים. משנת כלים כמשנתנו, אלא שמשנתנו אינה מזכירה כלל את הנוגע. כמו כן במדרש ההלכה: "ומזה מי נדה, מים שהן ראוין לנדה, לטמא אדם ולטמא בגדים. ולא מים שאין בהן כדי הזייה. מה אני מקיים הנוגע ב'מי הנדה' ריבה מי חטאת שיש בהן כדי הזייה, שהן מטמאין במגע ובמשא. 'הנוגע' והנוגע ריבה מי חטאת שאין בהן כדי הזייה, שאין [צ"ל שהם] מטמאין במגע אבל לא במשא" (ספרי זוטא, יט עא, עמ' 314)<sup class="footnote-marker">24</sup><i class="footnote">וכן בדרשת הספרא אחרי מות שנצטט בפירושנו למשנה ט.</i>. מדרש ההלכה אינו מזכיר את נושא הנבלה, ואולי לא עמדה נוסחה זו במשנת כלים לפני עורך המדרש.
ההלכה שמי חטאת מטמאים חוזרת הרבה במשניות בכלל, ובמיוחד במשנת פרה (פ"ט מ"ו; פ"ט מ"ט; פ"י מ"ד ועוד). עם זאת, האבחנה בין מי חטאת שיש בהם כדי הזיה למי חטאת שאין בהם כדי הזיה אינה מופיעה בכל מסכת פרה. ייתכן שהיא נשמטה, ובכל פעם שנאמר בה שמי חטאת מטמאים מתכוונים לכמות שיש בה כדי הזיה. אבל העובדה שהדבר לא נאמר בסדרה גדולה של הלכות מפתיעה ודורשת עיון.
<b>מטמא שנים ופוסל אחד פרש מטמא אחד ופוסל אחד</b> – כדין הנושא את הזב (לעיל משנה ה), או הנושא אותו.
המשנה פשוטה, אלא שהיא סותרת משנה קודמת: "כל הנושא ונישא על גבי נבילה טהור" (מ"ג). רמב"ם, רע"ב ובעקבותיהם פרשנים נוספים, כולל אלבק, מתרצים שמשנתנו מדברת על מסיט, והמסיט טמא כאמור במשנה ג: "חוץ מן המסיט". הפתרון מחוכם<sup class="footnote-marker">25</sup><i class="footnote">הרמב"ם מתבסס על הבבלי, חולין קכד ע"ב, והמשנה שם פ"ט מ"ד, ברם כל מה שנאמר שם הוא שהמסיט חייב, ומוסבר שם: "אחד הנוגע ואחד המסיט בלא נישא", אבל אין בכך כדי הסביר שגם משנתנו היא במסיט בלבד אלא כדי להוכיח שההלכה במשנה ג היא גם ההלכה במשנת חולין, כפי שאמרנו בפירושנו לחולין ולמשנה ג לעיל.</i>, אבל איננו פשט המשנה ואין להניח שהעורך עירב מסיט עם נושא ואלו הלכות נפרדות, כאמור בכל הפרק<sup class="footnote-marker">26</sup><i class="footnote">כבר הקשה זאת בעל משנה ראשונה ופלפל לתרץ מדוע לא חש התנא להבחין בין מסיט לנושא. </i>. במשנה ג אלבק מסביר שמדובר בנושא נבלה ולא בהסיטה. בתֵאוריה ניתן להבין כך, אבל למעשה אם הוא מרים נבלה הוא גם מסיט אותה. מדובר במקרה שהבהמה מתה בידיו או שכבר הייתה למעלה, ועתה הוא מחזיק אותה. להערכתנו יש בכך כדי הסטה, ודי אם הנבלה נשענת עליו ובלעדיו תיפול כדי שתהיה זו הסטה. להערכתנו זה פתרון הרמוניסטי שאינו עולה בקנה אחד עם פשט המשנה. בעל תוספות יום טוב תיקן את משנה ג ובמקום "נושא ונישא" קרא "נושא" בלבד או "נושא וניתן". לדבריו כך גורס רמב"ם, וכך יש גם לתקן בנוסח הרע"ב. גם הוא מודה שבנוסח הרע"ב לא כך כתוב אך "והמתקן לא הפסיד", ובאשר לרמב"ם נפלה בידיו נוסחה משובשת כפי שברור מפירוש הרמב"ם עצמו בכתב ידו. לתיקון זה אין גם הד בכתבי היד. אין גם לתרץ שמשנה ג בכלים ומשנתנו באדם, שכן בשתיהן הנוסח דומה. אין זאת אלא שלפנינו סתירה, מחלוקת בין המשניות.
אפשרות דחוקה היא שהמילה "נבלה" נוספה בטעות, בהשראת מסכת כלים, ומשנתנו מתמקדת במי חטאת בלבד. כמו כן צריך עיון הצירוף "נבלה ומי חטאת". הצירוף מופיע גם במשנת כלים וגם במשנתנו, ואמנם הלכותיהם זהות אבל הצירוף עצמו קשה, וכי מה הקרבה בין שני מושגים הפוכים אלו?
ההלכה בדבר נבלה שנויה גם במסכת חולין בסגנון אחר: "עור שיש עליו כזית בשר, הנוגע בציב היוצא ממנו, ובשערה שכנגדו, טמא. היו עליו כשני חצאי זיתים מטמא במשא, ולא במגע, דברי רבי ישמעאל. רבי עקיבא אומר לא במגע ולא במשא. ומודה רבי עקיבא בשני חצאי זיתים שתחבן בקיסם והסיטן שהוא טמא, ומפני מה רבי עקיבא מטהר בעור, מפני שהעור מבטלן" (פ"ט מ"ד). עור שיש עליו כשני חצאי זיתים הרי הוא למעשה נבלה, ומצינו אפוא סדרת דעות בנושא:
טומאת נבלה
המשנה מסבירה את דעת רבי עקיבא שמגע אינו מטמא בכך שהבשר בטל כלפי העור, מכאן שאם זו נבלה שלמה גם רבי עקיבא יודה. לאחר שלמדנו את מ"ג בפרקנו וראינו שיש שאינם מטמאים את הנוגע בנבלה שלמה קרוב להניח שזו גם דעת רבי עקיבא. בבבלי (חולין קכד ע"ד) מופיעות הגבלות וחל צמצום של עמדת רבי עקיבא. חכמי בבל מסתייגים בבירור ממסורת ארץ-ישראלית זו. עוד מופיעה בבבלי מסורת אחרת למשנה שממנה משמע שלדעת רבי עקיבא מטמא רק במגע, ואינו מטמא במשא, אלא אם כן בא לכדי נגיעה: "רבי עקיבא אומר: הנוגע והנושא, את שבא לכלל מגע – בא לכלל משא, לא בא לכלל מגע – לא בא לכלל משא" (שם), אבל מסיט בלא נגיעה חייב.
מאחר שכבר מצינו את העמדה (המיוחסת בברייתא שבבבלי לרבי עקיבא) שרק מגע מטמא ולא משא, הרי שקל להעמיד את משנה ח בפרקנו כרבי עקיבא, ואת תנא קמא במשנה ג שסובר כרבי עקיבא בחד ופליג עליה בחד. העמדה שהנוגע אינו מטמא סותרת לכאורה את המקרא שבו נאמר "מבשרם לא תאכלו ובנבלתם לא תגָעו טמאים הם לכם" (ויקרא יא ח, שם לו [לגבי שרץ]; דברים יד ח). אבל בהמשך נאמר לגבי שרץ עוף "ולאלה תטמָאו כל הנֹגע בנבלתם יטמא עד הערב" (ויקרא יא כד, שם כז), אם כן גם הטומאה היא רק טומאה קלה, וניתן לכנות דין זה "טהור" כיוון שאינו טמא אלא טומאה קלה.
במדרשי ההלכה ניכרת התחבטות בהלכה: "מתוך שנאמר 'ובנבלתם לא תגעו', יכול יהו ישראל חייבין על מגע נבלות? תלמוד לומר 'מאלה', יש מאלה חייב יש מאלה פטור. אוציא את ישראל שאינן מוזהרין על אבות הטומאה כל ימות השנה, ולא אוציא את הכהנים שהן מוזהרין על אבות הטומאה כל ימות השנה, שנאמר 'אמור אל הכהנים בני אהרן ואמרת אליהם', תלמוד לומר 'מאלה' וגו' " (ספרא, ויקרא, דבורא דחובה, פרק יז ה"ב, כד ע"א). אם כן כוהנים אסורים לגעת בנבלה ולא ישראל. לא נאמר כלל שנבלה מטמאת, אלא שיש איסור נגיעה כשלעצמו, ולכל היותר בחלק מהמקרים יש טומאה, "מאלה".
באותו מדרש בפרשה נוספת: " 'ובנבלתם לא תגעו', יכול יהו ישראל מוזהרים על מגע נבילות? תלמוד לומר 'אמור אל הכהנים בני אהרן ואמרת אליהם לנפש לא יטמא בעמיו', הכהנים אין מטמאים למתים, ישראל מטמאים למתים. קל וחומר, אם מטמאים למתים חמורים, לא יטמא לנבילות הקלות? הא מה אני מקיים 'ובנבלתם לא תגעו'? ברגל. אחרים אומרים 'ובנבלתם לא תגעו', יכול אם נוגע אדם בנבילה ילקה את הארבעים? תלמוד לומר 'ולאלה תטמאו'. או 'ולאלה תטמאו', יכול אם ראה אדם את הנבילה ילך ויטמא בה? תלמוד לומר 'ובנבלתם לא תגעו', הא כיצד? הוי אומר רשות" (ספרא, שמיני, פרק ד ה"ט-ה"י, מט ע"א). התירוץ הראשון מופיע גם בבבלי (ראש השנה טז ע"א). שני תירוצים כאן. הראשון הוא שלישראל מותר לגעת בנבלות, אבל לתרומה ולקודש (ברגל כשהוא בירושלים ובמקדש) אסור לו לגעת, ואם נגע נטמא. בשפה הלכתית, נבלה מטמאת לתרומה ולא לחולין, וממילא גם משנה ג בחולין ומשנה ח בתרומה. בשם "אחרים" מוצע ההסבר שאמנם אסור לגעת בנבלות, אך אין מדובר על טומאה אלא שהאיסור הוא רשות, ו"רשות" היא מצווה קלה, כמו שפירשנו בעקבות ליברמן ואלון (ביצה פ"ה מ"ב; תוס', שם פ"ד ה"ד ועוד). אם כן שוב אין מדובר בטומאה אלא באיסור נגיעה רופף, שאין בו עונש. למצב כזה ניתן לקרוא טהור או טמא (מן הסתם טומאה קלה).
לגבי נבלת שרץ העוף שנינו: "רבי יוסי הגלילי אומר 'ונוגע בנבלתם יטמא', במגע הם מטמאים ואין מטמאים במשא. והלא דין הוא, ומה אם בהמה שלא עשה דמה כבשרה מטמא במשא, שרץ שעשה דמו כבשרו אינו דין שיטמא במשא? תלמוד לומר 'ונוגע בנבלתם יטמא', במגע הם מטמאים ואין מטמא במשא. רבי עקיבא אומר 'ונוגע בנבלתם יטמא', לרבות כלי עצם" (ספרא, שמיני, פרשה ט ה"ו-ה"ז, נו ע"א). הדין של רבי יוסי הגלילי הוא כמו הברייתא בחולין, אם כי אין כאן דיון בנבלת בהמה אלא בנבלת שרץ. דעת רבי עקיבא אינה ברורה ולא ידוע מה הוא אומר על טומאת מגע ומשא, אבל ברור שבמשהו הנבלה מטמאת, ואם נבלת שרץ היא כנבלת בהמה הדברים עומדים בניגוד לברייתא שבבבלי חולין.
לסיכום, בנושא טומאת נבלה יש סדרת מחלוקות, ולפחות חלק מהעמדות "חשודות" אולי כניסיון ליישב בין משנה ג למשנה ח. כפשוטן לפנינו שתי משניות חלוקות, ומאחר שראינו שיש בנושא סדרת מחלוקות אין בכך תימא.

Mishnah 9

<b>האוכל מנבלת עוף טהור</b> – נבלת עוף טהור היא עוף טהור שלא נשחט כהלכה. אין הוא בבחינת נבלה, ומטמא רק בעת אכילתו (משנה, טהרות פ"א מ"א). על המצב המוזר שיוצרת הלכה זו עומדת כבר המשנה: "האוכל מנבלת העוף הטהור והיא בבית הבליעה מטמא בגדים. הנבלה עצמה אינה מטמאה בגדים. הרי זה אומר מטמאיך לא טמאוני ואתה טמאתני" (פרה פ"ח מ"ד). נבלת עוף טהור אינה אוכל שכן אינה ראויה למאכל, ולכן אינה נטמאת בטומאת אוכלין (שם וכן משנה, אהלות פי"ג מ"ח). אבל היא נחשבת לאוכל (לטמא טומאת אוכלין) אם בעל הבית חשב לאכלה, או חשב למכרה לנכרי, כדברי המשנה: "שלשה עשר דבר בנבלת העוף הטהור צריכה מחשבה ואינה צריכה הכשר" (טהרות פ"א מ"א). "מחשבה" היא התכנון למכרה לגוי, ו"הכשר" הוא העברתה במים, שכן רק מה שהורטב במים נחשב כגמר מלאכה. <b>והיא בבית הבליעה</b> – באמצע האכילה. זה המצב שבו היא מטמאת טומאת אוכלין, וכך במקבילות. <b>מטמא שנים ופוסל אחד</b> – האוכל טמא ומטמא שניים.<b> הכניס ראשו לאויר התנור </b>[<b>טהור</b>] – נוסף בשוליים,<b> וטהור התנור</b> – האדם הטמא אינו מטמא את התנור. אמנם התנור נטמא מאווירו, כלומר בהכנסת אוכל טמא לחלל התנור (משנה, כלים פ"ח מ"א; שם מ"ג; שם מ"ח; פ"ט מ"ו ועוד), אלא שמה שמטמא בגדים אינו מטמא אדם וכלי חרס, והוא ששנינו לעיל במשנה א: "ואינו מטמא לא אדם ולא כלי חרס". כך הר"ש, והרמב"ם רומז לכך שמדובר במי שכבר בלע את הבשר ככתוב בהמשך, ואזי הוא כמי שפרש ומטמא רק אחד (בגדיו) ולא יותר. הנבלה עצמה אינה מטמאת משום שבלוע אינו מטמא, ואמנם ראינו בנושא מחלוקת (ראו פירושנו לעיל פ"ג מ"ג; אהלות פ"ג מ"ב), אך זו עמדתה של משנתנו. <b>הקיאה או בלעה</b> – אם הקיא הרי שהאוכל הטמא לא נאכל ואם בלע אותה הרי שבלוע אינו מטמא, ואף על פי כן <b>מטמא אחד ופוסל אחד</b> – האוכל הוא ראשון לטומאה שמטמא רק אדם אחר (ולא כלים) והאדם האחר (השני) רק פוסל אוכל (תרומה) ואינו מטמא אותו. אבל בתוספתא שנינו: "הקיעה ובלעה מטמא שניים ופוסל אחד, בלעה וחזר והקיאה אבית הבליעה מטמא אחד ופוסל אחד" (פ"ה ה"ט, עמ' 680). ניכר שבעל התוספתא הכיר את המשנה ופירש (כפשט) שהקיאה או בלעה, אבל אם הקיאה ובלעה – הרי זה כאוכל רגיל.<b> וכשהיא לתוך פיו עד שלא</b> – מילה זו חסרה בדפוס ובעדי נוסח נוספים,<b> יבלענה טהור</b> – לפני שהבשר הגיע לבית הבליעה עדיין אין הוא מטמא, ולאחר שנאכל הוא מטמא רק אחד.
ההלכה שנבלת עוף טהור מטמאת רק באכילה היא כמובן חידוש של חכמים הנשען על פסוקי המקרא. כן שנינו בספרא (אחרי מות, פרק יא ה"ב-הי"ד, פד ע"ד - פה ע"א – בדילוגים) במדרש המנוסח כבר בהשראת משנת טהרות, או בהשראת המקורות שבהם משתמשות גם משנת טהרות וגם משנתנו:
ב) "אשר תאכל אין אכילה פחותה מכזית. 'או אשר תאכל נבילה' פרט לחרטום ולצפורניים ולכנפיים ולנוצה ולבצים" – אכילה היא כזית, וחרטום וציפורניים אינם בכלל אכילה.
ג) "יכול יהא מטמא בגדים בתוך המעיים? תלמוד לומר 'יכבס בגדיו ורחץ במים וטמא עד הערב וטהר', אינו מטמא בגדים בתוך המעיים. יכול לא יטמא בגדים בתוך המעיים אבל תטמא בגדים בתוך הפה? תלמוד לומר 'נפש', (אבבית) [בבית] נפש היא מטמאה ולא בתוך המעיים ולא בתוך הפה" – הטומאה היא טומאת גוף בלבד, ואינה מטמאת את בגדי האוכל לא בעת האכילה ולא לאחר מכן. משנתנו מוסיפה שאמנם אינו מטמא בטומאה החמורה, אך הוא מטמא אחד ופוסל אחד.
ה) "יכול תהא נבלת בהמה מטמא בגדים אבית הבליעה? תלמוד לומר 'נבילה וטריפה לא יאכל לטמאה בה', את שאין לה טומאה אלא אכילתה, יצאת נבלת בהמה שהיא מטמאה עד שלא יאכלנה" – נבלת עוף טמא אינה מטמאת באכילה.
ו) "יכול נבלת עוף תטמא מן הכתוב, ונבלת בהמה מקל וחומר? תלמוד לומר 'בה', בה את מטמא בגדים בבית הבליעה, אין את מטמא בנבלת בהמה בבית הבליעה" – נבלת בהמה אינה מטמאת באכילה.
ז) "יכול אף נבלת עוף הטמא תהא מטמא בגדים בבית הבליעה? תלמוד לומר 'אשר תאכל נבלה וטריפה', את שאיסורו משום בל תאכל נבילה, יצא עוף טמא שאין איסורו משום בל תאכל נבילה דברי רבי יהודה..." – וחכמים בהמשך נשענים על דרשה אחרת.
ח) "...ואם כן מה תלמוד לומר נבילה? פרט לשחוטה" – עוף שחוט אינו מטמא גם אם לאחר מכן התברר שהשחיטה פסולה.
ט) "אמר רבי מאיר ומה אם נבלת בהמה שהיא מטמא במגע ובמשא שחיטתה מטהרת טריפה מטומאתה, נבלת העוף שאינה מטמא במגע ובמשא, אינו דין שתהא שחיטתה מטהרת טריפה מטומאתה..." – עוף שנשחט שוב אינו מטמא, גם אם התברר שהשחיטה פסולה ויש לו דין נבלה (כמו ח).
...רבי יוסי אומר דיה כנבלת בהמה שחיטתה מטהרת ולא מליקתה – נמלק העוף והתברר שהמליקה פסולה, העוף מטמא.
יג) "נמצאת את אומר היה אוכל בנבלת עוף טהור וידו אחת על גבי התנור וידו אחת על גבי חבירו שניהם טהורים" – הטמא מאכילת עוף אינו מטמא. הלכה זו מצומצמת במשנה למי שהכניס ראשו לתוך התנור, ואילו בספרא היא מורחבת לנוגע בגב התנור, ולא ברור למה לא יטמא את שניהם.
יד) "מנין שאינו מדבר אלא בטומאת מקדש וקדשיו? הזהיר וענש על ידי טומאה וחייב קרבן על ידי טומאה, מה קרבן שחייב להלן על ידי טומאה בטומאת מקדש וקדשיו, אף עונש ואזהרה אמורים כאן על ידי טומאה בטומאת מקדש וקדשיו" – העונש הכתוב במקרא חל על הנכנס טמא למקדש. אדם רגיל אינו חייב בטהרה, ואם נטמא ולא נטהר אינו נענש.
האוכל שבמעי האוכל נקרא אוכל בלוע וממשנתנו משמע שאינו מטמא, ברם במשנה יב נראה שהוא מטמא. אמנם בדרך כלל נקבע שהבלוע אינו מטמא (ראו פירושנו לפ"ג מ"ג), אבל האוכל אוכל טמא מטמא, וגם האוכל נבלה היה ראוי לטמא.
לאחר הבליעה האוכל נחשב למי שפרש, וכפי שראינו לעיל מי שפרש מטמא אחד ופוסל אחד. ייתכן שעל אדם זה נאמר שאם הכניס ראשו לתנור התנור טהור, אבל אם הכניסו בעוד הבשר בפיו נטמא התנור. מכיוון שבמקרה כזה התנור הוא שני (לאחר האדם והאוכל עצמו) הרי שאינו מטמא את התנור לא מאווירו ולא בנגיעה מאחוריו.
משנתנו אינה עוסקת בשאלה כמה מהנבלה הוא אמור לאכול, ובתוספתא זו המחלוקת הקבועה בין רבי אליעזר כמייצג בית שמאי לבין רבי יהושע כממשיך דרכם של בית הלל: "כביצה לטמא טומאת אוכלין דברי רבי יהשע. רבי אליעזר אומר זה וזה<sup class="footnote-marker">27</sup><i class="footnote">הכמות של האוכל צריכה להיות כביצה כדי שתהיה זאת ארוחה, אבל כזית כדי לקבל טומאה. זו עמדת משנת טהרות (פ"א מ"א), וראו פירושנו שם. </i> כזית, ורבי חנינא אומר זה וזה כביצה" (פ"ה הי"א, עמ' 680). משנת טהרות נוקטת בדרך הפשרה: כביצה לטמא טומאת אוכלין, וכזית בבית הבליעה (פ"א מ"א, וראו פירושנו שם).

Mishnah 10

עתה המשנה עוסקת באלו שמטמאים רק במגע.
<b>הנוגע בשרץ</b> – הכוונה לשמונה השרצים המנויים בספר ויקרא: "וזה לכם הטמא בשרץ השֹרץ על הארץ החֹלד והעכבר והצב למינהו. והאנקה והכח והלטאה והחֹמט והתנשמת" (יא כט-ל). מטבע הלשון "שמונה שרצים" רגיל במקורות (משנה, שבת פי"ד מ"א; חולין פ"ט מ"ב ועוד). שרץ מת הוא טומאה קלה בלבד, ומטמא רק בנגיעה (משנה, כלים פ"א מ"א). המשנה הבאה מדמה אותו לבעל קרי, שהוא מי שיצאה ממנו שכבת זרע. <b>ובשכבת זרע – </b>של איש בריא, היא טומאת קרי. שכבת הזרע נזכרת במקרא: "ואיש כי תצא ממנו שכבת זרע ורחץ במים את כל בשרו וטמא עד הערב. וכל בגד וכל עור אשר יהיה עליו שכבת זרע וכֻבס במים וטמא עד הערב. ואשה אשר ישכב איש אֹתה שכבת זרע ורחצו במים וטמאו עד הערב" (ויקרא טו טז-יח). בתורה מדובר על שלושה סוגי נטמאים: בגד שנוגע בשכבת זרע, אישה (אדם) שנגעה בו שכבת זרע והאדם עצמו. הזב עצמו שראה רק ראייה אחת או שתיים<sup class="footnote-marker">28</sup><i class="footnote">ראו להלן מ"ו, ושם רמזנו למחלוקת בית שמאי ובית הלל על הרואה שתי ראיות. </i> טמא רק טומאת ערב, כלומר ששכבת הזרע מטמאת אחד ופוסלת אחד.
למשנה ברור שהשרץ קל כמו שכבת זרע, אבל בתוספתא שנינו: "חומר בשרץ שאין בשכבת זרע, ובשכבת זרע שאין בשרץ. חומר בשרץ שהשרץ לא חלקה טומאתו, ושכבת זרע חלוקה טומאתה. חומר בשכבת זרע ששכבת זרע מטמא בכל שהוא, והשרץ אינו מטמא אלא בכעדשה" (כלים בבא קמא פ"א ה"א, עמ' 569). הברייתא בחרה בשיטת עריכה של היררכיה בטומאות בעקבות המשנה בראש כלים המונה את היררכיית הטומאות, והתוספתא בחרה בשיטת העריכה של "חומר ב-... מב-...", גם זו שיטת עריכה מוכרת ומקובלת במקורות ומופיעה במשניות ובברייתות רבות. כל הפרק השלישי בתוספתא זבים ערוך בשיטה זו.
המשנה והתוספתא אינן חלוקות. יש בשרץ גם חומרה, שיש בו צורך בגודל מינימלי, אבל המשנה בחרה לסדר את החומרות. גם המשך פרק התוספתא (פ"ג) ערוך באותה שיטה. <b>ובטמא מת</b> – לא במת עצמו אלא במי (במה) שנגע בו, או ישב עליו.
<b>ובמצורע בימי ספרו</b> – כאשר מתברר שהמצורע נקי הוא ניגש לכוהן, הכוהן מאשר את טהרתו והוא מקריב קרבן ומתגלח, טובל והוא טהור למשך שבעה ימים (ויקרא יד ח), אך עדיין מנודה לביתו. לאחר שבעת הימים הוא טובל ומתגלח שנית, מקריב במקדש וטהור לביתו. אם כן, בימי ספרו הוא טהור באופן חלקי. המדרש מדגיש שאינו מטמא בביאה, במשכב ובמושב: "ומה אם בימי ספרו שאינו מטמא בביאה מטמא בגדים במגע, בימי גמרו שמטמא בביאה אינו דין שיטמא בגדים במגע? אם כן למה נאמר 'וכבס המטהר את בגדיו' מלטמא משכב ומושב מפני שהם שני כבוסי בגדים אחד מלטמא משכב ומושב, ואחד מלטמא בגדים במגע" (ספרא, מצורע, פרשה ב ה"ו, עא ע"א). בימי ספרו הוא עדיין מטמא בגדים במגע, אך לא במושב ולא במשכב, ואינו מטמא אדם. כמו כן: "הין אם הקיל בימי ספרו שאינו מטמא משכב ומושב ואינו מטמא בביאה" (שם שם ו, עא ע"א).
<b>ובמי חטאת שאין בהם כדי הזייה</b> – מי חטאת שיש בהם הזיה מטמאים גם במשא (משנה, כלים פ"א מ"א-מ"ב, ובמשנה הקודמת), <b>ובנבלה</b> – המטמאת במשא, כאמור במשנה הקודמת (ובניגוד לחכמים במשנה ג לעיל),<b> ובמרכב</b> – משנה ח לעיל עסקה בנושא את המרכב, וקל וחומר הנוגע בו (משנה, כלים פ"א מ"ג),<b> מטמא אחד ופוסל אחד</b> – אינו מטמא אדם אך מטמא בגדים. כמו ששנינו במסכת אהלות (פ"א מ"א), אדם הנוגע במת הוא אב הטומאה אבל מטמא אדם אחר רק בטומאת ערב, אבל כלים הנוגעים במת מטמאים כלים או אדם להיות אב הטומאה, ורק השלישי הוא ולד הטומאה. <b>זה הכלל כל הנוגע באחד מכל אבות הטמאות בתורה מטמא אחד ופוסל אחד</b> – המשפט במשנה קשה. השאלה המרכזית היא על מה הכלל מוסב. ברור שלמרות ניסוחו אין הוא כלל רחב וכללי, שהרי בכל הפרק נמנו הנוגעים באבות הטומאות מן התורה, ונאמר שפוסלים שניים. אפשרות אחת היא שהכוונה לרשימה המנויה בראשית המשנה, ואזי מבנה המשנה ברור ולכיד, אבל המינוח "אבות הטומאות מן התורה" הוא מתמיה, שהרי מדובר בדברים שאינם מן התורה (כמי חטאת) ובכאלה שטומאתם משנית, כגון מעט מי חטאת ונבלה שטומאתה שנויה במחלוקת, כפי שראינו. האפשרות השנייה היא לפרש כמו הרמב"ם (להלן). <b>חוץ מן האדם</b> – גם משפט זה קשה, שכן כוונתו עמומה: האם האדם שנגע באבות הטומאות מטמא שניים, או להפך, שאדם שנגע באחד מאלה (שנגע במי שנגע בטמא מת) מטמא שניים? <b>פרש מטמא אחד ופוסל אחד</b> – זה הדין הקבוע החוזר בכל הפרק, ואין הוא חל רק על אבות הטומאות אלא על כל הפרק. אבל בהקשר הנוכחי הוא קשה: מה ההבדל בין תחילת המשפט (שקבע שתמיד מטמא אחד ופוסל אחד), ובין הקטע הנוכחי שרק כאשר פרש מטמא אחד ופוסל אחד?
רמב"ם מפרש שהכלל אינו קשור לראשית המשנה אלא לכל הפרק, וכוונתו לכלול את כל הטומאות חוץ מאלו שנמנו במהלך הפרק, וחוץ מן האדם. במשנת אהלות פ"א מ"ג מדובר על אדם הנוגע במת. הוא עצמו "טמא שנים"<sup class="footnote-marker">29</sup><i class="footnote">כך בלשון משנתנו, ומשנת אהלות אינה משתמשת במינוח.</i>, אבל הנוגע בו טמא אחד. אבל אם אלו כלים שנגעו במת וכלים בכלים השלישי גם הוא טמא, ואם כלים נגעו באדם, אדם וכלים וכלים באדם גם הרביעי טמא. משנתנו מתאימה רק למקרה של כלים בכלים, ובצורה מצומצמת זו אפשר להבין את משנתנו.
רמב"ם פירש שהכלל חל על כל המקרים של טומאות חוץ מאלו שנמנו במהלך הפרק שמטמאים שניים, וחוץ מאדם, ותמיד במצב שכבר פרש. כלומר המשפט "פרש מטמא אחד..." הוא תנאי לכלל הבסיסי. יש לקרוא אפוא: "זה הכלל כל הנוגע באחד מכל אבות הטמאות בתורה, ופרש מטמא אחד ופוסל אחד – חוץ מן האדם". וקשה.
הצעה שלישית הציע הר"ש. הוא פירש את הכלל כחל על המשנה שלנו, והוא עוסק בכלים בלבד, ואם אדם נגע בטומאה לעתים הוא טמא שניים. הרא"ש ותוספות יום טוב פירשו את המשפט כמתייחס לראשית המשנה, שמי שנוגע באלה המנויים בראש המשנה, חוץ מהנוגע במת, מטמא אחד, ולפי משנת אהלות נוסיף שעל הנוגע במת משנתנו אינה מדברת כלל, אלא רק על הנוגע במת שמטמא רק אחד. בדרך כלל אכן הוא מטמא אחד, אלא אם כן אדם מעורב בתהליך. הווה אומר שכלים שנגעו במת וכלים בכלים, הכלים השניים נטמאים בטומאת ערב והראשון רק מטמא אחד. אם הנוגע הוא אדם, או השני הוא אדם, האדם טמא טומאת שבעה, ולכן נאמר "חוץ מן האדם". ההלכה אפוא ברורה אך הניסוח "אבות הטומאות" מופרז, ומכל מקום אין מדובר כמה מטמאת הטומאה (השרץ עצמו, הזב עצמו) אלא כמה מטמא מי שנגע באלו שמנויים ברשימה, שהם עצמם כבר טמאים רק בגלל נגיעה שנפסקה.
במשנת כלים שנינו: "אבות הטומאות השרץ, ושכבת זרע, וטמא מת, והמצורע בימי ספרו, ומי חטאת שאין בהם כדי הזייה. הרי אלו מטמאין אדם וכלים במגע וכלי חרש באויר ואינם מטמאין במשא" (פ"א מ"א). להערכתנו לפנינו קבוצה ספרותית של טומאות קלות. המינוח "אבות הטומאות" אינו זהה למונח "אב הטומאה" שהוא טומאה חמורה, אלא הם מכונים "אבות" משום שהם מחוללי טומאה, כלומר הם עצמם טמאים. לקבוצה זו צורף טמא המת. טמא מת היה טהור וניתן לטהרה, ולכן הוא חריג. ייתכן שמדובר בחרס שנטמא בטומאת מת שאי אפשר עוד לטהרו; להערכתנו הוא הובא רק בשל אזכורו במשנה הבאה. הנבלה גם היא טומאתה בגופה. עם זאת, כל אלה אינם טמאים טומאה חריפה. המשנה משתמשת אפוא במונח הלכתי מקובל, אך במשמעות אחרת. ייתכן שמי שהשתמש במינוח "מטמא שנים" גם השתמש במשמעות זאת של המינוח "אבות הטומאות"<sup class="footnote-marker">30</sup><i class="footnote">אבל ראו בבלי, בבא קמא ב ע"א, שפירש שאבות הטומאות מטמאים אדם ובגדים, בניגוד למשנתנו שאותה כנראה לא הכיר או לא הכיר בה.</i>.
נמצאנו למדים שלמונח "אבות טומאה" שתי משמעויות, האחת במערך היררכי-משפטי מדוקדק והאחרת במסגרת הסבר לסיבת הטומאה, ולמעשה אין לו משמעות הלכתית. ואכן במערך הלכות טומאה כלולים שני מרכיבים, האחד הוא ההסבר הכללי העממי יותר, והאחר הוא הניתוח והניסוח המשפטי. בעקבות המקורות אנו נוטים לראות בכל ביטוי משמעות משפטית, אבל צריך לשמור ולזכור שהמשמעות הפשוטה לא נעלמה. כך גם המושג "מגע" עשוי להיות מונח הלכתי מצומצם (מגע, ולא משא), והוא כינוי כללי להעברת הטומאה.
במשמעות זאת מופיע המונח גם בחיבור מאוחר כפסיקתא זוטרתי: " 'או נפש אשר תגע בכל דבר טמא'. זקנים הראשונים היו אומרין יכול אם יגע אדם בנוגע טמאות יהא חייב? תלמוד לומר 'בנבלת חיה טמאה', מה אלו מיוחדים שהם אבות הטומאות יצא דבר שאינו אב הטומאה" (ויקרא יג ע"ב). אבות הטומאות הם אפוא בניגוד ל"נוגע בטומאות". ביניהם יש כאלה הטמאים טומאה חמורה (מת, זב, נידה), ויש שטומאתם קלה.
במשנה מובאות שבע דוגמאות, שלוש בנות מילה אחת, שתיים המתוארות בכמה מילים, ושוב שלוש שלהן מילה אחת (כולל "טמא מת" שהוא שתי מילים, אך קצרות ובסמיכות). כידוע שיננו את המשנה במנגינה, ומבנה ספרותי שוויוני מקל על הקצב וממילא גם על הזיכרון.
בתוספתא שנינו: "הנוגע בנימי מרכב, ובצמר נבלה, ובמי חטאת שאין בהן כדי הזייה, מטמאין שנים ופוסל אחד. בקרן של נבלה בעץ של מרכב, ובמי חטאת שיש בהן כדי הזאה, מטמא שניים ופוסל אחד. בין באדם בין בכלים. פירש מטמא אחד ופוסל אחד בבועל נדה ובעבודה זרה מטמא אחד ופוסל אחד" (פ"ה ה"ה, עמ' 579). רק הרישא שייכת למשנתנו, והיא מוסיפה שלא רק הנוגע בנבלה (מטמא שניים ופוסל אחד) אלא גם הנוגע בחיבורים שלה.
בתוספתא מובאת הלכה המסכמת ונוגעת לכמה משניות:
1. הנוגע בזיבו של זב, וברוקו, ובשכבת זרעו, ובמימי רגליו, ובדם הנדה, מטמא שנים ופוסל אחד. פירש מטמא אחד ופוסל אחד. אחד הנוגע ואחד הנושא. 2. נושא ומסיט אין בהם, שאין לך דבר שאין בו רוח חיים ומטמא בהיסט, אלא דבר שיש בו רוח חיים (פ"ה ה"ד, עמ' 680). הכלל הראשון הוא המשנה לעיל (מ"ו); הכלל השני הוא שרק אדם מטמא בהיסט ובנשיאה, וכנראה יש לתקן "נישא ומסיט"<sup class="footnote-marker">31</sup><i class="footnote">ראו הערת ליברמן, תוספת ראשונים, עמ' 137.</i>, וקשה.

Mishnah 11

<b>בעל קרי כמגע שרץ</b> – טמא כמו נוגע בשרץ, כלומר טמא עד הערב וטובל,<b> ובועל נדה כטמא מת</b> –בועל נידה טמא שבעה ימים, כמי שנגע במת,<b> אלא שחמור ממנו</b> – מטמא מת,<b> ובועל נדה שהוא</b> – בועל הנידה,<b> מטמא משכב ומושב בטומאה קלה</b> – המשכב והמושב שבועל הנידה יושב עליהם טמאים רק עד הערב<b> </b>ופוסלין אחד, כלומר:<b> לטמא אוכלין ומשקין – </b>כאן המשנה קובעת שבועל נידה חמור ממת משום שהוא מטמא משכב ומושב. במסכת כלים (פ"א מ"ג-מ"ד) מסודרת היררכיה של טומאות ושם המת טמא מכולם, משום שהוא מטמא גם באוהל. אין כאן מחלוקת הלכתית אלא צורת סידור של החומר, ואין כאן חמור וקל אלא שוני, ולכל טומאה הלכות מיוחדות.

Mishnah 12

המשנה האחרונה גם היא מסיימת בכלל, לעניין אחר, וגם היא עוסקת בטומאות קלות, כמו המשנה שלפניה. לפי הכותרת היא מונה את הפוסלים את התרומה, אבל למעשה היא מונה רק קבוצה מוגדרת וקטנה של פוסלי תרומה בגין טומאה קלה. כן שנינו: "...ספק דברי סופרים: אכל אוכלים טמאים, שתה משקים טמאים, בא ראשו ורובו במים שאובין, או שנפלו על ראשו ורובו שלשה לוגין מים שאובים, ספיקו טהור. אבל דבר שהוא אב הטומאה והוא מדברי סופרים ספיקו טמא" (משנה, טהרות פ"ד מי"א), וכן: "...אבל בטומאה קלה, כגון אכל אוכלים טמאים, ושתה משקין טמאים, בא ראשו ורובו במים שאובים, או שנפלו על ראשו ועל רובו שלשה לוגין מים שאובין... ספיקו טהור, רבי יוסי מטמא" (משנה, מקוואות פ"ב מ"ב). רבי יוסי מטמא במקרה של ספק, מסיבות אחרות וללא קשר לטומאה הקלה. הרשימה מופיעה גם ברשימות האמוראיות של גזרות יח דבר שבהן גברו בית שמאי על בית הלל, ונביא זאת להלן.
<b>אילו פוסלים את התרומה</b> – ואז התרומה פסולה לאכילה ויש לשרפה (מותרת בהנאה).<b> האוכל אוכל ראשון</b> – אוכל שנטמא באב הטומאה והוא טמא טומאת שבעה, <b>והאוכל אוכל שיני</b> – וכן שנינו בטהרות: "הראשון והשני בתרומה טמאים ומטמאים, השלישי פוסל ולא מטמא" (משנה, טהרות פ"ב מ"ד), משנה שהמפרשים המסורתיים התקשו בפירושה עד מאוד<sup class="footnote-marker">32</sup><i class="footnote">ראו רמב"ם, ר"ש וסיכומיהם של קהתי ונויסנר על אתר, ופירושנו למשנה בטהרות.</i>. אבל אם האוכל הראשון הוא חולין הרי שבאנו למחלוקת תנאים (משנה, טהרות פ"ב מ"ב), ולהבדלי נוסח המצויים במשנה שם מ"ד ונדונו בפירושנו. הנוסח הסתמי של המשנה בא לעקוף את השאלות מהרמה המשפטית האם הטמא טמא כראשון או כשני, מה דין משקין, מה הדין לקודש וכו'.
במשנתנו הדברים מוצגים כדעת הכול ובמשנת טהרות המחלוקת היא בין חכמי דור יבנה, אבל בתלמודים היא מנויה כאחת המחלוקות בין בית שמאי לבית הלל שהוכרעו במסגרת גזרות יח דבר<sup class="footnote-marker">33</sup><i class="footnote">סדרת החלטות שנפלו בשלהי ימי הבית השני והוכרעו כבית שמאי, ראו פירושנו לשבת פ"א מ"ד.</i>: "תמן תנינן אילו פוסלין את התרומה: האוכל אוכל ראשון, והאוכל אוכל שיני, והשותה משקין טמאין, והבא ראשו ורובו במים שאובין, וטהור שנפלו על ראשו ורובו שלשת לוגין מים שאובין, והספר, והידים, והטבול יום, והאוכלים, והכלים שניטמאו במשקין" (ירו', שבת פ"א ה"ד, ג ע"ג). הרשימה חוזרת גם בבבלי (שבת יג ע"ב). כפי שרמזנו בפירושנו למשנה בשבת אנו מטילים ספק אם הרשימה האמוראית משקפת את רשימת הגזרות, מכל מקום התלמוד יודע שזו מחלוקת בית שמאי ובית הלל. הרשימה כולה מפנה למשנתנו. הרשימה מצויה גם בברייתא (תוס', טהרות פ"ה ה"ט-ה"י, עמ' 665). הברייתא אינה אומרת מה דינו המדויק של האוכל אוכל ראשון או שני. היא קובעת שבאופן כללי הוא טמא וספקו טהור, אך אינה אומרת אם הוא ראשון לטומאה או שני לה. ספקו אינו נדון במשנתנו, והקביעה שהוא טמא היא לדעת הכול. אם כן, אפילו לפי המסורת האמוראית ההחלטה במסגרת יח דבר הייתה על עצם העניין שהאוכל טמא, אך פרטיה שנויים במחלוקת, ובית הלל התנגדו לכל העניין (שהאוכל טמא) ורבי יהושע, ממשיך דרכם, הקל בדין זה<sup class="footnote-marker">34</sup><i class="footnote">הבבלי מדייק שהאוכל נפסל ואינו מטמא, ושהגזרה היא כרבי יהושע. הפירוש מאולץ ונובע מהמגמה שלא ליצור החלטות שהן כדעת רבי אליעזר השמותי. ראו עוד בבלי, סוטה ל ע"א; חולין לג ע"א, המערבים אכילת אוכל טמא בנגיעה באוכל טמא, ברם כל דין נגיעה הוא שונה ונדון במשניות הבאות. </i>.
נראה שהרשימה במשנתנו מתעלמת מהמחלוקות בפרטים משום שהיא קדומה, משלהי ימי הבית השני. דור מאוחר יותר צומחות מחלוקות על מקרים של שלב ב (ספקות<sup class="footnote-marker">35</sup><i class="footnote">ספקם טהור משום שאלו מוגדרים כדברי סופרים (משנה, טהרות פ"ד מי"א).</i>), ונדונים בירורים משפטיים מה רמתו של הטמא ומה דינו לקודש ולחולין. אבל הקביעה הקדומה הייתה במחלוקת פשוטה יותר, ומשנתנו מסכמת את הקביעה שנדונה אז, זו שהתלמודים מייחסים אותה, במדויק או שלא במדויק, למעמד יח דבר. עוד מוסבר בבבלי (שבת יד ע"ב) טעמה של ההחלטה בגזרה מיוחדת שמא תוך כדי אכילה ייגע בתרומה, ולהלן נשוב לטיעון זה. כפי שנראה אכן ההחלטה שהאוכל אוכל טמא נטמא אינה פשוטה ואינה תואמת את החשיבה המשפטית של חז"ל. בלשון חכמים זו החלטה מ"דברי סופרים", או "גזרה" מיוחדת (אחת משמונה עשרה הגזרות של יח דבר, או שאינה נכללת ברשימה זו). בלשוננו זו החלטה המעידה על חוסר חשיבה משפטית סדורה ולכידה, או נכון יותר על מגבלותיה של המערכת המשפטית הלכידה. כפי שהראינו במבוא הכללי לפירוש המשניות החלטות רבות התפתחו מתוך תקדים שהוכרע על ידי הציבור, עוד לפני שבית המדרש התפתח. לאחר מכן עמלו חכמים לתעל החלטות אלו למערכת משפטית והצליחו במידה רבה, אך לא כל ההלכות מתאימות לאותה חשיבה, ומבחינת החשיבה המשפטית נמצא שתקדים אחד סותר את משנהו. במקרה כזה מה שיוצא מהכלל הוגדר ככזה וניתנו לו מונחים שונים. מכל מקום ההחלטות בנושא מקלות למדי, ורבי יהושע מוביל את ההקלות כהמשך לערעורם של בית שמאי על עצם האיסור.
המשנה פשוטה. לפי כל התנאים האוכל אוכל טמא נטמא. אין מדובר בנגיעה רגילה שבה רמת הטומאה יורדת מנגיעה לנגיעה, אלא במשהו שהוא יותר מנגיעה, אף פחות מחיבור. לפי רבי יהושע האדם האוכל לא יהפוך לראשון לטומאה, אבל ביתר המקרים האדם האוכל נשאר באותה רמת טומאה, או יורד ברמה אחת (אם אכל שלישי?), או עולה ברמת הטומאה במקרה של קודש. לפי רבי אליעזר הוא נשאר תמיד ברמתו. זהו ביטוי ברור לעמדתו הקבועה של רבי אליעזר שעליו נאמר שהשווה מידותיו. שיטה זו עוררה התפעלות בין החכמים: "אמר רבי ישמעאל חיזרתי על כל מדת חכמים ולא מצאתי אדם שמדתו שוה..." (תוס', יבמות פי"ג ה"ד ומקבילות)<sup class="footnote-marker">36</sup><i class="footnote">נראה שהשוואת המידות היא קו במחשבתו ההלכתית של רבי אליעזר כפי שהראה גילת, משנת רבי אליעזר, עמ' 80-74. ראו למשל טהרות פ"ב מ"ב, שם רבי אליעזר מדגים את עקיבותו זו.</i>. במשנה אחרת רבי עקיבא מעדיף את דברי רבי אליעזר על החולקים עליו, ושוב משום שרבי אליעזר השווה את מידתו (משנה, שקלים פ"ד מ"ז). הדיון ההלכתי שם מצביע על כמה מהטיעונים שעמדנו עליהם. מתברר שרבי יהושע וחכמים אחרים שחולקים עליו ביותר מתריסר מחלוקות לא "השוו את מידותיהם", ולא חשו שיש בכך חולשה הלכתית.
<b>והשותה משקין טמאין</b> – גם פרט זה מופיע בשתי המקבילות בטהרות פ"ד מי"א ומקוואות פ"ב מי"ב, ונמנה בתלמודים עם גזרות יח דבר. השותה טמא גם ללא נגיעה, כי אם נגע נטמא, ולמעשה אין שתייה בלי נגיעה, שהרי המשקים תחילה לעולם, כלומר הם תמיד אב הטומאה. אם אכן בית הלל חלקו על כך הרי שחלקו על עצם דין טומאת משקין. דנו בכך במבוא לסדר טהרות.
<b>והבא ראשו ורובו במים שאובין וטהור שנפלו על ראשו ועל רובו שלשת לוגין מים שאובין</b> – הלכה זו חוזרת במקבילות שהבאנו לעיל. עם זאת היא קשה כשלעצמה, למה מי שהתרחץ באמבטיה פשוטה נטמא. ייתכן שיש כאן פעולת מנע הבאה להתריס נגד מי שטובל שלא כהלכה, או אולי התנגדות למי שרוחץ בבית המרחץ הנכרי. הבבלי מתרץ ומסביר: "והבא ראשו ורובו במים שאובין, מאי טעמא גזרו ביה רבנן טומאה? אמר רב ביבי אמר רב אסי: שבתחלה היו טובלין במי מערות מכונסין וסרוחין, והיו נותנין עליהן מים שאובין, התחילו ועשאום קבע – גזרו עליהם טומאה. מאי קבע? אמר אביי: שהיו אומרים: לא אלו מטהרין אלא אלו ואלו מטהרין..." (שבת יד ע"א).
בעקבות הצעתו של הבבלי אנו מציעים השתלשלות דומה. בנספח למסכת אהלות הצענו שהטהרה הקדומה לא הייתה רק בטבילה אלא גם בהתזה של מים שאובים<sup class="footnote-marker">37</sup><i class="footnote">או אולי דווקא במים שאובים?</i>. רק בימי החשמונאים נקבעה טבילת כל הגוף כחובה הלכתית, ושרידי ההלכה הקדומה נשתמרו במקורות, בעיקר באשר לטומאת בעל קרי שהיא טומאה קלה, ולטבילתו של זקן וחולה. ההלכה שמים סתם מטמאים באה לעקור את ההלכה הקדומה. מי שנטהר בדרך זו, אפילו אם היה רק בעל קרי, הופך לטמא יותר. אם אכן בית הלל חולקים על כך (שהרי הם התנגדו לגזרות יח דבר), אז אולי הם גם התירו את הטהרה בהתזה ולא דרשו דווקא מקווה. ואכן בימי הבית שררה הלכתם של בית שמאי<sup class="footnote-marker">38</sup><i class="footnote">ראו ביכלר, בית הלל.</i>, והדבר מתבטא גם בכמות המקוואות שהם ביטוי למימוש הלכתם של בית שמאי<b>.</b>
והספר</b> – גם פרט זה והפרטים הבאים מופיעים ברשימת גזרות יח דבר. אבל במשניות טהרות ומקוואות ובתוספתא טהרות הרשימה מסתיימת והפרטים הבאים אינם. אדרבה, משנת טהרות מגדירה עצמה כמי שעוסקת בדברי סופרים שאינם אב טומאה, אבל אב טומאה מדברי סופרים אינו ברשימה. גם משנת מקוואות עוסקת בטומאה קלה. מעתה עלינו לברר האם המשך הרשימה של משנתנו עוסק בנושא אחר שגם הוא יכול היה להיכלל במשניות בטהרות ובמקוואות.
ספר הוא כמובן ספר תורה. אף זו הלכה ידועה שספר תורה מטמא את הידיים: "כל הספרים מטמאין את הידים חוץ מספר העזרה" (משנה, כלים פט"ו מ"ו)<sup class="footnote-marker">39</sup><i class="footnote">כך ברוב עדי הנוסח. לספר העזרה ולייחודו כספר המצוי במקדש ראו פירושנו לכלים פטו מ"ו. </i>. ספר תורה רגיל מטמא את הידיים, וזאת דווקא בשל קדושתו וחביבותו, וכדי שלא כל אחד ייגע בו בהיסח הדעת ולעתים תכופות מדי (משנה, ידים פ"ד מ"ו; תוס', שם פ"ב הי"ג, עמ' 683). לפי המשנה זו הייתה מחלוקת בין הצדוקים והפרושים, ולדעת הצדוקים ספרי התורה אינם מטמאים ידיים כל עיקר. לפי ההיגיון שבמשנת ידים, אם הקדושה גורמת לטומאת ידיים הרי שספר העזרה צריך היה גם הוא לטמא את הידיים. אלא שבמקדש נהגו הלכות שונות, וכאמור הקלו בו בטומאה. בתוספתא שנינו: "ספר עזרא שיצא לחוץ, מטמא את הידים. ולא ספר עזרא בלבד, אלא אפילו נביאים וחומשים וספר אחר שנכנס לשם מטמא את הידים" (תוס', כלים בבא מציעא פ"ה ה"ח, עמ' 584). כלומר רק ספר העזרה אינו מטמא, וגם הוא רק בתוך המקדש אינו מטמא. אבל חומשים במקדש, או ספר עזרה מחוץ למקדש, מטמאים. יש לשים לב לכתיב "ספר עזרא" הרומז אולי לכך שהוא קשור לעזרא הסופר. במשנתנו לא נאמר שהספר מטמא רק את הידיים, ואפשר להבין שהספר פוסל את התרומה. הטומאה היא בוודאי מדברי סופרים (הרי היא בוויכוח פרושים צדוקים), והיא טומאה קלה. נמצאנו למדים שמן הסתם נכלל ברשימה הקדומה (זו שיוחסה לגזרות יח דבר), ומשניות טהרות ומקוואות קיצרו את הרשימה.
<b>והידים</b> – שלא נטבלו בנטילת ידיים הן טמאות, כלומר מטמאות תרומה. הידיים הן שניות (לכל הפחות), וכאמור לעיל השני פוסל את התרומה. במבוא למסכת ידים נרכז את ההלכות על טומאת ידיים. ברור שנטילת ידיים (וטומאת ידיים) לא נחשבה לדבר תורה, וגם היא יכולה הייתה אפוא להיכלל ברשימה הקדומה.
הבבלי מאחד את הדיון בספר ובתרומה כאחד: "1. וספר מאי טעמא גזרו ביה רבנן טומאה? אמר רב משרשיא: שבתחלה היו מצניעין את אוכלין דתרומה אצל ספר תורה, ואמרו: האי קדש והאי קדש. כיון דקחזו דקאתו לידי פסידא, גזרו ביה רבנן טומאה. 2. והידים – מפני שהידים עסקניות הן. 3. תנא: אף ידים הבאות מחמת ספר פוסלות את התרומה, משום דרבי פרנך. דאמר רבי פרנך אמר רבי יוחנן: האוחז ספר תורה ערום – נקבר ערום. ערום סלקא דעתך?! אלא אמר רבי זירא: ערום בלא מצות..." (שבת יד ע"א). ההסבר הראשון בא לנמק את מדוע הספר מטמא, וזאת לא בגלל טומאה שיש בו (חס וחלילה) אלא להפך, שלא יניחו אותו ליד תרומה. מי שעשו כן הם עמי הארץ שסברו שהאחד יגן על קדושת משנהו. בכך הסבר נוסף להלכה מדוע ספר תורה מטמא ידיים. החשש הוא שהידיים הנוגעות בספר תִטַמאנה, והאדם ייגע בפרות התרומה שליד הספר ויטמאם. ואולי היה החשש הפוך: חכמים התנגדו להניח ספר תורה ליד פֵרות תרומה, הן משום שזה מנהג המבטא תפיסה מאגית למחצה והן משום החשש שריקבון הפרות יזיק לספר. הם גזרו טומאת ידיים על הנוגע בספר, כדי שירחיקו אותו מפרות התרומה. כן מחדש הבבלי שהידיים מטמאות את התרומה כדי שלא יחזיקו בספר ללא עטיפה. ברור שלפנינו רבדים שונים בסוגיה. ההלכה שאין לגעת בספר ערום אינה קשורה לתרומה, אלא לכבוד הספר באופן כללי. הידיים הנוגעות בספר נטמאות כדי שתישמר קדושת הספר ולא ייגעו בו בידיים. זהו אפוא הנימוק המקורי לכך שהספר מטמא ידיים. מהסוגיה ברור שהם סברו שידיים וספר מטמאים תרומה, אך לא ברור מהיכן מובאת בבבלי הלכה זו, וכנראה היה הדבר ידוע כמובן מאליו. מעניין שהבבלי אינו מצטט את משנתנו בהקשר, וכבר אמרנו שלעתים נראה שהבבלי לא הכיר את המשנה בזבים או לא הכיר בה כמשנה שנוסחתה אושרה (מתורצת). מבחינת תולדות ההלכה הרי שההלכה שספר תורה מטמא את הידיים היא מימי הבית (מחלוקת צדוקים-פרושים), וטעמה נמסר במשנה. זה לא מונע מהתלמוד להציע טעם אחר להלכה קיימת. הטעם הוא פרי מחשבתם ומגמתם של האמוראים, שניצלו את ההלכה כדי להפסיק מנהג שנראה בעיניהם פסול מסיבות אחרות.
רק בבבלי אנו שומעים שיש איסור לגעת בספר תורה. אין לכך הד במשנה<sup class="footnote-marker">40</sup><i class="footnote">הבבלי מתחבט במשמעות האיום הלא-הלכתי של "נקבר ערום", הרי הדבר אסור, משום שהמת קבר בתכריכיו. הבבלי מפרש את העונש שלא כפשט המימרה. כפשוטה אין הכוונה לעונש רֵאלי אלא לאיום של מידה כנגד מידה: "נקבר ערום" אינו אלא ביטוי ספרותי לזעזוע מהעוון שבנגיעה בידיים בספר תורה.</i>. זאת ועוד; הבבלי מפרש את ההלכה בתרומה בלבד, זאת לפי העמדה האמוראית שנטילת ידיים נדרשת לתרומה בלבד. במבוא למסכת ידים נעמוד על תפיסה זו, ולהערכתנו היא תפיסה מאוחרת. הנימוק שבבבלי אינו מנמק את ההלכה שבמשנת ידים, אין בו הסבר לחובת נטילת ידיים, אלא שהספר מטמא את התרומה עצמה. הנימוק מכוון לדברי משנתנו המצוטטת בירושלמי: "תמן תנינן אילו פוסלין את התרומה: האוכל אוכל ראשון, והאוכל אוכל שיני, והשותה משקין טמאין, והבא ראשו ורובו במים שאובין, וטהור שנפלו על ראשו ורובו שלשת לוגין מים שאובין, והספר, והידים, והטבול יום..." (שבת פ"א ה"ד, ג ע"ג). הירושלמי מצטט בכך את משנתנו, שספר פוסל את התרומה, והטעם לכך הוא הנזק שפרות תרומה גורמים לספר. גם הבבלי וגם הירושלמי רואים ברשימה שבמשנת זבים חלק מגזרות יח דבר, ואינם קושרים את משנת זבים למשנת ידים. הניסוח "הספר והידים" עשוי להתייחס ישירות למשנת ידים (שהספר מטמא והידיים טמאות), אבל פרשנות הבבלי מפרשת את משנת זבים לעניין ספר ותרומה, ואילו הירושלמי אינו מפרש את המימרה.
<b>וטבול יום</b> – מי שטבל וטרם ירדה השמש אסור באכילת תרומה, לכן הכוהנים אוכלים תרומה רק לאחר ירידת השמש (משנה, ברכות פ"א מ"א). פרטי הלכות טבול יום יידונו במסכת טבול יום ובמבוא לה.<b> והאכלין והכלים שנטמאו במשקין</b> – מה שמשקה נגע בו טמא באב הטומאה, וכראשון הוא מטמא הלאה<sup class="footnote-marker">41</sup><i class="footnote">בדרך השערה רחוקה היה מקום לתקן את גרסת המשנה ולהבין שכל אלו המנויים במשנה עד המילה "ספר" מטמאים את הספר ואת הידיים, אבל זה תיקון רחוק ללא נימוק, ואין הוא מתאים להמשך.</i>
לסיכום:
פרקנו נושא אופי מיוחד. אין הוא קשור דווקא לזב, אלא הוא מונה סדרת כללים. הכללים הראשונים עוסקים בזב, והאחרים בטומאות אחרות. כל כלל הוא כלל מקומי קטן העוסק בסדרת פרטים, ואינו הכלל הגדול המכיל את כל האפשרויות. הכללים סותרים מעט זה את זה, וכופלים זה את זה. אין גם התאמה מבנית או סגנונית לכללים שבראשית מסכת כלים, ויש אף מעט מחלוקות בין שתי המערכות הללו. ניכר שלפנינו איסוף מהאוצר הגדול של כללי טהרה. חלק מהכללים עושים שימוש במטבע הלשון "מטמא שנים ופוסל אחד", או "מטמא אחד ופוסל אחד", וחלקם משתמשים במטבע לשון אחר (טמא/טהור). אין בפרק שימוש במונחים "אב הטומאה" ו"ולד הטומאה" מלבד פעם אחת שבה נעשה השימוש במונח "אבות הטומאות" במשמעות אחרת לחלוטין.

ביבליוגרפיה

<i>אבות דרבי נתן, מהדורת שכטר, ש"ז, וינה, תרמ"ז.
אבי יונה, גיאוגרפיה היסטורית – אבי יונה, מ', תשכ"ג, גיאוגרפיה היסטורית, ירושלים.</i>
אגדת בראשית, מהדורת ווארשה, תרל"ו.
אגרת רב שרירא גאון, מהדורת לוין, ב"מ, חיפה, תרפ"א.
אדלר, שילוח – אדלר, י', תשס"ה, "השילוח כנקודת ציון בדיני ראייה: פירוש חדש לסוגיה בירושלמי", סיני קלד, עמ' קס-קסט.
אדמס, יופימיזם – Adams, J.N., 1990, <i>The Latin Sexual Vocabulary</i>, Duckworth.
אהבת ציון וירושלים, ראטנער, ד', וילנא, תרס"א-תרע"ג.
אהרוני, אבני גבול – אהרוני, י', 1955, "שלוש אבני גבול חדשות ממערב הגולן", עתיקות 1, עמ' 114-109.
אהרוני, עוד אבני גבול – אהרוני, י', 1959, "עוד שתי אבני גבול מעמק החולה", עתיקות 2, עמ' 154-152.
אונא, וו שין – אונא, א', תשכ"ה, תש"ם, ו' ו-ש' המתחלפות במשנה, <i>סיני</i> נו, עמ' ח-יב; פז, עמ' קה-קיח.
<i>אוצר הגאונים, מהדורת לוין, ב"מ, חיפה וירושלים, תרפ"ח-תש"ג; מהדורת צילום, ירושלים, תשמ"ד.</i>
אוצר המדרשים – ראו אייזענשטיין.
<i>אור זרוע, רבי יצחק ברבי משה נ"ע מווינה, מהדורת זיטאמיר, תרכ"ב.
אור שמח, רבי מאיר שמחה הכהן, ירושלים, תשמ"ב.</i>
אורבך, ההלכה – אורבך, א"א, 1984, <i>ההלכה מקורותיה והתפתחותה</i>, גבעתיים.
אורבך, סופרים – אורבך, א"א, תשי"ח, הדרשה כיסוד ההלכה ובעית הסופרים, <i>ספר היובל לג' שלום</i>, ירושלים, עמ' מ-נו.
אורמן וגרג, גולן – Urman, D. and Gregg, R.C., 1996, <i>Jews, Pagans, and Christians in the Golan Heights: Greek and other Inscriptions of the Roman and Byzantine eras</i>, Atlenta.
אייזענשטיין, אוצר המדרשים – אייזענשטיין, י"ד, ללא שנת דפוס, אוצר המדרשים, ירושלים.
<i>איכה רבה, מהדורת באבער, ש', וילנא, תרנ"ט.</i>
אלבק, מבוא – אלבק, ח', תשי"ט, מבוא למשנה, ירושלים - תל אביב.
אלבק, עריכת המשנה – Albeck, Ch., 1936, <i>Untersuchungen Ueber Die Redaction der Mischna</i>, Berlin.
אלבק, פירוש – אלבק, ח', תשי"ב, פירוש לשישה סדרי משנה, ירושלים - תל אביב.
אלון, מחקרים – אלון, ג', תשי"ז-תשי"ח, מחקרים בתולדות ישראל בימי בית שני ובתקופת המשנה והתלמוד, א-ב, ירושלים.
אליצור, חדות – אליצור, י', תשמ"ה, " 'חדות'-'דות', מילה שהשתבשה או נוסחאות מקוריות שונות", <i>לשוננו</i> מח-מט, עמ' 141-132.
אליצור, תגובה – אליצור, י', תשמ"ו, "תגובה", <i>לשוננו</i> נ, עמ' 73-76.
<i>אסתר רבה, קושטא, רע"ד או ר"פ.</i>
אפשטיין, מבוא – אפשטיין, י"נ, תש"ח, מבוא לנוסח המשנה, ירושלים.
אפשטיין, מבואות – אפשטיין, י"נ, תשי"ז, מבואות לספרות התנאים, ירושלים - תל אביב.
אפשטיין, מחקרים – אפשטיין, י"נ, תשמ"ד-תשנ"א, מחקרים בספרות התלמוד ובלשנות שמית, א-ד, ירושלים.
<i>ארבעה טורים, רבי יעקב ברבי אשר, מהדורת וארשה, תרמ"ב.</i>
ביכלר, בית הלל – ביכלר, א', 1905, "הלכות למעשה כבית שמאי בזמן הבית ואחר החורבן", בתוך:Krausz, S. and Weisz, M. (eds.), 1905, <i>Emlékkönyv Bloch Mózes tiszteletére életének kilencvenedik, évfordulója alkalmából kiadják tanitványai, Sefer ha Yovel Mosheh Aryeh Bloch</i>, Budapest, pp. 21-30.
בלומליין, תמונות -  Blümlein, C., 1918, Bilder aus dem Römisch-Germanischen Kultureleben, Berlin
בן דוד, בתי בד – בן דוד, ח', תשנ"ח, "בתי בד וייצור שמן זית ביישובי הגולן בתקופת המשנה והתלמוד", עתיקות 34, עמ' 61-1.
בעל המאור על הרי"ף, הודפס בתלמוד ש"ס וילנא.
בר אילן, רפואה – בר אילן, מ', תשנ"ט, "הרפואה בארץ-ישראל במאות הראשונות לספירה", קתדרה 91, 78-31.
בראנד, בית הבד – בראנד, י', תש"ב, "בית הבד", סיני ו, עמ' 325-303.
בראנד, כלי זכוכית – בראנד, י', תשל"ח, כלי זכוכית בספרות התלמוד, ירושלים.
בראנד, כלי חרס – בראנד, י', תשי"ג, כלי החרס בספרות התלמודית, ירושלים.
בראנד, מחלות – Brandt, A.M., 1993, "Sexually transmitted diseases", in: Bynum, W.F. and Porter, R. (eds.), <i>Companion Encyclopaedia of the History of Medicine</i>, Vol. 1, London.
<i>בראשית רבה, מהדורת טהעאדאר-אלבק, הוצאת צילום, ירושלים, 1965.
ברודי, רב נטרונאי – ראו תשובות רב נטרונאי.</i>
גולדברג, שבת – גולדברג, א', תשל"ו, פירוש למשנה מסכת שבת, ירושלים.
גיאוניקה – Ginzberg, L., 1968, <i>Geonica</i>, New york (Second edition).
גילת, משנת ר' אליעזר – גילת, י"ד, תשכ"ב, משנתו של ר' אליעזר בן הורקנוס ומקומה בתולדות ההלכה, תל אביב.
גילת, פרקים – גילת, י"ד, תשנ"ב, <i>פרקים בהשתלשלות ההלכה</i>, רמת גן.
גינצבורג, פירושים – גינצבורג, י"ל, תשכ"א, פירושים וחדושים בירושלמי, א-ד, ניוארק.
גינצבורג, שרידי ירושלמי – גינצבורג, י"ל, תרס"ט, שרידי הירושלמי, נויארק.
ג'ללבר ומוטרד, כתובות – Jalalbert, L. and Mouterde, R., 1980, <i>Inscriptions grecques et latines de la Syrie 8, 3: Les inscriptions forestieres d’Hadrien dans le Mont Liban</i>, Paris.
דינור, מיסים – דינור, י', תשמ"ב, מערכת המיסים בארץ ישראל בתקופה הרומית על-פי ספרות התלמוד, 63 לפסה"נ – 395 לסה"נ, עבודת דוקטור בשכפול, האוניברסיטה העברית, ירושלים.
דקדוקי סופרים – ראו רבינוביץ.
דר, תפרוסת – דר, ש', תשמ"ב, <i>התפרוסת היישובית של מערב השומרון בימי הבית השני, המשנה והתלמוד</i> והתקופה הביזנטית, תל אביב.
הלכות גדולות, מהדורת הילדסהיימר, ע', ירושלים, תשל"ב.
הלכות פסוקות מן הגאונים, מילר, י', קראקא, תרנ"ג.
הלכות קצובות, מרגליות, מ', ירושלים, תש"ך.
וולס, מיסוי – Wallace, S.L., 1969, <i>Taxation in Egypt from Agustus to Diocletian</i>,<i> </i>New York.
ויט, כלי חוה – White, K.D., 1977,<i> Agricultural Implements and Farm Equipment in the Roman World</i>,<i> </i>Oxford.
וילנד-ברבר, עבודת נשים – Wayland-Barber, E., 1994, <i>Women's Work the First 20,000 Years</i>, New York.
וילנד-ברבר, עבודת נשים – Wayland-Barber, E., 1994, <i>Women's Work the First 20,000 Years</i>, New York.
ויס, אותנטיות – ויס, מ', תשמ"ב, "האותנטיות של השקלא וטריא במחלוקות בית שמאי ובית הלל", <i>סידרא</i> ד, עמ' 66-53.
ויס, יצירה – ויס, א', תשכ"ב, <i>על היצירה הספרותית של האמוראים</i>, ניו יורק - ירושלים.
ויס, משניות ספורות – ויס, מ', תשמ"ה, "משניות ספורות בראש מסכת", <i>סיני</i> קד, עמ' 44-33.
ויס, משניות תוספתא – ויס, מ', תשנ"ד, "פרקי משנה בעלי אופי תוספתאי", <i>קעמ"י</i> 11, עמ' 62-55.
ויס, שרידים – ויס, מ', תשנ"ב, "שרידי שקלא וטריא מן התקופה שקדמה לבית שמאי ובית הלל", <i>סידרא</i> ח, עמ' 51-39.
זינגר, טכנולוגיה - Singer, A., 1954, <i>A History of Technology</i>, Oxford no. 30.
זק"ש, זרעים – זק"ש, נ', תשל"ב, <i>משנה, זרעים</i>, ירושלים.
<i>חבצלת, מדרש הביאור – חבצלת, מ', תשנ"ד, "אור על מקורות מדרש החפץ לרבי זכריה בן שלמה הרופא", תימא ד, עמ' 41-35.
חבצלת, מדרש החפץ – חבצלת, מ', תשמ"א-תשמ"ב, מדרש החפץ על חמשה חומשי תורה, א-ב, ירושלים.
חדושי הר"ן על מסכתות מגילה ומועד קטן, ירושלים, תשכ"ו.</i>
חילופי מנהגים – מהדורת לוין, ב"מ, אוצר חילוף מנהגים בין בני ארץ ישראל ובני בבל, בני ברק, תשמ"ז; מהדורת מרגליות, מ', החילוקים שבין אנשי ארץ-ישראל ואנשי בבל, ירושלים, תרצ"ח.
חמדה גנוזה, מהדורת שניאורזאהן, ש"ז, ירושלים, תרכ"ג.
חסדי דוד, ר' דוד פארדו, ליוורנו, 1776.
<i>טור שלחן ערוך – ראו ארבעה טורים.</i>
יוסף בן אפרים קרו – בתוך ארבעה טורים.
<i>ילקוט המכירי, ישעיהו משלי, מהדורת כהנא שפירא, י"ז, ירושלים, תשכ"ד.
ילקוט המכירי, תהילים, מהדורת בובר, ש', ירושלים, תשכ"ד.
ילקוט המכירי, תרי עשר, מהדורת גראינוף, א', לונדון, 1909.
ילקוט שמעוני, מהדורת שילוני, י', ירושלים, תשל"ג ואילך.</i>
ירדני, נחל צאלים – ירדני, ע', 1995, תעודות נחל צאלים, ירושלים.
ירדני, תעודות – ירדני, ע', 2000, אוסף<i> תעודות</i> <i>ארמיות עבריות ונבטיות ממדבר יהודה וחומר קרוב, ירושלים.
יתרון האור, פערלמן, ר' יי"ל, הודפס במשניות מהדורת וילנא.</i>
כותון, מכירה – Cotton, H.M., 1988, "The Law of Succession in the Documents from the Judaean Desert again", <i>Scripta Classica Israelica</i> 17, pp. 115-123.
כשר, יהודי מצרים – כשר, א', תשל"ט, <i>יהודי מצרים ההלניסטית והרומית ומאבקם על זכויותיהם</i>, תל אביב.
כשר, תורה שלמה – כשר, מ"מ, תש"ט-תשנ"ב, חומש תורה שלמה, א-מג, ירושלים - ניו יורק.
לואיס, מסמכי מדבר יהודה – Lewis, N., 1989, <i>The Documents from the Bar Kokhba Period in the Cave of Letters</i>, Jerusalem.
לוי, מילון – Levy, J., 1924, <i>Woerterbuch ueber die Talmudim und Midrashim</i>, Vienna.
לחם שמים, רבנו יעב"ץ, ירושלים, תשי"ח.
ליבניוס, מכתבים – Norman, A.F. (ed. and tr.), 1992, <i>Libanius, Autobiography and selected letters</i>, Harvard.
ליברמן, דרך ירידתן – ליברמן, ש', תשכ"ז-תשכ"ח, "שלא כדרך ירידתן (שלא כירידתן) עלייתן", בתוך: רוזנטל, ש' (עורך), פרקים: ספר השנה של מכון שוקן, ירושלים, עמ' 97-98.
ליברמן, חילוף – ליברמן, ש', תרצ"ד, "ל=ב", <i>גנזי קדם </i>ה, עמ' 185-180.
ליברמן, יוונים ויוונות – ליברמן, ש', תשכ"ג (תשמ"ד), יוונים ויוונות בארץ ישראל, ירושלים.
ליברמן, ירושלמי – ליברמן, ש', תשנ"ה, ירושלמי כפשוטו, ניו יורק - ירושלים.
ליברמן, מחקרים – ליברמן, ש', תשנ"א, מחקרים בתורת ארץ ישראל, ירושלים.
ליברמן, רחיים – ליברמן, ש', תשנ"א, "רחים והמכודנין להן", <i>בתוך: מחקרים בתורת ארץ ישראל</i>, ירושלים, עמ' 390-383.
ליברמן, תוספת ראשונים – ליברמן, ש', תשנ"ט, תוספת ראשונים, ירושלים - ניו יורק.
ליברמן, תוספתא כפשוטה – ליברמן, ש', תשט"ו-תשמ"ח, תוספתא כפשוטה, ניוארק.
ליכטנשטיין, מגילת תענית – Lichtenstein, H., 1931-2, "Die Fastanrolle Eine Untersuchung Zur Judisch-Hellenistechen Gesschichte", <I>HUCA</I> VIII-IX, pp. 257-351.
<i>לקוטי הרמב"ן למסכת תענית לתלמיד מתלמידי הרמב"ן, שאלוניקי, תק"ל.</i>
לקסיקון העתיקות -  Konrat, Z., ed. <i>Lexicon der Antike</i>, Leipzig 1979 \
לקסיקון העתיקות -  Konrat, Z., ed. <i>Lexicon der Antike</i>, Leipzig 1979
מגיד משנה, הודפס על גיליון משנה תורה לרמב"ם, מהדורת תל אביב, 1959.
מגילות מדבר יהודה – <i>DJD Discoveries in the Judean Desert</i>, 1953-1995, in: Balliet, M. et al. (eds.), Oxford.
מגילת המקדש – ידין, י', תשל"ז, מגילת המקדש, ירושלים.
מגילת תענית – ראו ליכשטנשטיין, מגילת תענית; נעם, מגילת תענית.
מגן ואחרים, קרית ספר – Magen, Y. et al., 2004, <i>The Land of Benjamin in the Second Temple Period Jerusalem</i>, Jerusalem, pp. 179-242.
מדרש משלי, בתוך: מדרש שוחר טוב, מהדורת כהן, י', ירושלים, תשכ"ח.
מדרש שמואל, בתוך: מדרש שוחר טוב, מהדורת כהן, י', ירושלים, תשכ"ח.
מדרש תהילים (שוחר טוב), מהדורת בובר, ש', וילנא, תרנ"א.
מדרש תנאים לדברים, מהדורת הופמן, ד"צ, ברלין, 1909-1908.
מדרש תנחומא, קושטא, רפ"ב ומנטובה, שכ"ג.
מדרש תנחומא-בובר, מהדורת בובר, ש', וילנא, תרמ"ה.
מוסקוביץ, פיקציות – Moscovitz, L., 2003, <i>Legal Fictions in Rabbinic Law and Roman Law: Some Comparative Observations, Rabbinic Law in Its Roman and Near Eastern Context</i>, Tübingen, pp. 105-132.
<i>מחזור ויטרי לרבנו שמחה, מהדורת הורביץ, ש', נירנברג, תרפ"ג; ד"צ, ניו יורק, תש"ך.</i>
מטינגלי, תעשיית השמן – Mattingly, D.J., 1985, "Olive Oil Production in Roman Tripolitania", in: Idem,<i> Town and Country in Roman</i>, Tripolitania, pp. 27-46.
מיטצ'ל, כתובות – Mitchell, S., 1982, <i>Regional Epigraphic Catalogues of Asia Minor II,</i> <I>BAR</I> 135, Oxford.
<i>מילון בן יהודה – בן יהודה, א', 1959, מילון הלשון העברית, ירושלים - תל אביב.
מכילתא דרבי ישמעאל, מהדורת האראוויטץ, ח"ש ורבין, י"א, ד"צ, ירושלים, תש"ל.
מכילתא דרבי שמעון בר יוחאי, מהדורת אפשטיין, י"נ ומלמד, ע"צ, ירושלים, תשט"ו.
מלאכת שלמה, פירוש למשנה לר' שלמה עדני, הודפס בתוך משניות יכין ובועז, ירושלים, תשט"ז.
מלחמות היהודים, יוספוס פלביוס, מהדורת שליט, א', ירושלים - תל אביב, תשכ"ז.
מסכת דרך ארץ, מהדורת היגער, מ', ירושלים, תרצ"ח.
מסכת כלה, מהדורת היגער, מ', ירושלים, תש"ל.
מסכת סופרים, מהדורת היגער, מ', ניו יורק, תרצ"ד.
מסכתות זעירות, מהדורת היגער, מ', ירושלים, תש"ל.</i>
מסמכי מדבר יהודה – ראו מגילות מדבר יהודה.
מק אדם, ערביה – MacAdam, H.I., 1985, <i>Studies in the History of the Roman Province of Arabia, BAR</i> 295, Oxford.
מרגליות, החילוקים – מרגליות, מ', תרצ"ח, החילוקים שבין אנשי ארץ-ישראל ואנשי בבל, ירושלים.
מרגליות, הלכות ארץ-ישראל – מרגליות, מ', תשל"ד, הלכות ארץ-ישראל מן הגניזה, ירושלים.
משנה שלמה, מהדורת ורטהימר, ש"א, ירושלים, תשנ"ב.
נחמן, הלכה – נחמן, ד', תשס"ד, ההלכה בכתבי יוסף בן מתתיהו, עבודת דוקטור, אוניברסיטת בר-אילן, רמת גן.
ניוטון, רפואה – Nutton, V., 2004, <i>Ancient Medicine</i>, London, p. 30.
ניומן, מעשים – ניומן, ה', תשמ"ז, המעשים לבני ארץ – ישראל ורקעם ההיסטורי, עבודה לתואר שני, האוניברסיטה העברית, ירושלים.
נעם, טהרה – נעם, ו', תשס"ט, "האמנם לא המת מטמא, לדיוקנה של הטומאה בספרות התנאים", תרביץ עח, עמ' 188-157.
נעם, מגילת תענית – נעם, ו', תשס"ד, <i>מגילת תענית – הנוסחים, פשרם ותולדותיהם</i>,<i> </i>ירושלים.
סדר עולם רבה, מהדורת רטנר, ב', ניו יורק, תשכ"ו.
סדר רב עמרם גאון, מהדורת גולדשמידט, ד', ירושלים, תשל"ב.
סירליאון (שירליאון, סיריליאו) רבינו שלמה, תלמוד ירושלמי סדר זרעים, מהדורת הלוי, ח"י, ירושלים, תשי"ד-תשכ"ז.
ספר האשכול, מהדורת אלבק, ח', ירושלים, תשד"ם; מהדורת אויערבך, צ"ב, האלברשטאט, תרכ"ו.
ספר הישר, רבנו תם, מהדורת דן, י', ירושלים, תשמ"ו, מבוססת על הדפוס הראשון, ונציה, שפ"ה; מהדורת ראזענטהאל, ש"פ, ד"צ, ירושלים, תשנ"ג.
ספר המקצועות, מהדורת אסף, ש', ירושלים, תש"ז.
ספר העיקרים, רבי יוסף אלבו, תל אביב, תשכ"ד.
ספר ערוגת הבושם, רבי אברהם ב"ר עזריאל, מהדורת אורבך, א"א, ירושלים, תרצ"ח ואילך.
ספר פתרון תורה, (המחבר אינו ידוע), מהדורת אורבך, א"א, ירושלים, תשל"ח.
ספר ראבי"ה, רבי אליעזר ברבי יואל הלוי, מהדורת אפטוביצר, א', ירושלים, תשכ"ד.
ספר שני לוחות הברית, רבי ישעיה הורוויץ, פיורדא, תקכ"ד; ירושלים, תשנ"ג.
ספראי ולין, חפירות – ספראי, ז' ולין, מ', תשמ"ח, "חפירות וסקרים באיזור משמר העמק", בתוך: מזר, ב' (עורך), גבע – חפירות במשמר העמק, ירושלים, עמ' 214-167.
ספראי ולין, חפירות – ספראי, ז' ולין, מ', תשמ"ח, "חפירות וסקרים באיזור משמר העמק", בתוך: מזר, ב' (עורך), גבע – חפירות במשמר העמק, ירושלים, עמ' 214-167.
ספראי ולין, משמר העמק – ספראי, ז' ולין, מ', תשמ"ח, "המבנה הכלכלי של גבע", בתוך: מזר, ב' (עורך), גבע תגליות ארכיאולוגיות בתל אבו-שושה, משמר העמק, ירושלים, עמ' 166-120.
ספראי, בימי הבית – ספראי, ש', תשנ"ד, בימי הבית ובימי המשנה, א-ב, ירושלים.
ספראי, הכרעה כבית הלל – ספראי, ש', תשנ"ד, "הכרעה כבית הלל", בתוך: ספראי, בימי הבית, א, עמ' 405-382.
ספראי, הלכה למשה מסיני – ספראי, ש', תש"ן, "הלכה למשה מסיני, היסטוריה או תיאולוגיה?", בתוך: זוסמן, י' ורוזנטל, ד' (עורכים), מחקרי תלמוד, ירושלים, עמ' 38-11 (= בימי הבית, עמ' 578-548).
ספראי, ירושלים – ספראי, ש', תשנ"ט, "היהודים בירושלים בתקופה הרומית", בתוך: ספראי, ש' וצפריר, י' (עורכים), ספר ירושלים – התקופה הרומית ביזנטית, ירושלים, עמ' 34-15.
ספראי, קהילא קדישא – ספראי, ש', תשנ"ד, "קהילא קדישא דבירושלם", בתוך: ספראי, בימי הבית, א, עמ' 181-171.
<i>ספרי במדבר, מהדורת האראוויטץ, ח"ש, לייפציג, תרע"ז.
ספרי דברים, מהדורת פינקלשטין, א"א, ברלין, ת"ש.
ספרי זוטא לדברים, מהדורת כהנא, מ"י, ירושלים, תשס"ג.
ספרי זוטא, מהדורת האראוויטץ, ח"ש, לייפציג, תרע"ז.
ספרים חיצוניים, מהדורת כהנא, א', ירושלים, תש"ל.</i>
ערוך השלם, רבי נתן ברבי יחיאל מרומי, מהדורת קאהוט, ח"י, תל אביב, תש"ל.
פורת, אבן גבול – Porat, Y., 1898-1990, "A New Boundry Stone from the Southern Golan", <i>Scripta Classica Israelica</i> 10, pp. 130-133.
פיקירילו, ירדן – Piccirilo, M., 1993, <i>The Mosaics of Jordan</i>, Amman.
פירוש הגאונים לסדר טהרות, מהדורת אפשטיין, י"נ, ברלין, תרפ"א-תרפ"ד.
פירוש רבינו עובדיה מברטנורא, נדפס במשניות דפוס וילנא, דפוס צילום, תשל"ד ומהדורות רבות נוספות.
פלוסר, חבר – פלוסר, ד', תשכ"ז, "פשר ישעיהו ורעיון שנים עשר השליחים בראשית הנצרות", <i>ארץ ישראל</i> ח, עמ' 62-52.
פליקס, כלאים – פליקס, י', תשכ"ז, <i>כלאי זרעים והרכבה, מסכת כלאים,</i> ירושלים.
פליקס, מעשרות – פליקס, י', תשס"ו, תלמוד ירושלמי מסכת מעשרות, רמת גן.
פליקס, שביעית – פליקס, י', תש"מ-תשמ"ז, תלמוד <i>ירושלמי מסכת שביעית</i>, א-ב, ירושלים.
<i>פסיקתא דרב כהנא, מהדורת מנדלבוים, ד', ניו יורק, תשכ"ב.
פסיקתא זוטרתי (לקח טוב), מהדורת בובר, ש', וילנא, תרמ"ד.
פסיקתא רבתי, מהדורת איש שלום, מ', וינה, תר"מ.</i>
פרידמן, חדות – פרידמן, מ"ע, תשמ"ו, "לעניין חדות-דות", לשוננו נ, עמ' 72.
פרנטיס, כתובות – Prentice, W.K., 1908, <i>Greek and Latin Inscriptions</i> III, New York.
פרנקל ואחרים, תעשיית השמן – Frankel, R. et al., 1994, <i>History and Technology of Olive oil in the Holy Land</i>, Tel Aviv.
פרנקל וגצוב, סקר – פרנקל, ר' וגצוב נ', תשנ"ז, <i>סקר ארכיאולוגי של ישראל, מפת </i>אכזיב (1) ומפת חניתה (2), ירושלים.
פרנקל, בתי בד – פרנקל, ר', תשמ"ד, תולדות עיבוד יין ושמן בגליל בתקופת המקרא, המשנה והתלמוד, תל אביב.
צפריר ודי סגני, ירושלים – צפריר, י' ודי סגני, ל', תשנ"ט, "ההרכב האתני של אוכלוסיית ירושלים בתקופה הביזאנטית", בתוך: ספראי, ש' וצפריר, י' (עורכים), ספר ירושלים – התקופה הרומית ביזנטית, ירושלים, עמ' 280-261.
צפריר, ירושלים – צפריר, י', תשנ"ט, "הטופגראפיה והארכיאולוגיה של ירושלים", בתוך: ספראי, ש' וצפריר, י' (עורכים), ספר ירושלים – התקופה הרומית ביזנטית, ירושלים, עמ' 166-115.
צ'ריקובר ואחרים, פפירוסי מצרים – Tcherikover, V.A. et al., 1957, 1960, 1964, <i>Corpus Paptrorum Judaicarum</i> I-III, Cambridge.
קדמוניות היהודים, יוספוס פלביוס, מהדורת שליט, א', ירושלים - תל אביב, תשכ"ז.
קדמוניות המקרא, הספרים החיצוניים, מהדורת הרטום, א"ש, תל אביב, תשכ"ט.
קול הרמ"ז, פירוש הרמ"ז על המשניות (ר' משה זכותא), ירושלים, תשנ"ט.
קליין, ארץ הגליל – קליין, ש', תשכ"ב, <i>ארץ הגליל</i>, ירושלים.
קליין, ספר היישוב – קליין, ש', תרצ"ט, <i>ספר היישוב, </i>תל אביב.
קראוס – ראו קרויס.
קרויס, מילון – Krauss, S., 1899, <i>Griechische und Latiniusche Lehnwörter Talmud, Midrash und Targum</i>, Budapest.
<i>ר"ן בפירושו לרי"ף, הודפס בתלמוד ש"ס וילנא.</i>
רבינוביץ, דקדוקי סופרים – רבינוביץ, רנ"נ, תש"כ, דקדוקי סופרים, ירושלים.
רבינוביץ, שערי תורת ארץ ישראל – רבינוביץ, ז"ו, ת"ש, שערי תורת ארץ ישראל, ירושלים.
רבינוביץ, שערי תורת בבל – רבינוביץ, ז"ו, תשכ"א, שערי תורת בבל, ירושלים.
רגב, הצדוקים – רגב, א', תשס"ה,<i> הצדוקים והלכתם: על דת וחברה בימי בית שני</i>, ירושלים.
רוולנדסון, בעלי קרקע – Rowlandson, J., 1996, <i>Landowners and Tenants in the Roman Egypt</i>, Oxford.
רוזנטל, גת שמנים – רוזנטל, ד', תשנ"ג, "גת שמנים, גד שמנים: גד יון", קתדרה 67, עמ' 11-3.
<i>רות רבה, מהדורת לרנר, מ"ב, תשל"א, עבודת דוקטור, האוניברסיטה העברית, ירושלים.</i>
רייך, גד יון – רייך, ר', תשמ"ז, "כמו גד יון לשלח, לתולדותיו של מעיין הגיחון בימי הבית השני", ארץ ישראל יט, עמ' 333-330.
רייך, משנה – רייך, ר', תשמ"א, "משנה שקלים פ"ח מ"ב והממצא הארכיאולוגי", בתוך: אופנהיימר, א' ואחרים (עורכים), <i>פרקים </i>בתולדות ירושלים בימי בית שני, ירושלים, עמ' 256-225.
רייך, תחום גזר – Reich, R., 2002, "Another 'Boundary of Gezer' Inscription Found Recently", <i>Israel Exploration Journal</i> 52, pp. 58-63.
ריץ, מילון – Rich, A., 1893, A dictionary of Roman and Greek Antiquities :with Nearly 2000 Engravings on Wood from Ancient Originals Illustrative of the Industrial Arts and Social life of the Greeks and Romans, London.
ריץ, מילון – Rich, A., 1893, <i>A dictionary of Roman and Greek Antiquities :with Nearly 2000 Engravings on Wood from Ancient Originals Illustrative of the Industrial Arts and Social life of the Greeks and Romans,</i> London.
<i>ריצ'לר, מדרש הביאור – ריצ'לר, ב', תשל"ו, "על 'מדרש הביאור' התימני ומחברו", עלי ספר ב, עמ' 96-91.</i>
שאגת אריה, שו"ת אריה בן אשר ממץ, ירושלים, תש"ך.
שאילתות דרב אחאי גאון, מהדורת מירסקי, א', ירושלים, תשכ"א-תשל"ז.
שבלי הלקט, מהדורת באבר, ש', וילנא, תרמ"ו.
שוורץ, כלבים – Schwartz, J., 2003, "Dogs in Anchient Rural Jewish Society", in: Maeir, A.M. et al. (eds.), The <i>Rural Landscape of Ancient Israel, BAR</i> 1121, London, pp. 127-136<i>.</i>
שכטר, קטעי גניזה – Schechter, S., 1898, "Genizah Fragments", <I>JQR</I> X, p. 636.
שערי צדק, מהדורת מודעי, נ', שאלוניקי, תקנ"ב.
שערי תשובה, מהדורת הירש, י"מ, לייפציג, תרפ"ח.
שפרבר, יוונית – שפרבר, ד', תשמ"ב, <i>יוונית ולטינית בספרות התנאים והאמוראים</i>, ירושלים.
שפרבר, נאוטיקה – Sperber, D., 1986, <i>Nautika Talmudica</i>, Ramat Gan - Leiden.
שפרבר, תרבות חומרית – שפרבר, ד', תשנ"ד, <i>תרבות חומרית בארץ-ישראל</i> בימי התלמוד, רמת גן.
שרידי ירושלמי – ראו גינצבורג, שרידי ירושלמי.
תוספות יום טוב, נדפס במשניות דפוס וילנא, ד"צ תשל"ד, ובמהדורות רבות נוספות.
תוספות רי"ד, מהדורת נטאנאהן, יש"ה, ירושלים, תשל"ד.
<i>תורתן של ראשונים, מהדורת הורוויץ, ח"מ, פראנקפורט ע"מ, תרמ"ב.
תנא דבי אליהו, מהדורת איש שלום, מ', וינה, 1904.
תניא רבתי, מהדורת הורביץ, ש', וארשה, 1879.</i>
תרגום השבעים – Rahlfs, H. (ed.), 1935, <i>Septuaginta</i>, Stuttgart.
<i>תרגום יונתן לנביאים, מהדורת רידר, מ', ירושלים, תשמ"ד; מהדורת גינזבורגר, מ', ברלין, תרס"ב.
תרגום יונתן לנביאים, מהדורת שפרבר, א', ליידן, 1959 ואילך; לנביאים וכתובים: כתבי הקדש בארמית, ליידן.</i>
תרגום ניאופיטי – Dies-Macho, A., 1968-1979, <i>Targum Palestinese</i> I-IV, Madrid.
<i>תשובות אנשי ארץ-ישראל – בתוך: לוין, ב"מ (עורך), תר"צ, גנזי קדם, מאסף מדעי לתקופת הגאונים וספרותם, ד, חיפה, עמ' 50.
תשובות גאונים מזרח ומערב, מילר, י', ברלין, תרמ"ח.
תשובות גאונים קדמונים, קאסעל, ד', ברלין, תר"ח.
תשובות הגאונים אסף – אסף, ש', תרפ"ט, תשובות הגאונים, ירושלים.
תשובות הגאונים החדשות – עמנואל, ש', תשנ"ה, תשובות הגאונים החדשות, ירושלים.
תשובות הגאונים הקצרות – רבינוביץ, מ"א, תש"כ, שאלות ותשובות הגאונים, ירושלים.
תשובות הגאונים הרכבי – הרכבי, א"א, תרמ"ז, זכרון לראשונים וגם לאחרונים, ברלין.
תשובות הגאונים מוסאפיה – מוסאפיה, י', תרכ"ד, תשובות הגאונים, ליק.
תשובות הגאונים קורונל – קורונל, נ"נ, תרל"א, תשובות הגאונים, וויען.
תשובות הגאונים שערי צדק – ראו שערי צדק.
תשובות הרמב"ם, מהדורת בלאו, י', א-ד, ירושלים, תשי"ח-תשמ"ו.
תשובות מהרי"ץ גיאת, הוצאת באמבערגער, י"ד, פירטה, תרכ"א-תרכ"ה.
תשובות רב נטרונאי בר הילאי גאון, מהדורת ברודי, י', ירושלים, תשנ"ד.
תשובות רב שר שלום, מהדורת וינברג, ר"ש, ירושלים, תשל"ו.