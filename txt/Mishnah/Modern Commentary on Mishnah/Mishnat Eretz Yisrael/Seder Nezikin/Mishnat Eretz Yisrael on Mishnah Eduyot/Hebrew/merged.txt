Mishnat Eretz Yisrael on Mishnah Eduyot
משנת ארץ ישראל על משנה עדיות
merged
https://www.sefaria.org/Mishnat_Eretz_Yisrael_on_Mishnah_Eduyot
This file contains merged sections from the following text versions:
-Kvutsat Yavne, 2020-2021
-https://www.nli.org.il/he/books/NNL_ALEPH997010480071005171/NLI

משנת ארץ ישראל על משנה עדיות

פתח דבר

טיבה של המסכת 
<b><i>הקדמה</i></b>
עוד בטרם נפתח מן הראוי להדגיש רעיון אחד שבו סטינו במשהו מדרכם של חוקרים קודמים. מסכת עדיות כוללת עדויות רבות על דרך העריכה של תורה שבעל פה. חוקרים שונים עסקו בנושאים אלו ולא נרחיב כאן בהבאת ספרות המחקר העשירה והחשובה. שכן ריבוי הספרות רק מכביד על בחירת נתיב הפרשנות שאנו מציעים. הנתיב כמובן איננו חידוש, הוא מבוסס על הרבה ספרות מועילה, אך יש בו גם ייחוד משלנו.
המשנה שימשה בסיס לתיאוריהם של חוקרים ראשונים כיצד נערכה ספרות תורה שבעל פה. והתקבלה סכמה יפה של תרבות מחלוקת והכרעה, המבוססת על ניתוח המקורות תוך קבלתם כאמת היסטורית. בגל שני העלו חוקרים שונים פקפוקים במידת הריאליה ההיסטורית ופסלו חלק מהמקורות או את כולם כאגדה, או כתיאור אוטופי של העבר, ודחו לחלוטין את התיאור הקדום. כך למשל אם הבבלי תיאר שמסכת עדיות נשנתה 'בו ביום' (יום הדחת רבן גמליאל מנשיאותו), הרי אפשטיין הראה שייחוס כזה בלתי אפשרי, ודחה אותו. חוקרים אחרים פקפקו אפילו בעצם הסיפור על הדחת רבן גמליאל מ'נשיאותו',<sup class="footnote-marker">1</sup><i class="footnote">שפירא, הדחת.</i> ספק רב אם היה בכלל נשיא בתקופה זו וספק עוד יותר אם הייתה סנהדרין. השאלה האם התיאור ההיסטורי אמין עמדה במרכז, וממילא גם ספק אם היו מעמדים של 'עדות'. אנחנו מציגים אפשרות שלישית. המקורות חשובים, הם מתארים את ה'מיתוס המכונן' של ספרות תורה שבעל-פה. ככאלה יש להם חשיבות כשלעצמם ויש מקום לברר למה מתכוונת המשנה. מיתוס זה השפיע על דורות של לומדים. שאלה שנייה היא עד כמה המיתוס מדויק מבחינה היסטורית. מיתוס מטיבו איננו בדיה או אגדה אלא יש לו רקע היסטורי. עם זאת קשה לצפות שיהיה מדויק, הוא בוודאי אידיאולוגי ואוטופי, אך גם בעל שורשים.
לפנינו שתיים או שלוש שאלות נפרדות.
1. כיצד נערכה והתפתחה תורה שבעל פה. נדון בכך בקצרה (בסוף המבוא) לאור מסכת עדיות ולאור מקבילות, אך במסגרת הפירוש למשנה נוכל רק לתאר את המהלך בכללותו.<sup class="footnote-marker">2</sup><i class="footnote">פרטים רבים הקשורים לנושא שובצו במהלך הפירושים למשניות השונות. אם יזכנו החונן לאדם דעת נוכל לכנסם בפרסום נפרד. במבוא לפירוש כתבנו את אשר ידענו בזמנו על הנושא (בשנת תשנ"ז). מאז אספנו חומר רב נוסף על הנושא.</i>
2. מהו המיתוס המכונן של תורה שבעל פה. כלומר כיצד מתארת משנת עדויות את התפתחות תורה שבעל פה. זה תיאור אידיאולוגי-אוטופי. חשוב להבין מהו, וחשוב כמובן גם לדעת שאין הוא תיאור היסטורי.
3. מהו המיתוס המכונן של תורה שבעל פה, כפי שמתואר במקורות מאוחרים יותר. בתוספתא ובעיקר בתלמודים.
נציין שלכל קבוצה אידיאולוגית תיאור כיצד נוצרה ה'תורה' וכיצד עוצב עולם הערכים שבו הקבוצה מאמינה. חשוב להבין את התמונה האידיאולוגית המצטיירת. וזאת מבלי לקבוע האם מיתוס זה 'היסטורי' או לא. באמרנו 'מיתוס' לא אמרנו שהוא איננו היסטורי, אלא תיארנו את תפקידו הדתי- אידאלי (תיאולוגי). כך למשל הברית החדשה המתארת כיצד נוצרה הנצרות. ובלשוננו: היא מציגה את המיתוס הנוצרי על כינון הנצרות. יש להבין מהו מיתוס זה, וכשאלה נפרדת לברר מה מתוך המיתוס גם היסטורי, וכיצד יתאר ההיסטוריון את ימי העיצוב של הדת החדשה.
בכך שוני מה בין שאלות המחקר שאנו מציעים לבין השאלות שנדונו עד עתה במחקר ובפרשנות. אם הפרשנות המסורתית עסקה בהבנת ה'מיתוס' של ייסוד תורה שבעל-פה וראתה בו תיאור היסטורי. ההיסטוריון התעלם מהמיתוס וחתר להבנת ההיסטוריה, ואנו עוסקים בשתי הרמות הללו בנפרד.
אם נחזור לדוגמה של הדחת רבן גמליאל מנשיאותו. לא היינו מסתפקים בחתירה לבירור מה הרקע ההיסטורי לסיפור האם הוא אמין או לא. אלא שואלים גם מה תפקידו של הסיפור ב'מיתוס' של ייסוד תורה שבעל פה. הסיפור עצמו ומה אנו לומדים ממנו, ישובץ במהלך דיוננו בהמשך.
מסכת עדיות היא מסכת חריגה בששה סדרי משנה, היא ערוכה לא לפי מכנה משותף ענייני-נושאי כגון שבת, או יום טוב (ביצה) אלא לפי מדדים חיצונים. רשימת הלכות לפי שמות המשתתפים, לפי פתיחות מספריות בסדר יורד (פ"ה) ועוד סדרים שבפרטיהם נדון בסוף המבוא (ב'סדר המשנה'). היא גם בולטת בריבוי מסורות קדומות המיוחסות ליוסי בן יועזר (פ"ח מ"ד), לרבן יוחנן בן זכאי (פ"ח מ"ז). הרבה מסורות של בית הלל ובית שמאי, והרבה מחכמי יבנה. תופעות אלו משכו את עיניהם של ראשוני המחקר ואף של פרשנים קדומים. מבוא חשוב ביותר הקדיש למסכת י"נ אפשטיין<sup class="footnote-marker">3</sup><i class="footnote">מבוא לספרות תנאים, עמ' 444-422.</i> ואחריו חוקרים רבים אחרים. לא נעסוק כאן בתולדות המחקר. כדרכנו נציג משנה סדורה תוך הערות מעטות בדבר הספרות שקדמה לנו, שתשתיתה שימשה אותנו.
המסכת ערוכה אחרת מיתר המסכתות, ובמחקר השתרשה הדעה שזו מסכת 'קדומה' המשקפת את דרכי הלימוד שלפני המשנה של רבי. התקבלה הדעה שמה שכתוב במסכת הוא בעל סמכות רבה יותר. סמכות זו באה לביטוי שלוש פעמים בבבלי "הלכה כרבי יהודה, הואיל ותנן בבחירתא כוותיה" (ברכות כז ע"א; קידושין נד ע"ב; כו ע"א). במחקר הניחו שהמסכת משקפת את דרכי הלימוד הקדומות, שהיא נערכה בדור יבנה ועוד הנחות כאלה. כידוע לחלק גדול מהמשניות מקבילות זהות במסכתות אחרות, לפיכך הניחו שכל המסכתות השתמשו במסכת עדיות, והמסכת מהווה 'מאובן מנחה', קפסולה יקרה של תורה שבעל-פה שלפני המשנה.
התשתית העיקרית לפרשנות זו היא התוספתא שבראשית המשנה אותה נצטט להלן, ואכן אמוראים ואולי כבר תנאים ראו במסכת עדיות יצירה בעלת איכות שונה מזו של יתר המשניות. אין זה אומר שכך הם פני הדברים באמת.
לפיכך דומה שעלינו לפתוח מכיוון אחר. אמנם עריכת המסכת שונה מזו של כלל המשניות. אך החריגה היא בבחינת ייחודיות בתוך המערכת הרגילה. סגנונה של המשנה דומה לזה של כל המשניות האחרות. ואכן חלק גדול ממשניות המסכת מצויות כלשונן בתוך המסכתות האחרות והן ארוגות היטב בתוך הסידור הפנימי של כל מסכת ומסכת. סידור של משניות לפי מספור היא תופעה החוזרת בפרקים אחרים, הדוגמה המובהקת הוא הפרק החמישי במסכת אבות המסודר סידור מספרי.
קטעים אחרים מסודרים לפי שמות חכמים כאלה הם: שבת פ"א מ"ד-מי"א; ברכות פ"ח מ"ח; ביצה פ"א מ"ה-פ"ב מ"ו. בכל המקרים הללו ההלכות מרוכזות גם לפי סדר נושאי, אך הסדר הנושאי מופרע, והבסיס לסידור הוא ההלכות לפי שמות הדוברים (בית שמאי ובית הלל). בביצה שם המשך פרק ב מסודר אף הוא לפי שמות דוברים, בסגנון דומה למסכת עדיות. לעתים במסכת עדיות מספר משניות ערוכות ולקבוצה כולה מקבילה במסכת אחרת.<sup class="footnote-marker">4</sup><i class="footnote">במקבילות נדון במהלך הפירוש להלן פ"ב מ"א-מ"ג; פ"ג מ"ח-מ"ט; פ"ג מ"י-מי"ב.</i>
אנו מכירים את מחלוקות בית שמאי ובית הלל בשלוש צורות עריכה:
• מחלוקות רגילות, המשולבות לפי עניינן במסכת.
• קבוצות של מחלוקות המסודרות לפי צורתן החיצונית: מחלוקות שבית שמאי מקלים בהן, מחלוקות שחכם פלוני העיד עליהן וכיוצא באלו. קבוצות של מחלוקות מעין אלו סדורות במסכת עדויות.
• מחלוקות בית שמאי ובית הלל בנושא מסוים. דוגמה לכך היא הקבוצה בראשית פרק ח של מסכת ברכות ובה מחלוקות בסדרי סעודה, או הקבוצה בפיאה פ"ו שבה סדורות מחלוקות בית שמאי ובית הלל ודומה לה הוא קובץ המחלוקות בנושא עבודה ביום טוב ובעיקר הכנה של מזון ביום טוב (ביצה פ"א מ"א-פ"ב מ"ו),<sup class="footnote-marker">5</sup><i class="footnote">גם שם בפ"א מ"י כלולה משנה שאין בה מחלוקת גלויה בין הבתים.</i> או הקובץ בחגיגה (פ"א מ"א-מ"ד). קבצים אחרים הם קצרים בהרבה.<sup class="footnote-marker">6</sup><i class="footnote">כגון משנה , יבמות פט"ו מ"א-מ"ג; נדרים פ"ג מ"ב-מ"ד; נזיר פ"ה מ"א-מ"ה (משנה ד שם קדומה בתוכנה, אך אין בה מחלוקת בין הבתים); גיטין פ"ח מ"ח-מ"ט.</i> עם זאת, בקובץ של פאה פ"ו משובצת גם משנה שאין בה מחלוקת גלויה בין הבתים,<sup class="footnote-marker">7</sup><i class="footnote">ראשית משנה ג ומשנה ד.</i> ודנו בה במקומה וראינו שגם בה יש מחלוקת בין שני הבתים. התופעה שבסדרת מחלוקות משובצת הלכה או מחלוקת שאינה מזכירה במפורש את שני הבתים חוזרת גם בברכות ובנדרים.<sup class="footnote-marker">8</sup><i class="footnote">ראו פירושנו לברכות פ"ח פ"ו, וראו דברינו בהערה שלפני הקודמת על הקובץ במסכת נזיר.</i>
אם כן הסגנון של עריכת מסכת עדיות איננו חריג, אלא הוא ריכוז של עריכות על פי שמות חכמים, סגנון עריכתי המוכר לעורכי המשנה, אך עורך המשנה (רבי) העדיף בדרך כלל סגנון אחר.
מסכת עדיות מסדרת דיונים הלכתיים מדור יבנה. בכך היא חריגה אך איננה ייחודית. גם מסכת אבות סדורה לפי סדר כרונולוגי. במיוחד בולט הדבר בפרק ג שבו סדורות מימרות של חכמי דור יבנה.
למרות שהמסכת אוספת את מימרות דור יבנה, המשנה עצמה, כלומר עריכת המשנה, איננה קדומה ממסכתות אחרות במשנה. המסכת (עדיות) נערכה לאחר דור אושה. כבר אפשטיין עמד על כך שחלק מהמשניות הן לפי חכם מסוים מחכמי דור אושה. כגון פ"ב מ"י (כר"מ), פ"ב מ"ח (נגד רבי יהודה) פ"ב מ"ד כרבי יוסי; פ"א מ"ח, ופ"א מ"י כרבי יהודה.
לעתים מביאה מסכת עדיות רשימה של הלכות המסודרות לפי שמות בשמם של חכמי דור אושה. כגון בפ"ה מ"א (רבי יהודה), פ"ה מ"ב (רבי יוסי); רבי שמעון (פ"ה מ"ג)<sup class="footnote-marker">9</sup><i class="footnote">כך יש לגרוס. ראו פירושנו על אתר.</i> ורבי אלעזר (שם מ"ד).
דוגמה למשנה שתוכנה קדום ועריכתה לאחר דור אושה היא המשנה האחרונה. רבי יהושע מוסר בשם ריב"ז, וחכמי דור אושה מוסיפים על כך את דעתם. המסכת נערכה אפוא בדור רבי כמו כל המשנה, אך היא מרכזת הלכות הנחשבות לקדומות (כלומר תורה קדומה אותה מביאים ועורכים חכמי דור אושה). לפנינו אפוא סגנון מסגנונות המשנה, ועם זאת הסגנון חריג, בכך שלא ננקטה הדרך 'הרגילה' של עריכה לפי סדר נושאי.
ייתכן שבעבר הייתה 'מסכת עדיות הקדומה' שהיא ללא התוספות הללו של חכמי דור אושה. ניתן בקלות ל'קלוף' את הרובד של חכמי אושה. אבל כפי שנראה במהלך הפירוש חלק מההלכות הגרעיניות אלו שהן מדור יבנה, נמסרו לפי שיטם של חכמי אושה, כך שהעריכה המאוחרת איננה רק שכבה חיצונית למשנה.
זאת ועוד, באופן עקרוני אנו מסתייגים מהניסיון לרבד את דברי המשנה לרבדים כרונולוגיים, אלא אם כן יש במשנה עדות ישירה להלכה קדומה ולתוספת מאוחרת. להערכתנו סגנון המשנה המונח לפנינו הוא יחידה הרמונית, שהעורך שקד על עריכתה וליטושה הספרותי. זו איננה התגבבות כרונולוגית של משפטים, אלא מבנה מתוכנן מראש של דרך מסירה מושכלת. בכך חולקים אנו על חלק מתורתם של מורינו (במיוחד דרכם של מלמד, גולדברג, דה פריס וכיוצא אלו חוקרים דגולים). הליטוש העריכתי הובלט לאחרונה במחקריו של וולפיש שהראה שמשניות נערכו ואורגנו מחדש לפי רעיונות, משחקי לשון, אמצעי זיכרון, ושאר 'טכניקות' ספרותיות. הצורה של דברי חכם קדום שעליו תוספת של חכם מאוחר הדן בפרט משני, היא היא העריכה הספרותית. ואין היא משמרת את תולדות הלימוד.
הבבלי מתאר את עריכת מסכת עדיות בצורה שונה: "תנא: עדיות בו ביום נשנית, וכל היכא דאמרינן בו ביום - ההוא יומא הוה. ולא היתה הלכה שהיתה תלויה בבית המדרש שלא פירשוה. ואף רבן גמליאל לא מנע עצמו מבית המדרש אפילו שעה אחת" (ברכות כח ע"א). אם כן מסכת עדיות נערכה 'בו ביום', ביום שבו הודח רבן גמליאל מנשיאותו (בדור יבנה). כידוע לפי הסיפור בבבלי ברכות כח ע"ב. רבן גמליאל 'התעלל' ברבי יהושע בן חנניה. כתגובה התמרד ציבור החכמים, והדיח את רבן גמליאל, ורבי אלעזר בן עזריה מונה במקומו. בעקבות ההדחה נפתחו שערי בית המדרש לתלמידים חדשים. נפסקו הלכות שהיו בספק, ואף נערכה מסכת עדיות. לבסוף רבן גמליאל הושב לתפקידו, אך לא לכבודו הראשון.
אפשטיין האריך להוכיח שייחוס מסכת עדיות שלנו ל'בו ביום' איננו אפשרי. הוא ניסה בין השאר לקיים מעט מדברי הגמרא ולפרש ש'בו ביום' איננו רק המעמד של הדחת רבן גמליאל.
צעד נוסף צעד שפירא בהראותו שכל תיאור הדחת רבן גמליאל מפוקפק מבחינה היסטורית. לכך מצטרפת הטענה שרבן גמליאל הראשון כלל לא היה נשיא, וכי תפקיד הנשיא כונן רק לאחר מרד בר כוכבא.<sup class="footnote-marker">10</sup><i class="footnote">גודבלאט, נשיא; גודבלאט, נשיאות. דעתנו שונה מזו של גודבלאט. ראו פירושנו לתוספתא סנהדרין פ"ח ה"א (אגב פירוש המשנה בסנהדרין פ"א מ"א), ופירושנו לנדרים פ"ה מ"ד, שם מדבר רבי יהודה בן דור אושה על מנהג אנשי הגליל בעבר.</i>
לדעתנו, ולפי דרכנו, שתי שאלות הן. הראשונה היסטורית. מה אכן אירע. במקרה זה ברור שעריכת מסכת עדיות איננה קשורה לסיפור ההדחה. סיפור ההדחה עצמו הוא אירוע שאין לנו נתונים להכריע כיצד התרחש. ברור לנו שהיה 'משהו' אך קשה לבודד את הפרטים ההיסטוריים. ככלל אנו מניחים שהמבנה הארגוני של הנשיאות לא היה מתוקנן. כך שלא צריך לתמוה האם קוימו פרטי ה'תקנון' הקדום. השאלה השנייה היא מה רצה הבבלי לתאר.
מבחינתנו התמונה ברורה. דברי הבבלי על עריכת מסכת עדיות (או על ראשית ייסודה) אינם מסורת היסטורית. או על כל פנים אינם מסורת היסטורית ריאלית. עם זאת הם מבטאים ומתארים תמונה של 'מיתוס' כיצד נערכה והתפתחה תורה שבעל פה. מיתוס זה ראוי לבדיקה. אך איננו תיאור היסטורי אלא תיאור אידאי. לפי מיתוס זה בדור יבנה הוכרעו המחלוקות. רבן גמליאל נושא באחריות הכללית למהלך. אך המהלך הושלם דווקא בהיעדרו. לנשיא אין תפקיד 'מונופולי' על קביעת ההלכה אלא זו סמכותם ודרך פעולתם של חכמים. הבבלי 'מודה' בכך שלנשיא מקום מיוחד בתהליך קביעת ההלכה, אך לא תפקיד מרכזי. זה המיתוס המעצב של תורה שבעל-פה. זו האידיאולוגיה, כך ראוי היה שיהיה. אך אין זה משחרר אותנו מלבדוק כיצד באמת התרחש התהליך המופלא של גיבוש תורה שבעל-פה ועריכת המשנה.
במהלך הפירוש אנו מנסים להסביר את סדר ההלכות שבכל פרק ופרק. בכך אנו מהלכים בעקבות חוקרים קודמים ובעיקר אלבק בפירושו, ואכן יש סדר למשנה, ועורך המשנה נקט דרכים ספרותיות שונות כדי להדגיש נושאים או כדי להקל על הזיכרון,<sup class="footnote-marker">11</sup><i class="footnote">בכך עסק רבות וולפיש, עריכת המשנה , ועוד סדרת פרסומים.</i> ובדרך כלל סדר נושאי. אך יש בסדר זה גם חריגים המעידים על שיירים של עריכות שונות. במסכת עדיות שוררות כמה מאותן צורות עריכה ייחודיות.
מה מטרתה של מסכת עדיות?
לכאורה השאלה המרכזית במסכת היא שאלת המחלוקת וההכרעה. לא הבהרת ההלכה, אלא הבהרת דרך היווצרותה. ברם בעצם שאלה זו נדונה רק בחלקים מהמסכת: ביחידה הראשונה (פרק ראשון) וביחידה האחרונה היא יחידת ה'עדויות' המתחילה במשנה השישית בפרק ה (עקביא בן מהללאל העיד). ביתר חלקי המסכת שאלת המחלוקת מוצנעת. לפיכך עלינו לשאול מה מטרתה של המסכת כולה, של העורך שערך את כל המסכת.
המסכת כולה אוספת הלכות קדומות המיוחסות לדור יבנה ומעט הלכות המיוחסות לתקופה קדומה יותר. כפי שאמרנו המסכת נערכה בימי רבי, אך מוקדשת למה שהעורכים ראו כהלכה קדומה. מרכיב זה מחבר את כל חלקי המסכת. בנוסף לכל אחד מחלקי המסכת אידיאולוגיה נוספת שנברר אותה.
חלק א- הכרעת המחלוקות מתוך התפתחות והסכמה (פרק א).
חלק ב (פ"ב מ"א-פ"ד מי"ב)- הלכות של חכמי דור יבנה הקדומים לפי שמות: רבי חנינא סגן הכהנים (פ"ב מ"א-מ"ג), דברים שנאמרו לפני רבי ישמעאל ורבי עקיבא (פ"ב מ"ד-מ"י), מחלוקות דוסא בן הרכינס וחכמים (פ"ד מ"א-מ"ו), מימרות מספריות (בסדר מספרי יורד) של חכמי דור יבנה ("ארבע ספיקות. . . ", שלשה דברים. . ." - פ"ד מ"ז-מי"ב).
חלק ג (פ"ד מי"ג-פ"ה מ"ה) - רשימות של קולי בית שמאי (רשימות של תנא קמא 24-25 סעיפים - פ"ד), רשימותיהם של חכמי דור אושה אחרים (בסדר מספרי יורד – פ"ה מ"א-מ"ה).
חלק ד (פ"ה מ"ה-הסוף) - העדויות
<b>תרבות המחלוקת - האידיאולוגיה של מסכת עדיות</b>
במשניות ג-ו חושף העורך את עמדתו על תרבות במחלוקת, על ההכרעה ועל צורת העריכה של מקורות חז"ל. אנו נעסוק בפרשנות למשניות אלו, ונסכם כאן את עיקרי הדברים.
<b>א. ולמה מזכירין את דברי שמי והלל לבטלן?
1. ללמד לדורות הבאים שלא יהא אדם עומד על דברו שהרי אבות העולם לא עמדו על דבריהן.
ב. ולמה מזכירין את דברי יחיד ב[י]ן המרובין הואיל ואין הלכה אלא כדברי המרובין?
2. שאם יראה בית דין את דברי היחיד ויסמוך עליו. 3א. שאין בית דין יכול לבטל דברי בית דין חבירו עד שיהא גדול ממנו בחכמה ובמיניין. . . 3. אמר רבי יהודה אם כן למה מזכירין את דברי היחיד בין המרובין לבטלן שאם יאמר אדם כך אני מקובל ואמרו לו מדברי איש פלוני שמעתה.
במשנה שתי שאלות זהות. א. למה מזכירין את דברי שמאי והלל לבטלה, המדובר במשניות א-ג; שבהן משתמע שדברי בית שמאי ובית הלל נדחו. ב. למה נזכרים דברי היחיד בין המרובין? הכוונה לכלל המשניות שבהן נזכרות מחלוקות, ובמיוחד למחלוקות בהמשך פרק א. עריכת המשנה מניחה כמובן מאליו סדרת מסקנות היוצרות ומבטאות 'מיתוס מכונן '. המשנה מניחה שתופעת המחלוקת קיימת הייתה בעבר, ושעריכת תורה שבעל-פה משמרת את המחלוקת בכוונת מכוון. עם זאת קיימת תמיד הכרעה הלכתית ידועה ומוסכמת. ממילא יש להשיב מה טעם יש לשמר את דעות החולקים? על כך ניתנות שלוש תשובות. שתיים מהן טכניות, והשלישית (תשובה ב) מותירה מעט תוקף אפשרי לדעת המיעוט. בית דין עתידי עשוי אולי לקבל את דעת היחיד, כלומר יש לבתי דין עתידי אפשרות לשנות את הכרעת ההלכה. בפירושו של המשפט הבא (3א) התלבטנו. אפשר שהוא מצמצם את סמכות בית הדין העתידי לקבל את דעת היחיד, ואפשר שהוא מסביר שאין לבית דין סמכות שינוי להמציא הלכה חדשה, אך יש לו סמכות לשנות את הכרעת ההלכה. הפרשנות השנייה משמעה שמרנות והיעדר יכולת שינוי. היא התקבלה במסורת היהודית, והשפיעה על תולדות ישראל ושימשה עוגן לאי שינוי החלטות. הבחירה בפרשנות זו היא עדות להתפתחות ההלכה.
כל העמדות מתארות מיתוס מכונן לפיו הייתה מחלוקת והכרעה, ובכך הפכה המחלוקת למידע 'ארכיאולוגי' בלתי רלבנטי. במקביל יש דרך עריכה והצגה מקובלת, במסגרת של ספרות תורה שבעל פה, של המחלוקות.
בתוספתא חוזרים החומרים שבמשנה אך במסגרת מיתוס מכונן שונה.
בהלכה א פותחת התוספתא:
משנכנסו חכמים בכרם ביבנה, אמרו עתידה שעה שיהא אדם מבקש דבר מדברי תורה ואינו מוציא, מדברי סופרים ואינו מוצא, שנאמר "לכן הנה ימים באים נאם ה' והשלחתי רעב לארץ לא רעב ללחם ולא צמא למים כי אם לשמע דברי ה' ". "ונעו מים ועד ים ומצפון ועד מזרח ישוטטו לבקש את דבר ה' ולא ימצאו". דבר ה' - זו נבואה. דבר ה' - זה הקץ. דבר ה' - שלא יהא דבר מדברי תורה דומה לחבירו. אמרו נתחיל מהילל ומשמאי. שמאי אומר מקב חלה והילל אומר מקבים. . .
אם כן ההלכות של המשנה קובצו כדי לענות על הבעיה של היעדר 'דבר ה' '. הדרשה עצמה מעניינת במיוחד. לפי הדרשה בעקבות החורבן ייעדר דבר ה' ודבר ה' מתייחס לשלושה 'נתונים'.<sup class="footnote-marker">12</sup><i class="footnote">בדרשה הבדל קל בין נוסח כתב יד ערפורט ונוסח כתב יד וינא, לדעתנו ההבדל בלתי משמעותי, אבל ראו פורסטנברג, ממסורת למחלוקת.</i> נבואה, הקץ, וההלכה. משלושתם רק הנושא ההלכתי ניתן לטיפול, וטיפול זה פותר את כל הבעיות האחרות. על כל פנים עד עתה מוצגת מסכת עדיות כניסיון ל'סדר' את ההלכה. כפשוטו הסידור משמעו איסוף דברי חכמים על המחלוקות שבהם. אין בפתיחת התוספתא כלל התייחסות להכרעה.
אבל בבבלי (שבת קלח ע"ב) אותה דרשה וממנה משתמע שהבעיה היא שלא תימצא הלכה פסוקה. לגרסת הבבלי באה מסכת עדיות לספק רשימת פסקי הלכה, ובכלל דור יבנה מצטייר כדור של פסיקת ההלכה. וכן בהמשך הבבלי: "תניא, רבי שמעון בן יוחי אומר: חס ושלום שתשתכח תורה מישראל, שנאמר 'כי לא תשכח מפי זרעו'. אלא מה אני מקיים 'ישוטטו לבקש את דבר ה' ולא ימצאו' - שלא ימצאו הלכה ברורה ומשנה ברורה במקום אחד". פרשנות זו של הבבלי לתוספתא אפשרית אך היא איננה בגוף התוספתא בשלב זה.
המשך התוספתא (פ"א ה"ד) מקביל למשניות ג-ה. המשניות עוסקות בשאלה מדוע נזכרו דברי היחידים וכאן דברי התוספתא ברורים:
1. לעולם הלכה כדברי המרובין. לא הוזכרו דברי היחיד בין המרובין אלא לבטלן. 2. ר' יהודה אומר לא הוזכרו דברי יחיד בין המרובין אלא שמא תיצרך להן שעה ויסמכו עליהן. 3. וחכמים אומרים לא הוזכרו דברי יחיד בין המרובים אלא מתוך שזה אומר טמא וזה אמר טהור זה אמר טמא כדברי ר' אליעזר. אמרו לו כדברי ר' אליעזר שמעתה.
המילים הם אותן מילים כמו במשנה אך הצירוף יוצר משמעות אחרות. דברי היחידים הוזכרו לא ל'בטלה' (כמו שכתוב במשנה בכי"ק), כלומר ללא צורך וללא משמעות רלבנטית, אלא כדי לבטלן. עצם אזכור המחלוקת מבטל את דברי היחידים. ההסבר השני גם הוא מצמצם את המשמעות של דברי היחידים. אם המשנה אומרת שבית דין עתידי רשאי, בשעת הדחק, להסתמך על דברי היחידים, אם "תיצרך להם השעה" ולא כהליך קבע, הרי התוספתא שוללת אפשרות של הסתמכות על דברי היחיד. ההסבר השלישי בתוספתא הוא כדברי המשנה.
אם כן התוספתא שותפה למשנה במיתוס המכונן. גם היא מכירה בכך שבפועל המחלוקת נשמרת (דהיינו ממשיכה להיות מוצגת) אך לדעת שני המקורות קיימת הלכה אחידה שנקבעה אי שם.
בשלב זה אין במסכת עדיות לא במשנה ולא בתוספתא ביטוי לכך שההלכה כבית הלל. אדרבה היחס לעמדות שני הבתים זהה. דברי שני הבתים בטלים מול עמדות של חכמים מאוחרים יותר. החל משני אורגים המוסרים שמועה מטעם שמעיה ואבטליון (מ"ג) וכלה בחכמים אחרים. במחלוקות שבין בית שמאי ובין בית הלל (חלק ג במשנה) נקבע שבדרך כלל בית שמאי מחמירים, אך אין רמז לכך שדברי בית שמאי דחויים. לא אמרנו בכך שאין במשנה כולה עדות לתפישה ש"הלכה כבית הלל", בשאלה זו נעסוק להלן. כל שקבענו הוא, שביחידה הראשונה שבמסכת אין רמז לכך שהלכה כבית הלל. אדרבה היחס לדברי שני הבתים זהה לחלוטין.
יתר על כן בהלכה הבאה ממשיכה התוספתא:
נישאל לחכם אחד וטימא לו, לא ישאל לחכם אחר. נשאל לחכם וטיהר לו, לא ישאל לחכם אחר. היו שנים אחד אוסר ואחד מתיר, אחד מטמא ואחד מטהר. אם יש חכם אחר נשאלין לו, ואם לאו הולכין אחר המחמיר. ר' יהושע בן קרחה אומר דבר מדברי תורה הולכין אחר המחמיר מדברי סופרים הולכין אחר המיקל.
הפיסקה מצויה גם בבבלי בתוספת קלה המצוינת בקו: "<u>אם היה אחד מהם גדול מחבירו בחכמה ובמנין - הלך אחריו, ואם לאו - הלך אחר המחמיר</u>; ר' יהושע בן קרחה אומר: בשל תורה הלך אחר המחמיר, בשל סופרים הלך אחר המיקל. א"ר יוסף: <u>הלכתא כרבי יהושע בן קרחה</u> (עבודה זרה ז ע"א).
הברייתא מתארת מצב של 'אנרכיה'<sup class="footnote-marker">13</sup><i class="footnote">להלן נסייג מונח זה. הוא נבחר לשם הדגשה בלבד.</i> הלכתית. אין הלכה, אלא כל חכם פוסק כראות עיניו. הברייתא מעניקה לציבור המאמין דרך להתמודד עם מצב זה שבו אין 'הלכה' פסוקה. יש לציית לחכם הראשון שפונים אליו. עצה זו מתכתבת עם עצה (הדרכה) אחרת המצויה בתוספתא בהמשך (תוספתא לפ"ד מ"ו) העוסקת בשאלה הלכתית מסוימת: "1. לעולם הלכה כדברי בית הילל. 2. והרוצה להחמיר על עצמו לנהוג כחומרי בית שמאי וכחומרי בית הילל על זה נאמר הכסיל בחושך הולך. התופס קולי בית שמאי וקולי בית הילל רשע. 3. אלא או כדברי בית שמאי כקוליהון וכחומריהון או כדברי בית הלל כקוליהון וכחומריהון" (תוספתא פ"ב ה"ג). הפתיחה "לעולם הלכה כבית הלל" עומדת בניגוד להמשך. במשפטים השני והשלישי מתייחסת הברייתא למצב שבו אין הכרעה הלכתית. המאמין נדרש לא לחפש קולות ולא להדר אחר חומרות, אלא לבחור בחכם אחד (בית מדרש אחד) ולהלך לפיו. הפתיחה "לעולם הלכה כבית הלל" מתייחסת לנושא ההלכתי הנדון בו נקבעה (לדעת העורך) הלכה כבית הלל. אבל באופן כללי, יש ליהודי הפשוט חופש בחירה ועליו להלך אחר אחד הבתים. במשפט "לעולם הלכה כביתי הלל" נעסוק להלן. על כל פנים בפשטות הוא בניגוד להמשך. ההמשך (משפטים 2-3) הם כלל. והמשפט הראשון פרט אחד מקרי.
מכל מקום בתפישת התוספתא שלנו אין ביטוי לכך שהלכה כבית הלל. או שיש 'הלכה' במחלוקות המרובות. לכל היותר נקבעה הלכה במקרים מסוימים.
על רקע זה יש לחזור למשפט בתוספתא הפותח את המסכת. לשם מה נכתבה המסכת. התוספתא מציגה את המסכת כפתרון לחיפוש: "דבר ה'- זו הלכה". אבל המסכת איננה מספקת רשימת הלכות. אלא היא סודרת את הנושאים. ההלכה שהיא דבר ה', איננה הלכה פסוקה. זו בכלל איננה מצויה במשנה. ה'הלכה' המתבקשת היא סידור הנושאים ההלכתיים, ועצם המחלוקת. לעיל הגדרנו מצב של היעדר הכרעה כאנרכיה, זה היה ניסוח מטעה ופרובוקטיבי. מחלוקת היא מצב בו יש כבר סידור של ההלכה, קביעת התחומים והשאלות ובכך בא דבר ה' למימוש. ההכרעה הספציפית עדיין נדרשת אך חשוב יותר שיהודי יידע מתי עליו להתחבט, מהי ההלכה, מתי לשאול, ומתי הוא פטור מכלל שאלה.
המיתוס המתואר בתוספתא הוא אפוא מעורב. מצד אחד קיימת בכל נושא הלכה. ומצד שני בחלק גדול מהנושאים נשארת מחלוקת, ציות הלכתי הוא לאחד מבעלי המחלוקת, אך אין הלכה אחידה.
כיצד ראו את הדברים חכמים מאוחרים יותר? רמזנו לכך מספר רמזים אך לא נרחיב בכך. להלן בדיון בחלק ד נשוב לכמה מהשאלות הקשורות לפסיקת הלכה.
המשנה שלנו (פ"א מ"ד) מציגה את משניות פ"א מ"א-מ"ג כדוגמאות לכך "שאבות העולם לא עמדו על דבריהם", שכן בשלוש המשניות הראשונות דברי שני הבתים נדחים ו'חכמים' קובעים הלכה מחודשת שאיננה כדעתם של 'אבות העולם' (בית שמאי ובית הלל). לא נאמר במשנה שאבות העולם לא עמדו על דבריהם, אלא שחכמים מאוחרים פסקו שלא כדעתם, כלומר בעל המשנה איננו באמת מביא הוכחה לענוותנותם של חכמי שני הבתים. אלא מציג את האוטופיה של תורה שבעל פה, והיא שחכמים 'לא עמדו על דבריהם'. זו לא מסקנה היסטורית מהעבר, אלא דרישה מחכמי ההווה והעתיד.
בחלקים אלו מחלוקות קדומות מדור יבנה. קשה לזהות תפישה אידאית המתבטאת בבחירת ההלכות או עריכתן. להוציא פרט אחד שבדרך כלל בית שמאי מקילים ובית הלל מחמירים. לעיל ציטטנו את הברייתא "והרוצה להחמיר על עצמו לנהוג כחומרי בית שמאי וכחומרי בית הילל על זה נאמר הכסיל בחושך הולך. התופס קולי בית שמאי וקולי בית הילל רשע" (תוספתא פ"ב ה"ג; בבלי עבודה זרה ז ע"א). ברייתא זו מכירה בכך שלעתים בית שמאי מקילים ואיננה קובעת שיש בדבר כלל. אך גם איננה סותרת אפשרות לכלל כזה. כפי שנראה בפירושנו למשנה נצביע על כך שגם כלל הוא במידה מסוימת 'מיתוס' הלכתי ולא תיאור מצב מדויק. המונחים 'מקל' ו'מחמיר' לא תמיד ברורים, ובחלק גדול מהמקרים כלל אין החמרה או הקלה. אך הוא התקבל ככלל במסורת ישראל.
אין בפרקים אלו בחירה או העדפה של אחת הדעות. רק בתוספתא מופיעה לגבי הלכה אחת (פ"ד מ"ו). לעולם הלכה כבית הלל.
בשלב זה עלינו לדון במסורת הידועה שהיא חלק מהמיתוס ההלכתי היהודי, של קביעת ההלכה כבית הלל. הבבלי (עירובין יג ע"א) שונה:
1. אמר רבי אבא אמר שמואל: שלש שנים נחלקו בית שמאי ובית הלל, הללו אומרים הלכה כמותנו והללו אומרים הלכה כמותנו. יצאה בת קול ואמרה: אלו ואלו דברי אלהים חיים הן, והלכה כבית הלל. 2. וכי מאחר שאלו ואלו דברי אלהים חיים מפני מה זכו בית הלל לקבוע הלכה כמותן? - מפני שנוחין ועלובין היו, ושונין דבריהן ודברי בית שמאי. ולא עוד אלא שמקדימין דברי בית שמאי לדבריהן. 3. כאותה ששנינו: מי שהיה ראשו ורובו בסוכה ושלחנו בתוך הבית, בית שמאי פוסלין ובית הלל מכשירין. אמרו בית הלל לבית שמאי: לא כך היה מעשה שהלכו זקני בית שמאי וזקני בית הלל לבקר את רבי יוחנן בן החורנית, ומצאוהו יושב ראשו ורובו בסוכה ושלחנו בתוך הבית. אמרו להן בית שמאי: (אי) משם ראיה? אף הן אמרו לו: אם כך היית נוהג לא קיימת מצות סוכה מימיך. 4. ללמדך, שכל המשפיל עצמו הקדוש ברוך הוא מגביהו, וכל המגביה עצמו הקדוש ברוך הוא משפילו. כל המחזר על הגדולה - גדולה בורחת ממנו, וכל הבורח מן הגדולה - גדולה מחזרת אחריו. וכל הדוחק את השעה - שעה דוחקתו, וכל הנדחה מפני שעה - שעה עומדת לו. 5. תנו רבנן: שתי שנים ומחצה נחלקו בית שמאי ובית הלל, הללו אומרים: נוח לו לאדם שלא נברא יותר משנברא, והללו אומרים: נוח לו לאדם שנברא יותר משלא נברא. נמנו וגמרו: נוח לו לאדם שלא נברא יותר משנברא, עכשיו שנברא - יפשפש במעשיו. ואמרי לה: ימשמש במעשיו.<sup class="footnote-marker">14</sup><i class='footnote"'>המשפט החמישי מדגים כיצד למרות הקביעה ש'הלכה כבית הלל' הרי המחלוקת לא נעקרה. גם בירושלמי המקביל בעניין זה, מרומז הטיעון שכל הקודם בבריאה קודם גם בסדר הברכות, וגבי סדר הברכות במוצאי שבת - הלכה כבית שמאי. ראו ברכות פ"א ה"ד, ג ע"ב.</i>
התפישה המצטיירת בבבלי ברורה. המחלוקת לגיטימית ומקודשת. ההכרעה היא צורך פרקטי אך אין בהכרעת ההלכה פגיעה בקדושת העמדות החולקות,<sup class="footnote-marker">15</sup><i class="footnote">ראו בהרחבה שגיא, אלו אלו.</i> ועם זאת בדור יבנה נקבעה הלכה עקרונית כבית הלל, קביעה שמקורה בדבר ה' (בת קול).
אבינו ש' ספראי ז"ל אשר עסק במסורת זו בדק אותה מבחינה היסטורית והגיע למסקנה המפתיעה שהכרעה ניסית כזאת לא התקיימה.<sup class="footnote-marker">16</sup><i class="footnote">ספראי, הכרעה כבית הלל.</i> ההסתמכות על הכרעה באמצעי של בת קול סותרת את עמדותיה העקרוניות של תפישת בית המדרש היהודית ("לא בשמים היא"). נוסף על כך, מקורות תנאיים אינם מכירים הכרעה כללית כבית הלל. אמנם בהרבה (רוב) הלכות ה'הלכה' נקבעה כבית הלל, אך במקרים רבים ההלכה כבית שמאי. תנאים מאוחרים מהלכים בדרכם של בית שמאי, משניות נסתמות כבית שמאי ואפילו אמוראים מהלכים בדרך זו. אבינו אף הביא דוגמאות רבות למשניות שנסתמו כבית שמאי. במהלך פירושנו הגענו למסקנה שעוד משניות רבות שהוא לא מנה נסתמו כבית שמאי. נסתפק כאן בדוגמה אחת. בית שמאי סבורים עקרונית שממון המוטל בספק 'יחלוקו', ובית הלל סבורים שה'מוציא מחבירו עליו הראיה' (להוציא מקרים חריגים שבהם הנסיבות מטות לאחד הכיוונים). משניות רבות נסתמו כדעת בית שמאי.<sup class="footnote-marker">17</sup><i class="footnote">ראו פירושנו ליבמות פ"ד מ"ג; בכורות פ"ב מ"ו; כתובות פ"ח מ"ו; בבא מציעא פ"א מ"א ועוד הרבה.</i> וכן המחלוקת האם עדות שאיננה שלמה עשויה להועיל (להכריע) בדיני אישות,<sup class="footnote-marker">18</sup><i class="footnote">יבמות פט"ז מ"ז ומקבילות רבות כולל עדיות פ"א מי"ב.</i> ועוד מחלוקות רבות.
לדעתנו כיום יש להציג את השאלה שהעלה אבינו בדרך אחרת. ברור שהתלמודים החזיקו במיתוס הכרעה כבית הלל.<sup class="footnote-marker">19</sup><i class="footnote">הבבלי בעירובין ו ע"ב שצוטט, ובירושלמי ברכות פ"א ה"ד, ג ע"ב; יבמות פ"א ה"ו, ג ע"ב; קידושין פ"א ה"א, נח ע"ד. וכן משתמע מפסחים פ"ד ה"א, ל ע"ד.</i> השאלות הן ממתי רווח מיתוס זה? והאם יש לו בסיס היסטורי? מובן שמעת שהתפשט המיתוס הוא הפך לנתון היסטורי, כלומר דברי בית שמאי נדחים.
על שאלות אלו ניתן לענות (בעזרת המקורות שרוכזו באותו מאמר, ועל סמך מידע רב נוסף). לדעתנו התשובות לשאלות אלו הן:
1. התנאים לא הכירו את מיתוס ההכרעה כבית הלל, ובוודאי לא דגלו במיתוס של הכרעה שמיימית אחידה.<sup class="footnote-marker">20</sup><i class="footnote">קיימות הכרעות נקודתיות רבות כבית הלל. אך דווקא ההכרעה הנקודתית שוללת את התפישה שהייתה הכרעה אחידה. שכן אם הייתה הכרעה כללית, אין צורך להדגיש שבמקרה הנקודתי הלכה כבית הלל. כבר התלמודים עמדו על טיעון זה. ראו הכרעה נקודתית כבית הלל בתוספתא ברכות פ"ה הכ"ה, פסחים פ"י ה"ג והסבר התלמוד עליה בבבלי נא ע"ב. להכרעות דומות ראו תוספתא פסחים פ"ג הט"ו; חגיגה פ"ב הי"א (מסורת המיוחסת לימי הבית). תוספתא יבמות פ"א הי"ג, ומקבילתה בסוכה פ"ב ה"ג שצוטטה לעיל (בה כבר ניסוח מעט עקרוני נותר, שהלכה כבית הלל, אך כפי שראינו לעיל המשפט "לעולם הלכה כבית הלל" הוא תוספת). לברייתא זו מקבילה בבבלי ובירושלמי ברכות פ"א ה"ד, ג ע"ב. הכרעות נקודתיות כבית הלל מצויות עוד בתלמודים, כגון: ירושלמי שבת פי"זה"ד, טזע"ב: "הלכה כרבי נחמיה ולא הלכה כבית שמאי"; ירושלמי, עירובין פ"א ה"ב, יט ע"א: ". . . תני והלכה כדברי התלמיד. דל כן מה נן אמרין כבית שמאי. ויש הלכה כבית שמאי ולא כבית הלל? אלא בגין דתני רבן שמעון בן גמליאל אומר". התלמוד מכיר בכך שבדרך כלל הלכה כבית הלל, אך במקרה זה הלכה כבית שמאי.<br>וכן מעיר הבבלי בעירובין ו ע"ב שהקביעה בתוספתא עדיות פ"ב ה"ג (שצוטטה לעיל) היא בניגוד לכלל של הכרעה כבית הלל.<br>וכן: "מאימתי תורמין את הגת משיהלכו בה שתי וערב מאימתי מטמין אותה בית שמיי אומרים משיינטל מעשר ראשון. בית הלל אומרים משיינטל מעשר שני. אמר ר' יהודה הלכה כדברי בית שמיי, אלא שנהגו הרבים כדברי בית הלל. וחכמים אומרים מוציאין תרומה ומעשרות ומטמין את הגת מיד" (תוספתא תרומות פ"ג הי"ב). בירושלמי שם פ"ג ה"ב, מב ע"א: "אמר רבי יוסי הלכה כבית שמאי והרבים נהגו כבית הלל אמר רבי שמעון נראין דברי בית שמאי בשעת מקדש ודברי בית הלל בזמן הזה. וחכמים אומרים לא כדברי זה ולא כדברי זה אלא מוציא תרומה ותרומת מעשר ומטמין את הבור מיד". הרי שרבי שמעון ממשיך לעסוק בהכרעת המחלוקת ופוסק בזמן הזה כבית הלל.<br>כמובן בהלכות רבות נקבע שהלכה כבית שמאי, כגון: תוספתא מסכת מעשר שני פ"ג הט"ו; משנה יבמות פי"ג מ"א-מ"ב; ספרי במדבר פיסקא קטו, מהד' הורוויץ עמ' 124; ספרי דברים פיסקא רלד, מהד' פינקלשטיין עמ' 266, וכן הכרעה כבית שמאי בירושלמי ברכות פ"ח ה"ה, יב ע"ב ועוד. בנוסף לכך עשרות משניות שבהן הראינו שהן נסתמו כבית שמאי. דוגמה קיצונית היא משנת כלים שנסתמה כרבי אליעזר למרות ההלכה שנקבעה נגדו בתנורו של עכנאי ראו הפירוש למשנה כלים פ"ה מ"ח, ולהלן.<br>מצב מעניין מתואר בתוספתא נדה פ"א ה"ה (המקבילה למשנת נידה פ"א מ"א ולמשנתנו פ"א מ"א): "ר' אליעזר אומר ארבע נשים דיין שעתן: בתולה, מעוברת, מניקה וזקנה. אמר ר' יהשע אני לא שמעתי אלא בתולה [עד כאן המשנה בנידה פ"א מ"ד)]. אמר לו ר' אליעזר אין אומרים למי שלא ראה את החדש יבוא ויעיד, אלא למי שראה. אתה לא שמעת, ואנחנו שמענו. אתה שמעת אחת, ואנחנו שמענו ארבע. כל ימיו של ר' אליעזר היו העם נוהגין כדבריו, אחר שמת ר' אליעזר החזיר ר' יהשע את הדברים ליושנן, והלכה כר' אליעזר".<br>בית שמאי ובית הלל במשנתנו (ובמקבילה במשנת נידה פ"א ה"א) דיברו בכל הנשים, וממשיכי דרכם המובהקים– רבי אליעזר של בית שמאי, ורבי יהושע של בית הלל. מצמצמים את המחלוקת. וקובעים שאישה רגילה מטמאת מעת לעת (כדעת בית הלל). העם נהג כרבי אליעזר ולאחר מכן כרבי יהושע. ועל כל פנים לא כהלכה של חכמים במשנתנו (ובמשנת נידה). זאת בניגוד לקביעה היוצאת ממשנתנו שהלכה כחכמים.</i>
2. גם חלק מהאמוראים לא הכירו את מיתוס ההכרעה כבית הלל, כגון, בבלי ברכות מג ע"ב: "תנו רבנן: הביאו לפניו שמן והדס<sup class="footnote-marker">21</sup><i class="footnote">והיא ברייתא בתוספתא ברכות פ"ה הכ"ט, ושם דברי ה'מכריע' אינם מופיעים. על כל פנים הבבלי כאן איננו מכיר הכרעה עקרונית כבית הלל.</i>, בית שמאי אומרים: מברך על השמן ואחר כך מברך על ההדס; ובית הלל אומרים: מברך על ההדס ואחר כך מברך על השמן. אמר רבן גמליאל: אני אכריע. שמן - זכינו לריחו וזכינו לסיכתו, הדס - לריחו זכינו, לסיכתו לא זכינו. אמר רבי יוחנן: הלכה כדברי המכריע. רב פפא איקלע לבי רב הונא בריה דרב איקא, אייתו לקמייהו שמן והדס, שקל רב פפא בריך אהדס ברישא והדר בריך אשמן. אמר ליה: לא סבר לה מר הלכה כדברי המכריע? - אמר ליה, הכי אמר רבא: הלכה כבית הלל. ולא היא, לא שתמוטי נפשיה הוא דעבד". וכן בברכות נב ע"ב: "אמר רבי יוסי בר חנינא אמר רב הונא: בכוליה פרקין הלכה כבית הלל, בר מהא דהלכה כבית שמאי. ורבי אושעיא מתני איפכא, ובהא נמי הלכה כבית הלל".
אם כן מיתוס ההכרעה כבית הלל איננו אחיד, אפילו בתלמודים.
על כל פנים במשנת עדיות אין ביטוי לכך שהלכה כבית הלל.
חלק ד הוא חלק העדויות, נושא אופי מיוחד. מימרות תנאיות מופיעות תחת המינוח "העיד". במסכת עדיות מרוכזות רוב העדויות שבש"ס. אפשטיין בבקיאותו הוסיף עוד 'עדויות' שאינן במשנתנו ומצויות במשניות, בתוספתא ואף בתלמודים. בשולי הדברים נעיר שהבקיאות הרבה נראית היום, בעניין המחשב, די פשוטה.
צירוף העדויות מלמד על כמה מסקנות.
העדות היא בעצם מימרה רגילה. המשפט "רבי ישמעאל אומר שלשה דברים אמר רבי ישמעאל לפני חכמים בכרם ביבנה" (עדיות פ"ב מ"ד), עשוי היה להיות מנוסח 'שלושה דברים העיד רבי ישמעאל'. ואכן בתוספתא טבול יום פ"ב ה"ט, זו עדות.
אם כן העדות היא אמירה, ובכל זאת יש לעדות ייחוד פנים.
1. העדות היא לפני מישהו. לא תמיד נאמר לפני מי ולא תמיד נמסרה התגובה. אך לעתים מצינו תגובה ברורה. בפרק א משנה ג נמסרים דברי בית שמאי ובית הלל, וכנגדם העידו שני גרדיים, "וקיימו חכמים את דבריהם", כלומר העדות היא מימרה הלכתית לפני חכמים וחכמים מקבלים או דוחים אותה. עדות אחרת (פ"ז מ"ז) היא החלטה אד הוק, למצב שנוצר עקב נסיעתו של רבן גמליאל. אין כאן אפוא 'עדות' אלא החלטה. אמנם המשנה מציגה את העדות כמנותקת מהמעשה, "מעברים את השנה על תנאי" אך קשה להאמין שהייתה מתקבלת החלטה עקרונית כזאת אם לא היה נוצר צורך מוחשי בה.
בסוף המסכת (פ"ח מ"ג) מעיד רבי יהושע עדות בדיני יוחסין, ורבן גמליאל<sup class="footnote-marker">22</sup><i class="footnote">בעדי נוסח משניים (רבן שמעון בן גמליאל) ראו בפירושנו למשנה .</i>מגיב עליה: "קבלנו עדותכם אבל מה נעשה. . . ", כלומר העדות מתאשרת עקרונית אך באופן מעשי לא תיושם. בפ"ה (מ"ו) ארבע עדויות שעקביה בן מהללאל 'העיד' ו'אמרו לו' חזור בך. מהדברים מסתבר שהמגיבים הם כלל החכמים הרשאים שלא לקבל את העדות.
2. כמעט כל ה'עדויות' שבמשנת עדיות הן מדור יבנה. כמה מהן נאמרו בדור יבנה, אך מתייחסות לימי הבית (כגון פ"ז מ"ו; פ"ב מ"א – ארבע עדויות). עם זאת העדות ו'קבלתה' הן מדור יבנה. הדבר בולט בפ"ב מ"א-מ"ב, רבי חנינא סגן הכהנים מעיד על נוהג מקדשי, ורבי עקיבא בן דור יבנה מוסיף על דבריו ומסיק מהן מסקנות. וכן בפ"ח מ"א כשרבי יהושע 'מעיד' ורבי עקיבא מוסיף.
כאמור רבן גמליאל מעורב בחלק מהעדויות. עדות מעניינת בהקשר זה היא עדותו של נחמיה איש בית הדלי (פ"ח מ"ה). העדות היא בפני רבי עקיבא הנוסע לתפוצות. ממשנת יבמות שאותה נביא כמובן במהלך הפירוש (פט"ז מ"ז) עולה שעדות זו היא חלק ממארג הלכתי בו מעורבים רבי עקיבא ורבן גמליאל.
המוסר העיקרי במסכת עדיות הוא רבי יהושע, ורבי אליעזר חולק על חלק מהמימרות (להלן). כל זה מקרב את הדעת לכך שהגל הגדול של העדויות מיוחס לחלק השני של דור יבנה. מסגרת כרונולוגית זו מתאימה לרוב העדויות שבמסכת עדיות.
מכלל זה חריגות מעט עדויות קדומות המיוחסות לימי בית שני (פ"א מ"ג, פ"ח מ"ה) ומספר עדויות המיוחסות ליוסי בן יועזר (פ"ח מ"ד), שעליהן תגובה מאוחרת המגנה את ההיתרים אך איננה חולקת עליהן. כמה עדויות מרוכזות בסוף המסכת מדברות על ימי בית שני אך המוסרים הם רבי יהושע ורבי אליעזר, בני דור יבנה (פ"ח מ"ו).
3. העדות נשמעת כאילו היא עובדה הלכתית ולא היא. לעתים קרובות העדות היא נגד דבריו של חכם אחר. כלומר שהיא דברי צד במחלוקת. כאלו הן העדויות בפ"ו מ"ב עדותו של רבי יהושע וחבירו נגד דברי רבי אליעזר וכן פ"ז מ"א; פ"ז מ"ה; פ"ז מ"ו. וכן עדותו של נחמיה איש בית הדלי (פ"ח מ"ה) כדעת בית שמאי ובניגוד לדעת בית הלל. במקרים אחרים שמות בעלי המחלוקת לא נשמרו (כגון פ"ז מ"ח).
4. לעתים העדות היא כנגד משנה ראשונה (פ"ז מ"ג; פ"ז מ"ז).
5. בדרך כלל המעידים הם חכמים אך לעתים המעיד הוא אדם מהשורה. הבולטת מכולם בהקשר זה היא עדות הגרדיים משער האשפות (פ"א מ"ג). דומה לכך היא עדותו של רבי פפיס שאמנם מופיע תחת התואר רבי, וכנראה היה חכם, אך הוא מעיד על מעשה שהיה (בימי הבית). מנחם בן סוגנאי ילד כפר שבו תעשיית תנורים מעיד על הלכות תנורים (פ"ז מ"ח), רבי נחוניה בן גודגדא מעיד על הלכות חרשים (פ"ז מ"א), חכם זה הוא 'מומחה' להלכות חרשים ובניו היו חרשים. רבי זכריה בן הקצב שאשתו הייתה שבויה מעיד על הלכות שבויה (פ"ח מ"ב). רבי יהודה הבשם מעיד על הלכות בשמים "העיד ר' יהודה בן ישעיה הבשם לפני ר' עקיבה משם ר' טרפון שיש לקטף שביעית עלה זתים ועלי קנים ועלי חרובין אין להן ביעור לפי שאינן כלין" (תוספתא שביעית פ"ה הי"ב). ראש הטבחים בציפורי מעיד על הלכות טבחים: "העיד בן שילא ראש טבחים בצפורי משום ר' נתן זו סניאדיבי" (תוספתא חולין פ"ג ה"ב).
6. אדם פשוט שמסר עדות זכה לכבוד, סיפור אחד על כך מצוי במשנה פ"ז מ"ח. מסתבר שהדבר נעשה כדי לעודד אנשים למסור עדויות הלכתיות.
דומה שעל טיבה של 'עדות' תעיד העדות בפ"ז מ"ז על תנור שחתכו בחוליות. המדובר בהלכה הידועה המכונה 'תנור של עכנאי' (כך במפורש בתוספתא פ"ב ה"א). מהסיפור בבבלי (ברכות יט ע"א; בבא מציעא נט ע"א) מתברר שבבית המדרש פרצה מחלוקת. רבי אליעזר לא קיבל את ה'עדות', והתנגד להלכה. בסופו של ויכוח נודה רבי אליעזר מבית המדרש. העדות לוותה אפוא בהכרעה לאחר ויכוח מר. אותה הלכה מופיעה במסכת כלים פ"ה מ"ח-מ"י. שם דעת רבי אליעזר מוצגת בסתם משנה, והמשנה מעירה שיש בנושא מחלוקת רבי אליעזר מטמא וחכמים מטהרים. העדות הוא אפוא המינוח לאחד מהניסיונות להכריע הלכה. רבי אליעזר נודה אך מסורת ההלכה ממשיכה לשמר גם את הדעה המתנגדת וגם משמרת מסורת המתכחשת לכך שהייתה הכרעה בנושא.
מאוחר יותר בתלמודים נוצר ה'מיתוס' שהעדות היא דבר הלכה לא ערעור. "תמן תנינן רבי יודה בר אבא העיד חמשה דברים שממאנין את הקטנות. ועל עדות חולקין? על עיקר עדות חולקין" (ירושלמי יבמות פי"ג ה"א, יג ע"ב). הירושלמי מניח שאין חולקים על עדות ומתרץ שמותר לחלוק על עיקר העדות. ההבחנה בין 'עיקר' למה שאיננו 'עיקר' אינה ברורה.
כאמור מסכת עדיות מרכזת את רוב העדויות שבידינו. חלקן מופיעות במקבילות וחלקן מוכרות רק מהמסכת. במקבילות התנאיות ובתלמודים עוד עדויות רבות. אלא שכאן עולה השאלה האם הן אכן 'עדויות' באותה משמעות. מסגרת הזמן של עדויות שמחוץ למסכת מעט רחבה יותר מזו של מסכת עדויות.
כך למשל "אמר רבי יהודה העיד בן בוכרי ביבנה כל כהן ששוקל אינו חוטא אמר לו רבן יוחנן בן זכאי לא כי אלא כל כהן שאינו שוקל חוטא" (משנה שקלים פ"א מ"ד). העדות היא עמדת הכהנים שריב"ז דוחה אותה. מסגרת הזמן היא ראשית דור יבנה, והעדות נדחית מכל וכל. אין זו סתם מחלוקת אלא דחיה מהקנון.
רוב העדויות שמחוץ למסכת עדיות שומרות על המאפיינים שמנינו לעיל. הן מדור יבנה ונראות אמינות באותה רמה של העדויות שבגוף המסכת.
כגון: "אמר רבי יוסי, אבטולמוס העיד משום חמשה זקנים על ספק ערוב שכשר" (עירובין פ"ג מ"ד). וכן עדותו השניה: "דתניא, אמר רבי יוסי: אבטולמוס העיד משום חמשה זקנים: אתרוג אחר לקיטתו למעשר. ורבותינו נמנו באושא ואמרו: אחר לקיטתו" (ראש השנה טו ע"א). איננו יודעים מתי חי החכם ונראה שפעל בדור יבנה (בהתאם למודל הכרונולוגי של העדויות), ובדור אושה החליטו כנגד העדות, וכבר ראינו שבפועל חכמים לא ראו בעדות נתון מכריע. העדות חשובה, אך לא תמיד מתקבלת.
וכן: "העיד ר' יהושע בן בתירא על בן מגוסת שהיה בירושלם סריס אדם ויבמו את אשתו לקיים דברי ר' עקיבא" (יבמות פ"ח מ"ד) עדויות אותנטיות מצויות כנראה גם בבבלי: "העיד רבי יהודה בן גדיש לפני רבי אליעזר: של בית אבא היו לוקחין ציר בכסף מעשר" (עירובין כז ע"א). העדות מתאימה לכל המאפיינים של העדות המקורית. היא נמסרת בדור יבנה, על ידי איש פשוט המעיד על מעשה מימי הבית. וכן: "אמר ר' יהודה: מעשה והעיד לפנינו נחוניא חופר שיחין, שהאשה שותה ושונה, וקיבלנו עדותו בשני אנשים, אבל לא באיש אחד" (סוטה יח ע"ב). במקבילה בירושלמי הפרשנות מיוחסת לרבי עקיבא (סוטה פ"ב ה"ה, יח ע"ב).
וכן: "זאת עדות העיד חזקיה אבי עקש לפני רבן גמליאל הזקן כל שאין לו תוך בכלי חרס אין לו אחוריים" (ספרי שמיני פרשה ז ה"ד, נג ע"ד) במקבילה בבבלי הייחוס כנראה מדוקדק יותר "דתנן, זו עדות העיד חזקיה אבי עקש לפני רבן גמליאל ביבנה, שאמר משום רבן גמליאל הזקן" (בכורות לח ע"א). גם עדות זו מצטרפת לעדויות שנעשו לפני רבן גמליאל ביבנה.
להערכתנו רוב העדויות שמצויות מחוץ למסכת עדיות הן אכן עדויות מקוריות.
עם זאת נראה שהתלמודים התירו לעצמם להכתיר סתם מימרות בתצורה 'העיד' כדי להגביר את רושמן, כך למשל "רשב"ג אומר, העיד ר' יהושע: מיום שחרב בית המקדש - אין יום שאין בו קללה, ולא ירד הטל לברכה, וניטל טעם הפירות. ר' יוסי אומר: אף ניטל שומן הפירות" (סוטה מח ע"א). עם זאת אין לפקפק באותן מסורות המיוחסות לדור יבנה. וכן בירושלמי משולבת 'עדות' אחת בתוך הסוגיה: ". . . רבי שמואל בר נחמן בשם רבי יונתן העיד אדא חבירינו לפנינו בששים ואמר מי שיביא לי יותר מששים מכשר אנא" (ירושלמי תרומות פ"י ה"ו, מז ע"ב). וכן בבבלי: "העיד רבי סימאי משום חגי זכריה ומלאכי על שני אדרים, שאם רצו לעשותן שניהם מליאין - עושין, שניהם חסרין - עושין, אחד מלא ואחד חסר - עושין, וכך היו נוהגין בגולה. ומשום רבינו אמרו: לעולם אחד מלא ואחד חסר" (ראש השנה יט ע"ב). המעשה כולו עטוף באגדה. רבי סימאי לא שמע את חגי זכריה ומלאכי. אין זאת אלא ניסוח של הפלגה.
וכן מיוחסת עדויות לנביא: ". . . אמר להן על המדוכה הזאת ישב חגי הנביא והעיד שלשה דברים על צרת הבת שתינשא לכהונה ועל עמון ומואב שהן מעשרין מעשר עני בשביעית ועל גירי תדמור שהן כשירין לבוא בקהל" (ירושלמי יבמות פ"א ה"ו, ג ע"א). 'העיד' כאן הוא לתפארת המליצה בלבד.<sup class="footnote-marker">23</sup><i class="footnote">במקבילה בבבלי יבמות טז ע"א המינוח 'העיד' תופש מקום שולי עוד יותר.</i> צרת הבת היא מחלוקת בית שמאי ובית הלל (יבמות פ"א מ"ד), ועמון ומואב מחלוקת תנאים בדור יבנה (ידים פ"ד מ"ד). העדות על גרי תדמור גם היא שם קוד לאחד מעמי הסביבה שזהותו בלתי ברורה, ובירושלמי (ורק בו) יש מספר הלכות ומדרשים אודותיו. על כל פנים יש מחלוקת אמוראים אם מקבלים גרים מתדמור (ירושלמי פ"ד ה"א, סה ע"ג). לו הייתה עדות מנביא על נושאים אלו לא הייתה בהם מחלוקת.
עדות דומה מתוארת בבבלי א"ר יוחנן: שלשה נביאים עלו עמהם מן הגולה, אחד שהעיד להם על המזבח<sup class="footnote-marker">24</sup><i class="footnote">נראה שמותר לזבוח על מזבח בלבד ללא מקדש מסביבו. כך היה המצב בשנה הראשונה של ימי בית שני, עד ששבי הגולה אזרו כח לבנות את המקדש מחדש בשנתם השנית בארץ (עזרא ג', ב).</i>, ואחד שהעיד להם על מקום המזבח, ואחד שהעיד להם שמקריבין אף על פי שאין בית. במתניתא תנא, ר"א בן יעקב אומר: שלשה נביאים עלו עמהן מן הגולה, אחד שהעיד להם על המזבח ועל מקום המזבח, ואחד שהעיד להם שמקריבין אף על פי שאין בית, ואחד שהעיד להם על התורה שתכתב אשורית" (זבחים סב ע"א). העדות הראשונה (מקום המזבח) אמורה לפתור בעייה 'פשוטה' של זכרון. היכן היה המזבח שתי העדויות האחרות טעונות יותר. נפתח בשלישית (כתב אשורי). שינוי הכתב של התורה מהווה עבור חכמים בעיה קשה. ההנחה היא שהתורה ניתנה בכתב עברי עתיק, ושונתה לכתב אשורי. וכאן נשאלת שאלה קשה האם בידי חכמים לשנות את כתב התורה. עסקנו בכך אגב משנת אבות (פ"ה מ"ו) ראינו גישות שונות לעניין כולל אלו המכחישות שהכתב השתנה. כאן מעיד הבבלי ששינוי הכתב נסמך על 'עדות של נביא' לא צו של נביא שכן אין לנביא סמכות לשנות הלכה. אלא זכרון של נביא שהתורה של 'פעם' הייתה כתובה בכתב אשורי (העברית של ימינו)<sup class="footnote-marker">25</sup><i class="footnote">או על כל פנים שמותר לשנות את הכתב.</i>.
העדות על עבודת ה' ללא קלעים היא אולי תיאורטית, אך ייתכן שהיא עמדה אחת בפולמוס מר על עבודת המקדש בימי מרד בר כוכבא. המתקומים לא בנו את המקדש, לכך בודאי לא הייתה להם אפשרות מעשית. אך לכאורה בנקל יכלו לחדש את העבודה במזבח. השאלה מדוע נמנעו מכך המורדים מעסיקה תא המחקר. היא גורמת אפילו לדיעה שאכן החל הבניין המחודש של המקדש. לא נדון כאן בשאלה ההיסטורית מדוע לא נבנה המקדש? נסתפק כאן בהשערה שהעדות של הנביא היא אולי עמדה אחת בפולמוס זה.
כל המסורות על עדויות נביאים אינן נראות היסטוריות. המונח עדות הוא הגדיל את החשיבות של מסורות אגדיות אלו. ברם כך מתאר התלמוד לעצמו כיצד מביאים הוכחה מכרעת במחלוקת. ודוק! הנביא איננו פוסק, אין לנביא סמכות הלכתית הוא מעיד על מה שהיה, ועדותו מתקבלת על ידי חכמים.
ברשימת העדויות שמחוץ למסכת מצאנו גם עדויות מספר המיוחסות לסוף דור יבנה, ולדורות תנאים ומאוחרים יותר. במסורות שמחוץ למסכת עדיות מופיע לעתים רבי עקיבא כמקבל העדות. אמנם גם בפ"ח מ"ח מקבל רבי עקיבא עדות, אך זאת במסגרת שהותו בתפוצות. ואילו מחוץ למסכת עדויות הוא מקבל סתם עדויות כגון, "העיד ר' יהודה בן ישעיה הבשם לפני ר' עקיבה משם ר' טרפון שיש לקטף שביעית עלה זתים ועלי קנים ועלי חרובין אין להן ביעור לפי שאינן כלין" (תוספתא שביעית פ"ה הי"ב). גם בעדות זאת המעיד הוא בעל מקצוע (בשם) המעיד על תחום מקצועו. ברם, העדות היא מסוף דור יבנה, וה'מקבל' הוא רבי עקיבא (תוספתא שביעית פ"ה הי"ב; חולין פ"ג ה"ז).
וכן: "אמר ר' שמעון מצאני חנניה בן כינאי בצידן. אמר לו כשתלך אצל ר' עקיבא, אמור לו עד מתי תינוקת ממאנת? אם יאמר לך עד שתבוא שתי שערות. אמור לו והלא במעמד כלכם<u> העיד</u> בן שלקות ביבנה עד שתכלכל כשבאתי והרציתי דברים לפני ר' עקיבא אמר לי כי לכול איני יודע בן שלקית איני מכיר אלא עד שתביא שתי שערות" (תוספתא נדה פ"ו ה"ו). אגב אורחא שומעים אנו פעם נוספת שהעדות חשובה, אך חכמים מתירים לעצמם להתעלם ממנה.
רבי עקיבא היה חכם חשוב אך ספק אם היה בעל סמכות, וספק אם מותר לראות בו נציג של כלל בית המדרש. כמה עדויות דומות מצויות מחוץ למסכת עדויות, והן אפוא חשודות מעט.
כמה מהעדויות שמחוץ למסכת עדויות, אינן מדור יבנה והמסגרת הכרונולוגית נמתחת. למשל: "והעידו אנשי מידבא משמו שאמר להם צאו והביאו שלג ועשו מקוה בתחלה" (מקוואות פ"ז מ"א). 'משמו' הוא משם רבי ישמעאל. אם כן העדות היא לאחר מותו של רבי ישמעאל. רבי ישמעאל נהרג במסגרת גזירות הדת שלאחר מרד בר כוכבא, והעדות היא על מעשה בסוף דור יבנה, אך נמסרת בדור אושה.
עדויות חשודות עוד יותר הן עדויות מלאחר דור יבנה, כגון: "העיד ר' יוסי בן המשולם משם ר' נתן אחיו שאמר משם ר' לעזר חסמא שאין עושין טהרות לעם הארץ לא יעשה לו עיסתו של תרומה בטהרה אבל עושה לו עיסתו של חולין בטהרה" (תוספתא דמאי פ"ג ה"א). רבי אלעזר חסמא הוא בן דור יבנה. רבי יוסי בן המשולם הוא מאוחר יותר (דור אושה) והוא נמנה על חברי 'קהילא קדישא דבירושלם', המכונים גם "עדה קדושה": "אלו הן הדנין, בן עזאי ובן זומא. אלו הן התלמידים, חנינה בן חכיניי ורבי אלעזר בן מתיה. עדה קדושה רבי יוסי בן המשולם, ורבי שמעון בן מנסיא" (ירושלמי, מעשר שני פ" ה"ד, נג ע"ד).
אם כן המעידים הם אנשי 'קהילה קדישא דבירושלם' שפעלו בדור אושה.<sup class="footnote-marker">26</sup><i class="footnote">עליהם ועל פועלם ראו ספראי, קהילא קדישה.</i> דומה לכך (מבחינה כרונולוגית) היא המימרה: "העיד רבי יהושע בן לוי משום קהלא קדישא דירושלים על שני אדרים, שמקדשין אותם ביום עיבוריהן" (ראש השנה יט ע"ב). לאנשי 'קהלא קדישא' נודעה יוקרה רבה, אך לא התמחות מיוחדת בענייני עיבור השנה וקידוש החודש. השימוש במונח 'עדות' בהקשר זה נראה כהרחבה, שימוש בלתי מדויק במונח. 'עדות' נוספת מקבוצה זו היא "העיד רבי יוסי בן אליקים משום קהלא קדישא דבירושלים: כל הסומך גאולה לתפלה - אינו נזוק" (ברכות ט ע"ב). דומה אפוא שלקבוצה מיוחדת זו מייחס התלמוד 'עדויות' שהן למעשה מימרות רגילות. אך בגלל הילת הקדושה ההלכות כונו 'עדויות'. הבבלי הניח אולי שהקבוצה פעלה בימי בית שני ולכן כינה את הלכותיה ומימרותיה 'עדויות'.<sup class="footnote-marker">27</sup><i class="footnote">בפועל קהילה קדישא, פעלה בירושלים בדור אושה ראו ספראי, קהילא קדישא.</i>
עדות אחרת מאוחרת היא: "וכן העיד בן שילא ראש טבחים בצפורי משום ר' נתן זו סניאדיבי" (תוספתא חולין פ"ג ה"ב) גם עדות זו מתאימה למודל של עדות רגילה בעל מקצוע המעיד על פרט מתחום עבודתו-התמחותו. אך המעיד מוסר בעצם את תורת רבי נתן כנראה לפני רבי יהודה הנשיא.
וכן "העיד רבי ישמעאל בן סתריאל מערקת לבינה לפני רבי: במקומנו מפשיטין את המתה ומלבישין את החי" (בכורות נז ע"ב). רבי ישמעאל זה הוא חכם מהעיר ערקא בלבנון ומעיד על נוהג פגאני מקומי. לענייננו העדות היא לפני רבי.
וכן "אמר רב יהודה אמר רב: העיד רבי ישמעאל ברבי יוסי לפני רבי, שאמר משום אביו: לא שנו אלא שאין שטר כתובה יוצא מתחת ידיה, אבל שטר כתובה יוצא מתחת ידיה - גובה כתובתה לעולם" (כתובות קד ע"א). העדות כאן היא דבר הלכה רגיל, ונראה שהמינוח עדות הוא שימוש לא מובחן במונח, שימוש שבא להעצים את המימרה.
וכן "העיד רבי יהושע בן זרוז בן חמיו של רבי מאיר לפני רבי על ר"מ שאכל עלה של ירק בבית שאן, והתיר רבי את בית שאן כולה על ידו. חברו עליו אחיו ובית אביו. . ." (חולין ו ע"ב). המינוח 'העיד' נבחר משום שיש בו דיווח של איש פשוט (חכם בעל חשיבות משנית) על מעשה. אך אין זו עדות 'קלאסית'.
השימוש בעדות כמינוח לשכנוע מצוי בעוד כמה סוגיות (כגון ביצה כה ע"א).
אם כן חז"ל מתארים קיומו של מוסד של 'עדות' שתכליתו מסירה של דברי קדמונים במעמד כלל החכמים, ובעיקר במעמד רבן גמליאל. ה'עדות' מהווה טיעון רב משקל אך איננה מכריעה באופן בלעדי. העדות היא מסירה של צד אחד במחלוקת, אך הספרות מתארת מעמד של קבלת העדות או דחייתה. זו העדות התנאית. עם זאת לאחר שנקבע מיתוס זה השתמשו במינוח גם בצורה מורחבת יותר לתיאור מימרה בעלת חשיבות. העדויות ה'מקוריות' הן מדור יבנה ואלי גם מעט בסוף ימי הבית שני. עיקרן החל מתחילת דור יבנה ועד ימי רבי עקיבא. עד כאן המיתוס המתואר בספרות חז"ל.
לחלק הרביעי ממסכת עדיות עיקרון אידאי חשוב. החלק מתאר ומרכז מעמדים של הכרעה הלכתית ומתאר מציאות שבה יש מוסד השוקד דרך קבע על קביעת הלכה. העדות דוחקת את המחלוקת.
זו האידיאולוגיה של חלק ד במסכת עדיות, ושל כלל מסכת עדיות.
במהלך פירוש המשנה עסקנו בנושא זה מספר רב של פעמים. בנספח לראש השנה הצגנו את עמדתנו בנושא.<sup class="footnote-marker">28</sup><i class="footnote">ראו עוד בהרחבה ספראי וספראי, תרבות המחלוקת.</i> במבואות למסכתות הוריות, ולמסכת וסנהדרין הצגנו את עמדתנו בנושא האוטופיה של חז"ל בפסיקת הלכה, ולעיל עסקנו במיתוס שמציגים חכמים כיצד היו רוצים שתיראה ההתחלה של תורה שבעל פה, התהוות המחלוקת ופתרונה.
למעשה מספר שאלות לפנינו:
א. מה האוטופיה האידיאולוגית של חכמים? כיצד היו רוצים שתיראה תרבות המחלוקת?
ב. מה המיתוס המתואר? כיצד מתארים חכמים את השלבים הקדומים של המחלוקת? המיתוס מושפע כמובן ישירות מהאידיאולוגיה, אך גם ממציאות היסטורית ומתדמית עצמית.
ג. מה התדמית העצמית של חכמים? כיצד הם מתארים לעצמם את עצמם?
ד. מה הייתה המציאות בתחום זה של הכרעות הלכתיות? מה מתוך העמדות העקרוניות מתאר את התנהגותה ההיסטורית של חברת בית המדרש?
שאלה נוספת, חמישית, שאסור שתהיה בתחום דיוננו היא מה האידיאולוגיה של המחבר או החוקר כיצד היה רוצה הוא לראות את התפתחות המחלוקת? השאלה הזו אינה אפשרית מכיוון שהיא שאלה אידיאולוגית. אנו משתדלים לפרש את המשנה כפי שהגו אותה התנאים, ולא לאלץ את המקורות לבטא את העמדה הדתית שבה אנו בוחרים וכפי שהיינו רוצים שתורה שבעל פה תתפתח. לכל פרשן דתי עמדות משלו בשאלה זו, ויש להשתדל לנתק בין פרשנות המקורות לבין העמדה הדתית. רצוי שפרשנות המקורות תשפיע על העמדה הדתית, אך אסור שהתהליך יהיה הפוך.
כל אחת מאלו היא שאלה נפרדת. במחקר ובוודאי שבלימוד המסורתי טושטשו, לעתים, מעט ההבדלים בין השאלות. הנושא החמישי השליך גם הוא מעט על תיאורי העבר. מן הסתם הוא משפיע גם על תיאור עמדתנו, אם כי אנו משתדלים להימנע מהשפעות אלו.
א. <b>היחס האידיאולוגי למחלוקת</b>
בתחום זה מצאנו מספר עמדות עקרוניות.
1. <u>המחלוקת היא תוצאה של חטא והזנחה.</u>
בהתאם לכך כונן המיתוס המתואר בתוספתא: "משרבו נטויות גרון ומסקרות עינים רבו מים מרים. אלא שפסקו. משרבו זחוחי הלב רבו מחלוקות בישראל, והן הן שופכי דמים. משרבו מקבלי מתנות נתמעטו ימים ונתקצרו שנים. משרבו תלמידי שמיי והלל שלא שמשו כל צרכן, הרבו מחלוקות בישראל ונעשו שתי תורות" (סוטה פי"ד ה"ט). ריבוי המחלוקת נמנה עם האסונות של 'ירידת הדורות'. המחלוקות בבית המדרש דומות לסתם 'מחלוקות בישראל' והכוונה למחלוקות החברתיות של שלהי הבית השני שכידוע כללו לוחמה ואלימות.
בבבלי זוכה הרעיון להרחבה תוך שחזור 'מיתולוגי' של ההיסטוריה של המחלוקת: "תניא, אמר רבי יוסי: מתחילה לא היו מרבין מחלוקת בישראל, אלא בית דין של שבעים ואחד יושבין בלשכת הגזית. . . . . . עומדין למנין. רבו המטמאים - טמאו, רבו המטהרין - טהרו. משרבו תלמידי שמאי והלל שלא שמשו כל צרכן - רבו מחלוקת בישראל, ונעשית תורה כשתי תורות" (סנהדרין פח ע"ב). כפי שהראינו במבוא לסנהדרין מיתוס זה הוא אוטופי וכמעט שאין לו בסיס היסטורי ריאלי.
2. <u>"אלו ואלו דברי אלוקים חיים והלכה כבית הלל"</u> (עירובין יג ע"ב).<sup class="footnote-marker">29</sup><i class="footnote">למיצוי הרעיון ראו שגיא ונוימן, אלו ואלו.</i>
המחלוקת עצמה משמים וראויה, אך יש הכרעה הלכתית, מרכיב שנעסוק בו להלן. אין במודל זה הסבר כיצד צמחה המחלוקת אך מסתבר שהיא צומחת מתוך התורה שבכתב ומתוך דברי ה'. היא אפוא ראויה וקדושה. סדרת מדרשים ברוח דומה הובאה בדיוניהם המלומדים של שגיא, ושגיא ונוימן.<sup class="footnote-marker">30</sup><i class="footnote">שגיא, אלו ואלו; שגיא ונוימן, אלו ואלו.</i>
3. <u>המחלוקת רצויה ומפרה.</u>
ביטוי לכך יש במדרש מקסים בתוספתא. מדרש שזכה לעיבודים רבים. במסגרת זו נרחיב מעט בגישה זו משום שהיא לא זכתה לתשומת לב מספקת בתולדות ישראל.
דברי חכמים כמסמרות נטועים
תוס', סוטה פ"ז הי"א<br>דברי חכמים כדרבונות וכמסמרות נטועים<br>מה דורבן זה מכוין את הפרה להביא חיים בעולם אף דברי תורה אינן אלא חיין לעולם שנאמר 'עץ חיים היא' וגו'<br>או מה דורבן זה מיטלטל יכול אף כך דברי תורה ת"ל וכמסמרות נטועים<br>[או אינן חסירין ולא יתירין תלמוד לומר נטועים]<br>מה נטיעה פרה ורבה אף דברי תורה פרין ורבין<br>בעלי אסופות אילו שנכנסין ויושבין אסופות אסופות ואומרים על טמא טמא ועל טהור טהור על טמא במקומו ועל טהור במקומו
בבלי, חגיגה ג ע"ב<sup class="footnote-marker">31</sup><i class="footnote">כעין זה בתנחומא בובר, בהעלותך כה; תנחומא ורשא בהעלותך טו. בתנחומא ורשא עובדה הדרשה, אך חלק זה של ההתייחסות למחלוקת נותר ללא שינוי.</i><br>דברי חכמים כדרבנות משמרות נטועים בעלי אספות נתנו מרעה אחד. למה נמשלו דברי תורה לדרבן? לומר לך:<br>מה דרבן זה מכוין את הפרה לתלמיה להוציא חיים לעולם, אף דברי תורה מכוונין את לומדיהן מדרכי מיתה לדרכי חיים.<br>אי מה דרבן זה מטלטל אף דברי תורה מטלטלין - תלמוד לומר משמרות<br>אי מה מסמר זה חסר ולא יתר אף דברי תורה חסירין ולא יתירין - תלמוד לומר נטועים, מה נטיעה זו פרה ורבה - אף דברי תורה פרין ורבין.<br>בעלי אספות - אלו תלמידי חכמים שיושבין אסופות אסופותועוסקין בתורה, <u>הללו מטמאין והללו מטהרין, הללו אוסרין והללו מתירין, </u>הללו פוסלין והללו מכשירין<br>שמא יאמר אדם: היאך אני למד תורה מעתה? תלמוד לומר: כולם נתנו מרעה אחד - אל אחד נתנן, פרנס אחד אמרן, מפי אדון כל המעשים ברוך הוא. אף אתה עשה אזניך כאפרכסת, וקנה לך לב מבין לשמוע את דברי מטמאים ואת דברי מטהרים, את דברי אוסרין ואת דברי מתירין, את דברי פוסלין ואת דברי מכשירין
אדר"נ א יח<br>דברי חכמים כדרבונות וכמסמרות נטועים בעלי אסופות (קהלת י"ב, יא)<br>מה דרבן זה מכוון את הפרה לתלמיה כך דברי תורה מכוונין את האדם לדרכי חיים<br>אי מה דרבן זה מיטלטל אף דברי תורה מיטלטלין. ת"ל וכמסמרות נטועים<br>מה נטועים אינן מתעקרין אף דברי תורה אינן מתעקרין<br>בעלי אסופות אלו תלמידי חכמים שנכנסין ויושבין אסופות אסופות<br>אלו אוסרין ואלו מתירין אלו מטמאין ואלו מטהרין אלו פוסלין ואלו מכשירין<br>שמא (שם שם) יאמר לך אדם אשב ולא אשנה?<br>ת"ל נתנו מרועה אחד. אל אחד בראם ופרנס אחד נתנם רבון כל המעשים אמרם<br>אף אתה עשה אזנך כאפרכסת והכניס בהם דברי אוסרין ודברי מתירים דברי המטמאים ודברי מטהרין דברי פוסלין ודברי מכשירין
המדרש מתמודד באומץ עם מכלול השאלות התיאולוגיות. מה תפקיד תורה שבעל פה. האם כל דברי תורה סיני? (לא) מה תפקידם של חכמים, האם דברי תורה מתרבים, האם הם משתנים, ומה מבטיח את היציבות וכן הלאה. לא סתם ממשיכה התוספתא לתאר כיצד התפעל רבי יהושע בן חנניה מהמרגלית שהושמעה לו. כבר במדרש התנאי מודגש העיקרון שדברי תורה פרים ורבים. אך דברי תורה הם פסקי ההלכות 'על טמא טמא במקומו'. הבבלי ובעל אבות דרבי נתן לוקחים את העיון צעד נוסף. עבורם הפריון הם המחלוקות. מה צריך התלמיד לעשות? ללמוד את המחלוקות והם הם דברי התורה. אין במדרש רמז לפסק הלכה. באבות דרבי נתן מודגשת השאלה הטבעית כיצד ייתכן ש"אלו ואלו דברי אלוקים חיים", אין לכך תשובה לוגית אלא קביעה שכל המחלוקות יצאו מרועה אחד.
הדרך שבה הבנו את המדרש היא הדרך שבה הבינו אותה גם המדרשים המאוחרים יותר. ואכן כל אחד הציג נוסח אחר שבו התמודד עם כל השאלות התיאולוגיות שהציג המדרש. לגבי שאלת המחלוקות בדרך כלל מציגים המקורות האמוראיים עמדה שונה מזו של בעל אבות דרבי נתן והבבלי. במקורות האמוראיים משנים את נוסח הדרשה כך שהשאלות התיאולוגיות הנועזות עומעמו, או קיבלו תשובות מסורתניות יותר, (שמרניות). לא נוכל במסגרת זו לעסוק בתשובות האחרות, ונסתפק בכך שחלקן שונות מאוד מזו של הבבלי ובעל אבות דרבי נתן ואף מהמדרש התנאי.<sup class="footnote-marker">32</sup><i class="footnote">ירושלמי סנהדרין פ"י ה"א כח ע"א; פסיקתא רבתי ג; תנחומא וורשה, וילך א; במדבר רבה טו. בולט מכולם בעל קוהלת רבה יב יא המסביר את ה'משמרות הנטועים 'כשינוי בפסיקת ההלכה. זה שפעם נהגו כרבי אליעזר ואחר כך שינו את המנהג כדעת רבי יהושע. "וכמשמרות נטועים כל ימיו של רבי אליעזר היו העם נוהגין כרבי יהושע [רבי אליעזר] ואחר שמת רבי אליעזר חזרו העם לנהוג כמדתן".</i>
כמובן כל שלושת העמדות הנזכרות הן אידיאולוגיות. בפועל תרבות המחלוקת צמחה לא בגלל הצדקה זו או אחרת אלא בגלל הפיצול הטבעי בבית המדרש כפי שנראה להלן.
ב. <b>היחס האידיאולוגי להכרעה</b>
במבוא למסכתות סנהדרין והוריות הצגנו שתי עמדות מנוגדות.
1. דין זקן ממרא
יש מוסד מכריע, הסנהדרין והכרעתו מחייבת גם את החכמים עצמם. הסוטה מההכרעה חייב מיתה.
2. תפישת מסכת הוריות
הסנהדרין מוסד מנחה, הציבור בכללותו אמור לבצע את הנחיות הסנהדרין. אך בעלי ידע חייבים באוטונומיה ואסור להם לסמוך על הסנהדרין. הסנהדרין עצמה מתוארת בזלזול מה, גוף שאין לו סמכות אלא הוא מקור ידע בלבד, ולעתים הידע שלהם ממש לקוי. לידע זה אין עדיפות על פני כל ידע אחר של חכם או תלמיד המתמצא בחומר ההלכתי.
בין שתי הגישות מצויות עמדות ביניים כגון זו המתוארת בצורה קיצונית, כמעט גרוטסקית, של עקביה בן מהללאל. לדעת משנת עקביה (להלן פ"ה מ"ו). ה'שמועה' שבידיו גוברת על החלטת המוסד. אך בנו איננו מחויב לה שכן הוא 'שמע' כבר מחלוקת. בדברים אלו לגיטימציה ליחיד שלא לוותר על דעתו (בגין 'שמועה'), למרות הכרעת הרוב. לא נאמר כיצד צריך הציבור לנהוג.
התפישה של 'זקן ממרא' היא זו המקובלת והנפוצה במקורות חז"ל, עם זה תיאור הסמכות המוענקת כביכול לחכמים מופרז. עיון בפרטיה של 'הסמכות' מצביע על כך שלמעשה קובעים חכמים שהסמכות היא תיאורטית כמו בניין המקדש. הסנהדרין פעלה אי שם בימי בית שני, אך בימי תנאים ואמוראים (משחרב המקדש) היא איננה קיימת. המקורות מרבים בתיאורים נוסטלגיים על הסנהדרין, אך מרחיקים אותה מהמציאות של חז"ל. לפנינו אפוא פן מעניין של אידיאולוגיה מעשית. באוטופיה האידאית יש סמכות ברורה ופעילה, אך סמכות זו המוגבלת לעולם האוטופי לעתיד לבוא. יתר על כן זקן ממרא רשאי להמשיך לדבוק בעתו וללמדה. אסור לו לעשות בניגוד להכרעת הרוב, אך חופש הוויכוח נשמר.
ג. <b>המציאות בעולמם של חכמים
מציאות זו תוארה במקום אחר<sup class="footnote-marker">33</sup><i class="footnote">ספראי וספראי, תרבות המחלוקת; וכן הנספח למסכת ראש השנה.</i> ונחזור על הדברים בקיצור. נוסיף כאן את מה שלא עמדנו עליו בפרסום הראשון.
1. ימי בית שני
אין בידינו די מקורות לתיאור היחס אל המחלוקת בימי בית שני. בפועל אנו שומעים על מחלוקות, ועל מעט ניסיונות להכריע את המחלוקת. החשוב שבהם הוא מעמד 'יח גזרות' שבו הכריעו שמונה עשרה הכרעות כבית שמאי.<sup class="footnote-marker">34</sup><i class="footnote">לצורך דיוננו השאלה מהן ההכרעות הללו איננה חשובה. נספק בהפניה לדיוננו בשבת פ"א מ"ד. שם הסברנו מדוע איננו מקבלים את רשימת הנושאים שמציגים התלמודים כהיסטורית.</i>
כן שומעים אנו על מעין הכרעה נוספת המיוחסת לבבא בן בוטא:
מעשה בהלל הזקן שסמך על העולה בעזרה, וחברו עליו תלמידי שמיי. אמר להם בואו וראו שהיא נקבה וצריך אני לעשותה זבחי שלמים. הפליגן בדברים והלכו להן, מיד גברה ידן של בית שמיי ובקשו לקבוע הלכה כמותן. והיה שם בבא בן בוטא שהוא מתלמידי בית שמיי ויודע שהלכה כדברי בית הלל [בכל מקום]<sup class="footnote-marker">35</sup><i class="footnote">תוספתא חגיגה פ"ב הי"ב, כמובן המילים בסוגריים נוספו בהשראת התפישה האמוראית שהלכה כבית הלל בכל מקום. לו סבור היה בבא בן בוטה שהלכה תמיד כבית הלל, לא היה מוגדר כתלמיד בית שמאי. ואכן בדפוס ובכתב יד ערפורט מילים אלו חסרות.</i>, הלך והביא את כל צאן קידר והעמידן בעזרה. ואמר כל מי שצריך להביא עולות ושלמים יבוא ויטול ויסמוך. באו ונטלו את הבהמה והעלו עולות וסמכו עליהן. בו ביום נקבעה הלכה כדברי בית הלל ולא ערער אדם בדבר.
זהו מודל של הכרעה ציבורית בנושא המקדש. לא הנהגת המקדש קובעת, ובוודאי שלא חכמים, אלא הציבור. כמובן עדיין איננו יודעים עד כמה הסיפור מתאר את האוטופיה של חכמים (כך ראוי שתיקבע הלכה) או את הנוהג. על כל פנים אין כאן הכרעה.
סיפור הכרעה אחר הוא המחלוקת האם להביא קרבן פסח במוצאי שבת. העם מתחבט, משתתפים בני בתירא והלל, ולבסוף הציבור מכריע, לא ברור כיצד.<sup class="footnote-marker">36</sup><i class="footnote">תוספתא פסחים פ"ו ה"א. וראו ספראי וספראי, משנת ארץ ישראל, פסחים, הנספח למסכת.</i>
בפועל בימי בית שני לא היה גוף שיכול היה להכריע בהלכה במחלוקות הפנים פרושיות. ספק אם היה גוף שיכול היה להכריע במחלוקות העקרוניות יותר בין צדוקים לפרושים. במבוא למסכת סנהדרין עסקנו בשאלה האם פעלה סנהדרין בימי בית שני. הגענו למסקנה שחייב היה להיות גוף ציבורי מרכזי. בין אם כונה סנהדרין ובין אם כונה בשם אחר.<sup class="footnote-marker">37</sup><i class="footnote">לדעתנו הוא אכן כונה סנהדרין ואין במחקר הקיים שום נימוק סביר לשלילת טיעון זה.</i> לא בטוח שהיה זה מוסד קבוע או גוף המתכנס מדי פעם, מכל מקום זה היה גוף לאומי, וממילא היה בשליטת הצדוקים והכהן הגדול עמד בראשו. פרושים הצליחו, לזמן קצר להשתלט עליו - בימי שלומציון המלכה. אך בימים כתיקנם אין ספק שהצדוקים שלטו בו כבכל גוף לאומי באותה תקופה.
הסנהדרין של ימי בית שני אולי ראתה עצמה מוסמכת לפסוק בכל נושא. המלך החשמונאי בשעתו ודאי ייחס גם הוא לעצמו סמכות כזאת. אך ה'פסק' לא התקבל בחלקים הפרושיים של הציבור. לא נעסוק במסכת היחסים בין פרושים לצדוקים, נושא זה העסיק את חוקרי בית שני באינטנסיביות. ברור שהיו ניסיונות לכפייה הדדית. ופה ושם אכן הצליח אחד הצדדים לכפות דעתו, אך ככלל, המחלוקות נותרו. במקדש עצמו צריך היה להגיע לעתים להכרעות והסכמות, אחרת אי אפשר היה לנהל את חיי המקדש. כיצד הגיעו להכרעות אלו? זו פרשה ארוכה וסבוכה שאיננה קשורה לענייננו אלא בעקיפין, ולא נעסוק בה.
2. דור יבנה
דור יבנה הוא למעשה דור הייסוד של חכמים. לראשונה הם מנהיגים את הציבור כשכבת עילית עיקרית. בתחילה ננקטה מדיניות של הכרעות הלכתיות. כפי שהראה לייבזון<sup class="footnote-marker">38</sup><i class="footnote">לייבזון, נידוי.</i> בדור זה הייתה מדיניות של נידוי חכמים שלא צייתו לפסיקת ההלכה, לאחר מכן הופסקה מדיניות זו. אנו קישרנו את דברי לייבזון לנושא שלפנינו. הנידוי הוא כלי הענישה נגד מי שמתנגד להכרעה. דוגמה טובה לכך הוא מעשה תנורו של עכנאי. מצירוף המסורות מתברר שהיה זה מעמד עדות 'שגרתי' שבו הביא רבי יהושע בן חנניה את עמדת בית הלל בנושא טכני, והוכרע כדעתו (להלן פ"ז מ"ז). רבי אליעזר סירב לקבל את ההכרעה ונודה. איננו יודעים לכמה זמן נודה, הבבלי מניח שנודה לעולם. מסורות הירושלמי מניחות שהנידוי (אם היה נידוי ממשי) פג בשלב מסוים. על כל פנים המעשה כולו גרם לטראומה בבית המדרש, ולמשבר גדול.
חלק גדול מההכרעות והנידויים קשור לרבן גמליאל מנהיגו של דור יבנה, אך חלק מהם, כמו תנורו של עכנאי, איננו קשור לפעילותו של הנשיא.
כפי שהראה לייבזון בדור אושה שונתה המדיניות. "רבי יעקב בר אביי בשם רב ששת נמנו באושא שלא לנדות זקן" (ירו, מועד קטן פ"ג ה"א, פא ע"ד). היה זה לקח מהדור הקודם. במקביל הראינו שגם הנסיונות להכריע בהלכות כמעט פסקו<sup class="footnote-marker">39</sup><i class="footnote">ספראי וספראי, תרבות המחלוקת.</i>.
לכך רשאים אנו להוסיף את המסקנות ממבוא זה. פרק א בעדיות מציג אידיאולוגיה ברורה של פסיקת הלכה שיטתית. דברי היחיד נדחים ואין להם חשיבות. הפרקים האחרונים במסכת מרכזים את תופעת ה'עדויות'. בשני החלקים הללו מוצגות הכרעות הלכתיות מדור יבנה ולא מדורות אחרים. כפי שהסקנו לעיל הרקע הריאלי של תופעת ה'עדות' הוא בדור יבנה. תופעת העדות היא חלק מתהליך הכרעת ההלכה. לאחר דור יבנה התקיימו, אם בכלל, רק מעט 'עדויות' כאלה. בחלק מהמקרים מתוארת התרחשות רגילה בבית המדרש תוך שימוש במונח עדות. ובחלק מהמקרים אולי הייתה זו 'עדות' טקסית גם לאחר דור יבנה. קשה לאמת האם אכן כל מסורת היא היסטורית, אך גם היו 'עדויות' מאוחרות יותר, אלו מסורות מעטות.
איננו אומרים שבמהלך הדורות שלאחר דור יבנה לא היו הכרעות הלכתיות, אך אלו היו מעטות ובלתי שיטתיות. המינוחים 'הלכה כפלוני' או 'הלכה כדברי פלוני' מופיעים מספר קטן של פעמים. ברוב המקרים אין אלו אלא דברי אמורא אחד הסבור שהלכה כפלוני. לא פעם שומעים אנו מחלוקת על כך בגמרא עצמה – "אמר רב יהודה אמר שמואל: הלכה כרבי אליעזר בן יעקב. ורב הונא אמר: מנהג כרבי אליעזר בן יעקב. ורבי יוחנן אמר: נהגו העם כרבי אליעזר בן יעקב" (עירובין סב ע"ב). "נהגו העם" הוא מונח המופיע כמה פעמים, והוא עומד בניגוד לתפישה של פסיקת הלכה מסודרת. ביטוי לכך יש במסורת בתוספתא נידה: "כל ימיו של ר' אליעזר היו העם נוהגין כדבריו. אחר שמת ר' אליעזר החזיר ר' יהשע את הדברים ליושנן והלכה כר' אליעזר" (פ"א ה"ה). רבי יהושע שינה את הנוהג, אבל לדעת העורך "הלכה כרבי אליעזר", ואילו משנת נידה (פ"א מ"א) ומשנת עדיות (פ"א מ"א) סבורות ש'ההלכה' בכלל כדעה אחרת. אין זה מקרה שגם חילופי החלטה אלו קשורים לדור יבנה.
סיפורי ההחלטות ההלכתיות 'נמנו' 'נמנו וגמרו' מעידים על פסיקה הלכתית, אך הם מעטים ביותר ואקראיים, ואינם דוגמאות לפעולות רגילות בבית המדרש, אלא למקרים היוצאים מהכלל.
המקום העיקרי שבו התחוללו מוקדי הלימוד, היו בחבורות קטנות מקריות ורק מעט מאוד בהתכנסויות גדולות, שגם הן היו מקריות ואקראיות. לא היה אפוא מוסד שיכול לייצר מערכת של פסיקת הלכה שיטתית. האוטופיה של חז"ל היא שיהיה מוסד ומקום כזה, אך זו לא הייתה המציאות. האוטופיה התגשמה מאות שנים מאוחר יותר, בבית המדרש של גאוני בבל ובבתים הפרטיים שבהם נכתבו היצירות ההלכתיות החשובות. אך אלו כבר מצויות מחוץ לתחום הזמן שבו אנו עוסקים (תקופת התנאים).
המחלוקת לא צמחה מכיוון שחכמים סברו שהיא דרך טובה ופורייה, ובוודאי שלא צמחה מתוך חטא וחוסר לימוד. היא צמחה משום שלימוד התורה התפצל לבתי מדרש שונים. המחלוקת היא ניצחון הרעיון של 'תורה לכל'. מרגע שה'תורה' עזבה את בית המדרש המרכזי והתפשטה כרעיון מכונן באלפי בתים בישראל, נוצרה תופעת המחלוקת.
בדור יבנה עדיין נעשה מאמץ להתנהג כאילו קיים מוסד מרכזי ייחודי שרק בו לומדים ומחליטים. אך רעיון לימוד התורה התפשט והתרחב ואי אפשר היה להכיל את נהר התורה באפיק הלכתי אחד.
בפועל המשניות שבידינו אינן משקפות תרבות של הכרעה. הן מציגות מחלוקת. לא נאמר מי הם הרבים. אפילו השימוש במונח "חכמים אומרים" איננו מלמד בהכרח שחכמים הם הרוב. על כל פנים ביטוי זה נפוץ אך סתם מחלוקת בין שני תנאים או בין תנא אנונימי (תנא קמא)לתנא אחר, ואינן מעידות מי הוא הרוב. מי שערך את המשנה לא ערך אותה לפי הכלל של משנתנו. יתירה מזו ניסוח המשנה שלנו מעיד שהיא מאוחרת למשנתו של רבי. משנתנו כבר יודעת כיצד מנוסחת המשנה (ומייחסת את הניסוח לימי התנאים הקדמונים עצמם).
זאת ועוד כפי שראינו לעיל גם המשניות בפרק א במסכת יודעות שתרבות המסירה של תורה שבעל-פה היא מסירה של מחלוקות. ראינו כמה הסברים רעיוניים לדרך מסירה זו. המשותף להם הוא שדעת היחיד דחויה ואין לה כל חשיבות ולכן צריך להסביר מדוע השתמרה. ההסברים האפשריים הם 1. כדי שאם יאמר פלוני שמעתי אחרת, יאמרו לו כדברי פלוני שמעתה. 2. כדיל הראות שאבות עולם ויתרו על עמדתם בגלל הכרעת הרוב. 3. כדי שבית דין עתידי יוכלו לשנות את ההחלטה אם ייווצר מצב חדש.
כל ההסברים אינם משכנעים. לדעתנו ברור שדעת המיעוט נשמרה משום שלא היה ברור כלל מיהו הרוב ומיהו המיעוט. הכללים לפסיקת ההלכה במקרי מחלוקת נוצרו בתקופה האמוראית (הלכה כבית הלל) ובדרך כלל רק בתקופה הסבוראית. שמירת המחלוקת מלמדת שדעת המיעוט נותרה קיימת לפחות כמסורת ספרותית, ואולי גם כנוהג מעשי.
עלינו להבין שתכלית הלימוד, בעיני תנאים, איננה פסיקת ההלכה אלא הלימוד עצמו, ה'אסתטיקה ההלכתית', המבנה הלוגי, הניתוח והחשיבה. פסיקת ההלכה ואחידותה תפשו מקום משני. זאת תפישה של לימוד, תפישה שקיימת הייתה בלא מעט קהילות וחברות במהלך תולדות ישראל.

הקדמה

מסכת עדיות
כפי שנראה במהלך הפירוש רוב משניות המסכת מצויות במסכתות אחרות באותו ניסוח וכמעט באותו מבנה. מאליה עולה השאלה האם משנתנו ליקטה את החומרים ממשנת רבי, או להיפך שימשה כמקור למשנת רבי. אנו נבחן שאלה זו במהלך פירושנו לכל משנה ומשנה. ברור שלא לכל משניות המסכת מקבילות במשנת רבי, וגם ברור שבמשנת רבי עוד משניות, שמשנת עדיות צריכה הייתה להביא, אך לא הביאה. בדרך כלל נגיע למסקנה שמשנת רבי ליקטה את החומרים ממשנת עדיות. משנת עדיות פ"א מ"ח למשל שימשה מקור למשנת מעשר שני, והעורך שם עשה עבודה עצמאית של הוספות והתאמות. משנתנו היא משנת רבי יהודה ורבי מאיר חולק.
משנת עדיות היא המקור כך יוצא ממשניות רבות כגון פ"א מ"י; מי"א; פ"א מי"ב; פ"א מי"ד; פ"ב מ"א; פ"ג מ"ח-מ"ט; פ"ג מ"ו-מ"ח; פ"ד מ"א-מ"ב; פ"ה מ"ו. לעומת זאת בכמה מקרים מסכת עדיות השתמשה במשנת רבי. כגון: פ"ג מ"ד-מ"ה; פ"ה מ"א; פ"ו מ"א (בספק); פ"ג מ"ו; פ"ג מ"ב ('קידוש' הכרם, מעיסה); פ"ז מ"ג-מ"ד; פ"ז מ"ו, פ"ח מ"ה. כדוגמה תשמש משנת פ"ח מ"ח (עדותו של נחמיה איש בית הדלי), ברור שמשנת עדיות היא חלק ממסורת מפותחת ומורכבת יותר המצויה ביבמות פט"ז מ"ז. הוא הדין במסורת ש"קוהלת מטמאה את הידים" (פ"ה מ"ג), כפי שנראה דברי משנת עדיות הם קטע ממסורת רבת רבדים ודעות שונות. במקרים אחרים רבים אי אפשר לברר מה המקור משום שהניסוח זהה והוא מתאים לשתי המסכתות (גם מסכת עדיות וגם משנת רבי).
לעתים במשנת עדיות פרטים שאין במקבילה ולעתים ההיפך במקבילה פרטים שאינם במסכת עדיות. לא קל להחליט מה המקור ומהי ההעברה, ואולי אין כאן כלל מקור והעברה, אלא שני מקורות נפרדים (תלויים מעט במסורת הלכתית קדומה). כאלה הם פ"ג מ"א ומ"ב; פ"א מ"ג; פ"א מ"ז; פ"ג מ"ב; פ"ג מ"ג ועוד הרבה. לעתים נגיע למסקנה שלמרות הדמיון בין משנת עדיות לאחת ממסכתות משנת רבי, לשתי המשניות מקורות נפרדים (פ"ד מ"א-מ"ד; פ"ד מ"ז; פ"ד מ"ח; פ"ד מ"י-מי"א [אפשר שמעשרות השתמשה בעדיות, אך לא ההיפך]; פ"ה מ"ד; פ"ז מ"א; פ"ז מ"ו; פ"ז מ"ח).
כללו של דבר משנת עדיות ומשנת רבי ארוגות זו בזו ובדרך כלל משנת עדיות היא המקור, אך לא תמיד כך.
במשנת עדיות סדרת סתירות פנימיות וכפילויות כמו בכל מסכת אחרת. כך למשל פ"ב מ"ז ופ"ג מ"ז יש כפילות. ברור שהעורך של עדיות לא חש לכפילות כזאת. בפ"ה מ"א מסורת על דם נבלות ומסורת שונה (לא חולקת) באותו עניין בפ"ח מ"א. בסיפור עקביא בן מהללאל מובלעות שתי מסורות. לפי מסורת אחת נמנע ממנו קידום, ולפי מסורת אחרת נודה. בפ"ז מ"ט ופ"ח מ"ב אותה הלכה פעמים; וכן סתירה בין המשניות בפ"ח מ"ב וזו שבפ"ו מ"א (בפרק ו נמנות עדויות של רבי יהודה בן בבא ואותה עדות מיוחסת בפרק ח לחכם אחר). סתירות וכפילויות כאלו רגילות במשניות. בדרך כלל נובע הדבר משילוב מקורות שונים.
בדרך כלל בודקים אנו את סדר המשנה לפרטיו. במקרה זה סדר המשנה נדון לעיל אגב הדיון בחלקי המסכת, ולא נחזור על נימוקינו.
פרק א מ"א-מי"א מונה מחלוקות בית הלל ובית שמאי שיש בהן משתתפים נוספים, שמה שהמחבר רואה כ'הלכה' היא בניגוד לשני הבתים אלא דעה אחרת. פ"א מי"א-מי"ד כוללות נושאים שבהם בית הלל הודו. שוב המגמה היא פסיקת הלכה, במחלוקות הבתים.
פרק ב כולל מסורות הלכתיות של חכמי דור יבנה הקדומים. ההלכות מסודרות בקבוצות מספריות "ארבע עדויות של רבי חנינא סגן הכהנים" (מ"א-מ"ג) דברים שאמר רבי ישמעאל, מחלוקות שיש להם מאחד תוכני. הבריח המשרשר הוא הציון המספרי. כפי שראינו במהלך פירושנו בדרך כלל התיאור המספרי (ארבע שבועות הן, ארבע אבות נזיקין הן וכו') הם בדרך כלל משניים, אחר שנאמרה כל הלכה לגופה. בחלק זה מרובות המשניות שהן העברה ממסכתות אחרות במשנת רבי.
הפרק סדור לפי סדר יורד, ארבעה דברים, שלשה דברי וכו'. הבחירה בהלכות היא אקראית, ברור שהיו עוד דברים שאמרו לפני רבי ישמעאל ולא רק השלושה שבפרק (פ"ב מ"ה). אין זאת אלא שהעורך מצא את הסיכומים המספריים במקור ערוך כלשהו.
פרק ג' הוא המשך של פרק ב, יש בו כינוס של דברי רבי דוסא מחכמי דור יבנה הקדומים, ראינו שהפרק ערוך לפי שמות החכמים, אך יש במשניות גם סדר הגיוני פנימי (סיכומנו בפ"ג סוף משנה ה'). המשך הפרק חוזר לסיכומים מספריים "ארבע ספיקות רבי יהושע מטמא" וכן הלאה בסדר יורד. איסוף דברי רבי דוסא נועד לקטוע את השרשרת המספרית ולאפשר להתחיל את המספור מחדש. פ"ג מ"י-מי"א, הפרק מסודר לפי אישים. אחרי שלוש הלכות שבהן החמיר רבן גמליאל בדיני יום טוב, מופיעות שלוש הלכות שבהן הקל בדיני יום טוב. אם כן, חלקה השני של היחידה הספרותית ערוך לפי שלושה קווי סידור: דיני יום טוב, לפי שם הדובר ולפי מבנה ספרותי של מחלוקת (בין 'חכמים' לבין הדובר).
למשניות פ"ג מ"י מי"ב יש מכנה משותף (ריחיים של פלפלין) וסיפור מעשה הקשור לרבי צדוק. החלק השני של פרק ג (מ"ח-מי"ב) מחובר אפוא בכמה בריחים פנימיים (מבנה מספרי, רבי צדוק ורבנן, ריחיים של פלפלין) גם מ"ז מתחברת לגוש זה שכן מ"ז מדברת על טהרה ומשנה ח גם היא עוסקת באותו נושא.
חלק ג
פרקים רביעי וחמישי מונים את קולי בית שמאי בסדר מספרי יורד (עשרים וארבע מחלוקות שאסף העורך האנונימי),<sup class="footnote-marker">40</sup><i class="footnote">המניין עשרים וארבע מופיע בתוספתא, ראו פירושנו להלן.</i> ששה דברים שמנה רבי יהודה, וכן מניינים אחרים בסדר יורד. כולם של מחלוקות מקולי בית שמאי.
אגב סידור המחלוקות יוצר העורך הקשרים משניים כגון פרק ג מ"ד, מחלוקות שיש להם מאחד תוכני – סידור המשנה בעדיות מהדהד את מסכת נגעים. כך גם פ"ג מ"ה יש קשר ענייני בתוך המשנה (שלושה סעיפים).
<u>עדויות של חכמים שונים.</u>
פרקים ו-ח מסודרים לפי סדר אישי פותח בחמש עדויות (מהמספר הגדול למספר הקטן של עדויות), אחר כל מחלוקת שאיננה קשורה לקודמתה (מ"ב). במשנה ג מחלוקת בנושא אחר אך בשתי המשניות (ב-ג) נזכר שמו של נחוניא. במ"ג נזכר גם רבי יהושע, ופרק ז פותח בעדות אחרת של רבי יהושע עם רבי צדוק, ואחר כך עדויות של רבי צדוק עצמו. מפ"ז מ"ה עדויות של רבי יהושע עם חכמים אחרים משניות המתקשרות לפ"ז מ"א ששם המעידים הם רבי יהושע ורבי צדוק. פ"ז מ"ח כאילו איננה קשורה לקודמתה ואכן הקשר רופף. במשנה ז נזכרת עדות על תנור של עכנאי, ובמשנה ח' עוד עדות על כלי חרס אחר דומה לתנור. יתר העדויות עד סוף הפרק נראות חסרות קשר אחת לשנייה.
אם כן בסופו של חלק ד' לא מצאנו סדר פנימי לעדויות השונות. ונראה שהאיסוף אקראי. המחבר רצה להביא את כל (חלק גדול) מהעדויות של דור יבנה ולא מצאנו דרך ספרותית לשרשר אותם.
אין למסכת תלמודים. רבי <u>שלמה סיריליו</u> ערך מעין תלמוד בבלי על מסכת עדויות. תלמוד שלוקט מסוגיות שונות בבבלי ובירושלמי הנוגעות למסכת זו. "גמרא" זו בשלמותה<u>[2]</u> יצאה לאור לראשונה בשנת <u>תשע"ד</u> על ידי <u>מכון אהבת שלום</u> בעריכת הרב <u>בצלאל דבליצקי</u>.
כ = פאריס
מ = מינכן 95
מל = לאו
מנ = דפוס נפולי
מפ = פארמה
מפ2 = פארמה 3174
מק = קופמן
מרל= בר"מ 456
לא בר"מ 406
פא = פארמה 3010
ע = עין יעקב
ג = גניזה
גלפ = 2334\52





Chapter 1



Mishnah 1

משנה א' היא תחילתה של היחידה הראשונה הנמשכת עד סוף הפרק (כפי שנוכיח בסוף משנה ד). ליחידה זו אידיאולוגיה ברורה על התפתחות הכתיבה (העריכה) והשימור של תורה שבעל-פה. בסיום היחידה נבחן מה האידיאולוגיה, כלומר כיצד מתארת המשנה את תהליך העריכה והשימור. ונבחן גם מה מתוך אידיאולוגיה זה הוא אכן זיכרון היסטורי ואילו מרכיבים הם אוטופיים.
משנתנו היא משנת נידה פ"א מ"א ומצוטטת בבבלי, שבת טו ע"א. המשנה פורשה במלואה מסכת נידה, וכאן נציג את עיקרי הדברים בלבד.
<b>שמי אומר: כל הנשים</b> – הביטוי "כל הנשים" בא להדגיש את התנגדותו של שמאי להגדרות של המשניות הבאות (ג-ה), המצמצמות את תחולתו של היתר מקיף זה. לדעתנו, כל הפרשנויות הללו מאוחרות לימי שמאי. הראיה לכך היא שהן נמסרות בשמם של תנאים מאוחרים. אמנם אין זו ראיה מכרעת לתיארוכן, וייתכן שחכמים מאוחרים (דורות יבנה-אושה) יצטטו חכמים קודמים, אולם במשנתנו די ברור שהמשניות הבאות מצטטות את דברי שמאי ומסייגות אותם. הווה אומר: את המילה "כל" הוסיף העורך ולא שמאי עצמו, שכן הוא לא היה צריך להתנגד להסתייגויות מאוחרות. <b>דיין שעתן</b> – אישה המבחינה בדם נידה או בכתם<sup class="footnote-marker">1</sup><i class="footnote">בבבלי, נידה ג ע"א ישנם חילוקי דעות בשאלה אם שמאי מודה במקרה של כתמים. על פי הפשט הוא עוסק גם במקרה זה, כלומר, חולק.</i> טמאה מרגע הגילוי בלבד, ואין מחילים את הטומאה למפרע. <b>הלל אומר: מִפְּקידה לפקידה, אפילו לימים הרבה</b> – "פקידה" היא המועד שבו בדקה האישה את עצמה (בדיקה). דברי הלל משקפים מצב שבו אישה בודקת את עצמה אך לא בתכיפות יתר, ולפי דבריו היא תהיה טמאה למפרע מהפעם הקודמת שבה בדקה עצמה. הלכה מחמירה זו מותירה שאלה מהותית: מה ראה הלל להחמיר? יש לזכור שאישה יודעת באופן כללי מתי עליה לצפות לווסת ומתי תיטמא. בסיפא של משנתנו נאמר "וכל אשה שיש לה ווסת – דייה שעתה", משמע שהרישא עוסקת באישה שאין לה וסת קבועה, כלומר, אין לה זמן קבוע לראיית הדם, ומכאן שהווסת עלולה להופיע בכל עת, ובאופן לא צפוי (ייתכן שמצב זה היה שכיח בימים עברו יותר מכפי שהוא שכיח היום, עקב תנאי התברואה והתזונה הירודים). כיוון שכך, אישה העוסקת בטהרות במצב של וסת לא סדירה צריכה לבדוק עצמה לעתים קרובות, ועל אישה שאינה נוהגת כך מציע הלל להחיל עונש מרתיע. אם לא תבדוק את עצמה בקפדנות ובתמידות תיטמא לזמן ממושך. על כן יש בהלכתו החמרה שמטרתה לדרבן בדיקות תכופות. גישתו של הלל מבטאת חרדה מפני טומאה ואת הרעיון שהאישה אינה מבחינה בעצמה מתי היא מתחילה לדמם ולפיכך עליה לחשוש לכך בזמן המתאים להופעת נידתה או בכל עת אם וסתה אינה סדירה. גישתו של שמאי הלכתית ומסתייגת מחרדת הטומאה, ולכן תהיה האישה טמאה רק מאותו רגע שבו חשה בטומאה (בדימום) ואילך, ככל אדם הנחשב טמא מרגע שנגעה בו טומאה, ומה שאינו ידוע אינו קיים. <b>אפילו לימים הרבה</b> – אם לא בדקה את עצמה תהיה האישה טמאה למפרע, אפילו ימים רבים.
<b>וחכמים אומרים: לא כדברי זה ולא כדברי זה</b> – אין זה ברור מי הם חכמים אלו, בני דורם של שמאי והלל הזקנים או שמא בני הדורות המאוחרים? בפירושנו למסכת נידה הראינו במקרה שלנו ש"חכמים" שבהם מדובר הם רבי יוסי או חכמים אחרים ההולכים בדרכו.
<b>אלא מעת לעת ממעטת על יד מפקידה לפקידה</b> – רוב המפרשים, וראש וראשון להם הרמב"ם, מפרשים ששני המועדים קובעים, והמגמה היא להקל. "מעת לעת" הוא יממה שלמה, כלומר, האישה טמאה יממה קודם שראתה את הדם, ו"מפקידה לפקידה" היא הבדיקה האחרונה. מועד אחד ממעט את המועד האחר, כך שאם בדקה (פקדה) האישה את עצמה לפני ימים רבים, תהיה טמאה רק מעת לעת, <b>ומפקידה לפקידה ממעטת על יד מעת לעת</b> – אם בדקה את עצמה לפני שעות אחדות, הפקידה ממעטת את הקביעה של טומאה יממה קודם (כלומר, אם בדקה עצמה במשך היום לא תהיה טמאה מהבוקר אלא רק משעת הבדיקה). פירוש זה מותיר את צמד המילים "על יד" ללא משמעות, כאילו כתוב: "מעת לעת" ממעטת את "מפקידה לפקידה". הפירוש המסורתי הוא שהאישה נטמאת למפרע למשך הזמן הקצר יותר בין השניים. פירוש זה מבוסס על דברי שני התלמודים (ירושלמי נידה פ"א ה"א, מט ע"א; בבלי, נידה ד ע"ב).
ברם, התוספתא מסבירה:
כיצד מעת לעת ממעט על יד מפקידה לפקידה? בדקה עצמה אחר השבת ומצאת טהורה, וישבה לה יום השני ויום השלישי ולא בדקה, וברביעי בדקה ומצאת טמא, הרי זו אינה מטמא מעת לעת אלא מפקידה לפקידה. וכיצד מפקידה לפקידה ממעטת על ידי מעת לעת? בדקה עצמה שחרית ומצאת טהור, וישבה שתי שעות ושלש שלש ולא בדקה, ולרביעי בדקה ומצאה טמא – הרי זו אינה מטמא מפקידה לפקידה אלא מעת לעת, וזהו שאמרו: מעת לעת ממעטת על יד מפקידה לפקידה ומפקידה לפקידה ממעטת על יד מעת לעת (נידה פ"א ה"א-ה"ב, מהד' צוקרמאנדל עמ' 641).
אם כן, לפי התוספתא "פקידה" היא בדיקה, אבל לפי הגרסה שלפנינו, בניגוד לפירוש המסורתי, האישה נטמאת למפרע למשך הזמן הארוך יותר.
גם אם נקבל את הגרסה ללא הגהה,<sup class="footnote-marker">2</sup><i class="footnote">בעל חסדי דוד הגיה: "הרי זו אינה מטמאה (מעת לעת) [מפקידה לפקידה] אלא (מפקידה לפקידה) [מעת לעת]", וכן הלאה, וכלשון המשנה . ליברמן, תוספת ראשונים, הציע: "הרי זו (אינה) מטמא מעת לעת (אלא) [ולא] מפקידה", וכן להלן: "הרי זו (אינה) מטמא מפקידה (אלא) [ולא] מעת לעת". כל אלה הם ניסיונות להתאים את התוספתא "אליבא דהלכתא", כלומר, לפי הבבלי.</i>  עדיין פירוש המילים קשה, וצריך היה להיות: ש'מעת לעת מרבה את מפקידה לפקידה'. ספק אם פירוש התוספתא הוא פירוש של פשט המשנה או שלפנינו שלב נוסף, מאוחר עוד יותר (שהרי התוספתא מצטטת את המשנה) ומחמיר הרבה יותר. לפיכך עלינו לעיין במונח "פקידה".
בפירושנו למסכת נידה טענו כי משנתנו היא דוגמה נאה להתפתחות ההלכה. המחלוקת מתחילה בשמאי והלל. המחלוקת בדור יבנה הראשון, החוזרת על העמדות הללו, היא הבסיס למחלוקת בנושא אחר בדור יבנה השני. אותה מחלוקת נמסרת במשנתנו בידי חכמים מדור אושה. עם זאת, לפחות בדור אושה כבר החמירו יותר בנידה (דעת חכמים), ובתלמודים החמירו עוד יותר, לא בהלכה עצמה אלא בפרשנות ובתפיסת הטומאה וחובת הזהירות.
<b>וכל אשה שיש לה ווסת, דייה שעתה</b> – כאן עוברת המשנה לדון באישה אשר לה מחזורים סדירים, ומכיוון שהיא יודעת בדיוק מתי אמורה וסתה להתחיל, אינה מטמאת למפרע ודייה שעתה. <b>המשמשת בעידים</b><sup class="footnote-marker">3</sup><i class="footnote">כך בכ"י קופמן וכן ב-<b>ף</b>(פרמא  2596), <b>ל, ר; א</b>(פרמא3173), <b>ג</b>ניזה (משנה ) T-S E1. 147; וטיקן 111; 113; 127; מינכן. בכתבי יד אחרים: "והמשמשת". לכאורה, מי שגרס "המשמשת" התכוון לראות בכך הוראה, כמו: "חייבת לשמש". ברם, לאור ניסיוננו, הבדל זה בין עדי הנוסח אינו הבדל עקרוני. וי"ו החיבור נופלת ונוספת לפי נוהגם של מעתיקים, כמו וי"ו החיבור במילה "ממעטת" בהמשך המשפט. משניות רבות מתחילות באות וי"ו, לשם הדגשה בלבד. המשנה עוסקת במי שמשמשת, ולכל היותר רצה העורך להעלות את העניין לסדר היום, אבל אין כאן הוראה לשמש בעדים. הטיעון שלפיו יש כאן הוראה ברורה שיש לשמש בעדים, אינו מבוסס. לעומת זאת, להלן פ"ב מ"א, ההמלצה ברורה יותר ומאוחרת יותר. ראו דיוננו להלן, וכן להלן משנה ז.</i> – מקיימת יחסי אישות ומנגבת עצמה בעזרת בד נקי קודם מעשה, כאמור להלן משנה ז ובפרק ב משנה ד. המונח "עדים" הוא מונח של חז"ל, אך יש לו כנראה ביסוס במקרא. בספרות חז"ל, "עדים" הוא מונח ברור לבד שבאמצעותו בודקים אם האישה נטמאה בדם.<sup class="footnote-marker">4</sup><i class="footnote">בפירוש הגאונים לטהרות (אפשטיין, פירוש הגאונים, עמ' 110): "לא עדים ממש הם אלא מטלוניות וסמרטוטין של בגד שהאשה בודקת עצמה". המילה "עדי" עשויה להיות קשורה למילה "עדנה", שהיא ביטוי אחר לכשירות מינית (הופעת הווסת, ראו בראשית י"ח, יב).</i> "לשמש" היא לשון נקייה למעשה המיני, כמו "תשמיש", שהוא קיצור של "תשמיש המיטה". כינוי זה מצטרף לכינויים אחרים המחליפים את המילה האסורה.<sup class="footnote-marker">5</sup><i class="footnote">במבוא למסכת נידה עמדנו על התופעה, וראו גם מיטשם, נידה, עמ' 300-207.</i>
<b>הרי זו כפקידה</b> – אם העדים נותרו נקיים הרי זה כבדיקה או כתשמיש שהאישה לא ראתה בהם דם. <b>וממעטת על יד מעת לעת ועל יד מפקידה לפקידה</b> –כמקודם, אם מצאה דם על העד לאחר התשמיש, היא "ממעטת על יד מעת לעת ועל יד מפקידה לפקידה", כלומר, הדבר נחשב בדיקה בפני עצמה ואין האישה צריכה בדיקה נוספת. קטע זה של המשנה קשה: מה החידוש בו? הרי על כך נחלקו שמאי והלל לעיל! יתר על כן, אם המשפט הראשון כשמאי, המשכו כחכמים. לפיכך נראה שהרישא עוסק בכתם מקרי או בווסת שאין לה מועד קבוע, ואילו הווסת הקבועה היא אירוע שיש לו פחות או יותר מועד קבוע, וכן ברור מתי התקיימו יחסי האישות. כאן, אפילו הלל וחכמים יודו לשמאי שאין טעם בטומאה למפרע.
המשפט "המשמשת בעידים. . ." חוזר לרישא ולדעת חכמים. חכמים מטמאים או מעת לעת או מפקידה לפקידה (לפי תוספתא, נידה פ"א ה"א-ה"ב, עמ' 641), המאוחרת בין השתיים. אבל בברייתא בתלמוד הבבלי (נידה ד ע"ב) נרמזת הדעה שיש לקבוע לפי המוקדמת בין השתיים.
הסיפא של המשנה (המשמשת בעדים) מדגישה שעדים הם בדיקה. משפט זה נראה מיותר: ברור ששימוש בעדים הוא בדיקה, הרי זו הבדיקה המיטבית. כפי הנראה רצה העורך לנצל את ההזדמנות ולשכנע שיש לבדוק בעדים קודם המעשה או לפחות אחריו. ברור שמשפט זה מקורו במקור אחר מאשר הרישא, שכן הוא חזרה מיותרת, אבל העורך האחרון צירפו בגלל רצונו להמליץ על שימוש בעדים. גם הבבלי מסביר שהמשפט מרמז על עידוד הבדיקה, והפרשנות שאנו מציעים מבוססת אפוא על הבבלי בניסוח מודרני, המודע לצורת העריכה של המשנה. במבוא למסכת עסקנו בשאלת הבדיקות והאחראי על ההחלטות הנובעות מהן.
המשנה משקפת תרבות של מיעוט בהיגיינה אישית ומודעות אישית לגוף, בשונה לרמה המוכרת לנו כיום. האישה אינה מחליפה בגדים תחתונים בכל יום ואינה יודעת מה מתרחש בגופה. על מציאות זו עמדנו בפירושנו למקוואות פ"ט, מ"א ולנידה פ"א מ"א. בפירושנו שם אף דיונים נוספים הקשורים למשנה.
שאלת המפתח בהבנת המשנה היא האם היא לקוחה ממסכת נידה, או שמסכת נידה לקחה אותה ממשנתנו. כמובן תמיד קיימות אפשרויות מסובכות יותר. למשל, שתי המשניות השתמשו במקור קדום עלום, או שהייתה משנת עדיות קדומה, או משנת נידה קדומה וכן הלאה. שאלה זו תלווה אותנו במהלך פירוש המסכת. דרכנו פשוטה. האפשרות הפשוטה ביותר היא הנכונה. אפשרות מסובכת יותר, תילקח בחשבון רק כאשר האפשרות הפשוטה נתקלת בקשיים.
במקרה זה כל הסיפא מ-"כל אשה שיש לה וסת" מיותרת. את המשפט "המשמשת בעידים" עוד אפשר להבין כדוגמה לכך שההלכה נקבעה לפי השיטה של "מעת לעת ומפקידה לפקידה". ברם, כפשוטו אין לשני המקרים כל קשר למחלוקת שמאי והלל. מטרת המשנה מוסברת להלן: "למה מזכירים דברי שמאי והלל לבטלה" משנתנו היא דוגמה לכך שדבריהם נדחו ואין טעם להזכירם, אז לשם מה ההמשך? לדעתנו ברור שמשנת עדיות מצטטת מתוך משנת נידה ולכן מצטטת את כל המשנה, גם מה שלא שייך לעניינה.
מסקנה זו תלווה אותנו בהמשך.
המטרה של היחידה היא להראות שדעת שמאי והלל בטלה, אך מזכירין אותה. מתי היא בטלה? רבי אליעזר (נידה פ"ד מ"א) עדיין מתייחס לדברי שמאי ומדייק אותם: "ארבע נשים דין שעתן. . . אמר רבי יהושע אני לא שמעתי אלא בתולה" רבי יהושע חולק על דברי רבי אליעזר ומציע פרשנות אחרת לדעת שמאי. אם כן בדור יבנה עדיין דברי שמאי אינם דחויים, להיפך אפילו רבי יהושע, ממשיכם המובהק של בית הלל, מקבל את הדעה ומפרש אותה לפי דעתו. המשנה שם מסכמת "הלכה כרבי אליעזר, כלומר כשמאי. בתוספתא שם נאמר "כל ימיו של ר' אליעזר היו העם נוהגין כדבריו. אחר שמת ר' אליעזר החזיר ר' יהושע את הדברים ליושנן והלכה כר' אליעזר" (פ"א ה"ה, עמ' 642). ובמדרש "וכמשמרות נטועים כל ימיו של רבי אליעזר היו העם נוהגין כרבי יהושע ואחר שמת רבי אליעזר חזרו העם לנהוג כמדתן" (קוהלת רבה יב יא). המדרש שהזכרנו במבוא הוא במקורו התנאי שיר הלל לתרבות המחלוקת. במדרשים הבתר תלמודיים הוא זכה לעיבודים תיאולוגיים במגמות שונות. בקוהלת רבה המחלוקת הנוכחית מוצגת כ'משמרות נטועים' כנראה כדוגמה לאפשרות לשנות הלכה. על כל פנים המדרש איננו מזכיר את משנת עדיות שהפכה את מחלוקת רבי אליעזר ורבי יהושע לבלתי רלבנטית.
בהמשך (מ"ד) רבי מאיר אומר שבתולה מטמאה מעת לעת, וחכמים חולקים. יתר על כן בהמשך הפרק (נידה פ"א מ"ה-מ"ו) מתייחסים חכמי דור אושה רבי אלעזר,<sup class="footnote-marker">6</sup><i class="footnote">מכיוון שהוא חולק עם רבי יוסי הרי שהוא רבי אלעזר של דור אושה, ולא רבי אליעזר בן הורקנוס מדור יבנה.</i> רבי יוסי, ורבי יהודה, לדעת בית שמאי כאילו היא ההלכה. ברם, ייתכן בדוחק שהם מדברים על אישה שיש לה וסת שדיה שעתה לכל הדעות.
אם כן המשפט "הלכה כרבי אליעזר" שבמשנה ובתוספתא, הוא דעה אחת של עורך התוספתא. בדור אושה כנראה עדיין היו תנאים שדבקו בשיטת שמאי. אבל רבי מאיר הכריע: "מעת לעת" כדעת בית הלל. במשנה שם (מ"ד) חכמים חולקים על רבי מאיר וסוברים כבית שמאי. עמדתם של 'חכמים' שבמשנה א' אצלנו (ובמסכת נידה) היא כנראה מאוחרת למחלוקת רבי מאיר וחכמים, ועל כל פנים רבי מאיר וחבריו אינם מכירים אותה.
מסקנות:
1. המשנה עצמה מלוקטת מתוך משנת נידה. כמובן אפשר שהיא מלוקטת מתוך 'משנת נידה הקדומה' אלו השערות שניתן תמיד להעלות, ואם אין להן ראיה מוטב שיורדו מסדר היום.
2. משנת עדיות מדברת על הכרעה אך למעשה זו עמדת רבי מאיר נגד 'חכמים' ולפחות נגד כמה מחבריו.
3. עריכת היחידה בעדיות, והתיאולוגיה שלה, איננה קודמת לדור אושה ונראה שהיא אפילו מאוחרת יותר.
4. אגב אורחא שמענו שהמשפט "הלכה כרבי אליעזר" היא דעה של אחד התנאים ומשנת עדיות חולקת עליה.
5. מטרת היחידה להראות כיצד מוכרעת ההלכה, אך למעשה היא חושפת התחבטות רב דורית בכל ימי התנאים, ו'הכרעה' שהיא דעת תנא אחד.

Mishnah 2

<b>שמי אומר מקב חלה</b> – למשנה זו אין מקבילה מלאה. יש להפריש חלה<sup class="footnote-marker">7</sup><i class="footnote">לדיני חלה ראו המבוא למסכת חלה.</i> מעיסה שנפח הקמח שלה קב. <b>הלל אומר מקביים</b> – יש להפריש חלה רק מכמות גדולה יותר – שני קבים. נפח כיכר לחם רגיל, מנה של אדם ליום, היה חצי קב. ומשפחה גרעינית סעדה אפוא לחם בנפח קב בממוצע. התנאים דורשים אפוא אפייה בכמות קצת גדולה מאפייה לסעודה. עם זאת כל אפייה ליום או לשבוע, חייבה הפרשת חלה.<sup class="footnote-marker">8</sup><i class="footnote">הקב הוא שישית הסאה, ורבע קב הוא אפוא אחד חלקי עשרים וארבעה של סאה. חמישה רבעים הם קב ורבע. הסאה היא 12-10ליטר, כפי שהראינו בנספח למסכת פסחים. הווה אומר, הרבע הוא חצי ליטר או מעט פחות, כ- 400 גרם קמח. חמשת הרבעים הם, אפוא, שני ק"ג לערך. המנה היומית כדי כלכלת אדם רגיל ליום היא חצי קב (ראו פירושנו לפאה פ"ח מ"ה). אם כן, חובת חלה היא על כמות שהיא יותר ממאכל אדם ליום וכדי מאכל של ארבע נפשות (משפחה גרעינית) לסעודה אחת החישוב הוא שאדם צורך רבע קב לסעודה, שהרי ביום יש שתי סעודות. ראו על כך בפירושנו לפאה פ"ח מ"ה.</i><b> וחכמים אומרים לא כדברי זה ולא כדברי זה אלא קב ומחצה חייבין בחלה</b> – גם במשנה זו איננו יודעים מי הם החולקים. האם אלו בני דורם של הלל ושמאי, או חכמים מאוחרים. להלן נחזור לכך.
בתוספתא שבה נדון בפירושנו למשנה ד, הסבר: "וחכמים אומרים לא כדברי זה ולא כדברי זה אלא קב ומחצה חייב בחלה. שנאמר 'ראשית עריסותיכם חלה' – כדי עיסתכם. וכמה עיסתכם? כדי עיסת מדבר. וכמה עיסת מדבר כעומר שנאמר והעומר עשירית האיפה" (תוספתא פ"א ה"א). אם כן אגב כך שומעים אנו שמידת העיסה היא עשירית האיפה במידות מדבריות. והמדרש מסביר: "והעומר, איני יודע כמה הוא? תלמוד לומר "עשירית האיפה". וכמה הוא עשירית האיפה? אחד משבעה רביעים ועוד. ועוד זה כמה הוא? אחד מחמשה ברביע" (מכילתא דרבי ישמעאל בשלח, מסכתא דויסע, פרשה ה, עמ' 173).
<b>ומשהיגדילו המידות אמרו חמשת רבעים חייבין</b> – המידות גדלו ב-20% בערך. וקב וחצי (קמח בנפח שישה רבעים) היה עתה קמח בחמישה רבעים. רבע הוא רבע קב כעולה ממשנה זו וממקורות נוספים.<sup class="footnote-marker">9</sup><i class="footnote">ראו פירושנו לחלה פ"ב מ"ו.</i> הגדלת המידות היא תהליך הנובע 'מלמטה', מצרכי השוק. קשה לקבוע מתי הגדילו המידות. מדובר על זמן כלשהו בין מחלוקת בית שמאי ובית הלל, לבין דור יבנה או אושה. לפיכך יש מקום לשער שהדבר נובע מתוצאות מרד בר כוכבא ומהמעבר לגליל. בגליל היו מידות שונות כפי שמעידה משנת תרומות (פ"י מ"ח). מעבר תושבים יהודה לגליל (אחרי מרד בר כוכבא גרם אפוא זעזוע בשוק, וייתכן שאז נקבעו המידות החדשות. גם לסיאה שלוש מידות 'מדברית' האמורה לשמש במדבר ובמקדש הראשון, סיאה ירושלמית, וסיאה ציפורית (להלן) גם כאן ירושלים עומדת בניגוד לגליל ומשמע שהמהפך החל עם המעבר לגליל או עם היציאה מירושלים (מרד החורבן). שינויים במידות ובמשקלות, כמו גם הבדלים בין אזורים רגילים ביותר בעולם הרומי. אפיפניוס בספרו על מהידות מדווח על כמה שינויים כאלה ללא קשר לעם היהודי.
<b>רבי יוסה אומר חמשה פטורין חמשה ועוד חייבין</b> – ההלכה קדמה לדור אושה בו פעל רבי יוסי. אבל משנתנו משקפת את התוספות של דור אושה. רבי יוסי דורש שהעיסה תהיה קצת יותר מהמידה המנויה. כלומר, החיוב הוא רק על יותר מחמישה רבעים.<sup class="footnote-marker">10</sup><i class="footnote">הר"ש סירליאו גורס במשנת נידה "ועוד", וראו מלאכת שלמה.</i> שיטה זו של קביעת מידה "ועוד" חוזרת גם בכלאיים, בתרומות ובמידת תחום שבת שהוא שבעים אמה "ושיריים" (ראו פירושנו לכלאים פ"ו מ"ו; תרומות פ"ד מ"ז; עירובין פ"ב מ"ה). במקורות מתנהל גם דיון כמה הוא אותו "ועוד". מן הראוי להעיר שלעתים נוקטות משניות במידה הכללית ואינן מזכירות את ה"ועוד". כך, למשל, נקבע שתרומה עולה באחד ומאה, אף שהיא עולה רק באחד ומאה ועוד קצת (ראו פירושנו לתרומות שם שם). על כן ייתכן היה לפרש שגם משנתנו נוקטת מידה הכללית, אבל במקבילה במשנת עדיות מופיעה בבירור מחלוקת. "שיעורו" של "ועוד" נקבע ברובד מאוחר יותר של ספרות התנאים, ושיעורו לעניין חלה הוא אחד חלקי עשרים של קב, "אחד מחמישה ברביע" (מכילתא דרבי ישמעאל בשלח ויסע ה, מהד' הורוויץ-רבין עמ' 173; מכילתא דרשב"י טו לה, מהד' אפשטיין -מלמד עמ' 117).
בתלמוד הבבלי אנו שומעים על מידות שונות במקצת:
וכמה שיעור עיסה? רבי ישמעאל בנו של רבי יוחנן בן ברוקה אומר: בחיטין – קבין, ובשעורין – שלשת קבין. רבי נתן אומר משום רבי אליעזר: חילוף הדברים. והתניא, רבי ישמעאל בנו של רבי יוחנן בן ברוקה אומר: בחטין – שלשת קבין, ובשעורין – ארבעה קבין ! לא קשיא; הא – בחסיכתא, הא – במעלייתא. . . אמר רב: קבא מלוגנאה לפיסחא, וכן לחלה (פסחים מח ע"א).
אם כן מצינו שלוש דעות, ואפשר שהשיעורים שבסוגיה הם רק בבבל שבה הקלו במצווה, כפי שסיכמנו במבוא לחלה. מכל מקום, סוגיית הבבלי מעלה שהשיעור שבמשנה לא נחשב לסופי ומחייב.
במשנת חלה פ"ב מ"ו, מקבילה חלקית למשנתנו. וההלכה מובאת מנקודת מבט של ההלכה הסופית. "חמשת רבעים קמח חייבין בחלה,<sup class="footnote-marker">11</sup><i class="footnote">כפי שאמרנו במבוא למסכת חלה, בבבל אפו לחם כל בוקר ואפייה משפחתית, למשפחה גרעינית, הייתה אפוא פי שניים מחובת חלה. בארץ ישראל אפו פעם בשבוע, ואפייה משפחתית היא הרבה יותר מחובת חלה. חמישה רבעים אף אינם הולמים את צריכת הלחם של אדם בשבוע, שהיא לפי חישוב זה שלושה וחצי קבים. נמצאנו למדים שהמידה של חמישה רבעים אינה קשורה למדד של הערכה מציאותית של כמות אפייה, ויש לחפש את שורשיה במקום אחר. המדרש אומר ששבעה רבעים הם בערך עומר. העומר הוא עשירית האיפה, ועשירית האיפה היא שלושה סאים. כלומר, עומר הוא שלוש שביעיות של סאה. כפי שנראה להלן חמשת הרבעים הנזכרים הם, לפי חז"ל, שבע רביעיות של הסאה המקראית: "שנאמר ראשית עריסותיכם חלה כדי עיסתכם וכמה עיסתכם כדי עיסת מדבר וכמה עיסת מדבר כעומר שנאמר והעומר עשירית האיפה" (תוספתא עדיות פ"א ה"א, עמ' 454; מכילתא דרבי ישמעאל, ויסע בשלח ה, עמ' 173). נמצאנו למדים שחובת חלה היא על העומר. המדרש אינו קושר במפורש את החלה אל העומר, והקישור מבוסס רק על המידות הזהות, וזאת בהנחה שהוא נקבע בזמן שאכן דובר על שבעה רבעים. עיקרון זה של "כדי מתנה" חוזר גם בראשית הגז, שהיא מתנת כהונה אחרת (חולין פי"א מ"ב; ספרי דברים פיסקא קסז, עמ' 216), והוא מובן כשלעצמו. המתנה לכוהן צריכה להיות משמעותית, אחרת אין לה ערך כלכלי עבור הכוהן. אמנם המתנה היא החלק לשם ה', כפי שראינו לעיל במשנה ג, אבל יש לה גם משמעות כלכלית. צמר של ראשית הגז צריך לתת "כדי לעשות ממנו בגד קטן" (בכורות פי"א מ"ב), ואילו חלה יש להפריש אחד חלקי 24 של העיסה, כלומר לפחות אחד חלקי 256 של סאה, 47-40 גרם לערך, שהם בערך משקלה של פרוסה בת זמננו. חכמים סברו, אפוא, ששילוב של גודל הסאה וכמות החלה מפיקים "כדי מתנה". קשה לדעת האם שתי המידות נקבעו במשותף, או שמא אחת מהן קדמה והשנייה הותאמה לה. הסבר אחר שנוי במדרש ספרי: "תתנו לה' תרומה – עד שיהא בה כדי מתנה לכהן (ספרי במדבר פיסקא קי, עמ' 173; כן נרמז העיקרון בתוספתא, פ"א ה"ז, וראו פירושנו למשנת חלה פ"ב מ"ז).</i>  הן ושאורן ומורסם חמשת רבעים חייבין"<b>.</b> הכלל במשנת חלה נשנה בסתם כמוסכמה מקובלת, אבל ממשנתנו עולה שהוא תוצאה של מחלוקת, הכרעה ושינוי עקב הגדלת המידות. המחלוקת במשנתנו היא מחלוקת 'רגילה' שכמוה רבות במסכת עדיות. שמאי והלל, או בית שמאי ובית הלל, נחלקו על שיעורים שונים, ונראה שבזמנם נקבעה השיטה ההלכתית של קביעת שיעורי מינימום ומקסימום למצוות. חכמים נוקטים עמדת ביניים, ואף זו דרך רגילה.<sup class="footnote-marker">12</sup><i class="footnote">עדיות פ"א מ"א-מ"ג; נדה פ"א מ"א; מועד קטן פ"ג מ"ו, ומקורות נוספים.</i> דומה ש"חכמים" כאן מבטאים רצון שלא להכריע במחלוקת של אבות העולם הקדמונים ולנקוט עמדת ביניים. חכמים אלו באו מאוחר יותר, והיססו מלפסוק כאחד הצדדים. אמנם בדרך כלל נקבעה הלכה כבית הלל, ברם, במבוא ראינו כי פעמים רבות נקבעה הלכה כבית שמאי, ובימי הבית נהגו (פסקו) לעתים קרובות כבית שמאי. זאת ועוד, מרכיבים מדעת בית שמאי חדרו לפסק ההלכה. משנתנו מצטרפת, אפוא, למקרים שבהם לא הכריעו כבית הלל. ייתכן גם שההכרעה לנקוט עמדת ביניים קדמה לתהליך שהתחולל בדור יבנה של פסיקה כבית הלל. מכל מקום לא הייתה הכרעה חד-משמעית כבית הלל, בניגוד לדימוי האגדי כאילו יצאה בת קול וקבעה שהלכה כבית הלל.<sup class="footnote-marker">13</sup><i class="footnote">ראו ספראי, הכרעה כבית הלל, וראו במבוא למסכת.</i>
המשנה מספרת עוד שהשתנו המידות ושישה רבעים של המשנה בעדיות הם חמישה רבעים "שלנו", כלומר המקובלים בימי חז"ל. התוספתא כאן מפרטת: "שיערו חכמים שבעה רבעים ועוד מדברות שהן חמש רבעים בציפורן שהן קב ומחצה ירושלמית" (עדיות פ"א ה"ב, מהד' צוקרמאנדל עמ' 454; ספרי זוטא ט"ו יט, מהד' הורוויץ עמ' 283). משתמע שהיו שלוש מידות והמידות גדלו, כלומר הסאה של המדבר קטנה יותר מסאה של ציפורי, וסאה של ציפורי גדולה יותר מסאה ירושלמית. היחסים הם: שבע רביעיות של הסאה המדברית הקדומה הן שש רביעיות של הסאה הירושלמית (של ימי בית שני), וחמש רביעיות של הסאה הנוכחית של ימי חכמים (סאה של ציפורי). מסורת דומה חוזרת לעניין כמות העומר: "התודה היתה באה חמש סאין ירושלמיות, שהן שש מדבריות" (מנחות פ"ז מ"א). אין כמובן ביטוי לסאה הציפורית, שכן זו לא נהגה בירושלים אלא בגליל, ומן הסתם נקבעה רק לאחר ימי בית שני. התוספתא שם מבהירה: "נמצאת ירושלמית יתירה על מדבריות שתות" (מנחות פ"ח הט"ז, מהד' צוקרמאנדל עמ' 524). שתות (שישית) זו היא בהשוואה למדברית, כמה נוסף לה.
שינוי המידות
מדברית | ירושלמית | ציפורית
גודל השינוי: ---- | 16. 6% | עוד 20% וביחד 29. 4%
גודל העומר (חלה) בקבים: 7 | 6 | 5
עצם השינוי אינו מפתיע. המידות של סאה, קב או אמה חוזרות בצורה זו או אחרת בכל האזורים במזרח, אבל בכל מקום ניתנו להן ערכים כמותיים שונים במקצת. ביטוי לכך יש בספרו של אפיפניוס "על המידות". שם הוא מקדיש חיבור שלם למידות ולמשקלות ומונה הבדלים רבים בין ערים, כך שלאותו מונח תרגום כמותי שונה (איור 14).
להבדל בין המידות לא היה ביטוי מספרי מדויק. הבבלי מנסה להגדיר את הפערים, וכנראה היה קושי בהגדרה המדויקת שלהם. "תנו רבנן: סאה ירושלמית יתירה על מדברית שתות, ושל ציפורית יתירה על ירושלמית שתות, נמצאת של ציפורית יתירה על מדברית שליש" (בבלי, עירובין פג ע"א; מנחות עז ע"א). למרות הקביעה הברורה מראה הבבלי שפערים אלו אינם מדויקים, שכן שתי השישיות הן מעט פחות משליש, כפי שעולה מהטבלה. אבל המספרים קרובים ביותר, והקושי של הסוגיה אינו מהותי. יתר על כן, ההבדל בין המידה המדברית לציפורית הוא כשתי שביעיות, אבל המספרים קרובים.
עוד שומעים אנו על הבדל בין יהודה לגליל במידות הבסיסיות: "עשרה זוז ביהודה שהן חמש סלעים בגליל (משנה תרומות פ"י מ"ח). חמש סלעים הם עשרים זוז, ומתברר שזוז של יהודה שווה חצי זוז בגליל. זוז וסלע הם מטבעות וגם משקלות. אם מדובר במטבעות הרי שהטביעה הייתה בידי הרומאים, ולא ייתכן הבדל בין יהודה לגליל. אם מדובר במשקלות, הדבר יותר מתקבל על הדעת. עם זאת גם המשקלות נקבעו לפי המטבעות וכיצד ייתכן הבדל במטבעות בין שני אזורים? על כל פנים עושה רושם שבימי התנאים ההבדל בין יהודה לגליל עדיין קיים.
המסורת על חילוף המידות חוזרת, אפוא, בכמה מקורות וכולן זהות (חוץ מזו האחרונה). עם זאת אנו שומעים גם על מסורת שונה המשקפת שינוי של המידות: "אמר רבי חנינה, לוגא דאוריתא תומנתא עתיקתא דמורייסא דציפרין. אמר רבי יונה, חכים אנא לה, דבית רבי ינאי הוון מכילין בה דבש. תני חצי שמינית טברנית הישנה, אמר רבי יוחנן, הדא דידן הוות, ולמה לא אמר עתיקתא? בגין דהוות ביומוי. אית דאמרין דהוות זעירא, ורבת וזערת, ולא זערת כמה דהוות" (לוג של התורה שמינית עתיקה של מורייס של ציפורי [או של המידה הישנה של ציפורי]. אמר רבי יונה, מכיר אני אותה, ובית רבי ינאי היו מודדים בה דבש. תני חצי שמינית טבריינית הישנה. אמר רבי יוחנן, זו שלנו הייתה, ולמה לא קרא לה הישנה? מפני שהייתה בימיו. יש אומרים שהייתה קטנה, וגדלה ואחר כך קטנה [בשנית], ולא קטנה למה שהייתה – ירושלמי שבת פ"ח ה"א, יא ע"א). נפתח בסופה של המסורת. מתברר שהייתה מידה ישנה, ומן הסתם גם מידה אחרת חדשה. במונח "מידה" הכוונה לכלי מדידה רשמי, כמקובל בשווקים פורמליים בערי פוליס יווניות. כלי מידה זה היה בטבריה. כפשוטו הכלי עצמו היה עתיק, ורבי יוחנן מסביר שזו המידה הנוהגת בימיו. אבל התלמוד הבין שהמידה עצמה עתיקה ומציע שהיא גדלה וקטנה שנית, אבל היה שוני בין המידה הקטנה הקיימת ובין המידה העתיקה. אם אכן זו מסורת ולא פרשנות תאורטית יש בה כדי להראות עד כמה היה תהליך זה של גידול ושינוי המידות רגיל.
החלק החשוב לענייננו הוא שלוג של התורה, שהוא רבע קב, שווה לשמינית. שמינית זו היא מן הסתם שמינית קב, וזו עדות לשינוי של חמישים אחוז, יותר מזה שעליו מדברים המקורות התנאיים. אפשר גם ש"שמינית" אינה שמינית קב אלא שמינית מנה או ליברה, אבל אלו משקלות ולא מידות נפח; מעבר לכך, שמינית ליברה היא 40 גרם לערך ואינה יכולה להיות זהה ללוג (הזהה לרביעית קב, כחצי ליטר). ייתכן שחלק מהפער בין הלוג של התורה והשמינית של חכמים הוא בהבדל בין מידת נפח למשקל, שכן המדובר על מדידת דבש. עם כל זאת, קשה להלום את המסורת האמוראית עם המסורת התנאית שהובאה לעיל.
עוד נציין שהתוספתא שלנו מדברת על המידה הציפורית, שמן הסתם נהגה מהזמן שחכמים התרכזו בגליל, כלומר שהיא משקפת את דור אושה, ומציינת את דור יבנה או את ימי הבית כמידה קודמת. משנת חלה משקפת את הסיכום של דור אושה.
יש להניח שהמסורת על חילוף המשקלות בין הסאה הציפורית לסאה הירושלמית היא עדות היסטורית רֵאלית, אחרת קשה להבין מהיכן נשאבה. המסורת לגבי המידה המדברית מסופקת יותר. האם אכן הייתה לחז"ל מסורת רֵאלית על המידות הקדומות? ייתכן שמידה זו נהגה גם בימי בית שני, וכך זכרוה חכמים. ייתכן גם שהמידה של שבעה רבעים היא קונסטרוקציה ספרותית רעיונית של חכמים שבאה להשוות את העומר לחמשת הרבעים של מצוות חלה. אין בידנו להכריע בשאלה על סמך עדויות חיצוניות, וכל שבידינו הוא רק לשער השערות כלליות על מידת האמינות של הזיכרון ההיסטורי של חכמים, ולנחש כמה ממנו היה מבוסס וכמה פרי יצירה אגדית. מכל מקום, אין כל עדות שתפריך את השחזור ההיסטורי של חכמים. ברם, כאמור, לפנינו זיכרונות שונים ואיננו יודעים לתאם ביניהם.
אם כן משנת עדיות היא מדור יבנה, לכל המאוחר, שכן היא נוקטת במידות 'ירושלמיות' שהן מידות יהודה. בדור אושה המחלוקת טרם הוכרעה, רבי ישמעאל בנו של רבי יוחנן בן ברוקה, עדיין מציע מידות אחרות. אבל משנת חלה פ"ב מ"ו משקפת את ההכרעה שבמשנת עדיות (חמשת רבעים). באופן פרדוכסלי בספרות חז"ל המחלוקת הזאת לא הועלמה ולא הושתקה, רק במסכת עדיות המחלוקת איננה מופיעה. דווקא הרצון להבליט את ההכרעה נגד אבות עולם, תרמה לשימור תורתם. מכל מקום התדמית שמציגה משנת עדיות, של הכרעה ברורה, משקפת את ההתנהגות של חכמים אך לא מלפני דור אושה.

Mishnah 3

אין למשנה מקבילה מלאה אך המידה של שלושה לוגים מופיעה כפי שנראה להלן.
<b>הלל אומר מלא הין מים שאובין פוסלין את המקווה</b> – המקווה צריך להכיל רק מים שלא נשאבו, מים שהגיעו למקווה באופן טבעי. אם חדרו מעט מים שאובים למקווה תקני הוא לא נפסל שכן תוספת מים איננה גורעת מארבעים הסאה המצויים בו. אבל אם חדרו למקווה, שאין בו ארבעים סאה, מים בנפח הין (12 לוג, ראו להלן), שהם חצי סאה, המקווה נפסל משום שאין בו ארבעים סאה של מים חיים. <b>שאדם חייב לומר כלשון רבו</b> – נראה שעורך המשנה רואה לנכון להסביר מדוע הוא משתמש במידה ארכאית (מקראית) ולא במידה הרגילה 12 לוג.<sup class="footnote-marker">14</sup><i class="footnote">בספרות חז"ל אין שימוש במונח 'הין' כך יוצא גם מדברי יוספוס (להלן). נראה שבתקופת חז"ל כבר לא שימש (השתמשו במנוחים לוג). פירוש זה מסלק את ההתחבטויות שהציע אפרתי, לשון רבו. והמשנה מתבארת ברצף ללא כל קושי.</i> 'שאדם' משמעו ש' הסיבה, כאילו היה כותב 'נעשה' שימוש במונח 'הין' מפני שאדם צריך לומר בשם רבו. או אולי לפנינו מקרה של חילוף וו-שין ומשמע המשפט 'ואדם חייב לומר בלשון רבו'. הטיעון חשוב לניסוח המשנה, אך זו גם טענה לקדמותה. הלל מסתמך על רבותיו שמעיה ואבטליון, וחולק על העדות שתובא להלן, גם היא בשם אותם חכמים. הלוג הוא 0. 5-0. 4 ליטר,<sup class="footnote-marker">15</sup><i class="footnote">הסאה היא 13-10 ליטר, ראו הנספח למסכת פסחים. לוג הוא אחד חלקי 24 של סאה.</i> ורביעית (הלוג) היא כ-0. 1 ליטר.
רמב"ם מפרש "והיו עליהם השלום גרים ונשארה בלשונם עלגות הגוים והיו אומרים במקום מלוא הין מלא הין, והיה הלל אומר כך מלא הין כמו ששמע מהם והוא אמרו שחייב אדם לומר כלשון רבו. ויש מי שקורא מלוא חין ואומר כי השינוי היה בין הין וחין. והקריאה הראשונה היא אשר קבלתי מאבא מארי זצ"ל שקבל מרבו ורבו מרבו זכרם לברכה". רמב"ם מרמז לאגדה ששמעיה ואבטליון היו גרים, וניכר שהוא רואה בה אמת היסטורית. הנוסחה מלוא 'חין' איננה בעדי הנוסח שבידינו. כאמור הצענו הצעה פרשנית אחרת, בעלת אופי היסטורי יותר.
<b>ושמי אומר תשעת קבים</b> – תשעה קבין שהם פי שלושה, סאה וחצי. <b>וחכמים אומרים לא כדברי זה ולא כדברי זה אלא עד שבאו שני גרדיים</b> – אורגים<b> משער האשפות שבירושלם והעידו משום שמעייה ואבטליון ששלושת לוגים מים שאובין פוסלין את המקווה</b> – שלושה לוגין שהיא העמדה המחמירה ביותר. הם אחד חלקי 320 של מקווה תקני. זו עדות מעניינת המובאת על ידי שני אורגים פשוטים. שער האשפות הוא השער ליד הנחל המנקז את ירושלים, ונקרא כך משום שהביוב (האשפה) זרם דרכו. אין בביטוי גנאי לאורגים, זהו ציון מקום ללא מטען רגשי. <b>וקיימו את דבריהן</b> – חכמים קיימו את עדותם למרות הדעות המיוחסות לחכמי העבר הקדמונים. לא נאמר מיהם החכמים וכפשוטו הם חכמי דור יבנה, כפי שהצענו במבוא. אבל בתוספתא "ולמה הוזכרו שם מקומותיהן ושם אומנותן? והלא אין לך אומנות ירידה אלא גרדי. ואין לך מקום בזוי בירושלם כשער האשפות. אלא מה אבות העולם לא עמדו על דבריהם במקום שמועה, על אחת כמה וכמה שלא יעמיד אדם על דברו במקום שמועה" (פ"א ה"ג). התוספתא כאן איננה מפרשת אלא באה להעצים את המסר הרעיוני. עדיפות השמועה במקום שיקול דעת. ולשם כך דורשת למעשה את המשנה. גרדי הוא אורג, מלאכה נפוצה ביותר וקשה לראות בה שם גנאי יותר מכל בעל מלאכה אחר. אשר לשער האשפות, היה זה שער ככל שער אחר משערי ירושלים. כיוצא מהסיפור במדרש תנאים לדברים. ". . . פעם אחת עליתי לשוק העליון לשער האשפות שבירושלם ומצאתי שם את רבן שמען בן גמליאל ואת רבן יוחנן בן זכאי יושבים ושתי מגלות פתוחות לפניהם ויוחנן סופר חלה עומד לפניהם ודיו וקולמוס בידו" (מדרש תנאים דברים כ"ו יג, מהד' הופמן עמ' 176).<sup class="footnote-marker">16</sup><i class="footnote">לסיפור זה מקבילות שבהם שער האשפות איננו נזכר, אבל מבחינה גיאוגרפית התיאור שלם ומדרגות הר הבית הם מעל שער האשפות ההיסטורי.</i> שער האשפות הוא מקום רגיל, שער משערי ירושלים. לידו ומתחתיו עברה אמת ניקוז הראשית של העיר ותו לא.
אם כן ההלכה הקדומה הייתה שלושה לוגים, שמאי והלל הקלו, וההלכה המאוחרת חזרה למידה הקדומה. כל זאת אם נראה ב'עדות' עדות היסטורית. מכל מקום הייתה הלכה של הלל ושמאי, והחליטו להחמיר בה. המשנה במקוואות פ"א מ"ב היא מקבילה חלקית המנוסחת מנקודת המבט של ההלכה הנוכחית. במקוואות נקבע <b>"</b>רבי אליעזר אומר רביעית מים שאובין בתחלה פוסלין את המקוה, ושלשה לוגין על פני המים. וחכמים אומרים בין בתחלה בין בסוף שיעורו שלשה לוגין" (מקוואות פ"ב מ"ד). אם כן לפנינו שלב נוסף של דקדוק בהלכה שנקבעה כנראה בדור יבנה. שלב שבו השיעור שלושה לוגים מוסכם והשאלה היא מרמה שנייה. מתי נפלו המים למקווה. ההלכה ששלושה לוגים פוסלים את המקווה חוזרת במקורות נוספים: "שהמים נעשין אב הטומאה לטמא אדם ולטמא בגדים ופוסלין את המקוה בשלשת לוגים, ואת הגוף בשלשת לוגין, מה שאין כן במשקין. חומר במשקין שהמשקין אין להם טהרת הגוף טהרה מטומאתן, ואין טהורין בגוף, ופוסלין את המקוה בשינוי מראה, מה שאין כן במים" (תוספתא טבול יום פ"א ה"ז, עמ' 684).<sup class="footnote-marker">17</sup><i class="footnote">וכן סתם הבבלי (עירובין כט ע"ב), ולהלן בתוספתא (פ"ב ה"ד, עמ' 654; פ"ג ה"ב, עמ' 655); ספרא, שמיני פרשה ט ה"ד, נה ע"ד-נו ע"א ואילך, ועוד.</i> על כל פנים בספרות התנאים מקובל השיעור של שלוש לוגים והוא מופיע בסתם (כגון בספרא שמיני פרשה ט ה"ד, נו ע"א). "(ד) מקוה מים, לא מקוה כל משקים כולם, פרט לשנפל לתוכו מי כבשים ומי צבעים ושינו את מראיו דברי רבי מאיר, שהיה רבי מאיר אומר כל הפוסלו בשלשת לוגים פוסלים אותו בשינוי מראה, מי כבשים ומי צבעים פוסלים אותו בשלשת לוגים מים ופוסלים אותו בשינוי מראה רבי יוסי אומר כל הפוסל בשלשת לוגין אין פוסלין אותו בשנוי מראה" (ספרא שמיני פרשה ט ה"ד, נו ע"א) זו מסורת מדור אושה והשיעור המוסכם הוא שלושה לוגים מים שאובים. וכן מקורות נוספים.<sup class="footnote-marker">18</sup><i class="footnote">מקואות פ"ג מ"א; פ"ד מ"ד; פ"ו מ"ד.</i>
בתוספתא שנינו: "הילל אומר מלא הין מים שאובין של שנים עשר לוג פוסלין את המקוה. שמאי אומר מלא הין מים שאובין של שלשים וששה לוג פוסלין את המקוה. וחכמים אומרים לא כדברי זה ולא כדברי זה אלא שלשת לוגין מים שאובין פוסלין את המקוה" (עדיות פ"א ה"ג, מהד' צוקרמאנדל עמ' 455-454). העורך מייחס גם לשמאי וגם להלל שימוש בלשון הארכאית, ואגב כך אנו שומעים שיש מחלוקת על שיעור ההין, 12 לוג לפי הלל ו-36 לוג לפי שמאי. מי שתרגם את ההין למידת הלוג כבר מכיר את הלוג כשפת היום-יום. אם כן, בדור יבנה הכריעו חכמים ששיעור המים הפוסלים את המקווה הוא שלושה לוגים. במשנת עדיות מתוארת ההיסטוריה של ההלכה המצוטטת במשנתנו, וההכרעה של דור יבנה התקבלה.
יוספוס גם הוא משתמש במילה "הין" ומסביר שהיא שתי כאות אתיות, כלומר שתי κóας, במידה של אָתיקה (יוון). מה שחשוב יותר מהמידה המדויקת הוא שהוא מגדיר את המילה כעתיקה (ארכאית), וכנראה לא נהגה בפועל בימיו אלא במקדש. בתרגום השבעים אין המילה מתורגמת ומופיעה כפי שהיא במקור, ιν (הין), כנראה משום שכבר לא זוהתה. אם כן, הלשון שבה השתמשו שמאי והלל כבר לא נהגה בסוף ימי בית שני.
בתרגום יונתן המילה "הין" מתורגמת "מלא קסטא דסכומיה תריסר לוגין" (שמות ל', כד). קסטא היא מידה אחרת, ולפי התרגום היא 12 לוג.
אפיפניוס בספרו על המידות ועל המשקלות (סעיף 42) קובע שהין גדול הוא 18 קססטאי (χεσται) והקטן 12 קססטאי. הקססטאי עצמו הוא 2 ליברות של שמן באלכסנדריה,<sup class="footnote-marker">19</sup><i class="footnote">הליברה היא 0. 36-0. 3 ליטר, כלומר הקססטס הוא 0. 72-0. 6 של ליטר; מידות אלו הן בערך מידות הלוג.</i> 8 בפונטוס ושיעורים אחרים נוספים בארצות אחרות (סעיף 39). במקום אחר הוא אומר שבמודיה 24-17 קססטאי, תלוי במקום המדידה (סעיף 21). המודיה היא כ-9 ליטר ומזוהה אצלו לעתים עם מידה הקרובה לסאה.<sup class="footnote-marker">20</sup><i class="footnote">ראו הנספח למסכת פסחים.</i> בסאה כמידת נוזלים 50 קססטאי (סעיף 32), ובעומר 7. 2 קססטאי (סעיף 30). אם בסאה חמישים קססטאי הרי שהקססטס הוא כחצי לוג. העומר הוא עשירית האיפה (שמות ט"ז, לא) והאיפה שלושה סאין (מנחות פ"ז מ"א), אם כן העומר הוא 0. 3 של סאה. אם בעומר 7. 2 קססטאי, הרי שקססטס יחיד הוא אחד חלקי 21. 6 של סאה, כלומר קצת פחות מלוג. הפער בין שני השיעורים הוא בערך פי שניים. המידות סותרות אפוא זו את זו. גודל הקססטס ומיקומו במערכת המידות משתנה ממקום למקום. יש שני סוגי הין, ולפחות שני סוגי קססטאי כחלק של סאה. כאמור, בתרגום יונתן הקסטא הוא הין שלם, כלומר 12 לוג, וגם מידה זו סותרת את דברי אפיפניוס.
במשנה אחרת שנינו: "סאה תרומה שנפלה לפחות ממאה ונדמעו ונפל מן המדומע למקום אחר, רבי אליעזר אומר מדמעת כתרומה ודאי, וחכמים אומרים אין המדומע מדמע אלא לפי חשבון, ואין המחומץ מחמיץ אלא לפי חשבון, ואין המים שאובים פוסלים את המקוה אלא לפי חשבון" (תרומות פ"ה מ"ו; תמורה פ"א מ"ד). אפשר להסביר את המשנה כך שלא תסתור את קודמותיה. מקווה צריך להכיל לפחות ארבעים סאה, ושלושה לוגים של מים שאובים פוסלים את המקווה.<sup class="footnote-marker">21</sup><i class="footnote">הלוג הוא אחד חלקי עשרים וארבעה של סאה.</i> אם מי המקווה נפסלו בגלל 10% מים שאובים, ועשרה לוגים מהם התערבבו במי מקווה אחר, אין הם פוסלים את המקווה, שכן אין הם עשרה לוגים של מים שאובים אלא לוג אחד של מים שאובים בלבד. המשפט "אין המדומע. . ." הוא משנה במקום אחר (תמורה פ"א מ"ד), שם יש סדרת כללים המתחילים במילה "אין", ונראה שהסדרה נלקטה מהלכות קדומות אחרות. ייתכן שהיא נלקטה ממשנתנו, וייתכן שמשנתנו ומשנת תמורה השתמשו באותה משנה קדומה אחרת.
הסברנו את משנת תרומה כך שלא תחלוק על הקביעה הידועה שכמות מים מסוימת פוסלת את המקווה, ויש מחלוקת על גודלה של כמות זאת (במשנת עדיות), ברם, כפשוטה חכמים אומרים שפסול מקווה אינו תלוי בכמות מוחלטת כזאת או אחרת אלא באחוז המים השאובים שבמקווה. כך, למשל, אם במקווה של ארבעים סאה שלושה לוגים פוסלים את המקווה, הרי שזה אחד חלקי 320 של המים.<sup class="footnote-marker">22</sup><i class="footnote">בסאה 24 לוג, ושלושה לוגים הם שמינית סאה, שהם אחד חלקי 320 של ארבעים סאה.</i> לפיכך אם המקווה מכיל 320 סאה, למשל, רק סאה של מים תפסול את המקווה. זאת ועוד, לא נאמר מהו ב"חשבון". הצענו שהוא מבוסס על שלושה לוגים הפוסלים מקווה מינימלי, אבל אפשר שתנא קמא של משנתנו מהלך בשיטת בית שמאי או בית הלל, או בדעה אחרת. בדרך זו הילך הבבלי: "ואין המים שאובין פוסלין את המקוה. מאן תנא? אמר רבי חייא בר אבא אמר רבי יוחנן: רבי אליעזר בן יעקב היא, דתנן, רבי אליעזר בן יעקב אומר: מקוה שיש בו עשרים ואחת סאה מי גשמים ממלא בכתף תשע עשרה סאה ופותקן למקוה, והן טהורין" (תמורה יב ע"א). כלומר לא רק שהמקווה נפסל במים שאובים יחסית לכלל כמות המים שבמקווה (ולא במידה מוחלטת), אלא שהחישוב הוא של רוב ומיעוט, ואם המים השאובים הם פחות מהמים הטהורים המקווה טהור. בהמשך הגמרא שם עוד הצעות: ". . . אלא אמר רבה: לפי חשבון כלים, ויוסף בן חוני היא; דתניא, שלשת לוגין מים שאובין שנפלו למים בשנים ושלשה כלים, ואפילו בארבעה וחמשה כלים – פוסלים את המקוה, יוסף בן חוני אומר: בשנים ושלשה כלים – פוסל את המקוה, בארבעה וחמשה – אין פוסלין את המקוה" (בבלי, שם יב ע"ב).<sup class="footnote-marker">23</sup><i class="footnote">זו ברייתא בתוספתא פ"ג ה"ח, מהד' צוקרמאנדל עמ' 655. הקישור בין הדרישה ששלושת הלוגים יהיו רק בשלושה כלים לכל היותר לבין הקביעה שהפסול תלוי בכמות היחסית של המים במקווה (שלושה לוגים ל-40 סאה = אחד חלקי ארבע מאות ושמונים) הוא של הבבלי, וראו להלן פ"ג מ"ד, ותמוה שהבבלי לא הביא את המשנה אלא ברייתא.</i> אם כן שלושה לוגין פוסלים את המקווה, אבל רק אם הם נופלים למקווה יחד ולא בזה אחר זה. אם כן משנתנו היא משנה מאוחרת, כמסקנת המשנה בעדיות, ולא כהלכה הקדומה שהציעו בית שמאי ובית הלל. עם זאת גם הלכה זו מבוססת על דברי שמעיה ואבטליון, ואפשר שגם היא הלכה קדומה. על כל פנים בדור יבנה היא התקבלה, ומשנתנו מבטאת את ההחלטה תוך השכחה של מחלוקות העבר בנושא.
אם כן, ארבע הדעות לפסוּל מקווה הן: א. 12 לוג (זה הין קטן לפי אפיפניוס); ב. תשעה קבין שהם סאה וחצי (36 לוג); ג. שלושה לוגין (חצי קססטס או קססטס שלם); ד. רק רוב של מים שאובים פוסלים את המקווה. זו מחלוקת קדומה, והמקורות המאוחרים, כמשנתנו, מקיימים את מסקנת משנת עדיות ששיעור המים השאובים הוא שלושה לוגים. בנוסף לכך נהגו הגדרות כמותיות שונות להין, לקסטס וללוג.
מדוע ננקטו מידות אלו? קשה לומר. במידה של תשעה קבין יש היגיון מסוים. הייתה פעם שיטת טהרה בזליפה של תשעה קבין, ובאים חכמים להדגיש שמים שאובים בכמות כזאת פוסלים אפילו מקווה. את המקור של יתר הדעות קשה להבין. חשוב לציין ששוררת הסכמה בכלל שמים שאובים יפסלו את המקווה. המידה של שלושת לוגים מובנת, שלושה לוגים גם מטמאים את היחיד (טהרות פ"ד מי"א), ואם היחיד טמא בגלל הרטבות במים בכמות כזאת. הרי גם מקווה מים טמא בגללם. או ליתר דיוק מקווה מים שאין בו ארבעים סאה כשרים, נפסל בגלל תוספת כזאת.
בכלל שלושה לוגים הוא שיעור קבוע. גם המנסך שלושה לוגים חייב (תוספתא זבחים פי"בה"ו, מהד' צוקרמאנדל עמ' 497; ספרא אחרי מות פ"י ה"ד, פד ע"ב).
קשה לדעת עד כמה המסורת על שני האורגים (גרדיים) שדעתם הטתה את הכף היא היסטורית. כלומר בהחלט ייתכן שהמשנה מתארת הסכמה שרווחה בדור אושה או בדור רבי ומיוחסת לימים קדומים. בפועל קשה להאמין שעמדתם של שני אורגים הייתה מטה את הכף נגד הלל ושמאי, הרי גם הם למדו משמעיה ואבטליון. לפיכך יש לפקפק במידת ההיסטוריות של התהליך. אבל את זה רוצה המשנה להדגיש, חכמים מקבלים את הדעה השלישית, על סמך שמועה וההלכה מוכרעת. וכן מדגישה התוספתא (ה"ג): "ולמה הוזכרו שם מקומותיהן? ושם אומנותן? והלא אין לך אומנות ירידה אלא גרדי, ואין לך מקום בזוי בירושלם כשער האשפות. אלא מה אבות העולם לא עמדו על דבריהם במקום שמועה, על אחת כמה וכמה שלא יעמיד אדם על דברו במקום שמועה". מבחינה היסטורית, יש להניח שהמידה של שלושת לוגים פשטה בציבור. מכל מקום, רבי אליעזר בן יעקב חולק, ואיננו מכיר את ההכרעה (לעיל), ומכאן שההלכה התנאית, רק מדור אושה ואילך קבעה את השיעור של שלושה לוגים.
התוספתא מדגישה מרכיב נוסף שהשמועה קודמת לכל לימוד אחר. רעיון שחוזר בדברי עקביא בן מהללאל (פ"ה מ"ו). נשקול זאת שנית בסוף היחידה.

Mishnah 4

<b>ולמה מזכירין את דברי שמי והלל לבטלן</b> – בעדי נוסח מאוחרים ל"בטלה". הבדל משמעותי בין הנוסחאות. מי שגרס "לבטלה" מניח שאם דעה מסוימת לא התקבלה להלכה היא בטֵלָה ואין טעם להזכירה. זו תיאוריה המבוססת על ההנחה שלימוד התורה נועד רק למטרת קביעת הלכה, ולכן מה שנדחה מההלכה, אין טעם לשמרו. המשנה נועדה, לפי תפישה זאת, לקבוע את ההלכה, ולפסוק בכל מחלוקת ומה שבוטל איננו חשוב. ברם, אם גורסים אנו 'לבטלן' הרי שהכוונה לשלוש המשניות הקודמות, שבהן נקבע שהלל ושמאי אומרים כך וכך וחכמים סוברים אחרת. זה מצב לא רגיל במשנה, בדרך כלל מופיעה מחלוקת ללא קביעת הלכה. משנתנו שואלת על המשניות הללו, מדוע הוזכרו דברי הלל ושמאי שעורך המשנה (אולי בעקבות הכרעת הרוב) החליט למעשה לבטלן. השאלה הראשונה (למה הוזכרו דברי שמאי והלל לבטלה), היא השאלה של המשנה הבאה, ולא של משנתנו.
למעשה המשנה מבטאת אידיאולוגיה ברורה. מטרת כתיבת (עריכת) תורה שבעל-פה היא קביעת ההלכה. קיים תהליך הלכתי בו דברי חכמים מתקבלים או נדחים. שלוש המשניות מדגימות את התהליך השגרתי לפיו דברי חכמים קדומים נדחים במהלך הדורות.
<b>ללמד לדורות הבאים שלא יהא אדם עומד על דברו שהרי אבות העולם לא עמדו על דבריהן</b> – אם כן מה שהוחלט לבטלו בשל הכרעה מאוחרת באמת חסר חשיבות. אלא שרצה העורך ללמדנו את דרכה של תורה שממחלוקת יוצאת פסיקה, ואבות העולם ויתרו על עמדותיהם המקוריות. המסקנה שאבות העולם לא עמדו על דבריהם תמוהה למדי. אולי ההלכה נקבעה כדעת חכמים, אבל מניין לנו שהלל ושמאי ויתרו על עמדתם? הרי אפשר להניח שחכמים חיו ופעלו יותר מאוחר. לעיל ציטטנו את נוסח התוספתא: "ולמה הוזכרו שם מקומותיהן ושם אומנותן? והלא אין לך אומנות ירידה אלא גרדי. ואין לך מקום בזוי בירושלם כשער האשפות. אלא מה אבות העולם לא עמדו על דבריהם במקום שמועה, על אחת כמה וכמה שלא יעמיד אדם על דברו במקום שמועה" (פ"א ה"ג).
לדעתנו כוונת המשנה היא למשניות שבסוף הפרק. במשניות אלו (יב-יד) מרוכזות מספר מחלוקות שבהם חזרו בית הלל להודות לבית שמאי, והרי זו הוכחה שאבות העולם לא עמדו על דבריהם.
מכאן הסקנו שעורך המשנה ראה לפניו את כל פרק א כיחידה אחת שלמה. צעד טבעי הוא אפוא להבין כיצד מתארת היחידה את תהליך עריכת תורה שבעל פה.
אם כן לפי עורך היחידה דעות היחידים נשמרות כדי להראות שהן בטלו. אם כן המחלוקת עצמה לגיטימית ומכובדת. ואולי אף ראויה מלכתחילה, אך בהמשך נקבעה בכל נושא ההלכה ודעות היחידים נשמרו כדי להראות שהן בטלו.
מבחינה עובדתית התיאור במשנה איננו היסטורי. לא בכל נושא נקבעה הלכה. אדרבה המחלוקת נותרה ברוב הנושאים כפי שנראה במבוא. גם לא היה קיים מנגנון לקביעת ההלכה כתהליך שגרתי. עם זאת דברי המשנה אינם לבטלה. אין הם משקפים היסטוריה של ההלכה, אבל הם משקפים אוטופיה. געגועים למוסד אוטוריטטיבי, ולקביעת ההלכה במחלוקות. במבוא למסכת ביררנו אוטופיה זו.
למעשה משנתנו היא הפתיחה של מסכת עדיות, ואכן בתוספתא מתחילה המסכת בתיאור המיתוס של עריכת תורה שבעל-פה, ועסקנו בכך במבוא.
משנכנסו חכמים בכרם ביבנה, אמרו עתידה שעה שיהא אדם מבקש דבר מדברי תורה, ואינו מוציא. מדברי סופרים ואינו מוצא, שנאמר "לכן הנה ימים באים נאם ה' והשלחתי רעב לארץ לא רעב ללחם ולא צמא למים כי אם לשמע דברי ה'. ונעו מים ועד ים ומצפון ועד מזרח ישוטטו לבקש את דבר ה' ולא ימצאו" (עמוס ח יא-יב). 'דבר ה', זו נבואה. 'דבר ה'' זה הקץ, 'דבר ה'' שלא יהא דבר מדברי תורה דומה לחבירו. אמרו נתחיל מהילל ומשמאי. שמאי אומר מקב חלה והילל אומר מקבים, וחכמים אומרים לא כדברי זה ולא כדברי זה אלא קב ומחצה חייב בחלה. שנאמר"ראשית עריסותיכם חלה" כדי עיסתכם. וכמה עיסתכם? כדי עיסת מדבר. וכמה עיסת מדבר כעומר שנאמר והעומר עשירית האיפה" (תוספתא פ"א ה"א).
אם כן נוצר מצב של היעדר ידע ובלבול, ובדור יבנה החלו לרכז את דברי התורה, ופתחו מחכמים ראשונים, והן שלוש המשניות הראשונות. משנתנו מתחברת לפתיחה זו של המסכת ומסבירה מדוע בחרו העורכים לשָמר את הארכיאולוגיה של ההלכה במקרה זה.

Mishnah 5

<b>ולמה מזכירין את דברי יחיד ב</b>[<b>י</b>]<b>ן המרובין הואיל ואין הלכה אלא כדברי המרובין</b> – המשנה שלנו מודעת לצורת הכתיבה של המשניות, שיש בהן מחלוקות ובהם דברי יחיד מול דברי רבים. היא כנראה מפרשת שהמונח 'חכמים אומרים' מבטא אכן דעת 'רבים'. ייתכן אפילו שהמשנה מניחה שמשפט אנונימי (מה שאנו מכנים דברי תנא קמא), הם דברי הרבים. ההנחה השנייה היא, שיחיד ורבים הלכה כרבים, והיו ישיבות של בתי דין שהכריעו והצביעו. כל ההנחות הללו הן אוטופיות. בפועל איננו שומעים על קיומה של מערכת כזאת אלא במקרים בודדים.<sup class="footnote-marker">24</sup><i class="footnote">ראו ספראי וספראי, תרבות המחלוקת ראו המבוא למסכת עדויות, למסכת סנהדרין ולמסכת הוריות.</i><b> שאם יראה בית דין את דברי היחיד ויסמוך עליו</b> – שתי אפשרויות לפירוש המשנה, והן תלויות בפרשנות המשפט הבא. הפירוש הראשון הוא שבית הדין העתידי חייב לציית להחלטות הקודמות. אפשרות פרשנות שנייה של בית הדין העתידי אין זכות לשנות את הפסיקה, אך זכותו לבחור בין דעות קודמות. המשנה משמרת את דברי היחיד כאפשרות רעיונית לדור הבא. לא כל בית דין חייב 'להמציא את הגלגל'. הוא רשאי להשתמש בדעות קודמות שנדחו, אך כנראה לא להציע הצעות חדשות. דעת היחיד היא הצעה, רעיון שהועלה ובית דין רשאי לבחור בה. אין בכך הגבלה של בית הדין העתידי רק לדעות שכבר נאמרו, זו אפשרות שהועלתה, ובית הדין רשאי לנצלה. אפשרות זו נראית מהפכנית אך היא הכרחית.
<b>שאין</b> – כך כמעט בכל עדי הנוסח. <b>בית דין יכול לבטל דברי בית דין חבירו עד שיהא גדול ממנו בחכמה ובמיניין</b> – המשפט מאפשר שתי פרשנויות התלויות במשמעות האות ש', אם הש' היא ש' הסיבה הרי משמעות המשפט היא שלפנינו סיבה או תוצאה. אין בית דין רשאי לבטל דברי חבירו, אבל הוא יכול לסמוך על דעת המיעוט. הסבר כזה מתאים לפרשנות השנייה למשפט הראשון במשנה. אם כן דעת המיעוט הינה רעיון שניתן לנצלו, זו הדרך היחידה, של בית דין קטן, לשנות החלטה קודמת. הפרשנות השנייה שהמילית ''ש" היא בתפקיד וו החיבור. כלומר לפנינו משפט חדש. בית דין עתידי רשאי לשנות החלטה קודמת בתנאים שהוצגו, שהוא בית דין גדול וחשוב יותר בהיררכיה. כלומר בעצם אין אפשרות לשנות החלטה.
בתוספתא המקבילה: "לעולם הלכה כדברי המרובין. לא הוזכרו דברי היחיד בין המרובין, אלא לבטלן. ר' יהודה אומר לא הוזכרו דברי יחיד בין המרובין, אלא שמא תיצרך להן שעה, ויסמכו עליהן. וחכמים אומרים לא הוזכרו דברי יחיד בין המרובים אלא מתוך שזה אומר טמא וזה אמר טהור, זה אמר טמא כדברי ר' אליעזר. אמרו לו כדברי ר' אליעזר שמעתה" (תוספתא פ"א ה"ד). אם כן העמדות מוחלפות רבי יהודה בתוספתא הוא כסתם המשנה, וסתם התוספתא מעלה טיעון הפוך, שדברי החולקים הובאו כדי לבטלם, כדי שכל הלומדים ידעו שדעה זו נדחתה. זו אידיאולוגיה של תרבות מחלוקת והכרעה. המחלוקת חשובה כדי שהכול ידעו מה ההלכה. הניגוד מבהיר את ההלכה, מנהיר ומסביר אותה. ההגבלה של גדול בחכמה איננה מופיעה בתוספתא, אבל כמובן שייתכן שעורך התוספתא שכבר היה מודע למשנה, לא רצה לחזור על האמור במשנה. חכמים שבתוספתא הם דברי רבי יהודה להלן.
מבחינה לוגית המשפט תמוה וקשה ליישום. נפתח בצד המשפטי. בתיאוריה המשפטית המצויה במסכת סנהדרין כל מקרה נדון בבית דין. ולכל בית דין מספר חברים קבוע. לאחר שהדבר הוכרע לא קיימת בכל המסכת ערכאה של ערעור. ואין מקרה של דיון נוסף. אין בית דין אחר ובוודאי שאין ערכאה 'חכמה יותר'. אם מדובר בהכרעה לימודית עקרונית, כלומר לא בבית דין שדן בעימות בין שניים, אלא בבירור הלכי עקרוני בדיני שבת, ממונות או טהרות, הרי ההכרעה איננה של בית דין אלא של חכם יחיד. בדרך כלל החכם מדבר ואומר את עמדתו, ואין החלטה של בית דין. המונח 'פלוני ובית דינו' מופיע אמנם במספר מקורות, אך מדובר במקרים ספורים.<sup class="footnote-marker">25</sup><i class="footnote">במשנה מופיע המינוח רבי ובית דינו פעמיים (עבודה זרה פ"ב מ"ו; אהלות פי"ח ה"ט; וראו עוד תוספתא שביעית פ"ד הי"ז). מספר רב של פעמים נזכרים שלושה היתרים של רבי יהודה הנשיא ובית דינו (תוספתא שביעית שם ועוד הרבה מקורות אמוראיים). מדובר בכל הפעמים הללו בנשיא ולא בחכם הבודד.</i> אם כן המשנה הרגילה איננה כלל מעשה בית דין.
זאת ועוד, על מנת שהדרישה של "גדול בחכמה ובמניין" תהיה אפשרית, צריכה להיות מסורת של מסירת הפרטים הללו. מי האומר, מי תמך בו וכמה מנה בית הדין. שיטת המסירה של חז"ל איננה מתאימה לתפישה כזאת ואיננה משקפת תרבות לימוד כזאת. הרבה הלכות הן סתמיות, ואלו הנמסרות בשם חכם ספציפי, נמסרות רק בשמו, ללא תיאור בית דין, מניין חבריו, ואפשרות, ולו תיאורטית, לכמת את חכמתם. לכאורה היה מקום להסיק שבעצם כוונת המשפט "עד שיהיה גדול. . ." היא בעצם לקבוע שאין בהלכה שינוי. אבל אם כך הייתה המשנה מזכירה תמיד את בית הדין, ולא רק את החכם הדובר.
אם כן הקביעה במשנה איננה מעשית ואיננה נותנת כלי לא לשינוי ההלכה ולא לשימורה. היא איננה מתאימה לספרות שבידינו.
אפשר שהמשנה מתייחסת להלכות הללו שנקבעו בדור יבנה עצמו, או אלו המשתקפות במסכת עדיות, עליהן נאמר שניתן לשנותן במקרים מיוחדים, או יותר נכון שאי אפשר לשנותן. ואכן במספר קטן של הלכות שומעים אנו שנמנו עליהן מספר גדול של חכמים. רק הלכות מעטות אלו משקפות את תרבות המסירה שבה מניין הנמנים הוא חלק מההחלטה עצמה. כגון: "אמר ר' זריקא בחמשה באדר השני נמנו עליה עשרים וארבעה זקנים והתירוה שהיו הכל נכנסים לתוכה<sup class="footnote-marker">26</sup><i class="footnote">לתוך קיסריה. המעשה מדור התנאים האחרון, שכן רב זריקא הוא אמורא, או תנא מאוחר.</i>" (תוספתא אהלות פי"ח הי"ז, מהד' צוקרמאנדל עמ' 617);"זה מעשה, ונמנו עליו חמשה זקנים בלוד וטמאוהו" (תוספתא מקוואות פ"ז ה"י, עמ' 660); "זו היה מעשה, ונמנו שנים ושלשים זקנים בלוד וטהרוהו" (תוספתא שם הי"א, עמ' 661). המעשה השני היה בדור יבנה. ואולי גם המעשה הקודם היה באותו דור;"זה היה מעשה ונמנו עליו חמשה זקנים וטמאוה" (תוספתא אהלות פ"ט הי"ד, עמ' 671); "אמר רבי שמי, לא כן אמר רבי ינאי, נמנו שלשים וכמה זקינים מניין שאין קידושין תופסין. . ." (ירושלמי יבמות פ"א ה"א, ב ע"ג). אפשר שזה היה סגנון קבוע של מסירת ההלכה ומודל זה עמד לנוכח עיניו של מנסח משנתנו. הגדרנו זאת כסגנון מסירה של 'הלכה קדומה' או של עורך משנה קדום. אמוראים ובעיקר פרשנים מאוחרים הפכו את המשנה לבסיס המעגן ומקבע את השמרנות, אבל במשנתנו המשפט מתייחס רק לקבוצה מצומצמת של הלכות. אפילו מסכת עדיות איננה כתובה בסגנון הכולל את שמות המכריעים או לפחות את מניינם.
דומה שמעבר לכול, המשפט מייצג את המגמה המסורתנית, לדעתנו "שאין בית דין. . ." הוא משפט עצמאי. הש' היא כמו וו החיבור. את דברי היחידים יש לשמר גם אם דעתם נדחתה. וללא כל קשר, מובעת השאיפה לסופיות הדין ולכך שאין שינוי. המשפט מתייחס לא לדיון עקרוני, אלא לפסק דין במחלוקת קונקרטית בין שני צדדים. עקרונית חכם אחד רשאי לחלוק על חבירו, לעתים גם חכם מאוחר חולק על קודמיו. אבל בדיון בין שני צדדים, בפסק הוא סופי ואין מסגרת של ערעור. ואכן כל מערכת בתי הדין וההיררכיה המתוארת במסכת סנהדרין, איננה מאפשרת דיון חוזר בהחלטת בית הדין.
מכל מקום התלמודים כבר רואים בהיגד שבמשנה כלל כללי ומקיף החל על כל ההלכות.<sup class="footnote-marker">27</sup><i class="footnote">ירושלמי, שביעית פ"א ה"א, לג ע"א; שבת פ"א ה"ד, ג ע"ד; בבלי, מגילה בע"א; מועד קטן גע"ב; גיטין לוע"ב ועוד.</i>  בכל הפעמים נזכר הכלל נוכח שינוי ברור בהלכה. התלמודים מתרצים שמדובר במקרה מיוחד שבו אין שינוי או שהשינוי הוא כבר קדום. כל אלו הסברים בדיעבד הבאים לשמר את התמונה האידיאלית או האוטופית. בפועל היו מחלוקות והיו שינויים, אם כי מצומצמים בהיקפם.

Mishnah 6

<b>אמר רבי יהודה אם כן למה מזכירין את דברי היחיד בין המרובין לבטלן</b> – לבטלן ולא ל'בטלה' כמו במשנה ד. <b>שאם יאמר אדם כך אני מקובל ואמרו לו מדברי איש פלוני שמעתה</b> – שאם מכיר התלמיד דעה אחרת ידע שהיא דעת יחיד שבוטלה על ידי החלטת הרבים. כאמור זו משנה תיאורטית שכן בדרך כלל לא הייתה החלטה, ואפילו לעתים קרובות איננו יודעים מי היחיד ומי הרבים. כל שלפנינו הוא שני צדדים. אולי התכוון רבי יהודה לעמדות המופיעות בשם 'חכמים' כאמור בשלוש המשניות הראשונות בפרקנו. גם דברי רבי יהודה אינם מתייחסים לכל המסורות במשנה, אלא למסורות בודדות, מעין אלו המובאות במשניות הראשונות בפרק.
אם כן עורך המשנה מודע לצורת הכתיבה או העריכה בעל פה של המשנה. עם זאת האידיאולוגיה המהווה הסבר לצורת הכתיבה, איננה הולמת את כל פרטי צורת העריכה של המשנה שלנו. יתר על כן במשנה ובמקבילותיה חילופים רבים במשלשי המסורת. דברי תנא קמא במשנה (סתם המשנה) מופיעים במקבילות בשם תנא מסוים ודברי תנא פלוני במשנה הם דברי תנא ספציפי בתוספתא. דוגמה לכך יש בהלכה ד בפרק א בתוספתא כאן, שציטטנו לעיל. דומה שהנתון הקובע הוא באיזו משנה משתמשים אנו. רבי יהודה ניסח את עמדתו כסתם, והאחרים מופיעים בשמם. כלומר תנא קמא הוא עורך המשנה, או שהמשנה היא מבית מדרשו. דעת האחרים מופיעה בשמם (ר' יוסי, רבי אליעזר וכו'), או שהדברים מיוחסים ל'חכמים'. איננו מדברים על חילופים בשמות המוסרים, זו אולי תקלה נקודתית,<sup class="footnote-marker">28</sup><i class="footnote">על אמינות שמות המוסרים מחלוקת במחקר שלא נעסוק בה.</i> אף שהיא התחוללה במקרים רבים. אלא מדובר על שיטה של מסירה, שמשנתנו והתוספתא מתעלמות ממנה. המשנה כפי שהיא לפנינו גם מתעלמת מהשאלה מה הכריעו, ורק במקרים בודדים מופיעה הכרעה "נמנו וגמרו", הלכה כ-<sup class="footnote-marker">29</sup><i class="footnote">כפי שטענו במקום אחר גם הביטוי הלכה כ- הוא דברי תנא אחד, ואין כאן ביטוי להכרעה מקובלת. דוגמה לכך הוא מעשה תנורו של עכנאי שהכריעו נגד רבי אליעזר, אך דעתו חוזרת במשנת כלים פ"ה מ"ח, ובמשנה י שם המחלוקת, שאיננה מוכרעת, בין רבי אליעזר לחכמים.</i> או ניסוח אחר. מסורת ההלכה שלנו גם לא שימרה מה היה המניין שבו הוכרעה ההלכה, ובאופן שיטתי איננה מספקת את המידע הנחוץ ללומד, לפי משנתנו. יתר על כן במשנתנו משקל מכריע לבית הדין, ואילו ביתר חלקי התורה שבעל-פה אשר הגיעו לידינו הגורם הפעיל הוא החכם הבודד, הפועל כמנהיג חבורה קטנה של תלמידים, ולא בית הדין.
אם כן מספר אפשרויות עיקריות לפנינו, והצגנו אותן בפירוש ההיגדים השונים.
א. לפנינו אידיאליזציה של תרבות מחלוקת והכרעה. אידיאל של סופיות הדיון. חזון כיצד אמורה הייתה תורה שבעל-פה להתפתח. אולי חזון ותיאוריה שנקבעו בדור יבנה, ולא שונתה אך גם לא התגשמה.
ב. התיאור במשנה הוא רק של דיני ממונות כשבית דין (העירוני) פועל וכפי שקבענו במבוא לסנהדרין, בית דין זה לא תמיד פעל בהנהגת חכמים.
ג. המשנה מתייחסת לקובץ הלכות קדום שנכתב לאור הקווים המנחים שבמשנה קדומה כלשהי, ולא השתמר.
אנו מעדיפים את הפירוש הראשון, וזאת לאור התמונה הזהה העולה ממסכתות סנהדרין והוריות.
המשנה מציגה את תרבות המחלוקת במיטבה, המחלוקת לגיטימית. אך היא גם מציעה תדמית של הכרעה. תמיד יש הלכה יש רבים ויש מועטים. החומר בתוספתא דומה אך היא מדגישה בעיקר את תרבות ההכרעה. שתי המקבילות התנאיות מניחות שהמשנה נועדה ללמד הלכה, ובעצם דעת המיעוט בטלה ומיותרת. רק רבי יהודה משאיר פתח צר לקבלת דעת המיעוט. לדעתו דעת הרוב קובעת אך דעת המיעוט לא בטלה, וניתן להשתמש בה בשעת הדחק. בתוספתא טיעון זה חסר.
בפועל המשניות שבידינו אינן משקפות תרבות של הכרעה. הן מציגות מחלוקת. לא נאמר מי הם הרבים. אפילו השימוש במונח "חכמים אומרים" איננו מלמד בהכרח שחכמים הם הרוב. על כל פנים ביטוי זה נפוץ אך סתם מחלוקת בין שני תנאים או בין תנא אנונימי (תנא קמא) לתנא אחר אינן מעידות מי הוא הרוב. מי שערך את המשנה לא ערך אותה לפי הכלל של משנתנו. יתרה מזו, ניסוח המשנה שלנו מעיד שהיא מאוחרת למשנתו של רבי. משנתנו כבר יודעת כיצד מנוסחת המשנה (ומייחסת את הניסוח לימי התנאים הקדמונים עצמם).
בפער שבין משנתנו לניתוח תולדות ההלכה כפי שאנו מסיקים אותם מהמשנה, עסקנו במבוא.
מכאן מתחילה יחידה חדשה המונה מחלוקות קדומות, רובן מדברי בית שמאי ובית הלל. בניגוד לחלק הקודם אין כאן כל ביטוי להכרעה כלשהי. זו רשימה של מחלוקות מסודרת בסדר מקרי למדי שבמבוא ניסינו להבינו.

Mishnah 7

לחלק השני של משנתנו מקבילה תוכנית אך בסגנון שונה ממשנתנו.
משנת עדיות: משנה ז<br>בית שמאי אומרים, רובע עצמות מן העצמים, בין משנים בין משלשה. ובית הלל אומרים, רובע עצמות מן הגויה – מרוב הבנין או מרוב המנין. שמאי אומר, אפילו מעצם אחד.
אהלות פ"ב מ"א:<br>רובע עצמות מרוב הבנין או מרוב המנין ורוב בנינו ורוב מנינו של מת אף על פי שאין בהם רובע טמאין כמה הוא רוב מנינו מאה ועשרים וחמשה.
מההשוואה ברור שמשנתנו משמרת את המחלוקת (שלוש דעות) ואיננה מכריעה. לעומת זאת משנת אהלות מביאה רק את דעת בית הלל. היא מהווה הכרעה במחלוקת. אך איננו יודעים אם הכרעה זו מקובלת על הכול, או שהיא פשוט עמדה אחת במחלוקת.
<b>בית שמי אומרים רובע העצמות</b> – רק כמות של רובע קב עצמות מת מטמאת באוהל.<sup class="footnote-marker">30</sup><i class="footnote">חז"ל מדברים על סוגים מספר של הולכת טומאה. הסוגים הרגילים הם "מגע", כלומר נגיעה ישירה, "משכב" ו"מושב", כלומר ישיבה משותפת ללא נגיעה אך על אותו מושב עם טמא, ו"אוהל", כלומר שהות תחת גג משותף. הרחבנו בכך במבוא למסכת כלים, ובפירושנו לפרק הראשון שם. רק המת מטמא באוהל, וכל יתר המטמאים מטמאים במגע, במשא ובדרכים דומות, ודיונים רבים מוקדשים לשאלה זו של דרכי העברת הטומאה.</i><b> מן העצמים בין משנים בין משלושה</b> – עצמות ולא בשר רך, משניים או משלושה אנשים וקל וחומר מאדם אחד. <b>ובית הלל אומרים רובע העצמות מן הגוויא</b> – מגווייה של אדם אחד, ומכל חלקיו, כולל בשר רך. <b>מרוב הביניין או מרוב המיניין</b> – בנפח זה של רובע יהיו החלקים החשובים בגוף האדם, או רוב העצמות. <b>שמי אומר אפילו מעצם אחד</b> – אפשר להסביר שלדעתו אין צורך בכמות מסוימת אלא די בעצם אחת, אבל זו צריכה להיות עצם שלמה. מבחינה מילולית אפשר גם להסביר שצריך רובע עצמות, אפילו עצם אחת (או שבר ממנה). ואין צריך רוב מניין או כמות אחרת (רובע).
ברם, בפירושנו לנזיר פ"ז מ"ב טענו שספק אם לכך התכוון שמאי. דעה כזאת (שדבר שלם מטמא אפילו אם אין בו כ'שיעור') אמנם קיימת בהלכה.
שמאי הזקן בעצם קובע שעצם אחת מטמאת. המינוח "מעצם אחד" מרמז לכאורה שהוא מתייחס לדעת בית שמאי (תלמידיו) הם אמרו רובע עצמות משני אנשים והוא אומר רובע עצמות מאדם אחד. ברם, בית שמאי האומרים "בין משנים. . ." בוודאי לא התכוונו שרוע עצמות מאדם אחד איננו מטמא, אלא שגם אם כמות העצמות היא משני אנשים היא מטמאת. אם כן למה לא ניסח שמאי הזקן את דבריו 'אפילו עצם אחד'. לדעתנו המילה "אפילו" באה להדגשה בלבד, וכוונת שמאי שדי בעצם אחת לטמא. למעשה "אפילו מעצם אחד" משמעו 'אפילו עצם אחת'. למה השתמש שמאי במונח "מעצם אחד"? משום שיתר התנאים במחלוקת השתמשו במינוח "מן העצמים", "מן הגויה" ושמאי הזקן "מעצם אחד".
עמדתו של שמאי שעצמות מטמאות ב'משהו' היא סבירה ביותר. יש תחומים נוספים שבהם האיסור הוא ב'משהו' או 'בכלשהו'. ונראה שזו עמדה מוצקה שיש לה רקע רעיוני ברור. נראה שכל תורת השיעורים הוא פיתוח של חז"ל, האיסיים התנגדו לה ובעצם דעתם היא כדעת שמאי הזקן. המשנה במסכת אהלות שונה באופן סתמי: "אלו מטמאין באהל המת. . . השדרה והגלגולת. אבר מן המת, ואבר מן החי, שיש עליהן בשר כראוי. רובע עצמות מרוב הבנין או מרוב המנין, ורוב בנינו ורוב מנינו של מת. אף על פי שאין בהם רובע טמאין. כמה הוא רוב מנינו? מאה ועשרים וחמשה". לפי משנת אהלות נדרשים אחד משני תנאים : כמות עצמות בנפח של רובע קב, או ושיהא בה רוב מניין או רוב בניין מאבריו של אדם. המונח "רוב מניינו" מוסבר: כמה הוא רוב מניינו? מאה ועשרים וחמשה – המשנה האחרונה בפרק הקודם באהלות מנתה 248 אברים בגוף האדם, חצי מהם הם 124, ורוב מניין הם 125 אברים. גם להלכה עקרונית זו מקבילות רבות שנביאן במלואן.
לעומת זאת בית שמאי מצריכים רק תנאי אחד, 'רובע' ואינם דורשים שיהא מרוב בניין, או יותר מדויק אם יש רוב בניין ומניין אך אין בעצמות רובע אין העצמות מטמאות. במשנתנו (עדיות) בית הלל דורשים רובע מרוב הבניין, ואפשר להבין שהם דורשים שני תנאים מצטרפים גם רובע וגם מרוב בניין. כאן מתעוררת שאלה שקשה לענות עליה. האם מותר לפרש את דברי בית הלל כאן לפי משנת אהלות? נראה לנו לשער שהתשובה חיובית. גם משנת אהלות מתנסחת "רובע עצמות מרוב בניין" וכאילו נדרשים שני התנאים. רק ההמשך מבהיר שאלו שני תנאים חילופיים.
אם כן, משנת אהלות היא משנת בית הלל התובעים תנאי כפול: כמות עצמות ורוב בניין /מניין. אבל בית שמאי מחמירים ומסתפקים בכמות עצמות בלבד. שמאי מחמיר עוד יותר ומסתפק בעצם אחת.
בברייתא אחרת מצינו מסורת הפוכה: "1. רובע עצמות מרוב הגויה בגודל ועצמות אף על פי שאין בהן רובע טמאין. 2. רבי יהודה אומר לשון אחר בית שמאי רובע עצמות מן הגוייה מרוב הבנין או מרוב המנין. רוב בניינו ורוב מנינו של מת, אף על פי שאין בהן רובע, טמאין. 3. ואיזהו בניינו השוקים והירכים והצלעות והשדרה, ואיזהו מניינו אפילו ראשי אצבעות ידיים ורגליים בלבד שיהא בו עשרים וחמשה" (תוספתא פ"ג ה"ד, עמ' 600-599).<sup class="footnote-marker">31</sup><i class="footnote">לעתים רחוקות נמסרת דעת בית שמאי ואין ביטוי לעמדת בית הלל החולקים, ראו להלן פי"ח מ"ח ופירושנו לה (לפי רוב עדי הנוסח דברי בית הלל שם הם המשך דברי בית שמאי).</i> ההלכה הראשונה היא שיטת בית הלל המוכרת לנו, אבל רבי יהודה מוסר אותה בשם בית שמאי (2). עוד למדנו מהתוספתא ש"רוב בניין" הן העצמות הבונות את השלד, ורוב מניין הכוונה ל-125 עצמות קטנות לפחות. אם כן, אבר מן המת אינו מטמא אלא אם כן הוא מייצג את המת עצמו. אין צורך בגופה שלמה, אבל צריך ייצוג של גופה שלמה.
בברייתא אחרת מובאת מסורת דומה על רבי עקיבא שלא תבע שרובע עצמות יהא ממת אחד, אבל הוא חזר בו: "אמר רבי יהודה ששה דברים היה רבי עקיבא מטמא, וחזר בו. מעשה שהביאו קופות של עצמות מכפר טביא והניחום באויר בית הכנסת בלוד, ונכנס תיאודורוס הרופא וכל הרופאין עמו, אמרו אין כאן שדרה ממת אחד ולא גלגלת ממת אחד. אמרו הואיל ויש כן מטמאין ויש כן מטהרין, נעמוד למנין. התחילו מרבי עקיבא וטיהר, אמרו לו הואיל ואתה שהיית מטמא טיהרת יהוטהורין. אמר רבי שמעון ועד יום מיתתו של רבי עקיבא היה מטמא ואם משמת חזר בו אינו יודע" (תוספתא פ"ד ה"ב, עמ' 600). כאן לא נזכרת דעתו של שמאי שגם עצם אחת מטמאת, וכל הוויכוח הוא סביב עצמות רבות ממתים אחדים (מחלוקת בית שמאי ובית הלל דלעיל). חכמי אושה נחלקים האם רבי עקיבא חזר בו ונהג כבית הלל, או שהמשיך להחזיק בדעת בית שמאי. אגב מקרה זה שומעים אנו שאמנם רבי עקיבא הצביע שטהור, אך סבר שבעצם מקרה זה טמא, וההכרעה לא שינתה את עמדתו העקרונית.
אם כן, מצינו הסכמה כללית שכזית מהמת מטמא וסדרת עמדות באשר לטומאת עצמות. בפירושנו לנזיר פ"ז מ"ב הרחבנו בשאלת העמדות השונות, ואנו מפנים את המעיינים לדיוננו שם.
ברור שבמשנת אהלות היא מעין תוספתא למשנתנו והיא מרחיבה ומסבירה את דעת בית הלל.

Mishnah 8

אין למשנתנו מקבילה.
<b>כרשני תרומה–</b> הוא ירק הכריתה שערכו רק כמזון לבהמות, הבעיה היא שתרומה צריך לשמור טהורה, והבהמה כמובן איננה שומרת על טהרתה הירקות הניתנים לה. <b>בית שמי אומרים שורים</b> – משרים את הכרשינים במים. סדר העבודה בכרשינים, כפי שעולה ממשנתנו, הוא שלאחר הקטיף שורים את הכרשינים במים, שולים אותם ואז "שפים" אותם, כלומר משפשפים ביד או במכשיר טחינה (רֵחיים) כדי לרכך את הגבעולים ולרסקם, <sup class="footnote-marker">32</sup><i class="footnote">ראו פירושנו לשבת פ"כ מ"ג.</i> ואז מאכילים אותם לבהמה. עד השלב האחרון ניתן להסב את הכרשינים למאכל אדם ולכן בית שמאי תובעים לאכלם בטהרה, בשלב האחרון הם כבר בוודאי מאכל בהמה ויצאו מגדר תרומה.
<b>ושפים בטהרה</b> – משפשפים את הירק כדי שהקליפה תיפרד מהגרעינים. כל זאת עושים בטהרה. <b>ומאכילין בטומאה</b> – בעת האכילה אין צורך לשמור על טהרה. למעשה כמעט אי אפשר לשמור על טהרה, שהרי הבהמות לועסות, והירק נרטב ושרצים מצויים בשטח. <b>ובית הלל אומרים שורים בטהרה</b> – כבית שמאי <b>ושפים ומאכילין בטומאה</b> – גם את הכנת האוכל לבהמה ניתן לעשות בטומאה. <b>שמי אומר יאכלו צריד</b>[<b>י</b>]–צריד הוא יבש, כלומר אין להשרותם במים, וכך אין הירקות מוכשרים לקבל טומאה. <b>רבי עקיבה אומר כל מעשיהן בטומאה</b> – מכיוון שעתידים להיטמא מותר לטמאם כתחילה. רבי עקיבא מקל עוד יותר מבית הלל.
כרשיני תרומה
	שורין | שפין | מאכילים
בית שמאי: בטהרה | בטהרה | בטומאה
בית הלל: בטהרה | בטומאה | בטומאה
ר' עקיבא: בטומאה | בטומאה | בטומאה
שמאי: ללא הכשר טומאה | ללא הכשר טומאה | ללא הכשר טומאה
לחלק זה של המשנה מקבילה משנת מעשר שני פ"ב מ"ד. גם להמשך משנת עדיות מקבילה במעשר שני, אך עריכת שתי המסכתות שונה.
מעמדם של כרשיני קודש שנוי כאמור במחלוקת במשנה נוספת. אם כן משנת מעשר שני כמשנתנו, אבל דין מעשר שני שונה. זאת למרות הדמיון בהלכות תרומה ומעשר שני. אבל בתרומה יש איסור להפסיד פירות תרומה (לגרום להם נזק במעשה או במחדל). לכן אין לאכל את הכרשינים לפני שהתבשלו. אבל במעשר שני אין איסור להפסיד מעשר שני. אם אוכלים אותם בעודם צמחים ירוקים אינם מוכשרים לקבל טומאה, ואם נטמאו צריך לנהוג בהם כך שלפחות לא יתחייבו במצוות חלה. בעצם אלו דעות בשיטת שמאי הזקן המנסה ליצור מצב שבו הכרשינים אינם ראויים לקבל טומאה.
בתוספתא שם:
כרשינין של מעשר שני יאכלו צמחונין. של תרומה: בית שמיי אומרים שורין בטהרה ושפין ומאכילין בטומאה, ובית הלל אומרים שורין ושפין בטהרה ומאכילין בטומאה [דברי רבי יהודה. רבי מאיר אומר: בית שמאי אומר, שורין ושפין בטהרה, ומאכילין בטומאה]. ובית הלל אומרים כל מעשיהן בטומאה. אמר רבי יוסי זו משנת רבי עקיבא, לפיכך הוא אומר ינתנו לכל כהן וחכמים לא הודו לו (תוספתא מעשר שני פ"ב ה"א – המשפט האחרון יבואר להלן).
במשנתנו (עדיות) מופיעה מחלוקת זו ללא ההקדמה על כרשיני מעשר שני. נוסח התוספתא משובש במקצת, ונראה שיש לתקנו בהתאם למשנה (מעשר שני פ"ב מ"ד). אם כן, שתי מסורות על המחלוקת הקדומה. משנת מעשר שני ועדיות כרבי יהודה, המסורת המיוחסת לרבי מאיר היא המסורת של רבי עקיבא, ורבי יוסי מעיד כי רבי מאיר מוסר את דברי רבו. רבי עקיבא היה רבו המובהק של רבי מאיר, ולעתים קרובות הוא מוסר את תורת רבו מבלי לומר זאת במפורש. דברי רבי יוסי הם עדות לכך. ההנחה שרבי מאיר מוסר בסתם את תורת רבי עקיבא היא אבן הפינה במערכת של שושלת המסירה ועריכת המשנה כפי שמשחזר גולדברג.<sup class="footnote-marker">33</sup><i class="footnote">ראו על כך בדיון במבוא לפירוש המשניות.</i>  משנת מעשר שני היא עדות מעניינת לשחזור זה. עם כל זאת, לדעתנו אין להרחיק לכת ולקבוע מסגרת אחידה לכל דברי רבי מאיר. הוא אכן מוסר (חוזר) לעתים קרובות במדויק את דברי רבו, אך לא תמיד כן. אי אפשר לקבוע כי כך הדבר בכל המקרים, וכל מקרה זקוק לראיות שלו.
כאמור, הדין במשנתנו מופיע במשנת מעשר שני, עם דיון על מעשר שני. מן הסתם הוא הובא מקובץ קדום שעסק רק בתרומה. נראה שזה היה הגרעין הראשון של המשנה כפי שנשנתה בדור יבנה, כולל דברי רבי עקיבא. במשנת עדיות היא מנויה בסדרה שבה מוסיף תנא מאוחר למחלוקת בית שמאי ובית הלל, מכאן שאכן דברי רבי עקיבא נכללו כבר במשנה הראשונה.<sup class="footnote-marker">34</sup><i class="footnote">כמובן אי אפשר לקבוע אם הייתה עריכה קודמת למשנת עדיות, עריכה שממנה לא נותרה כל עדות.</i> משנה זו נלקטה למסכת מעשר שני, והעורך הוסיף לה משפט קישור למשנה הקודמת. במשפט זה נאמר שכרשינים הם כתלתן, ונוספו דברי רבי טרפון. המשפט הוא, אפוא, גם מדור יבנה, אבל אינו במשנת עדיות. בתוספתא שנצטט להלן יש ניסוח נוסף, מאוחר עוד יותר, והוא כולל מחלוקת של חכמי דור אושה בדבר המחלוקת הקדומה.
אחת התוצאות של המחלוקת שלפנינו היא השאלה האם מותר לתת כרשיני תרומה לכוהן עם הארץ. עם הארץ חשוד על טומאה, ולכן אסור לתת לו תרומה. אבל אם כל עיבודו של היבול נעשה בטומאה מותר יהא לתת את הכרשינים לעם הארץ כדי שיאכילם לבהמתו, ואכן במשנת חלה שנינו: "ואלו נתנין לכל כהן. . . כרשיני תרומה רבי עקיבא מתיר וחכמים אוסרים" (פ"ד מ"ט). רבי עקיבא לשיטתו, שכל מעשי העיבוד של היבול בטומאה. חכמים כאן הם רבי יהודה. סביר להניח שרבי עקיבא כאן הוא כבית הלל, ואף הוא מודה שבית שמאי חולקים, אך ההלכה היא כבית הלל, ולכן הוא אומר שכרשיני תרומה ניתנים לכל כוהן. מכל מקום, אין טעם להעמיד מחלוקת בין התוספתא ומשנת חלה כאילו רבי עקיבא שבמשנה אינו מכיר במחלוקת הקדומה, ורק מחווה את דעתו (פוסק) כשכל מעשי העיבוד בטומאה. לעתים קרובות מצינו מחלוקות בין המקורות, ואנו מהלכים בדעה שאין לעוות את לשון המקורות כדי ליצור הרמוניזציה מלאכותית, אבל במקביל גם אין ליצור מחלוקות במקום שניתן לפרש שכל המקורות עולים בקנה אחד. הראיה לפירושנו היא שבתוספתא אומר רבי יוסי במפורש שזו (מחלוקת בית הלל ובית שמאי לפי השיטה המיוחסת לרבי מאיר) שיטת רבי עקיבא, על כן הוא אומר שמותר לתת כרשיני תרומה לכל כוהן. אם כן, הניסוח הכוללני שלפי רבי עקיבא "כל מעשיהן בטומאה" הוא אכן רק לשיטת בית הלל, ואף רבי עקיבא מוסר שבית שמאי חולקים.
מכל מקום התוספתא למעשר שני כפי שציטטנו עוסקת גם בהפרשת חלה מלחם של כרשינין שכן ההלכה "יתחלקו לעיסות" היא מאפיין של מצוות חלה ופתרון רק למצווה זו.<sup class="footnote-marker">35</sup><i class="footnote">כאמור לעיל במ"ב ובמקבילות רבות חלה מפרישים בטהרה כמות גדולה של קמח. אם היא 'מתחלקת לעיסות' כלומר נעשית בכמויות קטנות, העיסה פטורה מהפרשת חלה.</i>
עד כאן המסקנה הברורה, הכרשינים הם תרומה, אך מכיוון שהם מאכל בהמה גם כשהם טמאים ואסורים באכילה הם מותרים בהנאה, ונותנים אותם לבהמה. השאלה היא רק האם יש לראות בהם רק מאכל בהמה או גם מעט מאכל אדם, אבל ודאי שמותר לתת אותם לבהמה של כוהן לאכילה. על כך שנינו במשנה מפורשת בתרומות פי"א מ"ט, אשר חוזרת לדון בשאלת הכרשינים וקובעת בפשטות: "כרשני תרומה מאכילין אותן לבהמה ולחייה ולתרנגלים<b>"</b>. בירושלמי שנינו: "אימתי גזרו על הכרשינין? רבי יוסי אומר בימי רעבון. רבי חנניה בשם רבי בימי דוד. אמרין היא הדא היא הדא" (אמרו היא זו היא זו – חלה פ"ד הי"א, ס ע"ב). אם כן, פעם היו כרשינים מאכל בהמה בלבד, אבל גזרו עליהם שיחולו עליהם דיני תרומה ב"שנת רעבון" או ברעב שבימי דוד. כלומר, מדין תורה הם רק מאכל בהמה אבל "גזרו עליהם" מכיוון שבשנת רעב אכלו מהם גם בני אדם. לא נאמר מהי אותה גזרה, ואולי היא זו שנשמע עליה להלן, או שמעשיה צריכים להיות בטהרה חלקית.
עד כאן ההלכה, אבל כמו בתחומים אחרים של תרומה אנו שומעים גם על נוהג (חסידי?) של החמרת יתר:
מעשה בכהן אחד שנפלה עליו אש, ואכלה ממנו שלשים (זכרים) [כרים] וששים בגדים, ועשרים וארבעה כדים של יין, ועשרת כדים של שמן, ושאר ממון. בא וישב לפני חכמים, אמר להן: רבותיי נפלה עלי אש, ואכלה ממני שלשים (זכרים) [כרים], וששים בגדים, ועשרים וארבעה כדים של יין, ועשרת כדים של שמן ושאר ממון שהיה לי, היכניסו חכמים יגון ואנחה כנגדו. אמרו: לא זזו משם, עד שבא אדם שאינו בקי בהלכה כלום. אמר לו: המאכיל את בהמתו תרומה מהו? אמר [לו מותר] אמר לו שמא אסור? אמר לו לאו. אמר לו אני כהן, והאכלתי את בהמתי תרומה. וכששמעו חכמים בדבר ענו כולם כאחת ואמרו: ברוך המקום ברוך הוא, שאין לפניו משוא פנים. וכי תרומה שאין לה אוכלין, וקדשים שאין (לה) [להן] אוכלים, [כלום הולכים אלא לשריפה]? אלא [עשיתה שלא כדין]. אמר להן, הלא כרשיני תרומה מאכילין אותם לבהמה ולחיה ולתרנגולין (משנתנו). [אמרו לו]: לא אמרו אלא מפני שהן מאכל בהמה, ובשני רעבון בני אדם אוכלין אותם, לפיכך גזר עליהן דוד בשני רעבון, (והתירו) [והתירום] למאכל (אדם) [בהמה]. מיכן אמרו, כל המאכיל את בהמתו תרומה, בין תרומת הארץ ובין תרומת חוצה לארץ, עליו הכתוב אומר "בוזה דרכיו יומת" (תנא דבי אליהו, פי"ג [יד], עמ' 67-66).
העמדה שמובאת בתנא דבי אליהו עומדת בניגוד למשנתנו ואיננה מקובלת להלכה. לפנינו נוהג מחמיר. הכוהן מצטט את משנתנו, וחכמים טוענים שהעושה כן חייב בעונש חמור. עוד אנו שומעים שמשנתנו היא דין תורה אבל בשנת הרעבון גזרו החמרה, וכאילו משנתנו היא מלפני ימי דוד. ברור, אפוא, שיש כאן מגמת החמרה, אולי עקב שנות רעב שבהן הפכו הכרשינים למזון אדם. כן אנו שומעים שאותה הלכה חלה גם על עצמות הקודשים, שבמשנתנו גם הם מותרים ואילו במדרש שצוטט איסורם חמור ומובהק עוד יותר. כאן ודאי שאין השפעה של שני רעבון, שכן אין מדובר בהלכה שביצעו אותה הלכה למעשה, והשינוי הוא עקרוני ולא מעשי. במבוא עמדנו על כך שלעתים חלו בדיני תרומה החמרות שמקורן אינו משפטי-הלכתי אלא בתחושת הקודש.
זאת ועוד. יש כאן האשמה שהכוהן המתלונן לא למד והסתמך על המשנה ולא על דיוני חכמים ולכן טעה, והתחייב בממונו. אפשר שיש בסיפור הד לוויכוח נגד כוהנים שאינם נמנים עם חובשי בית המדרש, אבל התרעומת על מי שלא שימש בבית המדרש מופנית באופן כללי ולאו דווקא אל הכוהנים.

Mishnah 9

למשנה מקבילה במעשר שני פ"ב מ"ח.
<b>הפורט</b>– פורט משמעו הופך מטבע רב ערך למטבעות קטנים, בניגוד למצרף. כמו להלן (פ"ד מ"ב). לפי ההמשך במשנה שלנו מדובר על מי שבא לירושלים ובידו מטבע "כבד" והוא מחליף אותו במטבעות קטנים כדי שיוכל לקנות בחנות. במקרה זה "פורט" הוא כל מחליף כסף בכסף. כן מופיע מונח זה במקורות אחרים (תוספתא בבא מציעא פ"ג ה"ט). הירושלמי מפרש כך את המשנה: "כיני מתניתא המצרף", ואין זה שינוי נוסח אלא פירוש.<sup class="footnote-marker">36</sup><i class="footnote">ראו אפשטיין, מבוא, עמ' 487. האריך בכך בעל מלאכת שלמה בקבלו את פירוש רש"י, ובעקבותיו פירשנו אף אנו.</i><b> סלע ממעות של מעשר שיני בירושלם</b> – המילה "בירושלם" חסרה בעדי נוסח אחרים והיא במפורש טעות, שכן בכך ההבדל בין משנתנו למשנה הבאה העוסקת בפורט בירושלים. <b>בית שמי אומרים בכל הסלע מעות</b> – עליו להחליף את כל הסלע בבת אחת כדי שלא ייווצר מצב שבו הוחלף כסף בכסף, וכדי שיהיה ברור שההמרה היא למטרות ניצול הכסף בירושלים. ההחלפה למטבעות נחושת הותרה, כאמור לעיל, כדי לאפשר קניות בירושלים, [<b>ו</b>]<b>בית הלל אומרים שקל כסף ושקל מעות</b> – הסלע עשוי, כאמור, כסף, ועולי הרגל הביאו אותו עמם. השקל גם הוא מטבע מכסף וערכו כחצי שקל (הכוונה לשקל הקודש). המעות הן כמובן מעות נחושת. גם בית הלל מודים שאין להחליף כסף בכסף, אבל בצורה כזאת שחצי מהכסף חוזר להיות כסף וחצי הופך למעות – הדבר מותר, ואין הוא החלפת כסף בכסף אלא הכנה לניצולו היעיל. נמצאנו למדים שגם בית הלל מסתייגים מהחלפת כסף בכסף, אבל הם יותר מקלים מבית שמאי.
פירשנו לפי הפירוש השני של ר"ש שבית שמאי לחומרא ומחייבים לפרוט את כל הסלע,<sup class="footnote-marker">37</sup><i class="footnote">רבנו שמשון (ר"ש) מפרש שמדובר במצרף, המחליף מעות נחושת בסלע כסף. בכך אנו מפרשים אחרת ממנו שהרי כל המשנה מדברת בפורט.</i> אבל ניתן גם לפרש ההפך, שבית שמאי מקלים ומתירים לפרוט את כל הסלע אף אם איננו זקוק אלא לחלק ממנו, ובית הלל אומרים שאם אינו מתכוון להוציא את כל הסלע אסור לו לפרוט יותר מחצי, וכן פירש הרמב"ם. ר"ש דחה פירוש זה משום שאז בית שמאי מחמירים, ומן הראוי היה למנות את משנתנו במסכת עדיות בין המקרים שבהם בית שמאי מחמירים. לדעתנו הרשימות במסכת עדיות אינן מלאות. הן בבחינת "תנא ושייר", והשאלה אינה שאלה. מה עוד שהמשנה שנויה במסגרת הפרק שלנו. <b>רבי מאיר אומר אין מחללין כסף ופירות על הכסף</b> – כאן מדובר במי שיש לו חצי סלע כסף מעשר שני ופרות טריים בערך חצי סלע נוסף, והוא מחוץ לירושלים ורוצה לפדות את פירותיו. אם יפדה את שניהם כאחד יימצא מחלל שקל כסף על סלע כסף, וזו המרת כסף בכסף והיא אסורה, <b>וחכמים מתירין</b> – שכן אין כאן המרת כסף בכסף אלא המרת מטבעות כסף בערך נמוך במטבע "כבד" יותר.
בתוספתא מובאת תוספת לדברי רבי מאיר: "אלא אם יש עמו פרוטרוט" (פ"ב ה"י). כלומר, מותר להמיר מטבעות ופירות בכסף אם המטבעות הן פרוטרוט (מטבעות נחושת רבות) ויש צורך לחללן. הפירות נדרשים להשלמת הסכום המתאים למטבע הכסף. בירושלמי פרטים שונים (נג ע"ג) בעניין.
דברי רבי מאיר אינם חלק מהמחלוקת הקדומה שהיא נושא הדיון בעדיות אך היא תוספת המגבילה אותם (שאין מחללין כסף על כסף אגב הפירות). מעתה שתי אפשרויות לפנינו:
1. משנתנו מקורה במעשר שני ושם הדין נוגע לעניין מעשר שני, משנת עדיות ליקטה את משנת מעשר שני כולל התוספת.
2. דברי רבי מאיר הם בגרעין הקדום של המשנה, והגרעין של המשנה מאוחר לדור אושה.
3. מאחר שהכרענו במשפט הקודם שמשנת עדיות היא המקור יש להעדיף את האפשרות השנייה. אבל מבחינת הקטע שלפנינו שתי ההצעות פתוחות.
אם כן משנתנו נערכה לאחר דור אושה, וראו סיכומנו במבוא.
למשנתנו מקבילה מילולית במעשר שני פ"ב מ"ח<b>.

Mishnah 10

במשנת מעשר שני שתי ההלכות יחדיו, והקשר לכל הפרק איתן. המשנה הקודמת במעשר שני שם עסקה בפדיון מטבעות נחושת על מטבעות כסף, וזו גם השאלה במשנתנו. במסכת שלנו (עדיות) הקשר לפרק הוא 'שמי', כלומר גוש זה של משניות עוסק במחלוקת בית שמאי ובית הלל שבהם מעורבים חכמים אחרים. הפרק התחיל במחלוקות שמאי והלל עצמם (א-ג), במשנה ז' חולקים שני הבתים ולשמאי עצמו עמדה שונה, במשנה ח' משתתפים בנוסף לבתים שמאי עצמו ועוד חכם (רבי עקיבא), ולהם עמדה שונה, ובמשניות ט-י משתתפים בית שמאי, בית הלל וחכם אחר נוסף. במשנה יא שוב שותפים שני הבתים ושמאי הזקן. הרצף העריכתי אצלנו אפשרי, אך בעייתי. סביר יותר היה לרכז יחדיו את כל המשניות שבהן מעורב שמאי עצמו (משניות ז, יא, ח, ואחריהן משניות י-יא<sup class="footnote-marker">38</sup><i class="footnote">משנה ח תשמש במבנה המוצע כחוליית קישור בין המשניות שבהן שותף שמאי עצמו, לבין אלו בהן שותף לבתים חכם מאוחר יותר.</i>). לפיכך סביר יותר שמשנת עדיות ליקטה את שתי המשניות (ט-י) ממקור אחר, ששם הם היו כבר מסודרות זו אחר זו.
<b>הפורט סלע של מעשר שני בירושלם</b><sup class="footnote-marker">39</sup><i class="footnote">משנתנו חוזרת במסכת עדיות פ"א מ"י.</i>– כאן אכן מדובר במי שיש לו מטבע כסף ורוצה לנצלו. הנחת המשנה היא שאפילו בעיר מסחר כירושלים סלע של כסף מספיק לקניות של מזון לכמה ימים, על כן בעצם מטבע הכסף הוא בעל ערך גבוה מכדי להשתמש בו בבת אחת. <b>בית שמי אומרים בכל הסלע מעות–</b> על הפודה להפוך את כל הסלע למעות ולהשתמש בהם, <b>ובית הלל</b><sup class="footnote-marker">40</sup><i class="footnote">במקבילה במעשר שני פ"ב מ"י "בית הלל" והאות ו נוספה בתחילה על ידי מעתיק מאוחר.</i> <b>אומרים שקל כסף ושקל מעות</b> – מותר לו להשתמש בחצי מהכסף (שקל הקודש הוא מחצית הסלע), ואת החצי השני להמיר לכסף ולהשתמש בו ביום אחר או בחנות אחרת. כפי שראינו בית שמאי מחמירים בדיני חילול מעשר שני, על כן פשוט להסביר שגם כאן הם מתנגדים ליצירת מצב שבו מחללים למעשה כסף על כסף או אפילו כסף על נחושת. ברם, בירושלמי הסבירו: "שמא ישכח ויעשה אותה חולין" (נג ע"ד). אנו רואים בכך הסבר משני הבא להסביר את המחלוקת כך שתתאים למציאות האמוראית שבה היו המטבעות כולם עוברים לסוחר וההגבלות על ההמרה נראו אנכרוניסטיות. זאת ועוד, דרכם של אמוראים, ובעיקר של אמוראי בבל, להסביר מחלוקות עקרוניות כאילו הן נסובות על חשש ממשהו שיקרה בעתיד: "שמא. . ." או "גזרה שמא. . . ". אין שום סיבה לעמעם את מחלוקת התנאים ולא להסבירה כעוסקת בעיקרון עצמו, האם מותר ליצור מצב של חילול כסף על מטבע אחר.
<b>הדנים לפני חכמים</b> – הירושלמי מפרש סדרה של מונחים סתומים במשניות שונות, ביניהם גם את המונח שבמשנתנו "הדנים לפני חכמים": "אילו הן 'הדנין ': בן עזאי ובן זומא. אילו הן 'התלמידים': חנניה בן חכיניי ורבי אלעזר בן מתיה. 'עדה קדושה': רבי יוסי בן המשולם ורבי שמעון בן מנסיא" (נג ע"ד). התלמוד הבבלי אף הוא מפרש את המונחים השונים, אך הסברו שונה במקצת: " 'למידין לפני חכמים' – לוי מרבי. 'דנין לפני חכמים' – שמעון בן עזאי, ושמעון בן זומא, וחנן המצרי, וחנניא בן חכינאי. רב נחמן בר יצחק מתני חמשה: שמעון, שמעון ושמעון, חנן וחנניה. 'רבותינו שבבבל' – רב ושמואל. 'רבותינו שבארץ ישראל' – רבי אבא. . ." (סנהדרין יז ע"ב). נראה שהבבלי צירף את רשימת ה"דנים" לרשימת ה"תלמידים" שבירושלמי. מכל מקום, בשתי הרשימות הכוונה לצעירי דור יבנה. אלו היו תלמידי רבי עקיבא שנהרגו במרד בר כוכבא או בגזירות הדת שאחריו, בטרם הפכו לחכמים העומדים בזכות עצמם. כמעט תמיד הם מופיעים ללא התואר "רבי", ובמקורות עדויות נוספות לכך שטרם הפכו לחכמים עצמאיים.
<b>בשלשה דינרין כסף ובדינר מעות</b> – צריך לחלל לפחות שלושה רבעים מהסלע.
<b>רבי עקיבה אומר בשלשה דינרים כסף ורבעת כסף וברבעת מעות</b> – ובכתב יד קופמן למעשר שני<b>:</b> ורבי עקיבה אומר בשלשה דינרין כסף ובריבעית כסף וברביעית מעות– רבו חילופי הנוסח למשפט זה. הנוסח שלנו חוזר בעדי נוסח נוספים,<sup class="footnote-marker">41</sup><i class="footnote"><b>א</b>, <b>ב</b>, <b>ז</b>, <b>ט</b>, <b>ן, ס</b>, <b>ג5</b>, <b>ג7</b>.</i> אם כי המילה "רבעת" מופיעה בשינויים (ריבעת, רבע רביעית<sup class="footnote-marker">42</sup><i class="footnote">ב-<b>ג7</b> – ריבעת כסף וריבעת מעות, ב- <b>ג5</b> – רבע כסף ורבע מעות, ב- <b>ז</b>, <b>ט</b> – רביעת.</i>), ובכמה עדויות של פרשנים ראשונים.<sup class="footnote-marker">43</sup><i class="footnote">ראו זק"ש, זרעים.</i> בנוסח הדפוס: "שלשה דינרין כסף ורביעית מעות" (נ, ו, ש, ת3: "רביעיות"). לפי הדפוסים מותר לפרוט את הסלע אפילו אם רבע ממנו יהיה מעות, ולפי נוסח כתב יד קופמן ההיתר גדול יותר ומותר ששלושה דינרים ושתי רביעיות יהיו במטבעות. את הרביעית האחרונה הזאת אפשר לפרוט לרביעית כסף, רביעית מעות נחושת ושתי רביעיות של פירות. כלומר, אפילו אם רביעית של הרביעית הן מעות מותר לפרוט.<sup class="footnote-marker">44</sup><i class="footnote">כך פירש גם הרע"ב, אף שגרס במשנה כנוסח הדפוס, ודומה שהעתיק את הפירוש ממי שגרס כגרסת כתב יד קופמן.</i>
הרב יהוסף אשכנזי למסכת מעשר שני פירש שהרבע הנזכר אינו רבע של רבע דינר אלא רבע של שקל, והדין עמו. הסלע והשקל הם מטבעות כסף, ואף מצינו מטבע של רבע שקל, אבל לא שמענו על מטבע קטן יותר של כסף. אם כן, החידוש הוא שמותר לפרוט את הסלע לשלושה דינרים ורבע שקל (סה"כ 3. 5 דינרים ועוד רבע), ועוד רבע שקל מעות שהוא עוד חצי דינר. לחצי הדינר האחרון (של המעות) המשנה קוראת "רבע" משום שזה היה מטבע ידוע המופיע במקורות אחרים.<sup class="footnote-marker">45</sup><i class="footnote">משנה כריתות פ"ח מ"א; תוספתא מעשר שני פ"ג ה"ד, כפי שנפרשה להלן פ"ד מ"א, ועוד.</i> ייתכן גם שלשון זו ("רבעת מעות") נשנתה אגב ההיגד הקודם "רבעת כסף" ששם הרבע הוא רבע שקל העשוי מכסף, ואילו למטבע מנחושת לא קראו "רבע".
<b>רבי טרפון אומר ארבעת אספרי כסף</b> – ברור ש"אספר" הוא מטבע, אלא שאין הוא נזכר במקבילות. רבי עובדיה מברטנורא אומר שהאספר הוא מטבע הנוהג ביוון של ימיו וערכו חמישית דינר. כלומר, מותר לפרוט אפילו באופן שרק חמישית דינר תהא במעות. דברים אלו הם ספק עדות חיה וספק פרשנות. עצם הפירוש מופיע כבר אצל מפרשים קודמים, כגון הרא"ש, אך הרע"ב מוסיף עדות הנשמעת כעדות חיה שהמטבע נוהג ביוון בזמנו. הרמב"ם אומר שאינו יודע מה ערכו של המטבע. בעל מלאכת שלמה מעיר על נוסח "איצטרא", ונוסח כזה עשוי להיות שיבוש של המטבע הידוע איסתרא (איסתרה), שהיא הססטרציוס הרומי שהיה שני שלישי דינר. שפרבר מפרש את המילה כ"לבן", והיה מטבע בשם זה שכונה "לויקון". לפי האמור זהו מטבע קטן ביותר.<sup class="footnote-marker">46</sup><i class="footnote">שפרבר, מחירים, עמ' 33.</i><b>  שמי אומר יניחנה בחנות ויאכל כנגדה</b> – שמאי הזקן התנגד לכל החלפת כסף בכסף או בנחושת, והפתרון שלו הוא הפקדת המטבע בחנות וכך יהא לעולה הרגל חשבון אשראי בחנות. הפתרון של שמאי כלכלי ונוח משום שאכן מקובל היה לקנות בחנות בהקפה,<sup class="footnote-marker">47</sup><i class="footnote">כגון משנה , ביצה פ"ג מ"ח, ועוד הרבה.</i>  או לתת לחנווני מעות מראש על מנת שיעמיד אשראי ללקוח. כך, למשל, אנו שומעים על פתרון כזה כדרך לתשלום שכר לפועלים: "המחהו אצל חנוני".<sup class="footnote-marker">48</sup><i class="footnote">משנה בבא מציעא פ"ט מי"ב, וכעין זה עירובין פ"ז מי"א וראו פירושנו לה, ועוד.</i>  על רקע דבריו של שמאי בולטת ההקלה שמציעים התנאים האחרים. הפתרון של שמאי היה אפשרי מבחינה כלכלית, ואף על פי כן הם הקלו יותר.
לפנינו דוגמה נוספת לכך ששמאי הזקן חולק על בית שמאי ובית הלל, כדוגמאות אחרות בפרק א של משנת עדיות.
בתוספתא מובא: "רבי יעקב אומר משמו (של רבי מאיר) שלשה דינרי כסף ודינר הי מעות והי פירות" (פ"ב ה"י). ליברמן פירש ששלושה חלקים מהדינר הרביעי הם מטבעות, וחלק אחד הוא פירות. פירוש זה מחייב תיקון נוסח. ייתכן שהפירוש הוא "האי מעות והאי פרות", הווה אומר שהחלק החמישי יהיה או זה או זה, או שיתחלק בין מעות ופירות. ליברמן פירש שדברי רבי יעקב הם הם דברי רבי עקיבא, ולמעשה שוב לפנינו התופעה הרגילה שרבי מאיר מוסר במדויק את דברי רבו, כמו לעיל במשנה ד. ברם, לפי פירושנו דברי רבי יעקב אינם זהים לדברי רבי עקיבא.
אם כן התוספתא חושפת שמשנתנו היא דברי תנאים מדור אושה, והם לא הכירו את משנת עדיות, אך תוכנה מקובל עליהם.

Mishnah 11

המשנה חוזרת בלשונה בכלים פכ"ב מ"ד ושם הרחבנו.
<b>כסא שלכלה</b> – הכיסא של הכלה משמש להובלתה מבית אביה לבית בעלה, ולמעשה למעמד הנישואין. ייתכן שהיה נהוג שהיא יושבת עליו בעת הכניסה למשתה, ומן הסתם ישבה עליו גם במשתה הנישואין.<sup class="footnote-marker">49</sup><i class="footnote">רובין, שמחת חיים, עמ' 248-246.</i><b> שניטלו חפויו</b> – החיפוי הוא ציפוי או עיטוף, ואין הוא הכר שמניחים על מלבן הכיסא. בלי הכר אי אפשר לשבת על הכיסא, ואין מקום לסברתם של בית שמאי שהכיסא טמא. על מהות החיפוי שמענו במשניות קודמות במסכת כלים. חיפוי במשמעות של עטיפה הופיע במשנה אחרת: "תיק חלילים רבי יהודה מטהר מפני שהוא נותנה מצידו. חפויי האלה [ו]הקשת והרומח הרי אילו טהורין זה הכלל העשוי לתיק טמא לחפויי טהור" (כלים פט"ז מ"ח). חכמים מבחינים בין חיפוי לבין תיק. התיק הוא כלי של ממש, והחיפוי הוא עור שמלפפים סביב הכלי והוא מאולתר. חיפוי במשמעות של ציפוי: "ניקלטי המטה, וחמור, וחפויי טהורין – אין טמא אלא מיטה ומלבן, ומלבני בני לוי טהורין" (שםפי"ח מ"ג). החיפוי הוא ציפוי אבל אין הוא כלי כשלעצמו, כלומר איננו כר או כסת. ברם, במשניות ה-ז נראה שהחיפוי הוא המושב ממש. לפיכך נראה שבכיסא כלה, שהיה רחב וגדול, סירגו את הכיסא, כמו מיטה, ועל המלבן המסורג הניחו ציפוי עור, שכן כיסא הכלה הוא כיסא חשוב וודאי שלא הסתפקו בכך שעטיפת המלבן תשמש כמקום הישיבה. לכן אנו מפרשים שהחיפוי הוא ריפוד נוסף על הסירוג, מעין כר, או כר המרפד את גב הכיסא. בפירוש המשניות הבאות תובאנה ראיות נוספות להסבר הכיסא והחיפוי (איור 1).
<b>בית שמי מטמין</b> – אמנם אם ניטל החיפוי הכיסא חדל מלהיות מפואר, אך הוא עדיין כיסא רגיל. <b>ובית הלל מטהרין</b> – הכיסא נועד לכלה ואינו יכול לשמש עוד לתפקידו, לכן אין הוא כלי. ייתכן שבית הלל רצו להקל על הכלה לבל תיטמא לבעלה ממפגש עם נשים זרות שעלו לברכה והתיישבו לידה על הכיסא.
<b>שמי אומר אף מלבן שלכסא טמא</b> – בהקשר של המשנה הרי שאין מדובר במלבן סתם אלא במלבן של כיסא הכלה. לא רק שניטל חיפויו אלא שגם המושב נעקר ונותרה רק המסגרת, ואף על פי כן הכיסא טמא משום שאפשר לשבת על המלבן בלבד. לעומת משנתנו, במשנת כלים פכ"ג מ"ד שנינו: "כסא של כלה ומשבר של  חייה וכסא של כובס שהוא בורס (אולי כורס או כורם<sup class="footnote-marker">50</sup><i class="footnote">ראו פירושנו למשנה זו. כורם משמעו מערים ערֵמה או כונס.</i>) עליו את הכלים אמר רבי יוסה אין בו משם מושב" (פכ"ג מ"ד). גישתו של שמאי הפוכה מזו של רבי יוסי. אולי נכון יותר לומר שבדור אושה נסוג התנא המאוחר מהגדרת כיסא הכלה ככיסא וככלי. רבי יוסי קיבל אפוא את עמדת בית הלל. כך גם רבי יהודה במשנת כלים פכ"ב מ"ז. רבי יהודה סבור שכיסא כזה של כלה "שנטלו שנים מחיפויו ונשתייר בו [רק]<sup class="footnote-marker">51</sup><i class="footnote">מעלה זו איננה במשנה והיא תוספת הסבר שלנו.</i> בית קבלה טהור". זה ביטוי למצב הרגיל שבו הלכת בית הלל התקבלה.
מבחינת מבנה המשנה ברור ששמאי מתייחס למחלוקת שבתחילת המשנה ובמשנה שתי מחלוקות של בית שמאי ובית הלל, ובשתיהן שמאי עצמו מחמיר עוד יותר מבית שמאי.
גם לחלק שני יש מקבילה באותה משנת כלים.
<b>כסא שקבעו בעריבה</b> – הערֵבה היא כלי חרס או עץ גדול.<sup class="footnote-marker">52</sup><i class="footnote">ראו פירושנו לכלים פ"כ מ"ב.</i><b> בית שמי מטמין</b> – הם רואים במתקן שנוצר כלי ולא אלתור, <b>ובית הלל מטהרין</b> – לדעתם אין זה כלי תקני. <b>שמי אומר אף העשוי בה</b> – גם אם הכיסא נעשה עם ערבת העץ ושניהם נוצרו ככלי אחד. לכלי כזה יש כושר קיבול, אבל אין זה כלי רגיל ושימושי. שתי ההלכות שבמשנתנו חוזרות זו אחר זו במשנת כלים.
במקרה זה נראה שסדרת מחלוקות אלו הועברה מעדיות, שכן הקשר בין המחלוקת שברישא והמחלוקת שבסיפא חלש. אמנם שתיהן עוסקות בכיסא, אבל הקשר ההלכתי חלש שכן לכיסא הכלה הלכות מיוחדות והשאלות של הרישא והסיפא שונות, אף שבשתיהן הדוגמה היא כיסא, ובשתיהן השאלה היא מקרה שבטל שימושו המיוחד. ברם, מצב של שינוי בשימוש הרגיל הוא מכנה משותף כללי מאוד המתאים לחלק גדול מפרקי מסכת כלים. ברישא השאלה היא האם לכיסא של כלה דין מיוחד, ובסיפא השאלה היא על כלי מאולתר. לפיכך יש מקום להערכה שמשנתנו מסודרת לפי שמות החולקים (per hominum) ומקורה אפוא במסכת עדיות ומכאן הועברה למסכת כלים. שכן במסכת עדיות סידור זה הוא עמוד השדרה של המסכת. זאת ועוד, המקרה בכיסא שקבעו בערֵבה פוגע ברצף המשניות הדנות בחיפוי הכיסא, ואין מנוס מלקבוע שהוא גורם זר בסדרת המשניות והובא לכאן רק בגלל מבנה שמות החולקים, שיטה שהיא כאמור עמוד השדרה בסידור מסכת עדיות.
בתוספתא המחלוקת שנויה בדרך שונה:
כסא שקבעו בעריבה: כדרך ישיבתו טמא, שלא כדרך ישיבתו טהור. העשוי בה, בית שמאי מטמאין ובית הלל מטהרין, דברי רבי מאיר, רבי יהודה אומר לא נחלקו בית שמאי ובית הלל על העשוי בה שהוא טהור, ושמאי היה מטמא. על מה נחלקו, על שהביא ממקום אחר וקבעו בה, שבית שמאי מטמאין ובית הלל מטהרין. אמר רבי יוסי, רואה אני את דברי בית שמאי, שאני<sup class="footnote-marker">53</sup><i class="footnote">בכתב יד וינה "שאינו".</i> אומר מלבין אפילו מבית האומן טמא" (כלים בבא בתרא פ"א הי"ב, מהד' צוקרמאנדל עמ' 591). משנתנו היא דברי רבי יהודה, ורבי מאיר מניח שכדרך ישיבתו הוא תמיד טמא ככלי לכל דבר, ושלא כדרך ישיבתו אין זה כלי וטהור, והמחלוקת היא על כיסא שהותקן יחד עם הערבה ככלי אחד. רבי יוסי כאן (לפי התוספתא) מקבל את דעת רבי יהודה ומצדד בשיטת בית שמאי שאפילו המלבן טמא.<sup class="footnote-marker">54</sup><i class="footnote">לעיל הערנו שרבי יוסי ורבי יהודה הם כבית הלל בהסתמך על משנת כלים פכ"ב מ"ז ופכ"ג מ"ד. כל כלי וההלכות המיוחדות הקשורות בו. אמנם בדרך כלל נפסקה הלכה כבית הלל, אבל מצינו סתם משניות רבות כבית שמאי, או שחכמים מאוחרים מהלכים כבית שמאי. לעתים דברי בית שמאי בכללם נדחו, אבל פרטים מההלכה שלהם אומצו לתוך ההלכה הפסוקה והמקובלת בפרט זה או אחר. ראו ספראי, הכרעה כבית הלל, ובמהלך פירושנו הוספנו עשרות דוגמאות נוספות.</i> ניסוח אחר של המחלוקת מופיע בברייתא אחרת: "כסא שנתנו בבנין ובנה עליו, כדרך ישיבתו טמא, שלא כדרך ישיבתו טהור. קבעו, אפילו שלא כדרך ישיבתו טהור. נתנו למעלה, אפילו שלא כדרך ישיבתו טמא. קבעו, כדרך ישיבתו טמא, שלא כדרך ישיבתו טהור" (תוספתא כלים בבא מציעא פי"אה"ו, מהד' צוקרמאנדל עמ' 589). אמנם בניין אינו ערבה, וייתכן שיש הבדל בהלכה, אבל לפחות מבחינה סגנונית ברייתא זו מתאימה לדעת רבי מאיר שלפיה העיקרון הוא האם זו דרך ישיבה או לא. אלא שבכיסא שקבעו בבניין אין מחלוקת בית שמאי ובית הלל, אולי משום שזה התקן רגיל יותר, או משום שעמדתם של בית שמאי ובית הלל לא נמסרה.<sup class="footnote-marker">55</sup><i class="footnote">נושא זה של אלתורים, כולל שימוש בכלי ש"מטהו על צדו", נדון בפירושנו לכלים פרק ד, והמשנה שלנו הייתה צריכה להיות משובצת שם. הביטוי "דרך ישיבתו" מופיע רק בתוספתא (בשתי הברייתות שציטטנו). זה מונח משפטי מופשט, ולפי דרכנו הרי שהוא מונח תנאי מאוחר. כפי שראינו בתוספתא כלים, ובתוספתא לסדר טהרות בכלל, התוספתא מוסיפה את ההגדרות המשפטיות ואת ההנמקות המשפטיות הבאות לידי ביטוי בכללים הלכתיים. כללים אלו לא יצרו הלכה אלא הוסקו מההלכות הבודדות, וכן המצב בסוגיה דילן. הרעיון עצמו מופיע אבל המינוח מאוחר, והסבר הדוגמאות על פי מינוח זה הוא מאוחר. הוא הדין במונחים הקרובים "מעין מלאכתה" ו"לכך נעשית" ועוד, והרחבנו בכך במבוא למסכת כלים.</i>
דרך מסירה דומה יש במשנה ח לעיל שגם בה מחלוקת תנאי דור אושה, מה הייתה המחלוקת הקדומה בין שני הבתים. זו ראיה נוספת לכך שמקור המשנה במסכת עדיות.

Mishnah 12

<b>אלו דברין שחזרו בית הלל להורות כדברי בית שמי</b> – משנתנו מרכזת את המקרים שבהם מודים בית הלל לבית שמאי. ייתכן שלכך מתייחסת המשנה בקובעה שאבות העולם לא עמדו על דבריהם. לא מצאנו מקרים שבהם בית שמאי מודים לבית הלל, אבל מצאנו סדרת מקרים שבהם מודים בית שמאי ובית הלל במקרה ביניים,<sup class="footnote-marker">56</sup><i class="footnote">יבמות פ"ד מ"ג; כתובות פ"ח מ"א; ומ"ו; אהלות פי"ח מ"ד; תוספתא, פיאה פ"ג ה"א; מעשרות פ"ג הי"ג; פסחים פ"ז הי"ד; ביצה פ"א ה"י-הט"ו (סדרה הערוכה על בסיס זה); שם פ"ב ה"ד; כריתות פ"א ה"ט, מהד' צוקרמאנדל, עמ' 561). גם בה'מודים' בית שמאי לבית הלל בפרט. אם כי כל מקרה צריך ליבון מפורט ראו למשל פירושנו לכתובות פ"ח מ"א ומ"ו; ואהלות פי"ח מ"ד.</i> או במקרה מסתעף מהמחלוקת. הסיבה לכך פשוטה. לא משום שבית שמאי מתונים, או פחות נוקשים אלא משום שבדרך כלל נקבעה ההלכה כבית הלל. לפיכך אין חשיבות לכך שבית שמאי מודים, שכן דעתם ממילא דחויה, אבל כשבית הלל מודים יש בכך שינוי ההלכה, והדבר חשוב לדורות. הביטוי "מודים בית הלל" נקבע אפוא לאחר שנקבעה המדיניות הכללית שהלכה כבית הלל, אי שם בדור רבי. על קביעת ההלכה כבית הלל ראו במבוא.
אין מקבילה לכל הרשימה במשנה שלנו אלא למקרים נפרדים בה. למקרה הראשון ברשימה, מקבילה בכתובות פט"ו, אבל במקבילה מעט שינויים לעומת משנתנו ונדון בהם להלן. המשנה חוזרת גם בתוספתא פ"א ה"ו, מהד' צוקרמאנדל עמ' 455 בנוסח הקרוב למסכת יבמות.
<b>האשה שבאת ממדינת הים ואמרה מת בעלי<sup class="footnote-marker">57</sup><i class="footnote">ביבמות האשה שהלכה היא ובעלה למדינת הים – והיא חוזרת לבד וטוענת "מת בעלי".</i></b>– והיא תובעת לקבל את כתובתה, וכן זכות להיחשב כאלמנה, להתייבם, לחלוץ או להתחתן באופן חופשי. המקרים האחרים (ייבום וחליצה) נידונים גם באותו פרק ביבמות (פט"ו) בהמשך הפרק (מ"ו ואילך). ובכך כפילות מסוימת המשקפת את טענתנו שפרק טו ביבמות מורכב מכמה מקורות. <b>תינשא</b> – רשאית להינשא. <b>מת בעלי תיתיבם</b> – אם היא חייבת ביבום (אין לה בן ויש לבעלה לשעבר אח מתאים)<b>.</b> במשנה ביבמות עמדה שלישית שהיא הגבלה לדברי בית שמאי. התוספת דורשת סימני עזר. אם שלום בינו לבינה ובעולם מלחמה מוסיף הדבר לאמינותה, ואם לא אין מאמינים לה. זו עמדת ביניים בין הבתים. רבי יהודה מוסיף הגבלה נוספת שהאישה נאמנה אם נראית בוכיה, ומשקפת את אבלה כלפי חוץ. זו תוספת תנאית מאוחרת (מדור אושה) שאיננה במשנתנו (עדיות).
<b>בית הילל אומרים לא שמענו אלא בבאה מן הקציר ובאותה מדינה וכמעשה שהיה</b> – נראה שההלכה הקודמת (יבמות פט"ו מ"א) נוסחה כמעשה. מעשה באישה שבאה מן הקציר ואמרה שמת בעלה והאמינו לה. משנה א ניסחה מקרה זה כדין עקרוני, ובית הלל מצמצמים את הדין ל"מעשה שהיה", כלומר רק כאשר התנאים הולמים את המקרה הזה.<sup class="footnote-marker">58</sup><i class="footnote">לעתים מופיעים במשנה מעשה והלכה עקרונית וההלכה היא ניסוח משפטי של המעשה, או שהמעשה הוא ניסוח סיפורי של ההלכה. לא תמיד אפשר לקבוע מה המקור, אבל מכל מקום ניסוח אחד מושפע מהאחר. במקרה זה ברור שהמעשה קדם לניסוח העקרוני. למקרים נוספים ראו פירושנו לברכות פ"א מ"א.</i> המקרה היה לא במדינת הים אלא בארץ ישראל שאישה ובעלה שיצאו לקצור במרחק מה מביתם והיא חזרה. אין מדובר על הצורך לברר את המעשה (למצוא את הגווייה). ביבמות הסברנו את הרקע הריאלי על רקע הכפר הערבי המסורתי. לכפרים באזור ההר הייתה מזרעה היא שטח עיבוד רחוק מהכפר. לכפר בית ליד בשומרון, למשל, הייתה מזרעה כזאת בשרון (היא מקור השם צומת בית ליד עד היום). אם כן היה מעשה קדום ופסק הלכה קדום, והמחלוקת בין הבתים היא מה ניתן ללמוד מהמעשה על ההלכה העקרונית. המשפט הפתוח מנוסח כמובן לשיטת בית שמאי. ומצטרפת למשניות לא מעטות הערוכות לשיטתם.<sup class="footnote-marker">59</sup><i class="footnote">ראו ספראי, הכרעה כבית הלל.</i><b> אמרו להן בית שמי אחת הבאה מן הקציר<sup class="footnote-marker">60</sup><i class="footnote">במשנת יבמות עד כאן בלבד.</i> ואחת הבאה מן הזיתין ואחת הבאה ממדינת הים</b> – אין זה משנה מהו המקרה הספציפי, ואין זה משנה מהיכן באה האישה, הדין זהה גם אם באה ממרחק, ולא רק משדות הקציר המרוחקים מעט מהיישוב, <b>לא דברו<sup class="footnote-marker">61</sup><i class="footnote">ביבמות נוסף "לא דברו חכמים".</i> בקציר אלא בהוה</b> – ה"קציר" הנזכר הוא דוגמה בלבד, ונבחרה דוגמה מציאותית. <b>חזרו בית הלל להורות כבית שמי</b> – ראו להלן.
ניסוח דברי בית הלל ביבמות קצר יותר, ואיננו מתאים לטענת בית שמאי. אצלנו הנוסח מלא יותר, ויש התאמה בין דברי בית שמאי לדברי בית הלל. יתר על כן במסכת יבמות ובתוספתא שלנו תוספת: "שלום בינו לבינה ומלחמה בעולם ריבין בינו לבינה ושלום בעולם באתה ואמרה מת בעלי בין בוכה בין שאינה בוכה בין שבגדיה קרועים בין שאין בגדיה קרועין נאמנת ר' יהודה אומר לעולם אינה נאמנת אלא אם כן באתה בוכה ובגדיה קרועין אמרו לו אם כן זו שהייתה פיקחת תינשא וזו שלא היתה פיקחת לא תינשא". ברור שזו תוספת לגוף המשנה, דברי תנאים מאוחרים הבאים לסייג את ההלכה הקדומה. יש בכך עדות שהנוסח של משנת יבמות הוא מאוחר למשנתנו. יש בכך עדות מסוימת לשימוש של משנת יבמות במסכת עדיות. אך בתיאוריה ניתן להפריד ולומר שמשנת יבמותהיא המקור, אך בהיותה המשנה השימושית יותר נוספו לה בשלב שני תוספות.
ביבמות הרחבנו במשנה וראינו ששורש המחלוקת הוא האם עדות אישה נאמנה, וכן במפורש ביבמות פט"ו מ"ד ואילך. כאן הבעיה היא רק שהיא נוגעת בעצמה. בתוספתא אומר רבי נחמיה: "כל מקום שהכשירו חכמים עדות האשה כאיש אחד, הכלהולכין אחר הדיעות. . ." (פי"ד ה"א). כלומר, במקרים אלו אישה היא כעד ושתי נשים כשני עדים.<sup class="footnote-marker">62</sup><i class="footnote">ייתכן שבירושלמי לה"ה, טו ע"ב מובעת דעה שעדות נשים רבות היא כעדותו של גבר אחד.</i>
<b>חזרו בית הלל להורות כדברי בית שמי</b> – בית הלל קיבלו את הטענה העקרונית של בית שמאי.
<b>בית שמי אומרים תנשאותטול כתובה</b> – זה הנושא ההלכתי השני שבו הודו בית הלל לבית שמאי, ומדובר באותו מקרה. לדעת בית שמאי מאמינים לאישה בכל הסעיפים, מותר לה להינשא שנית וליטול את כתובתה כאלמנה לכל דבר. גם למשנה זו מקבילה במסכת יבמות פט"ו מ"ג, <b>בית הילל אומרים תינשא ולא תטול כתובה</b> – משנתנו מנוסחת לאחר שבית הלל קיבלו את עמדת בית שמאי שבמשנה הקודמת. לפני כן חלקו אפילו על זכותה להינשא. <b>אמרו להן בית שמי התרתם את הערוה</b> [<b>ח</b>]<b>חמורה לא תתירו את ממון הקל</b> – בסימן שאלה. נישואים הם דבר ערווה, וכתובה היא רק ממון, ולכאורה יש להאמין לה בממון יותר מאשר דיני עריות, <b>אמרו להן בית הילל מצינו שאין האחים נכנסים לנחלה על פיה</b> – בית הלל יודעים שמוסכם על הכול שעדותה אינה מספקת לאחי הבעל כדי לרשת אותו. הטיעון הוא שעדותה תקפה על מעמדה האישי, אך אינה חזקה מספיק להוציא ממון מידי המחזיק בו. לשם כך נדרשת עדות תקפה (שני עדים כשרים שאינם נוגעים בדבר). טיעון זה איננו שלם. הרי גם אם תתייבם יש לכך משמעות כספית. אם כן, אין זה רק היתר לנישואים אלא יש לו משמעות כספית. <b>אמרו להן בית שמאי והלא מספר כתובתה נלמד שהוא כותב לה שאם תנשאי לאחר תטלי מה שכתוב לי</b>ך – ביבמות <u>ליכי</u> – לפי הסכם הכתובה, נישואים לאחר וכתובה תלויים וקשורים אחד בשני, <b>וחזרו בית הילל להורות כדברי בית שמי.</b>
שלוש המשניות ביבמות, המסוכמות במשנתנו, מהוות בניין אב לנושאים חשובים בהלכה, בהתפתחות תורה שבעל פה ובהשתלשלות עריכת המשנה. נפתח בשאלה ההלכתית שהתלמודים מתמקדים בה. בית שמאי, ובעקבותיהם גם בית הלל, מקבלים את הצהרת האישה ומעניקים לה אמינות. מהימנות זו אינה תופעה טבעית. בהלכות אחרות משמע שההלכה מהססת לקבל הצהרה של הנוגע בדבר, וודאי שאין בכוחה להפקיע ממון. לכאורה היה מקום להדגיש שכאן מקבלים את דברי האישה משום שאין כאן הפקעת ממון, ואכן שני הצדדים מסכימים שאין בהצהרתה כדי לתת תוקף לתביעת האחים לרשת את הבעל הנעדר. עם זאת, שני הצדדים גם מסכימים שדי בהצהרתה כדי להעניק לה את כתובתה. הירושלמי (יד ע"ג) מביא בהקשר לכך את משנת כתובות פ"ב מ"ה (תוספתא יבמות פי"ד ה"א) הקובעת שהאישה נאמנת להעיד "גרושה אני", מתוך זה ש"הפה שאסר הוא הפה שהתיר", שהרי ללא עדותה לא ידענו שהייתה גרושה. שם נדרש נימוק מיוחד כדי להעניק לדבריה אמינות. עוד מביא התלמוד (יד ע"ד) את המשנה להלן (מ"י) הקובעת שאין האישה נאמנת להעיד שהיבם מת. אפשר להביא משניות נוספות, כגון המשנה בסוף נדרים הקובעת שהיא נאמנת לומר "טמאה אני לך", וכמשנה אחרונה אין היא נאמנת לכך שמא עיניה נתנה באחר. השאלה היא אפוא מתי האישה נאמנת, ובכלל למה היא נאמנת, הרי היא אישה וגם נוגעת בדבר. דומה שהפתרון לשתי השאלות המשולבות, מצוי בשילובם של שני טיעונים. הטיעון הראשון הוא שהיא מעידה על מעמד אישי ולא על הוצאת ממון. הוצאת הממון היא תוצר נלווה, ולעיל הדגשנו זאת (קבלת כתובה, חובת מזונות של היבם וכו'). הטיעון השני תלוי בנסיבות. גם משנתנו וגם משנת נדרים מדגישות את הצורך בהנחות נלוות המעניקות לה אימון, או המחשידות אותה.
משנתנו עוסקת במקרה נדיר שערכים סותרים ניצבים בו זה מול זה. מצד אחד הרצון לאפשר לאישה לקיים חיי משפחה, לשקם את עצמה ולחלצה מעגינותה, ומצד שני אין אדם נאמן על עצמו, וקל וחומר שאין אישה נאמנת להעיד. במקרה כזה הקפדה על כך שאישה לא תעיד תשאיר את האישה עגונה, והסיכוי שיימצא עד אחד לחזק את הדברים קלוש.
בית שמאי ובית הלל מקבלים כטיעון הלכתי את נוסח הכתובה. הירושלמי (יד ע"ד) מנסח זאת "עשו כתובה מדרש", כלומר דרשו כביכול את נוסח הכתובה. ברור שבית שמאי ובית הלל כבר הכירו נוסח מגובש של הכתובה, ועמדנו על כך במבוא למסכת כתובות. בסוגיית הירושלמי (יד ע"ד; כתובות פ"ד ה"ח, כח ע"ד – כט ע"א) מובאת סדרת "דרשות" או דיוקים משטרות שונים, וכולם מכונים בפי האמורא "עבד לה כתובה מדרש". אם כן, המשפט אינו בא אלא לומר שהתנא דרש מסמך, כמו שהלל דרש את הכתובה, או שהתנא מהלך בשיטתו של הלל שדרש גם מסמך אזרחי. הירושלמי מבוסס על התוספתא שגם בה סדרת "דרשות" שאינן דרשות אלא דיוקים מטקסטים משפטיים אזרחיים, כגון כתובה של יהודי מצרים (כתובות, פ"ד ה"ט ומקבילות רבות), שטר מכירת שדה (ה"י) וכתובות נוספות (הי"א-הי"ג). התוספתא מביאה דיוקים אלו רק משום שהיא חשה שיש דמיון בינם לבין "דרשה" של רבי אלעזר בן עזריה (כתובות פ"ד מ"ו), ברם הם כולם דיוקים משפטיים ראויים. לעומת זאת, "דרשתו" של רבי אלעזר אינה מבוססת על הכתובה אלא על הלכה קדומה, כפי שנפרש את המשנה שם. התוספתא אינה מתכוונת להקיש בין דרשות מטקסטים משפטיים לדרשה שבמשנה, אלא להצביע על הדמיון החיצוני שביניהן ותו לא.
הביטוי "חזרו בית הלל להורות כבית שמאי" הוא תדיר. בדרך כלל בית הלל הם המודים. רק לעתים רחוקות בית שמאי מודים בפרט כלשהו (כריתות פ"א ה"ט, מהד' צוקרמאנדל, עמ' 561; משנה תרומות פ"ה מ"ד). ספק אם ניתן ללמוד מכאן כמה פעמים ויתר כל "בית" על עמדתו, אלא שעורכי המשנה כבר ידעו שבדרך כלל ההלכה כבית הלל, וממילא אין חשיבות לכך שבית שמאי חזרו בהם. אך אם בית הלל חזרו בהם יש לכך חשיבות הלכתית. משנתנו מייצגת, אפוא, את יוצא הדופן, שבו המשנה מהלכת בשיטת בית שמאי. כאמור, ההלכה כבית שמאי רק במיעוט המקרים, אם כי מספר החריגים רב למדי.<sup class="footnote-marker">63</sup><i class="footnote">חלק מהם אסף ספראי במאמרו הכרעה כבית הלל. במהלך פירושנו הוספנו משניות וברייתות רבות לרשימה זו.</i>
משנתנו אף מלמדת פרק מאלף בהתגבשות התורה שבעל פה. מסתבר שבשלב ראשון אירע המעשה ונקבע התקדים. כפי ששיערנו במבוא הכללי לפירוש המשניות, סביר להניח שהתקדים הוכרע לא בבית המדרש אלא בנוהל הציבורי, "ברחוב". במסגרת התקדים אף נקבע שטענת האישה אינה מספיקה להעניק לאחים את ירושת הבעל הנעדר ("להוריד" אותם לנכסיו). העובדה שההכרעה אינה לכידה מבחינה הגיונית מצביעה על כך שלא נקבעה בדיון משפטי, אלא בנוהג היום יומי ב"רחוב" היהודי. בשלב שני נערך הדיון בבית המדרש. כל החכמים ראו עצמם כבולים לתקדים, אלא שבית הלל צמצמו אותו ובית שמאי הרחיבו אותו. אכן, לשיטת בית הלל אין "היגיון הלכתי"; אין טעם לצמצם את ההלכה למקרה ספציפי בלבד ועל כן הודו בית הלל לבית שמאי. זו, אפוא, דוגמה מאלפת לכוחו של התקדים, ולכך שהמקרה הספציפי קדם להלכה העקרונית. תפקידם של חכמים היה לאסוף את התקדימים ולנסות לגבשם למערכת הלכתית, וגיבוש זה הוא מהות התורה שבעל פה. התלמודים מציגים את תמונת המצב ההפוכה, כאילו קדם השיקול העקרוני לפסק הדין הספציפי וכאילו המקרה נגזר מתפיסה עקרונית, על כן הם מנסים להסביר מדוע אכן יש להעניק אמינות לאישה רק כשזו באה מן הקציר. ההסברים דחוקים, ואכן בית הלל עצמם אינם מקבלים הסברים אלו.
הבבלי (קטז ע"א) מביא מקרה נוסף והוא משנת פרה (פ"ט מ"ו), המנוסחת ככלל עקרוני, בדבר העברת מי חטאת בספינה (דומה למשנה א שלפנינו), ואילו בתוספתא (פ"ט ה"ט, עמ' 638) מתואר המעשה שאירע בספינה שהעבירו בה את מי החטאת בירדן. במקרה שם המשנה מהלכת ב"שיטת" בית שמאי, והתקדים נוצק ככלל הלכתי. אין זו כמובן דרכם הייחודית של בית שמאי, אלא דרכה של תורה שבעל פה, ורק במקרה זה התנגדו בית הלל לכלל. יש להניח שלו יכלו היו מתנגדים גם לתקדים, אלא שזה כבר היה מונח לפניהם כנתון.<sup class="footnote-marker">64</sup><i class="footnote">ראו במבוא הכללי לפירוש המשניות. מקרה דומה הוא משנת אהלות פט"ז מ"א.</i>
משנתנו מצטטת משפט מהכתובה. אין זה ציטוט מדויק, שהרי הכתובה הייתה בארמית, אלא שזו דרכה של משנה לתרגם את המשפטים לעברית שהיא לשון המשנה. המשפט עצמו איננו בכל נוסחאות הכתובות הקדומות שבידינו,<sup class="footnote-marker">65</sup><i class="footnote">ראו המבוא למסכת כתובות.</i> לא באלו של מדבר יהודה, לא בכתובת "קלן" ממצרים במאה החמישית ולא בשטרות הגניזה.
המשנה משיחה לפי תומה ומתארת מצב שבו האישה יוצאת עם בעלה לעבודת השדה. זו דוגמה חריגה למדי ליציאת האישה לעבודה בשדה. כן שמענו במשנת אהלות הדנה באישה המכינה לבנה מקום בין השיבולים (פ"ח מ"א). משנה אחרת מתארת מצב שבו הבעל יוצא לעבודה עם בניו ואשתו וקובע את תנאי עבודתם, כולל ויתור על זכותם לאכול מהיבול תוך כדי העבודה.<sup class="footnote-marker">66</sup><i class="footnote">ספראי, פרקי גליל, עמ' 106-105.</i> ההיתר לאכול בזמן העבודה מהיבול חל בדרך כלל על עבודות איסוף (בציר, מסיק וכיוצא באלו). נמצאנו למדים ששתי העדויות מתייחסות לעבודות אסיף, שהן בדרך כלל עבודות המוניות. אין זה מקרה שעבודת אישה בשדה נקשרת עם עבודות המוניות, שכן היישוב הכפרי הקדום בארץ היה מבוסס בדרך כלל על עבודה עצמית ופועלים שכירים רווחו בעיקר ב"עונה הבוערת". עבודות האסיף מצטיינות בצורך בכוח אדם רב ובלתי מיומן.<sup class="footnote-marker">67</sup><i class="footnote">על ההווי והקציר המשפחתי ראו פליקס, החקלאות, עמ' 196-193. פליקס מדבר על גיוס בני המשפחה, אך דבריו בקטע זה מבוססים על עדויות מתקופת המקרא בלבד.</i> כמו כן אין זה מקרה שבשתי העדויות מדובר על עבודה עם הבעל בצוותא. במשנת אהלות שהזכרנו מדובר באישה המכינה לבנה מקום בשיבולים; לא נאמר במפורש שזו עבודת קציר, אך מדובר בעת שהשיבולים כבר עומדות זקופות, וקרוב להניח שגם שם מדובר בקציר.

Mishnah 13

למשנתנו מקבילה מדויקת בגיטין פ"ד מ"ה, ושם הרחבנו בפירוש.
<b>מי שחציו עבד וחציו בן חורין</b> – מקרה כזה אפשרי בעבד של שני שותפים שהאחד שחרר את העבד וחברו לא שחררו. כך, למשל, שני אחים שירשו עבד והאחד שחררו. כך מפרשים התלמודים. עם זאת המקרה עדיין קשה, כפי שנראה להלן. <b>עובד את רבו יום אחד ואת עצמו יום אחד כדברי בית הלל</b> – כך גם ב- <b>ו1</b>, <b>פ</b>, <b>ל</b>, <b>נ</b>, <b>פ2</b>, <b>פ3</b>; ביבמות ביתר עדי הנוסח: "דברי". ניסוח זה, "כדברי בית הלל", מצוי פעמים רבות בעדי הנוסח הטובים של ספרות התנאים, ומשמעותו הפשוטה – "כפי דברי בית הלל". עם זאת, ניתן לומר כי הכ' בתחילת המילה באה להדגשה בלבד, כמו במשפט המפורסם בהגדה: "אמור לו <b>כ</b>הלכות הפסח. . . ". בית הלל מתמודדים עם הצד המשפטי בלבד, ואף זאת באופן חלקי. אפשר להפעיל הסדר זה על בסיס חלוקה כרונולוגית. עם זאת, הפתרון המוצע הוא משפטי-תאורטי. היכן יגור אותו העבד? מי יכלכל אותו בשבת? האם האדון יכול לשלחו למרחקים? האם הוא חייב במצוות כעבד או כבן חורין? ובעיקר, מה מעמדו החברתי?
<b>בית שמאי</b><sup class="footnote-marker">68</sup><i class="footnote">בדרך כלל איננו מעירים על בעיות כתיב. אך נעיר שבדרך כלל בכתב יד קופמן 'שמי' בלי א' ביבמות במשנה הקודמת פעם אחת אחת עם א' (שמאי) וכן במשנתנו. ואין אלו מעידים אלא שבסביבתו של המעתיק כבר רווח הכתיב הבבלי 'שמאי' והמעתיק השתדל לשמור על לשון רבו, אך לעתים כשל בכך.</i><b> אומרים</b> – כך (בשינויים קלים) גם ב- <b>ב</b>, <b>ו1</b>, <b>ו2</b>, <b>נ</b>, <b>מפ</b>, מ<b>פ2</b>. בחלק מעדי הנוסח חסרים דברי בית שמאי, והמשנה ממשיכה ישירות בדיון: "אמרו להם בית שמאי. . . ", והמילה "אומרים" חסרה. <b>תיקנתם את רבו ואת עצמו לא תיקנתם</b> – כפשוטם של דברים בית שמאי טוענים את אשר העלינו לעיל, אך בהתמקדות בבעיות ספציפיות. הפתרון של בית הלל הוא תאורטי, יש בו תשובה לשאלה אחת, כלכלית-משפטית, ואין בו פתרון לכלל השאלות.
<b>לישא שפחה אינו יכול</b> – כך גם ב- <b>מ</b>, <b>ו</b>, <b>א</b>, <b>ל</b>, <b>נ</b>, <b>מפ</b>, <b>מפ2</b>; לגיטין, כן בעדי הנוסח הטובים למשנתנו.<sup class="footnote-marker">69</sup><i class="footnote">ב-<b>מפ</b> כל המשנה איננה ונוספה בצד.</i> ביתר עדי הנוסח לגיטין: "אי אפשר <b>שכבר חציו בן חורין"</b>. המילים המודגשות חסרות בעוד סדרת עדי נוסח (<b>ו1</b>, <b>פ1</b>, <b>פ3</b>, <b>ר</b>, <b>ש</b>). מבחינה טקסטואלית ברור שזו הוספה לשם הסבר הלכתי. יהודי אסור לו לשאת שפחה נכרית, אלא אם כן התגיירה. <b>בת חורים אינו יכול</b> – בכמה עדי נוסח כאמור לעיל: "אי אפשר, שכבר חציו עבד" – לבת ישראל אסור להינשא לעבד. הנחה זו אינה מוסכמת על הכול. בתלמוד הבבלי מצוטטת המימרה: "דאמר רב יהודה אמר רב: לא הוזהרו כשרות להנשא לפסולין" (יבמות פד ע"ב; פה ע"א; קדושין עג ע"א). אין איסור לבת כהן להינשא לעבד משוחרר, ועל העבד אין כלל איסור. אבל כלל זה הוא בבלי בלבד, וכל העיסוק בו הוא דקדוק משפטי. ודאי שחכמים אינם יכולים להמליץ על פתרון כזה.
<b>יבטל</b> – יימנע העבד מנישואין, <b>והלא לא נברא העולם אלא לפירייה וריבייה שנאמר</b> – (ישעיהו מ"ה, יח)<b> לא תוהו</b><sup class="footnote-marker">70</sup><i class="footnote">במקרא "תהו", וכך גם תיקנו חלק מהמעתיקים. במשנה בפרט, ובספרות חז"ל בכלל, מצוטטים פסוקים רבים, רובם צוטטו מהזיכרון ונכתבו לפי כללי הכתיב המקובלים בספרות חז"ל ולא בהתאם לכתיב המקראי החסר. אין בכך עדות לנוסח הכתוב בתנ"ך, אלא לשגרת הכתיבה המהירה של המעתיקים שלא דייקו.</i><b>בראה לשבת יצרה</b> – בית שמאי מעלים את אחת השאלות המעשיות שהעלינו לעיל. חצי עבד אינו יכול להינשא. מלשון הדברים קשה להכריע האם חז"ל הגנו על זכויותיו האנושיות של חצי העבד, שמגיעה לו הזכות לחיי משפחה, או שמא הם מדגישים את חובתו הדתית להתחתן. להלן נשוב לשאלה.
עבד שלם יכול רבו להשיאו שפחה, אין עליו כל חובה לעשות כן, ועבד אין לו זכויות אנושיות (ולא חובות דתיות). אבל כחצי בן חורין יש לו חובות וזכויות ואת אלו הוא מנוע, לשיטת בית הלל, מלקיים. <b>אלא מפני תקון העולם</b> – כדי לאפשר לו להתחתן,<sup class="footnote-marker">71</sup><i class="footnote">עיינו מור, תיקון העולם. לדעתה משמעותו המקורית של המונח "תיקון העולם" הוא הסדרים בנושא פריון ואכלוס העולם.</i><b> כופין את רבו ועושה אותו בן חורים וכותב שטר על חצי דמיו</b> – השטר הוא התחייבות של העבד לשלם את חצי ערכו. העבד הוא כמובן חסר רכוש, והסיכוי שיוכל לשלם את הכסף אינו גדול. למעשה מפקיעים חכמים את חצי העבד מתחת ידי בעליו, ויש כאן ערעור מהותי על זכויות הפרט והקניין של האדון לטובת זכויות הפרט או המצווה של העבד. <b>חזרו בית הלל להורות כדברי בית שמי</b>.
הקורא את המשנה חש באי נוחות בולטת. האומנם מכל הבעיות המעשיות שהעלינו הבעיה העיקרית היא חוסר האפשרות להינשא? הרי יש בעיות דתיות חמורות יותר, וודאי שיש בעיות מעשיות חמורות יותר. אזכורה של בעיה זו דווקא יש בה הפניית זרקור יתר על תחום זה של בינו לבינה; הדגשת יתר זו ניכרת גם בסוגיות אחרות, ואחד החוקרים הגדירה כמאפיין, או אולי מאפיין מגדרי, של בית המדרש.<sup class="footnote-marker">72</sup><i class="footnote">בויארין, גוף ורוח.</i>
יש שתי אפשרויות לפרש את דברי בית שמאי שבמשנתנו. הרחבנו בכך במבוא למסכת כתובות, ונציג כאן את האפשרויות בקצרה.
1. בית שמאי אכן מדגישים שהאדם נברא לקיום מצוות. תפיסת עולמם היא תאוצנטרית, הרואה את האל במרכז, בניגוד לעמדת בית הלל האנתרופוצנטרית. לדעת בית שמאי ריבונו של עולם ניצב במרכז וכל ימות החול נועדו להוות מסגרת והקדמה ליום הקודש, ואילו בית הלל מציגים את החול כמטרת הבריאה.
במשנה שלנו בולטת עמדתם התאוצנטרית של בית שמאי. לדידם האדם נברא לקיום מצוות, ועל חציו החופשי של העבד מוטלת מצווה שאם לא ישוחרר לא יוכל למלא. כפי שהדגשנו מוטלות עליו מצוות נוספות שלא יוכל למלא, מכל מקום שאלת קיום המצוות היא הנושא המרכזי.
2. בית שמאי מדגישים את זכויות הפרט של בן החורין. טיעון זה איננו מודגש בנושאים הלכתיים אחרים, אך אין לשלול אותו.
פרייה ורבייה אכן נחשבת למצווה מרכזית. היא עומדת במרכז מחלוקת אחרת של בית שמאי ובית הלל, כמה צאצאים צריך אדם להעמיד (יבמות פ"ו מ"ו), אך לכל הדעות האדם חייב במצוות פרייה ורבייה. אין היא רק זכות אלא גם, או בעיקר, מצווה גדולה. בתוספתא נאמר: "האיש אין רשיי לשתות עיקרין שלא יוליד, והאשה אין רשאה לשתות עיקרין שלא תלד. האיש אין רשיי לישא עקרה, וזקינה, אילונית וקטנה ושאין ראויה לילד. האשה אינה רשאה להנשא אפילו לסריס" (יבמות פ"ח ה"ד). בפרטי התפיסה הרחבנו בפירושנו ליבמות שם, ובמבוא לכתובות.
המשנה שלנו ומשנת יבמות מציעות ניסוח הלכתי-משפטי וגם תאולוגי לאסטרטגיה חברתית של שימור העם והמשפחה. בחברות רבות מהווה גידול צאצאים מטרה של החברה. ברור לכול שאין שימור של החברה, המשפחה ורכוש המשפחה אלא על ידי ריבוי טבעי, על כן הצבת פרייה ורבייה בראש סולם העדיפות החברתי היא תופעה חברתית רגילה בתרבויות ובחברות שונות.
במשנתנו השיקול של הולדת צאצאים גובר על זכויות הקניין של היחיד. יתר על כן, הולדת צאצאים איננה מוצגת כחובה, אלא כזכות מוסרית של כל יצור אנוש<sup class="footnote-marker">73</sup><i class="footnote">הרי אף לעבד המשנה מציעה פתרון, "לישא שפחה".</i> וכחובה המוטלת עליו, אפילו אם הוא עבד הפטור מחלק מן המצוות.

Mishnah 14

למשנתנו מקבילה תוכנית בכלים פ"ט מ"ב ומשנה משלימה באהלות פ"ה מ"ג. שתיהן מסבירות את משנתנו אך אלו ניסוחים שונים.
<b>כלי חרס מציל על הכל כדברי בית הלל</b> – המקרה מתואר בקצרה, כמעט כחידה. אבל במקבילה באהלות ובמשנת דוגמה המנהירה את המשנה בפשטות. <b>בית שמי אומרים אינו מציל אלא על האכלים ועל המשקים</b> – שבתוכו<b> ועל כלי חרס</b> – כלי חרס (לא כלי מתכת) המצוי בתוך הכלי הגדול. אך הכלי עצמו החוסם את הטומאה טמא. הכלי מצוי ב'אוהל המת' (החדר שהמת בתוכו) והוא סגור. מה שבתוכו טהור, אך הכלי עצמו טמא. וכן אם הכלי חוסם ארובה של חדר, ובחדר גוויית מת. הטומאה יוצאת מהארובה ומציפה את הקומה השנייה. אך אם הארובה סתומה. כל מה שבעלייה טהור, חוץ מהכלי עצמו.
במשנה כלים (פ"ט מ"ב) מוצג מקרה פרטי (באותיות מודגשות בקו המשנה עצמה, הסברנו באים באותיות רגילות): "<u>חבית שהיא מליאה משקין טהורין ומניקית בתוכה"</u> – מינקת<sup class="footnote-marker">74</sup><i class="footnote">המינקת, או בכתיבים דומים, היא כאמור צינורית למציצה או יניקה ראו פירושנו לכלים פ"ט מ"ב</i> היא צינורית שבה מוצצים (יונקים) מעט ממשקה החבית (להלן), <b>"</b><u>מוקפת צמיד פתיל ונתונה באהל המת</u>" – לפי ההלכה הפשוטה המשקים טהורים וניצלים באוהל המת. השאלה היא לגבי המינקת. "<u>בית שמי אומרים החבית והמשקין טהורין ומניקית טמאה ובית הלל אומרים אף מניקית טהורה</u>" – לכאורה בית הלל מציגים עמדה משפטית ברורה, ואילו בית שמאי מבחינים בין המינקת לבין המשקים והבחנתם משוללת יסוד משפטי. <u>"חזרו בית הלל להורות כדברי בית שמי"</u> – על רקע ההסבר הקודם קשה להבין למה חזרו בהם בית הלל. ברם, דבריהם מובנים לאור משנת אהלות הקרובה למשנת כלים: "ארובה שבין הבית לעליה וקדרה נתונה עליה ונקובה בכונס משקה, בית שמאי אומרים הכל טמא. ובית  הלל אומרים, הקדרה טמאה ועליה טהורה. רבי עקיבא אומר אף הקדרה טהורה. היתה שלימה<sup class="footnote-marker">75</sup><i class="footnote">כפישה (סוג כלי חרס) המצויה על פי ארובה והיא בין הקומה הראשונה לעליית הגג או לקומה השנייה.</i> בית הלל אומרים מצלת על הכל" – כלי החרס טהור כי הוא שלם וסגור, ולכן גם מציל; "בית שמי אומרים אינה מצלת אלא על האוכלים ועל המשקים ועל כלי חרס" (פ"ה מ"ב-מ"ג) – אוכל ומשקה וכלי חרס הנמצאים בכלי חרס גדול, אינם טמאים, אבל אם הכלי הגדול הוא כלי מתכת, הכול טמא. . יתר על כן דברים אחרים (לא אוכלים ולא כלי חרס) אלא בגדים או חפצים אחרים טמאים. וכן כמובן המינקת הנזכרת במשנת כלים, וכן קובעים בית שמאי שרק מה שבתוך הכלי ניצל. כלומר אם הכלי הסגור חוסם את המעבר מחדר לחדר או מחדר שבו המת נמצא לעליה. משנת אהלות על כל פנים עוסקת במקרה זה שלארובה ובה כלי חרס. סביר לפרש שכוונת בית שמאי היא שכל מה שבקדרה טהור, אפילו אוכלים ומשקים, אבל העלייה עצמה טמאה.
שתי המחלוקות (על כלי נקוב ועל כלי שלם) תמוהות, ואף לא ברור למה חזרו בית הלל להורות כבית שמאי בעוד שרבי עקיבא סובר שאפילו קדרה נקובה מצילה על הכול, הרי רבי עקיבא מקל יותר מבית הלל והנה בית הלל עצמם חזרו בהם וקיבלו את עמדת בית שמאי. כיצד זה רבי עקיבא מקבל את שיטתם, ואף מקל יותר ממנה? הם חזרו בהם מדין כלי חרס שלם, ורבי עקיבא סבור שאף כלי חרס נקוב 'מציל את הכל' והוא עצמו טהור. בעל "משנה ראשונה" לאהלות מציע שהמחלוקת במשנה הראשונה (כלי חרס שלם) נסובה סביב השאלה של מהות הטומאה בכונס משקה. לדעתו זו רק טומאה מדרבנן, ומדאורייתא המידה היא "מוציא זיתים", והשאלה היא האם כלי שטמא מדרבנן מציל. הסבר זה נוגד את התוספתא שממנה משמע שבקדרה המשמשת לאוכלין גם קדרה הנקובה כדי "מוציא זיתים" מטמאת<sup class="footnote-marker">76</sup><i class="footnote">תוספתא אהלות פ"ה ה"ט, עמ' 602, וראו פירושנו לאהלות פ"ה מ"ב.</i>. מעבר לכך, כל האבחנה בין טומאה מהתורה לטומאה מדרבנן נראית כ"טריק משפטי" ואינה מבוססת. הסבר זה גם אינו מסביר את המחלוקת במשנה הבאה. רע"ב מהלך בדרך דומה: את בית שמאי הוא מסביר כמו שהצענו; את בית הלל הוא מסביר שהאיסור על הקדרה הוא סתם חומרא בעלמא, ולכן היא מצילה על הקדרה, ולדעת רבי עקיבא חומרה זו אינה קיימת. ברם ההלכה של "כונס משקה" מוצגת כהלכה לכל דבר ולא כחומרא בעלמא, או "מדרבנן".
חומרא בעלמא גם היא ניסוח מעודן למה שאנו מכנים "נימוק לא משפטי" או "חרדת הטומאה". אנו מדגישים זאת כפי שהדגשנו גם את פירוש בעל "משנה ראשונה" במשנה הקודמת, רק כדי להראות שלא רק אנו נזקקים לנימוקים שמחוץ למערכת המשפטית. כל פרשן השומר באדיקות על אמות המידה המשפטיות נתקל, בתחום הטהרה, בהלכות שאינן הולמות את המערכת המשפטית ולכן נזקק לנימוקים חוץ-משפטיים, ואותם הוא מכנה בדרך המעודנת שבחר. אנו רואים בנימוקים הבלתי-משפטיים חלק מדרך המלך של ההלכה, ולכן איננו נזקקים לניסוחים "מעודנים".
במשנת עדיות בלבד מופיעה ההנמקה של בית שמאי. מתברר מההנמקה שזו אינה חומרה בעלמא, אלא חומרה המבוססת על המצב החברתי.
<b>אמרו להן בית הלל מפני מה</b> – למה אתם (בית שמאי) מציגים עמדה שאיננה לכידה.
<b>אמרו להן</b> [<b>בית</b>]<b> בית שמי מפני שהוא טמא על גב עם הארץ ואין כלי טמא חוצץ אמרו להן בית הלל והלא טיהרתם אכלים ומשקין שבתוכו אמרו להן בית שמי כשטיהרנו אכלים ומשקים ש</b>[<b>ה</b>]<b>בתוכו</b> [<b>ל</b>]<b>עצמו טיהרנו אבל כשטיהרתה את הכלי טיהרתה לך ולו חזרו בית הלל להורות כדיברי בית שמי</b> – כלי החרס שייך לעם הארץ, והוא סגור (מוקף בצמיד פתיל). בית הלל אומרים שהוא מציל על הכול מתוך גישה משפטית, הרי כלי צמיד פתיל אינו מקבל טומאה, וממילא מה שבתוכו טהור. בית שמאי מטהרים רק אוכלים ומשקים או כלי חרס, כלומר את המוצרים שלא ניתן לטהר, אבל כלי מתכות שניתן לטהר בטבילה טמאים. בית הלל מקשים על ההיגיון המשפטי שבהלכה זו, והתשובה של בית שמאי איננה בתחום המשפטי אלא בתחום הציבורי-פוליטי. הקדרה שייכת לעם הארץ (דבר שלא נאמר בתחילה). כאשר מטהרים אוכלים, מטהרים את האוכלים של עם הארץ והוא ממילא אינו מקפיד על טהרה. אבל אם נטהר גם את כלי המתכת הרי שהם ישמשו גם לעם הארץ וגם לחברים, ובית שמאי תובעים שלפני השימוש יטוהרו.
בדרך זו יש להסביר גם את משנת אהלות וכלים. האוכלים טהורים שכן עם הארץ יאכל אותם בטהרה, אבל המינקת תשמש עוד פעמים רבות, וגם חברים ישתמשו בה, לכן נדרש החבר לטהר אותה.
בבלי חגיגה כב ע"ב מובאת משנתנו ומובא גם טעמם של בית שמאי. אבל במקבילה בתוספתא אהלות הטיעון הרבה פחות ספרותי והרבה פחות ציורי, ובעיקר הוא מוסב לא על המקרה שלנו אלא על מקרה אחר.
כמו במקרים רבים של מקורות מקבילים בחלקם ניתן לקרוא את שני המקורות בצורה <u>מפלגת</u>, המדגישה את ההבדלים ביניהם. ניתן וצריך גם לקוראם בצורה <u>מלכדת</u>. נפתח בצורה המלכדת. מה היה המעשה בדיוק? ברור מניסוח הבבלי שמדובר על המקרה של תוספתא אהלות, אישה שלשה בבצק. ההלכה מאפשרת לה להמשיך בעבודה מבלי שהבצק יטמא. עד שסיימה את העבודה. לאחר מכן אם נגעה בבצק הוא טמא, שכן הוכשר לקבל טומאה. לכאורה הטעם הוא הכשר טומאה. אבל למדים אנו שזו רק עמדת בית שמאי. לדעת רבי יהושע הסבר זה אבסורדי, ('בושני בכם בית שמאי'). אבל אחד מתלמידי בית שמאי מסביר לרבי יהושע ומתברר שטעמם של בית שמאי אינו הכשר טומאה, אלא הוא הסבר חברתי. מתברר גם שההסבר החברתי מוסב על המקרה שהבאנו בכלי חרס המציל (עדיות). ההסבר מובן יותר בנוסח הבבלי. הכלי עצמו החוצץ מהטומאה טמא, ובעצם צריך היה שלא להציל. אבל עם הארץ איננו שומע לדברי חכמים. לדידו הכלי שלו טהור, לכן ויתרו חכמים ומנחים את עם הארץ שהמאכלים בפנים טהורים, ומנצלים את 'בורותו' לקבוע שהכלי עצמו טמא. בעצם אם הכלי החיצוניטמא הכל טמא (תוכנו והכלי), ואם הכלי טהור, הכל טהור (התוכן והכלי עצמו). אבל עם הארץ מסרב לקבל שהכלי טמא מלכתחילה. לכן מוותרים לו על התוכן ומגדירים אותו כטמא, ואילו על הכלי מנחים אותו שהוא טהור וגם עם הארץ מקבל שטומאת מת פגעה בכלי.
הנימוק השני שאיננו בתלמוד הבבלי הוא שאוכל שבכלי שייך ממילא לעם הארץ. עם הארץ יאכלנו בטומאה שכן הוא עצמו טמא. אבל הכלי עומד לעצמו ואם נקבע שטהור, גם חברים, שומרי טהרה, ישתמשו בו. לכן נקבע שהמאכלים טהורים (כביכול, כלומר עם הארץ יחשוב שהם טהורים) והכלי טמא. רבי יהושע קיבל את טעמו של התלמיד וזו שאמרה משנתנו הודו בית הלל לבית שמאי. הבבלי נמנע מהסבר זה, שכן אין הוא מסביר למה 'כלי חרס שבתוכו טמא'. אם כן הבבלי מקבל את ההסבר החברתי אך דורש שגם יתאים במלואו מבחינה משפטית.
הקריאה המפלגת תבחין בין העיבודים של הסיפור. הבבלי מדגיש את 'חזרתו בתשובה'של רבי יהושע, הביטוי 'עצמות בית שמאי' שהוא ספרותי, הופך לסיפור מעשה. הבבלי יותר ברור ואחיד מבחינה משפטית. ובעיקר הבבלי מֵסב את הסיפור על ההלכה שלפניו בחגיגה, והתוספתא מֵסבה אותו על המשנה הקודמת, אך מתוכן דברי בית שמאי ברור שמדובר במקרה של משנת עדיות. הנימוקים למשנתנו הועברו אפוא לנושאים קרובים, וכך איבדו מחריפותם ודיוקם. המילים בתוספתא "לגין טמא. . ." מעידות שהנימוק של בית שמאי נאמר גם על מקרה אחר. אם כן נימוק נקודתי של בית שמאי הוסב (גם) על מקרים קרובים (גם בתוספתא וגם בבבלי), ואולי אמרו בית שמאי את דבריהם רק בחלק מהמקרים.
קשה לדעת עד כמה הנימוק של ה'תלמיד' מקורי. יורשה לנו להעז ולומר שבית שמאי מטהרים את מה שאפשר לטהר. דרישתם לטהרה היא חומרה יתרה, ולשיטתם לא ייגרם כל נזק אם החפצים יטוהרו ליתר ביטחון. אבל אוכלים ומשקים וכן כלי חרס אי אפשר לטהר, ואם יוחלט שהם טמאים ייפסלו לשימוש, ואת זאת אין בית שמאי תובעים. להערכתנו נימוק זה מצטרף לנימוקם של בית שמאי כפי שהוא במשנה. לו היה הנימוק במשנה בלבדי, הרי שגם בכלי החרס יש חשש שישתמשו אחרים (חברים) והיה צריך לטמאם. ההלכה מבטאת את עומק הבידול של חברים ואת ההחמרה בדיני טהרה. חברים לא ישתמשו בכלי חרס של עם הארץ בכל מקרה, שכן יש חשש שנטמא, ואם יקבלו ממנו כלי מתכת, גם אם הוא בחזקת טהרה, לא ישתמשו בו ללא טבילה נוספת ליתר ביטחון.
במשנת כלים ואהלות הרחבנו בדיון על הנימוק של המשנה, ועל המדיניות ביחס לעמי הארץ.
יש דמיון חיצוני בסגנון ובמינוח בין משנת אהלות לבין משנת עדיות, דמיון המלמד כי שתיהן עוסקות באותו נושא. עם זאת, הפירוש מחייב להכניס למשנתנו תכנים שאין בה. לא נאמר במשנתנו שהכלי הוא של עם הארץ (כלומר כלי טמא מבחינת החברים שומרי הטהרה). יתר על כן, משנת אהלות קשה, הרי אם מדובר בכלים או אוכלים של עם הארץ הם טמאים, ללא קשר למת שבחדר התחתון ולטומאה בעלייה, אם כן מה החידוש? על כן אולי יש לפרש את משנתנו (עדיות) ואת משנת אהלות ללא תלות בעם הארץ. כפי שהסברנו. אוכלים, משקים וכלי חרס טמאים משום שאין להם טהרה, ואם נטמאים ייפסלו לשימוש. כלי מתכת, לעומת זאת, ניתן לטהר ואם תיגזר עליהם טומאה (מתוך חומרה יתרה) יהיה הנזק מזערי, בעל הבית יטהר אותם כנדרש והנזק יסתיים.<sup class="footnote-marker">77</sup><i class="footnote">בפירוש המשנה באהלות ומקבילותיה נדון בפירושנו למשנת אהלות. את הפתרון המלא של כל המשניות משלים בעל תוספות יום טוב על בסיס המשנה באהלות פ"ה מ"ד, וראו שם שם.</i>
כפועל יוצא מהסברנו משתמע שההסבר העיקרי לשיטת בית שמאי איננו הנימוק שבמשנת עדיות אלא הנימוק של האפשרות להחמרה בטהרה ללא נזק כלכלי קשה. נמצאנו למדים שהטיעונים אינם של בית שמאי עצמם אלא של חכמים מאוחרים (תלמידיהם) שהדגישו מרכיבים מעט אחרים. לחילופין אפשר לקבל את ההסבר שבמשנת עדיות כפשוטו, וגם במשנת אהלות הקדרה הסותמת את הארובה חשודה כטמאה משום שהיא של עם הארץ. על כל פנים ההנמקה החברתית-כלכלית אינה מופיעה במשנה, ובמבוא לאהלות הערנו שזו דרכה של המשנה שלא לתת נימוקים חברתיים וליצור מצג שהמשפט הוא גשר הברזל ההלכתי היחיד. גם ממשיכי המשנה עד ימינו עמלו להציג תמונה זו, ואכן הצליחו להשרישה בציבור.
אף שבית הלל חזרו בהם הרי שהתוספתא, ואולי גם המשנה (לפי הרמב"ם), מהלכות בשיטת בית הלל והמינקת טהורה בצמיד פתיל. מבחינה כרונולוגית משנתנו משקפת לכל המוקדם את המשך דור יבנה, לאחר שבית שמאי כבר אינם פעילים, נותר מהם רק 'תלמיד' ורבי יהושע מדבר על בית שמאי כמתים (עצמות בית שמאי). אין בדברים שלילה של האפשרות שהמשנה מאוחרת יותר ומספרת את הסיפור על רבי יהושע שהתחולל בשנים עברו, וכבר הפך למיתוס.
המשנה בכלים מפרידה בין שתי משניות העוסקות בחפץ טמא שנמצא בנחושתו של תנור (מ"א), או מתחת לנחושתו (מ"ג), לפיכך מיקומה של המשנה שם (הכלים) מצריך בירור. ייתכן שהיא הובאה משום שיש בה מתקן המושחל במגופה של חבית, ובמשנה הקודמת מדובר בחפץ טמא הנמצא במגופה. חיבור זה מאולץ למדי, וקשה. לדעתנו לעתים אכן אין קשר בין משנה לחברתה, והיא מובאת או במגמה להפריד בין נושאים דומים אך שונים או שפשוט לא היה לעורך מקום טוב יותר לשבץ את המשנה ושיבצה על סמך דמיון חיצוני מקרי ומזערי. נראה אפוא שהמשנה בכלים איננה במקומה והיא הובאה כנראה ממסכת עדיות, אך לא כמקבילה צורנית אלא כדוגמה לכלל שבמשנת עדיות.
משנת אהלות מפורשת ממשנת כלים אך פחות מפורטת ממנה. היא נראית כהעברה ממשנת עדיות אך לא העברה כצורתה הספרותית אלא בנוסח שונה. אין אפוא קשר ספרותי בין המשניות וכל אחת שנתה בדרכה, אבל כל המשניות באו מאותו בית מדרש, ואחת מסבירה את השנייה.
אלו כל המקרים שבהם חזרו בית הלל להורות כבית שמאי, ארבעה דברים בלבד. קשה לראות בכך מגמה, או תכונה קבועה.

Chapter 2



Mishnah 1

למשנתנו מקבילה מלאה בפסחים פ"א מ"ו<b>.</b> שם היא מופיעה במסגרת דיון על שריפת תרומה בערב פסח, שהיא אחת העדויות של החכם. ברור שמשנת פסחים תלויה בעדיות שכן אחרת לא הייתה מביאה את כל העדויות. ובכלל הסגנון "ארבע דברים. . ." הוא סגנון של מסכת עדיות.
המשנה עוסקת בדיני בשר שנטמא, ובעיקר בשרפתו. משנת כלים פ"א מחלקת את הטומאות לשתים עשרה דרגות,<sup class="footnote-marker">1</sup><i class="footnote">אחד עשר או שנים עשר אבות טומאה מנויים במשנה , כלים פ"א מ"א. ראו הקדמת הרמב"ם לסדר טהרות, כפי שעיבדה בעל מלאכת שלמה. הסבר שיטתי וברור נמצא בהקדמת בעל תוספות יום טוב לסדר טהרות; הוא מזכיר כתב יד של פירוש מהר"ם מרוטנבורג למשנת טהרות. סיכום מסודר של ההלכות מצוי בחיבור "יבקש דעת", שהוא מעין הקדמה לסדר טהרות של בעל תפארת ישראל.</i> אבל בפועל הבחינו חכמים בשלוש דרגות טומאה עיקריות: הטומאה, אב הטומאה וולד הטומאה. <u>אבי אבות הטומאה</u> הוא המת עצמו, או חלקים ממנו – אלו טמאים מגופם ומטמאים גם ב"טומאת אוהל" (אם שהה אדם עם המת תחת כיסוי גג הוא נטמא). בספרות הראשונים הטומאה עצמה מכונה "אבי אבות הטומאה" (רש"י לשבת סו ע"א, לפסחים יד ע"ב ועוד). <u>אב הטומאה</u> הוא מי או מה שנגע בטומאה, או השרץ והנבלה שהם טמאים בגופם.<sup class="footnote-marker">2</sup><i class="footnote">הגדרות נוספות של אב הטומאה מצויות במשנה , כלים פ"א מ"א.</i> חפץ או אדם שנגע באב הטומאה הוא <u>ולד הטומאה</u>, ומי שנגע בוולד הטומאה טמא טומאה קלה בלבד. הבבלי קובע בפשטות שאינו טמא מהתורה, אך מדברי סופרים חייבו אותו טבילה (בבלי, יד ע"ב-טו ע"א), אבל בירושלמי יש מחלוקת בדבר האם ולד הטומאה מטמא מדבר תורה או מדבריהם (שקלים פ"ח ה"ג, נא ע"ב; מעשר שני פ"ג ה"ח, נד ע"ב). מכל מקום, חכמים סברו שטומאת מה שנטמא בוולד הטומאה היא טומאה קלה (ספרא זבים פרק ה הי"א, עז ע"ב). משנת סוטה (פ"ה מ"ב) מביאה דרשה להלכה זו, אך גם מעידה שלא הדרשה יצרה את ההלכה אלא זו הייתה כבר לפני כן. רביעי לטומאה לא מטמא כלל, אך בכל זאת נקבע שהוא מטמא משקים: "מטמא חברו וחברו חברו אפילו הן מאה" (תוספתא טבול יום פ"א ה"ג, מהד' צוקרמאנדל עמ' 684).
את הטומאה עצמה אי אפשר לטהר, שכן טומאתה מגופה; אב הטומאה מחייב שבעה ימי טהרה וטבילה בימים השלישי והשביעי;<sup class="footnote-marker">3</sup><i class="footnote">היו דעות שיש לטבול גם בימים נוספים, אך אלו נדחו מההלכה הרווחת במקורותינו.</i> ולד הטומאה טמא יום אחד וחייב טבילה בערב ("הערב שמש"), ומי שנגע בוולד הטומאה חייב בטבילה ואינו צריך לחכות עד הערב. במקביל נעשה שימוש במערכת מונחים מקבילה: "ראשון לטומאה" שהוא מקביל לאב הטומאה, ו"שני לטומאה" שהוא מקביל לוולד הטומאה (משנה, אהלות פ"א מ"א-מ"ג).
<b>הטומאות העיקריות</b>
מדרגת הטומאה
 | הגדרה
 | מי שנגע<sup class="footnote-marker">4</sup><i class="footnote">לאו דווקא נגע, אלא נטמא באחת הדרכים המנויות בטבלה.</i> בו
 | אורך הטומאה
 | דרכי הטומאה
(אבי אבות) הטומאה עצמו | המת | טמא כאב טומאה | לעולם | אוהל, מגע, משא וכו'
אב הטומאה (ראשון) | שרץ, נבלה, נידה וכו' | מי שנגע במת | טמא כוולד טומאה | לעולם | שבעה ימים | מגע, משא
ולד הטומאה (שני)
 | מי שנגע באב הטומאה
 | טמא מדברי סופרים<sup class="footnote-marker">5</sup><i class="footnote">ראו פירושנו לשקלים פ"ח מ"ו, ושם יש דיון מה מקור ההלכה בדבר טומאת ולד הטומאה. אם יזכנו החונן לאדם דעת נרחיב בכך בפירושנו לסוטה פ"ה מ"ב.</i>
 | יום אחד וטובל בערב
 | מגע, משא
שלישי לטומאה
 | מי שנגע בוולד הטומאה
 | טהור<sup class="footnote-marker">6</sup><i class="footnote">טמא לקודש, ולא נרחיב בכך.</i>
 | יום אחד
<b>רבי חנניה סגן הכהנים העיד ארבעה דברים </b>– רבי חנניה חי בראשית דור יבנה. הוא קובע שאין לטבול בתשעה באב, ומנמק: "כדיי הוא ביתו של אלהינו שיאבדו עליו הכהנים טבילה אחת".<sup class="footnote-marker">7</sup><i class="footnote">ירושלמי ביצה פ"ב ה"ב, סא ע"ב; פסיקתא רבתי כט, עמ' קלו ע"ב; בבלי, תענית יג ע"א ועוד.</i> אם כן ברור שחי לאחר החורבן. הוא מכונה תמיד "רבי", והדבר מעיד שפעל בדור יבנה, שכן התואר "רבי" חודש רק בדור יבנה וחכמי הבית לא נקראו רבי.<sup class="footnote-marker">8</sup><i class="footnote">כגון הלל ושמאי, שמעיה ואבטליון ועוד.</i> רבי חנינה אף העיד בפני חכמי יבנה על פרטים מספר מעבודת המקדש, ומשנתנו היא אחת מן העדויות הללו. רבי חנינה עוד הספיק לעבוד במקדש והוא מספר פרטים רבים על סדרי עבודת ה' במקדש,<sup class="footnote-marker">9</sup><i class="footnote">משנה , שקלים פ"ד מ"ד; מנחות פ"י מ"א; עדיות פ"ב מ"א ועוד.</i> ואף על עבודתו האישית שם.<sup class="footnote-marker">10</sup><i class="footnote">משנה , שקלים פ"ו מ"א; זבחים פי"ב מ"ד ועוד. בתנחומא תצוה ג הוא מספר על נסי המקדש, והקטע חסר בתנחומא בובר. מן הראוי להעיר שבמקורות ארץ ישראל יש פחות הד לנסים שנעשו במקדש.</i> כבר אביו נשא תפקיד בכיר במקדש.<sup class="footnote-marker">11</sup><i class="footnote">משנה , זבחים פ"ט מ"ג; תוספתא, שם פ"ט ה"ה, מהד' צוקר מאנדל עמ' 493 ועוד.</i> הכינוי "סגן הכהנים" מצביע על תפקיד בכיר שנשא במקדש. הסגן הוא כנראה המשנה לכוהן הגדול (משנה, סוטה פ"ז מ"ז; יומא פ"ז מ"א),<sup class="footnote-marker">12</sup><i class="footnote">גם המדרש מבין כך את המונח ומספר שבזמן שמשה מילא את תפקידי הכהונה היה סגן לאהרן. ראו ספרא, צו מכילתא דמילואים, פרשתא א, ו, ל ע"א-ע"ב. המדרש מביא את דברי רבי חנינה בתוספתא יומא פ"א ה"ד שהסגן היה ממלא את תפקיד הכוהן הגדול, "שאם אירע בו פסול בכהן הגדול נכנס ומשמש תחתיו", בבלי, סוטה מב ע"א. מכל מקום אם נפל פסול בכוהן הגדול ערב יום כיפור היה נבחר כוהן אחר ולא הסגן מילא את מקומו, כך לפי דברי חכמים שם, וכך יוצא אף מהסיפור על שמעון בן קמחית שנפסל לכהונה ומינו את אחיו תחתיו (תוספתא יומא פ"ג ה"כ; ירושלמי פ"א ה"א, לח ע"ד ומקבילות), וראו דיוננו במשנה יומא (פ"א מ"א). גם כשנרצח הכוהן הגדול בחרו הקנאים כוהן גדול חדש אחר, ולא מינו את הסגן לתפקיד הרם (תוספתא יומא פ"א ה"ו ומקבילותיה; מלח', ד 155). נראה אפוא שהסגן היה שני לכוהן הגדול בפועל, אך לא מועמד טבעי להחליפו. יש מקום להשערה שהסגן היה מעין נציג של הפרושים בהנהגת המקדש, ולכן גם לא היה לו סיכוי להתמנות לכוהן גדול. ראו על כך עוד במבוא למסכת שקלים.</i> וייתכן שגם אביו מילא תפקיד זה. יש מקום להשערה שתפקיד הסגן היה מסור, באורח מסורתי, לנציג הפרושים, ועל כל פנים רבי חנינה ודאי שהיה פרושי. המדרש המאוחר מזהה את הסגן עם "סכולוסטיקי" (שיר השירים רבה, ז א [ט]), כלומר עם המלומד/חכם, ואולי יש בכך הד לקשריו עם חכמים. הבבלי מזהה את הסגן עם הממונה שניהל את עבודת היום-יום במקדש (סוטה מב ע"א; סנהדרין יט ע"א); דומה שזו הפרזה, שכן הממונה היה פקיד נמוך למדי, והסגן מצטייר כשני לכוהן הגדול (משנה, יומא פ"ג מ"ט). במונח 'העיד' המופיע גם במשנה ג דנו במבוא.
<b>מימיהם שלכהנים לא נימנעו מלשרוף את הבשר שניטמא בוולד הטומאה עם הבשר שניטמא באב הטומאה</b> – רבי חנינה מספר על הנוהג בפועל, וממנו לומד הלכה. כאמור, לא כל הטומאות שוות. מזון שנגע במת או באב הטומאה, כלומר במת או בשרץ וכיוצא באלו, טמא שבעה ימים, אך כשחפץ אחר נוגע באותו חפץ הוא טמא רק יום אחד. אב הטומאה הוא הדבר הטמא עצמו (שרץ וכו'),<sup class="footnote-marker">13</sup><i class="footnote">אב הטומאה הוא גם מה שנגע באבי אבות הטומאה (במת עצמו). נמצאנו למדים שאב הטומאה הוא לעתים טומאה בעצמו ואינו יכול להיטהר, ולפעמים חפץ היכול להיטהר.</i> וולד הטומאה הוא החפץ שנגע באב הטומאה. אוכל שנטמא אי אפשר לטהרו, ובשר קודשים שנטמא צריך כמובן לשרוף. מבחינה זו אין הבדל בין בשר שנטמא באב הטומאה ובין בשר שניטמא בוולד הטומאה. <b>אך על פי [ש]מוסיפין לו טומאה על טומאתו</b><sup class="footnote-marker">14</sup><i class="footnote">הנוסח לפי ההשלמות שבשולי כתב יד קופמן.</i> – דינו של הבשר לשרֵפה, אך בעת השרפה נטמא הבשר שנטמא קלות בצורה קשה יותר. לכך אין ההלכה (או הכוהנים) חוששים, ולכן שרפו את כל סוגי הבשר יחדיו. הירושלמי (כז ע"ד) מתחבט האם ההבדל בין שני סוגי הבשר נובע מרמת הטומאה, או מכך שוולד הטומאה אסור רק מדרבנן. לפי ההסבר השני הרי שבשרפה משותפת מטמאים את מה שטמא רק מדרבנן בטומאה מן התורה. הבבלי (יד ע"א) מעדיף את ההסבר השני ואינו מביא את הראשון.<sup class="footnote-marker">15</sup><i class="footnote">הבבלי מעדיף אבחנות משפטיות חדות וברורות, ולכן ברור מדוע העדיף את הפירוש השני. הבבלי אף מוסיף על ההסבר שוולד זה הוא שלישי לטומאה.</i> מבחינה משפטית זהו הבדל ברור וחד יותר, אם כי מבחינה מעשית אין הבדל בין שני הפירושים.
דברי רבי חנינה נמסרים כאן כעדות ובפסחים כמימרה רגילה, ממשנתנו זו משמע שהגבול בין סתם מימרה ובין עדות לא היה חתוך, ולעתים אותה מימרה מופיעה פעם אחת כהלכה רגילה ובמקבילה כעדות, ונראה שחכמים לא ייחסו חשיבות להבחנה בין השתיים.<sup class="footnote-marker">16</sup><i class="footnote">משנה , עדיות פ"ב מ"א; שקלים פ"א מ"ד, וראו דיוננו שם.</i>
<b>הוסיף רבי עקיבה מימיהם שלכהנים לא נימנעו מלהדליק את השמן שניפסל ביטבול יום</b> – שטומאתו קלה. טבול יום הוא מי שטבל בין השמשות. בשעת ביניים זו הוא טמא טומאה קלה. כלומר הוא טמא לקודשים ולתרומה, או טהור לחולין ולמעשר שני. מעמדו מעמד ביניים ומסכת טבול יום מבררת את דרכי היישום של קביעה זו. בין השאר עד רדת הלילה הטובל מנוע מלהיכנס אל הקודש. <b>בנר שניטמא בטמא מת</b> – שהוא טמא טומאת אב הטומאה. <b>אף על פי מוסיפין</b><sup class="footnote-marker">17</sup><i class="footnote">בפסחים המעתיק תיקן <u>'ש</u>מוסיפין' וכך גם בחלק מעדי הנוסח כאן בלא ש'.</i> <b>לו טומאה</b> – זמנית<b> על טומאתו</b> – הקיימת.
שמן שנטמא אסור באכילה, אך מותר בהנאה ונהגו להדליקו ולהשתמש בו למאור. טבול יום הוא טומאה קלה המקבילה לוולד הטומאה. מותר, אפוא, להדליק שמן שניטמא בטומאה קלה יחד עם שמן, <b>בנר שניטמא בטמא מת אף על פי [ש]וסיפין לו על טומאתו</b> – שנטמא באב הטומאה. "אב הטומאה" הוא מונח מקביל ל"טמא מת". רבי עקיבא מוסיף לעדותו של רבי חנינה, ולכאורה הוא מוסר עדות עצמאית על נוהגם של כוהני המקדש, אלא שאין הדבר כן. רבי עקיבא היה מזקני דור יבנה ונהרג בגזירות הדת בשנים 135-132. האגדה מספרת שהיה בן מאה ועשרים, אך זו אגדה בלבד, ומטרתה להציג כמה מגדולי ישראל (הלל, רבן יוחנן בן זכאי ורבי עקיבא) שמילאו את מקומו של משה ונפטרו בני 120 כימי משה.<sup class="footnote-marker">18</sup><i class="footnote">ספרי דברים פיסקא שנז, עמ' 429; בראשית רבה פרשה ק, עמ' 1294 ועוד.</i> אין ספק שבמותו היה רבי עקיבא זקן, בן גילם של רבי אלעזר בן עזריה ורבי טרפון, אבל רבי טרפון מוסר מסורות מימי הבית, ואילו מרבי עקיבא לא נשמרה שום הלכה או מאורע מימי הבית, להוציא את ההלכה שבמשנתנו.<sup class="footnote-marker">19</sup><i class="footnote">עמד על כך בהרחבה רבה רוזנטל, מסורת.</i>
כידוע החל רבי עקיבא בלימודיו רק בגיל מאוחר. המסורת על עבודתו אצל כלבא בן שבוע, מעשירי ירושלים, אפופה אגדה ומאוחרת, אך הידיעה על ייחודו כמי שהחל ללמוד בגיל מאוחר חוזרת במקורות רבים, וקשה להטיל בה ספק.<sup class="footnote-marker">20</sup><i class="footnote">ספראי, ר' עקיבא, עמ' 18-9.</i> מכל מקום, רבי עקיבא אינו מוסר דבר בשמו של רבן יוחנן בן זכאי, והחל בלימודיו רק אצל תלמידיו, רבי אליעזר ורבי יהושע. על כן קשה להניח שבמשנתנו הוא מוסר מסורות שראה בעיניו אצל כוהני המקדש. דבריו במשנתנו הם אפוא מסקנה מדברי רבי חנינה,<sup class="footnote-marker">21</sup><i class="footnote">המשפט המושם בפי רבי עקיבא "מימיהם של כהנים" אינו מלמד על עדות, אלא זו שגרה מדברי רבי חנינה סגן הכהנים. בעל מלאכת שלמה למשנה זו כבר הבחין במוזרותו של המשפט, אך אין צורך בשינוי הנוסח שהוא מציע.</i>  אך הם גם בבחינת צעד נוסף. רבי חנינה דיבר על שריפת בשר, וזמן קצר לפני השריפה נטמא הבשר בטומאה חמורה יותר. רבי עקיבא מדבר על שמן האסור באכילה, אך מותר בהנאה. שריפת השמן אינה רק ביעורו אלא גם ניצולו; לפי רבי עקיבא מותר, אפוא, לטמא את השמן בטומאה חמורה יותר, גם במהלך שימוש רגיל בו, אם כי גם הוא אוסר, מן הסתם, לטמא סתם שמן טהור, אפילו זמן קצר לפני שריפתו.
התלמודים, ובעקבותיהם פרשני ימי הביניים, דנו ארוכות בטיב הטומאה שמדובר בה, וניסו לומר שרבי עקיבא מוסיף שמותר לשרוף יחדיו לא רק שני לטומאה עם ראשון לטומאה (אב הטומאה), אלא גם שלישי לטומאה עם ראשון לטומאה. הבדל זה לא נאמר במפורש במשנה, ולפי פירושנו אין צורך בהבחנה נוספת זו. מעניין הוא חילוף המונחים מ"וולד הטומאה" ל"טבול יום", ומ"אב הטומאה" ל"טמא מת".
דבריו של רבי חנינה נמסרו כעדות לפני חכמים בדור יבנה, כך הם מובאים במשנתנו. העדות הראשונה מקבילה למשנת פסחים, ורבי עקיבא מגיב שם כמו במשנת פסחים שלנו; על העדות השנייה מגיב רבי עקיבא, ומסיק מדבריו מסקנה עקרונית. על העדות השלישית מגיבה סתם המשנה, ומסיקה מסקנה הלכתית עקרונית. על העדות הרביעית אין כל תגובה. נראה, אפוא, שהסגנון של תגובה לעדות אופייני לעדויות של רבי חנינה סגן הכהנים, אף שהיא נדירה במשנת עדיות. מכאן שהעורך של מסכת פסחים ליקט את משניות ז-ח ממשנת עדיות, או מקובץ קדום אחר שכלל את עדויותיו של רבי חנינה סגן הכהנים. הבבלי מצטט ברייתא שמובאים בה דברי רבי חנינה בלשון: "כשהעידו רבותינו. . . ", ואף זו ראיה לכך שדברי רבי חנינה נאמרו במקורם כעדות לפני חכמי יבנה, במסגרת סדרת העדויות שהשתמרה במסכת עדיות.
במשנת פסחים תוספת מאוחרת, לפחות מימי דור אושה: "אמר רבי מאיר מדבריהם למדנו ששורפים תרומה טהורה עם הטמאה בפסח<sup class="footnote-marker">22</sup><i class="footnote">ראו בעל מלאכת שלמה על אתר. מכל מקום, הבחנה זו אינה תופסת מקום בהמשך הסוגיה, ולדברי רבי יוחנן בירושלמי במקרה זה יסכים רבי יוסי עם רבי מאיר, כפי שהראה בעל מלאכת שלמה.</i>". בעקבות רבי מאיר דיון תנאי שלם בקביעה זו. ביררנו את הדברים בפירושנו לפסחים (פ"א מ"ט), והם קשורים לגוף השאלה הנדונה שם בפסחים, והם אינם אצלנו. זו עדות ברורה למדי שמשנתנו עדיות לא נקטה מפסחים, שהרי לו היה כך הייתה מוסיפה את דברי רבי מאיר.

Mishnah 2

למשנתנו מקבילה בזבחים פי"ב מ"ד. המשנה בזבחים מתחילה (נוסח כי"ק): "כל הקדשים שאירע בהם פסול קודם להפשיטן אין עורותיהן לכהנים לאחר הפשיטן עורותיהן לכהנים". על כך מגיב רבי חנינא סגן הכהנים.
<b>אמר רבי חנניה סגן הכהנים מימיי לא ראיתי עור יצא לבית השריפה.
אמר רבי חנינא סגן הכהנים</b> – על דמותו של רבי חנינא ותוארו עמדנו לעיל (מ"א), <b>מימיי לא ראיתי עור יצא לבית השריפה</b> – אלא הכוהנים זכו בו. <b>אמר רבי עקיבה מדבריו למדנו שהמפשיט את הבכור ונמצא טריפה</b> – זה מצב שהפסול נתגלה לאחר ההפשטה אך היה קיים קודם, ש[<b>י</b>]<b>אותו</b> – ייהנו, ישתמשו, <b>הכהנים בעורו</b> – אם אינו יוצא לבית השרפה הרי שהוא נמסר לכוהנים, <b>וחכמים אומרים לא ראינו ראיה אלא יוצא לבית השריפה</b> – במשפט זה חלו חילופי נוסח משמעותיים. שלוש נוסחאות בדבר:
1. בחלק מעדי הנוסח הטובים לזבחים ולעדיות, כולל נוסחאות מהימנות: "אין (או אן) 'לא ראינו' ראיה". כך ב-<b>מל</b>, כך גרס גם הבבלי (כתובות כג ע"ב) וכן הבינו גאוני בבל.
2. בחלק מעדי הנוסח, כולל נוסחאות מהימנות: "הן ! 'לא ראינו' ראיה". כך ב-<b>מפ, <sup class="footnote-marker">23</sup><i class="footnote">בכתב יד פרמא לעדיות כל המשנה איננה.</i>מנ</b>.
3. בכתב יד קופמן: "לא ראינו ראיה".
לפי הנוסחה האחרונה חכמים אינם מתנגדים לדברי רבי חנינא, אלא אומרים שלא ראינו ראיה לכך שהעור אינו ניתן לכוהנים ולכן העור יוצא לבית השרפה. לפי הנוסח השני הם מאשרים את הטיעון "לא ראינו" ומקבלים אותו כמהימן. מהנוסח הראשון צמח הביטוי הידוע "לא ראינו אינה ראיה". הביטוי מופיע פעם בבבלי בהשאלה (כתובות כג ע"א), וממנו הוא רווח בספרות ישראל. לפי נוסח זה (הראשון) הטיעון "לא ראינו" נדחה, העובדה שרבי חנינא אינו זוכר תקדים של שרפת העור אינו ראיה, ואילו לפי שני הנוסחים האחרים הוא מתקבל. מבחינה טקסטואלית לנוסח השני והשלישי עדיפות ברורה, שכן תומכים בו רוב עדי הנוסח הטובים.<sup class="footnote-marker">24</sup><i class="footnote">כך למשל ב-<b>מל</b> כאן "אין לא ראינו ראיה", אבל בעדיות "אן לא ראינו ראייה", והוא כתיב ארץ-ישראלי ל-הן ! לא ראינו ראיה.</i> במשנה הבאה עוד שתי עדויות שעל אחת מהן תגובת המשך, מעין מסקנותיו של רבי עקיבא. חילוף המונחים "העיד"-"אמר" אינו מקרי בשתי העדויות המצוטטות כאן. העדות הראשונה מופיעה במסכת פסחים (פ"א מ"ו), ובמשנתנו בלשון "אמר", אבל במשנת עדיות "העיד". לדעתנו אין הבדל עקרוני בין "עדות" במובן זה ובין אמירה רגילה. יתר על כן, מתברר שעל העדות קיימת מחלוקת, אף על פי שהתלמוד הירושלמי מפרש שעדות היא מעין ראיה מוחלטת שאין עליה מחלוקת (ירושלמי יבמות פי"ג ה"א, יג ע"ב, וראו פירושנו למשנה שם, פי"ג מ"א). שאלה זו של ייחודה של משנת עדיות ושל המונח "עדות" מחייבת בירור ונעסוק בכך, אם יזכנו החונן לאדם דעת, במבוא למסכת עדיות.
כאמור, האפשרות החילופית שמוצעת במשנה היא שהעור לא יחולק לכוהנים אלא יישרף בבית השרפה, והמשנה הבאה בפסחים מבהירה את המונח.

Mishnah 3

למשנתנו אין מקבילה שלמה, אבל המסקנה ההלכתית "לפי דרכך אתה למד. . ." היא משנה בגיטין פ"ב מ"ה כפי שנביאה להלן.
<b>אף הוא העיד על כפר קטן שהיה בצד ירושלם</b> – מן הסתם הכפר היה ליד ירושלים הבנויה, לפני החורבן. כפר קטן הוא מקום יישוב שאין בו מנהל ציבורי וחיים בו מבודדים עד עשרות משפחות.<sup class="footnote-marker">25</sup><i class="footnote">ראו פירושנו למגילה פ"א מ"א; הירשפלד שינויים, הירשפלד, כפרים; ספראי, מבנים.</i> לעתים הכפר הקטן היה בעצם אחוזה שבה מתגורר בעל האחוזה האמיד, לצד אריסים בני חורין, שעיבדו את אדמתו. <b>והיה בו זקן אחד והיה מלווה לכל בני הכפר</b> – נראה שהזקן (בגיל או בחכמה) היה גם אמיד, וגם היחיד שידע לכתוב. <b>וכותב בכתב ידו ואחרין חותמין</b> – הבעיה ההלכתית היא שמא הוא נוגע בדבר וחותמיו אינם יודעים לקרוא כהלכה, ועל כן יש מקום לפסול את השטר. <b>ובא מעשה לפני חכמין והיתירו</b> – הכשירו את השטר, והתירו את הנוהל. אמנם הזקן נוגע בדבר, אבל החותמים עשויים לבקר את מעשיו, ומותר לבעל דבר לכתוב את השטר. שכן השטר איננו תקף ללא החתימה. <b>לפי דרכך אתה למד</b> – זה מונח להסקת מסקנות. הוא איננו מופיע במשנה ובתוספתא, מופיע פעמיים במדרשי הלכה ופעם בתנא דבי אליהו.<sup class="footnote-marker">26</sup><i class="footnote">מכילתא דרבי ישמעאל בשלח, מסכתא דויסע א, עמ' 155; ספרי דברים, האזינו שכא; תנא דבי אליהו, כח, עמ' 154.</i> תופעה זו של ביטויים מיוחדים מצויה בהרבה מסכתות, והערנו עליה במבוא למסכתות השונות. אין פלא שהיא מופיעה גם במסכת עדיות שכל עריכתה שונה מיתר המשנה.
המשנה בגיטין נפתחת בכלל שהכל כשרים לכתיבת גט, ומוסיפה את הכתוב במשנתנו להלן:
<b>שהאשה כותבת את גיטה והאיש כותב את שוברו</b> –קבלה. למרות הנגיעה בדבר<b> שאין קיום הגט אלא בחותמיו</b> – הצד המשפטי אינו מתחיל אלא בחתימה. הכתיבה היא בבחינת הכנה, הכשרה בכל מי שמסוגל לעשות אותה, כל עוד נעשתה על פי הפרמטרים שנקבעו לעיל. למרות זאת רבי יוחנן מסתייג ביחס לאישה: "רבי יוחנן אמר: והכתיב: 'וכתב לה' (דברים כ"ד א, ג) – לשמה" (ירושלמי מד ע"ב). הגט חייב להיכתב עבורה ולשמה, אך ככל הנראה לא על ידה. המשפט המדגיש את חשיבות החתימה הוא אולי לשיטת רבי שמעון בלבד, שהרי לחכמים ולרבי יהודה גם הכתיבה משמעותית ומהווה מעמד טקסי מחייב כללים. עסקנו בכך בפירושנו לגיטין פ"ב מ"ב ושם התחבטנו האם רבי שמעון רואה בכתיבה עיקר או שהוא (ותנא קמא כאחד) מתעלמים משאלת טקסיות הכתיבה ו/או החתימה, ועוסקים רק בהפרש הזמנים.
העדות הרביעית היא: <b>ועל המחט שנימצאת בבשר שהסכין והיידים טהורות והבשר טמא ואם נימצאת בפרש הכל טהור</b> – למשנה זו אין מקבילות. היא עוסקת כנראה במקדש, וכך מפרש הבבלי בפסחים יט ע"א<b>: "</b>תנן התם על מחט שנמצאת בבשר שהסכין והידים טהורות והבשר טמא נמצאת בפרש הכל טהור אמר רבי עקיבא זכינו שאין טומאת ידים במקדש<b>".</b> לפי הבבלי המחט התגלתה בבשר הקורבן, וממילא הקורבן פסול מחשש טריפה. וקורבן שנפסל טמא. אבל הסכין טהור, משום שמה שטמא טומאת מקדש (קודש שנטמא) הוא ולד הטומאה ואיננו מטמא לא את הסכין ולא את הידיים כלומר אין צורך בנטילת ידיים. זו הפרשנות הפשוטה למשנה.<sup class="footnote-marker">27</sup><i class="footnote">הבבלי מוסיף לציטוט המשנה : "<u>אמר רבי  עקיבא: זכינו שאין טומאת ידים במקדש". </u>ואמנם הסגנון נראה תנאי מובהק, שכן 'זכינו' הוא מונח תנאי ללימוד בדרך של דרש. ברם, הבבלי הבין משפט זה שמי שנגע בספק טומאה במקדש איננו טמא. וממשנת חגיגה פ"ב מ"ה יש להסיק בבירור ההיפך, "זכינו שאין טומאת ידים במקדש" אלא מי שידיו נגעו בספק טומאה, במשקים בלתי טמאים או בדבר דומה, לא רק שידיו נטמאו אלא כולו טמא. זו משמעות דברי רבי עקיבא במקורם. סביר שרבי עקיבא השתמש במונח 'זכינו' בצורתו המקורית כלומר לדרשה מפסוק. מפסוק כלשהו הוא למד שאין נטילת ידים בקודש, והדרשה באה במקורה לחזק את ההלכה במשנת חגיגה. אבל הבבלי הבין את הדרשה כנסובה על המשנה בעדיות וחיבר את הדרשה של רבי עקיבא למשנה . והסוגיה שם הבאה להבין את דבריו, אכן מוקשית.</i> "זכינו" הוא מונח רגיל להסקת מסקנה במהלך דרשה.<sup class="footnote-marker">28</sup><i class="footnote">ראו פירושנו לברכות פ"א מ"ה. הביטוי מופיע הרבה במדרשי תנאים ואופייני להם.</i> אם כן רבי עקיבא מסביר את המסקנה ההלכתית המשתמעת מעדות זו. כלומר העדות התקבלה ועתה יש בידינו מקור להלכה שאין טומאת ידים במקדש (שכן הידים טהורות למרות שנגעו בבשר טמא לאכילה).
הבבלי שם מתחבט שכן הוא מכיר הלכה נוספת שאין טומאת כלים במקדש, התלמוד גם מפרש את המעשה בטומאה רגילה, שהמחט הייתה טמאה והשוחט הכירה. זה הסבר בלתי ריאלי, למחט אין סימני היכר. על כל פנים הבבלי תירץ שטרם תוקנה התקנה שאין טומאת כלים במקדש.<sup class="footnote-marker">29</sup><i class="footnote">שתי ההלכות שאין טומאת כלים במקדש, ואין טומאת ידיים במקדש הן מהפכניות ונועדו לפתור את בעיית ההיטמאות במקדש. ההחלטות הללו מפתיעות שכן היו שלמדו את עצם נטילת הידיים מחובת הרחצה של הכהנים במקדש. וראו המבוא למסכת ידיים.</i> במהלך המבוא למסכת ידיים, הצענו להבין את דברי רבי עקיבא בצורה שונה, ולא נדון בכך שכן אין הם קשורים, לפי פירושנו, למשנה עצמה.
מכל מקום אם המחט נמצאה בפרש, הבהמה איננה טריפה וממילא הבשר כשר לקורבן. אם כן הבבלי הכיר את ההלכה ממשנתנו אבל רבי עקיבא התייחס אולי להלכה זו והכיר אותה ממקור אחר.

Mishnah 4

זו משנה במסכת טבול יום פ"ג מ"ב. המשנה בטבול יום דומה לשתי ההלכות הראשונות אבל הלשון איננה אותה לשון ואין כאן ציטוט של מקור, אלא אותה הלכה בסגנון אחר.
<b>שלשה דברין אמר רבי ישמעאל לפני חכמים</b>– המסגרת של מסכת עדיות היא מסירה לפי סדור שמי של הלכות שנאמרו בכרם ביבנה. לא תמיד מופיעים פרטים אלו, כך למשל במשנה הקודמת לא נזכר כרם ביבנה, אבל כנראה שמשנתנו מלמדת על הכלל, מסירה לפני הכינוס הגדול ביבנה, ודנו בכך במבוא.
<b>בכרם ביובנה</b> – בספרות חז"ל יש סדרת הלכות שנאמרו ב"כרם ביבנה".<sup class="footnote-marker">30</sup><i class="footnote">משנה , עדיות פ"ב מ"ד; תוספתא, יבמות פ"ו ה"ו; פ"י ה"ג ועוד.</i> בחלק מהמקרים משמע שלא היה זה מקום לימוד רגיל אלא התכנסות, או ליתר דיוק סדרת התכנסויות, בהיקף גדול. כך, למשל, התוספתא שלנו פותחת: "משנכנסו חכמים בכרם ביבנה אמרו: עתידה שעה שיהא אדם מבקש דבר מדברי תורה ואינו מוציא, מדברי סופרים ואינו מוצא, שנאמר. . . אמרו נתחיל מהילל ומשמאי" (פ"א ה"א, עמ' 454; בבלי, שבת קלח ע"ב ומקבילות). במקום אחר מסופר על התכנסות של שלושים ושמונה זקנים בכרם ביבנה (ספרי במדבר פיסקא קכד, עמ' 138), על שאלות שנשאלו לפני חכמים בכרם ביבנה (מדרש תנאים לדברים טו כ, עמ' 88) או על החלטות שנתקבלו במניין שם (ספרי במדבר פיסקא קיח, עמ' 38). במקבילות המקום מכונה לעתים "יבנה" סתם, ואנו רשאים לשער שגם אז הכוונה לאותן התכנסויות ב"כרם ביבנה".
בדרך כלל מקובל להניח שהכוונה לסנהדרין של יבנה. חכמים מפקפקים לאחרונה האם ביבנה פעלה סנהדרין ממש; אנו לא נעסוק כאן בשאלה האם התכנסות זו הייתה סנהדרין לכל דבר, והאם נשאה כבר אז את התואר "סנהדרין".<sup class="footnote-marker">31</sup><i class="footnote">ראו שפירא, סנהדרין.</i> לענייננו די בכך שכאן פעלה קבוצה מנהיגותית מיוחדת, ושאלת התואר הפורמלי שנהנתה ממנו בזמנה איננה מהותית לדיון. מכל מקום, הדרשה נישאה באותו מעמד מיוחד באחת ההתכנסויות ביבנה.
בספרות הפרשנית המאוחרת יש שייחסו את דרשתו של רבי אלעזר בן עזריה להתכנסות אחת חריגה ומיוחדת, בתקופת יבנה, שבה הודח רבן גמליאל ורבי אלעזר בן עזריה נבחר במקומו (ירושלמי ברכות פ"ד ה"א, ז ע"ד ומקבילות). ברם, אין סיבה לייחד את הדרשה דווקא להתכנסות זו. ודאי שרבי אלעזר פעל ביבנה ודרש שם דרשות, למד ולימד רבות. לעתים נאמר במפורש שהדבר היה ביבנה, ולעתים יש להניח זאת מהשתיקה.
את המונח "כרם ביבנה" יש להבין כפשוטו. לימוד התורה הקדום נעשה בעיקר באוויר הפתוח, תחת עצים, בצל קירות או בצל שובך. רק מאוחר יותר, בהמשך תקופת התנאים, החלו חבורות הלומדים להסתופף בבית הכנסת. ודאי שלעתים למדו גם בתוך בתים, בעלייה, בחדר או בבית הכנסת (אף שהדבר איננו נזכר במפורש), אבל עיקר הלימוד היה בחוץ, ו"כרם ביבנה" הוא מקום התכנסות רגיל לכל דבר. המונח "בית מדרש" מתאר בספרות תנאים את מקום ההתכנסות ופעולת הלימוד, ולא מבנה מסודר. בתקופת התנאים הוא מתאר כל מקום שישבו בו חכמים, כולל שדה פתוח שזה עתה נקצר. רק בתקופת האמוראים מופיע המונח במשמעות של מבנה מיוחד שיש לו מפתח ושער, ואפילו סדרים פורמליים.<sup class="footnote-marker">32</sup><i class="footnote">על כך יש ספרות נרחבת, ראו ביכלר, למוד תורה; היטנמייסטר, בית מדרש; אופנהיימר, בית מדרש; ש' ספראי, בית המדרש; ז' ספראי, בית מדרש. לבית המדרש האמוראי ראו אורמן, בית מדרש.</i> אין זה מפתיע שמוסד הלימוד המרכזי התכנס באוויר הפתוח. גם האראופגוס, המועצה של אתונה, התכנסה בימיה הראשונים על גבעת הסלעים הפתוחה שמעל העיר.<sup class="footnote-marker">33</sup><i class="footnote">ראו ביכלר, שם.</i> זו דרכו של עולם שמוסד חברתי חדש נעדר מבנים וסדרי ציבור. במשך השנים הלימוד מתמסד ונוצקות מסגרות ארגוניות (חבורות, בבבל ישיבות, ומוסדות אחרים). כך גם התפתחו מוסדות הלימוד הלא-יהודיים, והדברים ידועים.
בתקופת האמוראים, כאשר כבר נבנו בתי מדרש והמוסדות שכנו במבני ציבור, ירשו את המונח "כרם ביבנה" שלא כפשוטו ו"דרשו" את השם. המקורות מספרים על תוספת הספסלים ביום שבו הודח רבן גמליאל, והתלמוד שואל: "וכמה ספסלין היו שם? רבי יעקב בן סיסי אמר: שמונים ספסלים היו שם שלתלמידי חכמים, חוץ מן העומדין לאחורי הגדר. רבי יוסי בירבי אבון אמר: שלש מאות היו שם, חוץ מן העומדין לאחורי הגדר. כיי דתנינן תמן: 'ביום שהושיבו את רבי אלעזר בן עזריה בישיבה'. תמן תנינן: 'זה מדרש דרש רבי אלעזר בן עזריה לפני חכמים בכרם ביבנה'. וכי כרם היה שם? אלא אילו תלמידי חכמים שהיו עשויין שורות שורות ככרם" (ירושלמי ברכות פ"ד ה"א, ז ע"ד). המסורת הראשונה משקפת רֵאליה של הצבת ספסלים בכרם, ואנשים העומדים מאחורי הגדר. אבל בהמשך מובאת דרשה שה"כרם" אינו כרם ממש אלא זה כינוי לסנהדרין. כמו כן במדרש אחר: "שוב מעשה שנמנו בכרם ביבנה חכמי ישראל, וכי בכרם היו? אלא זו סנהדרין שעשויה שורות שורות דגלים דגלים כמטעת של כרם" (שיר השירים רבה, ח ג). אין לראות בדברים מסורת היסטורית, אלא פרשנות מדרשית למשנה. זאת בדומה לדרשה ההלכתית הקיימת במשנתנו על משנה אחרת, כאמור.<sup class="footnote-marker">34</sup><i class="footnote">דרשות למשנה אינן תופעה תדירה, אך בהחלט ניתן למצוא בתלמודים הסברים דרשניים למשניות. ראו פירושנו לפאה פ"ד מ"א; פ"ה מ"ו; מנחות פ"ה מ"ח והדרשה עליה בויקרא רבה, ג ז, עמ' עב; תנא דבי אליהו, ו (ז), עמ' 38; מדרש תהלים, ה יא, עמ' 56; כן ראוי לפרש את הסבר הבבלי בבבא בתרא כה ע"א, וראו עוד פירושנו לערכין פ"ב מ"ה ומ"ו (ההסבר המדרשי בתוספתא שם, פ"ב ה"א); כתובות פ"ה מ"ה וההסבר הדרשני בבראשית רבה פרשה נב יב, עמ' 552; מעשרות פ"ב מ"א וכפי שנתבארה בתנחומא בובר, בשלח יט, עמ' 84, וכפי שמסתייג כבר המדרש שם מהדרשה; מעשר שני פ"ב מ"א וכפי שנדרש בשיר השירים זוטא, א א, עמ' ג; פסחים פ"ג מ"ז, כפי שנדרשה בירושלמי, שם פ"ג ה"ז, ל ע"ב; סוטה פ"ד מ"ד וראו פירושנו לה; קידושין פ"ד מ"א כפי שנדרשה בבבלי שם סט ע"ב; שבת פ"ו מ"א; נדרים סוף פ"א, ועוד. דרשה לפרק שלם כיחידה ספרותית יש לערכין פ"ג(פסיקתא רבתי, י, מ ע"ב - מא ע"א).<br>פירוש דרשני למשנה היה מקובל בימי הביניים ופירושים כאלה נכתבו במהלך הדורות. כזה הוא פירוש "מעשה רוקח" לר' אליעזר בן שמואל שמלקה לנדוי (מרגליות), רבה של אמשטרדם במאה השמונה עשרה: פירוש למשנה על דרך הסוד, ויש בו גימטריות רבות ורמזים לעולם של מעלה. אלא שבעל הרוקח מדגיש שפירושו שעל דרך האמת אינו שולל את הפשט, ואינו מחליף אותו. אין הוא בבחינת עומקו של הפשט, אלא עטיפה נוספת ונבדלת: "כל הדינים אינם יוצאים מפשטן אבל מרמזים דברים גדולים" (עמ' כב).</i>
עוד נוסיף שלעתים הבבלי הניח שההתכנסות הייתה בדור אושה: "תנו רבנן: כשנכנסו רבותינו לכרם ביבנה היו שם רבי יהודה, ורבי יוסי, ורבי נחמיה, ורבי אליעזר בנו של רבי יוסי הגלילי. פתחו כולם בכבוד אכסניא ודרשו. פתח רבי יהודה ראש המדברים בכל מקום בכבוד תורה ודרש. . ." (בבלי ברכות, סג ע"ב; ודומה לו שבת לו ע"ב). זו ההתכנסות בדור אושה, והפותח היה רבי יהודה בן המקום, יליד אושה, והמעתיקים ראו את המינוח "משנכנסו (נתכנסו) חכמים. . . ", וערבבו בין הכינוסים השונים לאחר הצרות השונות (עירבו את כינוס היסוד לאחר מרד החורבן ביבנה, עם הכינוס באושה לאחר מרד בר כוכבא.
<b>על ביצה טרופה</b> – ביצת חולין, שכן אין תרומה לביצים. ביצה טרופה היא ביצה מעורבבת (חלבון וחלמון יחדיו)<b> שהוא נתונה על גבי ירק שלתרומה שהיא חיבור</b> – 'חיבור' בדיני טומאה משמעו שהם נעשים כדבר אחד. אם נגע הטמא בביצה שהיא חולין, נטמא הירק. <b>ואם היתה כמין כובע ואינה חבור</b> – הביצה איננה מרוחה על כל עלה הירק, ולא נדבקה אליו, איננה חיבור. אם נגע טמא בביצה הירק עדיין טהור וניתן לאוכלו כתרומה. אבל הביצה היא מראש חולין, ורשאי אדם לאוכלה בטומאה. אלו שתי ההלכות מאלו שמסר או העיד רבי ישמעאל. במשנת טבול יום שציטטנו אותה הלכה בתחכום נוסף (המשנה מודגשת בקו). "<u>ירק שלתרומה וביצה טרופה נתונה על גביו ונגע טבול יום בביצה לא פסל אלא קלח שכנגדו"</u> – זו השיטה המצמצמת שרק כנגד מקום מגעו פסול (לטבול יום פ"ב ג מ"ב). אם כן הביצה היא חיבור, אבל טבול יום מטמא רק במקום מגעו. <b>"</b><u>רבי יוסי אומר כל הסדר העליון"</u> – זו דעה שלישית במשנה שם (טבול יום פ"ב מ"ד) המרחיבה את "מקום מגעו", ועל על פנים הביצה חיבור. <u>"ואם היתה כמין כובע אינה חיבור" – </u>לא ברור האם זה לדעת הכול, אך סביר שכך. בתוספתא שנינו: "ירק של תרומה וביצה טרופה נתונה על גביו ונגע טבול יום בביצה כל הסדר העליון חבור, דברי רבי יוסי, ורבי שמעון<sup class="footnote-marker">35</sup><i class="footnote">אפשר שרבי שמעון מסכים עם רבי יוסי.</i> ורבי יהודה אומרים אינו חבור אלא הקלח שכנגד ידו. על זו העיד רבי ישמעאל לפני חכמים בכרם ביבנה שאינו חבור אלא הקלח שכנגד ידו. אמר רבי יוסי לא על זו העיד אלא על העשוי כמו כובע שהוא חיבור" (פ"ב ה"ט, עמ' 685). ההלכה, כמו רוב הלכות חיבור, היא מדור יבנה,<sup class="footnote-marker">36</sup><i class="footnote">כגון תוספתא, פ"ב ה"ה, עמ' 685.</i> ונמסרת בעדות מהתקופה הקדומה. אבל חכמי דור אושה, שהם בעלי החומר במשנה, חלוקים על מה הייתה העדות.
בתוספתא המקבילה למשנת טבול יום נוסח שונה למשנה. "ירק של תרומה וביצה טרופה נתונה על גביו, ונגע טבול יום בביצה. כל הסדר העליון חבור דברי ר' יוסי. ור' שמעון ור' יהודה אומרים אינו חבור אלא הקלח שכנגד ידו של זו. העיד ר' ישמעאל לפני חכמים בכרם ביבנה, שאינו חבור אלא הקלח שכנגד ידו. אמר ר' יוסי לא על זו העיד אלא על העשוי כמו כובע שהוא חיבור" (תוספתא טבול יום פ"כ ה"ט, עמ' 685). אם כן משנת טבול יום איננה יודעת דבר על דברי רבי ישמעאל, היא מנסחת הלכה 'רגילה' בת דור אושה. התוספתא יודעת לספר שאלו דברי רבי ישמעאל לפני חכמים בדור יבנה. כן שומעים אנו שהעדות היא משנת רבי יוסי, כנגד חכמים אחרים.
יש להניח שהתוספתא מכירה את הידע ממשנתנו ויעיד על כך הניסוח המשותף "לפני חכמים בכרם ביבנה".
מן הראוי לשים לב לניסוח הבלתי משפטי של המשנה. המדובר בחיבור תרומה וחולין ; הנתון החשוב, שהביצה היא חולין, לא נאמר במפורש, אך ברור שלכך הכוונה.
משנת עדיות פשוטה יותר ממשנת טבול יום. היא עוסקת בדין העקרוני חיבור או לא חיבור, ומשנת טבול יום משתמשת בהלכה (בניסוח אחר מזו של משנת עדיות), ומסֵבה אותה לעניין טבול יום. משנת עדיות קדומה ובסיסית יותר, אך משנת טבול יום איננה משתמשת ישירות במשנת עדיות.
ההלכה השנייה היא משנה פיאהפ"ה מ"ב.
<b>שיבלת בקציר וראשה מגיע לקמה אם נקצרת עם הקמה הרי היא שלבעל הבית</b> – בעל הבית קצר, ושיבולת אחת לא נקצרה וחמקה מידי האוספים. אם היא בודדה בשטח – היא נחשבת ללקט, אך אם היא יוצרת רצף עם השטח שטרם נקצר (הקמה) הרי היא מצטרפת לקמה, <b>ואם לאו</b> – אם השיבולת נותרה בודדה, <b>הרי היא שלעניים</b> – משנתנו היא עדותו של רבי ישמעאל שהעיד לפני חכמי יבנה. זו אפוא הלכה נוספת מימי הבית שהעידו עליה לפני חכמי יבנה.
בתוספתא נמצאת ההלכה שהיא תשתית למשנה: "שבולת שבקמה הרי היא של בעל הבית, שבקציר הרי היא של עניים. חציה בקמה וחציה בקציר, נוטלה ומשליכה לאחוריו, שספק לקט לקט" (פ"ב הט"ו). הביטוי "ספק לקט לקט" הוא מדברי רבי מאיר לעיל (פ"ד מי"א). בירושלמי הכלל מנוסח על שיבולת של קמה המוקפת בקציר (יח ע"ד).
הסברנו את משנתנו בלקט, זאת משום שהמשנה הקודמת וזו הבאה עוסקות בלקט. כן יוצא במפורש מהתוספתא, וכך פירשו רמב"ם, רש"ש, בעל מלאכת שלמה ואחרים. אילו הייתה המשנה מופיעה במנותק ניתן היה לפרשה גם לעניין שכחה, שמדובר בחיטים שהשתיירו מהקציר נקצרו אך נשכחו בשדה כאמור, הפירוש הראשון עיקר אבל הדין חל גם על שכחה, וכן מוכח מהירושלמי המביא את משנתנו לעניין שכחה. משנתנו היא כדעת רבי ישמעאל, אבל אין בכך כדי להוכיח שמישהו (רבי עקיבא?) חולק עליו.<sup class="footnote-marker">37</sup><i class="footnote">שלא כבעל מלאכת שלמה על אתר<b>.</b> </i>
המימרה השלישית שמסר רבי ישמעאל לחכמי יבנה, אין לה מקבילות. <b>ועל גנה קטנה שהיא מוקפת ערים</b>–על מנת להבין את המשנה מן הראוי לפתוח בשתי משניות ממסכת כלאים (פ"ו מ"א-מ"ב).
איזהו עריס? הנוטע שורה של חמש גפנים בצד הגדר, שהוא גבוה עשרה טפחים, או בצד חריץ שהוא עמוק עשרה טפחים – ורחב ארבעה, נותנין לו עבודתו ד' אמות. בית שמאי אומרים מודדין ארבע אמות מעיקר הגפנים, לשדה ובית הלל אומרים מן הגדר לשדה. אמר רבי יוחנן בן נורי טועים כל האומרים כן אלא אם יש שם ד' אמות מעיקר גפנים ולגדר נותנין לו את עבודתו וזורע את המותר. וכמה היא עבודת הגפן? ששה טפחים לכל רוח רבי עקיבא אומר שלשה.
המשנה פותחת, שלא כדרכה בהסבר מהו העריס שיידון בהמשך. הסבר המשנה הוא שה'עריס' אשר בו חלוקים בית שמאי ובית הלל, כפי שאמור בהמשך המשנה. בעל המשנה הכיר את המושג "עריס" מהלכה אחרת, ומפרש אותו. הלכה זו עשויה להיות זו שלהלן, או הלכה קדומה אחרת שלא כונסה למשנת כלאים או אפילו המשנה שלנו (עדיות).
במונח 'עריס' עסקנו בפירושנו לפאה פ"ז מ"ח. שם הראינו כי העריס הוא המונח לכרם המצוי בשדה של מדרגות (טרסות). הכרם נטוע בדרך כלל לא בצד בקיר האנכי של המדרגה אלא על שלח המדרגה. אמנם המשנה מדברת ב"עריס שהוא יוצא מן המדריגה" (להלן מ"ב). אבל מבחינה מעשית קשה לתאר שהגפן תהיה נטועה במדרגה עצמה. המצב היחידי שבו תיתכן מציאות כזאת הוא כאשר הגפן ניטעה במהלך בניית המדרגה. ואולי בכך מדברת משנה ב. אבל משנתנו מדברת בעריס רגיל, הנטוע על שלח המדרגה, אך הנוף נוטה למדרגה התחתונה, או שלהיפך הנוף נמתח כלפני מעלה למדרגה העליונה. מעניין שהמונח 'עריס' – 'אריס' משמש גם כמונח לתיאור אחד מסוגי העובדים החקלאיים. ואולי יש קשר בין שני המונחים (הטרסה היא המקום בו עובד העריס, ולכן נקראת על שמו). הגבלה שנייה למונח עריס היא "שורה של חמש גפנים" לכל הפחות<b>,</b> ומגבלות נוספות שנמנו במשנת כלאים, עריס זה מהווה כרם. בכלאים בפ"ד מ"ה חלוקים בית שמאי ובית הלל, שלדעת בית שמאי שורה אחת של חמש גפנים דינה כדין כרם ולדעת בית הלל אינו כרם עד שיהיו בו שתי שורות. אולם בעריס אף בית הלל מודים ששורה אחת של חמש גפנים מהווה כרם. מה שיוצר את הכרם הוא הריכוז של הכרמים שניכר שהם חטיבה מובדלת. כך מפרש הירושלמי (ל ע"ב).<sup class="footnote-marker">38</sup><i class="footnote">הירושלמי מבהיר שמשנתנו נחוצה רק לבית הלל, ולבית שמאי היא בבחינת דבר שאינו צריך להיאמר. אלא שהירושלמי מוסיף גם הסבר אחר שלדעת בית שמאי כרם הוא תמיד חמש, ומשנתנו נחוצה במקרה של "עריס עקום", שאין הגפנים מסודרות בשורה אלא נטועות בערבוביה מסוימת, בקו עקום, ואז יש במשנתנו חידוש גם לדעת בית שמאי.</i> מה שיוצר את החטיבה הוא שהגפנים צמודות לגדר או לחריץ (תעלה) או שהן עריס. מההקשר משמע שהעריס הוא גפנים שענפיהן השתרגו זה בזה, ובדרך כלל המדובר בעריס מודלה שענפי הגפנים מעורבים בו זה בזה בבחינת שער כותש (לעיל פ"ה מ"ג). ההלכה היא שעריס כזה "נותנין לו עבודתו ארבע אמות" מכיוון שגפנים אלו הוגדרו ככרם, הרי שאין לזרוע במרחק ארבע אמות מהגפנים, המשך המשנה מגדיר מהו 'כדי עבודתו', והמחלוקת בין בית שמאי לבית הלל היא מהיכן למדוד מרחק זה. ועסקנו בביאורה במקומה.
המשנה אף מגדירה מה שיעור המונח עבודת הכרם: "וכמה היא עבודת הגפן? ששה טפחים לכל רוח רבי עקיבא אומר שלשה".
<b>אם יש בה מלוא בוצר וסלו מיכן מלוא בוצר וסלו מיכן תיזרע ואם לאו לא תיזרע</b> – משנתנו (עדיות) עוסקת לכאורה בגינה, אך הביטוי "מלוא בוצר וסלו" מתייחד לבצירה שהיא עבודת הכרם. המשנה מגדירה בדרך שונה את המונח "עבודת הגפן" במקום ששה טפחים "כמלוא בוצר וסלו". אם יש לגפן 'כדי עבודתה' היא כרם לעצמה, ומותר לזרוע בסביבתה. זו דעת רבי ישמעאל, כפי שנמסרה, ובמשנת כלאים חולקים עליה חכמי דורו של רבי ישמעאל. אם כן חולקים על העדות. הירושלמי מדקדק "אמר רבי יונה אמה בוצר ואמה סלו אמה בוצר ואמה סלו", כלומר הבוצר צריך מקום של אמה, את הסל, בו מניחים את הענבים, הוא אוחז (מצמיד למותניו) ונדרש לכך עוד מקום אמה. כך לעץ אחד או לגפן אחת, וכך גם לגפן השנייה, נמצא שבין גפן של איש אחד לגפן של איש שני צריך רווח של ארבע אמות. רק 'מקרה' הוא שזה גם המרחק בו מקובל לנטוע גפנים זה מזה, עד היום, לא בגלל הבציר, אלא בגלל שטח האדמה הנדרש לטובת הגפן. והאומר שישה טפחים או שלושה חולק (ירושלמי כלאים פ"ו ה"א, ל ע"ב).
הנימוק 'בוצר וסלו' מתאים מאוד למשנה בבא בתרא המדברת על הרחקת שכנים. "לא יטע אדם אילן סמוך לשדה חברו אלא אם כן הרחיק ממנו ארבע אמות אחד גפנים" (משנה בבא בתרא פ"ב מי"ב). הוא פחות מתאים להרחקת תבואה מכרם בהקשר של כלאים. מה להרחקת כלאים ולמרחק של בוצר וסלו? נוסיף עוד שארבע אמות הוא מרחק סכמתי (כמו גם שישה טפחים), ולא נדרש שיתאים בדיוק לכל מקרה.
לפי דרכנו הבנו שמשנת עדיות מסכמת את עמדתם של בית הלל ובית שמאי מבלי להיכנס למחלוקת שביניהם. למרות המעמד המיוחד שבו מגדירה משנת עדיות את דברי רבי ישמעאל, הרי שרבי עקיבא, ור' יוחנן בן נורי חולקים עליה.

Mishnah 5

לכל המשנה אין מקבילות תנאיות.
<b>שלשה דברין אמרו לפני רבי ישמעאל ולא אמרו</b>[<b>ו</b>]<b> בהן אסור והתר ופרשן יהושע בן מתייה</b> – הקבוצה עוסקת בהלכות שונות שהן מתורת רבי ישמעאל, שלא הביע עמדה לגביהן, ורבי יהושע בן מתיה, תלמידו פירשן. משמעות המונח "ופרשן" מתבארת מהמשך המשנה. לפרש אינו סתם להבהיר, אלא לקבוע את ההלכה בדרך של חלוקה. כך מותר וכך אסור. המינוח "ולא אמרו" קובע שהמוסרים לא אמרו. אך בכל יתר עדי הנוסח "לא אמר" אי האמירה מיוחסת לרבי ישמעאל עצמו.
הנושא הראשון, <b>המיפש</b>– בדפוס "מפיס". ובעדי נוסח אחרים "מיפס", עושה למורסה פה, כלומר מנקב את המורסה. המורסה היא פצע סגור מלא מוגלה. <b>מורסה בשבת אם לעשות לה פה חייב</b> – וכן בתוספתא: "שלשה דברים אמרו לפני ר' ישמעאל ולא אמר להן איסור והיתר. ופירשן יהושע בן מתיא. המיפיס מורסא (פצע עם מוגלה) בשבת אם לקולפה או לעשות לה פה, כדרך שהרופאים עושין, חייב. אם להוציא ממנה לחה פטור" (תוספתא פ"א ה"ח). אם כן החייב כאן הוא איסור משום רפואה.<sup class="footnote-marker">39</sup><i class="footnote">להלן נרחיב מעט באיסור רפואה בשבת.</i>  דרך הרופאים לפתוח מורסה כדי להוציא את החומר המוגלתי, ולכן הדבר אסור. <b>ואם להוציא ממנה לחה</b> – אין כוונת  רפואה אלא רק שהנפיחות תפחת. <b>פטור</b>–בדרך כלל 'פטור' משמעו פטור (מקורבן) אבל אסור. אבל במבוא למסכת שבת הערנו שהסבר זה הוא דרכו של הבבלי בלבד. בירושלמי סתם פטור הוא מותר, ורק במקרים מיוחדים נקבע שפטור אבל אסור. במקרה זה נקבע במפורש "אמר רבי יוחנן לית כאן פטור אלא מותר" (ירושלמי שבת פי"א ה"ב, יג ע"א).
משנתנו מדגימה את המיוחד שבאיסור מלאכת הרפואה בשבת. בדרך כלל נאסרו מלאכות מסוימות. מלאכה שנאסרה נאסרה בשל צורתה והיא אסורה גם אם מטרתה חיובית ומותרת. כך למשל מותר להכין אוכל לשבת אבל הבערת אש או ריסוק לשם הכנת האוכל נאסרו, שכן המלאכה עצמה אסורה. רשימת המלאכות מופיעה לכאורה בשבת פ"ז מ"ב, המונה לט איסורי שבת (מלאכות שנאסרו בשבת). בפירושנו למשנה זו ובמבוא למסכת שבת עמדנו על כך שבהלכה הקדומה לא הייתה רשימת מלאכות אסורות. נאסרה דווקא המטרה ולא עצם עשייתה. כך למשל נאסרה רפואה בשבת ומקורות קדומים מדגישים איסור זה.
מקורות קדומים' הם בעיקר מקורות לא רבניים שכן ספרות חז"ל שבידינו נכתבה מאוחר יחסית (מאה שלישית). ידיעותינו על היהדות בתקופות בית שני מבוססת בעיקר על מקורות מחוץ לבית המדרש. נושא זה של רפואה בשבת מופיע בברית החדשה פעמים רבות. ישו מרפא חולים בשבת. הריפוי נעשה בדרך של דיבור, תפילה או מגע יד, פעולות שאינן מלאכה. אך אלו מעוררים בציבור התנגדות. ההתנגדות מיוחסת לעיתים ל'סופרים' ולפרושים. אך לרוב דווקא מעשי ישו הם המבטאים את מחשבת חז"ל. לא נדון כאן בנושא רחב זה שהוא מעיקרי פעילותו של המהפכן הקדום. אך התפישה שיש איסור כללי על רפואה ברור, ויש גם היתר לרפאות בשבת במקרה של פיקוח נפש. ההיתר מלמד שיש איסור, שכן אילולא האיסור לא היה צורך להתיר פעולות שאין בהם איסור ממשי.<sup class="footnote-marker">40</sup><i class="footnote">הספרות על כך רחבה ביותר ראו למשל קוולר, שבת; קולין, שבת; קולין, רפואה,</i>  גם בני כתות קומראן אסרו רפואה בשבת, אך כמובן שבכך אין ראיה לנוהג הפרושי.
ברשימת לט מלאכות השבת הרפואה לא מופיעה. הבבלי מנמק את האיסור של רפואה כגזירה שמא. . . כלומר בחשש שמא המלאכה, המותרת כשלעצמה, תגרור איסור. החשש כאן הוא שחיקת סממנים (הכנת תרופה בדרך של שחיקה האסורה משום טחינה). איסור זה מופיע בדיון על הטיפול רפואי בבהמה שנאסר "בהמה שאחזה דם אין מעמידין אותה במים בשביל שתצטנן, אדם שאחזו דם מעמידין אותו במים בשביל שיצטנן. אמר עולא גזירה משום שחיקת סממנין..." (בבלי שבת נג ע"ב). מהסוגיה שם מתברר שכל הכנת תרופה בשבת נאסרה מסיבה זו. אם כן זו דרכו המוצהרת של הבבלי.
איסור רפואה בשבת עולה מסדרת סוגיות. בדרך כלל במקרים בהם מותר לרפא בשבת בשל פיקוח נפש, אך ברור שלא היו נזקקים לנימוק פיקוח נפש, לולא היה איסור ברפואה עצמה. כך למשל "לוחשין לעין ולמעיים ולנחשים ולעקרבים, ומעבירין על העין בשבת. מעשה בי רבי עקיבה שאחזתו העין והעבירו עליו כלים בשבת" ירושלמי, שבת פי"ד יד ע"ג). וכן "1. יין בתוך העין אסור, על גב העין מותר. 2. וחד אמר רוק תפל [אפילו] על גב העין אסור" (בבלי שבת קח ע"ב). רש"י למקום מעיר שאיסור הרפואה כאן הוא משום שחיקת סממנים, ואנו תמהים על הפרשנים הקדומים שלא חשו שזו גזירה מרחיקת לכת וכי איזה חשש יש בהעברת כלי על עין בשבת, כיצד זה עשוי לגרור שחיקת סממנים. על כל פנים בעל המדרש ההלכתי ('מדרש ילמדנו ה'קדמון ') אומר על כך במפורש: "אמר ר' חייא בר אבא אסור ליתן רוק תפל על גב העין בשבת, שהוא כמרפא בשבת" (מדרש תנחומא בובר נח יג תנחומא ורשא נח יג; תנחומא ורשא יתרו ח).
וכן במדרש הלכתי אחר: "הלכה! אדם מישראל שהיה חושש באזנו, מהו שיהא מותר לרפאותו בשבת" (דברים רבה פרשת האזינו י, ומעין שאלה זו בתנחומא בובר לך לך כ; תנחומא וורשה לך לךטז). בכולם אין כל רמז לכך שהרפואה עצמה כרוכה בחילול שבת, כגון חימום מים (תוספתא, שבת, פט"והט"ו). בכל אלו הפרשנות המסורתית מסבירה את חשש האיסור בשחיקת סממנים, אך לפי ניסוח הדברים האיסור הוא ברפואה עצמה.
הנחה זו (שראו איסור, או חשש איסור, בעצם הרפואה בשבת) מסבירה סוגיות הלכתיות נוספות כגון "מעלין בדיופי ומטיפין מן האדק בשבת לחולה בשבת" (תוספתא, שבת, פ"ב ה"ז). ליברמן בפירושו 'תוספתא כפשוטה'<sup class="footnote-marker">41</sup><i class="footnote">תוספתא כפשוטה שבת, עמ' 32.</i> הסביר את הרקע. הדיופי הוא סיפון והאדק כלי של נקבים. והכוונה ליצור טפטוף קבוע שירגיע את החולה. התלמוד הבבלי מסביר את האיסור בכך שיש בו משום משמיע קול. אבל הבבלי עצמו גם מזכיר שם דעה שהשמעת קול האסורה היא רק בכלי שיר.
השמעת קול נאסרה במפורש בהפעלת ריחים של מים בשבת. שני התלמודים מסבירים שהאיסור הוא בהשמעת קול, כלומר שרחים של מים (טחנת קמח על מים) היא פומבית, משמיעה קול גדול והיא מעין 'עובדן דחול'. מה האיסור אפוא בהשמעת קול זמזום? בירושלמי אין הסבר לחשש, למה מעלים על הדעת לאסור זמזום לחולה. בסוגיה שם בהמשך נזכר איסור 'עובדן דחול', אך לא כהסבר לאיסור הזמזום. ייתכן שלשיטת הירושלמי כל השמעת קול נאסרה ללא כל קשר לפומביות. "משמיעי קול אסורין בשבת" (ירושלמי, ביצה פ"ה ה"ב, סג ע"א). הדיון שם הוא בהשמעת קול שיר בהקשר לאיסור ריקוד בשבת. זו אותה דעה שפגשנו לעיל בבלי עירובין. אם כן למה יש חשש שזמזום אסור? למה רק לחולה בשבת מותר להתקין קול זמזום?
אנו מציעים שמותר להעביר מים לכלי עם חורים בשבת, וכי איזה איסור יש בכך? זו בדיוק כמו כל מזיגה אחרת המותרת כשלעצמה. אלא שלכאורה היה חשש לאיסור על כך משום רפואה בשבת, אך אין זו ממש רפואה ולכן הותר הדבר.
וכן משנה אחרת במסכת שבת ". . . ואין מעצבין את הקטן ואין מחזירין את השבר מי שנפרקה ידו ורגלו לא יטרפם בצונן אבל רוחץ הוא כדרכו ואם נתרפא נתרפא" (שבת פכ"ב מ"ו). על מעצבים את הקטן אומר הבבלי משום "דמיחזי כבונה" (נראה כבונה - שבת קמז ע"ב). גם כאן החשש הוא הרחבה של מלאכה מל"ט מלאכות בשבת, תוך הכרה שבמעשה עצמו אין איסור. זו כאמור דרכו של הבבלי. אפשר אולי שההסבר חל גם על החזרת השבר, או פריקה (בבלי שם שם). אין ירושלמי לפרק זה כך שקשה לנחש את הסבר הירושלמי למשנה. על כל פנים בהמשך "יטרפם בצונן" בוודאי אין כאן מחזי כבונה. המשנה קובעת במפורש שאסור לעשות משהו שיהיה רפואה מכוונת, אך מותר לנהוג כדרכו ואם התרפא התרפא. הרי שיש איסור בעצם הרפואה. כמובן את איסור הרפואה ניתן לתרץ בחשש שישחוק סממנים, אך חשש זה איננו במקורות התנאיים.
הוא הדין ברשימה ארוכה של איסורי שבת בשבת פי"ד מ"ג –מ"ד; ובמקבילה בתוספתא שבת פי"ב. נפתח במשנה ואנו מצטטים לקיטועין משום שחלק מההלכות אינן קשורות לרפואה: "1. אין אוכלין איזוב יון בשבת לפי שאינו מאכל בריאים. אבל אוכל הוא את יועזר, ושותה אבוברועה. 2. כל האוכלין אוכל אדם לרפואה, וכל המשקין שותה חוץ ממי דקלים וכוס עיקרים מפני שהן לירוקה.<sup class="footnote-marker">42</sup><i class="footnote">רפואה למחלת ירקון.</i> 3. אבל שותה הוא מי דקלים לצמאו, וסך שמן עיקרין שלא לרפואה" (מ"ג). שני איסורים (1, 3) והיתר אחד (2). האיסורים הם פעולות מותרות לחלוטין ואסורות רק משום שמטרתם לרפואה. וההיתר(2) הוא לאכול משהו שהוא מאכל בריאים למרות שהאוכל אותו מתכוין לרפואה. קשה מאוד להסביר את כל המקרים הללו בחשש שמא ישחוק סממנים. מכל מקום חשש זה איננו נזכר במשנה, בתוספתא או בתלמודים למשניות אלו.
ובהמשך שני היתרים שהם דוגמה להלכה השנייה במשנה ג', מה שהוא גם אוכל וגם רפואה – מותר לאכלו דרך מאכל אך לא דרך רפואה: "1. החושש בשיניו לא יגמע בהן את החומץ, אבל מטבל הוא כדרכו ואם נתרפא נתרפא. 2. החושש במתניו לא יסוך יין וחומץ אבל סך הוא את השמן. . . . "
בתוספתא רשימה ארוכה יותר של רפואות. "1. אין לועסין מוסתכי בשבת. אימתי בזמן שמתכוין לרפואה, אם מפני ריח הפה הרי זה מותר. 2. לא ישוף אדם סם יבש בשניו. אימתי בזמן שמתכוין לרפואה, אם מפני ריח הפה הרי זה מותר" (פי"ב ה"ח). המדובר במה שאיננו ממש מאכל אך לועסים אותו. אם לריח מותר, אם זו רפואה אסור ליטול אותה בשבת. אותה פעולה אם היא למטרת רפואה אסורה.
וכן בה"י: "החושש בגרונו לא יערערנו בשמן, אבל נותן שמן הרבה לתוך אנגרון ובולע". אותה פעולה אם היא כדרך שנוהגים לרפואה אסורה ואם כדרך לאכילה מותרת. בהמשך התוספתא שם בהי"א דוגמאות נוספות לאותו כלל.
ובהלכה יב: "סך אדם שמן על גבי מכתו, ובלבד שלא יטול במוך ובמטלית<sup class="footnote-marker">43</sup><i class="footnote">ראו להן בבבלי, הנימוק משום סחיטה.</i>. עושין אלנתית לחולה בשבת, אימתי בזמן שטרפה מערב שבת. לא טרפה מערב שבת אסורה, שאין טורפין בתחלה בשבת. אין טורפין יין ושמן לחולה בשבת. רבי שמעון בן אלעזר אומר משום רבי מאיר טורפין יין ושמן לחולה בשבת. . . . "מותר, אפוא, להשתמש באלנתית שהוכנה מבעוד יום, אם כן למה עולה החשש שהדבר אסור? רק משום שהיא בעיקר לרפואה. איסור הטריפה מוסבר בבבלי משום 'מרקד', ובשבת אסור לרקד. אך לא נאמר למה יש צורך להדגיש שמותר לתת לחולה אלונתית בשבת, הרי ברור שאוכל שהוכן מערב שבת מותר לאוכלו בשבת.
בירושלמי מצמצמים מאד את איסורי רפואה בשבת. הכלל שמנסח התלמודי הוא "כל שהוא מן החלל ולפנים מרפין אותו" (ירו', שבת פי"דה"ד, יד ע"ד). והירושלמי קובע שכל מחלה בתוך חלל הפה מותרת לרפואה משום פיקוח נפש. לא נעסוק כאן בהלכות רפואה נסתפק בכך שבתלמוד הירושלמי ובמדרשי ארץ ישראל (שכבר צוטטו לעיל) הרחבה ניכרת של ההיתר לרפא. מגמת ההיתר מופיעה כבר בדברי תנאים אך האמוראים מרחיבים אותה, וממסדים אותה. מכל מקום אין מקום להיתר אם אין איסור קודם. גם בירושלמי אין כל הסבר מדוע אסור לרפא בשבת.
שונה המצב בבבלי, אך למען האמת השינוי איננו קיצוני. כאמור בשבת נג ע"ב נרמז שרפואה בשבת אסורה משום שחיקת סממנים. אבל בדיונים רבים אחרים, איסור רפואה בשבת נדון, ולא נאמר שהוא אסור משום משהו. ומשתמע שאסור לעצמו כגון "גופא אמר רב אין מונעין חמין ושמן מעל גבי מכה בשבת, ושמואל אמר נותן חוץ למכה ושותת ויורד למכה" מיתיבי אין נותנין שמן וחמין על גבי מוך ליתן על גבי מכה בשבת? התם משום סחיטה. תא שמע אין נותנין חמין ושמן על גבי מוך שעל גבי מכה בשבת? התם נמי משום סחיטה" (בבלי שבת קלד ע"ב)הבבלי מצטט את התוספתא שהבאנו ומסביר שהאיסור לזלף שמן על המוך הוא משום חשש סחיטה, אך כאשר אין מוך, זילוף שמן אמור להיות מותר, ואסור רק משום רפואה בשבת.
סדרה נוספת של הלכות רפואה מצויה סביב הטיפול במילה (שבת פי"ט מ"ב-מ"ג), ואין בה תוספת מידע לעיניננו. סדרה נוספת מצויה במסכת עירובין פרק י'.
מחזירין רטיה במקדש אבל לא במדינה אם בתחלה כאן וכאן אסור קושרין נימא במקדש אבל לא במדינה אם בתחילה כאן וכאן אסור חותכין יבלת במקדש אבל לא במדינה ואם בכלי כאן וכאן אסור (מי"ג).
כהן שלקה באצבעו כורך עליו גמי במקדש, אבל לא במדינה. אם להוציא דם כאן וכאן אסור. . . (עירובין פי מי"ד). בדיוננו על קבוצת משניות אלו ראינו כי ההלכות הן קדומות ביותר (מימי בית שני), אם כי עריכת המסכת היא כרגיל בדור רבי. למה פעולות הרפואה אסורות? לא נאמר. בשני התלמודים מסבירים שאסור לקנח את הרטיה עצמה משום ממרח (בבלי קב ע"ב) או "משם שלא יבוא לידי מירוח (ירושלמי, כו ע"ג). אך שוב איסור הרפואה ברור ואין צורך להדגישו. כאמור בתלמודים ההנמקה מופיעה כהסבר לכך שאסור לקנח את הרטיה, אך הפרשנים הסבו אותה על עצם האיסור להזיז את הרטיה, או להניחה, שזו פעולה אחרת לגמרי, מקינוח הרטיה עצמה. רש"י (לקב ע"א) מסביר מדעתו "גזירה שמא ימרח הרטיה ומירוח הינו מוחק" זו תוספת גזירה שאיננה בתלמודים. הגזירא על קינוח הרטיה עצמה (מריחת חומר הריפוי עליה), הופכת להסבר לעצם האיסור על הנחתה, או הזזתה זמן רב אחרי שהחומר הרפואי נספג בתוך הרטיה או בתוך הגוף. רש"י הוסיף את ההסבר מדעתו, כדי להתאים את המשנה אליבא דהילכתא, שאין בה איסור על רפואה בשבת. פרוש זה מופיע בראשונים רבים
את האיסור לחיתוך היבלת מסביר הבבלי (קג ע"א) משום שבות. אבל לפי הבבלי אין מדובר בהכרח ביבלת של אדם, אלא ביבלת לקורבן. הנימוק משום שבות עשוי להתייחס לשניהם (יבלת של בהמה יבלת של אדם) או לאחד מהם.
ניתן אפוא לסכם שבכל הדיונים התנאיים אין כל הסבר מדוע אסור לרפא בשבת. כלומר מדוע אסור בשבת לבצע למטרת רפואה, פעולה המותרת כשלעצמה. מפשוטם של דברים נראה שברור לתנאים איסור רפואה כשלעצמה. זאת למרות שאיננה בל"ט אבות מלאכה. גם בירושלמי אין הסבר לאיסור. הטיעון שרפואה אסורה משום 'שחיקת סממנים' מופיעה פעם אחת בבבלי, כבדרך אגב ללא הסבר, והבבלי עמו מעיר שעצם דין שחיקת סממנים שנוי במחלוקת תנאים. הסבר זה (שחיקת סממנים המופיע פעם אחת במקרה ספציפי, הפך בספרות הפרשנית לכלל גדול בתורה. וכלדין רפואה נאסר משום שחיקת סממנים זו הרחבה רבה של הבבלי, וכאמור לדעתנו יש להסביר את כל איסורי רפואה בצורה שונה.
מסקנה זו איננה מפתיעה בפירושנו למסכת שבת, בסוף הדיון במשנה בפ"ז מ"ב (המונה את לט אבות מלאכה) הסברנו שעבור התנאים הרשימה היא דרך ספרותית לרכז רשימה לכידה. היא איננה רשימה סגורה וכמו ברשימות דומות עורך המשנה הוא בבחינת 'תנא ושייר'. הבבלי הפך את הרשימה לרשימה מקודשת וסגורה, וכל מה שאיננו נזכר בה, נאסר או משום דמיונו לאחת המלאכות שברשימה, או בגלל "גזירה שמא. . . ".<sup class="footnote-marker">44</sup><i class="footnote">ראו גולדברג, צמצום.</i>  הירושלמי לעומת זאת רואה ברשימת ל"ט מלאכות רשימה מדגמית ומוסיף מלאכות שונות מוגדרות ובלתי מוגדרות.<sup class="footnote-marker">45</sup><i class="footnote">דוגמה לכך היא המדידה. ראו קוסמן, מדידה; קוסמן, עובדן דחול.</i> לשיטת הירושלמי הרפואה אכן נאסרה בשבת. ואם לא נמצא דמיון כזה נאסרה המלאכה משום 'עובדן דחול', או משום 'שבות'. הבבלי לשיטתו מחפש הגדרה מדויקת ואכן קשה להגדיר מהי רפואה. אותה פעולה יכולה להיות מותרת אם מטרתה סתמית, ואסורה אם היא כדרך הרופאים. כך למשל התבוננות בפני החולה, עשויה להיות פעולה מקצועית, 'עובדן דחול' לחלוטין, ואסורה בשבת, או סתם הסתכלות שבוודאי מותרת. כך גם הפסת המורסה בשבת. הבבלי פטר את בעיית ההגדרה על ידי הטיעון של 'גזירה שמא', שכן אם זו מלאכה עליה להיות מוגדרת יותר. והירושלמי כינה איסורים כאלה כ'מלאכה'.
<b>הצד נחש בשבת אם כמתעסק שלא יישכינו</b> – ציד אסור בשבת, אבל התגוננות מנחש מותרת מפני פיקוח נפש. <b>פטור</b> – לשיטת הבבלי פטור משמעו בדרך כלל פטור אבל אסור, ולשיטת הירושלמי מותר.<sup class="footnote-marker">46</sup><i class="footnote">ראו המבוא למסכת שבת.</i>  אבל במקרה זה גם הבבלי מודה שמותר. "כל פטורי דשבת פטור אבל אסור, בר מהני תלת דפטור ומותר: צידת צבי, וצידת נחש, ומפיס מורסא" (בבלי שבת ג ע"א) הבבלי איננו מסביר מדוע שלושת אלה יוצאי דופן, אך כאמור לפחות שניים מהם מצויים במשנתנו. בירושלמי שהבאנו נקבע ששלוש ההלכות שבמשנה הן בחזקת 'מותר'. הבבלי רואה בכך מלאכה שאיננה צריכה לגופה ולכן פטור (שבת קז ע"ב), שכן האדם אינו זקוק לנחש.
<b>ואם לרפואה חייב</b> – כדי להתקין מארס הנחש רפואה, לפי שיטת הבבלי הציד הופך למלאכה הצריכה לגופה.<sup class="footnote-marker">47</sup><i class="footnote">ראו עוד בבלי, כתובות ו ע"א.</i> להלכה זו אין מקבילות, אם כי היא מוכרת בתלמודים שציטטנו לעיל.
כאמור אין קשר תוכני בין ההלכות במשנה, אבל מהתלמודים שהבאנו עולה בבירור שלשתיים מההלכות ייחוד פנים, שהפטור הוא מותר מלכתחילה, ואף הנימוק זהה (מלאכה שלא לצורך). אם כן הרשימה איננה מסודרת רק לפי מפתח שמי אלא יש בה גם תוכן הלכתי מלכד. ההלכה השלישית לכאורה שונה לחלוטין ועוסקת בתחום אחר, אך כפי שנפרשה ייתכן שהיא קושרה לשתי קודמותיה גם מצד התוכן.
<b>ועל לפסים ארוניות</b> – לפס הוא אלפס,<sup class="footnote-marker">48</sup><i class="footnote">לפסים –<b>מ</b>, <b>מל, מפ2</b> (הלפסים), <b>ג1</b>, <b>כ</b>- אלפסים.</i> ו'ארניות' הן 'עירוניות,<sup class="footnote-marker">49</sup><i class="footnote">כך ב-<b>מל</b>, <b>מרא</b>.</i> כלומר כלים כפריים שלא נצרפו כל צרכם. כלי שטרם נצרף טרם נגמרה מלאכתו. <b>שהן טהורות מפני שלא נגמרה מלאכתן</b> – עד כאן נוסח כתב היד אבל בחלק מעדי הנוסח הטובים נוסף: טהורות <u>באהל המת וטמאות במשא הזב רבי אלעזר בן צדוק אומר אף במשא הזב </u>מפני שלא נגמרה מלאכתן<sup class="footnote-marker">50</sup><i class="footnote">המשפט חסר בכתב יד <b>קופמן, מ</b>, <b>מרל</b>, מצוי ב-<b>מל</b>, <b>מנ</b>ועוד. בכתב יד פרמא נשמט חלק גדול מהמשנה , כנראה בטעות.</i>– המשפט מצוי בירושלמי (ביצה פ"ד ה"ד, סב ע"ג), שיידון להלן. קשה להכריע אם היה בנוסח המקורי של המשנה. אם לא היה הרי שמשנתנו היא כרבי צדוק. כלומר רבי ישמעאל אמרה ולא פירש מותר או אסור. ר' יהושע בן מתיה פירש והבחין, ורבי צדוק חלק עליו. שוב מצינו דברים האמרים במסכת עדיות, שתנאים אחרים נחלקים עליהם. עסקנו בכך במבוא.
המשנה שלנו איננה מופיעה כלשונה במקום אחר, אם כי מצוטטת בירושלמי שנביא להלן. רוב הפרשנים הלכו בעקבות רמב"ם שפירש שלפס העירוני הוא כלי כדורי סגור, שלאחר צריפתו חותכים אותו לשניים. מבחינה מעשית קשה לקבל את ההסבר. אי אפשר ליצור כלי כדורי ריק. ואי אפשר לחתוך כלי חרס לאחר צריפתו. אכן אי אפשר לחתוך כלי חרס צרוף, החתך יצא בלתי ישר והכלי יתפורר. יתר על כן ברור ממשנתנו שהכלי טרם נגמרה מלאכתו, שכך כתוב במפורש במשנה. את המחלוקת הסביר רמב"ם בכך שלפי רבי אלעזר ברבי צדוק, הכלי תמיד טהור מפני שלא נגמרה מלאכתו, ואילו ר' יהושע בן מתיה סבור שהכלי טהור באוהל המת משום שאין לו חלל (לפני חיתוכו, וכלי חרס נטמא רק מאווירו). אבל במשא הזב החמירו. אין טעם הלכתי להחמרה כזאת. אם הכלי סגור מה לי משא זה מה לי אוהל במת, אין הטומאה חודרת. המשפט של רמב"ם נשמע פשוט, "החמירו" אך למעשה מודה הרמב"ם שאין לאיסור סיבה. רמב"ם גם לא מסביר למה דווקא מכונים אלפסים אלו 'ארוניות' או עירוניות,<sup class="footnote-marker">51</sup><i class="footnote">בעל תפארת ישראל הסביר שהכפריים אינם מקפידים ואוכלים מהכלי טרם שנחתך וקשה הדבר מבחינה ריאלית, כיצד ניתן בכלל לאכול ממנו.</i> ואולי פשוט לדעתו שכך נהגו בכפרים להכין עריבות.
אכן התיאור של כלי סגור שחותכים אותו לשניים מופיע אבל הוא מוסב על חבית שנחלקה לשתי עריבות (כלים פ"ד מ"א). לא כל כלי יכול להיחלק לעריבה. העריבה היא גיגית פתוחה<sup class="footnote-marker">52</sup><i class="footnote">ראו פירושנו לכלים פ"ב מ"ב; פכ"ד מ"ג.</i> והחבית דפנותיה ישרות ולכן אם נחצתה (נשברה) נעשו ממנה שתי עריבות, היושבות על הקרקע ללא תנועה. לעומת זאת האלפס כדורי ואי אפשר לחלקו לשניים שכן אין הוא יושב על צידו, על כן מתקשים אנו לקבל את ההסבר של רמב"ם כפשוטו.
פירוש רמב"ם נובע מהירושלמי (ביצה פ"ד ה"ד, סב ע"ג): "1. תני לפסים סתומות עשאן מערב יום טוב, לא יפתחם ביום טוב, מפני שהוא כמכשיר כלי ביום טוב. 2. תמן תנינן על לפסים ארוניות שהן טהורות באהל המת וטמאות במשא הזב. רבי לעזר בי ר' צדוק אומר אף במשא הזב טהורות, מפני שלא נגמרה מלאכתן". ההלכה הראשונה היא שכלי כדורי שפתחו נסתם בפקק, אין לפתוח בשבת משום שהוא מכשיר בכך כלי וזו מלאכה לצורך. על כך מביא הירושלמי את ההיגד השני ממשנתנו. אין כוונתו שלפס (אלפס) סגור הוא כאלפס עירוני, אלא שבשניהם מדובר בכלי שאיננו שלם והלכות שבת קרובות בהגדרתן להלכות טומאה וטהרה.
אם כן מהו אלפס עירוני? הבבלי מסביר (ביצה לב ע"א): "תנו רבנן: אין פוחתין את הנר, ואין עושין אלפסין חרניות ביום טוב, רבן שמעון בן גמליאל מתיר באלפסין חרניות. מאי חרניות? אמר רב יהודה: ערניות. מאי ערניות? אמר אביי: "צעי חקלייתא". "צעי חקלייתא" הם הבצעים (ביצות) של חקלאים, כפרים חסרי תרבות. זה אפוא אלפס כפרי שלא נצרף כהלכה. בכפר משתמשים בו, בעיר נחשב לכלי פגום שאיננו מקבל טומאה. רבי אלעזר ברבי צדוק טוען שאיננו כלי כלל ולכן טהור מהכל. ורבי יהושע בן מתיא אומר שטהור מתורת כלי, אבל מכיוון שהוא עשוי גם לישיבה (בכפר הפרימיטיבי) מטמא במשא טומאת מדרס. בכך מצטרפת משנתנו למשנת כלים פכ"ד מ"ג, שעריבה המשמשת לישיבה, ואיננה מכילה טהורה מטומאת מת וטמאה מדרס.
הדין העקרוני של כלי סגור מופיע בתוספתא שבת (פט"ז הי"ג): "קורע אדן את העור שעל פי החבית של יין ושל מורייס, ובלבד שלא יתכוין לעשות זינוק. אין פותחין לפסין סתומות, רבן שמעון בן גמליאל מתיר". הלכה זו קשורה בירושלמי למשנתנו, והיא דומה דמיון חיצוני ותוכני לשתי ההלכות הקודמות הבאות במשנתנו. מדובר על פתיחת פה, כמו במורסה. ועל מלאכה שלצורך כמו הצד נחש. נמצאנו למדים שהרשימה במשנתנו יש לה מאחד תוכני ולא רק מאחד לפי שם הדובר.

Mishnah 6

גם למשנה זו כקודמתה אין מקבילה תנאית מדויקת.
<b>שלשה דברים אמר רבי ישמעאל ולא הודה לו רבי עקיבה השום</b> – החל לרסק את השום לסעודת שבת וירדה עליו השמש, מותר לו לסיים, מלאכה שכבר התחיל בה. במחלוקות בשבת פ"א בית הלל הם המתירים לסיים את המלאכה בתוך השבת. ההיתר מבוסס על כך שהמלאכה נמשכת בתוך השבת, אבל עצם העבודה הסתיימה. כך למשל מותר להשאיר אונים (סיבי פשתן) בתנור כדי שימשיכו להתייבש. מובן שהעבודה בכך נאסרה, אך מותר שהמלאכה תימשך ללא נגיעת יד אדם גם בתוך השבת. לפי הסבר זה היה עלינו להניח שהשום נמצא בתוך מטחנה אוטומטית, הוא כבר החל להיטחן. לדעת בית שמאי מותר להשאירם במטחנה האוטומטית אם גוף הטחינה הסתיים, ובית הלל מתירים אף אם רק תחילת העבודה נעשתה. ברם הסבר זה בלתי אפשרי, כי את השום ממשיך אדם לרסק בעצמו. נמצאנו למדים שההיתר כאן מרחיק לכת מעבר להיתר להשאיר אונים בתנור. השום כבר מרוסק בחלקו ומותר להמשיך את המלאכה. מותר אף שיש בכך עבודה. מן הסתם העובדה שהמלאכה היא לצורך השבת מסייעת להסבר. הבושר או בוסר הוא פרי שטרם התבשל הפרי עדיין מצומק ויש בו מעט נוזל. המונח בוסר מופיע לגבי סדרת פירות כגון גפן (ענבים שטרם הבשילו ויוצא מהם מעט תירוש [גיטין פ"ג מ"ח]). זיתים שיצא מהם מעט שמן מריר (שביעית פ"ד מ"ח ומ"ט; תוספתא עוקצין פ"ג ה"ח, עמ' 688 ועוד)ואפילו אתרוגי בוסר (ירושלמי סוכה פ"ג ה"ז, נג ע"ד). פירות בוסר הם ספק אוכל. נשים זקנות לועסות אותם (ירושלמי שביעית פ"ד ה"ו, לה ע"ג), אך אינם אוכל רגיל. אין הם מטמאים טומאת אוכלים ואין מפרישים מהם מעשרות. ליתר דיוק, במקורות דיון על כל פרי בוסר, והגדרות מתאימות מתי הוא נחשב לאוכל להרמת מעשרות לטומאת אוכלים וכו'.<sup class="footnote-marker">53</sup><i class="footnote">משנה עוקצין פ"ג מ"ו; תוספתאשם פ"ג ה"ז וה"ח, עמ' 689; בבלי, ברכות לו ע"בועוד הרבה.</i>
<b>והמלילות</b> – שיבולים מלאות לחות שנקצרו, ואינן מיועדות לטחינה. אדם ממולל אותן, חולץ את הגרעין ואוכלו חי, או קלוי. ממלילות הכינו בין השאר 'זיתום מצרי' שהוא מעין בירה (ירושלמי, פסחים פ"ג ה"א, כט ע"ד).
<b>שריסקן מבעוד יום</b> – החל לרסקם<b> לפני שבת שרבי ישמעאל אומר יגמור משתחשך</b> – דברים אלו קרובים לשיטת בית הלל בשבת פ"א מ"ה ואילך. <b>ורבי עקיבה אומר לא יגמור</b> – משום שזו מלאכה.
עד כאן הלכנו בעקבות המפרשים והסברנו שהמחלוקת היא בערב שבת או יום טוב. סדרת מחלוקות עוסקת בשאלה האם צריך להפסיק עבודה כששבת נכנסת או מותר לסיימה. לכאורה השאלה שנויה במסכת שבת. נחלקו בה בית הלל ובית שמאי והמחלוקות הוכרעו בכינוס משותף בעליית חנניה בן חזקיה איש גרון (שבת פ"א מ"ד). שם מדובר במלאכות הנגמרות מאליהן, והמשקים "יצאו מעצמן" ללא תוספת עבודת אדם. ואילו כאן גם במלאכות של ממש, שאדם ממשיך עבודה שהחלה, וצריך ממש לעבוד. אדרבה משנתנו מערבת יחד את שני הדברים חלות דבש שאפשר שהדבש זב מעצמו ושום שאדם ממשיך לרסק בעצמו. ההסבר שהמלאכה באה לצורך השבת איננו מופיע. לכן ההסבר קשה, אך לא בלתי אפשרי. על כל פנים בהקשר זה מציע הבבלי לפרש את משנתנו (שבת י"ט ע"א-ע"ב).
בתוספתא פ"א ה"ט נוסף: <b>"</b>אבל כהנים נהגו כדברי ר' ישמעאל" (פ"א ה"ט)<b>.</b> בירושלמי מבואר שלכהנים מנהג מיוחד משום שמדובר בתרומה: "רבי יעקב בר אחא רבי שמעון בר אבא בשם רבי חנינא לא נחלקו אלא בחולין, הכהנים נהגו <u>בתרומה</u> כרבי ישמעאל" (ירושלמי שבת פי"ד ה"ב, יד ע"ג). בתרומה יש חשש של הפסד תרומה, ואסור להפסיד תרומה בידיים, לכן יש לסיים את הכתישה והשחיקה. לפי הירושלמי הכהנים לא נהגו כרבי ישמעאל, אלא רבי עקיבא הודה בכך.
לפנינו אפוא שתי נוסחאות לגבי הכהנים, האחת שהקלו ואחזו בדעת רבי ישמעאל, והשנייה שהקלו בתרומה מסיבות הלכתיות וכדעת הכול. הנוסחה השנייה (של הירושלמי) נשמעת סבירה יותר מבחינה הלכתית הרי כהנים הם ככל האדם, ואילו לתרומה אכן יש הצדקה להלכה שונה (קרובה לשיטת רבי ישמעאל). ברם כלל גדול הוא בידינו אם לפנינו שתי נוסחאות, האחת מסודרת מבחינה משפטית והשנייה 'פרועה', נגד כללי ההלכה הרגילים. יש להעדיף את הנוסחה היותר קשה ובעייתית. אם נכון כלל זה גם כאן הרי שהכהנים נהגו כרבי ישמעאל בחולין ובתרומה, והקלו. כפי שראינו בנספח למסכת שקלים הכהנים נחשבו צדיקים ונהגו בהתאם להלכה ביתר הקפדה מאנשים רגילים. כך בתרומות וטהרות (כמובן) אך כך גם בתחומים נוספים. הייתה לכהנים הלכה משלהם כמעין תת קבוצה בתוך בית המדרש. העלו אף את ההצעה שהיו גם מתחים בין הלכת כהנים להלכת חז"ל. חז"ל עשו מאמץ לנכס את הכהנים לעצמם ולראות בהם תת קבוצה בתוך בית המדרש. אך ייתכן שהכהנים ראו את עצמם כחלופה לבית המדרש. חלופה שאיננה רחוקה מחז"ל כמו שהיו הצדוקים בשעתם, אבל חלופה חברתית ואף הלכתית במידה מסוימת.
הנוסחה שלפיה נהגו כהנים כרבי ישמעאל, שהיה כהן בעצמו, מקבלת אפוא פרשנות נוספת. גם הכהנים המקפידים הקלו והילכו בשיטת רבי ישמעאל. רבי עקיבא חולק, וממשיך באופן חריג דווקא את שיטת בית שמאי. כהנים נהגו כרבי ישמעאל וכנראה רוב העם כרבי עקיבא המחמיר.
נחזור למחלוקת גופא. הסבר הבבלי קשה מבחינה מעשית. המחלוקות במסכת שבת פרק א' הם בעבודה הנעשית באופן אוטומטי, כגון ריחיים של מים העובדות בשבת, או מערכת הלחיצה בבית הבד. אבל לא שמענו שבארץ ישראל עשו שום או מלילות במתקן. אולי זו מציאות בבלית שבה השימוש בריחיים של מים היה נפוץ יותר, אך ההסבר אינו מתאים לארץ ישראל.
עד כאן הסבר המשנה לפי שיטת הבבלי. בירושלמי מופיעה המשנה שלנו בהקשר לדיון על משנת שבת פי"ד מ"ב. משנה זו במסכת שבת והמשניות שלאחריה עד סוף הפרק דנות באיסור והיתר בהכנת מרשמי תרופות בשבת ובשימוש בהן. "אין עושין הלמי בשבת. אבל עושה הוא מי מלח, וטובל בהן פיתו ונותן לתוך התבשיל" – הלמי הם מי מלח מלוחים במיוחד ושמן, והוא άλμη (אלמה) ביוונית, מעין רוטב של מלח<sup class="footnote-marker">54</sup><i class="footnote">שני התלמודים מביאים הגדרות אחדות להבחנה בין הלמי האסור להכנה בשבת, לבין מי מלח שמותר להכינם. נתינה לתוך התבשיל היא טבילת הפת. כלומר מותר להכין מזון שאיננו אוכל מובהק ואחר כך להשתמש בו לצרכי סעודה.</i>. על כך מוסיף הירושלמי שם "רבי אבהו בשם רבי יוחנן שום ששחקו, אם היה מחוסר שחיקה אסור. ואם לערב את שומנן מותר תמן תנינן השום והבוסר והמלילות שריסקן מבעוד יום שהיה רבי ישמעאל אומר יגמור משתחשך רבי עקיבה אומר לא יגמור" (יד ע"ג) שום בלתי שחוק (מחוסר שחיקה) אין לשחוק בו בשבת בגלל שהוא איננו מוכן לאכילה (צריך מלאכה אסורה כדילהכינו), אך מוסיפה משנתנו שאם החל לשחוק את השום אין הוא כבר מ'חוסר שחיקה' אלא מזון מוכן. כך גם הבוסר שהחלו לטפל בו נחשב למזון, וכן מלילות. אמנם אין למלול בשבת (על כך מחלוקת) אך אם החל למלול מותר לו לסיים בשבת. אם כן המחלוקת איננה על מלאכה שהתחיל ומסיים בה בשבת, אלא האם שום שמחוסר שחיקה (בלתי שחוק עד הסוף) נחשב למוכן.
בדרך דומה מתפתחת ההלכה בתוספתא שבת פי"ד: "1. אין מרסקין דבילה וגרוגרת וחרובין לפני זקנים בשבת, אבל מרסק הוא ביד של סכין בעץ הפרוד ואינו חושש. 2. המולל מלילות מערב שבת מנפח על יד על יד ואוכל, אבל לא בקנון ולא בתמחוי. המולל מלילות מערב יום טוב מנפח בקנון ובתמחוי – אבל לא בטבלה, ולא בנפה, ולא בכברה, כדרך שעושה בחול". וכן תוספתא ביצה פ"א ה"כ: "המולל מלילות מערב שבת, מנפח על יד על יד ואוכל. אבל לא בקנון ולא בתמחוי. המולל מלילות מערב יום, טוב מנפח בקנון ובתמחוי – אבל לא בטבלה, ולא בנפה, ולא בכברה, כדרך שעושה בחול.<sup class="footnote-marker">55</sup><i class="footnote">וכן תוספתא ביצה פ"א ה"כ: "המולל מלילות  מערב שבת, מנפח על יד על  יד ואוכל. אבל לא בקנון ולא בתמחוי. המולל מלילות  מערב יום, טוב מנפח בקנון ובתמחוי – אבל לא בטבלה, ולא בנפה, ולא בכברה, כדרך שעושה בחול.</i>  ר' דוסתיי בר' ינייאמ' משם ר' ליעזר מוללין על המלול ומציעין על המוצע ואופין על האפוי ומבשלין על המבושל" (תוספתא שבת פי"ד הט"ז). "מוללין על המלול" אלו דברי רבי ישמעאל אצלנו. אם התחיל יגמור.

Mishnah 7

לכל שלושת הפרטי במשנה מקבילות מלאות או חלקיות, אך לחידוש שאלו דברים שאמר לפני רבי עקיבא בשם רבי יהושע ורבי אליעזר, אין מקבילה.
<b>שלשה דברין אמרו לפני רבי עקיבה שנים משם רבי אליעזר ואחד משם רבי יהושע</b> – לא נאמר מי הם שאמרו את הדברים. רבי עקיבא למד גם אצל רבי אליעזר וגם אצל רבי יהושע. וכנראה שמי שסיפק לו מידע חדש (שלא הכיר) מחכמים אלו ראו בכך משהו מיוחד. <b>שנים משם רבי אליעזר</b> – הראשון: <b>יוצא אשה בעיר שלזהב</b>– במשנת שבת פ"ו מ"א שנינו ההיפך שלא תצא אשה בעיר של זהב. הבבלי שואל: "מאי בעיר של זהב?", ומשיב: "ירושלים דדהבא" – 'ירושלים של זהב' (שבת נט ע"א). מדברי הבבלי עולה שעיר של זהב הוא תכשיט של זהב ועליו ציור של ירושלים. בירושלמי הלשון שונה מעט: "כגון ירושלים של זהב", מכאן שהיו תכשיטים ועליהם ציורים של עיר מסוימת, וירושלים הנזכרת במשנה היא רק דוגמה להם. תכשיט זה מוכר לנו היטב. מדובר במעין כתר של זהב ועליו ציור סמלי של חומת העיר. באחד מן הפסיפסים שנתגלו בבית שאן, מונח כתר מעין זה על ראשה של טיכי אלת העיר (איור 2). בפירושנו למשנה זו במסכת שבת הרחבנו בהסבר על תולדות התכשיט. אין ספק שהתכשיט עיר של זהב לא היה נפוץ בציבור ושהוא נועד לנשים עשירות במיוחד. ההסבר שהנשים החשובות נחשבות למקפידות יותר בהלכות שבת מתאים אולי לאווירה בבבל, אך ספק רב אם הוא הולם את התנאים בארץ ישראל, שעשיריה לא היו דווקא מבאי בית המדרש.
מה שורש המחלוקת לגבי אישה היוצאת בשבת עם תכשיט זה. המפרשים מעמידים שני עקרונות. האחד שהתכשיט איננו מחובר, ואם הוא מחובר לבגד הוא חלק ממנו. בכך ודאי לא מדובר במשנתנו הרי התכשיט עומד לעצמו. מותר לצאת בתכשיט בשבת אלא שחששו חכמים שהאישה תוריד אותו מראשה כדי להראותו לשכנותיה. לכן החמירו באישה מבאיש. כדברי הירושלמי "תכשיטין למה הן אסורין א"ר בא על ידי שהנשים שחצניות והיא מתרתן להראותן לחבירתה והיא שכיחה ומהלכת בהן ד' אמות" (ירושלמי שבת פ"ו ה"א, ז ע"ד). התלמוד מבטא אפוא בהלכה את הערכתו לדרך ההתנהגות של נשים ולסיבתה. הבבלי מדגיש יותר את חשש הטלטול שמא התכשיט יפול או יאבד מאחיזתו.
לפנינו דברים שהובאו למשנת עדיות. לפני רבי עקיבא. משנתנו גופא היא ניסוח המבוסס אולי על מקורות קודמים, אך לא על המקורות שבידינו. אדרבה עושה רושם שהתוספתא למשנת שבת משתמשת בתוכן של משנת עדיות. בכך גם מוסבר הצירוף המוזר – רבי מאיר ורבי אליעזר מוצגים כחולקים זה עם זה למרות פער הדורות ביניהם. אבל אין זו מחלוקת ישירה בין תנאים מדורות שונים, אלא מקור אחד המציג מחלוקת מדור אושה, בתוספת הבאה בפרפרזה מהמשנה שלנו, שכבר הייתה מונחת לפניו. לפנינו עוד דוגמה לחופש היצירה של העורכים. הם אינם מחדשים דעות אך מציבים את הדעות הידועות בהקשר מעט אחר (מבחינה סגנונית). משנת שבת מקבילה אפוא למשנתנו וחולקת עליה, והתוספתא בשבת מלקטת את המידע מכל המשניות הקדומות שהיו לפניה.
<b>ומפריחי יונים פסולין מן העדות</b>–זו משנה ידועה במסכתות סנהדרין (פ"ג מ"ג) ושבועות (פ"ז מ"ד), והד לה במסכת ראש השנה (פ"א מ"ח)ובתוספתא סנהדרין פ"ה ה"ב: "מפריחי יונים, זה הממרא את היונים, אחד היונים ואחד הממרא שאר בהמה וחיה ועוף. לעולם אינו יכול לחזור בו עד שישבר את פגימיו, ויחזור בו חזרה גמורה". הבבלי מציג שני הסברים: מדובר בעורכי תחרויות של יונים, או באלו המנסים למשוך לשובכיהם יוני תרבות (סנהדרין כה ע"ב). ההסבר הראשון זהה לזה שבתוספתא וחזרתו בתשובה היא כשישבור את פיגומיו, המשמשים בסיס להמראת היונים לתחרות. ודאי ששני ההסברים נכונים מבחינה הלכתית, כלומר שני הסוגים פסולים לעדות, אבל מבחינה חברתית מסתבר שהמשנה עוסקת בעורכי תחרויות יונים שכן זו הייתה תופעה מצויה יותר.<sup class="footnote-marker">56</sup><i class="footnote">שוורץ, מפריחי יונים.</i> מכל מקום, אם הפסילה נובעת מחשש גזל אזי יש לפסול גם מי שעושה זאת באופן זמני וכעיסוק שולי. ברם, כפי שראינו, בפירושנו לסנהדרין (פ"ג מ"ד) רבי יהודה מסביר שמדובר רק בעבריינים שפרנסתם מהמעשה הפסול. על כן נראה שלפחות לפי רבי יהודה מדובר במארגני משחקי מזל ותחרויות בין יונים. הלכה זו חושפת פן מעניין של שולי החברה היהודית, מן הסתם בערים הגדולות, אוכלוסייה שפרנסתה הייתה על ארגון משחקי מזל.
משפט סתמי זה עוסק בנושא אחר לחלוטין מקודמו. והוא משולב בשלוש משניות שבכולן רשימה ארוכה יותר של פסולים: "אלו הן הפסולין: המשחק בקוביא, ומלוי ברבית, ומפריחי יונים, וסוחרי שביעית, ועבדים. זה הכלל כל עדות שאין האשה כשירה לה אף הן אינן כשירים לה". הרשימה הזהה מוצגת בשלושה הקשרים שונים:
1. מסכת ראש השנה פ"א מ"ח לעניין פסולי עדות לראש חודש.
2. סנהדרין פ"ג מ"ג פסולי עדות בכלל.
3. שבועות פ"ז מ"ד חשודים על השבועה ואז זה שכנגדו נשבע ונוטל.
בכל אחד מההקשרים מעט תוספות לרשימה. ברור שלפנינו אותו מקור, אך בכל אחד מהם העורך הוסיף מעט. במשנת סנהדרין הוא מרחיב בנושא סוחרי שביעית, וכן בדברי רבי יהודה שפסולי עדות הם רק אלו שמקצועם בכך. בראש השנה נוספו העבדים וכן עניין האישה. <sup class="footnote-marker">57</sup><i class="footnote">במשנת ראש השנה נוסף: <u>ועבדים</u>, ודנו בכך בפירושנו למשנה שם.</i>
התלמודים מתחבטים מדוע אין העבדים נזכרים ביתר המשניות, ומדוע לא נזכר הגנב והגזלן שהם פסולי העדות המקוריים. בפירושנו למשניות הצענו שהרשימה המקורית באה ממסכת ראש השנה. באמת אלו אינם ממש גזלנים, ונפסלו רק לעדות החודש משום שאינם מכובדים דיים לעדות בנושא ציבורי כמו קידוש חודשים. העבד הנזכר הוא עבד משוחרר שגם הוא נפסל בגלל היעדר כבוד (ראו פירושנו למשנת ראש השנה פ"א מ"ז). מכאן הועבר איסור עדות של עבדים, ליתר הנושאים השגרתיים. אך העברה זו איננה מלאה שכן לסתם דיני ממונות הם בעצם כשרים (עבד משוחרר הוא גר וגרים כמובן כשרים לעדות). במשנתנו המשפט מנותק מכל הקשר ואפשר שהוא עוסק בעדות החודש בלבד. ברור שהמקור למשפט איננו משנתנו שכן המשפט סתום ולכן יש להסביר שהוא בא מאיזה שהוא הקשר אחר אולי מאחת המשניות שציינו, או מהקשר אחר.
<b>ואחד משם רבי יהושע</b> – אמרו לפני רבי עקיבא משם רבו השני רבי יהושע. <b>השרץ בפי החולדה ומהלכת על גבי כיכרות שלתרומה ספק נגע ספק לא נגע ספיקו טהור</b> – זו משנה מפורשת במסכת טהרות (פ"ד מ"ב). קל להסביר את המשנה כדעת רבי יהודה, במשנה הקודמת במסכת טהרות (פ"ד מ"א) שלטומאה אין מקום, ולכן ספקה טהור. אפשר גם לייחס את ההלכה לתפיסה שמי שאין לו דעת להישאל ספקו טהור, ואז משנתנו אינה תלויה במחלוקת שבמשנה הקודמת בטהרות. ברם, הדמיון בין השרץ והמפתח מלמד כי אנו עוסקים באותו נושא כמו משנה א בטהרות שם. יתר על כן, גם משנה ג בטהרות שם עוסקת באבחנה אם יש לטומאה מקום או לא, ולפיכך עדיף לפרש את המשנה בטומאה עוברת, ולכן ספקה טהור. משנת טהרות היא כשיטת רבי יהושע במשנתנו (וכן בבלי, חולין ט ע"ב). מהתוספתא למשנתנו משמע שיש בדבר מחלוקת: "אחד משום רבי יהושע השרץ בפי חולדה, וחולדה מהלכת על גבי ככרות של תרומה, ספק נגע ספק לא נגע, רבי אליעזר מטהר ורבי יהושע מטמא, וחכמים אומרים ודאי טמא ספק טהור" (עדיות פ"א הי"ב, מהד' צוקרמאנדל עמ' 456). לכאורה עמדתם של חכמים תמוהה: וכי יש שאלה האם שרץ שוודאי נגע בכיכרות מטמא? אלא שיש להבין את עמדתם על פי התוספתא למשנת טהרות:
שרץ בפי החולדה ומהלכת על גבי ככרות של תרומה, הנוגע ספק חי ספק מת, רבי מטמא, שחזקת שרצים מתים בפי חולדה, וחכמים מטהרין. במה דברים אמורים, בזמן שנטלתו והלכה לה. אבל אם מצאו מת בפיה טמא,<sup class="footnote-marker">58</sup><i class="footnote">חסר בכתב יד וינה.</i> אם ראוהו חי בפיה אף על פי שנמצא מת בפיה טהור. רבי שמעון בן אלעזר אומר שרץ בפי נחש, מהלך על גבי ככרות של תרומה, ספק נגע ספק לא נגע, ספיקו טהור, שכן דרך נחש להיות מגביה את צוארו ומהלך (פ"ד ה"ה-ה"ו, מהד' צוקרמאנדל עמ' 664-663). <sup class="footnote-marker">59</sup><i class="footnote">צירוף הדיון בחולדה ובנחש מופיע גם במשנה , פרה פי"א מ"א, וראו עוד תוספתא, שבת פי"זהי"ט. שניהם מזיקי הבית המצויים, כנראה הרבה יותר מסתם עכבר.</i>
התוספתא עוסקת בסוג אחר של ספק, ספק אם השרץ מת, ולכך מתכוונים חכמים בתוספתא עדיות: אם השרץ ודאי מת וספק אם נגע בכיכרות הכיכרות טמאים (כרבי אליעזר), אבל אם יש שני ספקות, האם השרץ חי והאם נגע בכיכרות – הכיכרות טהורים, כרבי יהושע.
אם כן משנה ג בטהרות שם היא כמשנת עדיות, וכדעת רבי יהודה במשנת טהרות (פ"ד מ"א) וכדעת רבי יהושע בניגוד לרבי אליעזר. תמוה הוא שרבי יהודה חולק על רבו המובהק רבי אליעזר.
את דברי רבי יהודה אין לנו לפרש אלא על רקע האבחנה שבמשנה ג ש"יש לטומאה מקום". ברם, ייתכן שאת יתר העמדות והפסיקות במשניות א-ב אין צורך לפרש על רקע כלל משפטי אלא להפך, כניתוח מקל של הנסיבות. ודאי שכך יש לפרש את דברי התוספתא מדור רבי: "שחזקת שרצים מתים. . . ", "שכן דרך נחש. . ." (שם). שני אלו ניסוחים של הנסיבות הסבירות, ללא היזקקות לכלל משפטי. אין כאן הלכה קדומה המתחשבת בנסיבות וכלל משפטי מאוחר, שכן הניסוח הנסיבתי הוא מדורם של רבי ורבי שמעון בן אלעזר (דור אחרון לתנאים).
המשנה משקפת התעלמות מתנאי ההיגיינה כפי שהם מקובלים היום. שרץ בפי החולדה שנגע בכיכרות אינו מעורר גועל נפש, אלא רק בעיה הלכתית. מן הסתם אין המשנה משקפת את תחושותיהם של המתבוננים במחזה אלא מתמקדת, כדרכה, בשאלות ההלכתיות.
אותו נושא נדון גם במשנה הבאה בטהרות (פ"ד מ"ג), ובפירושנו שם עסקנו בחומרים של משנה ג' שהם שונים מאלו שבמשנה ב' ובמשנתנו.<sup class="footnote-marker">60</sup><i class="footnote">מכיוון שבפירושנו למסכת עולה הרבה שאלת סדור המשניות והתערבות העורך לפיכך נוסיף את אשר הערנו שם בנוגע לעריכת הפרק בטהרות: משנה ג בטהרות שאובה ממקור אחר מאשר משנה ב. שתיהן עוסקות באותו מקרה וניסוח המקרה דומה, אבל משנה ג ממשיכה באבחנה אחרת ומוסיפה את הנימוק הכללי "שאין לטומאה מקום". כאמור, היא גם חולקת על משנה א. העורך צירף אפוא משניות שונות משום שעולה שם אותה שאלה (שאלת משנה מתחום הספק). המכנה החיצוני היה משמעותי יותר מאשר התוכן הסותר. עורך המשנה כאילו אומר לקוראים שהוא מציג עמדות שונות סביב אותו נושא. הוא אינו מספק פסק הלכה אלא מציג עמדות שונות, והמכנה המשותף שלהן הוא אותו נושא ולא אותו תוכן, לא לכידות רעיונית אלא לכידות נושאית. ראוי לציין שלפנינו משניות סותרות, לכל אחת אחראי תנא אחר, אבל כולן מנוסחות באותו סגנון. או שזה היה סגנונם של חכמים, כלומר שבכל בתי המדרש נהגה אותה שפה, אותם מונחים ואותו סגנון, או שמא התערבו עורכי המשנה עמוקות בניסוח דברי קודמיהם והתאימו אותם כך שהשוני והדמיון יהיו ברורים. דין דומה של טומאה עוברת וטמא עומד מצוי גם במסכת נגעים וראו פירושנו לטהרות פ"ד מ"ג.</i>
רבי עקיבא היה מהחכמים המשפיעים ביותר על עיצוב משנתנו. הרבה מימרות מסרו לפניו משמם של רבי אליעזר ורבי יהושע. משנתנו מונה רק שלוש, ואיננה מונה מסורות אחרות כגון
הכשר מבוי – בית שמאי אומרים לחי וקורה, ובית הלל אומרים לחי או קורה. רבי אליעזר אומר לחיין. משום רבי ישמעאל אמר תלמיד אחד לפני רבי עקיבא, לא נחלקו בית שמאי ובית הלל על מבוי שהוא פחות מארבע אמות שהוא או בלחי או בקורה. על מה נחלקו, על רחב מארבע אמות ועד עשר. שבית שמאי אומרים לחי וקורה, ובית הלל אומרים או לחי או קורה, אמר רבי עקיבא על זה ועל זה נחלקו (עירובין פ"א מ"ב).
וכן: "עור שסכו בשמן של שביעית – רבי אליעזר אומר ידלק, וחכמים אומרים יאכל כנגדו. אמרו לפני רבי עקיבא אומר היה רבי אליעזר עור שסכו בשמן של שביעית ידלק, אמר להם שתוקו לא אומר לכם מה שרבי אליעזר אומר בו" (שביעית פ"ח מ"ט), ובדומה לה המשנה הבאה שם ומשניות וברייתות אחרות.<sup class="footnote-marker">61</sup><i class="footnote">יומא פ"ב מ"ג; תוספתאחולין פ"ג ה"ז, מהד' צוקר מאנדל עמ' 504; פרה פ"ג ה"ג, עמ' 631; מעילה פ"א ה"ה, עמ' 557 ועוד.</i> משנתנו איננה מונה אפוא את כל מה שנאמרלפני רבי עקיבא, כשם שאיננה מונה את כל מחלוקות הלל ושמאי ותנא ושייר.

Mishnah 8

הכותרת ייחודית למסכת שלנו. למשפט הראשון אין מקבילות תנאיות, למשפט השני מקבילה חלקית ולשלישי מקבילה מליאה.
<b>שלשה דברים אמר רבי עקיבה על שנים הודו לו</b> – קיבלו את דבריו<b> ועל אחד לא הודו לו</b> – בוודאי שהיו עוד מימרות רבות שרבי עקיבא אמר, ועל רבים מהן 'הודו לו' וקיבלו דעתו, ועל רבים לא קיבלו דעתו. <b>על</b> [<b>סנדל</b>]<b> שלסידין שהוא טמא מדרס</b> – הכתוב בסוגריים נכתב בצד וקיים בכל עדי הנוסח. סנדל הסיידים הוא כנראה סנדל גדול מאוד שבו הטייח הולך על רצפה שזה עתה נוצקה, כדי שלא יטביע סימנים ברצפה. הבבלי מסביר שהסייד הולך על סנדל זה גם מחוץ לשעות העבודה "שכן הסייד מטייל בו, עד שמגיע לביתו" (שבת סו ע"א). רבינו נטרונאי מתאר את הכלי: "כלי שיש להן לבנאין ש[דומה] לסנדל, יש שעו[שין של ברז]ל ויש שעושין של עץ, בשעה שטחין את הבית בטיט או בסיד, מעבירין אותו עליו [ומחליקין בו] (תשובות הגאונים ברודי, תסד). ובתשובה אחרת של אותו גאון (תפב) מתואר כלי המשמש להחלקת טיח מעין 'שפכטל' גדול, וקשה שהרי איננו יכול לשמש כמנעל. אבל רמב"ם מסביר שאלו נעליים להגנה שאותם נועל עושה הסיד בשעת עבודתו. כידוע את אבני הסיד מכנסים בבור הסיד, ומחממים את האבנים לחום רב ביותר. בשלב זה הבור מכוסה אבל צריך לעתים לעלות עליו מבחוץ כדי לסתום נקבים. לשם כך נדרשים נעלי מתכת שלא יישרפו בחום הרב ויגנו על רגלי העובד. נראה שלכך מתכוון רמב"ם.
סנדל טמא מדרס, כלומר אם זב עמד עליו, כל מי שעומד על אותו מעמד נטמא, הסיבה משום שהוא מושב או מעמד רגיל. בבבלי ברייתא העוסקת בסנדל זה במספר תחומים נוספים:
אמר שמואל: רבי מאיר היא, דתנן: הקיטע יוצא בקב שלו, דברי רבי מאיר, רבי יוסי אוסר.<sup class="footnote-marker">62</sup><i class="footnote">משנה , שבת פ"ו מ"ח. בתלמוד הבבלי מובאת מסורת המציעה להפוך את סדר המשנה ולגרוס: רבי מאיר אוסר ורבי יוסי מתיר (סו ע"א). ואמנם מצינו לא מעט כתבי יד למשנת שבת שאימצו הצעה זו (<b>ג</b>, <b>רב</b>, <b>מל</b>, <b>מנ</b>, <b>ת3</b>, <b>מפ</b>, <b>מגל</b>, <b>מדלק</b>, <b>מגק17</b>, <b>מגקב</b>, <b>מגקד</b>, <b>מגק</b>, <b>מגק4</b>. נוסח יחידאי [<b>פא</b>] גורס רבי יהודה במקום רבי יוסי. ראו גולדברג למשנה ואפשטיין, מבוא, עמ' 196-194). בבבלי מוצע בשמו של שמואל שינוי נוסח מהותי יותר: "<b>אין</b> הקיטע יוצא בקב שלו. דברי רבי מאיר. ורבי יוסי מתיר". הבבלי רואה בנוסח זה תיקון של נוסח המשנה , אלא שאפשר שאין מדובר בתיקון שהכול מסכימים לו אלא באפשרות ששמואל הולך בעקבות אביו ומרשה לעצמו לחלוק על המשנה ולהחמיר בדיני טלטול: אסור לקיטע לצאת בקב שלו בשבת, ואסור לבנות לצאת בשבת בחוטים שעל צווארן.</i> ואף רב הונא הדר ביה, דתניא: סנדל של סיידין – טמא מדרס, ואשה חולצת בו, ויוצאין בו בשבת, דברי רבי עקיבא. ולא הודו לו. והתניא: הודו לו! אמר רב הונא: מאן הודו לו – רבי מאיר, ומאן לא הודו לו – רבי יוסי" (שבת סו ע"א). חשוב לציין שלפי הבבלי 'הודו' לו איננו סוף המחלוקת אלא צד אחד שלה. רבי מאיר הודה, רבי יוסי חולק. המשנה שלנו, לפחות לפי הבבלי היא סיכום של תנא אחד, (רבי מאיר או מישהו אחר המהלך בדרכו), ואיננה סיכום אובייקטיבי המשקף את דעת כל באי בית המדרש, או את 'ההלכה הפסוקה'.
המשפט כולו אינו מצוי במשניות מקבילות.
<b>ועל שירי תנור ארבעה</b> – תנור שנשבר לרוחבו ונותר בו גובה ארבעה טפחים נחשב לכלי ומקבל טומאה. דין זה מופיע בניסוח אחר במשנת כלים פ"ה מ"א: "תנור תחלתו ארבעה, ושיריו ארבעה דברי רבי מאיר. וחכמים אומרים במה דברים אמורים בגדול אבל בקטן תחילתו כל שהוא ושיריו רובו" מסתבר ש"במה דברים אמורים" כאן איננו הגבלה אלא מחלוקת.<sup class="footnote-marker">63</sup><i class="footnote">אנו העמדנו את המחלוקת בשאלה אם הקב נחשב למנעל לעניין שבת (רש"י), אך כמה מגדולי המפרשים, כגון הרשב"א, סבורים שהמחלוקת היא בשאלה אם הוא עשוי להישמט. נמנענו מפירוש זה משום שגם אם נשמט הקב, ברי שישיבנו הקיטע למקומו ושאין איסור לעשות כן, שהרי לא יוכל ללכת בלא הקב. יתר על כן, מהמשך המשנה עולה שהמחלוקת בין שני התנאים היא בשאלה אם הקב כמנעל אם לאו, שהרי המשנה אוסרת להיכנס בו למקדש, אף ששאלת<br>באופן כללי לא ברור האם "במה דברים אמורים" בא לחלוק או לפרש והוא כדעת הכול, והדבר תלוי בהבנתו של המונח. התלמוד הבבלי מציג זאת כשאלה סגנונית המאפיינת את רבי יהודה: "והאמר רבי יהושע בן לוי: כל מקום שאמר רבי יהודה אימתי ובמה במשנתנו – אינו אלא לפרש דברי חכמים" (עירובין פא ע"ב; פב ע"א). המקבילה בסנהדרין מוסיפה: "רבי יוחנן אמר: אימתי – לפרש, ובמה – לחלוק" (כה ע"א). במהלך פירושנו עסקנו במונחים אלו במשניות השונות וראינו כי יש שהם מתארים מחלוקת ויש שהם בוודאי פרשנות (כגון פאה פ"ז מ"א), או שינוי הלכתי מוסכם (כגון משנת מגילה פ"א מ"ג). כך, למשל, במשנת שבועות פ"ז מ"ו יש מחלוקת במשנה ; בתוספתא שם (פ"ו ה"ד) דברי רבי יהודה מנוסחים בלשון "במה דברים אמורים", ובתלמודים בלשון "אימתי" (ירושלמי לח ע"א; בבלי מח ע"א), וברור שזו מחלוקת לכל דבר. הוא הדין במשנת עירובין (פ"ז מי"א) שהלשון "במה דברים אמורים" באה לציין מחלוקת. במשנת קידושין (פ"א מ"ה) ובמקבילתה בשביעית (פ"י מ"ט) ובבבאבתרא (פ"ח מ"ז) נקבע שמטלטלין נקנים במשיכה, והתוספתא מסתייגת בלשון "במה דברים אמורים. . ." (בבא בתרא פ"ה ה"א וה"ב וקידושין פ"א ה"ה), כלומר כמימרה מסייגת ולאו דווקא חולקת. גם הבבלי מצטט את הברייתא של תוספתא בבא בתרא (בבא בתרא פה ע"א), ומשמע שם שאינו רואה בה סתירה למשנה אלא פרשנות בלבד. אבל בירושלמי מובאת הברייתא בלשון "תני רבי חייה ופליג", ומשמע שהסוגיה בירושלמי מזהה בסייגים הללו מחלוקת של תנאים (רבי מאיר ורבי אלעזר) על המשנה . במקומות אחרים שמשפטים אלו משובצים בהם עדיף לעתים לפרשם כמחלוקת, ולעתים הם באמת פירוש. לא מצינו הבדל שיטתי בין משמעות השימוש במונח בדברי רבי יהודה ובין שימושו בפי חכמים אחרים.</i> שכן בתוספתא כלים שנינו: "תנור של בנות<sup class="footnote-marker">64</sup><i class="footnote">"תנור של בנות" הוא תנור שנבנה לשם משחק.</i> שתחלתו כל שהוא, ושיריו ברובו, שרבי מאיר אומר תחלתו ארבעה ושיריו החשש אינה נוגעת לאיסור הכניסה למקדש כלל וכלל. מכל מקום, נראה ששני הנימוקים, הנימוק לאיסור הכניסה בקב למקדש והנימוק לאיסור לצאת בקב בשבת, אינם זהים. ייתכן שהקב נחשב כמנעל לעניין הכניסה למקדש, אך לא לעניין היציאה בו בשבת1. ארבעה" (כלים בבא קמא פ"ד ה"א, עמ' 572). התוספתא מציגה את הדברים כמחלוקת: הרישא הסתמית היא דברי חכמים שתנור קטן, שבנות בונות כמשחק<sup class="footnote-marker">65</sup><i class="footnote">כך פירש הר"ש, וליברמן, תוספת ראשונים על אתר, ניסה לפרש תנור של לבנות (לבנים) ודחה את הפירוש בסיוע הבבלי לנידה כו ע"ב ופרשני הבבלי (רש"י ורבנו חננאל). מכל מקום, אין בונים תנור מלבנים. לעתים בנו את בסיס התנור מלבנים, אבל אז היה זה תנור גדול במיוחד ולא תנור קטן.</i> וכעזר לאם העסוקה – תחילתו כלשהו, כלומר כל גודל שהוא כבר מטמא, ואם נפגע התנור אך רובו נשאר הוא טמא, ורבי מאיר חולק. בתוספתא נאמר "שתחילתו" בחילוף ש-ו, והוא חילוף רגיל.<sup class="footnote-marker">66</sup><i class="footnote">אונא, וי"ו שי"ן.</i>
הבבלי מוסיף ש"כלשהו" הוא טפח: "וכמה כל שהוא? אמרי דבי רבי ינאי: טפח, שכן עושים תנורים בנות טפח" (חולין קכד ע"א; השוו נידה כו ע"א). אין כאן פירוש, אלא מגמה לקבוע ולכמת את פרטי ההלכה. תהליך זה של כימות רגיל בספרות התנאית המאוחרת ובספרות האמוראים. עוד נציין שהבבלי מצטט את ההלכה שלנו, אך לא כמשנה אלא בנוסח משולב של התוספתא והמשנה.
אם כן קיימת מחלוקת בנושא. ההלכה הקדומה הסתפקה בגובה שלושה טפחים. תנא אחר דרש 'רובו' או על כל פנים בתנור קטן צריך 'רובו' לשרוד ורק אז הוא נחשב לתנור תקני. ואילו רבי מאיר סבר שצריך גובה של ארבעה טפחים לפחות. הסיכום של משנתנו הם דברי רבי מאיר, והם שנויים במחלוקת. משנת כלים משתמשת במידע של משנת עדיות, אם כי לא בניסוח שלה.
<b>שהיו אומרים שלשה</b> – ההלכה הקדומה הסתפקה בגובה שלוטשה טפחים. [<b>ו</b>]<b>הודו לו</b> – המשנה נערכה ממבט רטרוספקטיבי. המסורת שהובאה הם דברי רבי מאיר. ואמנם 'הודו לו', אך בכך המחלוקת לא הגיעה לסופה ועדיין, במשנת כלים, היא קיימת.
<b>ועל אחד לא הודו לו על כסא שניטלו שנים מחפוי וזה ב</b>[<b>י</b>]<b>צד זה</b> – החיפוי הוא ציפוי מעל הקרש של הכיסא (לעיל פ"א מי"א). לעיל (פ"א מי"א) שנינו מחלוקת האם כיסא של כלה ללא חיפוי מטמא וכאן המחלוקת היא בכיסא רגיל שניטלו שניים מחיפוייו. המחלוקת כאן שונה מזו שבמשנה לעיל. שם מדובר בכיסא של כלה, שאמור להיות מפואר יותר מכיסא רגיל, ולכן אם ניטל חיפויו יש יותר סיבה להניח שהוא טהור. ואילו בכיסא רגיל יודו בית הלל שהכיסא עדיין שמיש ומקבל טומאה. שם ניטלו כל החיפויים, ולכן הוא טמא (לשיטת בית שמאי) אבל כאן ניטלו רק שניים מהחיפויים ואולי בית שמאי יודו בכיסא כזה. והמחלוקת היא לשיטת בית שמאי הסוברים שאם ניטלו שניים מחיפויו הוא כבר טמא. אבל כאן בכיסא רגיל שניטלו רק שתי צלעות מחלוקת עדיין טהור. <b>שרבי עקיבה מטמא וחכמים מטהרין</b> – זו משנה בכלים פכ"ב מ"ז, ושנויה שם כלשונה כאן. מחלוקת היא האם הפס שנותר מאפשר ישיבה ברמת נוחות מספקת. במשנת כלים שם נוסף: "אמר רבי יהודה אף כסא שלכלה שנטלו חפוייו ושנשתיר בו בית קבלה טהור" רבי יהודה מהלך בשיטת בית הלל במשנה ד, והמשנה מניחה שאכן לכיסא כזה צורה ודין קרובים לאלו של כיסא רגיל, אלא שהוא מפואר יותר. בכיסא זה היה "בית קבלה", כלומר כלי סגור, אולי להנחת מתנות או מצרכי איפור וקוסמטיקה. הנימוק במשנת כלים הוא<b> "</b>מפני שבטל העיקר בטלה טפילה" – גם כאן הנימוק מאוחר להלכה עצמה, ובמשנת עדיות המסורת חוזרת ללא הנימוק. הכלל עצמו נזכר עוד מספר פעמים במסכת כלים (פי"ט מ"י; פ"כ מ"א). מלשון דברי רבי יהודה משמע שהוא חולק, ולפיכך תנא קמא (רבי מאיר?) קרוב יותר לשיטת בית שמאי. ברם, בסיכומנו לכלל דיני הכיסא (כלים פכ"ב מ"ז) ראינו שלל דעות, והגענו למסקנה כי קשה לעצב כאן כללי מחלוקת; או שיש כאן לפחות ארבע דעות, או שמא כל תנא דיבר במקרה שלפניו ואי אפשר להסיק ממה שנאמר על המקרים האחרים שאינם נזכרים במפורש.
בתוספתא רשימה שונה ממשנתנו: "תנור שתחילתו ארבעה ושיריו ארבעה שבראשונה היו אומרין שלשה הודו לו סנדל של עץ ושל סיידין שטמא מדרס ואשה חולצת בו ויוצאין בו בשבת ולא הודו לו" (פ"א הי"ג). אם כן הייתה מסורת של שלושה דברים, אבל היו מסירות שונות בדבר פרטי שלוש המחלוקות הללו, וסדרן.

Mishnah 9

למשנה זו אין מקבילות.
<b>הוא</b> – רבי עקיבא <b>היה אומר האב זכה לבן בנואי ובכוח ובעושר ובחכמה ובשנים</b> – עד כאן חמישה דברים. כך גם מצוטטת המשנה במשנת רבי אליעזר: "ר' עקיבה אומר, האב זוכה לבנו בנואי, בכח, בעושר, בחכמה, בבנים. בנואי מניין? שנאמר "[יראה אל עבדיך פעלך] והדרך אל בניהם". בכוח מניין? שנאמר "גבור בארץ יהיה זרעו". בעושר מניין? [שנאמר] "נער הייתי גם זקנתי לא ראיתי צדיק נעזב וזרעו מבקש לחם". נער הייתי, מימות אדם. גם זקנתי, עד ימות המשיח. לא ראיתי שעזב הקדוש ברוך הוא את הצדיק" (משנת רבי אליעזר פרשה ה). המילים "נער הייתי, מימות אדם. גם זקנתי, עד ימות המשיח. לא ראיתי שעזב הקדוש ברוך הוא את הצדיק" הם דרשה נוספת לעצמה. האב זוכה לבניו בעושר שנאמר נער הייתי ולא ראיתי צדיק. וזרעו מבקש לחם. עד כאן חמשת הדברים. כך גם מצוטטים חמשת הדברים בירושלמי(קידושין פ"א ה"א, סא ע"א). וכן במדרש "הוי והדרך על בניהם, שזכה אברהם ליצחק בחמשה דברים. כך שנו רבותינו האב זוכה לבן בחמשה דברים: בנוי, בכח, בעושר, בחכמה, ובשנים. בנו[י] מנין? . . . (תנחומא בובר תולדות ז).
ובתוספתא:
חמשה דברים היה ר' עקיבא דורשן כמין הגדה. בחמשה דברים האב זוכה לבן. וחכמים אומרים עד הפרק זוכה לו, מיכאן ואילך זוכה לעצמו. אמר להן ר' עקיבא היכן מצינו שהיו חגרין עד הפרק, וכשהגיע הפרק נתפשטו? ושהיו חרשין עד הפרק, וכשהגיע הפרק נתפקחו? ושהיו סומין עד הפרק, וכשהגיע הפרק נתפתחו? היאך זוכה לו עד אותה שעה? אמרו לו לאו. כי מצינו שהיו פושטין עד הפרק, וכשהגיע הפרק נתפקחו. היאך זוכה לו עד אותה שעה? אמרו לו לא, כי מצינו שהיו פושטין עד הפרק, וכשהגיע הפרק נתחגרו. וכשהיו פיקחין עד הפרק, וכשהגיע הפרק נסתמו. הא אין זוכה לו עד אותה שעה בלבד (פ"א הי"ד).
לפנינו דו שיח המשקף מחלוקת אגדית. רבי עקיבא טוען שהאב זוכה בשביל בניו, כלומר שבניו נהנים מצדקתו. וחכמים טוענים שהאב מזכה את בניו "עד הפרק" בלבד. כלומר כל עת שהם קטנים. אבל עם התבגרותם הם זוכים לעצמם. רבי עקיבא טוען לצדקתו ומוכיח מהמציאות שמי שלא זכה ובניו חרשים או נכים, הרי ששכר זה מלווה אותם גם בבגרותם. כך גם מי שבניו זכו בחכמה, זכות זו עומדת להם כל חייהם. וחכמים עומדים על כך שהשכר אישי. ילד בצעירותו זוכה או חייב בגין אביו, אב לאחר כך זוכה בזכות עצמו. מאחורי הטיעונים שיש בהם גם מעט הומור, עומד ויכוח תיאולוגי האם השכר והעונש הם אישיים, או שמא קיימת זכות אבות.
המשך המשנה קשה: <b>ובמספר הדורות לפניו הוא הקץ</b> – ניתן לפרש את דברי המשנה כהמשך לדברי רבי עקיבא. האב זוכה לבניו במספר הדורות. כלומר בזכות לראות את הקץ. אבל אם כך הרי שיש כאן יותר מחמישה דברים. יתר על כן בתוספתא המשפט כמעט זהה אבל ההקשר בתוספתא שונה מהמשנה, שכן אין אלו דברי רבי עקיבא, אלא המשך לוויכוח בין רבי עקיבא לחכמים: "מספר הדורות לבניו הקץ. אף על פי שהימים והלילות כחוט השערה לפני המקום אלא אינו מונה אלא לדורות שנאמר 'קורא דורות מראש' אף על פי שנאמר 'ועבדום וענו אותם ארבע מאות שנה' שנאמר 'ודור רביעי ישובו הנה'" (פ"א הי"ד).
רוב המפרשים פירשו באופן כללי: האב זוכה לבניו במספר הדורות שלפניו, כלומר במספר הדורות שיהיו עד הקץ. והפסוקים מוכיחים שהקץ נקבע מראש, כפי שנראה להלן. בעל תוספות יום טוב מפרש שזו מימרה לעצמה. כלומר מספר הדורות שלפנינו הוא הקץ, קץ זה קבוע, אך בלתי ידוע וזו מימרה לעצמה. כפי שראינו אכן מהמקבילות שהבאנו ברור שאין כאן פרט שבו האב זוכה לבנו, אך עדיין פירוש המימרה בלתי ברור.
בעל הון עשיר התקשה כבר בפירוש זה: "המפרשים פירשו מה שפירשו, ועל כלם אין לשון המשנה מדוקדקת, ולכן אקח הכח היפה שבהם כפי הנלע"ד". בהמשך הוא מסביר שזו הגבלה של המשפט הקודם שהאב זוכה לבנו בשנים. האב זוכה לבנו בשנים כלומר הוא קובע את אורך חייו של הבן, אך תוך התחשבות במספר הדורות עד הקץ. אלבק פירש ההיפך. האב זוכה לבנו באורך שנותיו, אבל מספר הדורות כולו קצוב.
הצד השווה לכל הפירושים הוא שמספר הדורות קצוב, וזהו ה'קץ' כלומר שיש זמן קצוב עד הגאולה, כפי שהיה במצרים. התנא מביא לשיטתו הוכחות "<b>שנאמר</b> – (ישעיהו מ"א, ד)<b> קורא הדורות מראש</b> – מספר הדורות קבוע, אך לא מספר השנים. <b>אף על פי שנאמר ועבדום ועינו אותם ארבע מאות שנה</b> – (בראשית ט"ו, יג) <b>ונאמר ודור רביעי ישובו הנה</b> – (בראשית ט"ו, טז) ביציאת מצרים נאמר כמה דורות יעברו וכמה שנים יעברו, מכאן שהאבות (אברהם) קבע כבר (או יותר נכון ה' קבע לאברהם) כמה שנים יעברו על כל דור, הרי שהאב איננו זוכה לקבוע את מספר הדורות. הפסוק בא אפוא כדוגמה ניגודית (לשיטת אלבק), או כדוגמה להשפעת האב (לפי בעל הון עשיר).
ובתוספתא אותו משפט נדרש לרעיון אחר לחלוטין והלשון ברורה הרבה יותר: "מספר הדורות לבניו הקץ. אף על פי שהימים והלילות כחוט השערה לפני המקום אלא אינו מונה אלא לדורות שנאמר 'קורא דורות מראש' אף על פי שנאמר 'ועבדום וענו אותם ארבע מאות שנה' שנאמר 'ודור רביעי ישובו הנה'" (פ"א הי"ד) – הימים והלילות אינם משמעותיים בעיני ה', שהרי בשבילו כל יום הוא רגע חולף. אבל הקב"ה מונה את הדורות שנאמר "קורא הדורות". אבל ביציאת מצרים נאמר גם מספר הדורות וגם מספר השנים. אפשר שבעצם המשנה מתכוונת למה שנאמר בתוספתא בהרחבת מה. זו הרחבה לוויכוח חכמים ורבי עקיבא. רבי עקיבא טוען שמספר שניו של אדם נקבע על ידי האב, וחכמים טוענים שאדם קובע את גורלו. וכך גם הלאום כולו. הקץ עצמו ידוע וקבוע, ואף מספר הדורות קבוע. אך לא נאמר כמה יחיה כל דור. מי שזוכה חייו ארוכים ומי שאינו זוכה חייב קצרים.

Mishnah 10

למשנה זו אין מקור תנאי מקביל.
<b>אף הוא אומר חמשה דברין שלשנים עשר חודש</b> – שנמשכים שנים עשר חודש. <b>1. משפט דור המבול שנים עשר חודש 2. משפט איוב שנים עשר חודש</b> – איוב נשפט ונענש במשך שנה ואחר כך זכה לגמול טוב. <b>3. משפט המצרים שנים עשר חודש 4. משפט גוג לעתיד לבוא שנים עשר חודש 5. משפט רשעים בגיהינם שנים עשר חודש</b> – המשפט החמישי מייתר למעשה כמה מהמשפטים שקדמו לו. אם משפט הרשעים שנים עשר חודש בגיהנום, אז מן הסתם כך גם משפט דור המבול. או משפט גוג ומגוג. ניחא משפט איוב שנים עשר חודש כמות שפירשנו, אך יתר המשפטים חופפים. אלא שרבי עקיבא אמר את דבריו כל אחד לעצמו, כמימרא עצמאית. רק התנא של משנתנו (העורך) צירפם יחד. התפישה של משפט למשך שנה חוזר במקורות (להלן). <b>שנאמר והיה מדי חודש בח[ו]דשו<sup class="footnote-marker">67</sup><i class="footnote">הוו מחוקה.</i></b>– (ישעיהו ס"ו, כג). ברוב המקבילות פסוק זה מוכיח שיש לעלות לרגל בראש חודש. אך התנא של משנתנו מפרש "חדש בחדשו" מחדש מסוים ועד שיחזור אותו חודש עוד פעם וכן בתנחומא (בובר בראשית לג): "'וירא ה' כי רבה רעת האדם בארץ' (בראשית ו', ה). ילמדנו רבינו כמה דינם של רשעים בגיהנם? כך שנו רבותינו, משפט רשעים בגיהנם שנים עשר חדש, זה מן המשנה.<sup class="footnote-marker">68</sup><i class="footnote">הכוונה למשנתנו.</i> מן המקרא מנין? דכתיב'והיה מדי חדש בחדשו' (ישעיהו ס"ו, כג), מאותו חודש לאותו חודש הרי י"ב חדשים, שנאמר 'מיום ליום ומחדש לחדש [שנים עשר]' (אסתר ג', יג)".
<b>רבי יוחנן בן נורי אומר מן הפסח עד עצרת שנאמר ומדי שבת בשבתו</b> – שבעה שבועות והן מפסח עד עצרת. זה אחד המקורות הבודדים לכך ששבעת השבועות אלו מיוחדים ואולי זו הסיבה למנהגי האבל שיוחדו להם, ולא נרחיב בכך.
בסדר עולם רבה<sup class="footnote-marker">69</sup><i class="footnote">ראו סדר עולם רבה ג, מהדורת מילקובסקי, עמ' 228-227.</i>מנויים מספר אירועים שהם שנים עשר חודש מכות מצרים, מכות איוב, משפט גג ומגוג, משפט רשעים בגיהנום, ומוסברים דברי רבי יוחנן בן נורי. זו מקבילה חלקית למשנתנו.
המשנה מייחסת לרבי עקיבא מערכת דתית סדורה, ניתן להגדירה כתיאולוגיה מובנית. לפי מערכת זו הרשעים נשפטים במשך שנים עשר החודש, כל אחד כראוי לו. ניתן להשלים את המשנה בעדיות לפי משנת סנהדרין פ"י מ"א. לאחר מכן נגמר המשפט והעונש, זוכה הרשע לחיי עולם הבא. משנת (סנהדרין) איננה מזכירה את שלב המשפט, ומשנת עדיות איננה מזכירה את שלב חיי העולם הבא. במשנה שלנו (עדיות) חמישה פריטים, והמספר חמישה איננו מקרי אלא משקף קבוצה סגורה שלכל מרכיביה תכונה משותפת.<sup class="footnote-marker">70</sup><i class="footnote">ראו למשל פירושנו לכלאים פ"ג מ"א; פ"ה מ"ה; שביעית פ"י מ"ה ועוד הרבה, וכעינו חמישה חברים הם חבר מנהיגותי או ארגוני, ראו פירושנו לעיל פ"א מ"א.</i> גם בסנהדרין פ"י מ"ג נזכרים בני דור המבול, כרשעים מיוחדים, ובכך מתגבש עוד יותר השילוב בין משנת עדיות ומשנת סנהדרין. מנגד מופיעה הקביעה שמשפט רשעים בגיהנום שלושה חודשים.<sup class="footnote-marker">71</sup><i class="footnote">בסדר עולם (שם)חיבור של עמדת משנת עדיות והתוספתא שלנו, וברור שזו הרכבה של מסורות שונות ומנוגדות. הערה זו מלמדת על אופיו של חיבור סדר עולם רבה. מילקובסקי רואה בו חיבור (חוץ בית מדרשי) קדום, וההערה האחרונה עומדת בניגוד מה למסקנה זו.</i>
עיון מדוקדק יותר במשנתנו מעלה תמיהה האם באמת לפנינו מערכת סדורה. או סדרת משפטים בודדים. אם דור המבול משפטים שנים עשר חודש, במה הם שונים משאר רשעים? כך או כך משנת עדיות משלימה את משנת סנהדרין. אם משנת עדיות איננה מציגה מערכת סדורה אלא ריכוז של משפטים בודדים שנאמרו כל אחד לגופו.
המשנה מייצגת אפוא את התפישה שהרשעים יורדים לגיהנום, לשהות של עונש זמני, ולאחר שנצרפים בגיהנום זוכים לגן עדן. זאת בניגוד לכמה מרשעי העל, שאין להם כלל חלק בעולם הבא (סנהדרין פ"י מ"א).
הגיהנום נזכר בעשרות רבות של עדויות מדברי תנאים ואמוראים כאחד,<sup class="footnote-marker">72</sup><i class="footnote">לא נעסוק כאן בשאלה האם רעיון הגיהנום בפרט, וחיי עולם הבא בכלל, מופיעים בתנ"ך. בתנ"ך מופיע ה'שאול' (שאֹל) ושאלת משמעותו של המונח איננה מתחום דיוננו. חז"ל התלבטו כיצד לשלבה במערכת הבריאה ראו למשל תוספתא ברכות פ"ה הל"א.</i> וסביר להניח שגם עורך המשנה הכליל אותו בהשקפת עולמו. התיאור במדרש משלים את המשנה: "דבר אחר 'וכפר אדמתו עמו'. מנין אתה אומר שירידתם של רשעים לגיהנם כפרה היא להם? שנאמר (ישעיהו מ"ג, ג) "נתתי כפרך מצרים כוש וסבא תחתיך מאשר יקרת בעיני נכבדת ואני אהבתיך" (ספרי דברים פיסקא שלג). אם כן הרשעים יורדים לגיהנום לזמן מסוים, ושם מתכפרים עוונותיהם. וכן כל הרשעים. הרשימה במשנת סנהדרין היא של מספר חריגים, שאפילו השהות בגיהנום איננה מזכה אותם בכפרה ובחיי העולם הבא. אמנם במדרש ספרי לא נאמר מה דין הרשעים לאחר הכפרה, מה הועילה להם 'כפרתם', ויש להשלים את המדרש לפי משנת סנהדרין, כפרתם מהווה כרטיס כניסה לחיי העולם הבא.
אם כן בספרות חז"ל שתי גישות. האחת מייעדת את הגיהנום לרשעים לעולמי עד והשנייה רואה בגיהנום תקופת ביניים ותקופת כפרה וזיכוך. רק עברייני על אין להם חלק לעולם הבא. המחלוקת היא גם על תפקיד הגיהנום, גם על גורל הרשעים:
מטרונא שאלה לר' יוסי בן חלפתא. אמרה לו מה הוא דין דכתיב "ומי יודע רוח בני האדם העולה היא למעלה". אמר לה<sup class="footnote-marker">73</sup><i class="footnote">רבי יוסי למטרונה.</i> אלו נשמותיהן של צדיקים שהם נתונות באוצר, שכן אביגיל אמרה לדוד ברוח הקדש "והיתה נפש אדוני צרורה בצרור החיים" וגו', יכול אף של רשעים כן? תלמוד לומר "ואת נפש אויביך יקלענה בתוך כף הקלע", אמרה ליה<sup class="footnote-marker">74</sup><i class="footnote">המטרונה לרבי יוסי.</i> ומהו דין דכתיב "ורוח הבהמה היורדת היא למטה לארץ"? א"ל אלו הן נשמותיהן של רשעים שהן יורדות לגיהנם למטה שנאמר (יחזקאל ל"א) "ביום רדתו שאלה האבלתי כסתי עליו את תהום וגו' ".<sup class="footnote-marker">75</sup><i class="footnote">קהלת רבה (וילנא) פרשה ג ד"הא [כא] מי בניסוח קצת אחר; מדרש זוטא - קהלת (בובר) פרשה גד"ה [כא] מייודע.</i><u></u>
</u>הגישות השונות באות לביטוי גם בהלכה הבאה בתוספתא סנהדרין (פי"ג ה"ב):
דבר אחר 1. 'שורש' זה נשמה, ו'ענף' זה הגוף. ובני רשעי גוים לא חיין ולא נידונין. 2. ר' אליעזר אומר כל גוים אין להם חלק לעולם הבא, שנאמר "ישובו רשעים לשאול כל גוים שכחי אלהים". "ישובו רשעים לשאולה", אילו רשעי ישראל. אמר לו ר' יהושע אילו אמר הכתוב "ישובו רשעים לשאולה כל גויים" ושותק הייתי אומר כדבריך. עכשיו שאמר הכתוב "שכחי אלהים" הא יש צדיקים באומות שיש להם חלק לעולם הבא.
המחלוקת היא האם סתם נכרי הוא בחזקת אותם שאין להם חלק בעולם הבא. אי אפשר לצרף את התנאים השונים לאסכולות מוסדרות, אך רבן גמליאל קרוב לשיטת רבי אליעזר, המרחיבה את רשימת אלו שאין להם חלק בעולם הבא.
רבן גמליאל ורבי אליעזר מהלכים שניהם בנתיב דתי הקרוב לשיטת בית שמאי שבתוספתא הבאה (סנהדרין פי"ג ה"ג):
בית שמאי אומרים שלש כיתות הן: 1. אחת לחיי עולם 2. ואחת לחרפות ולדיראון עולם אילו רשעים גמורים, 3. שקולין שבהן יורדין לגיהנם ומצטפצפין ועולין הימנה ומתרפאין שנאמר "והבאתי את השלישית באש וצרפתים כצרף את הכסף ובחנתים כבחון את הזהב הוא יקרא בשמי ואני אהיה לו לאל". ועליהן אמרה חנה "ה' ממית ומחיה מוריד שאול ויעל. ובית הילל אומר "רב חסד מטה כלפי חסד ועליהן אמר דוד אהבתי כי ישמע י"י ועליהן נאמרה כל הפרשה.
אם כן בית הלל הם מקור דרכו של רבי יהושע, כל הרשעים מזדככין בגיהנום "מצטפצפין" ונרפאים לאחר שהות זמנית בגיהנום. רק עברייני על נידונים לגיהנום לעולם. לדעת בית שמאי רוב הרשעים נידונים לגיהנום ורק "שקולין שבהם" מזדככים בגיהנום זמני.<sup class="footnote-marker">76</sup><i class="footnote">ראו עוד פירושנו לסנהדרין פ"י סוף מ"ב.</i>
וכן בתוספתא, כשיטת בית שמאי: "פושעי ישראל בגופן, פושעי אומות העולם בגופן, יורדין לגיהנם ונידונין בה שנים עשר חודש. ולאחר שנים עשר חודש נפשותן כלה, וגופן נשרף, וגיהנם פולטתו ונעשין אפר, והרוח זורה אותן ומפזרתן תחת כפות רגלי הצדיקים. שנאמר 'ועשותם רשעים כי יהיו אפר תחת כפות רגלי צדיקים ליום אני עושה אמר י"י צבאות'" (סנהדרין פי"ג ה"ד). אם כן הרשעים נידונים בגיהנום ושם גופם ונשמתם כלות. והצדיקים מגיעים לעולם הבא. המשפט בתוספתא סותר את המשנה, שכן לפי המשנה כל ישראל זוכים לעולם הבא ורק רשעים מיוחדים נידונים בגיהנום, ולפי התוספתא כל הרשעים בגיהנום ורק צדיקים זוכים לחיי עולם הבא. התוספתא מכירה בבירור את שני המושגים (עולם הבא, וגיהנום), אך מציעה חלוקה בין השניים ולא שילוב כמו במשנת עדיות.
וכן "מכאן אמרו חכמים כל זמן שאדם מרבה שיחה עם האשה גורם רעה לעצמו ובוטל מדברי תורה וסופו יורש גיהנום" (אבות פ"א מ"ה). גיהנום 'יורשים' כלומר לזמן מרובה ולא כתהליך זמני.
מכל מקום במקורות חז"ל גם דעה אחרת שלפיה המתים נידונים לגיהנום או לעולם הבא. אלו שני 'מקומות' חילופיים, ומי שנדחה מהאחד מגיע ל'מקום' השני לעולמי עד, אולי עד תחיית המתים, ואולי גם אחרי כן. כגון "דבר אחר 'בהנחל עליון גוים', כשהנחיל הקדוש ברוך הוא עולם לאומות חלקם בגיהנם שנאמר (יחזקאל ל"ב, כב) 'שם אשור וכל קהלה שמה נסיכי צפון וכל צידון' (יחזקאל ל"ב, ל), '"שמה אדום מלכיה' (שם ל"ב, כט). ואם תאמר מי נוטל עשרם וכבודם של אלו? הוי אומר אלו ישראל "יצב גבולות עמים" (ספרי דברים פיסקא שיא, עמ' 352).<sup class="footnote-marker">77</sup><i class="footnote">ראו עוד ספרי דברים פיסקאשכ, עמ' 367.</i> הנוכרים מקבלים את חלקם בגיהנום, וישראל בעולם הבא או במקום אחר, ואין אזכור לרשימת החריגים במשנה. וכן "תלמידיו של אברהם אבינו אוכלין בעולם הזה ונוחלין בעולם הבא שנאמר (משלי ח') להנחיל אוהבי יש ואוצרותיהם אמלא אבל תלמידיו של בלעם הרשע יורשין גיהנם ויורדין לבאר שחת שנאמר 'ואתה אלהים תורידם לבאר שחת אנשי דמים ומרמה לא יחצו ימיהם ואני אבטח בך'" (אבות ה יט). אם כן עולם הבא הוא בניגוד לגיהנום, אבל החלוקה דיכוטומית או שם או שם. וכן בתרגום יונתן לבראשית ג', כד:
עַד לָא בְּרָא עַלְמָא בְּרָא אוֹרַיְיתָא וְאַתְקִין גִינְתָא דְעֵדֶן לְצַדִיקַיָיא, דִיֵיכְלוֹן וְיִתְפַּנְקוּן מִן פֵּירֵי אִילָנָא, עַל דִי פְּלָחוּ בְּחַיֵיהוֹן בְּאוּלְפַן אוֹרַיְיתָא בְּעַלְמָא הָדֵין וְקַיְימוּ פִּקוּדַיָא. אַתְקִין גֵיהִנָם לְרַשִׁיעַיָיא, דִמְתִי לָאלְחַרְבָּא שְׁנִינָא אָכְלָה מִתְּרֵין סִטְרִין, אַתְקִין בְּגַווָהּ זִיקוּקוּן דִינוּר וְגוּמְרִין דְאֵשָׁתָא לְמִידַן בְּהוֹן לְרַשִׁיעַיָיא דְמָרְדוּ בְּחַיֵיהוֹן בְּאוּלְפַן אוֹרַיְיתָא. טַבְתָא הוּא אוֹרַיְיתָא לְפַלְחָהּ מִן פֵּירֵי אִילַן חַיָיא דְאַתְקְנָהָ אמֵימַר דַיְיָ לְנַטוֹרְ הָא דִיהֵי קְיָים וּמְטַיֵיל בִּשְׁבִילֵי אָרְחָא דְחַיֵי לְעַלְמָא דְאָתֵי (עד לא ברא עולם, ברא תורה, והתקין גן של עדן לצדיקים שיאכלו ויתפנקו מפירות עציה על אשר עבדו בחיהם בתלמוד תורה בעולם הזה וקיימו מצוות, התקין גיהנום לרשעים, שמשולה לחרב שנונה אוכלת משני צדדים. התקין בתוכה ניצוצות אש וגחלי אש, לדון בהם רשעים אשר מרדו בחייהם בתלמוד תורה).
הבאנו את התרגום לא רק כדוגמה נוספת מתוך שלל מקורות קרובים, אלא גם להראות שהמושגים גן עדן ועולם הבא נתפשים כאותו מושג. במקורות אחרים זהות זו פחות ברורה.

Chapter 3



Mishnah 1

הפרק מתחיל לסדור את המחלוקות שבהן רבי דוסא מטהר וחכמים מטמאים.
המשנה חוזרת כלשונה באהלות פ"ג מ"א. שם היא שנויה במסגרת דיני טומאת אהל, לפי הקשרה הענייני. המשנה הקודמת קבעה שאיבר מן החי שנחלק לשניים טהור, ומשנתנו באה לדון בפרטי חלוקה זו ואילו בפרקנו מנויות סדרת הלכות המיוחסות לרבי דוסא בן הרכינס. דבי דוסא זה היה מזקני דור יבנה, ונחשב כבעל סמכות והשפעה רבה. במשנה נשתמרו ממנו רק מעט הלכות, כנראה שכבר היה זקן ולא היה שותף פעיל בדור יבנה עצמו. אחיו מתואר כאחד מזקני בית שמאי. ובמבוא דנו בתיארוך בית שמאי ובית הלל.
<b>כל המיטמים באהל</b> – מטמא באוהל הוא רק המת עצמו, או חלקים משמעותיים ממנו. המשנה הראשונה בפרק השני מנתה את המטמאים באוהל, ואיבר מן המת ודאי נמנה עמם. <b>שנחלקו והכניסן לתוך הבית</b> – האיבר מהמת היה מחוץ לבית ואז היה שלם (ומטמא באוהל), הוא פורק ושני החלקים הוכנסו לבית. <b>רבי דוסא בן ארכינס מטהר וחכמים מטמאין</b> – לעיל, בפירושנו למשנה הראשונה בפרק ב, ראינו שלוש עמדות עקרוניות. שמאי הזקן, ובעקבותיו רבי עקיבא, סברו שכל עצם מטמא באוהל. אמנם מצינו גם טענות שרבי עקיבא חזר בו, אך הדעה ההלכתית הקדומה קיימת במקומה, גם אם רבי עקיבא לא הילך בה. בית שמאי ובית הלל תבעו כמות משמעותית של רובע עצמות, ונחלקו בשאלה האם זו צריכה לבוא ממת אחד דווקא. מכל מקום, רבי דוסא המטהר בוודאי סבור שחצי איבר מן המת אין בו רובע עצמות, והעובדה שהיה אבר שלם אינה משפיעה משום שכרגע הוא חלק מאיבר שלם. שני החלקים אינם מצטרפים, וכל חצי כשלעצמו הוא פחות מכשיעור. הקושי הוא להסביר את דעת חכמים, ואפשר להעמידה באחת משלוש צורות:
1. שני החלקים מצטרפים משום שאוהל מהווה מעין צירוף, ומשום שבעבר היה זה איבר אחד שלם.
2. שני החלקים מצטרפים משום שהם בהקשר אחד, גם אם בעבר לא היו אותו איבר. כן יוצא במפורש מהמשנה להלן (פט"ו מ"י).
3. לדעת חכמים די בחצי איבר כדי לטמא, וזאת בשיטת שמאי הזקן.
כל המשנה עוסקת בחלוקה ובצירוף ועל כן דומה שיש להעדיף את הפירוש הראשון או השני. זאת ועוד, ההמשך הוא במפורש שלא לפי שיטת רבי עקיבא, שכן מודגש שם שהנבלה אינה מטמאת באוהל, בניגוד לדעת רבי עקיבא (להלן). עם זאת, נשוב להסבר זה בהמשך. לדעת שמאי הזקן (ואולי גם לדעת רבי עקיבא) בכל החלוקות הללו האיבר מטמא, שכן די בעצם כשעורה כדי לטמא באוהל.
ההלכה של חכמים מופיעה גם במשניות אחרות להלן (פ"ח מ"ו ועוד), וברור שם שאין כל חשיבות לעובדה שהחלקים היו בעבר מחוברים. השאלה היא רק האם שני חלקים שונים מצטרפים. אנו מעדיפים אפוא את הפירוש הראשון, והוא המקובל גם על הראשונים, המשך המשנה עוסק בהצטרפות שני חצאי ביצה לכדי ביצה, וברור מההקשר שהפירוש השני הוא פירוש אפשרי שם.
<b>כיצד</b> – בדרך כלל "כיצד" בא לפרש את המשפט הקודם במשנה, ואנו הגדרנו זאת כמשנה הכתובה בשיטת התוספתא שכן בה רגילה צורה זו של פרשנות. ברם, במקרה שלפנינו לכאורה אין זה הסבר למקרה שברישא, אלא סדרת מקרים אחרים שבהם עולה שאלה דומה של חלוקה וצירוף. דומה שה"כיצד" בא להסביר משנה אחרת כלשהי שהגדירה את דין צירוף שתי כמויות שכל אחת כשלעצמה קטנה מכדי לטמא, וביחד יש בה כשיעור. או אולי המשנה באה להסביר קטע נוסף שאיננו במשנתנו והיה שנוי בסגנון "וכן במגע ובמשא". אפשר גם שכל המקרים להלן הם בכזית מהמת שנחלק, אבל במקרה שאין זה כזית שנחלק ודאי שאין חצי זית מצטרף. הלכה זו בולטת במקרים 6-3 שבהם בעצם אין שום דבר שמחבר את שני חצאי הזיתים, ואלו חתיכות נפרדות המטמאות כל אחת בדרך שונה.
<b>כיצד</b> – הם מטמאים שנחלקו? במשנה מופיעה סדרת מקרים וצירופים אפשריים:
<b>הנוגע בכשני חציי זיתים מן הנבילה</b> – כזית מהנבלה מטמא במגע או במשא, ואינו מטמא באוהל. 2. <b>או נושאן</b> – כל חצי זית אינו מטמא כשלעצמו, אך האדם הנוגע בהם מצרפם אולי ליחידה שלמה. <b>ובמת</b> – שלפי שיטת חכמים רק הוא מטמא באוהל. 3. <b>הנוגע בכחצי זית ומאהיל עליו כחצי זית</b> – האדם מצרף את שני החלקים אך בטומאות שונות, חצי בנגיעה וחצי באוהל. 4. או נוגע <b>בכחצי זית מאהיל עליו</b> – משפט זה נראה מיותר ואיננו בעדויות נוסח אחרות (<b>ל</b>, <b>ת</b>, <b>כ</b>), אבל בכמה מעדי הנוסח הטובים (לאו, פרמא), במקבילה בכתב יד קופמן למסכת עדיות (פ"ג מ"א) ובעדי נוסח נוספים נוסף עוד משפט: "<u>או נוגע בחצי זית וכחצי זית מאהיל עליו</u>". תוספת זו מסבירה את המשפט ומציגה את כל האפשרויות של הצירוף. שני המקרים הם למעשה מקרה אחד, של צירוף נגיעה ואוהל, ואין זה משנה מה הטומאה הראשונה. 5. <b>ומאהיל על כשני חציי זיתים</b> – שני חצאי הזיתים נפרדים, אך האדם המאהיל עליהם מצרפם. זהו למעשה המקרה הראשון של הרישא, שהאוהל מצרף שני חצאי זיתים. 6. <b>ומאהיל על כחצי זיית וחצי זית מאהיל עליו</b> – כאן המצרף איננו האדם המאהיל, אלא הבשר מהמת ששני אוהלים שונים מאהילים עליו. <b>רבי דוסא בן ארכינס</b><sup class="footnote-marker">1</sup><i class="footnote">בחלק מעדי הנוסח 'הרכינס' ואפילו בכתב יד קופמן בין נוסח משנת אהלות לנוסח משנתנו חילופי נוסח בדבר.</i><b> מטהר וחכמים מטמאין</b> – לדעת רבי דוסא אין צירוף כזה נחשב לצירוף, ולדעת חכמים זהו צירוף.<sup class="footnote-marker">2</sup><i class="footnote">ראו להלן פ"ז מ"ב, ושם נציע שסתם המשנה כחכמים ורבי נתן כרבי דוסא.</i>
<b>אבל הנוגע בכחצי זית ודבר אחר מאהיל עליו על כחצי זית או מאהיל על כחצי זית</b> – בנוסח אהלות משפט זה נוסף בידי המעתיק הראשון בשוליים, <b>כחצי</b> – איננו בדפוס, <b>זית ודבר אחר מאהיל עליו ועל כחצי זית טהור</b> – באהלות "<u>כחצי זית אחר</u>". עד עתה היה מדובר שני מצבים: או שאדם אחד גורם לטומאה לשני החצאים (בנגיעה, במשא או באוהל), או שמדובר בחפץ אחד ובשני מטמאים אבל באותו סוג של טומאה, כגון שאדם מאהיל על חצי ומשהו אחר מאהיל על החצי השני. עתה השאלה היא במקרה שבו שני חצאים של חפצים אחרים מאותו סוג נטמאים בדרכי טומאה שונות. <b>אמר רבי מאיר אף בזה רבי דוסא בן הרכינס מטהר וחכמים מטמים</b> – לדעת חכמים נגיעה ואוהל מצטרפים לטומאה אחת. עמדת חכמים כאן נראית קשה, הרי מדובר בחפצים שונים הנטמאים בטומאות שונות, ועל ידי מטמאים שונים, אם כן מה הופך אותם לצירוף שיהא בו כשיעור? אנו שבים לאפשרות שלדעת חכמים מלכתחילה אין צורך בשיעור כלל, על כן הם מסתפקים בצירוף קל.
<b>הכל טמא חוץ מן המגע</b> [<b>והמשא</b>] – נמחק בידי המעתיק הראשון מאחר שהוכפל בטעות, <b>והמשא עם האהל</b> – משפט זה הוא דברי רבי מאיר האומר שנגיעה ואוהל מצטרפים, אבל לא נגיעה ומשא ולא משא ואוהל, טומאה בנגיעה נפוצה יותר מטומאה במשא.<sup class="footnote-marker">3</sup><i class="footnote">ראו משנת כלים פ"א מ"א ופירושנו לה, וכן משנת טהרות פ"א מ"ה ומ"ו.</i>
<b>זה הכלל כל שהוא משם אחד טמא משני שמות טהור</b> – הכלל חוזר לתחילת המשנה, ולדברי חכמים שאפילו נגיעה ואוהל אינם מצטרפים. הכלל הוא כמובן רק לשיטת חכמים שמטמאים במקרים של צירוף, כי לדעת רבי דוסא כל צירוף טהור, אפילו משני שמות. היו מפרשים שניסו להעמיד את הכלל לדעת הכול (הרא"ש), וכאילו נגיעה ואוהל הם "שם אחד". הסבר זה בא כדי ש"זה הכלל" יהיה באמת דעת הכול (תפארת ישראל, גולדברג ועוד). ברם בחינה מדוקדקת של הכלל מצביעה על כך שלעתים הכלל בא לאחר מחלוקת, או שיש תנא החולק עליו.<sup class="footnote-marker">4</sup><i class="footnote">ראו פירושנו לשבת פי"ב מ"א; פי"ג מ"ה; פסחים פ"ג מ"א; נדרים פ"י מ"ג ופי"א מ"ט, ועוד.</i> לפנינו, אפוא, מקרה בלתי שגרתי שהמשפט "זה הכלל" איננו סיכום אלא המשך דברי אחד החולקים, אך אין זה מקרה חריג.
הכלל שאיסור מ"שני שמות" אינו מצטרף הוא כלל מקיף. יש לו ביטוי בסדרת הלכות במסכת מעילה (פ"ד מ"ד-מ"ו). עיון ברשימה שם מוכיח שהמונח "שני שמות" אינו אחיד לגמרי. פיגול ונותר הם שני שמות (מ"ד), שרץ ונבלה הם שני שמות, אב טומאה וולד טומאה הם שני שמות, אבל ערלה וכלאיים נחשבים לשם אחד (שם מ"ו). בפרק שם מצויות עוד שתי הגדרות אלטרנטיביות מתי איסורים מצטרפים: או כאשר ניתן למדוד אותם באותם מונחים, "שטומאתו ושיעורו שוין" (שם מ"ג), או כשהם ראויים לטמא באותה טומאה (שם מ"ו). אפשר אפוא, בדוחק, שגם במשנתנו ייחשבו מגע ומשא כ"שם אחד", אך להערכתנו הסבר כזה הוא מאולץ, ואין בו צורך. פשוט יותר להניח ש"זה הכלל" הוא ניסוח מופשט של אחת הדעות בלבד.
מכל מקום, הכלל של שני שמות הוא ברור וחוזר בעוד משניות והרחבנו בכך בפירושנו לאהלות.

Mishnah 2

משנה זו שנויה כלשונה בטהרות פ"ח מ"ח, אלא ששם מצויים דברי רבי דוסא בהקשר רחב יותר. וכך שנינו בטהרות (לפי כי"ק):
<b>"</b><u>שלוש חתיכות בכביצה אינן מיצטרפות</u><b>"</b> בכתב יד פרמא (<b>פ</b>) נוסף "ושתים מצטרפות", וגם אם המילים אינן כתובות ברור שזו הכוונה. המינימום לקבלת טומאה הוא כביצה.<sup class="footnote-marker">5</sup><i class="footnote">זו עמדתה של משנתנו, וכאמור לעיל (בפירושנו לפ"ג מ"א) יש החולקים על מידה זו.</i> שלוש חתיכות שיחדיו הן כביצה אינן מצטרפות, אבל שתיים מצטרפות זו לזו להוות יחדיו כביצה. על שאלת צירוף אוכלים לכביצה ראו עוד להלן. <b>"</b><u>רבי יוסה אומר אף שתים אינן מיצטרפות אלא אם כן היו רוצצות משקה</u>. <u>אם היה משקה עומד אפילו כעין החרדל מיצטרף</u>", כלומר אם המשקה נוגע הוא מהווה חיבור לחתיכות הנפרדות של האוכל (אהלות פ"ח מ"ב). עין חרדל הוא המקבילה ל"כלשהו", כמות קטנה. הוא מופיע רק בהקשר של טהרות (נידה פ"ה מ"ב; ירושלמי, ברכות פ"ה ה"א, ח ע"ד; כתובות פ"א ה"א, כה ע"א). על כך אומר רבי דוסא את הכתוב במשנתנו. <b>אוכל פרוד אינו</b> [<b>מצטרף דברי רבי דוסא בן הרכינס וחכמים אומרים</b>]<b> מצטרף</b> – המשפט בסוגריים נוסף על ידי מעתיק בצד, בלעדיו משנתנו שנויה בדיוק כמו משנת טהרות. בעדי נוסח אחרים טובים המשפט מצוי. אם כן בנושא מחלוקת, למרות שזו עדות, ואין במשנה קביעה שהעדות עדיפה על פני דעות אחרות. דברי חכמים שנויים בהרחבה בטהרות.
רבי דוסא סבור שאין אוכלים מפוררים מצטרפים. את דבריו אפשר להבין בשתי צורות:
1. אוכל שהוא פירורים אינו מצטרף.
2. אוכל שהוא 4-3 חתיכות ויותר אינו מצטרף.
הביטוי "אוכל פרוד" מופיע רק כאן ובמקבילה במסכת טהרות, אבל המונח "פרוד" חוזר בכמה מקבילות, וביררנו אותו בפירושנו לאהלות.
<b>מחללין מעשר שני על אסימון דברי רבי דוסא וחכמים אוסרין</b> – משנת מעשר שני פ"א מ"ב מביאה את דברי חכמים בלבד. "<u>אין מחללין מעשר שני על אסימון"</u>. את פירות המעשר השני ניתן לחלל על כסף, להעלות את הכסף לירושלים ולקנות בו דברי מאכל, כאמור בתורה בספר דברים: "וכי ירבה ממך הדרך כי לא תוכל שאתו. . . ונתתה בכסף וצרת הכסף בידך והלכת אל המקום אשר יבחר ה' אלהיך בו ונתתה הכסף בכל אשר תאוה נפשך" וכו' (י"ד, כד-כו). חילולו של המעשר השני נעשה רק על כסף ולא על אסימון. בספר המעשים לבני ארץ ישראל מבואר: "האסימון מה הוא? כסף או זהב שעשאו מטבע חלק בלא כתב ובלא צורה".<sup class="footnote-marker">6</sup><i class="footnote">אפשטיין, ספר המעשים, עמ' 95.</i> המילה "אסימון" היא מילה יוונית שמשמעה חסר סימן, כלומר עיגול מתכת ללא ציור וכיתוב, האסימון היה חומר הגלם שעליו טבעו את המטבע. הוא שימש כקבלה בבתי מרחץ ובמקומות בהם נדרש תשלום נמוך וקבוע.
וכדרשתו של רבי עקיבא: "וצרתה הכסף. . . דבר שיש עליו צורה, פרט לאסימון שאין עליו צורה" (ספרי דברים פיסקא קז, עמ' 167; ירושלמי פ"ג ה"ב, נב ע"ג). בספרי דברים (ראו לעיל) זו מחלוקת בין רבי ישמעאל ורבי עקיבא: "וצרתה הכסף – דבר שדרכו ליצרד דברי רבי ישמעאל. רבי עקיבה אומר דבר שיש עליו צורה פרט לאסימון". קרוב לומר שההלכה הקדומה התירה לחלל על האסימון, כמציאות המקראית שאין בה מטבעות עם כתב וצורה, וההלכה המאוחרת הגדירה את "הכסף" ככסף שטבוע בכתב וצורה העובר לסוחר. אף הדרשה "וצרתה הכסף – דבר שדרכו ליצרד" קרובה לפשוטו של מקרא. משנת מעשר שני נתנסחה כדעת חכמים ורבי עקיבא, ומשנת עדיות כדעת רבי ישמעאל.
יש להניח שההלכה נבעה מהסביבה הכלכלית שבה פעלו חכמים. בתקופה הקדומה היה המסחר במטבעות מצומצם והאסימון נמדד לפי ערכו של חומר הגלם, כמו המטבע. כאשר השימוש במטבעות השתרש נדחה האסימון והפך לאמצעי מסחר מטיב משני.
סדרת הלכות הקשורות לרבי ישמעאל נדונו בפרק הקודם, ולפי פירושנו כאן נוצרת זיקה בין רבי דוסא בן ארכינס לרבי ישמעאל, ואולי זו גם הסיבה מדוע בחר העורך לערוך את המשנה בסדר זה.
למשפט הבא מקבילה תוכנית במסכת חגיגה אך הניסוח שונה. אצלנו מחלוקת ושם משנה סתמית כדעת חכמים.
כמו במשנה הקודמת המשנה בחגיגה פ"ב מ"ה נשנים דברי חכמים ברישא. <b>מטבילין ידיים</b> – במצוות נטילת ידים הרחבנו במבוא למסכת ידים.
<b>לחטאת דברי רבי דוסא</b> – לפרה אדומה הקרויה "חטאת" (במדבר י"ט, ט), למי שבא להתעסק בחטאת, בין אם לשריפת הפרה האדומה, למילוי המים, להתעסקות במי אפר הפרה או להזיית מי החטאת על המיטהרים מטומאתם. פירשנו כפי שפירשו רוב מפרשי המשנה, ראשונים ואחרונים. ברם, רבינו נסים גאון<sup class="footnote-marker">7</sup><i class="footnote">בקטעים שפרסם אברמסון, חמשה ספרים, עמ' 74.</i> כתב בשם פירושי הגאונים וכל חכמי דורו כי "לחטאת" פירושו לאוכלי קרבן חטאת, ולדעתם כך הוא הפירוש במשניות שבמסכת חגיגה. כלומר, כך הם מפרשים את ה"חטאת" אף במשניות הבאות, במשנה ו ובמשנה ז בחגיגה. כאן נפסק הקטע, ואין אנו יודעים את סוף פירושו של רבינו נסים עצמו, האם הוא מקבל את הפירוש או דוחהו. גם רבינו חננאל חוזר על פירוש זה: "מדרס לאוכלי חטאת שהוא קדש קדשים" (בבלי, כ ע"א), ולהלן: "מדרס לכהן אוכל חטאת" (בבלי, כג ע"א). פירוש זה התקבל בחיבה על ידי המקובלים שפירשוהו והרחיבו בדבר על פי דרכם,<sup class="footnote-marker">8</sup><i class="footnote">ראו דברי רבי משה קורדובירו בספרו אור יקר, יד ע"א.</i> וכבר העירו חכמים שפירוש זה תמוה מאוד<sup class="footnote-marker">9</sup><i class="footnote">אלבק בהערות, עמ' 512; ליברמן בפירושו, עמ' 1301. בהלכה האחרונה נאמר: "הגבאין (כלומר, גובי מסים והם עמי הארץ) שנכנסו לבית וכתבו עליו מבחוץ כל שבבית טהור נאמנין (את הרקע למקרה המתואר פירשנו בחגיגה פ"ג מ"ו) על טהרת החטאת ואין נאמנין על טהרת תרומה". "חטאת" זו ודאי אינה קרבן חטאת הנאכל בעזרה אלא מי חטאת או אפר חטאת הנמצאים בביתו של אדם. החטאת וטהרתה נזכרת במקומות שונים במשנה (פרה פי"ב מ"ז; עדויות פ"ג מ"ב), ואינה מתפרשת אלא במי חטאת. אברמסון בספרו חמישה ספרים, עמ' 34, משתדל להגן על פירושו של רבינו נסים, אך אין בידו תשובה לכל מה שנאמר על פירוש תמוה זה. בדברינו הוספנו דברים להוכיח שאין אפשרות ליישם פירוש זה.</i>: מצינו שהחמירו בטומאה בקודשי קודשים יותר מבקודשים קלים. ההבדל בין קודשים קלים לקודשי קודשים הוא שקודשים קלים נאכלים מחוץ לעזרה וקודשי קודשים נאכלים בעזרה. הנכנס לעזרה חייב בטבילה (משנה יומא פ"ג מ"ג; ירושלמי שם מ ע"ב), וכשבא לאכול קודשי קודשים ילך ויטבול שנית? אין הדבר מתקבל על הדעת, ולא מצינו כל זכר להלכה מעין זו. ניתן אפוא בדוחק לפרש ש'חטאת' הוא אכילת קורבן חטאת. ורבי דוסא סבור שיש דין נטילת ידים בקודש. עניין זה של נטילת ידיים בקודש נדון גם לעיל פ"ב מ"ג, בין זכרונות המקדש של רבי חנינא סגן הכהנים. וכך נוצרת זיקה נוספת בין משניות פרק ב למשניות פרקנו.
<b>וחכמים אומרים אם ניטמאו ידיו ניטמא גופו</b> – כלומר אין דין נטילת ידיים בחטאת אלא אם יש חשש טומאה, נטמא כולו. במשנת חגיגה מצויה כאמור דעת חכמים בלבד. "<u>נוטלין לידיים. . . ולתרומה, ולקודש מטבילין"</u> פירוש ההמשך "ולתרומה" נדון בפירושנו למסכת חגיגה. <b>ולקודש מטבילים</b> – לאכילת קודשים, כגון שלמים לישראל וחטאת ואשם לכוהנים, אלו חייבים להטביל את הידיים במקווה של ארבעים סאה. כאמור בירושלמי: "כל הן דתנינן מטבילין, בארבעים סאה אנן קיימין" (עח ע"ב), ונחלקו אמוראים באותה סוגיה, שיש שפירש שהמשנה חייבה טבילה לקודש בשעה שנטמאו הידיים בטומאה המטמאה מדברי חכמים את הידיים ולא את הגוף כולו, כפי שנשנה להלן, אולם בידיים שאין יודעים אם נטמאו אין צורך בטבילה אפילו לקודש, ויש שפירש שסתם ידיים צריכות טבילה לקודש.<sup class="footnote-marker">10</sup><i class="footnote">לנטילת ידיים בכלי או בטבילה או טבילה בכלי ראו עוד פירושנו לעירובין פ"א ה"י.</i>  לשם כך נדרשים מקוואות מתאימים לטבילת ידיים, כפי שראינו בפירושנו לעירובין (פ"א מ"י).
<b>אם נטמו ידיו נטמא גופו</b> – טומאה שבדרך כלל מטמאה את הידיים בלבד, בקודש ובחטאת מטמאה את כל גופו, כגון טומאה המטמאה רק מדברי סופרים, "כגון ולד הטומאה וכגון ספר (תורה) וכל טומאות שהן מדברי סופרים" (רש"י), שכן בטומאות מדברי תורה הגוף כולו נטמא אף לגבי דברי הטהרה שהמשנה מנתה לפני כן. כתב יד <b>מ</b> גורס "נטמאו ידיו ורגליו". שינוי זה מבטא תפיסה שיש לרחוץ גם את הרגליים, ולכך סדרת עדויות ארוכה (ראו הדיון בעירובין פ"א מ"י). אם כן, אם נטמאו ידיו או נטמא גופו אזי כולו טמא וטעון טבילת הגוף כולו כדי לעסוק בפרה או לגעת במי חטאת.<sup class="footnote-marker">11</sup><i class="footnote">פורסטנברג, טהרת ידיים, עמ' 92-85, מבקש לקרוא משפט זה כעומד בפני עצמו וחוזר לנטילת הידיים שברישא. לפי קריאה זו, טומאת הידיים עשויה לטמא את החולין, ובעקבות כך אכילת החולין עשויה לטמא את האדם.</i>
שריפת פרה אדומה הייתה רק בפני הבית, אולם במי חטאת המשיכו להיטהר אף לאחר החורבן. בספרות התלמודית, בעיקר במקורות הארץ-ישראליים, נזכרים מעשים של היטהרות במי חטאת עד לדורות האחרונים לימי האמוראים, ועולות שאלות בהלכה למעשה של מי חטאת שנפגמה טהרתן.<sup class="footnote-marker">12</sup><i class="footnote">ראו ספראי, בימי הבית, ח"א עמ' 183, ובמיוחד בהערה 7 שם.</i>

Mishnah 3

להלכה מקבילה המשולבת בתוספתא תרומות פ"י ה"ב.
<b>מעי אבטיח</b> – לפי ההקשר זו קליפת האבטיח, כנראה לאחר שאכלו את תוכן האבטיח עצמו. תוכן הפרי. <b>וקנובת ירק</b> – את הירק מקנבים לפני האכילה, כלומר קוצצים את הגבעול. <b>שלתרומה רבי דוסא מתיר לזרים</b> – משום שאין זה אוכל וכל מה שאין הכהן מקפיד עליו, איננו מזון, ואינו קדוש בקדושת תרומה. <b>וחכמים אוסרים</b> – משום שהם חלק מהאוכל בתוספתא תרומות הרחבה של ההלכות בדבר חלקי המזון שבדרך כלל אינם אכילים:
קלפי פולין ושמשמין יש בהן אוכל, אסורין. אין בהן אוכל, מותרין. קלפי מלפפונות אף על פי שאין בהן אוכל אסורין. קלפי אתרוג אסורין, גלעני אתרוג מותרין. מעי אתרוג אסורין, מפני שהקיאות<sup class="footnote-marker">13</sup><i class="footnote">זקנות.</i> אוכלות אותן. קלפי אבטיח, ומעי אבטיח, וקנובת ירק של תרומה, ר' דוסא מתיר לזרים וחכמים אוסרין. ר' יעקב אומר משמו הבכרות והסייפות אסורות, באמצע קיץ מותרות. כשם שאסורות לאכל בתרומה כך אסורות בטבל ומעשר טבל (תוספתא תרומות פ"י ה"ב).<sup class="footnote-marker">14</sup><i class="footnote">לגוף ההלכה הכללית ראו פירושנו לתרומות פי"א מ"ה.</i>
הלכה נוספת של רבי דוסא היא: <b>חמש רחילות גזוזות מנה מנה ופרס חייבות בראשית הגז דברי רבי דוסא וחכמים אומרים חמש רחילות גוזזות כל שהן</b> – המשנה שלנו היא קטע ממחלוקת רחבה יותר השנויה בחולין פי"א מ"ב. המשנה בחולין שם מ"א קובעת: "חומר בזרוע ובלחיים ובקיבה מראשית הגז, שהזרוע והלחיים והקיבה נוהגים בבקר ובצאן, במרובה ובמועט. וראשית הגז אינו נוהג אלא ברחלות, ואינו נוהג אלא במרובה". חלקי הקורבן (שלמים) הניתנים להם ניתנים בין אם שחט הרבה בין אם שחט בין צאן אחד. אבל מצוות "ראשית הגז" נוהגת רק ב"מרובה". המשנה הבאה שם (חולין פי"א מ"ב) מכמתת את הקביעה שבמשנה: "מה הוא מרובה? 1. בית שמאי אומרים שתי רחלות. שנאמר יחיה איש עגלת בקר ושתי צאן" ובית הלל אומרים חמש. שנאמר "חמש צאן עשויות". 2א. רבי דוסא בן הרכינס אומר חמש רחלות, גוזזות מנה מנה ופרס חייבות בראשית. 2ב. הגז וחכמים אומרים חמש רחלות גוזזות כל שהן". בית שמאי ובית הלל חולקים במחלוקת העקרונית, מה גודל העדר החייב בראשית הגז. בית<b></b> שמאי אומרים שתי רחלות על סמך הפסוק "יחיה איש עגלת בקר ושתי צאן" (ישעיהו ז', כא). אם כן שתי צאן הן המינימום של חיוב, וגם עני שיש לו רק שתי צאן חייב במצווה, ובית הלל מסתמכים על הפסוק "חמש צאן עשויות" (שמואל א כ"ה, יח). הסיפור בתנ"ך הוא שאביגיל הביאה לדוד חמש צאן מבושלות. אין לו כמובן כל קשר לראשית הגז, אלא נזכר בו המספר חמש צאן כאסמכתא בלבד, וכן בספרי דברים, ושם צורפה דרשה נוספת: "רבי עקיבה אומר ראשית הגז שתים, צאנך ארבע, תתן לו הרי חמש" (פיסקא קסו, עמ' 215). בבבלי נשמע הד שונה לדרשה זו: "תניא דבי רבי ישמעאל ברבי יוסי אומר משום אביו: ארבע, שנאמר 'וארבע צאן תחת השה'; תניא, אמר רבי: אלמלא דבריהן דברי תורה ודברי בריבי קבלה – אנן דברי בריבי שומעין, וכל שכן שדבריהם דברי קבלה, ודברי בריבי דברי תורה" (קלז ע"א). רבי מצדד בדרשה המבוססת על התורה, שכן דרשה כזאת עדיפה על דרשה מדברי נביאים. אך בו בזמן הוא גם מודה שלא זה השיקול המכריע, אלא שהוא דבק בדברי רבי ישמעאל חברו, בנו של רבי יוסי הגלילי.
רבי דוסא בן הרכינס וחכמים חולקים במחלוקת מרובד כרונולוגי שני (2 וכן משנתנו). שני הצדדים מסכימים עם עמדת בית הלל, ונחלקים בשאלה האם חמש רחלות (כבשים נקבות) חייבות בראשית הגז ללא קשר לכמות הצמר שלהן. ורבי דוסא סבור שצריכה להיות כמות מינימלית של צמר, אחרת אין העדר מתחייב בראשית הגז.<sup class="footnote-marker">15</sup><i class="footnote">לבעיות הנוסח בשיוך הדעות השונות ראו פירושנו לחולין שם.</i>  כמות זאת מוגדרת כ"חמש רחלות גוזזות" – כולן יחד, או כל אחת לחוד. <b>"</b>מנה מנה ופרס" – שני מנים וחצי. הן חייבות בראשית הגז. קשה לעקוב אחר משמעותו המדויקת של המונח "מנה". המנה משמש בשני תפקידים עיקריים. המנה הוא מאה מטבעות של שקל (25 דינר, או סלע), או שהוא משקל בפני עצמו. באופן תאורטי אמור היה משקלם של המטבעות להתאים למשקל המנה, אך בפועל היו ביניהם הבדלים. הבעיה השנייה היא שהמונח "מנה" שימש בכל ארצות אגן הים התיכון המזרחי, ברם בכל מקום וזמן היה לו משקל שונה. המנה הוא מאה דינרים, ומשקל הדינר הוא ארבעה גרם בערך (400 גרם למנה). לפי חישוב זה, שישים מנה הם אפוא כעשרים וארבעה קילוגרם. מאידך גיסא המנה הוא שתי ליברות, ובמזרח ההלניסטי המנה היה 450 גרם עד 660 גרם לערך, אך היה גם מנה כבד שמשקלו 840 גרם.<sup class="footnote-marker">16</sup><i class="footnote">קידר, משקלות ג, עמ' 27-28. ההבדל הוא בשיטות המשקל, ראו שם. מעבר לכך, המשקלות הקדומים לא היו אחידים.</i> במשנת שביעית נזכר המנה האיטלקי. אפיפניוס בספרו על המידות והמשקלות (סעיף 51) אומר שהמנה המקראי הוא מטבע כסף, אבל מנה איטלקי מכיל 40 סטטר (ססטרציוס), שהוא 20 אונקיות והם ליברה ושני שליש. הוא גם מספר על מנים אחרים, זה של תבאי שהוא 60 סטטר (2. 5 ליברה), ויש מנה של שתי ליברות ואף של ארבע ליברות. מכל הנתונים נראה להעדיף את תיאורו למנה האיטלקי, שהרי עליו המשנה מדברת במפורש. אונקיה היא אחד חלקי 12 של ליברה,<sup class="footnote-marker">17</sup><i class="footnote">קידר, משקלות ג, עמ' 37; אפיפניוס, על המידות, סעיף 54.</i>
הליטרה (ליברה) הרומית היא 330-325 גרם, ומאוחר יותר (מהמאה הראשונה ואילך) גם 360 גרם.<sup class="footnote-marker">18</sup><i class="footnote">קידר, משקלות ג, עמ' 37.</i> המנה הנדון כאן הוא אפוא 430-400 גרם. 400 גרם הם גם התוצאה היוצאת מחישוב המנה לפי 100 דינרים (לעיל). שישים מנה הם 26-24 ק"ג.
במקביל אפשר לפרש את משנתנו במנה צורי שמשקלו כאמור נע בין 400 ל-600 גרם, ומנה כבד משקלו קצת יותר מ-800 גרם. אם כן כל כבשה אמורה להניב 1500-1000 גרם צמר. אפשר גם לפרש שחמש הכבשים יחדיו מניבות משקל צמר כזה. השקלים היהודיים (אלו שטבעו הרשויות היהודיות העצמאיות) הם כנראה המטבע המכונה במשנה "ביהודה" ומשקלם כ-14 גרם,<sup class="footnote-marker">19</sup><i class="footnote">משורר, מטבעות היהודים, עמ' 108. בספרות הפרשנית מועלות הצעות שונות לקביעת משקל הסלע. להערכתנו דרך הבדיקה המוצעת (בדיקת המטבעות הקדומים שבידינו) מייתרת את שיטות הבדיקה האחרות. עוד נוסיף שכל דור פרשנים השתמש בדרך כלל במטבעות שבידו, אם כי פה ושם היו גם שהכירו את מטבעות היהודים מימי בית שני.</i>  ולפי זה הסלע הוא 28 גרם, ולפי החישוב דלהלן (30 סלעים במנה) הרי משקל המנה 840 גרם, וחמש הכבשים מניבות 4. 2 ק"ג צמר, והדברים הולמים את משקל המנה הצורי.
יבול הצמר של כבשה משתנה ממין למין. באתר ויקיפדיה נמסר שיבול כבשים מזנים הנועדים לגידול צמר הוא 3. 78 ק"ג. מהכפר הערבי אנו מכירים (בע"פ) משקל נמוך בהרבה.
<b>וחכמים אומרים חמש רחילות גוזזות כל שהן</b> – כלומר אין זה משנה כמה כל כבש מניב, אבל רב "פירש" את המשנה "מנה ופרס" (בבא בתרא קנ ע"א), כלומר מנה וחצי. למעשה זו דעה שלישית; היא מוצגת כפרשנות, אך למעשה היא חולקת. ובתוספתא נוסף: "חמש רחלות גוזזות מנה ומנה ופרס שהן שבעים וחמש סלעים חייבות בראשית הגז דברי רבי יוסא וחכמים אומרים חמש רחלות גוזזות כל שהן" (חולין פ"י ה"ד, עמ' 511; עדיות פ"א הט"ז, עמ' 456). החידוש הוא ששני מנים וחצי הם 75 סלעים, כלומר מדובר במנה של שלושים סלע, כלומר מנה כבד, לא של עשרים וחמישה סלעים אלא של שלושים סלעים. כפי שאמרנו היו שיטות משקל שונות שנהגו במקביל.
בבבלי מובא שיעור נוסף של האמורא שמואל החולק על כל קודמיו התנאים: "ושמואל אמר: ששים, ונותן סלע אחת לכהן" (קלז ע"ב).<sup class="footnote-marker">20</sup><i class="footnote">בהמשך הסוגיה שם נאמר: "רבה בר בר חנה אמר רבי יוחנן: שש, לכהן – חמשה, ואחד – לו" (קלז ע"ב). כלומר אם יש לו יבול שמשקלו רק שישה סלעים צמר נותן לכוהן את שלו (חמישה סלעים) ונותר לו לשימושו הפרטי סלע אחד.</i>  שמואל מדבר על יבול של שישים סלעים (אולי ממנה של עשרים וארבעה סלעים), אך גם על מתנה בשווי סלע אחד, בניגוד לדברי המשנה להלן. בהמשך הסוגיה שם מובא גם פירוש אחר או נוסף לדברי שמואל, שיש להרים אחד חלקי שישים, ולכך מצטרף גם רב. בפירוש זה נעסוק להלן. כפי שראינו פעמים מספר לבבלי מסורות שונות מזו של משנתנו, וכנראה גם פה הייתה לשמואל נוסחה אחרת במשנה, או שלא הכיר בסמכותה של המשנה.
אם כן שני תנאים של "מרובה" הם, והם תנאי לנתינת ראשית הגז: עדר קטן של חמש כבשים (לפי בית הלל), ומשקל מינימלי של צמר. לא ברור האם הכוונה שכל רחלה תיתן כמות כזאת, או כולן יחד. אם אכן משקל הצמר שעל כבשה רגילה קרוב למשקל הצמר שמניבה כבשה בימינו (בתנאי טיפוח שלא היו קיימים בעולם הקדום), כ- 3. 8 ק"ג, הרי הכוונה שכל כבשה נותנת מנה, או 2. 5 מנים, וצריך שהעדר ימנה חמש כבשים. לפי בית שמאי שני כבשים בלבד, וההגדרה "מרובה" היא לשיטת בית הלל בלבד.
בהמשך משנת חולין דיון כמה צריך לתת לכהן, ובכך עסקנו בפירושנו לחולין.
בתוספתא עוד מחלוקת בין רבי דוסא וחכמים בשמו של רבי נתן.<sup class="footnote-marker">21</sup><i class="footnote">"ר' נתן אומר ר' דוסא אומר כביצה אוכלין כמוה וכקליפתה, וחכמים אומרים חוץ מקליפתה" (תוספתא פ"א ט"ז). המחלוקת היא מהו שיעור 'כביצה' עם קליפה או בלעדיה. ראו עוד בבלי, עירובין פג ע"א.</i>  רבי נתן היה אחד התנאים החשובים ביותר בדור אושה. אבל שמו איננו מופיע במשנה. ר' נתן אינו נזכר במשנה אלא רק במסכת שקלים סוף פרק ב, ואכן גם כאן בתלמוד מובאים דברי ר' נתן בצורה "תני ר' נתן" כאילו אינם במשנה.<sup class="footnote-marker">22</sup><i class="footnote">אפשטיין, מבוא, עמ' 952.</i>  כן חסר המשפט בשלושה עדי נוסח (<b>א, מ, מגק</b>), ונראה שדבריו חדרו מברייתא בתלמוד הבבלי. חדירת ברייתא מהתלמוד למשנה היא תופעה רגילה, אבל אם אכן כך הוא גם כאן הרי שזו דוגמה חריגה לחדירת ברייתא מהתלמוד הירושלמי למשנה. רבי נתן נזכר גם בבבלי ברכות פ"ט מ"ה אך כפי שהראינו בפירושנו למשנה זו, משפט זה איננו בעדי הנוסח הטובים.
רבי נתן מופיע בתוספתא עשרות פעמים וגם במדרשי הלכה. במדרשי ההלכה שמקורם מדבי רבי ישמעאל (מכילתא דרבי ישמעאל, וספרי דברים). במדרשי ההלכה האחרים הוא מופיע פעמים ספורות בלבד (פחות מ-10 הופעות). הבבלי מספר שרבי נתן נודה מבית המדרש עקב ניסיונו המשותף עם רבי מאיר להדיח את הנשיא רבן שמעון בן גמליאל.<sup class="footnote-marker">23</sup><i class="footnote">בבלי הוריות יג ע"ב. יפה הראה גודבלאט כי סיפור זה משקף את אורחות בית המדרש הבבלי. גודבלאט, הקשר. עם זאת עדיין ייתכן שלסיפור שורש היסטורי, ש'הולבש' בלבוש המתאים לישיבה הבבלית.</i>  אפשר שזאת הסיבה לצנזורה הפנימית שדחקה את רגליו מאזכור במשנה שערך רבי, ואפשר שהסיפור זה בא לנמק את חסרונו במשנה.<sup class="footnote-marker">24</sup><i class="footnote">בין אם התרחש כמסופר ובין אם הסיפור עובד.</i>  כך או כך ברור שדבריו נדחקו מהמשנה. אפשר שדברי רבי נתן שרדו רק בפיהם של חכמים מבית מדרשו שלח רבי ישמעאל, ואולי דבריו נדחקו בגלל מוצאו הבבלי? כך או כך ברור למה המסורת המספרת על מחלוקת נוספת של רבי דוסא וחכמים נדחקה מהמשנה.
מבחינה כרונולוגית, ברור שבית שמאי ובית הלל קדמו לרבי דוסא ולחולקים עליו. אם רבי דוסא היה זקן בסוף דור יבנה, בית שמאי ובית הלל פעלו בזמן הבית ולכל היותר בראשית דור יבנה נותרו להם שרידים בלבד.

Mishnah 4

למשנתנו מקבילה רק בתוספתא (תוספתא כלים [בבא בתרא] פ"ד הי"ד, עמ' 594). במקבילה שלוש ההלכות שבמשנתנו, אם כי בסדר שונה, ובשינויי נוסח.
<b>כל החוצלות</b> – מחצלאות. <b>טמאות טמא מת דברי רבי דוסא</b> – הן נחשבות לכלי משום שנגמרה מלאכתן, אך אינן מטמאות מדרס משום שלא כולן נועדו לישיבה או שכיבה. רק מושב או מיטה טמאים גם בטומאת מדרס. <b>וחכמים אומרים מדרס</b> – טמאות גם טומאת מדרס, כי הן משמשות בדוחק לשכיבה או לישיבה. בתוספתא שעל משנה זו נאמר: "כל החוצלים בין של שעם ובין של שק ובין של צפור<sup class="footnote-marker">25</sup><i class="footnote">שער זנבות סוסים. ראו ליברמן, תוספת ראשונים, עמ' 48.</i> רבי דוסא אומר טמא טמא מת וחכמים אומרים מדרס" (כלים בבא בתרא פ"ד הי"ד, עמ' 594).
במשנתנו מדובר במסגרת הלכות טהרה. אך במשנת סוכה היא משובצת לעניין סכך סוכה, שכן אסור לסכך בכלי, וממילא השאלה היא האם המחצלאות נחשבות ככלי לעניין סכך בסוכה.
מחצלת קנים גדולה עשאה לשכיבה מקבלת טומאה ואין מסככין בה לסיכוך מסככין בה ואינה מקבלת טומאה ר' אליעזר אומר אחת קטנה ואחת גדולה<sup class="footnote-marker">26</sup><i class="footnote">בדרך כלל כאשר יש במשנה שני דינים ב'גדולה' ו'קטנה' והסדר איננו משנה , נוקטת המשנה בסדר 'גדולה וקטנה" אבל במקרה זה. הבבלי מציג את דברי רבי אליעזר בנוסח אחת קטנה ואחת גדולה, על כן היו עדי נוסח מאוחרים שתיקנו את המשנה לפי הבבלי. מובן שלסדר עצמו אין, במקרה זה, משמעות הלכתית.</i>  עשאה לשכיבה מקבלת טומאה ואין מסככין בה לסיכוך מסככין בה ואינה מקבלת טומאה" (סוכה פ"א מי"א).
סיכום המחלוקת בטבלה.
מחצלת
<img src="data:image/png;base64,iVBORw0KGgoAAAANSUhEUgAAAkcAAAByAQAAAABxEEhtAAAACXBIWXMAAA7EAAAOxAGVKw4bAAAFpklEQVRoge3Z32/aRgAH8CAkeMmCtieqpULaX0CGtAZRZPUv6OPe1mydlpf9SMW6NHPTA+UhmlSVvbVVfv0DlaapqzZGnKPKFPaQQqVJa6KC7Ska7pSWo0PLJT37bmcwgZgfjrZkSjtOYASWP/gO333vzAA7qjLwakuVgaMpvgHc8QvoIU4CHXzXLpFDSPBQUrWnVN8hHErCh5CAk2QgwhDGadpDohhTBkSIekkV/1owoAZH/EPZbpLu8QRHqNv9evwp6CUNfzjqU4PhW0NuJ+l2XBV61U6+vJTHUFpAoa61wxhOM5FsytVeElEmFS6tSEjsJlFL2pYx7C3NKRjC6TJxkrCMekpyLL2EIZB6SQheYSImDtLGRETQVq6cLq12l5bg51TUEvLHPVt84woBWakSLc90b3EIx3VRcctPekpWp2O9+h1oHvsvpZZj/yOpUfpSX3p1pONMc9DxnEjbJ861OyJpx5RutkmP7dKfjtLvpvR9m3TTLu04SdIzwK6xezaJ4ns2SdmBDtL8My+75r7jtUmx7wIHpczluIO0vu3m0qf2NA/d8dmkTzK95gW8rPHpEyC0apPeZHlbOwHZQfqFtwcQqT05zzN0UEJAcZA2axKzzwvG2yXkIBVMabxNitmlp8xJugG4dF63STRsl/5gSQcpz5/ggl0yZ6gHpW1HySwAOPc7xA7Vg0+ixE7Y+NSX/pfSSc9go7OE2yToJO11lrQ2SWiRYCeJdJZQmwS6SnyVxUS+ZQZtlRQkGohvzT3WbQRRQYCvqBlUuAQV2XgMDYq/4KN6XapErq+Fk6rfzxfTLVKmHPKXhPjY2FiknsHUe+lWdkR3u92uDS4l7q8Pf5XQh6pvfSBYkhrNeU/NVvz+YY+7RYrj0eGPApmxsQl/PYN1byqzFeQranfczGDX/Z+GHiR0b2wu1JDYshxbGCeKomihFolWp3KXlxAAYN7KYDyXi93hq1eil7hkGFr5mcG0yFwENiT4HiliU0Jiq2SIaFIxJclKKbytiCumZKCahMpFg6F3H4kNCacX61KxTFokuWxJk+m6RHHMkiQzzSUDoWmOaooo7Es5UkBEgcXcAQlFUAyia2wy0pCmFHHBXFGn6hKvAzFKVXm38dvhVHmm4NtSRl9bXG2VtB99E0LyqvqO6LOk6EMxoYua6+6GKWWoz60ZpUhG37+eUmiWBrbk3dfozAFpJbALkqJ65sW+VGGrfEXtgg9rkh5I5o2yuLXXNqoYrGMPxm09GO5f44q5qR6FZJXjk1hnib2s43hf6ksnO82b4jFJ0C4Zdgkeg4SwRDFTMOYWwjK2JAAZhnwLa6ktKjyY+IKbEYO/AIPy+Edm3Cugmebq5O0boUBmYmLiVFK9lNuqS9T9w/pFP3UlZuLrIJGNJEnl9NpFf7YyODjsuagPhQvmWirz25qrmeZqZN4T8qnBYHDYp4azsYZ0S730NXMlEnFViGun86QynHVfn90dHBz0unTvaLkmZUquljQP8zDKIwEKBY1FtTNW7cgDLfwrkAx+7oKO5xXC5M/Cubs8KxFOMW25ZNaOUny2Jc2/XMFphCAUixqW0CNLEv9CYcWUZAz54wIhyjdTOR64qGw2rPSiKTXSHIEolzAEsQWsSWWtIaVQSubSnozgIk4vEVLMT+eqXMrhaR1LBVOSeQA20xydWcCpPF4BsSiX5GpDWkapHJPI3qYpiXkuadO5SQMpuTyX0rX7BVxKNdMcjRRnlwPZ5cobU17tW9qYq4jzP0czNKrFN58Ki9k9REihdK7sfY7OevLv6ztCviaN4ZlmmqNY0bssZFOVt4kPPW9Kixtgi0ZR/NETAdalnVUWeI6ueuA5g1rSfZxtS3NS/xvJfo0r9bRuvUvd2Nc9zTtKzC4xu9R45zyqHJ3E7NL+sX2pL70UGdz2Vf+0nETpb6uOMq4fl6K+AAAAAElFTkSuQmCC">
לפי המשנה אין ויכוח על הגדרת הסכך הכשר; כפי שפירשנו את משנה סוכה פ"א מ"ד. לכל הדעות כלי המקבל טומאה פסול כסכך. המחלוקת היא מהי ההגדרה של כלי המקבל טומאה. רבי אליעזר מציע הגדרה ברורה והיא מהי מטרת המחצלת, לשם מה נארגה. עמדתו ברורה ושלמה, ומתאימה לדרכי הניסוח ההלכתי המקובל. הבעיה המעשית היא שלא תמיד ברור לשם מה נארגה המחצלת. המחצלת הייתה מעשה אומן, ולא נארגה על ידי בעל הבית. התלמודים למקום מזכירים מחצלות של אושה ושל טבריה, שני סוגים ידועים של מחצלות, ומשתמע שמדובר בענף מלאכה מקומי של מחצלות הנארגות למכירה בשוק. על כן אי אפשר לדעת מה הייתה כוונת האורג, וספק רב אם הייתה לו 'כוונה' במובנו ההלכתי של המונח.
כפשוטה משנת עדיות קודמת למשנת סוכה. במשנת סוכה שותף רבי אליעזר בן דור יבנה הראשון. רבי דוסא קדם לו. ההלכה של רבי דוסא וחבריו פשוטה, אין בה הבחנות משנה (עשאה לשכיבה או לישיבה). מדובר בסתם מחצלת, שהכול יודעים מה טיבה. אפשר שרבי דוסא היה מסכים להגדרות של משנת סוכה, אך הוא טרם מודע להם. אולי הם מוכרות לו בצורה אינטואיטיבית, אך לא כמונחים משפטיים. בשבילו יש בסתם מחצלת שאיננה משמשת במובהק לישיבה או שכיבה. רק בדוחק ניתן להעמיד את רבי דוסא כמדבר במחצלת מסוימת שלא שימשה לשכיבה.
דין מחצלת קנים נדון בסדרת משניות שבהן מחלוקות ברמה שנייה, המבחינות בין סוגי מחצלות. הרחבנו בכך בפירושנו למשנת סוכה, והגענו למסקנה כי מבחינת התפתחות ההלכה קיימת מחלוקת מעשית האם מחצלת מקבלת טומאה או לא. בספרות התנאית הדיון היה עקרוני, והאמוראים יישמו אותו על סוגי מחצלאות שהם הכירו (אושה, טבריה). במקרה זה הכלל קדם, אפוא, והאמוראים יישמו אותו על מה שהכירו. אמנם הבבלי מייחס את המחלוקת בדבר המוצא הגאוגרפי של המחצלאות כבר לתנאים, אך לפי דרכנו השמות נזכרים רק בספרות האמוראית. שניהם שמות גליליים, ומן הסתם לא התווכחו עליהם חכמי דור יבנה, שפעלו ביהודה (רבי דוסא וחבריו), ורק בתקופה מאוחרת יותר, כשהיישוב היהודי התרכז בגליל, עלה הדיון במחצלאות אלו. בתקופת התנאים היו שתי מחלוקות:
א. מחלוקת כללית, האם מחצלת קנים טהורה או טמאה (משנת עדיות וכן כלים פי"ז מי"ז; ספרא, רבי ורבי ישמעאל ברבי יוסי בבבלי).
ב. עמדת ביניים והבחנה בייעוד המחצלת. בתוספתא כלים הקביעה היא חד משמעית (תלוי בייעוד), במסכתנו הקביעה נתונה במחלוקת (לחכמים גורם הגודל קובע, או שהוא מהווה אינדיקטור לכוונה, ואילו רבי אליעזר סבור שהכוונה קובעת כמו בתוספתא כלים).
ג. משנת סוכה נוקטת בעמדת ביניים התולה את הדין בטיב האריגה; היא עמדת ביניים במחלוקת הראשונה, אבל היא המפורטת מכולן.
במה, אפוא, הדין תלוי? להערכתנו המחלוקת נובעת מטיבה המעשי של המחצלת. השימוש הרגיל במחצלת היה לצל בסככות זמניות, או לעיטוף מתים כמסופר באבות דרבי נתן, בסיפור ארוך שבמהלכו אישה אומרת לחברתה: "אמרה לה לכי [ואראך] בתך שהיא קבורה במחצלת של קנים" (אבות דרבי נתן, נו"א פ"ג, ט ע"א). רק עניים השתמשו במחצלת לשכיבה, מפני שאינה נוחה לשכיבה, כאמור במדרש: ". . . ראה שם עני אחד ומחצלת קנים תחתיו ומחצלת קנים על גביו. . ." (ויקרא רבה, פרשה כז א, עמ' תריח; פסיקתא דרב כהנא, ט א, עמ' 148 ומקבילות). המחלוקת היא האם כלי כזה, שמשמש רק עניים לשכיבה, מהווה כלי ישיבה רגיל.
מבחינתה של הפרשה שלפנינו (דין מחצלת) אפשר גם שהמחלוקת נבעה מהכלל. הווה אומר, תחילה נוצר הכלל (ראוי לשכיבה הוא מה שמיועד לשכיבה), בשלב שני התפצלה המחלוקת לגבי מחצלת קנים שייעודה מפוקפק ועדיין הוגדר ה"ייעוד" באופן כללי, לפי נוהג רוב האנשים. בשלב השלישי התקבלה העמדה התולה את הייעוד בדעתם של הבעלים, ובשלב הרביעי נדונה שאלת שינוי הייעוד.
<b>כל הקליעות טהורות חוץ משל גילגילון דברי רבי דוסא</b> – קליעות הן חוט שזור ומלופף, והשאלה היא האם הן כלי. גם חוט רגיל הוא שזור ומלופף, אך ברור שסתם חוט טהור ולא בכך מדובר. קליעות רגילות הן כנראה קליעות של 'צמרים', הנזכרים בהמשך המשנה הם חוטים הקלועים יחדיו לפני טווייתם (למכירה בכמות גדולה), והם בוודאי אינן כלי (להלן), ואינם מקבלים טומאה. רק קליעות של 'גנגילון' נחשבות לכלי. מהו אותו 'גנגילון'? בהקשר של דיני נגעים שנינו: <b>"</b><u>כל הראויי ליטמא טמא מת אפ על פי שאינו ראוי ליטמא מידרס מיטמא בנגעים כגון קלע שלספינה ווילון ושביס ומטפחות ספרים וגינגילון"</u><b></b> <u>(נגעים פי"א מי"א)</u> – בדפוס "וגלגלון", ובכתבי היד נוסחאות שונות. הגילגילון בהקשר של משנתנו נראה כסוג של אריג. בערוך השלם מוצעים פירושים מספר: אבנט, בלטינית girdella, שהתגלגל בשפות שונות עד ה"גרטל" המוכר ביידיש, והצעות נוספות.<sup class="footnote-marker">27</sup><i class="footnote">קרויס במילונו הציע שזו רשת (כמו סבכה, מיוונית Γαγγλίον).</i>
מעמדו של הגילגילון כבגד מפוקפק, שכן שנינו: "מנין גדול צבוע, גדול לבן, קטן לבן קטן צבוע, עד שתהא מרבה, להביא שביס של סבכה וגינגילון" (ספרא, מצורע פרשת זבים, פרשה ב ה"ד, עו ע"א; שמיני פרשה ד ה"ט, נא ע"ג). מסקנת המדרש היא שהגנגילון נחשב בגד. משנת נגעים מדגישה שאמנם הן בגד, אך רק לעניין טומאת נגיעה ולא לגבי טומאת מדרס. הוא אינו מטמא טומאת מדרס, כי אי אפשר לשבת עליו. אם כן הגילגילון הוא חגורה העשויה מ'קליעה' והיא בוודאי בגד ומקבלת טומאה (משנתנו).
לכאורה אין כל קשר בין חוצלות לבין קליעות. אך הקשר הסמוי הוא שבשניהם טמאים טמא מת ואינם טמאים מדרס. ברם עתה הקשר בין ההלכה הקודמת להלכתנו ברור, שכן בשתיהן חוזרת ההבחנה בין טמא מת לטמא מדרס. אבל ההבחנה הזאת שהיא הסיבה לסדר המשנה, איננה מופיעה אצלנו אלא רק במסכת נגעים. הווה אומר שעורך מסכת עדיות הביא את שתי ההלכות זו אחר זו משום שהכיר את משנת נגעים והשתמש בה, מבלי להזכירה.
<b>וחכמים אומרים כולם טמאות חוץ משלצמרים</b> – כל קליעה היא מעין כלי, אבל הצמרים מוכרים את הצמר שלהם קלוע בקליעות, וודאי אין זה בבחינת כלי.
בתוספתא כלים שהיא כאמור מקבילה להלכה הקודמת, הלכה הקשורה לענייננו.
כל הגדולות בבהמה טהורות ובאדם כולן טהורין חוץ משל שק ושל בגד וההמשך הם דברי המשנה הבאה העוסקת בקלע: "הקלע שבית קיבול שלה של משיחות ר' דוסא בן הרוקינס מטהר וחכמים אומרים שלש טמאה ושתים טהורה. נפסקה אמצעית טמאה והחיצונית טהורה נפסק בית הפקיעה שלה נשתייר בה טפח טמאה" (תוספתא כלים בבא בתרא פ"ד הי"ד, עמ' 594). "הגדולות" הוא שיבוש ויש לגרוס 'הגודלות', היינו רצועות ש'גידלו' אותן כלומר ליפפו אותן כקליעה כמו הגודלת את שער האישה (משנה שבת פ"י מ"ו ועוד).<sup class="footnote-marker">28</sup><i class="footnote">בכתב יד וינה תוקן: "כל הגדולות הגדלות. . . ".</i>  הגודלות מקביל לגילגילון, אלו שני מונחים לאותה רצועה מלופפת.

Mishnah 5

<b>הקלע של בית קיבול שלה אריג טמאה</b> – למילה "קלע" שתי משמעויות. האחת היא בד דמוי וילון המשמש מפרש לספינה, או מחיצה אחרת,<sup class="footnote-marker">29</sup><i class="footnote">במקרא המילה "קלעים" משמעה מסך, או מחיצה מבד (שמות כ"ז, ח ועוד הרבה), ובלשון חז"ל נתייחד המונח "קלע" של ספינה למפרש.</i>  והאחרת מכשיר לקליעת אבנים. לדעת משנת נגעים (פי"א מי"א) הקלע מקבל טומאת מת ואינו מטמא מדרס משום שאיננו מושב. כן מניחה גם התוספתא:
סדין שהוא טמא טמא מת ועשאו קלע לספינה, הרי הוא כטמא מת, ומקבל טומאת מדרס דברי רבי. רבי יוסי ברבי יהודה ורבי אלעזר ברבי שמעון אומרים, טהור מכלל טומאה ומקבל טומאה מכאן ולהבא. ומאימתי טהרתו? משבלה ואינו משמש מעין מלאכתו. בלה ונשתייר בו רובו מלמעלה טמא, רובו מלמטה טהור. ואם היה גדול וקיצעו, ועשאו קלע לספינה קטנה, מקבל טומאה מכאן ולהבא (כלים בבא מציעא פי"א ה"ט, עמ' 590-589).
המחלוקת היא האם סדין ששינה תפקוד גורר את טומאתו הקודמת (רבי) או נידון ככלי חדש, אבל ברור שסתם קלע אינו מטמא מדרס. הקלע של מסכת נגעים הוא אפוא בד דמוי וילון.
במשנתנו מדובר במפורש בקלע ששימש ככלי נשק להטלת אבנים, בו הרג דוד את גלית. לקלע שלושה חלקים. בית הקיבול שבו מצויה האבן, החבל המשמש כמנוף, ולולאה שאחוזה סביב האצבע וממשמשת כבסיס להנפת החבל. בתוספתא שציטטנו במשנה הקודמת בית הקיבול של האבן נקרא "של משיחות". בית קלע 'ארוג' הוא "בית קלע של משיחות" שארוג מחוטי משיחה, ונחלקו בתוספתא חכמים ור' דוסא אם הוא כלי. הוא ארוג מחבלים קטנים. <b>ושלעור רבי דוסא בן ארכינס מטהר</b> – היא איננה כלי אלא רצועה. <b>וחכמים מטמים</b> – היא נחשבת לכלי למרות שהיא בעצם רק רצועה. <b>ניפסק</b> – נקרע <b>בית אצבע שלה</b> – המקום בו מניח הלוחם את אצבעו. <b>טהורה ובית הפקוע שלה טמאה</b> – בית הפקיע הוא כנראה כמו הנרתיק המשמש בית הקיבול של האבנים. פקיע עצמו הוא לעיתים פתילות ארוגות,<sup class="footnote-marker">30</sup><i class="footnote">משנה שקלים פ"ה מ"א, והמאירי שם פירש ש'פקיע' היא רצועה, זאת על סמך הבבלי ביומא כג ע"א.</i>  אך בדרך כלל הם גבעולי צמח התלתן או צמחים אחרים.<sup class="footnote-marker">31</sup><i class="footnote">תלתן הוא צמח החילבה של ימינו. בכמויות גדולות הצמח רעיל, אך ייתכן שעזים אינן פגיעות לו, או שקדמונינו לא הכירו בסכנת הרעילות.</i> הפקיעים הם המזון הרגיל שהאביסו בו את הבהמות ובני הצאן (שבת פכ"ד מ"ג; פ"ז מ"ד). בית הפקיע בהקשר של הקלע הוא כנראה הסל שבו הוחזקו אבני הקלע (איור 18 עמוד טריאנוס). בקלע יש כיס ארוג בצפיפות יותר ששימש להנחת האבן, וכן ידית מחבל. אם לקלע כיס מסודר להנחת האבן היא נחשבת לכלי, ואם לאו איננה כלי. "ובית הפקוע. . ." היא מימרה לעצמה ואינה שנויה במחלוקת בהכרח.
הקשר בין שלוש ההלכות האחרונות ברור. לא רק שהמילה 'קלע', חוזרת בכל ההלכות, אלא כל הרעיון והתפישה ההלכתית בשלושת ההלכות הוא אותו רעיון..
כאמור הבדל נוסח בין משנתנו לתוספתא. במשנתנו מדובר בסתם קלע, לעומת קלע של עור. ובתוספתא קלע של משיחות. קשה להכריע האם התוספתא באה להסביר הסבר מאוחר למשנה, או שמא משנת עדיות קיצרה. בנוסף בדעת חכמים הבדל בין משנת עדיות לתוספתא. במשנת עדיות עמדתם של חכמים כללית "כולן טמאות" ובתוספתא כלים הבחנת משנה "וחכמים אומרים שלש טמאה ושתים טהורה". הבחנות משנה אופייניות לשלב המאוחר של ההלכה, וראינו זאת היטב בהתפתחות ההלכה בדבר מחצלת. על כן יש להכריע שמשנת עדיות שימשה בסיס לתוספתא כלים. עורך התוספתא שינה את המינוחים 'ועִדכן' את ההלכה של משנת עדיות.
אפשר שמשנתנו שנתה את דין קלע לאחר דין חוצלות וקליעות, משום שגם בקלע יש הבדל בין טומאת מת לטומאת מדרס. אבל ההבדל הזה שוב איננו שנוי במשנתנו, אלא במשנת נגעים העוסקת בקלע אחר. מן הסתם גם הקלע המשמש להטלת אבנים איננו טמא מדרס (אי אפשר לשבת עליו), אך אמירה מפורשת כזאת מצויה רק במסכת נגעים לגבי קלע מסוג אחר. גם במקרה זה מסתמך העורך על זכרון מסכת נגעים, ומכיר אותו. משנתנו אפוא שנויה בעקבות מסכת נגעים.

Mishnah 6

המשנה עוסקת במעמדה של השבויה. אין קשר בינה לבין המחלוקת הקודמת להוציא את העובדה שגם זו מחלוקת רבי דוסא וחכמים. דין השבויה במקורות תלמודיים נדון במבוא לכתובות, ובפירושנו שם פ"ג מ"ב. למרות שדין שבויה נדון רבות, אין למשנתנו מקבילה ספרותית. תוכנה מצוי במקבילות שהעלינו בפירושנו לכתובות פ"ב מ"ה.
<b>השבויה אוכלת בתרומה דברי רבי דוסא</b> – רבי דוסא מקל ומניח שהשבויה לא נטמאה. ואם נטמאה הרי זה באונס והריהי טהורה לבעלה. זו מחלוקת תנאית גדולה ומסתעפת האם אשת כהן שנשבתה נחשבת לטמאה לבעלה. משנת כתובות פ"ה מ"ה מניחה בפשטות שהכהנת איננה חוזרת לבעלה ולכן גם איננה אוכלת בתרומה. בעלה חייב לפדותה, אבל הוא 'פטור' כלומר אסור לו להחזירה לביתו שכן נטמא. בבבלי מובאת אף ברייתא המנמקת את דעתו של רבי דוסא: "אמר רבי דוסא וכי מה עשה לה ערבי הלז וכי מפני שמיעך לה בין דדיה פסלה מן הכהונה" (שם). השובים, בעיני רבי דוסא, הם ערבים (בני ערב) שמתפרצים ליישוב היהודי בארץ. הם שובים בעיקר נשים כדי לקבל עבורן דמי פדיון אך אינם אונסים אותן, כדי לא להפחית מערכן ולזרז את הפודים להצילן (כתובות לז ע"א). לפי הבבלי ר' דוסא 'סומך' על 'הגינותם' של השובים. ועל כל פנים איננו משתמש בטיעון שהאישה נאנסה ולכן טהורה. אלא שאין שום חשש אונס.
עמדה זו הולמת, לפי התלמודים, את דרכו של רבי יהודה הקובע באופן כללי: "רבי יהודה אומר שבויה שנפדת הרי היא בקדושתה אף על פי גדולה" (כתובות פ"ג מ"ב).<sup class="footnote-marker">32</sup><i class="footnote">ניסוח דברי רבי יהודה כללי אבל המשנה מדברת רק בשאלה אם היא נחשבת כבתולה לעניין קנס. ניתן היה למצוא חילוקים סבירים מדוע היא נחשבת כבתולה, אך אם הייתה אשת איש היא פסולה לכהן. שכן היא כשרה לאדם רגיל, אבל הכהנים החמירו (ובכהנים החמירו).</i> היא בחזקת שלא נבעלה ויש לה קנס. כן שונה רבי יהודה בתוספתא: "קטנה בת ישראל שנשבית אפילו היא בת עשר שנים הרי היא בקדושתה וכתובתה קיימת" (פ"ג ה"ד), כלומר כשהיא נישאת כתובתה מאתיים כיוון שהיא בחזקת בתולה. דברי רבי יהודה לא נאמרו על משנתנו ולא על משנת כתובות בהם הם משובצים. אילו היו דבריו מנוסחים במקורם בהקשר זה היה מסתפק בכך שיש להן קנס. רבי יהודה אינו אומר באופן ספציפי מה דעתו בנושא הקנס, אלא מתייחס לשאלה העקרונית בדבר מעמד השבויה. רבי יהודה יחלוק, אפוא, על המשנה בכתובות פ"א מ"ו שבה אמור כי השבויה שנשתחררה יתרה על בת שלוש שנים ויום אחד כתובתה מנה, ואולי אף יחלוק על המשנה בפ"ב מ"ו שבה נאמר שאם יש עדים שנשבתה אינה נאמנת לומר "טהורה אני", וכן אף נאמר על ההלכה הקובעת ש"שתי נשים שנישבו זו אומרת שנישביתי וטהורה אני וזו אומרת נשביתי וטהורה אני אינן נאמנות".<sup class="footnote-marker">33</sup><i class="footnote">ראו דברי תוספות הרא"ש למשנתנו, ובהמשך דברינו.</i>
הנושא נדון במבוא למסכת כתובות,<sup class="footnote-marker">34</sup><i class="footnote">שם השתמשנו גם במאמרו המרחיב של בלידשטיין, שבויות. וראו מור, שבויות.</i> בפירושנו למשניות שהזכרנו ובמשניות נוספות (פ"ד מ"ו), ובעקיפין גם בנספח למסכת קידושין אף הזכרנו את תרומתו של בלידשטיין למחקר.<sup class="footnote-marker">35</sup><i class="footnote">בלידשטיין, שבויה.</i>  רבי דוסא נוקט את העמדה הקיצונית ביותר לטובת האישה. יתר העמדות מחמירות יותר עליה. ובתלמודים יש הד רב הרבה יותר לעמדות המחמירות. בעיקר לנוהגים עממיים מחמירים יותר מאשר ההלכה. זו דוגמה נאה לטיבה של דת עממית.<sup class="footnote-marker">36</sup><i class="footnote">ספראי, דת עממית.</i> מעבר לצד ההלכתי היה למחלוקת גם היבט פוליטי בשעתו.
יוסף בן מתתיהו מספר על המחלוקת שהתגלעה בין המלך החשמונאי וחכמים. טענתם היא שהוא פסול לכהונה כי אמו נשבתה בשעתה.<sup class="footnote-marker">37</sup><i class="footnote">קדמ', יג 192.</i> מסורת זו מופיעה גם בתלמוד הבבלי בצורה שונה במקצת (קידושין סו ע"א), והטענה שאמו נשבתה במודיעין חוזרת גם בה. נמצאנו למדים שהאישה השבויה נישאה, או שבעלה לא הרחיקה, והבן נחשב לכשר. חכמים מתלוננים על כך, והרי זו ממש מחלוקת התנאים שלפנינו. קשה לדעת מה הייתה ההלכה הקדומה, והאם התביעה להרחיק את השבויה היא אכן הלכה מאוחרת יותר. מכל מקום, שתי הדעות לפנינו. האחת (זו של חכמים) מיוחסת לפרושים והאחרת ל"צדוקים" או למשפחת השלטון, אך דומה שההיתר קדם להופעת הצדוקים, שהרי חשש השבי לא מנע את מינויו של יוחנן לכוהן גדול, והוא הנוהג שהיה רווח בשעתו. לא מן הנמנע שההלכה העקרונית תבעה לפסול את השבויה, אך ריבוי המקרים והלחץ המשפחתי הוביל לריכוך ההלכה. מכל מקום, בהלכה של חז"ל העמדה המחמירה היא הרווחת, אולי בהשפעת הנוהג העממי המחמיר, כמו שהצענו לעיל.
ייתכן גם שהבדלי ההלכות משקפים טיפוס אחר של שבי. בשבי הרומי המסודר לא חולל כבוד השבויות, אבל בשבי צבאי בשעת מלחמה היה קיים חשש ברור של חילול כבוד הנשים. לפיכך ייתכן שאותו חכם יביע דעות שונות על סוגי שבי שונים. ההלכה המאוחרת כבר מכלילה את כל השבויים במכלול אחד, ולכן בירורה של טענה זו בלתי אפשרי.
<b>וחכמים אומרים יש שבויה אוכלת ויש שבויה שאינה אוכלת כיצד האשה שאמרה נישבתי וטהורה אני אוכלת אם יש עדים שנישבית והיא אומרת טהורה אני אינה אוכלת</b> – הניסוח איננו רגיל. בדרך כלל משנה כזאת הייתה נכתבת כך: 'וחכמים אומרים, האשה שאמרה נישבתי וטהורה אני אוכלת אם יש עדים שנישבית והיא אומרת טהורה אני אינה אוכלת', אלא שהעורך התפתל מעט בלשונו כדי לצטט את משנת כתובות בלשונה: "האשה שאמרה אשת איש הייתי וגרושה אני נאמנת שהפה שאסר הוא הפה שהתיר. ואם יש עדים שהיתה אשת איש, והיא אומרת גרושה אני – אינה נאמנת. <u>אמרה נשביתי וטהורה אני </u>נאמנת שהפה שאסר הוא הפה שהתיר <u>ואם יש עדים שנשבית והיא אומרת טהורה אני אינה נאמנת</u> ואם משנשאת באו עדים הרי זו לא תצא" (כתובות פ"ב מ"ה). משנתנו תלויה אפוא בניסוח משנת כתובות, אך משתמשת בניסוחים מעט שונים ('אוכלת' במקום 'נאמנת' שבכתובות) ואין בה את הנימוק "הפה שאסר".<sup class="footnote-marker">38</sup><i class="footnote">הנימוק חסר בכל עדי הנוסח הטובים: <b>מ', מל, מפ, מפ2, מק, מרל, מגאד, מרא</b>, <b>כ</b>, אך נוסף בנוסח הדפוס (כבר בדפוס נפולי) בהשראת מסכת כתובות.</i> נראה אפוא שמשנת עדיות ומשנת כתובות ציטטו שתיהן ממקור קדום שלישי, וכל אחת שינתה מעט, כדי לשבץ את המשפט בעניין שבו המשנה דנה.

Mishnah 7

משנתנו מצויה כלשונה במסכת טהרות פ"ו מ"ב. לאחר שהמשנה בטהרות פ"ד מ"ז מנתה מקרים של ספקות בדיני טהרות שטיהרו חכמים. ואחד מהם הוא "ספק רשות הרבים" מציעה המשנה בטהרות את משנתנו המפרטת. <b>ארבעה ספיקות רבי יהושע מטמא וחכמים מטהרין</b> – זו כותרת המשנה, והיא מאוחרת ומספרית, שכן הסיכום ההלכתי כתוב בסוף. <b>כיצד</b> 1<b>. הטמא עומד והטהור עובר</b> 2. <b>הטהור עומד והטמא עובר</b> 3. <b>הטומאה ברשות היחיד והטהרה ברשות הרבים</b> 4. <b>הטה</b>[<b>ו</b>]<b>רה ברשות היחיד</b> [<b>ו</b>]<b>הטומאה ברשות הרבים ספק נגע ספק לא נגע ספק האהיל ספק לא האהיל ספק היסיט ספק לא הסיט רבי יהושע מטמא וחכמים מטהרין</b> – במשנה ובתוספתא מובאת משנתנו ללא שינוי (משנה טהרות פ"ו מ"ב; תוספתא עדיות פ"א הי"ח, עמ' 457-456). סיום המשנה מייתר את הכותרת, ולכן הסקנו שהכותרת מאוחרת כמו הרבה כותרות מספריות (טהרות פ"א מ"א). המשנה היא ריבועית, ולדעתנו מבנה ריבועי בכלל, והפתיחה "ארבעה. . ." בפרט, נועדו לומר שבכך דנים במקרה בכל היבטיו האפשריים, בבחינת: "כל המקרים האפשריים נידונים".
שני המקרים האחרונים ברורים. המגע בין הטמא לטהור היה על גבול רשות היחיד ורשות הרבים. המחלוקת היא האם זו נחשבת לטומאה ברשות היחיד (רבי יהושע) או לטומאה ברשות הרבים (חכמים). אגב כך ברור שחכמים קדמונים אלו, מדור יבנה, מאששים את ההלכה שברשות היחיד ספקו טמא וברשות הרבים ספקו טהור (כמו טהרות פ"ד מ"ז). המחלוקת ביניהם היא רק האם במקרה זה זו רשות היחיד או רשות הרבים. קשה יותר להבין מה המחלוקת בשני המקרים הראשונים. ר"ש, וכנראה גם רמב"ם, הבינו שהמחלוקת קשורה לשאלה של מגע זמני ומהיר בין הטומאות, ואין הבדל בין טומאה חולפת וטהרה עומדת, לבין מקרה של טומאה עומדת וטהרה חולפת. ר"ש מפנה למשנה נגעים (פי"ג מ"ז) שבה נקבע שהטמא החולף (המצורע) אינו מטמא, ולמשנה בטהרות פ"ד מ"א שבה קבע רבי יהודה שטומאה חולפת אינה מטמאת ואם יש לטומאה מקום היא מטמאת (לעיל [עדיות] פ"ב מ"ז), וחכמים טיהרו בשני המקרים. הקושי בפירוש זה הוא שלפי חכמים בכל מקרה של טומאה חולפת טהור, והרי זו עמדה מהפכנית ומחודשת. כל מקרה של שרץ הוא בעצם מצב של טומאה חולפת (אם כי לא תמיד מהר), והאם יש דעה שבכל מקרה של ספק נגע ספק לא נגע טהור? אמנם בדיני טהרות יש מקום להציע שעמדה מסוימת חולקת על כל הכללים המקובלים, אבל עדיין הדבר קשה. האפשרות השנייה היא ששני המקרים ברישא מדברים על מצב מעין הסיפא. הטומאה עומדת ברשות היחיד והטהור ברשות הרבים, ולהפך. הקושי בפירוש זה הוא שאין בין שני המקרים חידוש. בין אם טמא עומד בין אם טמא חולף הדין אותו דין. במבנה ריבועי יש הבדל בין המקרים. בדרך כלל שניים כך ושניים אחרת, או שבכל מקרה דין (הגדרה שונה), או לפחות במקרה אחד הדין שונה. כאן בכל ארבעת המקרים אותו דין (אותה מחלוקת) אם כן המבנה הריבועי והמספר "ארבעה ספקות" מלאכותיים לחלוטין ונועדו רק לצורך ההיגד הספרותי.
בתוספתא שנינו:
1. היה זה רכוב על חמורו וזה רכוב על חמורו, אחד טמא ואחד טהור, ספק נגעו זה בזה ספק לא נגעו, רבי יעקב מטמא ורבי יוסי מטהר. בנו של זה רכוב על כתפו ובנו של זה רכוב על כתפו, אחד טמא ואחד טהור, ספק נגעו זה בזה ספק לא נגעו, רבי יעקב מטמא ורבי יוסי מטהר. 2
2. היתה חבילה על כתפו והרוק מודבק בכותל למעלה מעשרה טפחים, ספק הסיט ספק לא הסיט, רבי יעקב מטמא ורבי יוסי מטהר. 3
3. כלים שטוחים ברשות הרבים למעלה מעשרה טפחים והטמא עובר, ספק הסיט ספק לא הסיט, רבי יעקב מטמא ורבי יוסי מטהר, שהיה רבי יעקב אומר, כל שהוא למעלה מעשרה טפחים ברשות הרבים הרי הוא כרשות היחיד, ורבי יוסי אומר כל שדרך הלוכו ברשות הרבים טהור" (פ"ז ה"ה-ה"ו, עמ' 667).
התוספתא מתמקדת בשאלות של הסיפא במשנה, ויש בה חזרה על העמדות הידועות לנו שספק ברשות הרבים שנוי במחלוקת (תנאים מדור אושה). עם זאת, ספק אם התוספתא היא פירוש גם לרישא או שהיא מתמקדת בסיפא.
לאור הקשיים שבשני הפירושים ניתן להציע הסבר שלישי. במסכת טהרות פ"ו מ"ד תציג המשנה מחלוקת בין חכמים (רבי יהושע?) ורבי אליעזר. לדעת רבי יהושע ספק (ברשות היחיד) תמיד טמא, ולדעת רבי אליעזר "ספק ביאה טהור ספק מגע [ו]טומאה טמא". הרישא של משנתנו עוסקת אפוא בספק ביאה, האם הטהור נכנס לרשות היחיד, וכן אם הטמא נכנס לרשות היחיד הטהורה. ואכן רבי יהושע מטמא וחכמים מטהרים, והכול אתי על מקומו שפיר.
מכל מקום, במשנתנו (עדיות וטהרות) מנויים ארבעה מצבים ושלוש דוגמאות להעברת טומאה (נגע, האהיל והסיט), כמו במשנה לעיל (בטהרות פ"ו מ"ד), אלא ששם יוחסה המחלוקת לרבי עקיבא (לפי רוב כתבי היד) ובמשנתנו לרבי יהושע משפט אחד ממשנתנו הופיע כבר בעדיות פ"ב מ"ז. שם היא הייתה במסגרת הדברים שאמרו לרבי עקיבא בשם ר' יהושע. אין כאן סתירה בין המשניות אלא חזרה, וברור ששתי המשניות בעדיות לקוחות מעריכה אחרת, ברור גם שהעורך של עדיות לא חש לכפילות כזאת.
דומה שמשנתנו מביאה ממסכת טהרות או ששתי המשניות משתמשות באותו מקור קדום.

Mishnah 8

המשנה שנויה בסדר שונה במשנת כלים פי"ב מ"ד. שם נמנים מסמר הגרע, מסמר של אבן שעות, מסמר של הגרדי וארון של גרוסות, במקום השולחני כאן נזכרים הגרע והגרדי. יש אפוא קרבה בין המשניות אך גם שוני. בהמשך כלים (פי"ב מ"ו) שנויה משנתנו כמות שהיא כאן.
<b>שלשה דברין רבי צדוק מטמא וחכמים מטהרין מסמר שלשולחני – מסמר שלשלחני טהור</b> – השולחני הוא למעשה הבנקאי הקדום. בעולם ההלניסטי-רומי הוא כונה "טרפזיס", ומכאן נגזר המונח המתמטי "טרפז", כצורת השולחן האופיינית לשולחני. המסמר של השולחני הוא כנראה מוט קצר שהיה תקוע בשולחן ועליו השחיל השולחני פתקים ובהם קבלות ורישומים על כספים. פירוש אחר: הוא מוט שעליו תולה השולחני את המאזנים, והוא קבוע בקרקע. בפירושנו למסכת כלים הרחבנו בכך.
למה מסמר של שולחני טהור. התוספתא מסבירה:
גולת חנווני שכולה מסמרים אפילו כולה של עץ ואחת של מתכת טמאה ושל בעלי בתים אפילו כולה של מתכות ואחת של עץ טהורה רבן שמעון בן גמליאל אומר של חנוני אפילו כולה של מתכות ואחת של עץ טהורה שלא נעשית אלא לשמש עם הקרקע ר' שמעון בן יהודה אומר משום ר' שמעון מסמר הגרוע טהור שלא נעשה אלא לשמש עם הקרקע" (תוס', כלים בבא מציעא הי"א, מהדורת צוקרמאנדל, עמ' 580)
מהתוספתא למדנו שהמסמר תקוע בגולה, כלומר בכלי בעל צורה עגולה, ולכן פירשנו את ה'מסמר' כפי שפירשנו. לשמש עם הקרקע משמעו שהכלי צמוד קרקע (לא תקוע בחוזקה אך הוא כביכול חלק מהקרקע). נימוק זה מפתיע מעט ובוודאי איננו מתאים למסמר הגרע. הגרע הוא מקיז הדם, והמסמר הוא מן הסתם, מעין מחט שבה דוקר הגרע את המטופל ומקיז את דמו. יש להניח שגם גולת החנווני אינה מחוברת לקרקע ממש אלא מונחת על הקרקע מאחורי התיבה שבה הוצגו המצרכים (בבא מציעא פ"ד מ"ב), על כן באה המחלוקת האם היא כקרקע. נימוקו של רבן שמעון בן גמליאל בתוספתא (שהגולה נעשית לשמש עם הקרקע) חלש, וכנראה איננו אלא טיעון פורמלי וספרותי. מסמר השולחני היה מונח על השולחן (הטרפזיס) שנזכר לעיל, ולכן הטיעון של חיבור לקרקע אינו נזכר במשנתנו.
<b>וארון שלגרוסות</b> – הגרוסות הם טוחני החיטים, כמו ששנינו: "נתנוהו ברחיים של גרוסות והוציאו ממנו עשרון שהוא מנופה משלש עשרה נפה" (משנה מנחות פ"י מ"ד; תוספתא מנחות פ"י הכ"ד, עמ' 528 ומקבילות). הגרוסות נזכרים במשנה יחד עם הדשושות: ". . . והדשושות והגרוסות עושין בצנעה לצורך המועד, רבי יוסי אומר הם החמירו על עצמן" (מועד קטן פ"ב מ"ה). השאלה היא האם גרוסות ודשושות הם שני מקצועות או שמא מקצוע אחד וההבדל בין המונחים תלוי בגוון מקומי, או בגודל הכלי.
בטיב הגרוסות הרחבנו במסכת כלים.
<b>ומסמר שלאבן שעות</b><sup class="footnote-marker">39</sup><i class="footnote">חסר ב-<b>מ</b> לכלים, ולהערכתנו זו טעות.</i>  – אבן השעות הוא שעון שמש היו סוגים שונים של שעוני שמש, אך רובם הורכבו מלוח אבן שעליו חרוטות 12 שנתות, ובמרכזו מוט ברזל קצר. הלוח הוצב כך שעם זריחת השמש הצל נח על השנתה הראשונה, ואם השעה שתים עשרה הוא נח על השנתה האחרונה. כדי ששעון השמש ידייק היה צריך להציבו מחדש כל תקופה (בתיאוריה כל יום), כיוון שהשמש אינה זורחת כל יום באותה זווית בדיוק. המוט במרכז איננו כלי במובן רגיל, אין לו ייחוד והוא בדרך כלל שליף, ולכן איננו מטמא. לוח השעון היה חצוב בסלע או משובץ בקיר, והוא מחובר לקרקע. לפי הצעתנו לעיל הוא טהור משום שהוא משמש עם הקרקע, וכל תפקודו וייעודו הוא לתת שימוש ללוח שהוא קיר. <b>רבי צדוק מטמא</b> – קשה לדעת מה נימוקו של רבי צדוק. ייתכן שהוא רואה במסמר חלק מהכלי כולו. מבחינה פורמלית הלכתית אבן השעות היא כלי פשוט. לוח, בדרך כלל מאבן שאיננה מקבלת טומאה, ועליו חרוטים פסים. אפילו אם הלוח הוא של מתכת, או של עץ, עדיין הוא לוח בלתי מעובד. הפסים עצמם גם הם אינם הופכים אותו לכלי. אבל המערכת כולה היא כלי משוכלל מאוד, בנוי על סמך הנחות מתמטיות או הצבר של ניסיון רב, יש בו דיוק מרבי והוא נמנה עם מיטב הטכנולוגיה הרומית. נראה שרבי צדוק מכליל יסודות אלו. הוא מתחשב פחות במרכיבים הפורמליים ויותר בתפקוד הכללי, והמסמר נחשב חלק מכלי מתוחכם אף על פי שהוא כשלעצמו איננו אלא מסמר. <b>וחכמים מטהרין</b> – הפין עצמו הוא חתיכת ברזל פשוטה, אך כמו מסמר אבן השעות הוא חלק מכלי מתוחכם.
כאמור משנתנו מופיעה גם במסכת כלים פעמיים. במשנה שם שתי עריכות, האחת מנתה את המחלוקות לפי סדר ענייני, והאחרת מסכמת את המחלוקות תוך דגש על המרכיב האישי, במסגרת של עריכה מספרית נוסח המסכת שלנו. המשנה כמות שהיא כוללת משפט פתיחה מיותר: "שלשה דברים רבי צדוק מטמא וחכמים מטהרין". הוא מיותר משום שהוא מופיע בהמשך. יש להניח, אפוא, שבמקורה כללה המשנה את הרשימה ללא הפתיחה המספרית. הפתיחה המספרית נוספה בשלב עריכה שני, כאמצעי עזר ספרותי. תופעה זהה זיהינו בפתיחה של מסכת תרומות (פ"א מ"א) ובמסכתות נוספות. שם עמדנו על כך שהפתיחה המספרית מאוחרת והבאנו מקבילות נוספות לכך, וגם כמה מקרים הפוכים שבהם הפתיחה המספרית קדומה (מלפני דור יבנה).
במסכת עדיות חלק גדול מהמשניות סדור לפי המרכיב האישי והמספרי.<sup class="footnote-marker">40</sup><i class="footnote">ראו גם המשנה הבאה.</i>  לעומת זאת בכלים סדר המחלוקות במשנה הקודמת הוא מסמר אבן השעות, (מסמר) ארון של גרוסות ומסמר של שולחני, ובסיכום שבמשנת כלים הסדר הוא שולחני, גרוסות ואבן שעות, וכן בעדיות. נראה אפוא שעורך משנת כלים הכיר את עדיות והביא אותה  לא לפי סדר המשנה בכלים אלא לפי הסדר שבעדיות. יתר על כן, עורך המשנה הקודמת בכלים, הכיר כנראה את ההלכה מתוך ההקשר של משנת עדיות. המילים "ארון של גרוסות" לקוחות ממשנת עדיות. במשנת עדיות ברור שמדובר במסמר הארון, שכן כל הרצף עוסק במסמרים-פינים, אבל במשנת כלים המילה "מסמר" חסרה, וגם לעיל (מ"ד) מדובר בעגלה של מתכת ולא במסמר. אם כן, רק העברה מעדיות (או מרשימה דומה) מצדיקה את היעדרה של המילה "מסמר". נמצאנו למדים שסדר העריכה כך הוא:
א. רשימה של שלושת הדברים שרבי צדוק וחכמים חולקים בהם. אין ביטחון ששלב זה מייצג עריכה של משנה.
ב. משנת עדיות בעריכתה הנוכחית, כולל הפתיחה המספרית שנוספה לעריכה הקדומה (אולי בידי עורך מסכת עדיות).
ג. משנת כלים (משנה ד וחצי משנה ה) השואבת את המידע מעדיות או ממקור מספר א ומשלבת אותו בדיון ענייני.
ד. החצי השני של משנה ה המעביר את המידע שבעדיות לסביבת מסכת כלים לפי הסדר והצורה של מסכת עדיות.

Mishnah 9

למשנתנו מקבילה מדויקת בכלים פי"ב מ"ו. ושם היא ברצף אחר יחד עם הרשימה של מחלוקות רבי צדוק וחכמים, זו המנויה במשנה לעיל. שבניגוד למשנה הקודמת הפתיחה המספרית אינה מיותרת והיא חלק מקורי של המשנה.
<b>ארבעה דברין רבן גמליאל מטמא וחכמים מטהרין</b> – כל הנושאים הם מתחום כלי מתכות שבו עוסק פרק יב בכלים. <b>כסוי טני שלמתכת של בעלי בתים</b> – נדון בכלים פי"ב במשנה ג, וההיגד מופיע פעמיים וזו עדות לכך שעורך מסכת כלים מצא את הדין בדבר הטני בשני מקורות שונים. יש כנראה טני של מתכת, שהוא קופסה עם מכסה, ולרופאים קופסה טובה יותר, מקצועית יותר. ייתכן שיש בה מקום לכלים (להלן). המשנה קובעת שהטני במקדש היה של שני קבין ודומה ל"תרקב" (משנה, תמיד פ"ג מ"ו), כלומר לכלי המחזיק שני קבים. התרקב היה בגודל משתנה, החל מ-2. 5 קבים עד 3 קבים. התוספתא אומרת: "אמר לו צא ולקט לך כלכלה גדולה, אין פחותה מסאה. בינונית, אין פחותה מתרקב. קטנה, אין פחותה מקביים" (מעשרות פ"ב ה"ז). אם כן "תרקב" הוא גם שם של כלי וגם שם מידה (שני קבים הם כחצי סאה, 4. 5-3. 5 ליטר),<sup class="footnote-marker">41</sup><i class="footnote">וכן תוספתא בבא בתרא פ"ה ה"ט-ה"י ועוד.</i>  רבן גמליאל מטמא כי הוא כלי ממש, יש לו שם כלי, וחכמים מטהרין, כמקודם, רמת התפקוד המקצועי קובעת את ההלכה.
הטני הוא כנראה סוג של קופסה. במשנה בכלים (פט"ז מ"ז) הוא נמנה עם סוג כלי הקיבול, כמו תיבה, וכן: "כיסוי קביא, ומיחם, כסוי טני, ובית הדיו, טמאין, ושאר כל הכסויין טהורין" (תוספתא כלים בבא מציעא פ"ד הי"א, עמ' 583). אם כן, הטני הוא מיכל כלשהו. על כיסוי טני של בעלי בתים נחלקו חכמים (משנתנו עדיות וטהרות), וכיסוי טני של רופאים הוא כלי לכל הדעות (להלן). הכלל ההלכתי שנוי במשנה להלן: "זה הכלל אמר רבי יוסי כל משמשי משמשיו של אדם בשעת מלאכה ושלא בשעת מלאכה טמא וכל שאינו אלא בשעת מלאכה טהור" (פט"ז מ"ז). אם כן, המחלוקת היא האם כיסוי הטני הוא כלי בפני עצמו או שהוא משמש את משמשיו של אדם, כלומר הוא נועד לסגירת כלי העבודה ואין לו שימוש עצמאי (לדעת המתירים). ההבדל בין טני רגיל לטני של רופאים הוא בצורת השימוש בו, והדבר דומה להבדל בין מגדל רגיל למגדל של רופאים. הבדל זה מוסבר בבירור בתוספתא: "כסיטנא<sup class="footnote-marker">42</sup><i class="footnote">כיסוי טנא.</i> של מתכת ושל בעלי בתים, רבן גמליאל מטמא וחכמים מטהרין. . . מפני מה דלת שבמגדל של רופאים טמאה, מפני שהוא נותן עליה איספלניאות ותולה בה את המספרים. רבי יוסי ברבי יהודה אומר, מפני שהוא מעצב עליה את התינוק. אמרו לו, אם כן תהא טמאה מדרס" (כלים בבא מציעא פ"ב ה"ט, עמ' 580). על טני כזה נאמר שלעתים התקינו בו מראה (להלן פי"ד מ"ז). דעת לנבון נקל שהכלל המוצג, שנוסח בהקשר של כלי עור, מועבר לכלי עץ ומתכת על ידי התוספתא עצמה.
<b>תלוי המגרדות – תלוי המגר</b>[<b>ו</b>]<b>דות<sup class="footnote-marker">43</sup><i class="footnote">מגררות ב- <b>מנ, מל</b>, <b>דו</b>, <b>מפ2</b>, <b>מדק</b>.</i></b> – תלי שעליו תולים מגרדת והוא מחובר לכותל (איור \\\), לפיכך דינו כמו אונקלי שבכתלים שטהור (כלים פי"ב מ"ג). זאת בניגוד לאונקלי של בית המרחץ, בו דנו בפירושנו לכלים.
אפשטיין<sup class="footnote-marker">44</sup><i class="footnote">מבואות, עמ' 480.</i>  מצביע על התוספת "של זכוכית" המצויה בכמה עדי נוסח, אבל בפרק נמנים כלי עץ או כלי מתכת ולכן נראה לנו לדחות נוסח זה.
<b>וגולמי כלי מתכות</b> – אינם מטמאים כמות ששנינו בכלים (פי"א מ"ג). רבן גמליאל חולק על קביעה זו ועל המשנה לעיל. העמדה של חכמים חוזרת במקבילות: "גולמי כלי מתכות הרי הן ככלים אלא שהן טהורין" (תוספתא כלים בבא קמא פ"ז הי"ז, עמ' 578), ודנו בכך בפירושנו לכלים.
הגדרת "גולמי כלי מתכות" שנויה בתוספתא כלים: "ואלו הן גולמי כלי מתכות שהן טהורין, כל שהוא עתיד לשוף, ולגרר, ולכרכב, לשבץ, ולהקיש בקורנוס, היו מחוסרין כן אוגן ואוזן ויד טהורין מחוסרין כסויין [טהורים]<sup class="footnote-marker">45</sup><i class="footnote">כך בכתב יד וינה.</i>" (כלים בבא קמא פ"ב ה"י, עמ' 580; בבלי, חולין כה ע"א). אם כן הגלמים הם כלים כמעט שלמים ("הרי הן ככלים"), אלא שחסר בהם גמר המלאכה, וכאמור (בכותרת של משנתנו) לדעת רבן גמליאל הם טמאים.
<b>וטבלה שנחלקה לשנים</b> – איננה כלי, אך היא גולם של כלי מתכת ונחלקו בכך, <b>מודים חכמים לרבן גמליאל בטבלה שנחלקה לשנים אחד גדול ואחד קטן הגדול טמא והקטן טהור</b> – ההלכה אינה כה פשוטה. לעיל למדנו שאם כלי חרס יכול לשמש הוא טמא (מקבל טומאה), והמשנה האריכה בשאלת ההגדרה מהו השימוש שעדיין מותיר את השבר תחת הגדרה של כלי (כלים פ"ג מ"א ואילך). אבל בכלי מתכת נקבע באופן כללי שאם נשברו טהרו (כלים פי"א מ"א). ממשנתנו מתברר שלא כל שבירה מטהרת, אלא כמו בכלי חרס תלוי האם השבר יכול לשמש "מעין מלאכתו" (הגדרה זו מופיעה בתוספתא כלים בבא מציעא פ"ג ה"א, עמ' 581), ואם כן הוא טמא (כלים פי"ג מ"א). במשנתנו לא נעשה שימוש בהגדרה זו, ומאידך גיסא גם לא נקבע שכל שבר טהור, אלא שהשבר העיקרי נשאר ככלי, ואולי הלכה זו מערבת (מבליעה) תנאי סמוי שהוא ניתן לשימוש. ברם, המשנה מדגישה את עניין השבר הגדול והשבר הקטן, ולא את שאלת הגודל המוחלט של הטבלה.
הגדרה זו למשנתנו שנינו לעיל לגבי תנור: "חלקו לשנים אחד גדול ואחד קטן הגדול טמא והקטן טהור" (פ"ה מ"ז). ברם, שם מדובר שדין 'חילקו לשנים' עוסק בתנור בעל צורה של גליל והיקפו של החלק הקטן פחות מחצי עיגול, ואילו חצי קטן של טבלה גדולה עשוי להיות גדול יותר מטבלה קטנה שלמה אחרת. הפרשנות למחלוקת רבן גמליאל וחכמים חוזרת בתוספתא; המחלוקת היא רק על שני חצאים שווים, אבל אם שבר אחד גדול והשני קטן אין כאן מחלוקת (תוספתא כלים בבא מציעא פ"ב הי"ג, עמ' 580). בדיוננו להלן בפרק יג יהא עלינו לסכם את הגישות השונות לכלי מתכת שבורים.
לסיום גוש משניות זה נציין ששלוש הלשונות "אונקלי", "תלי" ו"מסמר" קרובות. תלי ואונקלי חד הם, והמסמר שהתקינו הוא כתלי. חילופי הלשון הם בעיקר חילופי עריכה. מהמשנה למדנו שהחיבור לקרקע מטהר (מסמר בשעון שמש, אונקלי שבכתלים), אבל במשניות ה-ו נחלקו תנאים האם כל חיבור כזה לקרקע מטמא, וכנראה יש גם מחלוקת על ההגדרה מהו חיבור לקרקע.
גם בעדיות וגם בכלים המשנה שלנו צמודה לקודמתה (דברי רבי צדוק). בשתי המסכתות שילובן של שתי המשניות טבעי. במסכת כלים פי"ב דיונים על טני, ודברי רבן גמליאל משתלבים שם היטב. ברם, במסכת כלים כפילויות הנובעות מהבאת שתי המשניות המספריות (דברי רבי צדוק ודברי רבן גמליאל). כמו במשנה הקודמת הכפילות מובנת רק בכך שהיא שילוב של עריכות. עריכה שעסקה במחלוקות ועריכה שנייה שמנתה סיכום מספרי של המחלוקות. מסכת כלים משתמשת אפוא במסכת עדיות. כמובן ניתן לטעון שהיא משתמשת במקור קדום שבו השתמשה גם מסכת עדיות.

Mishnah 10

שלוש המשניות הבאות מצויות כלשונן במסכת ביצה פ"ב מ"ו-מ"ח. רק המשפט הראשון שבשלושתן מתקשר לנושא הפרק בביצה ("בית שמאי אומרים לא יחם אדם מים לרגליו"). אגב הלכה זו הביא עורך ביצה את כל יחידה הכוללת שלוש רשימות שונות, בנושאים שונים מתחום שבת.
<b>שלשה דברין רבן גמליאל מחמיר כדברי בית שמי אין טומנין את החמים מיום טוב לשבת</b> – בית שמאי מחמירים בדיני הכנה מיום טוב לשבת (ביצה פ"א מ"א). לפי רבן גמליאל התירו בית שמאי בישול, אם הכין עירוב או אם הוא מבשל ליום טוב עצמו, אך אסרו הטמנה. הטמנה היא הנחת אוכל בחומרים שומרי חום, על מנת שהתבשיל יתבשל בחומו העצמי. הגבול בין חומרים שומרי חום וחומרים יוצרי חום מטושטש, ונדון במסכת שבת.<sup class="footnote-marker">46</sup><i class="footnote">ראו פירושנו לשבת פ"ד מ"א.</i>  ההטמנה היא בבחינת הצהרה שהאוכל נועד למחר בלבד, שכן אין הוא מוכן עדיין, וזקוק להשלמת הבישול. לפיכך אוסרים בית שמאי הטמנה. לפי הסבר זה נאסרה ההטמנה אף כשיש עירוב. אבל ייתכן שבית שמאי אוסרים הטמנה רק כשאין עירוב; אמנם חלק מהאוכל המוטמן נועד לסעודת יום טוב עצמה, אולי אחרי הצהריים של יום טוב, אבל כלפי חוץ נראה הדבר כהכנה לשבת. יש לזכור שהלכה זו צומחת על רקע החצר המעורבת שבה מתגוררים דיירים רבים ממשפחות שונות. הבישול נעשה בחצר, וכל מעשה הוא פומבי. הרחבנו בכך במסכת ביצה.
בפירושנו לביצה פירשנו שדברי רבן גמליאל משקפים את השלב הקדום בהלכות עירוב, כאשר ניטש ויכוח על עצם דין עירוב. פירוש זה הוא הפשוט ביותר, והוכחנוהו בפירושנו לביצה.
התלמוד הבבלי מעלה אפשרות נוספת ולפיה מדובר במי ששכח ולא הכין עירוב תבשילים, אך בית הלל מאפשרים לו להכין אוכל מועט כדי חייו, ובית שמאי מסכימים לכך אלא שאוסרים הטמנה. בפירוש לביצה הסברנו את הקשיים שבפירוש.
<b>ואין זוקפין את המנורה ביום טוב</b> – התלמודים מבארים שמדובר במנורה של "פרקים", כלומר מנורה מתפרקת שחלקיה מורכבים זה לתוך זה. מונחים אחרים הם "מרכיבים" או "מחזירים". <sup class="footnote-marker">47</sup><i class="footnote">בראנד, כלי חרס, עמ' שב.</i> מנורה כזאת שהתפרקה בית הלל מתירים להרכיבה שנית, אף שיש בכך מעין תיקון כלי, ובית שמאי אוסרים משום שנראה כמתקן כלי (ירושלמי סא ע"ג; בבלי כב ע"א). <sup class="footnote-marker">48</sup><i class="footnote">בבבלי המנורה מכונה "מנורה של חוליות"; כל חלק הוא חוליה, כלומר צינור המורכב לתוך רעהו.</i> הרחבנו בכך בפירושנו לביצה.
בתוספתא מסופר על רבן גמליאל וחכמים שהיו מסובין ברומי ו"נפלה מנורה בלילי יום טוב ועמד רבי עקיבא וזקפה" (פ"ב הי"ב). המעשה אירע במשך המסע המפורסם של קבוצה ממנהיגות החכמים לרומא, אחד משני מסעות שהשתמרו מהם עדויות רבות. גדולי החכמים בני דור יבנה נסעו לרומא, ולתלמידים הייתה זו הזדמנות לראות את מעשי רבותיהם והנהגותיהם בחגים ובימי חול.<sup class="footnote-marker">49</sup><i class="footnote">ספראי, ביקור.</i>  מהמעשה משמע שרבן גמליאל נהג שלא כדעת רוב החכמים. רבן גמליאל מתרעם על רבי עקיבא, אך התלמיד המבוגר, שכבר אז לא היה נעדר ביטחון עצמי, עונה לו ש"אחרי רבים להטות".<sup class="footnote-marker">50</sup><i class="footnote">לדיון מעין זה, שרבי עקיבא עומד בו על דעתו כנגד רבן גמליאל בשם הרוב, מקבילות מספר.</i>  אווירת הוויכוח הולמת את דור יבנה. בדור זה הרבו בהכרעות, הכריעו כבית הלל במחלוקות רבות, ובכלל נטו להכריע את ההלכה בכוח הרוב. לא תמיד קיבל המיעוט את דעת הרוב. למעשה, ההכרעה לא נתפסה כמחייבת את המיעוט באופן אוטומטי. רבן גמליאל לא זו בלבד שמחמיר אלא שסבור שעל הכול לנהוג כמותו.<sup class="footnote-marker">51</sup><i class="footnote">ראו הנספח למסכת ראש השנה "על תרבות המחלוקת ותרבות ההכרעה".</i>  בתוספתא (שם) רבי יהודה חוזר על דברי רבן גמליאל, ושוב כהלכה לכל דבר. רבי יהודה מוסר לעתים קרובות את תורתו של רבי אליעזר<sup class="footnote-marker">52</sup><i class="footnote">הוא ממעט למסור בשם רבי אליעזר ישירות, ונראה שאת עיקר תורתו קיבל מרבי אלעאי, אביו. רבי אלעאי היה תלמידו של רבי אליעזר.</i>; רבי אליעזר היה מאחרוני המשתייכים לבית שמאי, ותורתו של רבי יהודה מגלה קווים משל בית שמאי. כך גם במקרה שלפנינו.
מכל מקום, אנו שומעים שראשיתה של המחלוקת במעשה. רבן גמליאל לא אמר את דבריו רק כדיון עקרוני, אלא למדו את דבריו מהמעשה.
<b>ואין אופין פתן גריצות</b><sup class="footnote-marker">53</sup><i class="footnote">"גריצות" או "גרוצות" ברוב עדי הנוסח, ובדפוסים ועדי הנוסח הקרובים להם "גריצין". בפירוש לביצה הרחבנו בתיאור טיב של פת זו.</i><b> אלא רקיקים</b> – כפי שמשמע מההמשך רקיקים הם לחם דק או עוגות קטנות. התלמוד הירושלמי (סא ע"ג) מפרש שרקיקים מלאכתם רבה, לכן אין חשש שיאפו מיום טוב למחרת. הסבר זה קשה: וכי כמות העבודה היא סיבה שלא להשקיע מאמץ? הרי בבית רבן גמליאל העשיר השתתפו באפייה משרתים, וודאי שלא חסו על מאמציהם. ההסבר הוא כנראה אחר. רקיק הוא לחם דק שמתייבש במהירות; הוא נועד לצריכה מידית. אבל כיכר לחם רגילה נועדה לימים מספר, לכן אסור לאפותה משום שיש בכך הכנה מיום טוב ליום חול. מעבר לכך, הרקיק הוא לחם יוקרתי ומתאים יותר לחג. הלכתו של רבן גמליאל היא ברוח הפסיקה של בית שמאי האוסרים אפיית פת מרובה ביום טוב (בבלי, כב ע"ב). ההלכה נקבעה כמובן כבית הלל, ברם, גם תנאים ואמוראים מאוחרים חשו באי נוחות, ודעתם של בית שמאי חדרה להלכה המאוחרת. רבי שמעון בן אלעזר התיר לאפות תנור שלם משום שכך הלחם נאפה טוב יותר (ירושלמי, סא ע"ב). הפסיקה מעידה כי הייתה הסתייגות מאפיית לחם רב (למרות העירוב). אמוראי ארץ ישראל מצטטים הסבר זה אך נחלקים האם הוא לעובדה או לדרשה. כל אלו עדויות עד כמה היה הנושא בעייתי, והיחס אליו השתנה במרוצת הדורות.
<b>אמר רבן גמליאל</b> – משפט מעין זה הוא נדיר במשנה. בדרך כלל המשנה כוללת את ההלכה העקרונית בלבד, אך כאן רבן גמליאל מספר על נוהגי ביתו. פרטים מעין אלו תדירים יותר בתוספתא. <b>מימיהם של בית אבא</b> – האבא הוא רבן שמעון בן גמליאל שחי בסוף ימי בית שני, <b>לא היו אופין את פיתן גריצות אלא רקיקים</b> – יש להניח שרבן גמליאל העיד את אשר ראה בבית אביו, אך הרישא שבמשנה לא נאמרה ישירות מפיו של רבן גמליאל אלא היא מסקנתו של עורך המשנה. זו כנראה תופעה נרחבת ביותר. חכמים נהגו בדרך כלשהי ועשו מעשה, ותלמידיהם מנסחים זאת כהלכה מופשטת.<sup class="footnote-marker">54</sup><i class="footnote">דה פריס, מעשה.</i> ייתכן גם שלעתים אירע ההפך, עמדה עקרונית מופיעה כסיפור מעשה.<sup class="footnote-marker">55</sup><i class="footnote">ראו פירושנו לסוכה פ"ג מ"ח.</i>
<b>אמרו לו</b> – חכמים לרבן גמליאל: <b>מה נעשה להם לבית אביך שהיו מחמירין על עצמן ומקלין על כל ישראל להיות אופין את פיתן גריצות וחרי</b> – חכמים מתקוממים נגד ההחמרה וסבורים שהייתה זו חומרה אישית בלבד ולא נועדה לכלל ישראל. ברור שעורך המשנה לא קיבל דעה זו. הוא סבור שרבן גמליאל מביע עמדה הלכתית החלה על הכול, וכך הוצגו הדברים ברישא. מצב דומה שחכם מחמיר על עצמו מתואר במקורות רבים, והדבר טבעי בכל חברה דתית. עם זאת, העדויות לכך בספרות התנאית אינן רבות.

Mishnah 11

משנה זו היא המשך משנת ביצה פ"א מ"ו (המקבילה למשנה הקודמת).
<b>אף</b> – המילה "אף" היא להדגשה בלבד ואין לה משמעות נוספת, <b>הוא אמר שלושה דברים להקל</b> – כפי שאמרנו במבוא לפרק, הפרק מסודר לפי אישים. אחרי שלוש הלכות שבהן החמיר רבן גמליאל בדיני יום טוב, מופיעות שלוש הלכות שבהן הקל בדיני יום טוב. אם כן, חלקה השני של היחידה הספרותית ערוך לפי שלושה קווי סידור: דיני יום טוב, לפי שם האומר ומספר המימרות (שלוש). סידור לפי שלוש מימרות הוא הקו המנחה בפרק הראשון ובחלק מהפרק השני של מסכת אבות. גם הביטוי "הוא היה אומר" מופיע שם תדירות, כמו גם באבות דרבי נתן המבוסס על מסכת אבות. סידור לפי מקל ומחמיר הוא הסידור של מסכת עדיות.
<b>מכבדין בין המיטות</b> – הסעודה הקדומה נערכה באולם הטרקלין. המסובים הסבו על מיטות שהיו ערוכות בצורת ח סביב השולחן. בזמן הארוחה נשענו הסועדים ביד אחת על המיטה, ובשנייה אכלו. הסועד הטביל את פתו בדייסה ובשר נאכל בידיים, על כן סביר שבסוף הסעודה היה חדר ההסבה מלוכלך למדי. תיאור זה מבטא את סעודת העשירים. קרוב לוודאי שהעניים אכלו בצורה פשוטה יותר, וההלכה במשנה מתייחסת בעיקר לסעודת העשירים.<sup class="footnote-marker">56</sup><i class="footnote">סעודת העשירים בחברה הרומית נידונה רבות. ראו, למשל, קארקופינו, חיי יום יום, עמ' 214-204; שפר, סימפוזיון ועוד. לסעודת האמידים בארץ ישראל ראו המבוא למסכת ברכות.</i>  ניקוי אזור אכילה לאחר סעודת השבת או החג היה בעייתי מבחינה הלכתית (להלן), אך גם בשבת התירו את הדבר, לפחות בצורה מוגבלת, כדי להעניק לבית המגורים צורה נאותה (משנה, שבת פכ"א מ"ג; ברכות פ"ח מ"ד). יש להניח שביום טוב התירו לנקות את חדר ההסבה לפחות כמו בשבת. בשבת ההיתר הוא לנקות את מקום הטרקלין. בית רבן גמליאל התירו גם לנקות בין המיטות, מפגע שהוא בולט פחות. יש להניח שבבית רבן גמליאל העשיר היה חדר הסבה מסודר, על כן התעוררה ביתר חריפות בעיית ניקויו לאחר סעודת החג.
<b>בין המיטות</b> – אין זה רק השטח שבין המיטות, אלא זה מינוח מקביל ל"<b>בית המיטות</b>". בחלק מכתבי היד כך אכן כתוב, אך מעבר לכך זהו חילוף רגיל, כשם ש"בית הקברות" אינו אלא "בין הקברות".<sup class="footnote-marker">57</sup><i class="footnote">ליברמן, תוספתא כפשוטה, עמ' 956.</i> בין (בית) המיטות הוא הטרקלין בו מסיבים.
רבי אלעזר ברבי צדוק חולק על משנתנו ומעיד: "פעמים הרבה אכלנו בבית רבן גמליאל ולא ראיתים שהן מכבדין את המטות,<sup class="footnote-marker">58</sup><i class="footnote">מדובר רק על ניקוי המיטות עצמן.</i>  אלא סדינין היו פורסין מערב יום טוב, כשאורחין נכנסין מסלקין אותן. אמרו לו אם כן אף בשבת מותר לעשות כן" (תוספתא פ"ב הי"ג; בבלי כב ע"ב). אם כן, רבן גמליאל לא אמר את דבריו אלא הנהיג מעשה בביתו, והצופים נחלקים מה היו פרטי המעשה. רבי אלעזר ברבי צדוק היה חברו ותלמידו המובהק של רבן גמליאל, אך עדותו אינה משכנעת את החכמים. במסכת שבת נחלקים בית שמאי ובית הלל על ניקוי לאחר הסעודה בשבת. בית שמאי מקלים ובית הלל מחמירים,<sup class="footnote-marker">59</sup><i class="footnote">כך יש לגרוס, ראו דיוננו למשנת שבת שם.</i>  ורבן גמליאל כאן כבית שמאי, וכבר ראינו את קרבתו לבית שמאי. לפי רבי אלעזר ברבי צדוק בעצם דעתו כבית הלל, או שהוא נוקט עמדת ביניים.<sup class="footnote-marker">60</sup><i class="footnote">ראו פירושנו לשבת פכ"א מי"ג.</i>
המשנה אינה אומרת מה האיסור בכיבוד בין המיטות. לפי פשוטם של דברים החשש היה מפני טרחה מרובה, או עבודה כדרך החול. יש בו ספק מלאכה, שאיננה לצורך השבת. ניקוי המיטות הוא כיבוס והשימוש בספוג לניקיון בעייתי משום סחיטה, שיריים שאינם לאכילה הם בעצם מוקצה או לפחות חשש מוקצה (משנה, שבת פכ"א מ"ו; בבלי קמג ע"א). במיוחד הדבר בעייתי בסעודת מוצאי שבת (סעודה שלישית) כיבוד הבית יכול להמתין למוצאי שבת, אך נדרש להשלים אותו לפני נטילת ידים אחרונה וברכת המזון, מחלוקת בית שמאי ובית הלל והיא על פרטי הניקוי, על כל פנים שני הבתים מסכימים שברכת המזון צריכה להיאמר במקום נקי. "בית שמיי אומרים מכבדין את הבית מפני אובדן של אוכלים ואחר כך נוטלין לידים, בית הלל אומרים אם היה שמש תלמיד חכם מלקט פרורין שיש בהן כזית, ונוטלין לידים ואחר כך מכבדין את הבית" (תוס', פ"ה הכ"ח; בבלי, כב ע"ב). אם כן גם בית הלל סבורים שאין לאבד אוכלים, על כן אם היה השמש תלמיד חכם היה דואג לאסוף את הפירורים הגדולים שהם בבחינת אוכל של ממש. יש להניח שאם האדון היה תלמיד חכם היה מנחה את השמש לעשות זאת. עם זאת, אין זו סיבה לעכב את נטילת הידיים ואת ברכת המזון עד שהבית ינוקה.
ההסבר של התוספתא מדגיש את ההיבט המשפטי-הלכתי, כלומר אבדן אוכלין. אבל כפשוטה לא רק בעיה הלכתית כאן אלא בראש ובראשונה שאלה של אסתטיקה ונוחות: האם ראוי לברך כשהחדר (ה"טרקלין" בבתי העשירים) מזוהם מאוד<b>.</b> אחד ממאפייני הסעודה החגיגית הרומית היה ריבוי השיריים שנזרקו ובתמונות המתארות את הסעודה מסתובבים כלבים בחדר ההסבה, ושיירי מזון נזרקו לאחר המיטות. צורת האכילה לא אפשרה למשתתפים אכילה מסודרת במושגים מודרניים (אי אפשר היה להשתמש בשתי הידיים שכן על יד שמאל הסיבו. למשתתפים לא היו צלחות אישיות ושיירי בשר ומזונות אחרים נזרקו - בבלי שבת קמג סע"א). ההלכה היהודית צמצמה את זריקת המזונות.<sup class="footnote-marker">61</sup><i class="footnote">אין מעבירין על האוכלין" (תוספתא, פסחים פ"ב הט"ו, ירושלמי, דמאי פ"ג ה"ג, כג ע"ג; בבלי עירובין סד ע"ב ומקבילות נוספות). בתקופת האמוראים ההלכה התערערה בגלל החשש שהאוכל הנזרק שימש לכשפים ולכן נמנעו מלאוספו ולנצלו בשנית. וראו עוד בבלי שבת קמג ע"א.</i>  יש להדגיש שבתרבות היוונית יש תיאור של סעודות, ושם מתוארת זריקת האוכלים ולכלוך הרצפה. זריקת האוכל נחשבה בעיני אתינאיוס כנוהג מגונה בשל קלקול האוכל, אבל הייתה נוהג קיים שאי אפשר להתעלם ממנו. כיבוד הבית אכן נעשה (על ידי המשרתים או העבדים). אולי גם איסור מוקצה יש בזה, שכן הפירורים הללו נוצרו ביום טוב. מכל מקום, הדבר תלוי במחלוקת בית שמאי ובית הלל שביארנוה במסכת שבת (כ"א מ"ג). <sup class="footnote-marker">62</sup><i class="footnote">ראו פירושנו לשבת שם.</i> בין המפרשים היו שהביעו את החשש ל"אשוויי גומות" בהנחה שהבית אינו מרוצף, ויש חשש שהניקוי יגרום ליישור הקרקע.<sup class="footnote-marker">63</sup><i class="footnote">כך הרמב"ם, בעל מלאכת שלמה ועוד. בעל חכמת שלמה, בסוף הפרק בביצה, מעלה שאלות הלכתיות שכן יישור גומות כזה הוא "דבר שאינו מתכוון" והוא שנוי במחלוקת בסוף הפרק בביצה.</i> אשוויי גומות הוא חשש בבלי, שנאמר בעניינים אחרים. בבבל וכנראה גם באירופה בימי הביניים היו גם בתים בלתי מרוצפים. בתים שיש בהם טרקלין הוא היה בדרך כלל מרוצף. ובבתי העשירים מסוגו של רבן גמליאל ודאי שהיו רצפות, וחשש יישור הקרקע נראה מוגזם. זאת ועוד, בבית ללא רצפה האדמה כבושה היטב וניקוי קל אינו יוצר שקעים ואינו מיישר אותם.
<b>ומניחים את המיגמר ביום טוב</b> – מגמר, או מוגמר, הוא כלי או טכניקה לבישום החדר בקטורת. <sup class="footnote-marker">64</sup><i class="footnote">ראו פירושנו לברכות פ"ו מ"ה.</i> זה היה כלי ועליו גחלים שעליהן פיזרו אבקת בשמים. הטכניקה קרובה לצורה שבה הקטירו קטורת במקדש. כמובן גם המוגמר אופייני בעיקר לבתי עשירים. לפי שיטת בית הלל התירו הבערה אף שלא לצורך הסעודה, ואין בעיה ממשית בהגשת קטורת. יש להניח שבית שמאי אסרו זאת, אבל בעיני רבן גמליאל הקטורת היא סניף של הסעודה, ומקובל היה לבשם את החדר בעת הסעודה. בירושלמי מובאת מחלוקת בית שמאי ובית הלל על הדלקת "נר של אבטלה", כלומר נר שמדליקים ללא סיבה מוגדרת (פ"ה ה"ב, סג ע"ב). מהמשך הגמרא שם משמע שדעתם האוסרת של בית שמאי לא נדחתה לחלוטין. ברם, המוגמר אינו נר של אבטלה אלא הוא צורך עקיף של הסעודה; רבן גמליאל סוטה אולי מעט מדעת בית שמאי, אך ספק אם גם הוא התיר להדליק "נר של אבטלה" (איור 21 מוגמר).
ההלכה מנוסחת במשנתנו כהלכה מופשטת, ובתוספתא היא מופיעה כמעשה: "של בית רבן גמליאל היו מכניסין את המוגמר במגופה" (תוספתא, פ"ב הי"ד; בבלי, כב ע"ב).<sup class="footnote-marker">65</sup><i class="footnote">כלומר כלי חרס או מתכת מכוסה במגופה (מכסה), כדי שלא יאבד מריחו. את המוגמר הדליקו מבעוד מועד, ובגלל המכסה לא אבד הריח. לאחר הסעודה פתחו את הכלי והחדר התבשם מהריח.</i> אם כן, גם הלכה זו מקורה בנוהג הלכה למעשה, כמו ההלכות האחרות במשנה זו. רבי אלעזר ברבי צדוק חולק על משנתנו וטוען שרבן גמליאל לא הכניס את המוגמר ביום טוב אלא היו מכינים כלי מתכת סגורים ובהם הכינו קטורת מערב החג (תוספתא, פ"ב הי"ג). מתקבל הרושם שרבן גמליאל לא דן בדבר כלל, והאורחים שהיו בביתו נחלקים בדבר הנוהג שנהג. לחדר ההסבה הוכנסו כלים עם קטורת, והשאלה היא האם היו בהם גחלים חיות אם לאו. מכל מקום, חכמים חולקים על רבי אלעזר ברבי צדוק וטוענים שבשיטה שתיאר מותר להשתמש גם בשבת.
המבנה הספרותי שבו רבי אלעזר ברבי צדוק חולק על משנתנו, וטוען שרבן גמליאל לא הקל בהלכה הופיע גם במשפט הקודם במשנה.
בתלמוד הבבלי יש מחלוקת האם קיימת מחלוקת על גימור או על הרחה. הבבלי מנסה להעמיד כך את מחלוקת חכמים ורבי אלעזר ברבי צדוק אליבא דרבן גמליאל. להמשך זה אין בסיס תנאי.
אין במקורות הסבר ברור מה הבעיה ההלכתית בשימוש במוגמר ביום טוב. יש להניח שמי שמתיר רואה בכך חלק מהותי מהארוחה בכלל, ומסעודה חגיגית בפרט. אין זה מקרה שרבן גמליאל, שהיה עשיר ואיסטניס, הוא זה שמאפשר את השימוש במוגמר. האוסרים סוברים כנראה שבישום חדר האוכל איננו בבחינת אוכל נפש. הבבלי מחדש כלל נוסף ולפיו כל דבר שאינו "שוה לכל נפש" אסור ביום טוב. לא נעסוק כאן בתפיסה הלכתית מרתקת זו, המושפעת לא רק מדיוק הכתוב אלא מתפיסה שוויונית של ההלכה היהודית,<sup class="footnote-marker">66</sup><i class="footnote">ראו בבלי, כתובות ז ע"א ובמבוא.</i> מכל מקום הבבלי מקשר בין עיקרון זה לבין הפעלת מוגמר בשבת. בנוסח הסוגיה שבילקוט שמעוני נוסף משפט: "לאפוקי מוגמר שאינו צריך לכל נפש" (רמז רא), גם אם אין זו גרסה מקורית ברור שלכך הסוגיה מתכוונת. אם כן, המוגמר נאסר משום שאינו מצרך השווה לכל נפש אלא מנהגה של שכבת העשירים בלבד. לרעיון זה, שמוגמר אינו מצרך השווה לכל נפש, אין הדים בתלמוד ארץ ישראל, שכן התפיסה ההלכתית שרק מה שנפוץ מותר בחג אינה מוכרת בארץ ישראל,<sup class="footnote-marker">67</sup><i class="footnote">ראו המבוא למסכת.</i> ואולי גם משום שהעלאת המוגמר לא נחשבה לנוהג כה עיליתני ומצומצם.
<b>ועושין גדי מקולס בלילי פסחים</b> – שאלה זו נידונה בהרחבה במקומות אחרים.<sup class="footnote-marker">68</sup><i class="footnote">ראו פירושנו לפסחים פ"ד מ"ד; פ"ז מ"ב; פ"ט מ"ד.</i>  על קרבן הפסח נאמר בתורה: "כי אם צלי אש" (שמות י"ב, ט). על כן אסור היה לאכול את קרבן הפסח בכל צורת בישול אחרת, כמתואר במפורט במשנת פסחים פ"ז מ"א, והדים לכך במסורות רבות מימי הבית. הלכות מיוחדות נקבעו באשר לשיטת הצלייה: "אין צולין את הפסח לא על השפוד ולא על האסכלא. . ." (שם מ"ב). לאחר החורבן בטל קרבן הפסח, אך אנו שומעים על רבים שהמשיכו לאכול גדי מקולס כזכר לקרבן, או אולי אפילו כמעשה הדומה להקרבת הקרבן. במשנת פסחים אנו שומעים על מנהג מקומי: "מקום שנהגו לאכול צלי בלילי פסחים אוכלין" (פ"ד מ"ד), אם כן המשנה מאשרת מנהג מקומי לאכול צלי בסעודת ליל הפסח. לא נאמר האם באותו מקום נהגו לאכול דווקא צלי, ומכאן שבמקומות האחרים אכלו כל מיני מאכלים ולאו דווקא צלי, או שמא הכוונה שהתירו לאכול צלי בנוסף למאכלים אחרים, הווה אומר שבמקומות האחרים אסרו אכילת צלי. מכל מקום, אכילת צלי בסעודת ליל הפסח נחשבה לנושא רגיש וטעון. היו שאסרו אכילת גדי מקולס בפסח, כדי שלא יראה כאילו זבח פסח נעשה מחוץ למקדש. המחלוקת ארוכה והד לה אף בנוסחאות ארץ ישראל של ההגדה של פסח ובמנהגי הפסח עד ימינו. אנו עסקנו בכך גם בפירוש לביצה וגם במבוא להגדה של פסח.<sup class="footnote-marker">69</sup><i class="footnote">ספראי וספראי, הגדת חז"ל, עמ' 29-27.</i>
בדיוננו במנהגים המקומיים המתוארים בפרק "מקום שנהגו" במשנת פסחים<sup class="footnote-marker">70</sup><i class="footnote">ראו מבואנו לפסחים פ"ד.</i> ראינו כי רבים מהמנהגים אינם אלא מחלוקות בתוך בית המדרש. הדעות השונות התקבלו, כל אחת, במקום אחר, כנוהג הלכה למעשה, ואולי הדעות השונות צמחו מתוך המנהג המקומי. כך או כך, הדעה שרצוי לאכול גדי מקולס הייתה נוהג מקומי, ורבן גמליאל צידד בה. בפרק "מקום שנהגו" המחלוקת מוצגת בצורה "פלורליסטית", ויש בה הכרה בלגיטימיות של הדעות השונות.
בניגוד לשני המשפטים הקודמים אין רבי אלעזר ברבי צדוק חולק על משנתנו, ואף אין מעשה מפורש על מנהגו של רבן גמליאל. ברם, סיפור המעשה מופיע במשנת פסחים (פ"ז מ"ב), ונראה שגם כאן היה זה מעשה המתואר במשנה כהלכה כללית. עורך המשנה הוא שניסח את ההלכה כ"היתר", אף שכאמור היה זה מנהג חיובי, כמעט חובה של ממש.
<b>וחכמים אוסרין</b> – את כל שלוש ההלכות שנדונו לעיל. ראינו כי לפחות שתיים מהן הן מחלוקות בית הלל ובית שמאי.
להלן נראה שרבן גמליאל היקל גם בשחיקת פלפלין וכך גם יובן טוב יותר הסידור של המשניות.

Mishnah 12

משנתנו שנויה בלשונה בביצה פ"ב מ"ח. גם שם כמו בהיגדים הקודמים במשנה מופיע אותו סיפור פעמיים. פעם ברשימת המקרים שרבי אלעזר בן עזריה מתיר, ופעם לגופה של הלכה "אין העגל יוצא בגימון ולא פרה בעור הקופר ולא ברצועה שבין קרניה. פרתו של רבי אלעזר בן עזריה היתה יוצאה ברצועה שבין קרניה שלא ברצון חכמים" (שבת פ"ה מ"ד).
<b>שלשה דברין רבי אלעזר בן עזריה מתיר וחכמים אוסרין</b> – זו הפתיחה<b></b> (כותרת) וגם היא מצויה במסכת ביצה
<b>פרתו יוצא ברצועה שבין קרניה</b> – לפי ההלכה האדם מצווה על שביתת בהמתו, על כן אסור לבהמה לצאת לרשות הרבים בשבת עם אביזרים אשר יש סיכוי סביר שייתלשו. יציאה עם אביזרים כאלה היא בבחינת טלטול האסור. הפרק החמישי במסכת שבת עוסק בכך בהרחבה. בין השאר נקבע באותו פרק שפרה אינה רשאית לצאת "ברצועה שבין קרניה. פרתו של רבי אלעזר בן עזריה היתה יוצאה ברצועה שבין קרניה שלא ברצון חכמים" (שבת פ"ה מ"ד מ"ד). ייתכן שהרצועה הייתה נחוצה להובלת הפרה, ומסתבר שהייתה נחוצה לזיהוי הפרה. יש להניח שרבי אלעזר הקל משום שסבר שהרצועה הופכת להיות חלק המחובר לפרה, כמו האפסר לגמל.<sup class="footnote-marker">71</sup><i class="footnote">כך ההלכה המקובלת. ראו פירושנו לשבת פ"ה מ"א.</i> ההבדל נעוץ ברקע החקלאי. הפרה הייתה בדרך כלל בהמה אישית; לאדם הייתה פרה, או לכל היותר צמד. פרות מפתחות תלות בבעליהן, לפיכך אין צורך ברצועה כדי להובילן, ובוודאי שאין צורך ברצועה לזיהוי, שהרי אדם מכיר את פרתו. כך גם בכפר הערבי המסורתי הילכו הפרות באופן חופשי, ללא סימני זיהוי. לעומת זאת בעדרים גדולים היה כנראה צורך ברצועות להכוונת הבהמות ולזיהויין. כפי שנראה להלן רבי אלעזר עסק בעדר פרות גדול, ואולי על כן פסק אחרת מחכמים וסבר שהרצועה נחוצה לפרה והיא חלק ממנה.<sup class="footnote-marker">72</sup><i class="footnote">הירושלמי מדגיש שהמחלוקת היא על האפשרות שהרצועה תיפול, אבל "אם היתה קרנה קדוחה מותר" (ירושלמי, סא ע"ג; שבת פ"ה ה"ד, ז ע"ג). כלומר, אם היה בקרן חור שדרכו הושחלה הרצועה אין חשש שהרצועה תיפול, ומותר לצאת בה בשבת.</i>
ההלכה במשנתנו מנוסחת כמעשה. בניסוח מופשט צריך היה לומר "יוצאת פרה ורצועה שבין קרניה", או "יוצאת פרה (בהמה) ברצועה שבין קרניה". אך המשנה מדגישה "פרתו יוצאה".
בפירושנו לביצה הוכחנו שהמעשה היה בימי הבית, וקשה לדעת כיצד התקבל. ממשנתנו מדובר מוצגת השאלה כוויכוח הלכתי פתוח ולגיטימי. מצד שני הביטוי 'פרתו יוצאה' מרמז שלא הייתה כאן רק שאלה הלכתית, אלא מנהג שנהג החכם בניגוד לדעת הרוב. ואכן בירושלמי סדור זיכרון של ויכוח נוקב בין רבי אלעזר בן עזריה ובין חכמים: "אמרו לו או עמוד מבינותינו או העבר רצועה מבין קרניה" (שם). משפט זה הופך ויכוח הלכתי "שקט" ורגיל לעימות כוחני קשה. הירושלמי מתקשה להבין את התגובה התוקפנית ומסביר: "שהיה מתריס כנגדן", הווה אומר, רבי אלעזר בן עזריה ניהל את הוויכוח ההלכתי בתוקפנות והוציא את פרותיו לרשות הרבים עם רצועה כהתרסה.
הקושי של הירושלמי מובן על רקע זמנו ותקופתו שבה יש לגיטימציה למחלוקת ואין תרבות של 'הכרעה' כפי שהצגנו במבוא. אבל הירושלמי משמר מסורת על התנגשות וויכוח לוהט. מסתבר שהמסורת על המתח סביב השאלה היא אכן מסורת היסטורית הירושלמי לא היה מפתח גישה כזאת כשבזמנו של התלמוד היא בלתי מובנת. אם כן השחזור ההיסטורי-ספרותי מורכב מכמה שלבים.
א. סיפור מעשה על ויכוח הלכתי קשה בימי הבית השני (משנת שבת והירושלמי)
ב. מסורת המשנה המבינה שיש לחכם היחיד זכות אוטונומית להחליט על דרכו ההלכתית.
ג. הסבר התלמוד שאיננו 'מבין' את המתח החברתי ומשקף תרבות מחלוקת בלבד.
במבוא הרחבנו בשאלה זו וראינו שמסכת עדיות משקפת כמה שלבים בהתפתחות תרבות המחלוקת וההכרעה בתולדות ישראל.
<b>ומקרדין את הבהמה ביום טוב</b> – מן המקורות המקבילים עולה כי היו מספר דרכים לטיפול בעור בהמה: "מקרדין" ו"מקרצפין". התוספתא מסבירה: "אי זהו קירוד אילו קטנים שעושין חבורה, קירסוף אילו גדולים שאין עושין חבורה" (פ"ב הי"ז; בבלי, סא ע"ד; כג ע"א). גאוני בבל הסבירו שקירוד הוא גירוד כדי להוציא "זבובים קטנים",<sup class="footnote-marker">73</sup><i class="footnote">אוצר הגאונים לפסחים, י ע"ב (עמ' 141); ליברמן, הפירוש הארוך, עמ' 961, וכן רמב"ם ואחרים. רבנו נתן אב הישיבה פירש להפך, וכנראה זו טעות. המאירי פירש שהכוונה לשיני מגרדת גסות (שבהן נעשה קרצוף) ועדינות יותר (שבהן נעשה קירוד).</i> ובלשוננו טפילים. ברם, נראה ש"קטנים" ו"גדולים" אינם התיאור של הטפילים אלא תיאור הכלי. קירוד הוא שימוש במגרדת קשה ששיניה הקשות רחוקות זו מזו ועלולה לפצוע את עור הבהמה, ואילו קרצוף הוא שימוש במברשת רכה ששערותיה צפופות ואינה עלולה לפצוע.
הדעות השונות בדבר קרצוף וקירוד תובאנה להלן.
קירוד וקרצוף הם טיפולים שנועדו לסוס או לפרד. קשה להאמין שכך טיפלו גם בפרות. מכל מקום, אין חשש שקרצוף פרה יתלוש את השערות (להלן), שכן לפרה כמעט אין שערות בנות תלישה. גידול הסוסים אפיין את המעמד הגבוה. רק עשירים גידלו סוסים, והבהמה שימשה רק באירועים יוקרתיים.<sup class="footnote-marker">74</sup><i class="footnote">בר, סוס.</i> דומה שהלכתו של רבי אלעזר בן עזריה משקפת את רמת החיים של העשירים שעִמם נמנה גם החכם. עם זאת השאלה כמובן חשובה לגופה, לציבור הרחב, לעובדים בבתי העשירים וכמובן גם לאלו שגידלו את הסוסים עבור העשירים.
<b>ושוחקין את הפילפלין בריחיים שלהם</b> –הפלפל היה תבלין יקר ביותר. רוב הפלפלים הובאו לארץ ממרחקים, מהודו או מארצות מזרח אחרות. עם זאת, נזכר גם גידול מוגבל של פלפל לתבלין בארץ.<sup class="footnote-marker">75</sup><i class="footnote">ספראי, הכלכלה, עמ' 147-146.</i>  הפלפל שווק כגרעינים, ונטחן סמוך ככל האפשר לאכילתו כדי שטעמו וחריפותו לא יפוגו. בפירושנו לביצה הסברנו כיצד נראים הריחיים של פלפל.
במקבילות למשנתנו אנו שומעים: "של בית רבן גמליאל היו שוחקין הפלפלין ברחים שלהן. אמר רבי לעזר בי רבי צדוק, פעם אחת היה אבא מיסב לפני רבן גמליאל, והביאו לפניו אנגרון ואכסגרון ועליהן פלפלין שחוקות ומשך אבא את ידו מהן. אמר לו אל תחוש להן מערב יום טוב הן שחוקות" (תוספתא, פ"ב הט"ז). למסורת זו אותו מבנה כמו ההלכות שבמשנה ז לעיל. בשתיים מהן הופיעה הלכה מקלה המיוחסת לרבן גמליאל, ובתוספתא מתברר שההלכה נלמדה ממעשה שהיה, ורבי אלעזר ברבי צדוק מוסר את המעשה באופן שונה. ברור, אפוא, שבמשנה הקדומה נכללו לא שלוש הלכות של רבן גמליאל אלא ארבע, הרביעית הייתה ששוחקים פלפלים ביום טוב, כמו שסובר גם רבי אלעזר בן עזריה. ההלכה הרביעית בדבר שחיקת הפלפלים נשמטה ממשנתנו (המשנה הקודמת – משנה ז). במשנה הקדומה נכללה גם פיסקה זו. מעתה מובן גם מדוע נעקרה ההלכה הרביעית של שחיקת הפלפל ממשנה ז, שכן העורך לא רצה לחזור פעמיים על אותה הלכה.
ההלכה בדבר שחיקת פלפל היא הבריח המבריח את משניות י-יב משניות י, יב הזכירו את שחיקת הפלפלים, ומשנה י' שובצה ביניהם, משום שגם היא מונה דברים שרבן גמליאל אמר.
לא נאמר מי חולק על הלכה זו, בדבר שחיקת פלפלין. אך כבר מלשון המשנה נראה שיש מי שחולק על ההלכה ואוסר שחיקת פלפל ב"ריחיים של פלפלין". בפרק הקודם בביצה (פ"א מ"ז) שנינו מחלוקת בשאלה כיצד מותר לכתוש תבלינים: "בית הלל אומרין תבלין נידוכין כדרכן" ובית שמאי מתירים כתישה רק בשינוי, בכלי משוכלל פחות ונוח פחות לכתישה.<sup class="footnote-marker">76</sup><i class="footnote">ראו פירושנו לביצה, פ"א מ"ז.</i>  במשנה שם מדובר בכתישה, ובמשנתנו בשחיקה. כתישה נעשית במכתש כזה או אחר, ושחיקה היא פעולה של טחינה.<sup class="footnote-marker">77</sup><i class="footnote">נראה שלכך התלמוד הירושלמי קורא "בוכנה", ראו ירושלמי פ"א ה"ו, ס ע"ג.</i> ברם, דומה שיש להבין את דברי בית הלל כפשוטם, ולדעתם מותר גם לשחוק פלפל כדרכו, כלומר בריחיים המיוחדים לו, ובית שמאי התובעים שינוי יאסרו שחיקת פלפלים בריחיים שלהם. כאן רבן גמליאל כבית הלל, אלא שכזכור יש האומרים ש"מוחלפת השיטה", ולפי זה רבן גמליאל מהלך בשיטת בית שמאי, כדרכו בהלכות רבות אחרות.
<b>רבי יהודה אומר אין מקרדין את הבהמה ביום טוב מפני שהוא עושה חבורה אבל מקרצפין</b> – מותר לטפל בבהמה ביום טוב, אבל חל איסור כללי על עשיית חבורה בשבת וביום טוב. השאלה היא עד כמה יש להיזהר בחשש זה. לפי רבי יהודה קירוד עלול לגרום לחבורה, אך לא קרצוף, <b>וחכמים אומרים אין מקרדין אף לא מקרצפין</b> – הכול אסור: קירוד משום חבורה, וקרצוף משום החשש לתלישת השערות (ירושלמי, סא ע"ד). רבי אלעזר בן עזריה נוקט עמדת ביניים.
קירוד וקרצוף ביום טוב
<img src="data:image/png;base64,iVBORw0KGgoAAAANSUhEUgAAAjcAAACWAQAAAAAKjJRhAAAACXBIWXMAAA7EAAAOxAGVKw4bAAACvklEQVRoge3ZwW/SUBzA8RKSsYOZHjEu8jeYHTYOSEy870/QZImctQdDXmYhePA0Dh50ieu8edUbC45CZvCicvQClIRkPdlqjHtg6fvZMmm0+9X0CcvG8n43yONDaVr6TSvBbEa6qE5PmsVkJQv3NfxtFrI5mnCEI5wojm1VNQ1xbFvv8jhf+1dLBcQZJBvNOI8jt4uos1znco7IlyHD9k9tRG0OxyB9p4s6jBIOp0+o8wJ3TJnDocR2tkOcHM/xQ4rOU9xh63wOPEMdYHd4HAVgFz+emXJGznk6T4UjnDNwRNcJRzgzd9jpOxpYWNex8ZX59wul6qYQAdBNRh3QUadU2HiDOUuxrfcTJ/587baSzBYf31uQB/UG6hTrMtZ1LBH75Hdd7MlyTkmmis0HiZXR3TrqDFvkA7Z/jIy1wvw1HarArqPL9BpjI9RxLIJ2Hd23/K6zddfRNEd/SNcZY2FODXdMvzPJxFmluWmcvNb5CZ7zypKdMKdMXmPOUcY88B3oDKBy2WmV1TT0HuHHYZm8xByWMUv+74LON6ikHCulZaGuTHM8G94apijHy//fscbOZPk059cfa87N/4ZwhDMTR3SdcIQzj05I14FCGA04tns55O06WFhb6gecQXKxd5+7664kgve1BouXejd4u45uG6vB/dNSIc3ddTv0c9DRa3SPu8d2Do3gftZVo8rvmN+DTks1NN6uo+3rwfuQrpPTeLuOspsnHL3mfn66rvt7uXCEI5xTdETXCUc48+joXdiP2HXeWIr32BZxGlvxSsSuc0dqbpQkvOvexdoRu86dghH3Hv9i3XKY/xi16wBUmrZV3DE2f0TtOs/ZHIY5+b2IXXfshG4PeRux6zzHCnVoQo3Yde4U4FYpxIEy7pzsurFzkMA7czyI4808n1/CEc78OrPqupAv4B3h/Ht+AdNFJU2GgQqiAAAAAElFTkSuQmCC">
התלמוד הבבלי, כדרכו במסכתות ביצה ושבת, מעמיד את המחלוקת בחשש, "גזרה שמא. . . ". גזרו קרצוף בגלל קירוד (חכמים), ואילו רבי אלעזר בן עזריה מסכים עם רבי יהודה, אלא שחולק עליו בעניין אחר. במשנה הבאה במסכת ביצה (מ"י) נדון בעניין "שלא במתכוון", כלומר האם פעולה אסורה הנעשית שלא בכוונה אלא כתוצאה מפעולה מותרת אסורה או לא. גם הקירוד אין מטרתו לעשות חבורה, ולכן רבי אלעזר בן עזריה סבור כי הוא מותר (בבלי, כג ע"א). מסתבר שאכן רבי אלעזר בן עזריה סובר ש"דבר שאינו מתכוון מותר",<sup class="footnote-marker">78</sup><i class="footnote">ראו להלן, מ"י.</i>  אך ההסבר לשיטת חכמים אינו נחוץ, והירושלמי מעלה את חשש התלישה הנראה סביר יותר. כפי שראינו בפירושנו לשבת וביצה, פרשנות בשיטת "גזירה שמא. . ." אופיינית לדיון הבבלי בסוגיות איסור מלאכה ביום טוב.<sup class="footnote-marker">79</sup><i class="footnote">גולדברג, צמצום מחלוקות.</i> בכל המקרים שהבבלי מעלה בהם הסבר זה מצוי בירושלמי או בתוספתא הסבר אחר הנראה קביל ופשוט יותר.

Chapter 4



Mishnah 1

<b>אלו דברין מקולי בית שמי ומחומרי בית הלל</b> – ההגדרה של המשנה מעידה שלתפישתם בית שמאי בדרך כלל מחמירים. ולכן יש טעם למנות את היוצאים מהכלל. נראה שמבחינה מספרית הערכה זו נכונה. כלומר אכן יש מקרים רבים בהם בית שמאי מחמירים. ברם, לא הכול חומרה וקולה. כך למשל במקרים רבים בכלל אין מקל ומחמיר, ומה שקל לאחד חמור לשני. זו הגדרה המתאימה רק לדיני שמיים, לא לדיני ממונות, שבהם שני צדדים וגם לא לדיני אישות. כך למשל שלוש המחלוקות בתחילת המסכת אינן נכנסות כלל לקטגוריה של החמרה והקלה. זאת ועוד, מיון ההלכות לפי החלוקה במשנה (קולה וחומרה) עושה 'עוול' מסוים לשני הצדדים. שכן אין זה בהכרח הנימוק של שני הבתים. עם זאת ניכר שזו שיטה לזיכרון המחלוקת וזיהוי הצדדים בה, שכן ההחמרה וההקלה היא כלי עזר לזיכרון. ייתכן אפוא כי זו מטרת הרשימה, ועסקנו בכך במבוא. בתוספתא (פ"ב ה"א) רשימה של עשרים וארבע מחלוקות כאלה. גם היא איננה מלאה. יש בה מחלוקות נוספות של אלו שבמשנה.
עם זאת לא נאמר שההחמרה היא המניע של בית שמאי. בספרות המחקר ניסיון רב שנים למצוא עקרון מנחה של המחלוקות בין שני הבתים. לדעתנו אין עיקרון אחד כזה. יש כמה עקרונות מנחים ואף הם אינם מסבירים את כל המחלוקות. את דעותינו בנושא ריכזנו במבוא למסכת קידושין.
המחלוקת הראשונה היא משנה מפורשת בראש מסכת ביצה (פ"א מ"א).
<b>ביצה שנולדה ביום טוב</b> – הלול בתקופת המשנה והתלמוד היה בעיקרו משק עזר. בחצר הסתובבו תרנגולות מעטות שנועדו לשחיטה או להטלת ביצים.<sup class="footnote-marker">1</sup><i class="footnote">ספראי, הכלכלה, עמ' 181-179; שפירא, עופות, עמ' 45-9; ראו פירושנו לשבת פכ"ד מ"ג, שם סקרנו בקצרה את משק החי בכפר בתקופה הרומית.</i> <b> בית שמי אומרים תיאכל ובית הלל אומרים לא תיאכל</b> – בספרות ההלכה מחלוקת זו היא אב לדיונים הלכתיים, ויש לה מקום חשוב בפסיקה. בפירוש לביצה נגענו בנושא זה. נסתפק כאן בסיכום קצר. לפי הירושלמי המחלוקת היא סביב שאלת ההכנה. לכל הדעות מותר ביום טוב לשחוט את התרנגולת, שכן היא נחשבת מוכנה ליום טוב; אם בתוך התרנגולת מצויה ביצה שטרם בקעה, מותר לכל הדעות לאכלה אגב אִמה. המחלוקת היא בהערכת הביצה שבקעה. בית שמאי רואים בה המשך של הביצה במעי התרנגולת, ועל כן אין היא בבחינת דבר חדש ונחשבת ל"מוכן". בית הלל, כדרכם, מבחינים בהבחנות ביניים וראייתם מורכבת (מתוחכמת). לדידם הביצה שבקעה היא מוצר חדש, שכן קודם הייתה חלק מהתרנגולת ועתה היא מאכל עצמאי (ירו', שם ס ע"א). ייתכן גם שהביצה נחשבת מוכנה משום שדרכה לבקוע, והכול יודעים על כך.
לפי הסברי הבבלי ביצה שנולדה בסתם יום טוב תיאכל,<sup class="footnote-marker">2</sup><i class="footnote">אולי רק בתרנגולת העומדת לשחיטה.</i>  אך המשנה מדברת על מקרה מיוחד. ההסבר הרווח בספרות פרשני התלמוד הוא שמדובר בביצה שנולדה ביום טוב לאחר השבת, והבעיה היא שאין להכין משבת ליום טוב. ביום טוב רגיל ביצה שנולדה נאסרה רק בגלל גזרה משום "ביצה שנולדה ביום טוב שלאחר השבת".<sup class="footnote-marker">3</sup><i class="footnote">בתוספתא פ"א ה"ג, חולקים על הנחת הבבלי שמעמדה של הביצה בחג שלאחר השבת שונה מזה של חג רגיל.</i>  הבבלי החדיר למשנה הבחנות הלכתיות נוספות המבוססות על הבחנה משפטית מעמיקה.<sup class="footnote-marker">4</sup><i class="footnote">ראו בהרחבה פינליש, דרכה של תורה, סימן קעה.</i>
בשני התלמודים מוצעת האפשרות להחליף את בית שמאי בבית הלל (בבלי, ט ע"ב-י ע"א; ירושלמי, ס ע"א). טיעונים אלו מתעלמים ממשנתנו ומתאימים רק למשנת ביצה.
<b>בית שמי אומרים שאור כזית</b> – הגדרת שאור היא "המחמץ את אחרים" (תוספתא, פ"א ה"ה ומקבילות). בימי המשנה והתלמוד לא היו שמרים מוכנים לאפייה. כדי לזרז את ההחמצה השתמשו בבצק ישן שבדרך כלל כבר היה פסול לאכילה.<sup class="footnote-marker">5</sup><i class="footnote">ראו פירושנו לפסחים פ"ב מ"ב.</i>  ברור שהשאור יותר חמצי מכל אוכל חמצי אחר. <b>וחמץ ככותבת</b> – כותבת היא תמרה יבשה, והיא גדולה מכזית. בדרך כלל שיעורי המינימום הם כזית, ומידה זו נחשבה למינימלית כמו "פרוטה" בדיני ממונות, שהיא הקטנה מבין המטבעות. רק בשני מקרים נזכרות מידות גדולות יותר: באכילת חמץ ובאכילה ביום הכיפורים. בשני מקרים אלו היו חכמים שקבעו שיעורים גדולים יותר,<sup class="footnote-marker">6</sup><i class="footnote">ראו פירושנו ליומא פ"ח מ"ב.</i>  אולי משום שמדובר בהם בהכנסת אוכל לפה, וחכמים תבעו שיהא זה אוכל של ממש. ברם, בתלמוד הבבלי פירשו שהמחלוקת אינה על אכילת חמץ, שבה מודים בית שמאי לבית הלל, ולא נחלקו בית שמאי ובית הלל אלא בקביעת השיעור של ביעור חמץ,<sup class="footnote-marker">7</sup><i class="footnote">בבלי, ז ע"ב, וראו עוד פירושנו לפסחים פ"ג מ"ב.</i>  שאין עוברים עליו אלא בשיעור של "כותבת". התפיסה שחמץ אסור ב"כל שהוא" (בבלי, פסחים כט ע"ב) היא תפיסה בבלית שאין לה מקור תנאי, ואף אין לה עדות בתלמודם של בני ארץ ישראל,<sup class="footnote-marker">8</sup><i class="footnote">אדרבה, הירושלמי לפסחים פ"ג ה"ב, ל ע"א, מבין שחמץ שהוא פחות מכזית אין צריך לבערו, וחמץ שהוא כזית ניתן אולי למעטו, מכאן שחמץ נאסר רק בכזית. התלמוד אינו מזכיר את ההבחנה בין איסור חמץ לבין חובת ביעור חמץ. ולא בין החזקת חמץ לאכילת חמץ כך גם יוצא מפשט המשנה שם. לפי הבבלי חמץ אסור במשהו רק לעניין אכילה: "האוכל מן החמץ עצמו בפסח כל שהוא הרי זה אסור מן התורה".</i>  על כן אין לראות בה מרכיב בפשט המשנה.
<b>בית הילל אומרים זה וזה כזית</b> – זו המידה המקובלת בדרך כלל, והיא אף מופיעה בסתם משניות אחרות, כולל משנת פסחים הדנה בעניין חמץ (פ"ג מ"ב). יש אמוראים המייחסים את משנתנו לרבי מאיר, ולדעתם יש להחליף את השיטות.<sup class="footnote-marker">9</sup><i class="footnote">ראו אפשטיין, מבוא, עמ' 125 ועמ' 257-255.</i> לפי מסורת פרשנית זו, המשנה הסתמית במסכת פסחים היא כבית שמאי. משנה סתמית כבית שמאי היא תופעה נדירה, אך אפשרית בהחלט.<sup class="footnote-marker">10</sup><i class="footnote">כפי שכבר אמרנו פעמים רבות. ספרות חז"ל מציגה מצג ולפיו דברי בית שמאי נדחו בצורה כוללת, להוציא חריגים מוסכמים אחדים. בפועל זו תמונה רטרוספקטיבית ומוגזמת. ההלכות נפסקו זו אחר זו, כל אחת לגופה. נכון שבדור יבנה גברה, בדרך כלל, ידם של בית הלל, אך מחלוקות רבות נפסקו כבית שמאי. לעומת זאת, בימי הבית הילך העם במידה רבה לפי ההלכה של בית שמאי. ראו על כך ספראי, הכרעה כבית הלל; ביכלר, בית הלל, ובמבוא למסכת.</i>
בפירוש לביצה הרחבנו מעט בדבר התפישה שיש צורך לקבוע תפישה זו מיוחדת חז"ל ומאפיינת את התורה שבעל-פה. שם גם דנו בשאלה עד כמה השיעורים הם 'מסורת' או פיתוח של חכמים. עוד נוסיף שהמחלוקת על השיעורים 'ככותבת' או 'כזית' היא מחלוקת שיטתית בין שני הבתים בנושאים רבים.
פרשנים מימי הביניים קבעו ש"כזית" הוא חצי ביצה, ובספרות הפרשנית, כולל בדורות האחרונים, נעשו ניסיונות שונים לתרגם את המידות הקדומות לשפת הנומרולוגיה של בני הדורות, כל אחד לדורו. גם בנושא זה הרחבנו בפירוש למסכת ביצה.
במסכת ביצה מצויות שתי מחלוקות למרות שאין ביניהן קשר ענייני, ולכן סביר שהן הועברו כיחידה אחת ממסכת עדיות.

Mishnah 2

בנוסח הדפוס נוספה הלכה "<u>בהמה שנולדה ביום טוב הכל מודים שהיא מותרת ואפרוח שיצא מן הביצה הכל מודים שהוא אסור</u><b>".</b> משנה זו איננה בכל עדי הנוסח הטובים. גם אין בה החמרה של בית הלל. לדעת אלבק זו ברייתא שהועברה מהבבלי (ו ע"א). ברם, שם מדובר בעגל ואפרוח "עגל שנולד ביום טוב – מותר, אפרוח שנולד ביום טוב – אסור" (ביצה ו ע"ב). שינוי הלשון מלמד שהברייתא בבבלי (אם זו אכן ברייתא תנאית<sup class="footnote-marker">11</sup><i class="footnote">בתלמוד הבבלי ביצה ו ע"א מחלוקת אמוראית בדבר אפרוח שנולד ביום טוב. השאלה של עגל שנולד מופיע, בעקיפין גם בירושלמי, ביצה פ"א ה"א, ס ע"א.</i>), איננה המקור לדברי המשנה. עם כל זאת ההיגד הזה איננו בעדי הנוסח הטובים, ולא נעסוק בו.
המחלוקת הבאה (השלישית) מופיעה גם היא בביצה לאחר המשנה הקודמת (פ"א מ"ב). המשנה קשה ונחלקו בפירושה ובגרסתה, על כן מנסח המאירי: "משנה זו אינה נשנית בדיוק". השימוש בכתב יד קופמן, והכרה של עדי הנוסח לעדיות וביצה מקילה עלינו את בירור המשנה.
<b>השוחט</b> – המשנה מנוסחת בלשון בינוני: מי ששוחט בפועל, וניתן גם להבינה כלשון של "בדיעבד", כלומר אם שחט יכסה, אך רצוי שאדם לא ישחט ביום טוב. לשון זו מתאימה לשיטת בית הלל להלן, אך לא לשיטת בית שמאי. הבבלי (ז ע"ב) דן בדבר, ברם לפי פשוטם של דברים מצינו במשנה פעמים רבות לשון בינוני-הווה שאינו בדיעבד, כגון "המביא גט ממדינת הים" (גיטין פ"א מ"א); "המפקיד אצל חבירו" (בבא מציעא פ"ג מ"א); "השוכר את הפועלים" (בבא מציעא פ"ז מ"א), וכך מנוסחות עשרות משניות.<sup class="footnote-marker">12</sup><i class="footnote">אפשטיין, מבוא, עמ' 368.</i> המשנה (חולין פ"ו מ"א), אוסרת לשחוט כוי לכתחילה, ומשמע שם שבהמה טהורה רשאי לשחוט ללא כל מגבלה (וכידוע אין מכסים את דמה). וחיה אסור לשחוט, לפיכך הכוי שהוא ספק בהמה ספק חיה אסור לשוחטו מתוך הספק. ברור שמשנת חולין היא כבית הלל, האוסרים (במשנת עדיות) לשחוט חיה. במשנת חולין הפתרון של הכנת העפר מבעוד יום אינו נזכר ומשמע שנאסר. כלומר, משנת חולין איננה רק כבית הלל אלא מחמירה עוד יותר מהם.
הרקע הרֵאלי ברור. אי אפשר לשמור בקירור אוכל, ובעיקר בשר, ועל כן רצוי לשחטו בבוקר החג עצמו. בשבת נאסרה שחיטה, אך ביום טוב השחיטה מותרת. את הדם צריך היה לכסות באדמה, זו ההלכה, כמו גם צורך אסתטי ותברואתי. רצפת החצר הייתה בדרך כלל מרוצפת, ורצפת ה"בית" (חדר המגורים) לעתים מרוצפת ולעתים עפר כבוש. גם אם הרצפה הייתה בלתי מרוצפת הרי שהעפר היה כבוש ומהודק, וכדי לכסות בו את הדם היה צורך להכינו מבעוד מועד. הבעיה ההלכתית היא שגם אם מותר לשחוט ולכסות את הדם ביום טוב אסור לחפור ולהכין עפר ביום טוב. חפירה זו היא בבחינת חרישה, ואסור לעבוד ביום טוב אלא לצורך האוכל בלבד.
אין צריך לומר שכל השחיטה היא שחיטה פרטית. אדם שחט בביתו ולעצמו. ברבות הימים, בעיקר באירופה בימי הביניים, הפכה השחיטה לעניין מקצועי ולמשאב קהילתי. רק שוחטים מוסמכים שחטו, והונהגה מדיניות של ביקורת ואכיפה. מדיניות זו שירתה את הקהילה שהפכה את השחיטה ואת אספקת הבשר למקור הכנסה חשוב של הקהילה. ברם, המשנה משקפת, כמובן, מצב של שחיטה פרטית ובלתי מבוקרת.
<b>חייה ועוף ביום טוב</b> – עוף הוא בדרך כלל התרנגול, והחיה הוא מונח כללי. בדרך כלל שחטו בהמה, כבש, עז או פרה. אין צורך לכסות את דם הבהמה, ולכן אין מגבלה על שחיטת בהמה ביום טוב. <b>בית שמי אומרין יחפור בדקר</b><sup class="footnote-marker">13</sup><i class="footnote">בעדי נוסח אחדים בדקל (<b>גא</b>, <b>מל</b>, ואולי גם בכתב יד קופמן), ודומה שזה שיבוש גרפי בלבד. דקר הוא כשמו, כלי לדקירה, כנראה קטן, ומן הסתם בעל ידית.</i><b> ויכסה</b> – כאמור, יש צורך בחפירה של ממש כדי שתהא אדמה לכיסוי הדם. בדברי בית שמאי אין כל הסתייגות. מותר לחפור בדקר כדי לכסות. נראה שדעתם של בית שמאי היא שכל עבודות ההכנה לצורך אוכל הותרו. במקורות חז"ל דעה זו מיוחסת לרבי אליעזר. לדעתו אם הותרה מצווה ביום טוב או בשבת – מותר גם לעשות ביום טוב או בשבת את כל ההכנות לה: להביא בשבת סכין מילה מרחוק, להביא קרבן פסח מחוץ לתחום וכיוצא באלו הלכות נוספות.<sup class="footnote-marker">14</sup><i class="footnote">ראו פירושנו לשבת פי"ט מ"א; פסחים פ"ו מ"א.</i>  עמדתו של רבי אליעזר היא, אפוא, תוצאה של עמדת בית שמאי. רבי אליעזר היה כידוע שמותי, כפי שעולה גם מהמשנה הקודמת, ושתי הדעות (בית שמאי ורבי אליעזר) דעה אחת הן. <b>ובית הלל אומרין לא ישחוט אלא אם כן היה לו עפר מוכן</b> – יש היתר לשחוט אך לא לבצע את עבודות ההכנה, ולכן אם אין לו עפר מוכן לא ישחוט. בכמה עדי נוסח משניים נוסף "מבעוד יום".<sup class="footnote-marker">15</sup><i class="footnote">כנוסחת כתב יד קופמן גם ב- <b>רא</b>, <b>מפי</b>, <b>מגק</b>, <b>גמ</b>, <b>רא</b>, <b>מל</b>, <b>גמב</b>, <b>מפ</b>, <b>מיל</b> ועוד. התוספת "מבעוד יום" היא בעיקר בדפוסים ובכתבי יד הקרובים להם.</i>
<b>ומודים</b> – בית הלל לבית שמאי,<sup class="footnote-marker">16</sup><i class="footnote">לענין זה של "ומודים" ראו לעיל פ"א מי"ב.</i>  <b>שאם שחט</b> – אם כבר נשחטה החיה, קיימת מצווה לכסות את הדם, ואיסור שלא לכסות את הדם. נמצא שלא תעשה של איסור מלאכה ביום טוב עומד מול מצוות עשה של כיסוי הדם (ירושלמי, ס ע"ב), <b>שיחפור בדקר ויכסה</b> – בתלמוד הבבלי מתירים רק אם הדקר מוכן מבעוד יום, או שמדובר בעפר תחוח. הווה אומר, למעשה איסור העבודה חמור ממצוות כיסוי הדם, והתירו לכסות בדיעבד רק אם הכול כבר היה מוכן לחפירה. כפי שאמרנו, המשנה משקפת מצב של שחיטה פרטית. בבבל החלו חכמים לפקח על השחיטה (לא באותה מידה כמו בימינו). ייתכן שזו הסיבה לכך שגם בכיסוי הדם התלמוד נוקט עמדה מחמירה בהרבה. אם מדובר בשחיטה תחת פיקוח רבני, אין כל סיבה שלא לתבוע הכנה נאותה לשחיטה ביום טוב.
<b>שאפר הכירה מוכן</b> – משפט זה עורר קשיים מרובים. הבבלי (ח ע"א) שואל: "אפר כירה מאן דכר שמיה?" (מי הזכירו?). הבבלי מתרץ שהכוונה היא "<b>ו</b>אפר כירה". כלומר, אפר כירה שהוסק מערב יום טוב נחשב מוכן, וניתן לכסות בו את הדם. ואכן במקורות חז"ל, ובעיקר במשנה, מתחלפות לעתים קרובות ו' ו-ש'.<sup class="footnote-marker">17</sup><i class="footnote">אונא, ויו שין.</i>  אלבק<sup class="footnote-marker">18</sup><i class="footnote">אלבק, מועד, עמ' 480.</i> אף מצביע על גרסאות ב-ו', "ואפר כירה", ברם ברור שלא כך גרסו בתלמוד הבבלי, ושם הציעו לתקן את הגרסה בש', או נכון יותר לפרש: "<b>ש</b>אפר" משמעו "<b>ו</b>אפר". המשפט הוא לדעת בית הלל. בית שמאי אינם דורשים הכנה כל עיקר, אך לדעת בית הלל אפר הכירה נחשב מוכן, הווה אומר שהפִסקה היא לדעת הכול. מבחינה מבנית אחרי שהוצעה המחלוקת, ונקבע במה אין מחלוקת, המשנה ממשיכה ומציעה את דעת הכול.<sup class="footnote-marker">19</sup><i class="footnote">כך מסביר רמב"ם.</i>  יש מהמפרשים הרואים במשפט הלכה בפני עצמה שאינה קשורה למחלוקת. אפר כירה נחשב מוכן לצורך כיסוי צואה או כל דבר אחר שמן הדין יש לכסות,<sup class="footnote-marker">20</sup><i class="footnote">כך המאירי, מלאכת שלמה ואחרים.</i>  ואין לכך קשר למחלוקת הקודמת בדבר היתר השחיטה.
קושי עיקרי בפירוש זה הוא שבמקום אחר בית שמאי קובעים שאין לכסות דם באפר אלא רק בעפר. הווה אומר, אולי אפר הכירה מוכן אך אין הדבר מועיל בכל הנוגע לכיסוי דם.<sup class="footnote-marker">21</sup><i class="footnote">בבלי, חולין פח ע"ב, וראו תוספות לביצה כאן, ד"ה "הכי קאמר".</i>
אלבק הציע הצעה נוספת ולפיה בעבר הייתה גרסה "אין אפר הכירה מוכן". אמנם בכירה יש אפר, ונתן לכסות בו את הדם, אך לדעת בית הלל אין הוא נחשב מוכן, שכן הוא נעשה בחג עצמו, ובערב החג היה עדיין בול עץ בלבד. הצעה זו חריפה, אך אין לה ביסוס בעדויות הטקסט. מעבר לכך, האפר שנוצר מהבישול בחג הוא מועט, ואין הוא מספיק לכיסוי דם, ואם מדובר על האפר שהצטבר בכירה הרי שהוא מוכן בהחלט. מן הראוי להעיר שהכירות שהתגלו בחפירות "יושבות" בדרך כלל על ערימת אפר מהודקת, משנים רבות של בישול ושריפה.
אפשטיין הציע שהמשפט במשנתנו מלוקט ומקוצר ממשנה קדומה העוסקת בעניין אחר, ושם הייתה למשפט משמעות ברורה יותר.<sup class="footnote-marker">22</sup><i class="footnote">אפשטיין, מבוא, עמ' 368, וראו שם, עמ' 653-652.</i>  אפשטיין אינו מציע מהיכן נלקטה המחלוקת, ואולי עסקה המשנה בדיני טלטול או הטמנה ביום טוב ושם קבעה שאפר נחשב "מוכן", אך השימוש בו לכיסוי דם שנוי במחלוקת אחרת (זו שבבבלי חולין).
פינליש מסביר שהמשפט "שאפר הכירה" אינו לדעת הכול, ואין הוא המשך של המשפט הקודם "ומודים. . ." אלא חוזר לדין של בית הלל.<sup class="footnote-marker">23</sup><i class="footnote">פינליש, דרכה של תורה, סימן כה.</i> בכך נפתרת הסתירה בין המשנה שלנו לברייתא בחולין. אשר לסתירה זו, ייתכן שאין צורך לתרצה שכן שתי מסורות מנוגדות הן, ועדיף להציג מחלוקת מאשר לתרץ בדוחק.<sup class="footnote-marker">24</sup><i class="footnote">ההסבר שאפר שאינו אפר כירה פסול לכיסוי, אך אפר כירה מוכן ומותר לכסות בו, אינו הגיוני, שכן מה ההבדל בין אפר כירה לבין אפר של כל שריפה אחרת?</i>
התלמוד הבבלי כלל במשנה גורם נוסף, שיש לשחוט על עפר תחוח ולא על אדמה נוקשה. גורם זה, שהראשונים מפתחים, ממלכד את השוחט, שכן אי אפשר יהיה לשחוט לפני שהאפר מוכן, ואי אפשר להכין עפר תחוח ביום טוב שמא לא ישחוט. מרכיב זה אינו בפשט המשנה, ואף חלק מהראשונים לא הזכירו אותו.<sup class="footnote-marker">25</sup><i class="footnote">המאירי מפתח מרכיב זה, ואינו בדברי הרי"ד, הריטב"א ואחרים.</i>
עוד מן הראוי להדגיש את אשר מדגישים גם רבותינו הראשונים. הבעיה ההלכתית של המשנה, כמו של זו הקודמת, היא בעיית ההכנה ולא תיחוח העפר עצמו. מה שמוכן מותר לעבוד עמו, והחשש אינו מעבודה ואינו מטרחה.
במשנה חל מעבר בלתי ברור בין עפר לאפר. פתחה בעפר וסיימה באפר. ההבדל קטן אך הוא מעניין שכן להלן נראה שהעיקרון הוא שכל מה ש"מגדיל צמחים" נחשב לעפר, ואפר איננו מגדיל צמחים, נראה כאילו ההלכה איננה מבחינה כלל בחילופי האותיות. אמנם הגיית שתי האותיות קרובה, ואמנם יש דרשות המבוססות על חילוף אותיות כמו שמגדיר הירושלמי "לא מתמנעין רבנן דרשין בין ה"א לחי"ת".<sup class="footnote-marker">26</sup><i class="footnote">ירושלמי, פאה פ"ז ה"ה, כ ע"ב; שבת פ"ז ה"ב, ס ע"ב; מעשר שני פ"ה ה"ב, נו ע"א; הדרשה האחרונה מבוססת על גימטריה והיא הלכתית (אלה – מכאן לל"ט אבות מלאכה). וכמובן הדרשה היא רק לתפארת הספרותית ואכן שם לרבי אבהו הסבר אחר כיצד מניין אלה מגיע לל"ט אבות מלאכה. דנו בכך בנספח למסכת שבת.</i> ובכל זאת המעבר מ'עפר' ל'אפר' מוזר שהרי מדובר בטקסט הלכתי מובהק, ולא בדרשה.
המשנה מניחה בפשטות שכיסוי הדם הוא באפר. המדרש מציג זאת לא כהרחבה של הפסוק אלא כחידוש, בניגוד לתורה: "מיכן היה רבי ישמעאל אומר בשלשה מקומות הלכה עוקפת המקרא. התורה אמרה 'ושפך את דמו וכסהו בעפר' והלכה אמרה בכל דבר שמגדיל צמחים, התורה אמרה. . ." (ספרי דברים פיסקא קכב, עמ' 180; מדרש תנאים דברים כ"ד א, עמ' 154 בדרך זו מהלך גם הירושלמי (קידושין פ"א ה"ב, נט ע"א. אבל הספרא (אחרי מות פרק יא ה"ז) והבבלי (חולין פח ע"ב) מביא הלכה זו ומציגים אותה כמדרש רגיל. אין זו מהפכה 'עוקפת מקרא' אלא לימוד של פרשנות מדרשית רגילה. ביטוי אחר הוא "מנהג מבטל הלכה". ואכן המילים 'וכיסהו בעפר' יכולות להתפרש כ'עפר' דווקא עפר. ועשויות להתפרש גם כדוגמה. כשם שדיני משכון נאמרו על 'שלמת רעך' (שמות כ"ב, כה) ובדין פירשו חכמים את 'שלמת' כמונח לכל בגד או כלי נחוץ. ודיני אבידה נאמרו על חמור, אך חלים על כל דבר. כך גם כאן המונח 'עפר' עשוי להתפרש כדרשה מרחיבה בלבד, ואפילו אולי כפשט הכתוב. כך גם וחלצה נעלו עשוי להתפרש כחליצה של כל מנעל כולל סנדל (בכלל כנראה שה'נעל' המקראית היא היא 'סנדל' בפי חכמים).
לפיכך ההחלטה לכנות את המסקנה ההלכתית כ'עוקפת מקרא' ולא כדרשה רגילה (או אפילו פרשנות מילולית. היא הצהרה מרחיקת לכת. הצהרה בדבר סמכות חכמים לחרוג מהפרשנות המילולית של התורה. ואולי גם הצהרה מגבילה, בשלוש פעמים נעשה הדבר ותו לא.
בפירוש למסכת ביצה הרחבנו בכך. עבורנו זו הייתה הזדמנות לדון בשאלה האם חז"ל רואים עצמם רק כמפרשי התורה, או שהם סבורים שמותר להם לחדש ולהוסיף.
שאלה אחרת היא מה ראו חכמים כ'מגדל צמחים'. המשנה בחולין הציגה רשימה של חומרים בהם ניתן לכסות (חולין פ"ו מ"ז). הגדרה אחרת יש בתוספתא: "זה הכלל כל שהוא מין עפר בולע ומצמיח מכסין בו" (תוס' פ"ו הי"א, מהד' צוקרמאנדל, עמ' 508). אפר הוא בולע, אך איננו 'מגדל צמחים', ובכל זאת במשנת ביצה הוא הדוגמה לכיסוי כהלכה, וצריך עיון !

Mishnah 3

שתי המשניות הבאות הן משניות מפורשות במסכת פאה פ"ו מ"א-מ"ב.
<b>בית שמי אומרים הבקר לעניים הבקר</b> – "הבקר" היא הצורה הארץ-ישראלית ל"הפקר". בני ארץ ישראל לא הכירו את הגייתה של האות פ"ה וביטאוה כאות בי"ת. זאת ועוד, הם לא הבחינו בין בי"ת (או פ"ה) דגושה לבין זו שאינה דגושה. על כן, כאשר ההלכה אומרת שהקורא את שמע צריך להיזהר ולהפריד בין אותיות דומות, בעיקר כאשר אותה אות מסיימת מילה אחת ומתחילה את המילה שלאחריה, היא קובעת: "אלו צריך דיקדוק: על-לבבך, על-לבבכם, עשב-בשדך, ואבדתם-מהרה, הכנף-פתיל, אתכם-מארץ" (ירושלמי ברכות פ"ב ה"ד, ד ע"ד; בבלי, טו ע"ב). האות פ"ה בסוף המילה "הכנף" אינה מודגשת והאות פ"ה בתחילת המילה "פתיל" מודגשת, אך שתיהן נהגו באותו אופן. בהמשך מסורת ישראל, ובעיקר בהיגוי הבבלי, חודדו ההבדלים בין הפ"ה הדגושה לבין זו שאינה דגושה וגם בין האות פ"ה לאות בי"ת. בספר יצירה למשל כבר מסביר המחבר שלאותיות ב, ו-פ שתי הגיות לכל אחת. במסורת כתבי היד בדרך כלל ההבחנה ברורה. בכתבי היד המשקפים את מסורת בבל הפ"ה הבלתי דגושה כתובה כפ"ה, ובמסורת ארץ ישראל ובכתבי היד המשקפים אותה הפ"ה הבלתי דגושה כתובה כבי"ת. משנתנו חריגה בכך שגם כתבי יד בבליים רבים כותבים בה "הבקר", אך אחדים מהם מתקנים ל"הפקר", כמסורת הדיבור המוכרת להם.<sup class="footnote-marker">27</sup><i class="footnote"><b>ב, ג8, ט, כ, נ, ן.</b> לעומת זאת בפ"א מ"ג רוב כתבי היד הבבליים גורסים "הפקר".</i>
לכאורה מדובר במקרה כללי, במסגרת דיני ממונות. לדעת בית שמאי מי שהפקיר את שדהו או את רכושו רק לעניים הפקרו חל, ואכן רק עניים רשאים לקחתו, <b>ובית הלל אומרים אינו הבקר עד שיובקר אף לעשירים</b> – לדעת בית הלל הפקר הוא ביטול מוחלט של הבעלות, על כן אין הביטול מאפשר תנאי מגביל, שהרי אז הבעל מותיר בידו שמץ של בעלות. <b>כשמיטה</b> – כשם שבשמיטה השדה הוא הפקר לכול, וגם עשירים רשאים ללקוט ממנו פירות. לפי הסבר זה, לדעת בית הלל במקרה זה ההפקר אינו חל והרכוש שייך לבעליו, או שההגבלה אינה חלה וכל אדם רשאי ללקט מהפירות (גם עשירים). כך הבין הבבלי את המחלוקת, והוא משתמש בה כהיגד כללי על הפקר חלקי (בבא מציעא ל ע"ב).
הסבר זה אינו מניח את הדעת, כי לא מבואר לפיו מדוע נזכרת כאן השמיטה. בשמיטה השדה אינו הפקר אך היבול הוא הפקר לכול, אבל מדוע זו הדוגמה של בית הלל, הרי הדבר נכון בכל הפקר רגיל. זאת ועוד. כל קבוצת המחלוקות כרוכה סביב נושא הפאה, ומדוע נכללה כאן מחלוקת בעניין אחר? על כן יש לפרש שהמחלוקת אינה בדיני ממונות אלא בדיני פאה ומעשרות. פאה רגילה פטורה ממעשרות, והוא הדין בהפקר. כפי שראינו בפרקים הקודמים, מי שנותן פאה מעבר לנדרש הרי שהדבר נתפס כהפקר. פירות הפקר פטורים ממעשרות, אבל אם הפירות נתפסים כמתנה לעניים הרי הם חייבים במעשרות. על כך המחלוקת שלפנינו. לדעת בית שמאי מי שנתן פאה שלא כדין זו מתנה לעניים, והיא בבחינת הפקר ופטורה ממעשרות, ולדעת בית הלל מתנה מעין זו אינה הפקר, כלומר חייבת במעשרות. הווה אומר שאין ספק שההפקר חל, ורק עניים רשאים ליהנות מהפירות, אך הם חייבים במעשר. מעתה נבין את ההדגשה <b>כשמיטה</b>, כלומר כשם שבשמיטה הפרי מופקר לכול ופטור ממעשרות, אך פרי שמופקר חלקית חייב במעשרות. אין כאן אמירה שבשנת שמיטה הפירות הן במעמד פורמאלי של ההפקר. אלא רק שהפקר צריך להיות עזיבה מלאה של הפירות כמו פירות שמיטה. בירושלמי שם נאמר ששיטת בית שמאי יש בה הקלה על צד אחד והחמרה על הצד האחר, הקלה על עניים והחמרה על בעל הבית. אם כן, לפי תפיסת הסוגיה שם אכן המחלוקת היא האם ההפקר חל או לא. גם לפי הפירוש שהצענו ההקלה היא על צד אחד, על העניים, וההחמרה על צד אחר, על הכוהנים המפסידים את המעשרות. ייתכן, אפוא, שבסוגיית התלמוד נאמר רק שבדברי בית שמאי החמרה על צד אחד, ורק העריכה המאוחרת הוסיפה את הפירוט. סביר יותר שהמחלוקת היא על שני הנושאים. כלומר: לדעת בית שמאי מי שהפקיר לעניים הפקרו חל וחייב במעשרות, ולפי בית הלל ההפקר אינו חל, ואם הוא מתעקש, ובפועל זכו העניים בפירות, זו מתנה וחייבים במעשרות. המחלוקת אינה עוסקת במפורש בשאלה האם ההפקר חל, שהרי הבעלים אינו רוצה בפירות והוא הפקירם או נתנם במתנה.
ואכן המחלוקת מופיעה ונזכרת במקורות אחרים, אך כמעט כולם רק בנושאי פאה ולא בדיני ממונות, להוציא את הבבלי שציינו, ואזכור נוסף של המחלוקת בירושלמי כתובות (פ"ח ה"א, ל ע"א). מירושלמי זה משמע שהמחלוקת היא האם ההפקר חל, לדעת בית הלל, על פירות שהופקרו בצורה זו. כאמור אין ביטחון שמסקנה זו מתבקשת מדברי בית הלל, אך היא אפשרית. מכל מקום, אין כאן רמז לכך שלמחלוקת בית שמאי ובית הלל משמעות מעבר לדיני פיאה.
המחלוקת שלפנינו נזכרת בתלמוד הירושלמי לפרקים הקודמים, והתלמוד קובע שסתם המשנה כבית שמאי.<sup class="footnote-marker">28</sup><i class="footnote">ראו פירושנו לפ"א מ"ו, ירושלמי, טז ע"ג; פירושנו לפ"ה מ"א, ירושלמי, יח ע"ד; פירושנו לפ"ז מ"א, ירושלמי, כ ע"א.</i>  התלמוד לא היסס להעמיד את המשנה כבית שמאי, זאת אף שכידוע ההלכה בדרך כלל כבית הלל. אלא שבפירושנו למשניות אלו עמדנו על כך שבמקרים רבים ההלכה כבית שמאי, או שהיו אמוראים שהילכו בדרך זו.
בתוספתא מופיע דיון המסתעף ממחלוקת זו. האם הפקר לאדם ולא לבהמה, לגוי ולא לישראל והרחבנו בכך במסכת פיאה.
<b>כל עמרי השדה של קב קב</b> – אם כל העומרים גודלם המקובל הוא קב אחד, <b>אחת<sup class="footnote-marker">29</sup><i class="footnote">בפאה 'ואחד'.</i> שלארבעת קבים</b> – עומר אחד הוא חריג ומיוחד, וגדול פי ארבעה מהעומרים האחרים, <b>ושכיחו בית שמיי אומרים [אין]</b> – ונמחק בקו, <b>אינו שכחה ובית הלל אומרים שכחה</b> – לדעת בית שמאי העומר שהוא גדול הרבה יותר מהממוצע אין לו שכחה, שהרי לא ייתכן שבעל הבית שכחו. לא נאמר מה צריך להיות הפער, האם הפער חייב להיות פי ארבעה או די בפער גדול אחר.<sup class="footnote-marker">30</sup><i class="footnote">להלן התלמוד מזכיר פער זה של פי ארבעה, ואולי יש להבין שזה השיעור של הלכה זו. ראו להלן פירושנו לפ"ז מ"א (ירושלמי, כ ע"א).</i>
לפי משנתנו בית שמאי, הם המקלים על העניים. ברם, בכתב יד לאו למסכת פאה (<b>ז</b> ברשימתנו) הדברים שנויים להפך: לדעת בית שמאי "אינו שכחה" כלומר העומר אינו הפקר ולדעת בית הלל הוא שכחה כלומר הפקר. זו גרסה יחידאית, ובמשנתנו גם כתב יד זה שונה את המחלוקת בצורתה ה'רגילה'. במסכת עדיות משנתנו נשנית ברשימת המקרים שבהם בית שמאי מקלים; התלמוד שואל מדוע המחלוקת נשנית ברשימת הקולות של בית שמאי, אף שיש בכך חומרה לצד אחד, כלומר חומרה על בעל הבית (ירושלמי, כתובות פ"ח ה"א, לב ע"א). אם כן, התלמוד ומסכת עדיות גרסו שלא ככתב יד לאו. ברם יפה הראה אפשטיין כי יש שרידים והדים גם לנוסחה ההפוכה, והסוגיות התלמודיות כבר נערכו לפי גרסת רוב עדי הנוסח.<sup class="footnote-marker">31</sup><i class="footnote">אפשטיין, מבוא, עמ' 965-964.</i>  גם כתב יד לאו למסכת עדיות, מבטא את הנוסחה המקובלת (בניגוד לכתב היד למסכת פיאה).
לבית שמאי אין קו הלכתי בנושא פאה; לעתים הם מקלים על העניים ולעתים מחמירים, וראו להלן.

Mishnah 4

<b>העומר שהוא סמוך לגפא</b> – ה'גפא' או 'גפה' נזכרת במקורות מספר יחד עם הגדר, על כן היו שפירשו שגפה היא כגדר (הר"ש, למשל, ובעקבותיו פרשנים אחרים, פירשו שזו גדר ללא טיט). עם זאת הגפה אינה גדר רגילה, שהרי במקורות אחדים היא מופיעה ברשימה עם הגדר ומשמע שהיא דומה לה, אך אינה זהה (כגון כלאים פ"ב מ"ח). משנתנו מקבילה במיוחד למשנה בבבא מציעא (פ"ב מ"ג) שבה נקבע שמה שנמצא אחרי הגפה ואחרי הגדר אין לו דין אבידה, ולמעשה זו אותה הלכה, ומשנת בבא מציעא מצטרפת למשניות המהלכות בשיטת בית שמאי. <b>גפה</b> – באה מלשון "אגף" או "אגוף" (ראו פירושנו לפסחים פ"ז מי"ב) שמשמעו צד הפתח.<sup class="footnote-marker">32</sup><i class="footnote">בעל מלאכת שלמה בעקבות הרמב"ם פירש שער, ולא ברור מהו, לפי פירוש זה, הרקע הרֵאלי למשנה שבמסכת כלאים.</i>  לדעתנו הגפה היא מדרגה בנויה, "טרסה" בשפת החקלאות הערבית המסורתית. חקלאים שרצו לשמור חפץ הניחו אותו בצדה ולא באמצע השדה.
<b>ולגדיש</b> – הגדיש הוא ערימת העומרים. עומר זה מיוחד בכך שאינו בגדיש אלא לצדו, ומשמע שהונח במכוון, <b>ולבקר</b> – למקום שבו חונה הבקר. בעל מלאכת שלמה גורס <b>בֶקֶר</b> והוא בית בקרות "שֶמֶש", <b>ולכלים</b> – ברוב עדי הנוסח "כלים", כלומר בית הכלים, שהוא מחסן כלי העבודה. בלשון חכמים "כלים" הם בדרך כלל בגדים, אך גם כלי עבודה, ואולי גם כאן הכוונה לערימת הבגדים. העובדים מגיעים לשדה בבוקר כשעדיין קר בחוץ, ובמשך העבודה משילים מעצמם חלק מהבגדים ועורמים אותם לערימה בצד השדה; עומר המונח לידה אינו שכחה אלא הונח במכוון. בכל המקרים הללו העומר הונח במכוון בצד, ועל כן אין חלים עליו דיני שכחה. כאמור, בעל מלאכת שלמה מסביר שבשני המקרים הכוונה למבנה: "בית הבקר" ו"בית הכלים". ניתן להסביר את המשנה גם בבקר ובכלים עצמם, אלא שהבקר אינו קבוע, ולפירושו של בעל מלאכת שלמה עדיפות. <b>ושכחו בית שמי אומרים אינו שכחה ובית הלל אומרים שכחה</b><sup class="footnote-marker">33</sup><i class="footnote">כך בכל הנוסחאות, אבל ראו דברי הר"ש המציע להחליף את דעות הבתים. מן הראוי להדגיש שבכמה ממחלוקות בית שמאי ובית הלל מוצעות מסורות שונות בדבר מה אמר כל צד, וראו עוד להלן פ"ז מ"א.</i> – המשנה מנוסחת באופן כללי, וניתן היה להבינה כאילו היא חלה על כל המקרים. ברם, מן המקבילות אנו שומעים שעל כך נסובה מחלוקת:
אמר רבי אלעאי, שאלתי את רבי יהושע על אילו עומרין נחלקו בית שמיי, אמר לי התורה הזאת על אילו העומרין הסמוך לגפא, ולגדיש, לבקר, ולכלים ושכחו, וכשבאתי ושאלתי את רבי ליעזר, אמר לי מודים באילו שאין שכחה.<sup class="footnote-marker">34</sup><i class="footnote">בירושלמי "ששכחו שכחה". ברור שחילופי נוסח לפנינו, ונוסח הירושלמי סביר הרבה יותר. הרמב"ם מצטט פעם את התוספתא ופעם את הירושלמי (בהלכות מתנות עניים פ"ה הי"א ובפירוש המשנה ), וראו הדיון אצל מפרשי הרמב"ם, כולל ליברמן, שנלאו מלפרש את שתי הדעות. ברם, ברור שחילוף נוסח לפנינו, ואחת הנוסחאות שגויה. אפשטיין קישר חילוף זה לחילוף בין דעות בית שמאי ובית הלל במשנה א, והדבר אפשרי וסביר.</i>  על מה נחלקו? על העומר שהחזיק בו להוליכו לעיר, ונתנו בצד גדר ושכחו, שבית שמאי אומרים אין שכחה מפני שזכה בו, ובית הלל אומרים שכחה, וכשבאתי והרציתי דברים לפני רבי לעזר בן עזריה אמר לי התורה אילו דברים נאמרו מסיני (תוספתא פאה פ"ג ה"ב; ירושלמי פאה יט ע"ב-ע"ג).
רבי אלעאי היה תלמידו המובהק של רבי אליעזר, אך כנראה למד גם אצל רבי אלעזר בן עזריה. הוא מכיר את המחלוקת כשהיא מנוסחת באופן כללי, ושואל על מה היא נסובה. רבי יהושע עונה לו שמדובר על כל העומרים, ולמעשה משנתנו היא כרבי יהושע. ברם, רבי אליעזר מכיר מסורת שונה ולפיה המחלוקת היא רק על עומר שכבר היה בידו להובילו לעיר, והניחו בצד הדרך או הגפה. הנימוק ההלכתי הוא שהיה כבר בידו, ועל כן אינו שכחה, בבחינת "זכור ולבסוף שכוח".<sup class="footnote-marker">35</sup><i class="footnote">מדרש תנאים דברים כ"ד יט, עמ' 161; בבלי בבא מציעא יא ע"א.</i>   נימוק דרשני זה נאמר על משנה קודמת העוסקת בבעל הבית הזוכר אלומה שהפועלים שכחוה (לעיל פ"ה מ"ז). הסבתו של נימוק זה למשנתנו היא כנראה חידושו או מסורתו של רבי אליעזר.
מכל מקום, רבי אלעזר בן עזריה אישר את הפרשנות ואומר כי זו "הלכה למשה מסיני". איננו יודעים איזו פרשנות אישר רבי אלעזר בן עזריה, ואם אכן אישר את דעתו של רבי אליעזר הרי שעורך המשנה לא התרשם מאישור זה, וסתם את המשנה שלא כדבריו. בפירושנו למסכת פיאה הרחבנו מעט בפירוש המונח הלכה למשה מסיני. הביטוי, בהקשר זה, אינו תיאור עובדתי-היסטורי. אלא ביטוי ספרותי המציין את אמיתות ההלכה.<sup class="footnote-marker">36</sup><i class="footnote">ראו ספראי, הלכה למשה מסיני.</i>
שתי המשניות האחרונות (ג-ד) מצויות כאמור במסכת פיאה. שם הן מצויות במסגרת קובץ מחלוקות בין שני הבתים. וכמובן שגם כאן נשאלת השאלה מהו המקור לשתי המשניות הללו. ברור שיש זיקה בין מסכת עדיות לפיאה שכן בשתיהן חוזרות שלוש המחלוקות הללו יחדיו בסדר זה. במסגרת פיאה הם במסגרת טבעית של מחלוקות בנושא פיאה שהוא נושא המסכת שם (העוסקת גם בשכחה). לעומת זאת בפרקנו המשניות אינן מתאימות. אין בהם קולה וחומרה. במחלוקת הראשונה מנקודת מבטם של העניים דווקא בית שמאי מטיבים עם העשירים, ומחמירים על העניים, הם גם מחמירים בדרישה התיאורטית להגדרת 'הפקר'. במחלוקת השנייה בית שמאי מטיבים (מקילים) על בעל הבית, ומחמירים על העניים. וכן במחלוקת השלישית.
האם הטבה לעשירים היא 'הקלה' או החמרה? קשה לענות על שאלה זו. נראה אפוא שלמרות שהכותרת 'המבטיחה' למנות מחלוקות בהם בית שמאי מיקל, תוכן הרשימה איננו הולם את הכותרת. לכן טבעי לחשוב שמשנתנו (עדיות) ליקטה את הרשימה ממקור קודם.
ברם, מאידך גיסא המחלוקת בפיאה פ"ד מ"ה גם היא בדיני שכחה ובית שמאי מטיבים עם העשירים ואף על פי כן לא נכללת במסכת שלנו. מכאן שאי אפשר לטעון שעורך מסכת עדיות ליקט את המשניות הללו ממסכת פיאה. לו הייתה מסכת עדיות תלויה במסכת פיאה הייתה מעבירה ממנה גם את המחלוקות האחרות זו שבמשנה ה,<sup class="footnote-marker">37</sup><i class="footnote">בפירושנו לפיאה פ"ו מ"ד ראינו שגם היא תלויה במחלוקת בית שמאי ובית הלל, ואיננה בעדיות.</i> שכן מכאן יש לסכם ששתי המסכתות (עדיות ופיאה). אינן המקור אחת לשנייה. אלא שתיהן השתמשו במקור קדום /שמנה מחלוקות של בית שמאי ובית הלל. עוד יודעים אנו שבאותו מקור נכללו שלוש המחלוקות בסדר המוצב לפנינו. למסקנה דומה הגענו בשתי המשניות הקודמות (א-ב) ששתיהן מצויות באותו סדר במסכת ביצה, ביצה לא ליקטה את המשניות מעדיות, מאידך גיסא לא שללנו שם את האפשרות שעורך מסכת עדיות ליקט חומרים ממסכת ביצה, או שתיהן השתמשו במקור קדום.
בשולי הדיון נעיר שבארבע המחלוקות בית שמאי מטיבים עם העשירים. אין בכך כדי לקבוע שזו מדיניות של בית שמאי. יכולים אנו לקבוע שבדרך כלל בית שמאי נוטים יותר להתעלם ממגבלות טכניות. הקדשת תרומה, לפי שיטת בית שמאי, תקפה גם אם לא התמלאו הדרישות הטכניות. כגון חירש שתרם תרומתו תרומה וכן קטן וכן התורם שלא מן המוקף, וכן הלאה. וכן לגבי המקדיש הקדש,<sup class="footnote-marker">38</sup><i class="footnote">ראו פירושנו לתרומות פ"א מ"א ועוד, וכן במבוא לקידושין.</i> או נודר נדר. דווקא לגבי שכחה מקפידים בית שמאי על הדרישות הפורמאליות, ואם שכח איננו שכחה. האם יש כאן מדיניות הלכתית כללית המשקפת הטיה חברתית? זו משימה שצריכה להיבדק במסגרת כוללת אחרת.

Mishnah 5

זו משנה מפורשת במעשר שני פ"ה מ"ג.
<b>כרם</b><sup class="footnote-marker">39</sup><i class="footnote">לעניין הנוסח כרם או נטע ראו פירושנו למשנה , מעשר שני פ"ה מ"א. שם חולקים חכמים האם דין רבעי חל על כל עץ ויש לגרוס "נטע רבעי" או רק על כרם ויש לגרוס "כרם רבעי".</i><b> רבעי</b> – כרם בשנתו הרביעית, הפרי אסור לאכילה במקומו ויש להביאו לירושלים ולאכלו שם. תושבי יישובים רחוקים מירושלים רשאים היו לפדות את היבול, ואז הם רשאים לאוכלו כרגיל, ואת כסף הפדיון להעלות לירושלים. פדיון רגיל של מעשר שני או פדיונות אחרים הם בערך הריאלי בתוספת חמישית מהערך (מעשר שני פ"ה מ"ב). בפסוקים העוסקים בכרם רבעי בתורה (ויקרא יט כג-כה) לא נאמר דבר על חילול פירות כרם רבעי. אבל נאמר שם "יהיה כל פריו קדש הלולים" פסוק זה התפרש בספרות חז"ל כהיתר לחלל את הפירות כדי להעלות לירושלים מעות.<sup class="footnote-marker">40</sup><i class="footnote">ראו במבוא למסכת מעשר שני.</i>  לעומת זאת חילול מעשר שני נאמר בתורה במפורש, <b>וְאִם גָּאֹל יִגְאַל אִישׁ מִמַּעַשְׂרוֹ חֲמִשִׁיתוֹ יֹסֵף עָלָיו" (ויקרא כז, לא).</b> מכאן לדין חומש. תוספת החומש מופיע גם בפדיונות נוספים. בגאולת קרקע (ויקרא כ"ז, יג) או אכילת קודש בשגגה (שם, ה', טז; כ', יב). עם זאת בימי חז"ל כל השאלה לא הייתה בעלת חשיבות רבה. בפועל נקבע שרק מי שפודה לעצמו חייב בחומש, ולא מי שקנה מאחר. בפועל מצאו דרך ל'הערים' על מעשר שני, ונראה שרק בודדים שילמו את החומש של מעשר שני (ראו פירושנו למשנה, מעשר שני פ"ד מ"ד). <b>בית שמי אומרים אין לו חומש</b> – הפדיון הוא בערך הריאלי ללא תוספת של חומש. <b>ואין לו ביעור</b> – ביעור מעשרות הוא הציווי לסיים ולהפריש את כל החובות בגין מעשרות בתאריך מסוים. המשנה קובעת שביעור מעשרות הוא בערב יום טוב האחרון של פסח בשנה הרביעית והשביעית.<sup class="footnote-marker">41</sup><i class="footnote">משנה , מעשר שני פ"ה מ"ו ואם יזכנו החונן לאדם דעת נבארה במקומה, ונראה כי יש לגרוס 'האחרון' ולא 'הראשון'.</i>  התוספתא והירושלמי<sup class="footnote-marker">42</sup><i class="footnote">ירושלמי, פאה כ ע"ב; תוספתא, מעשר שני פ"ה הי"ז; ירושלמי מעשר שני פ"ה ה"ג, נו ע"א.</i>  אומרים שמשנתנו כרבן שמעון בן גמליאל, אבל לדעת רבי המדובר רק בשנת שביעית, כלומר בכרם שהגיע לשנתו הרביעית בשנת שביעית. בשנה זו כל הפירות הפקר וכל אדם רשאי לבצור אותם. על כן מי שאסף את הפירות, או בעל הבית שאסף מפירות ההפקר של שדהו, אין לו חומש. אשר לביעור אם מדובר בשנת שביעית ייתכן שמדובר בביעור אחר, הוא ביעור שביעית. כידוע בשנת השביעית כל הפירות הפקר ומותר לכל אדם לאוספם. אך אסור לאוסף לאגור את הפירות. כאשר כלו כל הפירות מאותו המין בשדות חייב הוא להפקירם לכל אדם. <sup class="footnote-marker">43</sup><i class="footnote">ראו פירושנו לשביעית פ"ט מ"ב.</i> דין ביעור שביעית יידון בפירושנו למשנת שביעית (פ"ט מ"ב). טעמיהם של בית שמאי ובית הלל יבוררו בדיוננו במשנת מעשר שני. <b>ובית הילל אומרים יש לו</b> – יש לו ביעור ואולי גם חומש, להלן נראה שלדעת בית הלל אכן יש לו גם חומש.
המשנה חוזרת, כלשונה גם במסכת מעשר שני (פ"ה מ"ג) בפרק העוסק בכרם רבעי. מבחינה מבנית היא מצויה במסגרתה הטבעית שם. עם זאת אין כאן ראיה שהמשנה לא לוקטה ממסכת עדיות.
<b>בית שמיי אומרים יש לו פרט יש לו עוללות ועניים</b><sup class="footnote-marker">44</sup><i class="footnote">אולי כתוב 'ענוים'.</i> <b>פודין לעצמן</b><sup class="footnote-marker">45</sup><i class="footnote">הרש"ס (ס) לא גרס את שלוש המילים האחרונות, ובעל מלאכת שלמה הביאו בלשון "אית ספרים". לעתים קרובות "אית ספרים" של בעל מלאכת שלמה הוא כתב יד <b>ס</b>.</i><i> – </i>המדובר כמובן בשאר שני שבוע<b>,</b> שהרי בשנת שביעית אין לשדה בעל בית, ואין חובת פרט ולקט כלל. לדעת בית שמאי כרם רבעי אינו פטור ממצוות התלויות בארץ. ועל כן רשאים העניים לקטוף פרט ועוללות. ואם לקטו ורצו לפדות את פרותיהם, פודים אותם בעצמם. הבעל אינו רשאי לאסוף את הפרט לעצמו ולתת לעניים את דמי פדיונו. <b>בית הלל אמרים כלו לגת</b> – כלומר כל הפרי של בעל הבית, והוא עושה בו כרצונו. כאמור המשנה חוזרת במסכת מעשר שני, ובעדיות, וכן בספרא (ספרא, קדושים פרשתא ג ה"ז, צ ע"ב).
מנקודת מבטו של בעל הבית אכן בית שמאי מקלים. גם בשתי המשניות הקודמות בית שמאי מטיבים עם בעל הבית. ברם, שם המשניות מנוסחות מנקודת מבט חיצונית, אין בהם עדיפות לבעל הבית. ולכן הגדרנו שאין בהם החמרה או הקלה. ואילו משנתנו מנוסחת רק מנקודת מבטו של בעל הבית. עם זאת עדיין אין כאן החמרה או הקלה. הקלה לבעל הבית היא החמרה על העניים.

Mishnah 6

למשנה זו אין מקבילה.
<b>חבית שלזיתים מגולגלים</b> – זית מגולגל הוא זית כבוש במלח או בחומץ. השאלה ההלכתית היא האם הזית הוכשר לקבל טומאה. כדי שיקבל טומאה צריכה מלאכתו להיגמר, כלומר שיהיה מוכן לאכילה. התנאי לכך הוא הרטבה באחד משבעת המשקים המכשירים לקבל טומאה. מסכת מכשירין עוסקת כולה בנושא זה של הרטבת פירות. הזית הכבוש לא נשטף אלא נרטב במיץ של עצמו. מיץ זה כולל שמן ומוהל (כ-80-75 אחוז מוהל והשאר שמן). שמן הוא אחד משבעת המשקים.<sup class="footnote-marker">46</sup><i class="footnote">ראו פירושנו כלים פט"ו מ"ה; מכשירין פ"ו מ"ד ובמבוא למסכת מכשירין.</i><b></b> הזיתים נכבשו בחבית עם חומרי טעם. במשך הזמן יוצא מהם מיץ ואז הם בוודאי מקבלים טומאה, והם גם מוכנים למאכל. לדעת בית הלל צריך לנקב את החבית כדי שהמוהל יצא ממנה, ואז הזיתים יישארו יבשים. ובית שמאי מקלים וסבורים שאין צריך לנקב. מה דעת בית שמאי? אולי אלו נוזלים שיצאו שלא לרצון, או שאין הם בבחינת שמן שהוא אחד משבעת המשקים, אלא יותר מוהל שאיננו משקה.
במשנה עבודה זרה פ"ב מ"ז שנינו: "אלו מותרין באכילה. . . אין בהם משום הכשר משקה. וכבשין שאין דרכן לתת לתוכן יין וחומץ, וטרית שאינה טרופה, וציר שיש בה דגה, ועלה של חלתית, וזיתים גלוסקאות המגולגלין. רבי יוסי אומר השלוחין אסורין". אם כן זיתים מגולגלים הם אלו שלא צריך לתת בתוכם מים או חומץ. אבל זיתי שלחין, שהושקו במים נחשבים תמיד לכאלה המקבלים טומאה.
הירושלמי למקום מסביר: "הן זיתי קלוסקא הן זיתים מגולגלין, והשלוחין אסורין. רבי חייה בשם רבי יוחנן אמר מין הוא והן נותנין לתוכן חומץ שהיו חולצין את גלעיניהן" (עבודה זרה פ"ב ה"ט, מב ע"א). אם כן זיתי גלוסקא (קלוסקא) הם זיתים מגולגלים, ואלו שני מונחים זהים. ועוד שומעים אנו שהם זיתים שהם נקראים כך משום שהם ללא גלעינים.<sup class="footnote-marker">47</sup><i class="footnote">כיום מכונה המוצר זיתים מגולענים.</i> מגולגל הוא אפוא ללא גלעין. ואין לו קשר לתהליך העוברת ביצה. ביצה מבושלת מעט נקראת "ביצה מגולגלת" (עוקצין פ"ב מ"ו ופירושנו לה).<sup class="footnote-marker">48</sup><i class="footnote">ביצה מגולגלת היא כנראה ביצה רכה, "שכן דרך החולה לוכל פתו בה" (ירושלמי נדרים פ"ו ה"א, לט ע"ג), ואותה גומעים (שותים – בבלי, עירובין מא ע"א). במשנת עוקצין היא עומדת בניגוד לביצה השלוקה המבושלת היטב, שהיא גוש שניתן לריסוק.</i>
<b>בית שמי אומרים אינו צריך לנקב</b> – הם מקלים על בעל הבית ומקלים בהלכות הכשר טומאה. בעל הבית איננו צריך לוודא שהזיתים יבשים. <b>ובית הלל אומרים צריך לנקב</b> – גם כדי שהזיתים לא יירטבו, ובעיקר להראות שאין הוא חפץ בהרטבתם. <b>ומודים</b> – בית הלל לבית שמאי<sup class="footnote-marker">49</sup><i class="footnote">ראו לעיל פ"א מי"ב.</i><b> שאם ניקבה וסתמוהא שמרים שהיא טהורה</b> – אמנם הנקב נסתם אבל הוא הראה שאין בכוונתו שהזיתים יירטבו.
בתוספתא ובבלי סיפור החשוב לענייננו:
אמר רבי אלעזר בר' צדוק, כשהייתי למד תורה אצל ר' יוחנן בן החורנית. <sup class="footnote-marker">50</sup><i class="footnote">בבבלי 'חורני'</i> ראיתיו שאכל פיתו חריבה שהיו שני בצרות. באתי ואמרתי לאבא. אמר לי הולך לו זיתים. הולכתי לו זיתים, נטלן והסתכל בהן, וראן שהן לחין. ואמר לי איני אוכל זיתים. באתי ואמרתי לו לאבא. ואמר לו לך ואמור לו, חבית מנוקבת הייתה. כדברי בית הילל, אלא שסתמוה שמרים. להודיעך שהוא אוכל חוליו בטהרה, שאף על פי שהוא מתלמידי בית שמאי לא היה נוהג אלא כדברי בית הילל" (פ"ב ה"ב; בבלי יבמות טו ע"ב).
אם כן יוחנן החורני היה תלמיד בית שמאי והחמיר על עצמו. הבבלי מתחבט מדוע נהג כך, אך כפשוטו הוא החמיר על עצמו.
<b>הסך גופו שמן טהור וניטמא</b> – הכלל הבסיסי אמור במשנת מכשירין: "ושאר כל המשקין טמאין שאין המים מטהרים את שאר המשקין" (פ"ד מ"ח) כלל זה מופיע גם במשנת מקוואות פ"י מ"ח. אדם שנטמא, השמן שעליו נטמא. <b>ירד וטבל</b> – ועתה גופו טהור, אך השמן לא נטהר והשאלה האם השמן רב מספיק כדי לטמא אותו. בפועל בתהליך מהיר למדי השמן נבלע בגופו של האדם, והשאלה היא האם השמן שטרם נבלע נשאר עליו דין משקה לעצמו. אם כך הוא השמן טמא, והשמן מטמא את האדם, בטומאת משקין (כלומר שהאדם יהפוך בחזרה לאב הטומאה), וראו להלן. <b>בית שמי אומרים אף על פי מנטף טהור</b> – למרות שהשמן מנטף ולכן השמן עצמו לא נטהר. אף על פי כן הוא טהור. ואין לחשוש שהשמן מטמא את הטובל, זאת למרות שהשמן הטמא מצוי בעין. טהור הוא השמן או רק הטובל. ומסתבר שרק האדם טהור, השמן טמא שהרי נטמא עם האדם ואי אפשר לטהר את השמן. <b>ובית הלל אומרים כדי סיכת אבר קטן</b> – אם נוטף שמן בכמות שהיא משמעותית, השמן הטמא מטמא את גופו של הטובל. <b>אם היה שמן טמא מתחילתו</b> – הטבילה במים איננה מטהרת את השמן, שהרי הוא עצמו טמא. והאדם הטובל טמא. בין הפרשנים דיון האם טמא רק השמן או גם הטובל. מבחינה לשונית המשנה מדברת על האדם. ברם, התלמודים רומזים שאין משקים מטמאים אדם ואולי יש לכך רמז כבר בתוספתא.<sup class="footnote-marker">51</sup><i class="footnote">ראו בעל מלאכת שלמה בשם הרב סולימן אוחנה. תוספתא, כלים בבא קמא פ"ו ה"א, מהד' צוקרמאנדל עמ' 575; בבלי ברכות נב ע"ב; ירושלמי, ברכות פ"ח ה"ב יב ע"א. השאלה היא האם המשקין מטמאין אדם וכנראה הירושלמי והבבלי סבורים שאין משקים מטמאים אדם.</i>  לפיכך צריך לומר שהדיון הוא רק על השמן עצמו.
<b>בית שמי אומרים כדי סיכת אבר קטן</b> – אם יש בשמן כדי סיכה של איבר קטן זו כמות משמעותית והשמן מטמא את הטובל. <b>ובית הלל אומרים משקה טופיח</b> – השמן מטמא רק אם יש בו לחות ניכרת.<sup class="footnote-marker">52</sup><i class="footnote">ראו רמב"ם לכלים פ"ח מ"ד.</i>  "משקה טופח" הוא המידה הקבועה של נוזלים שאם נגעו בטהור טמאוהו. משקה טופח הוא המידה הרגילה לטומאה הכשר טומאה וכן הלאה.<sup class="footnote-marker">53</sup><i class="footnote">כלים פ"ל מ"ד; פ"י מ"ח; טהרות פ"א מ"ט; מכשירין פ"ג מ"ה ועוד</i>  <b>רבי יהודה אומר משם בית הלל טופיח ומטפיח</b> – רק כמות רטיבות (משקה) כזאת מטמאת ומכשירה לקבל טומאה. כלומר שהלחלוחית ניכרת, והנוגע בה נרטב כך שאם ייגע בחפץ אחר גם הוא יירטב.<sup class="footnote-marker">54</sup><i class="footnote">ראו עוד בבלי גיטין טז ע"א. אולי שהבבלי לא הכיר את משנתנו.</i>
אם כן בעצם לפנינו מחלוקת בדיני שיעורים מתי השמן הנוטף הופך להיותו משקה של ממש המטמא. מתברר שהתנאים מסכימים ביניהם שהשמן הטמא לא נטהר בהטבלה במים. אך אם הוא שמן טהור שנגע בטמא, האם עצמו אב הטומאה, והשמן שני לטומאה. ואם השמן במקורו טמא כלומר שגופו טמא כאב הטומאה, הוא מטמא חזרה את האדם, גם לאחר שטבל. עם זאת המחלוקת היא רק כמותית, כלומר שבכל מקרה השמן טמא כאדם עצמו, אלא שאדם נטהר בטבילה ושמן לא נטהר בטבילה.
המונח "סיכת אבר קטן", נזכר גם לעניין הלכות שבת. שם נקבע שרק מי שמוציא שמן בכמות מינימלית כזאת יש בה 'כדי הוצאה' (משנה שבת פ"ח מ"א). התוספתא שם קובעת שהשיעור הוא "שמן כדי סיכת אבר קטן. רבי שמעון בן לעזר אומר: קטן בן יומו" (פ"ח [ט] ה"ט). מכאן שמי ששנה את התוספתא הוא מי ששנה את משנתנו, פרט להבדל אחד: רבי שמעון בן אלעזר מקטין את השיעור, ומעמידו על שיעור סיכת איבר קטן של קטן בן יומו, כמו ששנינו בסתם בירושלמי: "ובלבד אבר קטן של קטן בן יומו" (יא ע"ב). בתלמוד הבבלי בשם דבי רבי ינאי: "שמן כדי לסוך אבר קטן של קטן", ובהמשך הסוגיה מובאים הדברים כברייתא בשם רבי שמעון בן אלעזר, אך רבי נתן חולק עליו, ואומר: "שמן כדי לסוך אבר קטן" (עז ע"ב-עח ע"א), ולא כשיעור הקטן הימנו. מכאן עולה שרבי נתן שנה את משנתנו.
ייתכן שבמקור הקדום נאמר רק "שמן כדי לסוך אבר קטן", כבמשנתנו, והמחלוקת היא אם <b>קטן</b> היא הנסמך של <b>אבר</b>, כלומר 'אבר של קטן ', או שמא אין <b>קטן</b> אלא תואר של <b>איבר</b>, ופירוש הצירוף שלפנינו: 'אבר קטן של אדם גדול'. המחמירים אומרים שהכוונה ל'אבר קטן של קטן '. 'כדי סיכת אבר קטן’ הוא השיעור המזערי של שמן, והוא חוזר גם בנושאים אחרים (משנה, כלים פ"ב מ"ב; עדיות פ"ד מ"ו).
בתוספתא חוזרת אותה הלכה בשינוי קל: "הסך שמן טהור ונטמא, ירד וטבל. בית שמאי אומרים אף על פי <u>ששותת</u> ויורד טהור. ובית הילל אומרים כדי סיכת אבר קטן טמא, פחות מיכן טהור" (פ"ב ה"ב) במקום מנטף שותת, וההלכה השנייה חסרה בתוספתא. לפי התוספתא 'כדי סיכת אבר קטן' הוא שיעור הנקוט רק בפי בית הלל, והמחלוקת בין הבתים עקרונית יותר, ולא רק כמותית.
משנתנו מצוטטת בירושלמי ברכות פ"ח ה"א, יב ע"א. משם משמע שהמחלוקת בין הבתים איננה רק על שמן אלא בעצם על כל נוזל ושם דווקא בית הלל מקלים<b>.</b> להערכתנו הדמיון בין שתי המשניות איננו הכרחי.
עדיין נשארה שאלה פתוחה אותה מעלה בעל מלאכת שלמה - מה ההבדל בין שמן טמא מתחילתו לשמן טהור מתחילתו. הרי הסך גופו בשמן טהור ונטמא, גם השמן טמא: "וטעמא דמפליגי בית שמאי בין טמא מתחלתו לטהור מתחלתו - גזרה שמא יאמרו ראינו שמן טמא שנטהר ועולה לו טהרה במקוה". אופייני הוא לפרשן הדגול שלא לשאול את השאלה אלא מיד לתת את התשובה. כך מפתחים אימון בכך שהטקסט וההלכה נקיים משאלות. דרכנו המתודית הפוכה, אנו מציגים את השאלות בצורה עצמאית, ואחר כך עונים אם יש בידינו תשובה. במקרה זה אין בידינו תשובה הלכתית טובה. התירוץ של בעל מלאכת שלמה חוזר אצל פרשנים אחרונים מעטים, ואנו תמהים על ראשונים שלא שאלו את השאלה. ההצעה של בעל מלאכת שלמה מבריקה לעצמה אך לא שמענו על גזירה כזאת ואף קשה להבין את ההיגיון שבה.
בעצם השמן צריך היה תמיד להיות טמא, אם טרם נבלע בגוף והוא ממש מנטף, הרי משקים אינם נטהרים. אם כן אין החמרה בשמן טמא מתחילתו, אלא להיפך יש הקלה בשמן שהיה טהור, הרי מה זה חשוב שהיה טהור פעם, הרי עתה (לאחר הטבילה) הוא טמא. לדעתנו אכן יש בהלכה משום 'גזירה' כלומר שינוי מטעמים לא הלכתיים, ובמקרה זה הקלה מטעמים חברתיים. חכמים רצו להקל על הטובלים כנראה מתוך ידיעה שהצורך בשמן גדול, ויש צורך או נוהג נפוץ בסיכה עצמית דווקא לפני הטבילה. ולכן הקלו על הטובל ובלבד שיעשה מאמץ להשתמש מלכתחילה בשמן טהור.
מה הצורך הגדול בשמן דווקא לני הטבילה? השמן מלווה קבוע את הרחצה בבית המרחץ הקדום. מן הסתם הטבילה במקווה (והרחצה שחייבים לבצע לפני הטבילה) היו תחליף לרחצה. ואם היה בעיר בית מרחץ אנו מצפים מהטובל ללכת לבית המרחץ, ולאחר מכן לטבול. השימוש בשמן צפוי וכמעט מחויב מציאות.
ייתכן שבמקום שהיה בית מרחץ היו סידורים גם לטבילה, זו השערה שהועלתה במחקר ויש בדבר דעות שונות. על כל פנים בכפר היהודי הרחצה הייתה מאולתרת. במקווה עצמו לא היו סידורי רחצה או סיכה מסודרים (לא מצאנו כאלה במאות מקוואות שנחפרו ונסקרו). אבל הטובל חייב להיות נקי כדי שלא יהיה לכלוך חוצץ. ממילא צריך להניח שהרחצה עצמה נעשתה בצורה מאולתרת במקום אחר, ובסופה אנו מצפים לסיכה. אי אפשר היה לדחות את הסיכה לאחר הטבילה משום שבמקווה לא היו לה סידורים. הסך עצמו הוא ערום, את הסיכה צריך לבצע בעזרת אדם אחר. בבית המרחץ בעיר הרומית זה היה תפקיד העבד, או שבית המרחץ סיפק שרות זה. אחרי הסיכה מגרדים את השמן, ולעתים מתעגלים על גבי שולחן "לא יתננה<sup class="footnote-marker">55</sup><i class="footnote">המדובר בשמן שביעית ולא "לא יתננה".</i> על גבי טבלה של שיש ומתעגל עליה" (ירושלמי שבת פ"ו ה"ב, ח ע"א; וכעינו לענין אחר בבבלי כריתות ז ע"א). כל זה אי אפשר היה לבצע במקווה, אלא רק בבית בצורה מאולתרת או בבית המרחץ בצורה מסודרת, על כל פנים לפני הטבילה. איסור על סיכת הגוף לפני הטבילה היה אפוא גזירה שאין הציבור יכול לעמוד בה וגם בית שמאי וגם בית הלל הקלו על הטובל. בית שמאי הקלו יותר, כפי שכתוב במשנה.

Mishnah 7

למשנה מקבילה בקידושין פ"א מ"א, אך הסגנון מעט שונה ומעיד שמשנת קידושין ומשנת עדיות לא השתמשו אחת בשנייה.
<b>האשה מתקדשת בדינר ובשווה דינר כדברי בית שמי</b> – כדברי משמעו כמו 'דברי' והאות כ' היא להדגשה. <b>ובית הלל אומרים בפרוטה ובשוה פרוטה</b> – את דברי בית שמאי ובית הלל ניתן להבין בשני אופנים. הראשון כמחלוקת ספציפית על קידושי אישה והשני כמחלוקת בהגדרת "כסף" המופיע כרכיב קנייני אף בהלכות אחרות בהמשך הפרק בקידושין. בפירושנו לקידושין הלכנו בשיטה הראשונה, לאור משנת עדויות. ומסיבות נוספות.<sup class="footnote-marker">56</sup><i class="footnote">ראו פירושנו לקידושין? פ"אמ"ב ד"ה "נקנה בכסף ובשטר".</i> היו שפירשו<sup class="footnote-marker">57</sup><i class="footnote">בן שלום, בית שמאי, עמ' 212-210.</i> שהמחלוקת בין שני הבתים נסובה על מעמד האישה ומשקפת הבדלים בין הבתים ביחס לנשים. בית שמאי מהדרים בכבוד האישה ומניחים שהיא "שווה" יותר כסף, ברם לכל הדעות ערכה של האישה הוא יותר מדינר וודאי יותר מפרוטה; ההבדל בין הבתים אינו מבטא, אפוא, מחלוקת על ערך האישה. הוא נעוץ, להערכתנו, במידת ההפשטה וההסמלה שבה נוקטים שני הבתים. בית שמאי דורשים מעמד שיהיה בו קניין של ממש יותר מאשר סתם קניין, הם מעניקים לאירוסין חריגות וייחוד, ובית הלל מסתפקים בקניין רגיל ומעניקים אחידות משפטית לכל הקניינים. עם זאת, יש להעיר שלעתים בסוגיות יכולים היו אמוראים להשתמש בהבחנה זו שבין ערך כסף רֵאלי לבין כסף כסמל. הם אינם מעלים הבחנה כזאת, והשאלה היא האם שתיקה זו מלמדת שלא הכירו בטענה, או מסיבות אחרות.<sup class="footnote-marker">58</sup><i class="footnote">כגון ירושלמי שבועות פ"ו ה"א, לו ע"ד, ועוד.</i>
שווה פרוטה נחשב כסכום מינימלי, מעין "כזית" במידות הנפח, והוא חוזר בעניינים רבים, כפי שהראינו בפירוש לקידושין. לכלל זה גם מעט חריגים, אחד מהם הוא דעת בית שמאי כאן.
<b>וכמה היא פרוטה אחד משמונה באיסר האיטלקי</b> – שאלה זו היא מעין "קומה שלישית" של המשנה. היא באה לבאר מהו המונח הנזכר בדברי בית הלל במשנה לעיל. יש להניח שבמונח "פרוטה" התכוונו חכמים למטבע הקטן ביותר. עצם השאלה מוכיחה על התקרבות מסוימת בעמדות שני הבתים. בית שמאי תבעו מטבע של ממש, ועתה גם בית הלל מסכימים שהמטבע צריך להיות ממשי, ובעל ערך כספי מוגדר, אם כי סכום הכסף נמוך יותר.
איסר איטלקי הוא האיסר הרומי. את האיסר יש לזהות עם האס (as) הרומי, הפרוטה היא שמינית האיסר, כלומר חצי קוודרנס. מטבע כזה היה בשוק, אך לא היה לו שם רומי משלו. לכאורה קשה מדוע באה המשנה להדגיש את ערך הפרוטה, הרי כל אדם ידע את ערך הכסף של זמנו. אלא שאין הדבר כן. לוח עריכים זה היה הלוח הפורמלי, אבל בפועל היו למטבעות הנחושת הפשוטות גם ערכים אחרים. ביטוי לכך יש בדיוני התלמודים. בערך הכסף הנזכר דנו בפירוש למסכת קידושין.
המחלוקת הבאה היא משנה מפורשת בגיטין פ"ח מ"ה.
<b>בית שמי אומרים פוטר הוא אדם את אשתו בגט ישן ובית הלל אוסרין ואי זה הוא גט ישן כל שניתיחד עימה מאחר שכתבו לה</b> – החלק השני של המשנה הוא מעין תוספתא המסבירה את החלק הראשון.<sup class="footnote-marker">59</sup><i class="footnote">הגדרות למושג היחסי "ישן" יש אף במשניות סוכה פ"א מ"א; אהלות פט"ז מ"ב.</i> גט ישן הוא גט שאחריו לא באה כריתות אלא המשך חיים משותפים, ולוּ בצורה ארעית. נראה ששני הבתים סבורים שאם נתן אדם גט על תנאי אסור לו לקיים יחסי אישות עם אשתו.
המחלוקת הבאה גם היא בענייני גט והיא משנה מפורשת בגיטין פ"ח מ"ט. היא מצויה בגיטין בהמשך ההלכה הקודמת אך בין שתי המשניות שם סדרת הלכות שאיננה במשנתנו. אבל בתוספתא עדיות מופיעה אחת ההלכות הללו. התוספתא תלויה אפוא בפירוש במשנת גיטין,<sup class="footnote-marker">60</sup><i class="footnote">ראו הדיון במבוא על היחס בין המשנה לתוספתא.</i> אבל המשנה כאן איננה מגלה עדויות לתלות במשנת גיטין.
<b>המגרש את אשתו ולנה עמו בפונדקי</b> – לינה מזדמנת, בלתי מתוכננת, וכנראה גם בחדרים גדולים שבהם ישנו אנשים רבים משני המינים ללא אפשרות קלה לייחוד. עם זאת מובן שהמפגש מסוגל היה לזמן הזדמנויות מפגש גם על רקע יחסי אישות למעוניינים בכך.<sup class="footnote-marker">61</sup><i class="footnote">לפונדק ראו פירושנו לגיטין פ"ח מ"ט.</i>
<b>בית שמי אומרים אינה צריכה הימנו גט שיני</b> – אינם חושדים שקיימו יחסי אישות, ואף אם כן לא היה זה למטרת נישואין, ובית הלל אומרים צריכה ממנו גט שיני – אנו חושדים במעשה מיני שנעשה לשם נישואין. דומה שבדרכם של בית הלל החמרה רבה. בדרך כלל סתם מפגש בין שני המינים כמובן אסור, אך לא שמענו על צורך בגט. נראה כי בית הלל משקיפים על קיום יחסים בסיטואציה זו כראיה לכך שבני הזוג אינם רואים את הקשר ביניהם כחוסל. מכיוון שכך, יש צורך לדעת בית הלל בגט אשר יהווה "ספר כריתות" שני לנישואין אלה. מעבר לכך, מכיוון שסביר שהשניים, אף אם חטאו, לא עשו זאת לשם קידושין, יש כאן החמרה שמטרתה להרחיק את הזוג מעבֵרה. <b>אימתי</b> – לא ברור האם יש במשפט הבא הסתייגות על ידי תנא החולק על ההלכה הראשית או פרשנות הנאמנת לכוונה המקורית של ההלכה הראשית. הדבר תלוי בהבנתו של המונח "אימתי" במשנה, האם הוא בא לפרש ולסייג או לחלוק. המפרשים מעדיפים בדרך כלל את ההסבר הראשון, ועסקנו בכך בפירושנו לפאה (פ"ה מ"ה; פ"ז מ"א).
מכל מקום, הבבלי מדגיש את שימושו של רבי יהודה במונחים אלו, ואכן המונח "אימתי" מופיע במשנה כ- 55 פעמים ושליש מהן קשור לרבי יהודה. הווה אומר, חכם זה הרבה להשתמש במונח, אם כי הוא לא ייחודי לו כמו במשנתנו. להלן נראה שבמקרה זה אמנם אין כאן מחלוקת, אך זו פרשנות מאוחרת לתנאים הקדומים, וספק אם היא משקפת את עמדת בית הלל המקורית.
<b>בזמן שניתגרשה מן הנשואין ומודין בניתגרשה מן האירוסים שאינה צריכה ממנו גט שני מפני שליבו גס בה</b> – ברוב עדי הנוסח, משני הענפים, הנוסח הוא "שאין לבו". בכתבי יד אחדים הנוסח המקורי הוא "שלבו גס בה", כאשר בחלקם הוגה ל"שאין לבו גס בה". נראה כי אין הבדל הלכתי בין הנוסחים, שכן הגורסים "שלבו" מסבים את פסוקית ההסבר על "נתגרשה מן האירוסים" ואילו הגורסים "שאין לבו גס" מסבים אותה על המקרה הראשון, "נתגרשה מן הנשואים".
בדרך כלל לאחר שנות נישואין רבות אין בני הזוג מקפידים על הלכות צניעות בינם לבין עצמם, וגם לאחר הגירושים קיים חשש שאין הם מקפידים על מרחק זה מזה (לעיל פ"ז מ"ד), לכן יש רגליים לדבר שקיימו יחסי אישות. אבל אין אדם מקיים יחסי אישות עם ארוסתו, וממילא גם כשהם גרושים מערכת יחסים קרובה ביניהם אינה דבר טבעי (בשבילם), ואין לחשוד בהם. המשנה מניחה שהנוהג הוא כמנהג הגליל, שהארוסים לא קיימו יחסי אישות. אבל מנהג יהודה היה שהארוס מבקר את ארוסתו מדי פעם ועשוי לקיים עמה יחסים בעודה בבית אביה. בית שמאי ובית הלל פעלו ביהודה, ומן הסתם דבריהם משקפים את מנהג יהודה. אם כן, סביר כי לדעת בית הלל יש לחשוש גם בארוסה, אבל העורך הגלילי כבר הֵסב את דבריהם והסבירם לאור מנהג הגליל.<sup class="footnote-marker">62</sup><i class="footnote">על כך ראו באריכות בפירושנו לכתובות פ"א מ"ה ובמבוא לקידושין.</i>
על משנתנו אומר רבי שמעון בן אלעזר: "לא נחלקו על המגרש את אשתו ולנה עמו בפונדקי שאינה צריכה הימנו גט שיני, על מה נחלקו? על שבעל. המדִר את אשתו מתשמיש המיטה שבית שמאי אומרים: שתי שבתות כלידת נקיבה ובית הילל אומרים: שבת אחת כלידת זכר וכימי נידתה; יותר על כן יוציא ויתן כתובה" (תוספתא עדיות פ"ב ה"ד, עמ' 457). במשנה שלנו זו מחלוקת לעצמה, ללא קשר למגרש את אשתו (להלן מ"י)<sup class="footnote-marker">63</sup><i class="footnote">ראו להלן משנה י. אם כן אין מחלוקת על כך שנחלקו בבעל המדיר את אשתו. אלא שרשב"א סבור שזו המחלוקת במקום המגרש את אשתו ולנה עמו בפונדקי. גם הדעה השלישית היא שאין מחלוקת על לנה עמו בפונדק, ויש רק מחלוקת על מקרה שבעל אותה לאחר הגט. המקרה של בעל לאחר הגט איננו מופיע במשנה שלנו ולא בתוספתא שלנו.</i>  אם כן, לפי התוספתא (רשב"א) דעת בית שמאי היא העמדה היחידה. אבל בתוספתא קידושין: "אמר רבי שמעון בן לעזר: לא נחלקו בית שמיי ובית הלל על המגרש את אשתו ולנה עמו בפונדקי שאין צריכה הימנו גט שני, על מה נחלקו, על שבעל" (פ"ו ה"ח). אם כן שלוש דעות בנושא, וההבחנה בין אירוסין לנישואין היא מעין דעה רביעית. בכל ההצעות יש נסיגה מעמדת בית הלל כפי שהיא במשנה. בבבלי מופיעה עמדתו של רבי שמעון בן אלעזר אבל בלשון "במה דברים אמורים", לא כנוסח אחר למחלוקת אלא כהגבלה שלה, והרי לפנינו שימוש במונח "במה דברים אמורים" בבבלי, כאשר מהמקבילות ברור שהכוונה למחלוקת. לאור התוספתא יש להניח אפוא שהבבלי משתמש במונח כמתאר מחלוקת.<sup class="footnote-marker">64</sup><i class="footnote">אנו רומזים בכך לשאלה האם המינוח "במה דברים אמורים" במשנה , בתוספתא, בירושלמי או בבבלי הוא פרשנות או מחלוקת (דעה מצמצמת). אפשר, כמובן, שמה שבתוספתא מוצג כמחלוקת מוצג בבבלי כפרשנות. לדיון עצמו ראו פירושנו לפאה פ"ז מ"א.</i>  הירושלמי (מט ע"ג) מקשר בין עמדת בית שמאי במשנה ד (שגט ישן כשר) ועמדת בית שמאי במשנתנו. משנתנו עוסקת בגט ישן, שהרי השניים התייחדו לאחר הגט. לדעת בית שמאי אין חוששים לגט, ולדעת בית הלל צריך גט נוסף כדי למנוע לזות שפתיים על הבן שנולד לאחר תאריך הגט. הירושלמי הושפע, מן הסתם, מכך שבמסכת עדיות שנויות שלוש המחלוקות ברצף (ראו פירושנו למשנה ד). לאמִתו של דבר ספק אם יש כאן זהות עמדות, שאם כן היו הבתים צריכים לחלוק בכל אישה שהתייחד עמה, היכן שלא יהיה. זאת ועוד, ראינו שלושה הסברים למחלוקת בית הלל ובית שמאי, והסבר זה מתאים רק לנוסח המשנה, ומקשה על הנוסחים האחרים. ואכן הירושלמי מפרש את משנתנו ודוחה את הפרשנויות האחרות, לאור משנת עדויות.
יש הבדלי נוסח קלים בין משנת גיטין המקבילה לבין משנתנו. ייתכן שהדבר מעיד על מקורות שונים או על שינויי העתקה.

Mishnah 8

זו משנה מפורשת ביבמות פ"ד מ"ד. שם היא שנויה אגב דיני צרת הבת, במקומה.
<b>בית שמי מתירין את הצרות</b> – הצרות זו לזו הן שתי נשים של אותו אדם. <b>לאחים ובית הלל אוסרין</b> – ראובן ושמעון הם אחים. ראובן נשא שתי נשים את ציפורה בתו של שמעון ואת רבקה. ראובן מת ונשותיו נפלו לייבום או לחליצה. שמעון אחיו איננו יכול לייבם את ציפורה משום שהיא בתו. השאלה היא האם בכך נפטרה רבקה מייבום והאם רשאי שמעון לשאת אותה. היא אמנם איננה קרובתו של שמעון, אבל היא 'צרתה' של ציפורה. משנה א בפ"א ביבמות, והמשניות שלאחריה, קבעו בפשטות שהצרה אסורה לאח. ממשנתנו מתברר שזו עמדתם של בית הלל בלבד. במשנת יבמות המשך של המחלוקת בנושא חליצה "חלצו בית שמאי פוסלין מן הכהונה ובית הלל מתירין". ואכן גם בדפוסים לעדיות מופיעה אותה מחלוקת אבל היא איננה בעדי הנוסח הטובים, והמעתיקים העבירו אותה ממשנת יבמות המפורסמת לכאן. לא נעסוק אפוא במחלוקת זו, ולא בתיאור מערכת היחסים בין הבתים ונפנה את הרוצים לברר את נוסח הדפוס לפירושנו ביבמות פ"א מ"ד.
ציטטנו את המשנה כדרכנו לפי כתב יד קופמן. בדפוס <b>מנ</b>, <b>דו</b>, <b>מרא</b>, <b>מדק</b> נוסף "בית שמאי מתירין את הצרות לאחים ובית הלל אוסרין חלצו בית שמאי פוסלין מן הכהונה ובית הלל מכשירין נתיבמו בית שמאי מכשירין ובית הלל פוסלין" כל זה הוא תוספת בהשפעת הנוסח במשנת יבמות. דווקא היעדרם של משפטים אלו מצביע על כך שאין תלות ספרותית בין משנת יבמות לבין משנת עדיות. לשתיהן מקור קדום אחד שכלל רק את המחלוקת הראשונה.

Mishnah 9

משנה ט היא משנה מפורשת ביבמות פ"ג מ"ה. שם היא שנויה במסגרת סדרה ארוכה של הלכות דומות בדבר אחים שנישאו לאחיות.
<b>שלושה אחים שנים מהן נשואין לשתי אחיות ואחד מפנה</b><sup class="footnote-marker">65</sup><i class="footnote">בתוספתא פ"ה ה"ד: "פנוי", ובמשנתנו בכל כתבי היד "מופנה" בשינויי כתיב.</i> – שני אחים נשואים לאחיות, ואחד רווק (פנוי). מבחינה הלכתית הוא הדין אם האח השלישי נשוי לאישה אחרת, אלא שהמשנה רוצה להדגיש שהוא פנוי לייבום, ומניחה כמובן מאליו שאדם נשוי אינו מייבם שכן לא ייקח יותר מאישה אחת. כידוע, לפי ההלכה רשאי אדם לשאת יותר מאישה אחת, אבל חכמים הסתייגו מנישואים פוליגמיים, ומשנתנו מצטרפת לעדויות המבטאות הסתייגות זו.<sup class="footnote-marker">66</sup><i class="footnote">ראו המבוא למסכת קידושין.</i>  עם זאת, דומה שאין צורך לפרש כך את משנתנו. ה"מופנה" במשנתנו בא רק בניגוד למשנה הבאה, שם המייבם הוא נשוי, ונישואים אלו מובאים שם כדי ללמד על הלכה אחרת. <b>מת אחד מבעלי אחיות</b> – והאח הפנוי התכוון לשאת את יבמתו, <b>עשה בה מפנה מאמר</b> – עשה בה מאמר, כלומר הודיע לה (הצהיר) שבכוונתו לשאתה ועשה קניין, כפי שהוסבר ביבמות (פ"ב מ"א).
<b>ואחר כך מת אחיו השני</b> – השאלה היא האם ה"מאמר" הוא מעשה נישואין, ואז ברור שהנישואין תקפים; בזמן שנשא את יבמתו הייתה כשרה לייבום, ואין מותו המאוחר של האח יכול לשנות זאת. אבל אם ה"מאמר" איננו מעשה נישואין, הרי זה מקרה של שתי אחיות שנפלו לייבום ואלו "חולצות ולא מתיבמות" (יבמות פ"ג מ"א).<sup class="footnote-marker">67</sup><i class="footnote">זו הייתה דעת הכול, בית שמאי ובית הלל נחלקו שם רק בשאלה האם עליו להוציא אם כנס.</i>  <b>בית שמי אומרים אשתו עמו והלז תצא משום אחות אשה</b> – כפי שהסברנו לעיליבמות (פ"ב מ"א) בית שמאי סבורים ש"מאמר" הוא קניין לכל דבר והאלמנה אשתו לכל דבר, <b>ובית הלל אומרים מוציא את אשתו בגט ובחליצה</b> – "מאמר" אינו קניין, לכן חל עליו הדין שבמשנה הקודמת. עם זאת, עשיית ה"מאמר" היא ספק ומחייבת בגט, ולכן את אלמנת האח הראשון מוציא בגט, והיא גם חולצת לו מספק, ואת השנייה רק בחליצה. קל להסביר את המחלוקת כאן על בסיס המחלוקת הקיימת האם ה"מאמר" מהווה קניין או לא, ואכן התומכים בדרך זו הם מקורבי בית שמאי (רבי אליעזר). עם זאת, יש להדגיש שאפשר גם לפרש את דעת בית שמאי ש"מאמר" אינו כקניין מלא, אבל המקרה שלפנינו הוא בבחינת "קדם וכנס", ולשיטתם אם קדם וכנס יקיים (פ"ג מ"א). בדרך זו מהלך הבבלי, ומציע הסבר אחר לבית שמאי (יבמות כט ע"ב), זאת אף שהבבלי הוא זה הקובע, בסוגיה אחרת, שבית שמאי סבורים ש"מאמר" הוא קניין מלא (יבמות, יח ע"א). דומה שהבבלי מנסה לבדוק את שלל אפשרויות הפירוש, ואינו שולל את הפירוש הפשוט לדברי בית שמאי. זו דרכו של הבבלי, ולא כל הצעת פירוש בו קובעת שהפירושים האפשריים האחרים נפסלו, אלא שגם פירוש כזה אפשרי.
<b>ואת אשת אחיו בחליצה</b> – כמו במקרים הקודמים "חולצות ולא מתיבמות", <b>זו היא שאמרו אי לו על אשת</b>ו – אוי לו, <b>ואילו על אשת אחיו</b> – ואוי לו, את שתיהן אינו יכול לקיים. משפט זה נכון גם אם לא עשה בה מאמר, אבל אז אין אחת מהן שניתן להגדירה כ"אשתו". "אוי לו" הוא ביטוי כללי החוזר גם להלן (פי"ג מ"ז), אך אינו שגור בניסוח המשנה. "אוי" משמר במסגרת המשפטית עמדה רגשית שאיננה חלק שגור בסגנון ההלכתי של התנאים. פרט למשנתנו מצינו אותו בהסתייגות של רבן יוחנן בן זכאי בטהרות: "אוי לי אם אומר אוי לי אם לא אומר" (משנה, כלים פי"ז מט"ז; תוספתא כלים בבא מציעא פ"ז ה"ט, עמ' 586), כהערה חריגה בדיני נגעים: "אוי לרשע אוי לשכנו" (נגעים פי"ב מ"ו) ובדומה לו "אוי לרשע רע" (תוספתא, פאה פ"א ה"ג), ובפרק קניין תורה משמו של רבי יהושע בן לוי: "אוי להם לבריות מעלבונה של תורה" (אבות פ"ו מ"ב); הערה נרגשת משמו של רבי מאיר: "אוי לו לאדם שרואה את הוריו באומנות פגומה" (תוספתא, קידושין פ"ה הי"ד) ובשיר כנגד הכוהנים המיוחס לאנשי ירושלים, אבא שאול בן בטנית ואבא יוחנן: "אוי לי מבית ביתוס אוי לי מאלתן" וכו' (תוספתא מנחות פי"ג הכ"א, עמ' 533). הביטוי הפתגמי מופיע תדיר במדרשי אגדה ומשלים ושייך לשיח שונה, ספרותי ורגשי יותר. סוגת השיח ההלכתי נמנעת מלהשתמש בו, אך פעמים חודרת לתוכה או נותרת בה לחלוחית מסוגות שיח תורה וחברה אחרות.
בתוספתא חוזרת סדרת המקרים שבמשניות ה-ז, אלא שבתוספתא נוספו עוד מקרים. כל מקרה מתפרק לסדרת מקרים נוספים: לא עשה מאמר, עשה בה מאמר, ואחר מת האח הנוסף או שמתה היבמה, וכנס ומתה היבמה וכיוצא באלו אפשרויות (פ"ה ה"ד-ה"ו). זו "השלמה לוגית", כלומר ניסיון להביא את כל המקרים האפשריים.<sup class="footnote-marker">68</sup><i class="footnote">לעתים מצינו בתוספתא הליכה בדרך ספרותית-משפטית זו. בתוספתא אהלות סדרה של מקרים כאלה וכן במשנה אהלות פ"ט, וראו דיוננו במבוא לאהלות.</i>
במשמעותו של המאמר הרחבנו בפירושנו למקבילה ביבמות.

Mishnah 10

המחלוקת הראשונה היא משנה מפורשת ושלמה בכתובות פ"ה מ"ו.
<b>המדיר את אשתו מתשמיש המיטה</b> – המשנה מניחה שהגבר חייב בתשמיש המיטה. חיי האישות הם הזכות של שני הצדדים (הבעל והאישה), או בניסוח אחר הם חובתם של שני הצדדים, אלא שהאישה חייבת בהם כאשר הגבר חפץ בכך, ואילו חובתו של הבעל תחומה ומוגדרת. אם הבעל אינו ממלא את תפקידו זה הדבר מצדיק גירושין והאישה זכאית לכתובתה. ההגדרות שיידונו להלן משקפות את תפיסתם של חכמים, אך אינן משקפות בהכרח את הנוהג המקובל. יש להניח שזוגות שחיו חיי יחד לא נזקקו להלכות אלו, אבל במקרים חריגים ייתכן שהחכם התערב בנושא. ברם, מֵרב חשיבותה של המשנה הוא בעיצוב ושיקוף הגישה הכללית הרואה באישה שותפה הזכאית בזכויות ולא רק כלי שרת בידי בעלה.
<b>בית שמי אומרים שתי שבתות ובית הלל אומרים שבת אחת</b> – שבת כאן, ובמקורות רבים אחרים, משמעה שבוע. בלשון חז"ל המילה "שבוע" אין משמעה שבעה ימים אלא שבע שנים, ואילו "שבת" מציינת יחידה של שבעה ימים. שני הבתים (בית שמאי ובית הלל) חולקים אותו עיקרון שהנדר צריך להיות "נסבל", והמחלוקת היא מהו גבול הסיבולת ומתי הנדר הופך להיות "בלתי אנושי".
לשון המשנה אינה ברורה: נשנה כאן המקרה ("המדיר את אשתו מתשמיש המטה"), אך לא ברור כיצד דברי בית שמאי ובית הלל משתלבים כאן. מהו הדין הנשנה במשנה זו?
פירוש אחד הוא כי בית שמאי ובית הלל קובעים את הדין במקרה שנשנה. לפי זאת, אם הדיר אדם את אשתו ללא הגדרת זמן, בית שמאי מגדירים את חלות הנדר כשבועיים ובית הלל מגדירים זאת כשבוע בלבד.
פירוש שני הוא כי דברי בית שמאי ובית הלל ממשיכים את לשון המקרה, ושיעור הדברים הוא: "המדיר את אשתו מתשמיש המטה לתקופה של שבועיים/שבוע". אם כן, חסר הדין במשנה. התוספתא משלימה דין זה וקובעת: "יתר על כן, יוציא ויתן כתובה" (פ"ה ה"ו). כלומר, מדובר בהפרה יסודית של ההסכם ביניהם ושל חוקי הנישואין, ועל כן האישה זכאית לגירושין ולקבלת כסף כתובתה במלואו. בכך חמור דינו של המדיר מדינו של "המורד" הנדון במשנה הבאה. המורד – בדעתו תלוי הדבר, ואחרי זמן, ותחת הלחץ הכספי, יחזור בו וכך ישוקמו הנישואים. אבל המדיר אינו יכול לחזור בו, ואין לדרוש מהאישה לחיות ללא יחסי אישות.
בתלמוד הבבלי יש מחלוקת אמוראים באשר לפירוש המשנה: "אמר רב: מחלוקת – במפרש, אבל בסתם – דברי הכל יוציא לאלתר ויתן כתובה; ושמואל אמר: אפילו בסתם נמי ימתין שמא ימצא פתח לנדרו" (סא ע"ב). רב סבור כפירוש השני שהצענו כאן וטוען שבמקרה של נדר סתם – הנדר חל ככל נדר אחר לאורך ימים, ומכיוון שכך – על הבעל להוציא את אשתו בגט ובכתובה לאלתר. שמואל, בניסוח שלפנינו, מפרש כי המשנה עוסקת בשני המקרים – המקרה של מדיר ללא הגדרת זמן (הפירוש הראשון לעיל) והמקרה של המדיר לתקופה מוגדרת (כפירוש השני לעיל). נמצא שאין בין האמוראים מי שמפרש כפירוש הראשון בפני עצמו.
לפירוש השני תמיכה איתנה מהניסוח שבמשנתנו שכן אצלנו המחלוקת מצויה במסגרת הרשימה של "קולי בית שמאי וחומרי בית הלל". רק אם נפרש כפירוש השני יימצא דינם של בית שמאי קל יותר (על הבעל); אילו פירשנו כפירוש הראשון היה דינם של בית שמאי חמור משל בית הלל, שכן בני הזוג היו אסורים זה על זה למשך זמן ארוך יותר. מסתבר לפרש, אם כן, לאור המקבילות והדיון האמוראי, כי משנתנו קובעת את משך הזמן המקסימלי של הדרת תשמיש.
בתוספתא ובתלמודים מובא נימוק מדרשי למחצה לעמדות שני הצדדים, כימי הטומאה במקרה של לידת נקבה (שבועיים) או כימי הטומאה בלידת זכר או כימי הנידה (שבוע).<sup class="footnote-marker">69</sup><i class="footnote">תוספתא כתובות, פ"ה ה"ו; תוספתא עדיות פ"ב ה"ד; ירושלמי ל ע"א; בבלי סא ע"ב.</i>  הנימוק הוא מדרשי, ואין קשר הגיוני בין טומאת זכר או נקבה לבין מספר הימים שבהם האישה מחויבת להמתין עד שבעלה יוכל להתקרב אליה, אם כי הקשר הספרותי ברור. המדרש לא בא לנמק את ההלכה אלא רק להציע שמסגרת זמן דומה מופיעה בתורה. הדמיון הוא בין שני המקרים בתורה לבין העיצוב הספרותי של המחלוקת (שתי הדעות המנוגדות במשנה); יש בה, אפוא, רק דמיון ספרותי חיצוני, ללא הנמקה לאף אחת מהדעות.
משנתנו – בכתובות ובעדיות עוסקת במדיר אשתו מתשמיש המיטה. בפרק ז' בכתובות עוד סדרה של נדרים שמטיל אדם עם אשתו. אך אלו אינם במסכת עדיות.
במקבילה: "אמר רבי שמעון בן אלעזר, לא נחלקו על המגרש את אשתו ולנה עמו בפונדקי שאינה צריכה הימנו גט שיני. על מה נחלקו על שבעל הַמַדִר את אשתו מתשמיש המיטה, שבית שמאי אומרים שתי שבתות כלידת נקיבה ובית הילל אומרים שבת אחת כלידת זכר וכימי נידתה, יותר על כן יוציא ויתן כתובה" (תוספתא עדיות פ"ב ה"ד, עמ' 457). משנתנו איננה כרבי שמעון בן אלעזר, וגם לא משנת גיטין (פ"ט מ"ט) השונה את מחלוקת הפונדק. נראה שמחלוקות בית שמאי ובית הלל התגלגלו במסורות, ולעתים כבר לא היה ברור במה הם חולקים.
בשתי המשניות שבהם מופיעה המחלוקת (כתובות ועדיות), המחלוקת משובצת בתוך סדרה הגיונית ומסודרת. במשנתנו היא נמנית עם קולי בית שמאי. ניתן להבין שדעת בית שמאי 'קלה' משום שהיא הופכת את הנדר לממושך יותר. אבל אין כאן באמת קולא וחומרה. איננו יודעים האם הבעל באמת רוצה בנדר ארוך או קצר, ובוודאי שאיננו יודעים האם האישה רוצה בכך. מה שקל לו יכול להיות קל גם לה, או קשה לה. ושוב הכותרת למשנתנו גם במשנה וגם בתוספתא בלתי מדויקת.
המחלוקת הבאה היא משנה כריתות פ"א מ"ו ושנויה בתוספתא כריתות פ"א ה"ט. אלא שבכריתות נוסף ויכוח בין שני הצדדים.
<b>המפלת אור לשמנים ואחד</b> – המשנה מנוסחת לפי התפיסה שנקבה נגמרת ליום שמונים, ואם יש בוולד סימני נקבות מביאה עליו קרבן כנקבה (במשנה הקודמת בכריתות הוסברה תפיסה זו). <b>בית שמי פוטרין מן הקורבן בית הלל מחיבין</b> – המחלוקת היא אם הפילה בלילה שבין יום שמונים לבין יום שמונים ואחד, והוא הדין אם הפילה זכר בערב בין יום ארבעים לבין יום ארבעים ואחד<b>.</b> במשנת כריתות ובתוספתא שלה המשך הנימוקים של שני הצדדים:
1. אמרו בית הלל לבית שמאי. מאי שנא אור לשמנים ואחד? מיום שמנים ואחד? אם שוה לו לטומאה, לא ישוה לו לקרבן? 2. אמרו להם בית שמאי, לא אם אמרתם במפלת יום שמנים ואחד, שכן יצאה בשעה שהיא ראויה להביא בה קרבן. תאמרו במפלת אור לשמנים ואחד, שלא יצאה בשעה שהיא ראויה להביא בה קרבן? 3. אמרו להן בית הלל והרי המפלת יום שמנים ואחד שחל להיות בשבת תוכיח, שלא יצאה בשעה שהיא ראויה להביא בה קרבן, וחייבת בקרבן. אמרו להם בית שמאי לא! אם אמרתם במפלת יום שמנים ואחד שחל להיות בשבת, שאף על פי שאינו ראוי לקרבן יחיד, ראוי לקרבן צבור. תאמרו במפלת אור לשמנים ואחד שאין הלילה ראוי לא לקרבן יחיד ולא לקרבן צבור הדמים אינן מוכיחין,<sup class="footnote-marker">70</sup><i class="footnote">שאלת הטומאה שונה משאלת הקרבן. בית שמאי תוקפים את הנחת היסוד של בית הלל שטומאה שווה לקרבן.</i>  שהמפלת בתוך מלאת דמיה טמאין ופטורה מן הקרבן.<sup class="footnote-marker">71</sup><i class="footnote">אינה מביאה קרבן נקבה, שכן טרם מלאו ימי הנקבה וכנראה הוולד נקבה. הוא שאמרנו במשנת נידה: "המפלת ואין ידוע מה הוא תשב לזכר ולנקבה" (פ"ג מ"ו).</i>
הדיון חוזר בתוספתא כריתות (פ"א ה"ט, עמ' 561) בשינויים קלים, ואיננו במשנת עדיות. זו לדעתנו הוכחה שהשקלא והטריא לא היו מגוף המסורת, הם אינם דברי החולקים אלא הסברים מאוחרים של תנאים מאוחרים, וספק אם הם מבטאים את הכוונה של החולקים המקוריים. אנו אומרים זאת בניגוד לדעת חוקרים אחרים.<sup class="footnote-marker">72</sup><i class="footnote">וייס, האוטנטיות, שפירא ופיש, דיונים.</i>
מכל מקום ברור שמשנת עדיות לא השתמשה במשנת כריתות, לפחות לא בעיצובה הנוכחי, אחרת הייתה מביאה את כל המחלוקת ואת הנימוקים. מבחינתה של משנתנו אפשר שמשנת כריתות השתמשה בה.
כפי שציטטנו בתחילת המשנה, התוספתא מציגה מחלוקת בנושא: "המפלת בתוך מלאת פטורה מכולם. מודים בית שמאי ובית הלל ברואה אור שמונים ואחד שדמים טמאים. והמפלת שמונים ואחד תהא חייבת בקרבן" (פ"א ה"ט, עמ' 561; ספרא, תזריע פרק ג ה"א-ה"ב, עמ' נט ע"א). אמנם הברייתא מציעה הסכמה ("ומודים"), אך הוויכוח של משנתנו חוזר בַהמשך ובסופו טיעון נוסף: "אמרו להן בית הלל הרי אמרתם הלילה מצטרף עם היום הבא אחריו כשם שחייבת ליום שמונים ואחד". להערכתנו זה מקור הוויכוח. בית הלל סבורים שהיממה מתחילה בערב שלפניה וליל שמונים ואחד הוא כבר לאחר יום שמונים, שהוא גמר ולד, ואילו בית שמאי סבורים שהיממה מתחילה בבוקר וליל שמונים ואחד הוא החלק האחרון של יום השמונים, ולכן מינו של הוולד טרם הוגדר.<sup class="footnote-marker">73</sup><i class="footnote">ייתכן שכך הסביר הבבלי, בסיפור חי, על מורשת בית המדרש בנושאים אלו. נדון בסיפור במבוא למסכת זבים.</i> הלוח ההלכתי של עם ישראל לדורותיו הוא כבית הלל, אבל בתיאור שבעת ימי הבריאה היום מתחיל בבוקר. בבבלי (ז ע"א) מובא ניסיון לדרשה נוספת אליבא דבית שמאי.
נסיים בסיפור המלמד על הרגישות לשאלה האם הנפל היה זכר או נקבה: "רבי יהודה אומר בור שמטילין נפלים לתוכו טהור. אמר רבי יהודה מעשה בשפחתו של מציק אחד ברמון, שהטיל נפל לבור ובא כהן אחד והציץ לידע מה הפילה ובא מעשה לפני חכמים וטהרוהו מיד מפני שחולדה וברדלה גוררין אותו מיד" (תוספתא אהלות פט"ז הי"ג, עמ' 615-614). האישה הפילה את הוולד ולא קברה אותו כהלכה אלא זרקתו לבור, ואכן על אי קבורת נפלים אנו שומעים גם ממקורות אחרים. הפלה הייתה מאורע טרגי ואפוף מסתורין וחשאיות (וביזיון חברתי), והאישה "פתרה" את הבעיה בעזרת חברותיה ללא סיוע מהממסד הגברי. הכוהן מציץ לבור מתוקף תפקידו כמומחה, או כמפקח על בעיות של טהרה.<sup class="footnote-marker">74</sup><i class="footnote">ראו הנספח למסכת נדרים.</i> הבעיה היא האם הכוהן טמא, משום שהאהיל על הטומאה. חכמים מלגלגים במידת מה על הקפדת יתר זו, שכן הגופה נגררת ואי אפשר לברר את טיב הוולד, ואין גם חשש שהכוהן נטמא. לגופו של דבר ההלכה של רבי יהודה אינה כה ברורה, ולא נעסוק בכך.
במקרה זה הכללים של משנתנו אינם משמשים, ואין תחליף לבירור בעין ולבדיקה של "צורת אדם".
כאמור במשנת כריתות תוספת דיון והגענו למסקנה שהיא תוספת לגוף המשנה. אין בידינו לקבוע האם משנת עדיות השתמשה במשנת כריתות או ההיפך. או שמא שתיהן השתמשו במקור קדום.
למחלוקת הבאה אין מקבילה.
<b>סדין בציצית בית שמי פוטרין ובית הלל מחייבין <sup class="footnote-marker">75</sup><i class="footnote">המחלוקת חוזרת ב'מסכת ציצית'. יצירה זו איננה משנה , והיא לקט מאוחר שטיבו עדיין מחייב בירור.</i></b> – הסדין הוא לעתים בגד ולעתים משמש כמצע בלבד. כאשר הוא מצע הוא כמובן נחשב כלי, לעניין טומאה וטהרה, אבל איננו בגד. כאשר הוא תלוי איננו אפילו כלי. ביטוי לכך יש במשנת כלים (פ"כ מ"ו). "סדין שהוא טמא מדרס, ועשאו וילון טהור מן המדרס, אבל טמא טמא מת. מאימתי היא טהרתו? בית שמאי אומרים משיתבר בית הלל אומרים משיקשר רבי עקיבא אומר משיקבע". זו מחלוקת האם הוא מצע וטמא מדרס, או כלי שאינו משמש לישיבה וטמא רק טומאת מת. מסקנתנו שסדין לשכיבה איננו בגד היא המשך של אותה דרך חשיבה תנאית.
הבבלי מכיר את המחלוקת ומספר על מנהגו של רבי יהודה בן אלעאי.
כך היה מנהגו של רבי יהודה בר אלעאי, ערב שבת מביאים לו עריבה מלאה חמין, ורוחץ פניו ידיו ורגליו, ומתעטף ויושב בסדינין המצוייצין, ודומה למלאך ה' צבאות. והיו תלמידיו מחבין ממנו כנפי כסותן. אמר להן: בני, לא כך שניתי לכם, סדין בציצית בית שמאי פוטרין, ובית הלל מחייבין? והלכה כדברי בית הלל! ואינהו סברי – גזירה משום כסות לילה (שבת כה ע"ב).
אם כן לדעת רבי יהודה הלכה כבית הלל המחמירים, אבל התלמידים מניחים שהלכה כבית שמאי אולי משום שרבי יהודה היה תלמידו של רבי אליעזר בן הורקנוס שהמשיך בדברים רבים את עמדת בית שמאי. ואמנם רבי יהודה גם למד בבית מדרשו של רבי עקיבא, ובמקרה זה נהג כמותם. הבבלי שם מציע הסברים לדעת בית שמאי בסגנון הרגיל בתלמוד של "גזירה שמא".<sup class="footnote-marker">76</sup><i class="footnote">גולדברג, צמצום המחלוקת.</i>
הבבלי מסיים את ציטוט משנתנו במסקנה שהלכה כבית הלל. סיכום זה הוא סיכומו של הבבלי. אפשר שהוא הופיע כבר במקורו בברייתא. אך גם אם כך זו ברייתא המנוסחת על ידי הבבלי ולפי עמדתו.
במקביל לעניין כלאים לא נחשב הסדין לכלאים. כדברי המדרש: "אסרתי לכם לבישת כלאים והתרתי לכם סדין בציצית.<sup class="footnote-marker">77</sup><i class="footnote">ויקרא רבה פרשה כב י, עמ' תקכב ומקבילות. מדרש שיר השירים רבה מזכיר ומכיר מדרש זה (שיר השירים רבה א ד), ראו עוד בבלי מנחות מא ע"א הקובע אותה קביעה. אבל בפסיקתא רבתי יד, סדין בציצית 'מותר' כנראה כדעת בית שמאי (תוך גילוי תלות של בעל פסיקתא רבתי במדרש שבויקרא רבה).</i> כפשוטו, מדובר בסדין העוטף אדם, אם כן סדין איננו אסור בכלאים, למרות שהוא לכאורה בגד וחייב בציצית כדעת בית הלל. דומה אפוא שמי שסבר שסדין איננו חייב בכלאים, סובר כבית שמאי. ואם כן הלכה זו מצטרפת לדוגמאות הרבות שבהם חלק מהמקורות התנאיים והאמוראיים, מהלכים בשיטת בית שמאי.
לדעתנו שורש המחלוקות היא האם סדין נחשב כבגד מלא, הוא אמנם מרובע, אך איננו ממש בגד שכן אין לו צורה של כלי, אלא הוא יריעה המונחת על הגוף ללא קיפולים. יש לומר שהבבלי (מנחות מ ע"ב) מפרש לכאורה את המחלוקת מעט אחרת. לדעתו הסדין חייב להיות פשתן ותכלת הציצית כידוע מצמר, והשאלה היא האם צורך חובת הציצית חשובה יותר מאיסור כלאים. כך פירש כבר בעל מדרש תנאים דברים כ"ב יא, עמ' 138: "'לא תלבש שעטנז' 'גדלים תעשה לך'. מיכן אמרו סדין בציצית בית שמאי פוטרין ובית הלל מחייבין. אמרו בית הלל לבית שמאי תדחה מצוה בלא תעשה למצות עשה? אמרו להם בית שמאי מצינו בכל המצות שבתורה שקדמה מצות עשה למצות בלא תעשה. אבל כאן תקדום מצות לא תעשה למצות עשה".
כידוע מדרש תנאים הוא ספק מדרש תנאי ספק חומר אמוראי, בתר אמוראי או אפילו ציטוט מראשונים שלפני המאה הארבע עשר.
כרגיל בהרבה מקרים דומים פירוש זה איננו בבבלי עצמו, אלא הוא פירוש משפט או משפטים במסכת מנחות מ ע"א: "תנו רבנן סדין בציצית בית שמאי פוטרין, ובית הלל מחייבין והלכה כדברי ב"ה. אמר רבי אליעזר ב"ר צדוק והלא כל המטיל תכלת בירושלים אינו אלא מן המתמיהין" רבנו גרשום, רש"י ואחריו פרשנים רבים הניחו בפשטות שדברי רבי צדוק הם שאלה על דברי הברייתא, ופירשו כאמור שלפי בית שמאי אין להטיל בסדין ציצית משום כלאים. הם התקשו בכך שבית שמאי 'פוטרין' והיה צריך לכתוב 'אוסרין', אך 'החליקו' שאלה זו כמשנית. לדעתנו. אלו שני משפטים נפרדים. האחד הברייתא ובה נוסף "הלכה כבית הלל" ואחר כך דברי רבי אלעזר ברבי צדוק, שבהם נדון להלן והם משפט לעצמו.
ואכן במסכת ציצית פ"א ה"ב שנויה הלכה זו יחד עם הלכה אחרת על בגד מסוים שפטור מציצית, וברור שעורך המסכת סבר שפטור ציצית תלוי בטיב הבגד.
במדרש אגדה של בובר מוצגת ההלכה אחרת, לא בעיה בטיב הבגד אלא בכך שהוא כסות לילה: "גדילים תעשה לך. סמך הכתוב לכלאים, שהכלאים על הציצית מותר לעשות הסדין של פשתן ציצית של צמר, אבל חכמים פטרו הסדין להטיל בהם הציצית משום כסות לילה" (מדרש אגדה בובר, דברים פרק כב יב). בדרך קרובה מהלך בעל פסיקתא זוטרתי: "סדין הוא טלית של פשתן. ונחלקו בו בית שמאי ובית הלל משום כלי קופסא (מנחות מא ע"א). . . . אבל גזרו חכמים שלא יטיל את הציצית גזירה משום כסות לילה שכל מקום שאתה מוצא עשה ולא תעשה אתי עשה ודחי את לא תעשה" (במדבר שלח לך קיג ע"ב). להלן נדון בשאלה ה'ריאלית' האם סדין עשוי בדרך כלל מפשתן.
מכל מקום לו רצו תנאים לאסור ציצית בבגד פשתן (בגלל בעית כלאים עם התכלת) לא היו בוחרים בדוגמא של סדין אלא של בגד רגיל, מה עוד שבגד פשתן רגיל ודאי חייב בציצית (למרות הכלאים – לפחות לפי הבבלי (יבמות ד ע"א).
אם כן המחלוקת נובעת בגלל שסדין הוא בגד שאיננו מובהק, או בגלל שהוא כסות לילה שכן משמש לשינה.<sup class="footnote-marker">78</sup><i class="footnote">באוונגליון ליוחנן יג 5 מסופר סיפור תמוה, בעל משמעות סמלית, ובו ישו פושט את בגדו (ההימטיון) ולובש אלונטית, לנטיון ביוונית (λέντιον), כלומר מגבת, רוחץ את רגלי תלמידיו ומנגבם במגבת. המגבת איננה בגד אלא כלי שלוקחים לבית המרחץ לניגוב. התרגום הסורי מתרגם שם במקום לנטיון "סדינא", כלומר שסדין איננו בגד אלא יריעת בד לניגוב, אם כך הרי שמובן מדוע הפטור מציצית.</i> כך או כך, הוא איננו בגד רגיל. בגד כזה פטור מציצית. ניתן לשלב את שני הפירושים. מכיוון שאיננו בגד רגיל לכן מצוות ציצית שבו איננה פוטרת אותו מכלאים. ומכיוון שיש בציצית תכלת, ותכלת היא מצמר (ורק חוטי צמר נצבעים), לכן הטלת ציצית בסדין אסורה.
כפי שכבר נאמר, אם הבעיה היא התכלת (והכלאים שנוצרים), היו בית שמאי צריכים לומר שאסור להטיל ציצית בסדין ולא להסתפק בכך שהסדין פטור מציצית. מעבר לכך אם הבעיה היא כלאים, וסדין אסור בציצית הרי יש להסיק שסדין עשוי תמיד מפשתן. ואכן מצינו סדין מפשתן ("סדין של בוץ" - יומא פ"ג מ"ד<sup class="footnote-marker">79</sup><i class="footnote">ראו עוד בבלי ברכות י ע"ב; שבועות ו ע"ב.</i>), אבל מהמינוח של משנת יומא משמע שהסדין במקדש היה מיוחד ועשוי מפשתן כדי שיהיה פחות שקוף, או מסיבה אחרת (בבלי, יומא לה ע"ב). ברם מהירושלמי עולה שאכן סתם סדין הוא של פשתן. רבי זעירא נשאל "מהו מיתן פריטין גו סדיניה ומיקטרינון בחוט דעמר" (מהו לתת חפצים בתוך סדין ולקשרם בחוט של צמר – ירושלמי, כלאים פ"ט ה"ד, לב ע"ד). אם כן סתם סדין הוא אכן מפשתן.
נסיים בדברי מדרש האגדה לבובר (לדברים כב יב) "'גדילים תעשה לך' סמך הכתוב לכלאים. שהכלאים על הציצית. מותר לעשות הסדין של פשתן ציצית של צמר, אבל חכמים פטרו הסדין להטיל בהם הציצית משום כסות לילה" כאמור זו פרשנות אחת מיני כמה אפשרויות.
<b>הערות למצוות הציצית בחיי היום יום</b>
בבבלי ". . . א"ר אליעזר ב"ר צדוק: והלא כל המטיל תכלת בירושלים אינו אלא מן המתמיהין? אמר רבי: אם כן, למה אסרוה? לפי שאין בקיאין. אמר ליה רבא בר רב חנא לרבא: ולרמו בי עשרה ונפקו לשוקא ומפרסמא למילתא!<sup class="footnote-marker">80</sup><i class="footnote">אם כן יאמרו אותה [בנוכחות] עשרה ויצאו לשוק ויפורסם הדבר.</i> כל שכן דמתמהו עילון". המימרה שהמטיל תכלת בירושלים הוא מהמתמיהין, מתמיהה בעצמה. המנהג המתואר (מטילין תכלת) הוא דין תורה כפשוטו ה'מתמיהין' בדרך כלל הם הנוהגים בדרכים מוזרות. לעיתים ניתן להבין שה'מתמיה' מנהיג על עצמו מנהגי צדקנות מיותרים ומוזרים כלומר שייך לאלו הנוהגים במעשי צדקות חיצונית מופרזת.<sup class="footnote-marker">81</sup><i class="footnote">ירושלמי פסחים פ"ד ה"א, ל ע"ד; פסחים פ"ד ה"ה, לא ע"א.</i>
הגאון מפרש את הגמרא:
מן הפירוק והקושיא נראה, כי הציצית של פשתן כשירה בטלית פשתן. אני אומר כי זו הבריתא ומה שעלה מן הדברים אינם אמורים אלא בציצית דאוריתא, שהיא צריכה שתהא מתכלת, לא מלבן לבדו. וראיתי לבאר כל הסוגיא שעל זו הבריתא, כדי שיראה בירור דברינו. כי בציצית שיש בה תכלת הם דבריהם, כי כיון שאמר תנא קמא שהלכה כבית הלל בסדין בציצית, והציצית היא כלאים בסדין, שהסדין מפשתן והציצית מתכלת שהוא צמר, ואמר כי בית הלל חייבו שתהא מצות עשה דציצית דוחה לא תעשה דכלאים. אמר ר' אלעזר בר' צדוק אם כן כמו שאמר תנא קמא כי הלכה כבית הלל. למה היו אנשי ירושלים מפחיתין לובשי הסדינין המצויצין? ואמר עוד כמשיב על מי שפסק הלכה כבית הלל [למה] לא מיחו חכמים על לובשי סדינין בלא ציצית? וזה הוא פירוש דברי ר' אלעזר בר' צדוק. שאמר והלא כל המטיל וכו'. אמר רבי אם כן למה אסרוה, ובאה התשובה על כך לפי שאינן בקיאין, כי אילו היינו מחייבין על כל אדם לעשות ציצית בסדין שמא היו עושין על דרך לא נכונה מפני מיעוט דעת עמי הארץ בה והיו לובשים כלאים ומצות ציצית לא קיימו (תשובות הגאונים עמנואל - אופק, קמא).
אם כן, לדעת הגאון, כל ציצית על בגד פשתן יש בה משום כלאים שכן הבגד מצמר והתכלת מפשתן, אך התורה התירה כלאים כאלה. המחלוקת היא האם סדין חייב בציצית נובעת מכך שאם אין חובה להטיל ציצית בסדין, הרי יש בכך משום כלאים. לכן בית שמאי פוטרים מציצית (הם מחמירים במצוות כלאים), ובית הלל מחייבים ציצית בסדין כי הסדין חייב בציצית מהתורה. המטיל תכלת בסדין בירושלים הוא מתמיה (משום שהטיעון של בית שמאי חזק). מדובר בעיקר בחשש שמא אין בקיאים בתכלת ולכן יטעו בתכלת ויבואו לחטא של כלאים מבלי ל'הרוויח' כנגדו את מצוות ציצית.
ועדיין קשה. למה מטיל תכלת בירושלים נוהג מעשה זר הרי זו המצווה כפשוטה. המילה סדין איננה מופיעה במימרא. יתר על כן מה התמהון בדבר, הרי זה כמנהג בית הלל המחמיר. למה זו תמיהה כה גדולה.
להערכתנו יסודה של כל המימרה הוא במצב שנוצר בסוף ימי בית שני ובעיקר מאוחר יותר, כאשר התכלת הלכה לאיבוד והייתה קיימת בתיאוריה, אך בפועל הייתה נדירה ביותר. להלן נאשש טיעון זה.
בעיה מעשית זו מאפילה על כל מצוות ציצית ותוצאותיה באות לביטוי במחלוקת במנחות פ"ד מ"א: "התכלת אינה מעכבת את הלבן והלבן אינו מעכב את התכלת". לפי המשנה הזו ניתן לקיים מצוות ציצית למרות שאין בידינו תכלת.<sup class="footnote-marker">82</sup><i class="footnote">לו הייתה זו בעיה פרטנית נקודתית, של היעדר תכלת הייתה ההלכה מורה להמתין עד שימצא תכלת. וכי עולה על הדעת לאדם שאין לו סכך יותר להשתמש בסוכה בסוכות ללא סכך? &lt;זה מה שהמשנה רוצה לומר בדיוק, תכלת ולבן אינם דומים לסכך או לארבעת המינים שאם חסר אחד מהם אין המצווה מתקיימת, בציצית אפשר לקיים את המצווה גם אם אחד המרכיבים חסר, וכן בכל הדוגמאות שבמשנה שם. ועוד, מאחר שהוכח ויוכח בהמשך שהייתה בעיה כללית של מחסור בתכלת, יש לפרש את המשנה על רקע מחסור זה.</i> אגב הדיון הטכני שומעים אנו על פתרון 'מהפכני' מבחינה הלכתית שאפשר להמשיך לקיים את המצווה גם ולמרות השתנות הנסיבות. דברי רשב"א מנותקים מכל מה שכתוב קודם לכן. המטיל תכלת בבגדו בירושלים הוא מתמיה, שכן התכלת נדירה ובעצם יש חשש שאין זה תכלת אמיתית. ייתכן שכך גם הבין הבבלי, אבל אפשר שהתלמוד עצמו לא הילך בדרך זו. אך כפשוטו זו משמעות הדברים.
בספרי זוטא מצויה מחלוקת בנושא: " 'והיה לכם לציצית', יכול שהן שתי מצוות מצות תכלת ומצות לבן? תלמוד לומר 'והיה לכם לציצית', מצוה אחת היא ואינה שתי מצות" (ספרי זוטא, טו לט, עמ' 289).<sup class="footnote-marker">83</sup><i class="footnote">זאת דוגמה נוספת, אחת מיני רבות, לכך שההוה אמינא של הדרשן היא עמדה חולקת. אין להסיק מכאן שתמיד ההוה אמינא היא עמדה חולקת ידועה, אבל תמיד יש לקחת אפשרות זאת בחשבון. נושא זה ארוך, ויש לבדקו בצורה שיטתית.</i> אם כן לפי הספרא זו מצווה אחת, והתכלת מעכבת את הלבן. כפי שנראה להלן התכלת הייתה נדירה, וכמעט בלתי מצויה. למעשה יש כאן מעין איסור להתעטף בציצית, ונרחיב בכך להלן. גם הבבלי מביא את הדעה ש"מלמד שמעכבין זה את זה, דברי רבי, וחכמים אומרים אין מעכבין" (לח ע"א), ובהמשך הסוגיה: "רבי יצחק אומר משום רבי נתן שאמר משום רבי יוסי הגלילי שאמר משום רבי יוחנן בן נורי: אין לו תכלת מטיל לבן" (שם ע"ב). יש לומר ששרשרת המסירה איננה רגילה, אך אפשרית מבחינה היסטורית-כרונולוגית. הבבלי עצמו מנסה להבין את דברי רבי כך שלא יחלקו על המשנה, אלא כתוספתא שיש להקדים לבן לתכלת (להלן נברר תוספתא זו), אבל כפשוטה יש כאן מחלוקת, ועדות הספרי זוטא ברורה. רבי שהיה עורך המשנה לא כלל בה את דעתו, וזו תופעה רגילה שכבר עמדו עליה חוקרים וכבר ניסו להסבירה בצורות שונות.<sup class="footnote-marker">84</sup><i class="footnote">אפשטיין, מבואות, עמ' 187-180.</i>
כידוע, לפי המקרא צריך להיות חוט התכלת שזור בציצית, אך בשלב מסוים נעלמה התכלת. נראה שהתכלת הופקה מסוג מסוים של חלזונות, ואלו פשוט הלכו ופחתו והפכו יקרי מציאות. השאלה היא מתי נעלם הצבע. בחלק מהמקורות, בדיונים הלכתיים שונים, מדובר על הצבע כחלק מהווי החיים. ברם בהחלט ייתכן שהדיון בו כבר תאורטי (כמו במשנת ברכות<sup class="footnote-marker">85</sup><i class="footnote">ברכות פ"א מ"ב ופירושנו לה.</i>). בספרות התנאית והאמוראית יש דיונים רבים על קרבנות, אף שבימי הדוברים אין הקרבנות נוהגים כבר. על כן אין אזכור התכלת מוכיח על תפוצתה בפועל. אבל השימוש בה כסימן עזר האמור לסייע בשמירת המצווה מעיד על מצב שהתכלת מצויה בו בפועל, בציצית המוטלת בטליתו של כל יהודי. ממקורות מספר משמע שהתכלת כבר הייתה נדירה ביותר או שאבדה מהשוק. כך, למשל, רבי יוסי מספר על החילזון העולה ממעמקי הים פעם בשבעים שנה (ספרי דברים פיסקא שנד, עמ' 417).
וכן: ". . . אלא מצוה להביא לבן ותכלת ויעשה. אימתי כשהוא תכלת? ועכשיו אין לנו אלא לבן, שהתכלת נגנז" (תנחומא בובר, שלח כט, עמ' 74; במדבר רבה פרשה יז ה), ובתלמוד: "תנו רבנן: חלזון זהו – גופו דומה לים, וברייתו דומה לדג, ועולה אחד לשבעים שנה, ובדמו צובעין תכלת, לפיכך דמיו יקרים" (מד ע"א; במדבר רבה שם). התיאור אגדי, ומודגש שדמיו של התכלת יקרים; שני הנתונים מבטאים לדעתנו מעין הסבר מדוע נעקר מרכיב זה של מצוות ציצית. אין להסיק מדברינו שלא הייתה תכלת כלל, פה ושם עדיין הילכו אנשים עם טלית ובה חוט תכלת, אך התכלת הייתה נדירה. לו היו חכמים עומדים על החובה להתקין תכלת בציצית הייתה שמירת המצווה כולה עלולה לדעוך. נראה אפוא שהייתה כאן החלטה מודעת של חכמים להפוך את התכלת לרשות.
כמעט כל אזכורי התכלת הם בהקשר של ציצית, או בהקשרים מקראיים, הווה אומר שבפועל לא שימש הצבע כצבע רגיל לשימוש יום-יומי. סיפור חריג מופיע בבבלי, והוא כנראה תנאי במקורו: "אמר רבי יהודה: מעשה בתלמידו של רבי עקיבא שהיה קושר תפיליו בלשונות של תכלת ולא אמר לו דבר, איפשר אותו צדיק ראה תלמידו ולא מיחה בו? אמר לו: הן, לא ראה אותו, ואם ראה אותו לא היה מניחו; מעשה בהורקנוס בנו של רבי אליעזר בן הורקנוס שהיה קושר תפיליו בלשונות של ארגמן ולא אמר לו דבר, איפשר אותו צדיק ראה בנו ולא מיחה בו? אמרו לו: הן, לא ראה אותו, ואם ראה אותו לא היה מניחו" (לה ע"א). הארגמן היה יקר ביותר, והתכלת כנראה יקרה יותר. אותו עשיר קושר את התפילין בחוט יקר להידור מצווה, אך שלא כהלכה. זו ראיה לשימוש של התכלת שלא בהקשר של ציצית, אך גם למחירו הגבוה של צבע זה.
במסכת שמחות מובא סיפור קדום מימי בית שני: "אבא שאול בן בטנית היה אומר לבניו, קברו אותי תחת מרגלותיו של אבא, והתירו תכלת מטליתי" (מסכת שמחות, פי"ב הי"א, עמ' 198).<sup class="footnote-marker">86</sup><i class="footnote">ראו עוד ציטוט הברייתא אצל היגר, מסכת שמחות, עמ' 241.</i> ספק אם זו עדות לחוט תכלת והחכם מתיר להתירו בגלל מחירו היקר, או שגם כאן ה"תכלת" היא כינוי רגיל לכל מערכת הציצית, כשם ש"לולב" הוא כינוי למערכת ארבעת המינים.<sup class="footnote-marker">87</sup><i class="footnote">ל"תכלת" כתחליף למילה "ציצית" ראו עוד בבלי, ברכות יח ע"א; סוכה יא ע"ב; בבא קמא קיט ע"א; תענית כב ע"א, ועוד. אין בכך עדות לקיומה בפועל, אלא להשפעת המורשת המקראית ושפת המקרא בלבד. לסיפור אמוראי בבלי על בדיקת תכלת הלכה למעשה ראו בבלי, מג ע"א, וספק אם זו בדיקה רֵאלית או מסורת שחוטי אגדה שזורים בה.</i>
בבבלי (מב ע"ב) מסופר: "אמר ליה אביי לרב שמואל בר רב יהודה: הא תכילתא היכי צבעיתו לה? אמר ליה: מייתינן דם חלזון וסמנין, ורמינן להו ביורה [ומרתחינן ליה], ושקלינא פורתא בביעתא וטעמינן להו באודרא, ושדינן ליה לההוא ביעתא וקלינן ליה לאודרא" (תכלת זו כיצד אתם צובעים אותה? אמר לו מביאים דם חילזון וסממנים [מייצבי צבע] וזורקים אותם ביורה ומרתיחים אותם, ולוקחים קצת בביצה וטועמים אותו בעצם, וזורקים את הביצה ושורפים את העצם). אביי אינו יודע את סוד הכנת הצבע, ושואל את רב שמואל בר יהודה. רב שמואל בר יהודה היה מרבנן נחותאי, אלו הנוסעים מארץ ישראל לבבל, ופעמים מספר נזכר הביטוי הרגיל לגבי חכמים אלו: "כי אתא רב שמואל בר יהודה" (כגון בבלי, ברכות יד ע"ב; שבת נב ע"א, ועוד יותר מעשר פעמים). אביי שואל אפוא על המנהג הארץ-ישראלי ושם עדיין זוכרים את זכר התכלת, אך כאמור גם שם הייתה נדירה. בהמשך הסוגיה מסופר שלבבל הגיעה תכלת וחכמים מנסים לבדוק את איכותה בדרכים שונות (בבלי, מג ע"א). התכלת קיימת אפוא, אך נדירה ביותר, ונדירותה בבבל רבה עוד יותר.
על רקע זה יובן פירושנו לעיל, שרשב"א קבע שמטיל תכלת בציציתו בירושלים הרי הוא 'מתמיה'.
לפי הסבר זה זו עדות לאיסור על שימוש בתכלת, בסדין ובבגד רגיל כאחד. איסור כזה עשוי להיות בבלי בלבד, שהרי במקורות התנאיים ואף הבבליים מצינו הד להמשך שימוש מוגבל בתכלת. הסבר שני אפשרי הוא שהתכלת כאן היא הציצית כולה. מי שמטיל ציצית בסדינו הוא מהמתמיהין, ואסרו על כך בגלל אלו שאינם בקיאים ויחשבו שיש להטיל ציצית על כל סדין, כולל סדין המשמש לשכיבה.
שני ההסברים מצויים בספרות הראשונים. ההסבר הראשון מצוי יותר (רש"י למנחות מ ע"א; תוספות, כתובות מ ע"א ד"ה כגון ; המאירי לשבת כה ע"ב ועוד) את הפירוש השני הציעו התוספות לשבת כה ע"ב (ד"ה סדין), וכן הריטב"א לסוגיה שם שפירש שהחשש הוא שילבש את הסדין עם הציצית בלילה. הרי"ף בהלכותיו (הלכות ציצית יג ב) הציע את שני הפירושים. הראשונים הרבו לדון בכך, ולא נרחיב. עם זאת יש להוסיף שכל ההסברים הללו מתאימים לתלמוד, ברם את המשנה בעדיות ניתן להסביר גם ללא ההקשר התלמודי. וכאמור גם סוגית התלמוד סובלת פירוש אחר שהצענו.
האיסור האמוראי (השנוי במחלוקת) לקנות תכלת שלא מן המומחה (ירושלמי עבודה זרה פ"ב ה"ט, מב ע"א) מעיד גם הוא על נדירותה ועל החשש לזיופים. איסור זה שנוי בירושלמי כמחלוקת, ובבבלי (מג ע"א) ובמסכת ציצית (פ"א הי"א) כאיסור מוחלט. עם זאת, בדור יבנה אנו מוצאים עדיין דיונים על השגחה ומכירה של תכלת המיובאת מרחוק, ויש אף עדויות ארכיאולוגיות לשימוש בתכלת.<sup class="footnote-marker">88</sup><i class="footnote">ידין, מערת האיגרות, עמ' 292-289.</i> מכל מקום, אין ודאות שבימי התנאים עוד נהגה התכלת הלכה למעשה.<sup class="footnote-marker">89</sup><i class="footnote">בברכות פ"א מ"ב נקבע שזמן קריאת שמא משיבדיל בין תכלת ללבן. לא בטוח שהמשנה מדברת על תכלת דווקא בציצית, וזה פירוש שכוונתו להביא לידי ביטוי רעיון חשוב, ולא פרשנות רֵאלית.</i>
מן הראוי לציין שבכל ציורי הפסיפסים מארץ ישראל מצוירים אנשים וגדולי האומה, רק בציור אחד מדורה אירופוס ביטוי לציצית. האם הציירים הושפעו בכך ממודלים המקובלים בעולם הכללי, או שמא היה השימוש בציצית נדיר? כן מצויה הציצית בציור נוצרי המתאר את מעשה ישו. בסיפורים על מעשי ישו מודגש שלבש ציצית על בגדיו. אך כמובן לא נאמר אם הטיל גם תכלת או הסתפק בציצית של לבן בלבד.
נשוב למחלוקת על הסדין. לפי דברינו כבר אז לא היה סיכוי רב לקיום המצווה כאמור בתורה, שכן לא היה תכלת, ובפועל הייתה נדירה או לפחות מאד יקרה. על כן נחלקו הבתים האם צריך להדר ולהטיל ציצית על חפץ שאיננו ממש בגד או לא. המחלוקת הקדומה פורשה במקורות מאוחרים אחרת שכן היעדר התכלת כבר הוטמע, והתקבלה הדעה שיש לשמור על המצווה למרות שאי אפשר לבצעה בשלמותה.
המחלוקת הבאה היא משנה מפורשת במעשרות פ"ד מ"ב.
<b>כלכלת שבת בית שמי פוטרין ובית הלל מחייבין</b><sup class="footnote-marker">90</sup><i class="footnote">כל המשפט חסר ב-<b>מ,</b> ו- <b>גלפ</b>.</i><b></b> – מלשון המשנה משמע שהיה נוהג מקובל להכין כלכלת פרות, אולי מקושטת מעט, לצורכי סעודות השבת (רמב"ם). פירות הנמצאים בכלכלה, נחשבים למוכנים לאכילה (שנגמרה מלאכתם) רק לאחר שחיפוה בעלים (מעשרות פ"א מ"ה). כלומר כיסו וקשטו אותה בעלים. כך הגישו פרות לאורחים ולבני הבית, כנראה עוד לפני הבאתו המסודרת של כל היבול לבית, אבל כלכלת שבת נחשבת למוכנה ללא קשר לחיפוי או למילוי הכלכלה, משום שהיא הוכנה בצורה נאה יותר. בית שמאי נאמנים לדרכם ההלכתית. בדרך כלל אין בית שמאי מבחינים הבחנות משנה, ולכן לדעתם אין הדבר תלוי בתכניות המיוחדות של בעל הכלכלה ולכל הכלכלות דין שווה, והוא שנוי במסכת מעשרות (פ"א מ"ה).<sup class="footnote-marker">91</sup><i class="footnote">מחלוקת בית שמאי ובית הלל חוזרת בעדויות פ"ד מ"י בסדרה של מחלוקות דומות שבכולן בית שמאי אינם מקבלים את הבחנות המשנה .</i>
בתוספתא מעשרות נדונה שאלת חיוב פירות כלכלת השבת במעשרות: "כלכלת השבת בית שמיי פוטרין ובית הלל מחייבין. רבי יהודה אומר הלל עצמו היה אוסר" (פ"ג ה"ב). אם כן, התנא של משנתנו אינו רבי יהודה, לדעתו רק הלל עצמו אסר את כלכלת השבת ולא בית הלל. התוספת על דעת הלל עצמו מצויה במקבילה במסכת מעשרות. אם משנת עדיות השתמשה במסכת מעשרות מן הסתם הייתה מוסיפה את המידע הזה על דעתו של הלל עצמו. לפיכך ברור שעדיות לא השתמשה במעשרות. אפשר שמסכת מעשרות השתמשה במסכת עדיות והוסיפה עליה, ואפשר שאין בין שתי המשניות תלות ספרותית אלא שתיהן משתמשות במקור קדום.
הסברנו את המחלוקת בשאלה האם מובטח שהכלכלה תנוצל בשבת או לא, מתוך הנחה שהשבת טובלת. אבל אפשר לפרש את המחלוקת כנסובה סביב השאלה האם שליחת כלכלה זו היא כמכירה. כפי שאמרנו כלכלת שבת אינה נמכרת, וממילא השאלה (המחלוקת) היא האם מתנה כמכירה ואז זו מכירה ומיקח טובל למעשרות, או שזו מתנת ידידות שאינה בבחינת "מיקח טובל". השאלה האם מתנה מעין זאת היא כמכר נדונה לעיל (פ"ב מ"א ומ"ה). לפי תפיסת הגמרא כל מקרה תלוי בנסיבות שהמתנה ניתנת בהן, ועל כן יש מקום לדיון נוסף במשנתנו. הסבר זה אפשרי, אבל המשנה אינה עוסקת בשאלת "מיקח טובל" אלא בשאלה האם השבת כטובלת למעשרות, ולכן אנו מעדיפים את הפירוש הראשון.
בתוספתא מובאות עוד שתי הלכות שבהן הלל עצמו אסר מה שתלמידיו כנראה התירו (פ"ג ה"ג-ה"ד), ומקרה נוסף כזה מובא גם בברייתא בבבלי (ביצה לא ע"ב). בנוסף לכך מוסרות ברייתות שונות הלכות שבהן שמאי עצמו אסר מה שביתו התירו או שבית הלל נהגו אחרת מרבם הנערץ. זו עדות לכך שבית שמאי ובית הלל לא רק מסרו מדברי רבותיהם אלא המשיכו לפתח וליצור, לעתים בדרכים אשר רבותיהם לא שערום.
על כלכלת השבת אנו שומעים מהירושלמי לרישא של המשנה: "דלמא, רבי חייה, רבי אימי רבי איסי הוון יתבין עבר חד טעין כלכלה דתאינים. אמר ליה ליזבון. אמר ליה כלכלת שבת אינה מזבנה" (נא ע"ב – מעשה, רבי חייא, רבי אמי ורבי איסי היו יושבים, עבר אחד נושא כלכלה של תאנים. אמרו לו למכור, אמר להם כלכלת שבת אינה נמכרת). המעשה מלבב בפשטותו, וחן השבת נסוך עליו. ההלך מוביל כלכלה לשבת ואינו מוכן למכרה, אפילו לחכמים הנערצים, ואפילו תמורת תשלום.

Mishnah 11

היא משנה מפורשת במסכת נזיר פ"ג מ"ו
<b>מי שנזר</b> – בעדי נוסח אחרים 'נדר'. <b>נזירות מרובה</b> – כלומר גזר על עצמו נזירות לתקופה ארוכה כלשהי. <b>והמשלים</b> – זה המשך המקרה הקודם. אותו נזיר השלים את הנזירות. <b>את נזירותו</b> – השלים את תקופת נזירות שגזר על עצמו בחוץ לארץ<b> ואחר כך בא לארץ</b> – הוא עלה לארץ כדי להקריב שם את הקורבן. <b>בית שמי אומרים מנזיר</b><sup class="footnote-marker">92</sup><i class="footnote">מנזיר כמו מרגיל, מקדים, נוהג נזירות. ביתר עדי הנוסח 'נזיר'.</i><b> שלושים יום</b> – הנזירות בחוץ לארץ תקפה, אבל לא לחלוטין לכן הוא צריך לשמור גם נזירות מינימלית בארץ ישראל. כלומר ניתן לשמור נזירות בחוץ לארץ, אך לא את כל הנזירות. <b>ובית הלל אומרים נזיר כתחילה</b> – כל תקופת הנזירות שלו בחוץ לארץ בטלה ואיננה מהווה קיום של הנדר.
המשנה מניחה שאין נזירות בחוץ לארץ, וזאת משום טומאת ארץ העמים. בפירוש למסכת נזיר הרחבנו בעניין טומאת ארץ העמים,<sup class="footnote-marker">93</sup><i class="footnote">ראו הנספח למסכת שביעית; ספראי, המצוות התלויות בארץ.</i>  ובהנהגת נזירות בחוץ לארץ. וראינו שבנושא היו עמדות שונות.
המחלוקת הבאה היא משנה בנזיר פ"ג מ"ז. גם במשנת נזיר וגם בפרקנו (עדיות) באות שתי ההלכות ברצף. אבל במשנתנו (עדיות) חסר כל הסיפור בהלני המלכה המופיע בנזיר, ולכן נראה שמשנת עדיות לא השתמשה במשנת נזיר. ועדיין האפשרות שמשנת נזיר השתמשה בעדיות פתוחה.
<b>מי שהיו שתי כיתי עידים מעידות אותו אילו מעידים שנזר שתים ואלו מעידים שנזר חמש</b> – שתי עדויות חלוקות ביחס מסר הנזירויות. כלומר, עדים מופיעים בבית הדין על מנת לחייב אדם בנזירות. כל עדות כלעצמה קבילה בבית הדין, אלא <b>שעדותם חלוקה</b> – האחת גדולה מחברתה. כך במשנתנו וכך במסכת עדויות ולפנינו מחלוקת בית שמאי ובית הלל במסקנה. בית שמיי אומרים נחלקה העדות ואין כן נזירות.
<b>בית שמי אומרים נחלקה העדות אין כאן נזירות</b> – בית שמאי מקילים ופוסלים את כל העדות. ולכן אין עדות חיצונית על דבריו והוא מקיים רק את מה שהוא רוצה לנדור. <b>ובית הלל אומרים יש בכלל חמש שתים שיהא נזיר שתים</b> – בין שתי העדויות קיים על כל פנים נדר נזירות של שתי נזירויות, ולדעת בית הלל חייב הנודר לקיימן.
לתוספתא מסורת הסבר שונה משמו של רבי יוחנן בן ברוקה:
אמר רבי ישמעאל בי רבי יוחנן בן ברוקה: לא נחלקו בית שמיי ובית הלל על שתי כתי עדים, על שהיו שתי כתי עדים מעידות אותו שהוא נזיר בקטנה שבה. על מה נחלקו?<sup class="footnote-marker">94</sup><i class="footnote">כלומר שבית שמאי מודים לבית הלל. זאת בניגוד למה שכתבנו לעיל פ"א מי"ב.</i> על שהיו שני עדים מעידין אותו, שבית שמיי אומרים: נחלקה עדות ואין כן נזירות, ובית הלל אומרים: יש בכלל חמש שתים יהא נזיר שתים, יהא נזיר שתים (נזיר פ"ג ה"א; עדויות פ"ב ה"ד, עמ' 458).<sup class="footnote-marker">95</sup><i class="footnote">וראו גם הדיון בירושלמי, נב ע"ד. הירושלמי אמנם אינו מביא את המסורות על מחלוקת ממונות, אך מרמז בדיונו על עדות ממון כפי שתידון בהמשך.</i>
רבי יוחנן בן ברוקא מניח שקיימת הסכמה כבית הלל במשנה, והמחלוקת חלה רק במקרה שאין עדות שלמה אלא שני עדים במסגרת עדות אחת החולקים במספר הנזירויות. לפי בית שמאי אין זו עדות כלל שכן אינה מתואמת, ואילו בית הלל מניחים שהיא מתואמת בין העדים בכמות הקטנה.<sup class="footnote-marker">96</sup><i class="footnote">הבבלי (כ ע"א) רואה בתוספתא זו מחלוקת על משנתנו.</i>
מחלוקת דומה נשתמרה בבבלי בעסקי כספים: "דתניא, אמר רבי שמעון בן אלעזר: לא נחלקו בית שמאי ובית הלל על שתי כיתי עדים שאחת אומרת מאתים ואחת אומרת מנה, שיש בכלל מאתים מנה. על מה נחלקו? על כת אחת, שבית שמאי אומרים: נחלקה עדותן, ובית הלל אומרים: יש בכלל מאתים מנה" (סנהדרין לא ע"א; בבא בתרא מא ע"ב). בירושלמי הדיון חוזר כמחלוקת רבי יוחנן ורב שכותרתה "עדות בתוך עדות" (ירושלמי סנהדרין פ"ה ה"ה, כב ע"ד). גם הירושלמי למשנת נזיר מביא את מחלוקת רבי יוחנן ורב ביחס לנזירות: "רב אמר: בכולל נחלקו, אבל בפורט כל עמא מודיי, יש בכלל חמש שתים שיהא נזיר שתים. רבי יוחנן אמר: במונה נחלקו, אבל בכולל כל עמא מודיי, נחלקה העדות אין כאן נזירות" (נב ע"ד).<sup class="footnote-marker">97</sup><i class="footnote">הדיון נוקט גם בשלושה ביטויים סתומים: "מונה", "כולל" ו"פורט". ייתכן ש"מונה" מתייחס לברייתא בעסקי ממונות שנידונה במסכתות סנהדרין ובבא בתרא, ורבי יוחנן טוען שהמחלוקת חלה על דיני ממונות אך איננה שייכת לנזיר, ואילו רב כבית הלל מניח שגם בנזיר יש חובה לנזירות הקצרה יותר.</i> טיפוס הטיעון מתאים לדיני ממונות אך מוקשה בדיני נזיר, וניתן אולי לשער שמסורת הלימוד צירפה את שתי המחלוקות ליחידה אחת שראשיתה בדיני ממונות, והיא הועתקה בהשפעת הדיון של רבי יוחנן בן ברוקה בתוספתא, לכלל משנה מוקשה במסכת נזיר ועדויות. אם יש אמת בהשערה זו, תיפטר גם הקושיה החברתית הנלווית לדיון זה. נזירות היא מעשה פרטי, ומשנתנו לכאורה טוענת לדיון בבית דין והכרעת פוסק ומערכת משפט. מערכת מעין זו מתאימה לדיוני נזיקין וממונות ואיננה מתאימה כלל למושגי נזירות ונדר, שהם מעשה פרטי והנודר מודע למעשיו. ואכן כל הסיטואציה נראית דמיונית; אדם נאמן על עצמו, וקשה להאמין שהיה גוף שכפה על אדם נזירות שלא רצה בה. אדם צריך לזכור מה קיבל על עצמו, ואם איננו זוכר, ספק אם זו קבלה. ההלכה כנראה איננה מציאותית אלא באה לבחון את ההיבט העקרוני<b>,</b> או שהיא העברה ספרותית.<sup class="footnote-marker">98</sup><i class="footnote">ראו דיוננו בנזיר פ"ח מ"א, שם 'אדם אחד' הוא המעיד ראיתי אחד מכם נזיר. "אדם אחד" ולא מעשה בית דין. אבל אפשר כמובן שהעדות היא בפני בית דין</i> אם משנתנו אינה אלא מעשה העתקה אזי אין היא משקפת מיסוד של נזירות אלא הרכבה לימודית של מחלוקות בית הלל ובית שמאי.
אפשר גם שלעורך מסר רעיוני שלפיו גם נזירות תלויה בבית דין, מסר שההלכה המאוחרת בחרה להדגיש, כפי שרמזנו במבוא למסכת נזיר. ואכן, מסורת חז"ל מציגה גם שאלות של נדר כשאלות הבאות לבית הדין כמו דיני ממונות. במקרה זה ניתן לתלות העמדה זו בגלגול ספרותי. אבל יש להודות שחז"ל רואים עצמם כפוסקים גם בשאלות אישיות כאלה.<sup class="footnote-marker">99</sup><i class="footnote">ראו דיוננו סביב משנת נדרים פ"ב מ"ד.</i>

Mishnah 12

הלכה זהה בתוכנה ובסגנונה מצויה באהלות פי"א מ"ג. באהלות היא מצויה ברצף הלכתי המתאים למסכת אהלות ומשתלב בתוכן הפרק שם.
משנת עדיות: אדן שהוא נתון <u>תחת הסדק</u><br>בית שמי אומרים אינו מביא את הטומאה<br>ובית הלל אומרים אדם חלול הוא והצד העליון מביא את הטומאה
משנת אהלות<br>סגוס עבה וכופת עבה אינן מביאין את הטומאה עד שיהיו גבוהים מן הארץ פותח טפח קפולים זו על גבי זו אינן מביאות את הטומאה עד שתהא העליונה גבוה מן הארץ פותח טפח<br>היה אדם<sup class="footnote-marker">100</sup><i class="footnote">כתב יד קופמן לסדר טהרות נוטה יותר לכתיב הבבלי מאשר אותו כתב יד למסכתות אחרות. עדות הנוסח שבו פחות טובה מזו שבכרכים אחרים. לפנינו תופעה תרבותית-חברתית מעניינת שלא כאן המקום לדון בה.</i> נתון <u>שם</u><br>בית שמאי אומרים אינו מביא את הטומאה<br>ובית הלל אומרים אדם חלול הוא והצד העליון מביא את הטומאה
<b>אדן שהוא נתון תחת הסדק</b> – 'אדן' הוא 'אדם' בכתיב הארץ ישראלי. במשנת אהלות אדם נתון "שם" משום שבראש הפרק מדובר על בית שנסדק אם טומאה בפנים היא יוצאת דרך הסדק, ואם טומאה בחוץ היא חודרת לבית. שם מחלוקת (אהלות פי"א מ"א) בין בית שמאי לבין בית הלל מה גודל הסדק. זו מחלוקת 'קלאסית' בשיעורים שבית שמאי מחמירים בשיעורים ולמעשה מקילים בטומאה. היה מקום שגם מחלוקת זו תופיע במשנתנו (עדיות) והיא חסרה. לכאורה זו עדות לכך שמסכת עדיות לא ראתה לפניה את העריכה של מסכת אהלות. לדעתנו נראה שבעל מסכת אהלות השתמש בעריכה של מסכת עדיות. המשפט 'נתון שם' מובן רק אם בעל משנת אהלות הכיר את הפתיחה העוסקת בסדק.
<b>בית שמיי אומרים אינו מביא את הטומאה</b> – לפי אותו כלל השנוי בתחילת משנה ג באהלות. האדם עצמו נחשב אוהל סגור אך אין 'פותח טפח'<sup class="footnote-marker">101</sup><i class="footnote">חלל שמידותיו טפח מעוקב לפחות.</i> מתחתיו <b>ובית הלל אומרים אדם חלול הוא והצד העליון מביא את הטומאה</b> – כאילו יש חלל מתחת לחלקו העליון של אדם. שיטתם של בית הלל איננה הלכתית. במהלך פירושנו למשניות השונות אנו מקשיבים קשב רב לדיאלוג ולשילוב שבין הפרשנות ההלכתית לבין רגשות הפחד מהטומאה, דיאלוג שסיכמנו במבוא למסכת אהלות. בכל מקום שבו מעורב האדם עצמו החשש מהטומאה גובר על המדיניות המשפטית. גם בית הלל יודעים שגוף האדם איננו חלול. לא ייתכן שסברו שבתוך פנים האדם חלל של פותח טפח, ואם יש חלל כזה הרי שברור שהוא סגור מכל עבר. המניע להלכה אינו יכול להיות משפטי, אך הניסוח שלה הוא כביכול משפטי. איננו יכולים לקבוע אם הניסוח הוא של בית הלל עצמם, אך לפחות המשנה ערוכה כמסמך משפטי, אבל המניעים להלכה זו, ולהלכה שבמשנה הבאה, איננו משפטי.<sup class="footnote-marker">102</sup><i class="footnote">ראו במבוא למסכת.</i>
במהלך הפירוש הזכרנו מחלוקות נוספות בין בית שמאי לבית הלל בעלות מבנה דומה לאלו שבפרק שאינן ברשימה. כזו למשל היא המחלוקת: "בית שמאי אומרים אין אדם מדיר את בנו בנזיר ובית הילל אומרים מדיר" (תוספתא נזיר פ"ג הי"ז) מחלוקת זו מנויה ברשימת התוספתא יתר על כן תהינו על ההגדרה 'מיקל' ו'מחמיר' שאינה מתאימה לכל המקרים. כך למשל במשנה ז (אשה מתקדשת בדינר) לכאורה בית שמאי מחמירים, אך בכלל אין שם חומרא וקולא. שכן יש שני צדדים אשה וגבר. וחומרה לאחת היא קולה לשני. להערכתנו ברור שהעורך רצה להגיע לסיכום המספרי של עשרים וארבע, שהוא סיכום בעל ייחוד ספרותי.
בסך הכול במשנה 25-23 מחלוקות. במשנה ו שני מקרים שהם אולי אחד, וכן במשנה ח. התוספתא מכתירה את הרשימה בכותרת: "עשרים וארבע דברים מקולי בית שמאי ומחומרי בית הילל". ומונה עשרים וחמישה סעיפים. אפשר שמשנה ד שמנינו אותה כשני סעיפים נחשבת לאחת. המשנה עצמה איננה מזכירה את המניין ה'מקודש' עשרים וארבע.
אשר לתוספתא לפרקנו: התוספתא פותחת בהצהרה "עשרים וארבע דברים מקולי בית שמאי ומחומרי בית הלל" (תוספתא פ"ב ה"ב) הרשימה שם איננה מונה עשרים וארבעה מחלוקות אלא מספר קטן הרבה יותר. ברשימה החלקית שבתוספתא כמה סעיפים חדשים, וחזרה על כמה מהמחלוקות שבמשנה (עם תוספות שאותן הזכרנו במהלך הדיון). לדעתנו הרשימה בתוספתא תלויה במשנה, היא מכירה את רשימת המשנה, ומוסיפה שינויים ופרטים. הלכה ב בתוספתא (בפ"ב) תשמש לנו כדוגמה:
עשרים וארבע דברים מקולי בית שמאי ומחומרי בית הילל
1. "בית שמאי אומרים אין אדם מדיר את בנו בנזיר ובית הילל אומרים אדם מדיר את בנו בנזיר" – נושא זה איננו במשנה.
2. "ביצה שנולדה ביום טוב אחרים אומרים משום ר' אליעזר תיאכל היא ואמה" – ברור שהניסוח הוא תוספת למשנה הרי לא נמסרה בתוספתא עמדת בית הלל ובית שמאי.
3. "הסך שמן טהור ונטמא ירד וטבל בית שמאי אומרים אף על פי ששותת ויורד טהור ובית הילל אומרים כדי סיכת אבר קטן טמא פחות מיכן טהור". סעיף זה מצוי כלשונו במשנה ו.
4. "אמר ר' אלעזר בר' צדוק כשהייתי למד תורה אצל ר' יוחנן בן החורנית ראיתיו שאכל פיתו חריבה שהיו שני בצרות באתי ואמרתי לאבא אמר לי הולך לו זיתים הולכתי לו זיתים נטלן והסתכל בהן וראן שהן לחין ואמר לי איני אוכל זיתים באתי ואמרתי לו לאבא ואמר לו לך ואמור לו חבית מנוקבת הייתה כדברי בית הילל אלא שסתמוה שמרים להודיעך שהוא אוכל חוליו בטהרה שאף על פי שהוא מתלמידי בית שמאי לא היה נוהג אלא כדברי בית הילל" – ההלכה כמות שהיא בתוספתא חסרה ואיננה מובנת ללא המשנה המציעה את גוף המחלוקת על זיתים מגולגלים.
וכן הלאה. בהמשך ה"ד בתוספתא לאחר דיון כללי בהלכות בית שמאי מונה התוספתא עוד 10 סעיפים, שגם ניסוחם של חלק מהם תלוי בבירור במשנה.
אם כן התוספתא תלויה במשנה ומגיבה עליה. זו התמונה הרגילה ברוב הש"ס. ובמבוא למסכת נזיקין הרחבנו בכך והראינו שאמנם בהרבה מסכתות התוספתא תלויה במשנה אך קיימים גם דגמים אחרים של תלות בין המשנה לתוספתא. התוספתא מכריזה שבמשנה עשרים וארבעה סעיפים.

Chapter 5



Mishnah 1

במשנה הבאה נמנים שישה דברים שמנה רבי יהודה מקולי בית שמאי. אין הדבר עומד בניגוד לרשימה הקודמת. שם נמנו עשרים וארבעה סעיפים, ולפנינו עוד נושאים של מחלוקת. ייתכן שהרשימה הקודמת היא עמדתו של חכם אחר (כגון רבי מאיר). אם כי לייחוס אין עדויות בנות הזמן. להלן במשנה ב מנויה רשימה שלישית שהיא מבית מדרשו של רבי יוסי. אין הכרח להניח שהרשימות עצמן הן במחלוקת. כל חכם מנה את רשימתו ולא בהכרח הכיר רשימות קודמות. ניתן גם לשער שהעורך הוא שניפה את הרשימות והותיר בהן את אלה שלא נמנו ברשימות הקודמות. רבי יהודה מנה את רשימתו ואין בה התייחסות לרשימות אחרות.
<b>רבי יודה אומר ששה דברין מקולי בית שמי ומחומרי בית הלל</b> – גם עורך משנה זו, שהוא רבי יהודה, או מי מתלמידיו, מכיר בכך שבדרך כלל בית שמאי הם המחמירים. כפי שאמרנו בראשית הפרק הקודם המונח 'קולה', ו'חומרה' אינם מבהירים תמיד את מהות ההלכה, ולעתים יש הלכות שאין בהם קל וחמור, אלא אבחנות אחרות. <b>דם נבילות בית שמי מטהרין ובית הילל מטמים</b> – אין למשנה מקבילה. ברם, להלן פ"ח מ"א נשנית קביעה זו ש'דם נבילות טהור' כעדות של ר' יהושע בן בתירא. ה'עדות' שם היא אחת הדעות, וכאן זו דעת בית הלל.
נבילה מטמאת, זו הלכה ידועה ששורשיה במקרא. אבל הקביעה שהדם הוא כגוף הנבילה היא קביעה נפרדת. למעשה גם הקביעה שדם אדם מטמא איננה קביעה הבאה מעצמה. בפירושנו למשנה זו (פ"ח מ"ד) נחזור לשאלה. הסברנו שהשאלה היא בדבר דם היוצא מנבילה (שהיא כמובן טמאה בעצם הגדרתה). אבל הירושלמי, שלהלן נצטט אותו במלואו, מפרש "'דם נבילות שהיא טהור, מהו טהור? טהור מלהכשיר. הא לטמות מטמא. תמן תנינן דם השרץ כבשרו מטמא, ואינו מכשיר, ואין לנו כיוצא בו, ואין לנו כיוצא בו כשיעור טומאתו" (ירושלמי שבת פ"ח ה"א, יא ע"א). אם כן אין מדובר בטהרה, אלא בהכשר לקבל טומאה. פרי איננו מקבל טומאה עד שיירטב, והרטבה בדם נבילה טהורה איננו מטמאה (מכשירה לקבל טומאה, לדעת בית שמאי). כך גם השרץ דמו מטמא ואיננו מכשיר לקבל טומאה. התלמוד מנסה לקבוע שגם דם נבילה שטהור (כבית שמאי וכמשנה להלן פ"ח מ"א) שהוא טהור מלהכשיר, הוא הוא עצמו מטמא. כך גם השרץ. אבל התלמוד מקשה על הסבר זה שכן השרץ מתואר כחריג, שמטמא ואיננו מכשיר לקבל טומאה. אם כן הסבר זה נדחה. וחזרנו להסבר הראשון שהצענו. למרות דברי התלמוד עדיין אפשר לפרש כך את משנתנו, והקביעה שהשרץ הוא חריג היא לשיטת בית הלל בלבד.
במשנה כריתות פ"ה מ"א נדונה שאלה דומה. "דם שחיטה בבהמה בחיה ובעופות, בין טמאים ובין טהורים. דם נחירה, ודם עיקור, ודם הקזה שהנפש יוצאה בו, חייבים עליו. דם הטחול דם הלב דם ביצים דם דגים דם חגבים דם התמצית אין חייבין עליהן. רבי יהודה מחייב בדם התמצית". עד כאן אין המשנה עוסקת בענייננו שכן היא מדברת על אכילת הדם. ברם, המשנה שם נקשרת בתוספתא "העיד רבי יהושע בן פתירה על דם נבילות שהוא טהור. אמר שמעון בן פתירה נוחרין היו עדרות באיסטרטית של מלך, והיו עולי רגלים מפקיעין בדם עד רכובותיהם, ולא חשו להם משום טומאה" (תוספתא עדיות פ"ג ה"ב, עמ' 459; בבלי מנחות קג ע"א). אם כן, דם נחירה הוא דם נבלות שלא נשחטו. כמו כן: "השוחט וצריך לדם לא ישחוט כדרך ששוחטין, אלא כיצד עושה או נוחרו או מולקו" (תוספתא חולין פ"ו ה"ו, עמ' 508). שחיטה שלא כדרך השוחטים, כלומר שלא כהלכה, היא נחירה. הנחירה נזכרת בהקשר זה פעמים רבות.<sup class="footnote-marker">1</sup><i class="footnote">משנה , בבא קמא פ"ז מ"ה; חולין פ"ה מ"ג ומקבילותיהן ; ספרי דברים פיסקא קכו, ועוד הרבה.</i> גם בתוספתא שאותה נביא בפירושנו לפ"ח מ"א, ברור שהדם ה'טהור', הוא הדם עצמו ולא שהוא מכשיר לקבל טומאה.
דם הפרידה נדון כאמור בסוגיית הירושלמי:
1. רבי סימון בשם רבי יהושע בן לוי מעשה בפרדה של בית ר' שמתה וטהרו דמה משום נבילה 2. רבי אלעזר שאל לרבי סימון עד כמה ולא אגיביה שאל לרבי יהושע בן לוי ואמר ליה עד רביעית טהור, יותר מיכן טמא. ובאש לרבי אלעזר דלא חזר ליה רבי שמעון שמועתא. 3. רב ביבי הוה יתיב מתני הדין עובדא אמר ליה רבי יצחק בר כהנא עד רביעית טהור יותר מיכן טמא, ובעיט ביה. 5. אמר ליה רבי זריקן בגין דשאל לך את בעט ביה? 6. אמר ליה הא דלא הוות דעתי עלי. 5א. כדמר רבי חנין 'והיו חייך תלויים לך מנגד' זה הלוקח חטים לשנה. ופחדת לילה ויומם 'זה הלוקח מן הסידקי'. ולא תאמין בחייך 'זה הלוקח מן הפלטר. ואנא סמוך לפלטירא. 6. מיי כדון העיד ר' יהושע בן בתירה על דם נבילות שהיא טהור, מהו טהור טהור מלהכשיר הא לטמות מטמא" אבל דמו מטמא כבשרו. 7. אמר רב יוסף מאן דמר טמא כרבי יהודה טהור כרבי יהושע בן בתירה אמר ליה רב אבדומה נחיתה ויאות (ירושלמי שקלים פ"ג ה"ב, מז ע"ב; שבת פ"ח ה"א, יא ע"א).
המשפט הראשון מספר על פרידה שהיא נבילה וטיהרו את דמה. עד כאן אפשר שרבי מהלך בשיטת בית שמאי, אבל האמוראים מפרשים שטהור עד כמות של רביעית. המשפטים השני והשלישי מספרים על שני אמוראים ששאלו את השאלה 'עד כמה טהור' כלומר שהבינו שדם נבילה טהור רק בכמות קטנה. ושניהם נבעטו על השאלה. כפשוטו הם נבעטו משום שהם הניחו הנחה מוקדמת ושגויה – שדם נבילה טמא, ופירשו שטמא בגלל שזו הייתה כמות קטנה. עם זאת המשפט הרביעי מציע הסבר אחר לבעיטה. החכם (רבי ביבא) מתנצל על הבעיטה ומסביר שהיה טרוד בבעיות פרטיות ולכן בעט בשואל. אגב כך הוא מסביר גם את הסיבות להיותו מוטרד.<sup class="footnote-marker">2</sup><i class="footnote">הטירדה היתרה נובעת לפי הירושלמי מכך שרבי ביבא דאג לקניית לחם לביתו. המשפט מציג את הגידול העצמי (משק אוטרקי) כאידיאל. מי שמגדל חיטה בעצמו מאושר, מי שקונה חיטים לשנה אחת בלבד, מסתכן, מי שסומך על שוק החיטה הגדול (הסידקי) צריך לפחות לנפשו, ומי שקונה חיטים מחנות סמוכה הוא ממש מסתכן. המשפט איננו מייצג מציאות אלא אוטופיה. ראו ספראי, הכלכלה, עמ' 315-304.</i>
מכיוון ששני התלמידים ששאלו נבעטו על שאלתם. מותר לנו לשער שהתשובה של רבי ביבא היא 'דיפלומטית'. רבי זריקה (5) טוען בשם האתוס של בית המדרש. לא נוזפים באדם השואל הלכה. לכן התגובה של הרב מופרזת. להערכתנו הרב בעט משום שסבר שדם נבילה טהור לחלוטין (גם בכמות גדולה), אבל החכם יודע שבבית המדרש של היום (של ימיו) דעה כזאת בלתי מקובלת. על כל פנים התשובה של רבי ביבא (משפט 6) עומדת בניגוד לתוספתא ולפשט המשנה. ואכן משפט 7 מסביר שיש בנושא מחלוקת אמוראית. מחלוקת המכירה בניגוד בין שתי המשניות בעדיות, ניגוד ומחלוקת שראשית הסוגיה לא מכיר בה כפי שהסברנו לעיל.
מבחינת תולדות ההלכה הגלגולים מעניינים. לפנינו מספר שלבים.
1. מחלוקת בית שמאי ובית הלל
2. עדות כבית שמאי
3. רבי נוהג כבית שמאי
4. מחלוקת אמוראים החוזרת למחלוקת התנאית.
5. בית המדרש נוהג כבית הלל ומשכיח את דעת בית שמאי על ידי פרשנות יוצרת לעמדתם.
שלבים 5-4 חלו בו זמנית.
המסורת של הירושלמי חוזרת בעיקרה גם בבבלי (מנחות קג ע"ב-קד ע"א). העדות נמסרת בשמם של רבי יהושע ורבי יהושע בן בתירא, ומופיע המעשה מהתוספתא בשיבושי לשון קלים. וכן המעשה בתלמיד ששאל את רבו ורבו "אישתיק" (במקום הבעיטה בירושלמי). בסופו של הדיון מוסר רב יוסף: <b>"</b>מאי הוי עלה? אמר רב יוסף: רבי יהודה מוריינא דבי נשיאה הוה, ואורי ליה כשמעתיה; דתנן, רבי יהודה אומר: ששה דברים מקולי בית שמאי ומחומרי בית הלל, דם נבילות - בית שמאי מטהרין, ובית הלל מטמאין ; אמר רבי יוסי בר' יהודה: אף כשטמאו בית הלל, לא טמאו אלא ברביעית, הואיל ויכול לקרוש ולעמוד על כזית".
הבבלי מכיר ומזכיר במפורש את משנת עדיות פרק ה, ורבי יהודה המורה של בית הנשיא מזכיר את המשנה. עוד שומעים אנו שגם הבבלי מפרש ש'טהור' של בית הלל זהה למעשה ל'טמא' של בית שמאי וטהור הוא טהור רק בכמות קטנה. כך אמנם נשמרת מסורת המחלוקת אבל למעשה המחלוקת מעומעמת.<sup class="footnote-marker">3</sup><i class="footnote">גם בסוגיה המקבילה בירושלמי אחרי דברי רב יוסף מופיע רבי יהודה המורה של בית הנשיא, אבל הירושלמי עוסק בנושא אחר לחלוטין. הקשר בין הסוגיות מחייב עיון, שכן בשתיהן מופיע אותו חכם אך בנושאים שונים. גם התואר מוריינא דבית נשיאה (המורה של בית הנשיא) תמוה, ונראה שהוא תואר בבלי.</i>
עוד נוסיף שהטיעון ש'רביעית', שהיא רביעית הלוג שנפחה 0. 040 ליטר, שקרשה נפחה כזית הוא מידע חשוב ביותר להערכת מערכת המשקל הקדומה. מכאן שרביעית דם או מים (משקלו הסגולי של דם כמים) משקלה 40 גרם. בסאה 384 רביעיות ולפי זה משקל הסאה כולה 15. 360 ק"ג. יותר מכל ההצעות שהוצעו בעבר לנפח הסאה.<sup class="footnote-marker">4</sup><i class="footnote">בספרות חז"ל מופיעה ההנחה שמידת היבש היא שני שליש של הלח כלומר שבמידת היבש לוקחים בחשבון עודף מעבר לשפת הכלי. אם כך הרי שסיאה לח היא כ-10 ליטר.</i>  מידה זו איננה מתיישבת עם החישובים הרגילים ואולי איננה מדויקת אלא כללית.
המשפט השישי הוא ההצעה שהעלינו. האמוראים יודעים שבעצם דם נבילות טמא, והם מקשים על משפט זה מעדותו של בן בתירא. אין הם מזכירים את משנת עדיות. לו היו מכירים אותה היו מתרצים שרבי יהושע בן בתירא (פתירה, פתורא) מהלך בשיטתם הדחויה של בית שמאי. התירוץ של הירושלמי מעיד שהירושלמי לא הכיר את סיפור התוספתא שהבאנו. גם הבבלי איננו מכיר אותו.
הסוגיה בירושלמי מלמדת שהיה לאמוראים גם הסבר למחלוקת בית שמאי ובית הלל, למרות שאין היא נזכרת במפורש, אלא הם מכירים רק את דעת בית שמאי שדם נבילות טהור. אמוראי הירושלמי מניחים כמובן מאליו ש'טהור' זה רק בכמות קטנה של עד רביעית. כל משקה מטמא רק ב'רביעית', כלומר שיש בו לפחות כמות כזאת. אם כן בעצם הם מסבירים את בית שמאי כבית הלל. דם נבילות טמא, וטהור אם הוא בכמות מועטה.
לדעתנו ברור שהייתה דעה שדם נבילות טהור כלומר איננו מטמא. לאמוראים הייתה דעה כזאת קשה, והם פירשו ש'טהור' הוא שאיננו מכשיר לקבל טומאה. פירוש מצמצם אחר היה ש'טהור' הוא רק בכמות קטנה. כל אלה הן דרכי פרשניות לעקר את דעת בית שמאי, ולקרב לדעת האמוראים (שהיא דעת בית שמאי).
ההלכה שדם נבילות מכשיר לקבל טומאה מופיעה עוד פעם בספרות התנאים: "דם מהלכי שתים שוה לדם בהמה להכשיר את הזרעים ודם השרץ אין חייבין עליו" (ביכורים פ"ב מ"ז<sup class="footnote-marker">5</sup><i class="footnote">ראו עוד בבלי פסחים טז ע"א; חולין לו ע"א; כריתות כב ע"א.</i>). ברם מניסוח זה לא ברור האם דם בהמות מטמא. ואפשר שלא יטמא אך יכשיר או ההיפך. <sup class="footnote-marker">6</sup><i class="footnote">ראו פירושנו למכשירין פ"ו מ"ה.</i>משנה זו איננה מבחינה בין נבלות לשחוטות, בין בהמות כשרות לטמאות, הכול מטמא.
ההלכה שדם נבלות טהור מופיעה בתוספתא כעדות שאין חולקים עליה. אבל במשנתנו היא שנויה במחלוקת. מכל מקום, המשנה והסיפור שבתוספתא הם כבית שמאי. כבר עמד ביכלר על כך שדעת בית שמאי שררה בסוף ימי בית שני, ובמקרה זה לא רק שזה היה הנוהג הקדום אלא גם סתם משנתנו מהלכת כבית שמאי, ואין בכך תימה.<sup class="footnote-marker">7</sup><i class="footnote">אמנם נפסקה הלכה כבית הלל, אך הדבר נכון ברוב המקרים ולא בכולם. ראו ספראי, הכרעה כבית הלל. במהלך פירושנו אספנו עשרות דוגמאות למשניות שנסתמו כבית שמאי.</i>
לא נרחיב בשאלה של דם השרץ, שבה עסקנו בפירושנו למעילה (מעילה פ"ג מ"ד), ולמכשירין פ"ו מ"א.
במה חולקים שני הבתים? לדעת זהר<sup class="footnote-marker">8</sup><i class="footnote">זהר, דם הנפש, זהר כפרה ונפש, עמ' 55-21.</i> במקרא זוהה הדם עם הנפש, במשמעות המיתית (מטה-פיזית של המילה). וכך גם בספרות התנאים הקדומה בשלב תנאי מאוחר יותר המינוח שינה את משמעותו ודם הנפש הפך למונח טכני, דם רב היוצא בשחיטה, וגורם למוות. בית הלל מחמירים באופן שיטתי בהלכות דם, ובית שמאי מסתייגים מהענקת יחס מיוחד לדם. לדעתו קו זה עובר בסדרת מקורות. לאחר שהתקבלה תפישה זו של בית שמאי, או יותר נכון התנאים אימצו את המשמעות ה'טכנית' של דם הנפש, נדחקה שיטת בית הלל הסמלית יותר. קשה לנו לקבל עמדה זו והצבענו על כך בפירושנו להלכות שונות.<sup class="footnote-marker">9</sup><i class="footnote">ראו עדיות פ"ח מ"א; מכשירין פ"ו מ"ה; מעילה פ"ד מ"ג; עדיות פ"ח מ"א.</i> איננו בטוחים שההסבר למחלוקות נעוץ דווקא ברעיון הנדון, איננו יכולים לזהות 'תפישה קדומה' מעבר למחלוקת בית שמאי ובית הלל על דם נבילה (עדיות פ"ח מ"א). עם זאת אכן יש סדרת מחלוקות על מרכזיותו של הזיית הדם והתמונה שמציע זהר מחוברת בהרבה קשרי השערות שאינם מופיעים במפורש. עם זאת גם איננו יכולים לשלול את הפרשנות.
במקביל הדגשנו מרכיב אחר.<sup class="footnote-marker">10</sup><i class="footnote">פירושנו למעילה פ"ג מ"ג, יומא פ"ה מ"ו.</i>  עסקנו בשאלת השימוש בשפכי המקדש, שכללו דם והרבה מים, וראינו שהיחס לקדושת הדם בא לביטוי מועט בלבד. הדם נחשב חול ונעשה בו שימוש ורק בספרות הבתר מקדשית התדיינו כיצד מותר להשתמש בשופכין אלו. הסברנו את ההקלה בתנאי החקלאות והטופוגרפיה סביבות המקדש. זו כנראה גם הסיבה באופן עקרוני שהדם במקדש איננו מטמא. למרות קדושתו הרבה ולמרות היחס הרגיל למים כגורם מביא טומאה. הלכה זו מיוחסת לרבי יוסי בן יועזר, חכם קדמון מימי החשמונאים.<sup class="footnote-marker">11</sup><i class="footnote">משנה עדויות פ"ח מ"ד: "העיד רבי יוסי בן יועזר איש צרידה. . . ועל משקה בית מטבחייא דאינון דכיין" (משקה בית המטבחים או בית המזבח [מדבחיא] שהם כשרים. ראו בבלי פסחים יז ע"א). להלכה זו הוקדשו דיונים רבים בפרשנות המסורתית ובמחקר ואנו מציעים כאן את מסקנתנו. ראו עוד פירושנו לכלים פט"ו מ"ה, מעילה פ"ג מ"ג. הנושא ראוי לדיון והרחבה, ולא כאן המקום לכך.</i>
מהמקדש יצאו שפכים של דם בהמות טהורות. אך בשפכים שיצאו מירושלים התערבב דם נבילות ודם שחוטות. קביעה שהדם טמא הייתה מסבכת את החקלאים והופכת את כל השפכים לטמאים. לדעתנו להלכה יש לא רק מניעים עקרוניים (תיאולוגיים או משפטיים) אלא גם סיבות מעשיות.
גם למחלוקת השנייה אין מקור מקביל<b>. ביצת הנבלה</b> – גם כאן השאלה היא האם תוצר הנבילה מטמא כנבילה עצמה. מבחינה הלכתית השאלה היא האם הביצה היא עצמאית או חלק מבשר הנבילה. <b>אם יש כיוצא בה נימכרת בשוק מותרת</b> – אם היא מוצר עצמאי הנמכר לעצמו, כגון ביצת תרנגולת או בת היענה היא מותרת. <b>ואם לאיו</b> – כביצי שור שהם חלק מבשרו, או ביצים אחרות שהן כמו ביצי הדג הנמכרות יחד עם הדג. <b>אסורה כדברי בית שמי</b> – כלומר לכל הדעות. <b>ובית הלל אוסרין</b> – בביצה הנמכרת לעצמה. <b>ומודין בביצה טרופה</b> – ביצה פתוחה מעורבבת. <b>שהיא אסורה מפני שגדלה באסור</b> – היא חלק מהנבילה.
ההיגד הבא (השלישי) מצוי כלשונו בנדה פ"ד מ"ג.
<b>דם נוכרית</b> – נכרי אינו מטמא בזיבה או בנידה, ולפיכך גם דם הנידה של נכרית אמור להיות טהור ולא לטמא את הישראלי, <b>ודם טהורה של מצורעית</b> – האות וי"ו באמצע המילה "טהרה" נמחקה. המצורעת טמאה, אבל הדם הוא דם ימי הטוהר שלאחר טומאת דם הלידה, ולכן הוא טהור (לדעת בית שמאי) אף שיש הוה אמינא לטמאו משום שמקורו במצורעת. <b>בית שמי מטהרין</b> – דם נכרית אינו מטמא, ודם ימי הטוהר של יולדת מצורעת טהור אף הוא ואינו מטמא, כשל כל אישה אחרת. <b>ובית הלל אומרים: כרוקה וכמימי רגליה</b> – דברי בית הלל עשויים להתפרש באחת משתי דרכים. או שהם עוסקים רק בדם הטוהר של מצורעת, הטמא כמו רוקה ומי הרגליים שלה, או שהם עוסקים בשני המקרים, ובשניהם מטמאים. מכל מקום, מהסגנון משמע שבית הלל מטמאים לפחות את דם הטוהר של המצורעת. אבל הדבר לא נאמר במפורש, שכן לא נאמר כאן במפורש מה דין רוקה ומימי רגליה של מצורעת או של נידה.
בתוספתא אנו מוצאים מסורת הפוכה: "דם הנכרית ודם הטהרה של מצורעת, בית שמאי אומרים: הרי הן כדם מגפתה"<sup class="footnote-marker">12</sup><i class="footnote">דם מגפתה הוא דם פצע, דם מכה, כפי שהראינו בפירושנו למסכת נידה.</i> (נידה פ"ה ה"ה, מהד' צוקרמאנדל עמ' 645). עד כאן המסורת הפוכה מזו של המשנה. בית שמאי, המטהרים דם נידה במשנתנו, ולפי התוספתא הם מטמאים אותו, הם המחמירים בתוספתא. בית הלל אינם נזכרים. פרשנים ניסו לתרץ את הסתירה בין המשנה לתוספתא באמצעות "הכא במי עסקינן" או "מאן תנא הכי", כלומר, כל מקור תנאי עוסק במקרה אחר. כך, לדעת בעל חסדי דוד, התוספתא באה להסביר את דברי בית שמאי, המטהרים דם נכרית מלטמא אדם וכלים, אבל עדיין הוא ולד הטומאה. לדעת ליברמן,<sup class="footnote-marker">13</sup><i class="footnote">ליברמן, תוספת ראשונים, עמ' 269. לדעת ליברמן, גרסת דברי רבי אליעזר משובשת, ראו שם, ויש לומר שבית שמאי מקלים.</i> התוספתא היא דברי רבי מאיר, הסובר שלדעת בית שמאי דם נכרית מטמא לח אבל לא יבש, לעומת בית הלל במשנתנו, הסוברים שאף לח אינו מטמא. מטרת ההסבר היא להתאים את התוספתא למשנה, ועל פי פשט הדברים אין בכך כל צורך. המשנה חולקת על התוספתא.
בפירושנו למסכת נידה הרחבנו בשאלה מניין הדין שעליו מתבסס רבי יהודה (רוקה ומימי רגליה).
אם כן במשנה המסורת של רבי יהודה, בתוספתא מסורת עם שמות הפוכים. בהמשך התוספתא אנו רואים: "רבי אליעזר אומר מחומרי בית שמאי ומחומרי בית הלל. בית שמאי אומרים מטמא לח ואין מטמא יבש ובית הלל אומרים מטמא לח ויבש" (פ"ה ה"ו, עמ' 646-645). המשך התוספתא עוסק בהמשך המשנה בנידה, ואיננו בתחום דיוננו. בהמשך בית הלל מחמירים, ורבי אליעזר אומר שגם ברישא (הקטע שלנו) הם מחמירים. מסתבר אם כן לומר שהמסורת שלפיה בית שמאי הם המחמירים היא משנת רבי אליעזר. בתוספתא היא מצוטטת במלואה, ורבי אליעזר (ממשיכם של בית שמאי) אינו מזכיר את בית הלל. במשנתנו מסורת הפוכה (של רבי יהושע?) שבה בית הלל הם המחמירים. במשנתנו (עדיות) בעל המסורת הוא רבי יהודה, אף על פי שהוא תלמידו של רבי אליעזר, מונה את ההלכה במשנה כאחת מקולי בית שמאי. אבל בתוספתא עדיות נאמר: "רבי אליעזר אומר שני דברים מקולי בית שמאי ומחומרי בית הילל. דם היולדת שלא ילדה מטמא לח ואינו מטמא יבש, דברי בית שמאי, ובית הילל אומרים מטמא לח ויבש" (נידה פ"ב ה"ח, עמ' 458). לא נאמר מהו הדבר השני מקולי בית הלל, וסביר שהוא משנתנו. כאן מיוחסת אם כן הדעה המקלה לבית שמאי. נמצאנו למדים שלפנינו מחלוקת אחת בין בית שמאי לבית הלל, מחלוקת שנייה בין רבי אליעזר לתנא קמא (רבי יהושע) מה אמר כל אחד מהבתים, ומחלוקת שלישית מה בדיוק אמרו רבי אליעזר ורבי יהושע.
רבי יהודה התאים את עצמו לרבי אליעזר, אך מצינו שתי מסורות מה אמר רבי אליעזר. הברייתא המייחסת לרבי יהודה את הדעה שזו מקולי בית שמאי היא כאמור רק אחת משתי מסורות הפוכות.
ההלכה מצויה אפוא במשנתנו ובמשנת נידה, בשתיהן הסגנון דומה וקשה לקבוע מה מקור ההלכה.
ההלכה הבאה מצויה כלשונה במשנת שביעית פ"ד מ"ב. אלא שהבדל גדול בין שתי המקבילות, במסכת שביעית מחלוקת בשמות הדברים.
<b>אוכלין פירות שביעית בטובה ושלא בטובה כדברי בית שמי</b> – "בטובה" משמעו כאן בבירור הסכם הדדי, שעל פיו האחד אוכל ממטע של חברו ותמורת זאת חברו אוכל מהמטע שלו.<sup class="footnote-marker">14</sup><i class="footnote">ספראי, שביעית, עמ' 315-314; ספראי, בימי הבית, עמ' 432-431. פירוש זה הוא היחיד המכנס את כל העדויות השונות, וראו שביעית פ"ד מ"א; משנה עבודה זרה פ"ד מ"ג; תוספתא, פאה פ"ד הט"ז; שביעית פ"ב ה"כ; פ"ז ה"ט ועוד.</i> בית שמאי רומזים להיתר המכונה כיום "אוצר בית דין", או להסדר פשוט יותר שלו. התוספתא מפרטת את ההסדר:
בראשונה היו שלוחי בית דין יושבין על פתחי עיירות. כל מי שמביא פירות בתוך ידו נוטלין אותן ממנו, ונותן לו מהן מזון שלש סעודות, והשאר מכניסין אותו לאוצר שבעיר. הגיע זמן תאנים, שלוחי בית דין שוכרין פועלין, עודרין אותן, ועושין אותן דבילה, וכונסין אותן בחביות, ומכניסין אותן לאוצר שבעיר. הגיע זמן ענבים, שלוחי בית דין שוכרין פועלין, בוצרין אותן, ודורכין אותן בגת, וכונסין אותן בחביות, ומכניסין אותן לאוצר שבעיר. הגיע זמן זתים, שלוחי בית דין שוכרין פועלין, ומוסקין אותן, ועוטנין אותן בית הבד, וכונסין אותן בחביות, ומכניסין אותן לאוצר שבעיר. ומחלקין מהן ערבי שבתות, כל אחד ואחד לפי ביתו (תוספתא פ"ח ה"א).
העיקרון הוא שהפירות הם הפקר, אבל לא כל אחד רשאי לרדת למטע של חברו ולקטוף פירות. נראה שבפועל הסתייגו בעלי המטעים מכך שזרים ייכנסו למטע ואולי יזיקו לו בשעת הקטיף. על כן כל הפירות נמסרים לבית הדין, הפועל כאן כעין מועצה מקומית,<sup class="footnote-marker">15</sup><i class="footnote">לבית דין בתפקיד המועצה ראו ספראי, הקהילה, עמ' 83-78.</i>  והוא מחלק אותם בשווה. מבחינת הבעלים זו אכילה "בטובה". הוא מוסר את הפירות לבית הדין ומוותר על זכותו לאספם בעצמו, ותמורת זאת הוא מקבל פירות בשבילו מפירותיו ומפירותיהם של אחרים.
סביר מאוד שבית שמאי ובית הלל מדברים על הסדר דומה, בצורה פשוטה יותר, כלומר בלי בית דין אלא בחלוקה הדדית המבטיחה שבעל השדה יפקיר את פירותיו, אבל בפועל הוא נהנה מהם במידת מה. הסדר הוא שבעל התאנים נותן מפירותיו לבעל הזיתים ומקבל ממנו זיתים, או זכות למסוק זיתים ולארות תאנים מהמטע של האחר. בית שמאי מתירים הסדר זה.
<b>ובית הלל אומרים אין אוכלין אלא בטובה ושלא בטובה</b> – אסור לקיים את ההסדר המוצע. הלשון מגומגמת וצריך היה להיות "אין אוכלין אלא בטובה" כך בכתב יד פרמא (<b>מפ)</b> ועוד. אבל הנוסחה של כתב יד מקוימת גם ב-<b>מל</b> והעובדה שהנוסחה המוזרה מופיעה בעדי נוסח טובים בלתי תלויים מעידים שהנוסחה המקורית נכונה, ומעתיקים ניסחוה. נראה שהנוסחה המוזרה היא גרירה מהרישא. בית הלל מתנגדים לדעה הקודמת, ומנסחים אותה כ'ראי' של עמדת בית שמאי. הסיבה לניסוח בלתי מוצלח זה תוסבר להלן. אם כן בית הלל אוסרים את ההסדר.
במשנת שביעית הנוסח הפוך, "בית שמאי אומרים אין אוכלין פירותיה בשביעית ובית הלל אומרין אוכלין בטובה ושלא בטובה". ונוסף שם: "<u>רבי יהודה אומר: חילוף הדברים זה מקלי בית שמי ומחומרי בית הלל"</u> – לפי רבי יהודה שמות החולקים הפוכים. דעת רבי יהודה היא השנויה במשנתנו (עדיות). לפני עורך משנתנו לא עמד נוסח ברור של דברי החולקים הוא רק ידע שהנוסח ה'נכון' הפוך ממשנת שביעית, ולכן ניסח את הדברים כהיפוך של דברי רבי מאיר.<sup class="footnote-marker">16</sup><i class="footnote">במדרש המחלוקת שנויה בשני הנושאים, כמו במשנתנו, אך ללא קשר לעניין השדה שנטייב (ספרא, בהר פ"א ה"ח, קו ע"ב), ואנו הראינו כי אולי יש קשר בין המחלוקות השונות. וראו פירושנו לשביעית פ"ד מ"א.</i>
היוצא מדברינו הוא שניסוח משנת עדיות, הוא כרבי יהודה.
הירושלמי (לה ע"ב) פירש כנראה שהמחלוקת במשנתנו היא מחלוקת על ההסדר שבתוספתא, ומסופר שרבי טרפון סירב לקבל את ההסדר אף שהיה מקורב לבית שמאי. הרחבנו בכך בפירושנו לשביעית, והבאנו שם את הסיפור על רבי טרפון שאכל פירות שביעית ללא רשות בית הדין. הוא לא הכיר בהסדר וסבר שההסדר איננו חל ולכן כל הפירות הפקר. כל זאת כבית שמאי האוסרים את ההסדר. הסידור מובן רק לפי דעת רבי יהודה.
אם כן משנתנו שונה ממשנת שביעית. משנת שביעית לא השתמשה במסכת עדיות, שכן היא חולקת עליה. אבל בהחלט סביר שמסכת עדיות השתמשה במסכת שביעית, וליקטה ממנה את שיטת רבי יהודה, ואף את לשון הכותרת.
ההלכה הבאה נדונה במשנת כלים פ"כ מ"א ומ"ב בצורה וסגנון שונים. המשנה הראשונה מונה כלי עור שונים "שנפחתו". הנחת היסוד של המשנה (כלים פ"כ מ"א)היא שכל כלי העור משמשים גם לישיבה ולכן טמאים מדרס.<sup class="footnote-marker">17</sup><i class="footnote">אם המת ישב עליהם טמאים. אם הטמא והטהור ישבו עליהם הטמא מטמא את הטהור.</i> אם הם נקרעו ועדיין יש בהם גודל מינימלי אינם מטמאים מדרס. המשנה עוסקת בגודל המינימלי שבו הם עדיין מטמאים. בין השאר נקבע שם שגודל החמת המינימלי המטמא במדרס הוא שבעה טפחים. החמת עצמה היא כלי עור, מעין ילקוט, שיש לו כיסים (כלים פ"כ מ"ח; פי"ט מ"ח). וכך מתרגמים התרגומים הארמיים ובעל פירוש הגאונים לטהרות על אתר את המילה המקראית "ילקוט". נפחו הפנימי לפחות שבעה קבים, כלומר 11-8 ליטר בערך (כלים פ"כ מ"א). במשנה שלאחריה (לפי כי"ק) נאמר: "חמת חלילים טהורה מן המדרס". חמת חלילים היא כלי נגינה העשוי משק עור וחליל המחובר אליו. פתיחה וניפוח של החמת גורמים להוצאת קול מהחליל. אלבק הציע לקשר את משנתנו (עדיות) עם משנת כלים זו. הווה אומר שהעורך אצלנו עסק בחמת סתם, וקיצר בלשונו.
קשה לקבל הסבר זה. אמנם המילה "חמת" מופיעה בשתי המקבילות (כלים ועדיות) אך חמת חלילים איננה חמת סתם. דין חמת סתם שנוי במשנה אחרת בכלים (פכ"ו מ"ד). המשנה שם מונה סוגי כלים. בין השאר קובעת: "כל חמתות צרורות טהורות חוץ משלערביים רבי מאיר אומר צרור שעה טהורות צרור עולם טמאות. רבי יוסה אומר כל חמתות צרורות טהורות". חמתות הערביים היו כנראה פשוטות יותר, שאי אפשר היה לקשרן וכאשר הן ריקות וקשורות, אינן יכולות לשמש כמושב, ולכן טמאות מדרס<b>.</b> אפשר שהכוונה לחמת סגורה, או להיפך לקבוצת חמתות קשורות יחדיו בחבילה, והערבים היו סוחרים בחמתות אלו. רבי יוסי מרחיק לכת וסבור שכל החמתות טהורות. במשניות קודמות הופיעה החמת בסתם ככלי המקבל טומאה (כלים פי"ז מ"ב; פי"ט מ"ח ועוד). משניות אלו אינן כרבי יוסי. בפרק הקודם דובר בשלוש חמתות שדינן משתנה בהתאם לגודלן (כלים פכ"ד מי"א). רק החמת הקטנה מכשיעור, או חמת העשויה מעור דג, אינן מקבלות טומאה. רוחה של המשנה בכלים בפרק כד שונה מזו של משנתנו, ומשנתנו מפורטת יותר, חמת צרורה היא אפוא חמת קטנה. רבי מאיר סבור שקשירה זמנית אינה קשירה.
על רקע זה נבין את משנתנו.
<b>החמת בית שמי אומרים צרורה עומדת</b> – לא ברור אם צריך להוסיף 'טמאה' או טהורה, ולהלן נוכיח שטהורה מטומאת מדרס. כלומר אם היא עמוסה מטען ועומדת על בסיסה, היא איננה כלי מושב ואיננה טמאה גם אם במקרה ישב עליה זב. <b>ובית הלל אומרים אף על פי שאינה צרורה</b> – אם היא עומדת, אף על פי שאיננה צרורה, היא טהורה מטומאת מדרס. אבל אם החמת שוכבת היא משמשת ככלי מושב רגיל (זה שימושה הרגיל) וטמאה מדרס. מן הסתם שני הצדדים מדברים בחמת גדולה כ'שיעור'.
במשנת כלים החולקים הם חכמי דור אושה, אך כמו במקרים רבים המחלוקת מתחילה בדורות קודמים.<sup class="footnote-marker">18</sup><i class="footnote">בפירושנו לכלים פכ"ו מ"ד הראינו זאת גם על חלקיה האחרים של המשנה בכלים.</i> צירוף שתי המשניות יחד עם משנת כלים פכ"ד מי"א הדנה בגודל החמת המקבל טומאת מדרס, וטומאת מת, מאפשר להבין את ההלכה בכלל ואת משנת עדיות בפרט.
חמת רגילה ריקה משמשת למושב, אם יש לה גודל מינימלי (כ"שיעור" כלים פכ"ד מ"א). גודל מינימלי זה הוא שבעה טפחים (כלים פ"כ מ"א). חמת צרורה שהיא חמת מלאה, איננה מושב, ולכן איננה מטמאת טומאת מדרס (כלים פכ"ו מ"ד). בנושא זה מחלוקת האם סגירה זמנית מבטלת אותה מתורת מושב או לא (רבי מאיר ורבי יוסי במשנת כלים פכ"ו מ"ד). וכן מחלוקת קדומה יותר המצויה במשנתנו (בעדיות). כלי צרור ועומד או יושב הוא בוודאי כלי ומקבל טומאה (טומאת מת), בכך לא צריכה המשנה לדון. הבירור הוא לגבי טומאת מדרס. במשנתנו מחלוקת ומשנת כלים (פכ"ו מ"ד) היא כבית שמאי.
חמת חלילים שהיא כלי נגינה תמיד טהורה מדרס (כלים פ"כ מ"ב) משום שאיננה משמשת למושב ומסתבר שבכך יודו גם בית הלל.
אם כן אין למשנתנו מקבילה, אך משנת כלים נסתמה כדעת בית שמאי.

Mishnah 2

<b>רבי יוסה אומר ששה דברין מקולי בית שמי ומחומרי בית הלל</b> – בניגוד לרבי יהודה ולמשנה לעיל פ"ד מ"א שמנתה פרטים אחרים. לא ברור האם רבי יוסי סבור שאלו הם המחלוקות בהם בית הלל מחמירים, ואחרות אינן ברשימה זו, או שהוא מוסיף על קודמיו או שעומד בנפרד. אפשר גם שרבי יוסי עצמו לא סידר את הרשימה, אלא העורך ליקטה ממקורות שלו, כפי שהערנו במבוא.
הלכה זו המיוחסת לרבי יוסי היא משנה בחולין פ"ח מ"א. שם (בחולין), וגם עליה אמר רבי יוסי 'זו מקולי בית שמאי' אפשר שאכן אין חולק עליה, אלא שרבי יוסי רק יצר את הרשימה, ופרטיה אינם שנויים במחלוקת (להלן).
<b>העוף עולה עים הגבינה על השולחן ואינו נאכל כדברי בית שמאי</b> – העוף הוא בשר למחצה. מותר להניחו על השולחן, אך לא לאכלו יחד עם חלב. קשה לדעת למה התכוונו בית שמאי. האם הם סברו שמותר באותה סעודה לאכול מזה ומזה, אך לא ממש ביחד, או שמא התכוונו לאפשר לסועד לבחור בין עוף וגבינה? כפשוטם של דברים הכוונה למנות שונות. נוהג הסעודה היה להגיש מנות רבות, כל אחת בכמות קטנה, והסועדים אכלו מנה אחרי מנה; מותר להניח עוף ליד גבינה, אך לא לאכול אותם ביחד.
<b>ובית הלל אומרים לא עולה ולא נאכל</b> – ודינו כבשר. במשנת חולין נוסף "אמר רבי יוסה זו מקולי בית שמאי ומחומרי בית הלל" וכן בתוספתא (חולין פ"ח ה"ב, עמ' 509). רבי יוסי אינו מגלה את דעתו אלא מגדיר שזו הקלה של בית שמאי, הדגשה מלמדת שלדעתו הלכות רבות בית שמאי הם המחמירים.
במשנתנו ברור שהעוף אינו נאכל עם גבינה (חלב) לדעת הכול. אבל לבבלי מסורת אחרת שרבי יוסי סבור שהעוף נאכל עם חלב וגבינה "ואמר ליה רבי יוסי: אכילה גופה מקולי בית שמאי ומחומרי ב"ה" (חולין קד ע"ב) לפי תפישה זו יש לגרוס בדברי בית שמאי "העוף עולה עם הגבינה ובית הלל אומרים לא עולה ולא נאכל".
לדעת רבי יוסי הגלילי התירו לאכול עוף עם חלב מתוך שסברו שעוף איננו בשר :
במקומו של רבי יוסי הגלילי היו אוכלין בשר עוף בחלב. לוי איקלע לבי יוסף רישבא, קריבו ליה רישא דטוותא בחלבא, לא אכל. כי אתא לקמיה דרבי אמר ליה: אמאי לא תשמתינהו? - אמר ליה: אתריה דרבי יהודה בן בתירה הוה, ואמינא: דילמא דרש להו כרבי יוסי הגלילי. . ." (בבלי שבת קל ע"א לוי בא לבית יוסף צייד העופות, הביאו לפניו ראש שנאפה עם חלב, לא אכל. כאשר בא לפני רבי אמר לו למה לא נידת אותם? [בגלל אכילת איסור בשר עם חלב]. אמר לו מקומות של רבי יהודה בן בתירא היה, ואמרתי [לעצמי]שמא דרש להם כרבי יוסי הגלילי)<sup class="footnote-marker">19</sup><i class="footnote">ראו עוד חולין קד ע"א.</i>.
בבבלי עוד שני סיפורים דומים שבהם סירב החכם לאכול עוף עם חלב (חולין קד ע"ב; קטז ע"א). נראה שהמנהג לראות בעוף אוכל שאיננו בשר היה נפוץ בבבל. לא שמענו את שמעו בארץ ישראל, אך אין תלמוד למסכתות חולין ומנחות, כך שאי אפשר ללמוד מהיעדר המידע, מה עמדת אמוראי ארץ ישראל.
במסכת חולין נתברר מה הוא השולחן המדובר. וזו פרשנות של המשנה להלכה הראשונה שבמשנה.
איננו יודעים להכריע במקרה זה האם מסכת עדיות היא המקור או ההיפך.
ההיגד הבא הוא משנה מפורשת בסגנון דומה בתרומות פ"א מ"ד, שם היא שנויה במקום טבעי בין שאר המקרים של תרומה שנתרמה שלא כפרטי הלכה. עם זאת הבדלי עריכה קדומים יצרו הבדל גדול בין שתי המשניות.<sup class="footnote-marker">20</sup><i class="footnote">במשנת תרומות גם היגד נפרד על זיתים והיגד נפרד על שמן, ואין בכך אלא הבדל סגנוני בין שתי העריכות.</i>
<b>תורמין זיתין על השמ</b>ן <b>–</b> הכלל במשנה הוא שבדרך כלל אין לתרום מהזיתים על השמן, שכן כל יבול נתרם בפני עצמו ואין תורמים מערימת פירות אחת על השנייה. טעמה של ההלכה יבורר בהמשך הדיון.
<b>וענבים על היין</b> – לפי משנת עדיות, ולדעת בית שמאי אין איסור בתרומת מוצר אחד על השני. <b>כדברי בית שמי ובית הלל אומרים אין תורמין</b> – במשנת תרומות נקבע (פ"א מ"ד) "אין תורמין זיתים על השמן ולא ענבים על היין, ואם תרמו בית שמאי אומרים תרומת עצמן בהם ובית הלל אומרים אין תרומתן תרומה". "אין תורמין" כן באופן כללי, והמחלוקת היא האם בדיעבד התרומה תרומה ("תרומת עצמן בהם" כדעת בית שמאי), או אין תרומתן תרומה, כדעת בית הלל. אם כן לדעת משנתנו (עדיות) המחלוקת היא על 'לכתחילה', בית שמאי סבורים שמותר לתרום מזיתים על השמן, למרות שאלו מוצרים שונים. ובית הלל אוסרים. ואילו משנת תרומות מצמצמת את החידוש של בית שמאי. לכל הדעות אסור לתרום מזיתים על השמן, אבל אם עבר ותרם מחלוקת האם בדיעבד התרומה תרומה.
הבדל נוסף בין המשניות. בית שמאי לפי משנת עדיות מתירים לתרום גם מזיתים על שמן, ואילו בית שמאי בתרומות מתירים רק לתרום שמן על זיתים. על כך אומר רבי מנא בירושלמי תרומות: "אמר ר' מנא לית כאן זיתים על שמן אלא שמן על זיתים" (פ"א ה"ה, מא ע"א). כלומר יש לתקן את משנת עדיות כך שתתאים למשנת תרומות. כפשוטו המשניות חלוקות ורבי מנא אינו מתקן את נוסחת משנתנו, אלא את התוצאה ההלכתית. אגב אורחא רואים אנו שרבי מנא מפרש את משנת עדיות, כלומר שהמשנה נלמדה על ידי אמוראים והיה לה תלמוד, שלא השתמר.
בפירוש למסכת תרומות הרחבנו בשאלה האם זיתים על שמן הם דוגמה, או שההלכה נאמרה רק על יין וזיתים ועל ענבים ויין.
<b>הבעיה ההלכתית</b>
את התרומה יש להפריש מהפרי כשהוא מוכן לאכילה (תרומות פ"א מ"ח); מותר להפריש תרומה מערימת פירות אחת על אחרת, אך בתנאים מגבילים שיבוררו להלן. הכלל הוא שמותר להפריש משתי ערימות המצויות באותו סטטוס הלכתי ומציאותי, מערימת תבואה על חברתה בגורן, כששתיהן מאותו סוג וזמן (ראו פירושנו לדמאי פ"ה מ"א-מ"י). כל מקרה אחר מעורר שאלות, וכמה מהן נדונות במשנה ח באותו פרק בתרומות, שהיא המשך ישיר של משנת תרומות שהזכרנו בפתיחת הדיון בהיגד זה. שם הרחבנו, ולפיכך נסתפק כאן בהסבר פשטני. להסברת האיסור הועלו בירושלמי ובספרות הפרשנית הצעות מספר:
א. "גזל השבט" (ירושלמי, תרומות פ"ד ה"ח מ ע"ד) – בפירוש המונח חלוקים ראשונים ואף לא ברור איזה חלק בהלכה הוא בא לנמק. הראב"ד מפרש שהנימוק בא להסביר למה אין תורמים זיתים על שמן, משום שבזיתים יש הרבה פסולת ולכן ערך תרומת הזיתים נמוך מערך תרומת השמן. ר"ש לתרומות מפרש שבזיתים יש טרחה של הפקת השמן. ואולי קיים החשש שאם נתיר להפריש משמן על זיתים ימתין בעל הבית עד שיהיה לו שמן.
ב. מפני הטורח, אין להפריש מזיתים על שמן, שכן לכהן טרחה בהפקת השמן, כאמור לפי הר"ש זה ההסבר של 'גזל השבט'.
ג. גדר מי חטאת, כלומר הרצון לאפשר לציבור להפריש לפני שהמזון מקבל טומאה, וכך יוכלו "לחסוך לעצמם" את חובת שמירת הטהרה והכהנים מצידם יוכלו לאסוף את התרומה במצב טהור, לפני שנטמאה (הזית הטרי איננו מקבל טומאה, השמן מקבל טומאה – ירושלמי, שם).
ד. אין תורמים מדבר שנגמרה מלאכתו על מה שלא נגמרה מלאכתו (תרומות פ"ד מ"י). זו הלכה כללית העשויה לנבוע מהחשש ל"גזל השבט", או מהבחנה עקרונית שאלו מוצרים שונים, שכן האחד חייב במעשרות והאחר טרם התחייב (הבחנה זאת יוצאת במפורש מהירושלמי שם המקשה ממשנה על משנתנו, וכן פירשו רמב"ם ואחרים).
ה. זיתים ושמן הם מינים שונים, ואין תורמים ממין על שאינו מינו (תרומות פ"ב מ"ד).
ו. אין תורמים מהרע על היפה (תרומות פ"ב מ"ד).
ז. יש צורך לתרום "מן המוקף", כלומר שכל התוצרת תהיה בכלי או בערימה אחת (תרומות פ"ד מ"ג). כמובן ניתן לפתור את השאלה ולתרום מהמוקף גם במקרה זה, אך הדבר מחייב מאמץ, וגזרו חכמים שלא לתרום מזיתים על שמן שמא ישכח או יטעה.
ח. משנתנו היא כשאין כוהן במקום ואז יש חשש לגזל השבט, אבל אם יש שם כוהן ("לדעת כהן" – בבלי, מנחות כד ע"ב<sup class="footnote-marker">21</sup><i class="footnote">המונח נקבע בהקשר אחר, והועבר על ידי הראשונים לסוגייתנו.</i>) מותר לתרום מזיתים על שמן (כך לפי הר"ש והרא"ש). זהו תירוץ בסגנון השכיח של התלמוד הבבלי (מעין "הכא במאי עסקינן. . . "). חולשתו היא בצמצום המשניות השונות למקרים חריגים מבלי שהאבחנות המרכזיות תבואנה לידי ביטוי במשנה.
כל ההסברים אפשריים, והם כולם לשיטת בית הלל, אך לפי משנתנו בית שמאי חולקים על כל האיסור.
הגישה הקובעת ש"<b>אין תרומתן תרומה</b>" יש בה מרכיב של קנס או תגובה לחשש מיוחד. הירושלמי (מ ע"ד) מסביר שהחשש הוא שמא יחשוב הצופה במעשה שהוא מותר לכתחילה. בסיום חלק זה של משנת תרומות נרכז את כל העדויות בנושא ונסכמן.
תרומות ועדיות – לכתחילה או בדיעבד
אם כן, קיימת סתירה בין משנת עדיות לבין משנת תרומה. אין זו רק סתירה בין רבי יוסי בעדיות לבין התנא הסתמי בתרומות, אלא גם בין שתי מסורות בשם רבי יוסי. מעתה שתי אפשרויות לפנינו:
א. אכן אין סתירה בין משנת עדיות ומשנתנו, ושתיהן דברי רבי יוסי, אלא שאותו משפט של רבי יוסי קוצר באופן טכני על ידי העורך של מסכת עדיות. העורך השמיט את הרישא העוסקת בדין העקרוני, והתמקד רק בשאלה של 'בדיעבד'.
ב. אכן יש מחלוקת עקרונית בין בית שמאי ובית הלל האם תורמים זיתים על שמן. כל המסורות המקבילות הן לשיטת בית הלל. העורך של מסכת תרומות סירב לקבל את העובדה שבית שמאי חולקים על ההלכה הידועה והמקובלת. לעורך מסכת תרומות מסורת אחרת על עמדת בית שמאי, מסורת המצמצמת את דעתם שמותר לתרום מזיתים על שמן. אסור לעשות זאת אבל אם עשה תרומתו תרומה. זו המסגרת הכללית של כל פרקי מסכת תרומות (פרקים א-ג) שבהם נמנים אלו שאסור להם לתרום אך תרומתם תרומה.
בתוספתא מובאים דברי רבי יצחק בשם רבי אליעזר: "בית שמאי אומרים אין תורמין ובית הלל אומרים תורמים" (תרומות פ"ב ה"ד). גם כאן הניסוח עקרוני, על תרומה לכתחילה, כמו במשנת עדויות. אבל הדעות מוחלפות, ובית שמאי מחמירים. חילוף דעות בין בית שמאי ובית הלל שכיח במקורותינו.<sup class="footnote-marker">22</sup><i class="footnote">ראו, למשל, פירושנו לביצה כל פרק א, ובעיקר מ"א שם.</i>  לפנינו, אפוא, שתיים או שלוש מסורות בדבר המחלוקת בין שני הבתים (משנתנו, משנת עדויות והתוספתא). מצב זה שיש בו מחלוקת תנאים מאוחרים על טיב המחלוקת הקדומה רגיל למדי, ורגיל במיוחד במחלוקות הקדומות של בית שמאי ובית הלל.
לעמדות ההלכתיות השונות משמעות חברתית והרחבנו בכך בפירושנו לתרומות.
ההיגד הבא הוא קטע ממשנת כלאים פ"ד מ"ה. משנת כלאים מתחילה במשפט: "הנוטע שורה של חמש גפנים בית שמיי אומרים כרם, בית הלל אומרים אינו כרם, עד שיהו שתי שורות לפיכך הזורע ארבע אמות שבכרם בית שמי אומרים קודש שורה אחת בית הלל אומרים קידש שתי שורות". אם כן ההיגד במשנתנו מופיע בכלאים כלשונו, אך הוא תוצאה של המחלוקת הקודמת. אלא שבהיגד הראשון במשנת כלאים, בית שמאי אינם מקילים. עבורנו זו רק דוגמה לכך שהמושג "קולי בית שמאי" איננו מדויק. שהרי לאותה מחלוקת יש ביטוי שהוא חומרה של בית שמאי (בהגדרת המונח כרם), ואילו ההיגד השני שבה יוצר קולא.
<b>הזורע ארבע אמות שבכרם</b> – מן ההלכה המחמירה של בית שמאי הקובעת ששורה אחת מהווה כרם עולה אף הקלה: הזורע בתוך ארבע אמות הסמוכות לכרם ועבר על ההלכה של איסור כלאי הכרם, <b>בית שמי אומרים קידש שורה אחת</b> – הכרם נאסר מחמת איסור הכלאיים ונאסר אף בהנאה, וכלשון הכתוב: "לא תזרע כרמך כלאים פן תקדש המלאה הזרע אשר תזרע ותבואת הכרם" (דברים כ"ב, ט). שורה אחת מהווה כרם, ולכן, לדעת בית שמאי, לא נאסרו כל הגפנים שבכרם אלא הכרם הקרוב, השורה הראשונה הסמוכה לזרעים שנזרעו, <b>ובית הלל אומרים קידש שתי שורות</b> – שהרי לדעת בית הלל אין הגפנים קרויות "כרם" עד שתהיינה שתי שורות, וכשזרעים מקדשים את הכרם הם מקדשים שתי שורות. מדברי בית הלל המקלים ומתירים לסמוך עד שישה טפחים לשורה אחת עולה חומרה, אם זרע סמוך לכרם שיש בו יותר משורה אחת. אין במשנה הסבר כיצד מחשבים את השורה. אם ארבע האמות הזרועות הן במרכז הכרם הרי שיש לפחות ארבע שורות, לארבע רוחות העולם; גם לא נאמר כמה גפנים תהיינה בכל שורה. בירושלמי נוספים פרטים מספר על כך, והראשונים ניסו להשלים את החסר בכוח לימודם וחריפותם.<sup class="footnote-marker">23</sup><i class="footnote">ראו, למשל, פירוש הר"ש והסתייגותו של הרא"ש למשנתנו.</i> במשנת כלאים (פ"ה מ"ה) ראינו גישה אחרת להלכה זו, גישה הקרובה לשיטת בית הלל אך אינה זהה לה.
נראה שבעל עדיות השתמש במשנת כלאים וקיצר אותה כך שתכלול רק את קולי בית שמאי. קשה להניח שבעל כלאים הכיר את משנת עדיות, לו הכיר רק את משנת עדיות, לא היה מציע את המחלוקת הראשונה, והיה מביא את המחלוקת השנייה (זו שמצויה גם בעדיות) לעצמה ולא כתוצאה של המחלוקת הראשונה ('לפיכך. . . ').
ההיגד הבא הוא משנה מפורשת בחלה פ"א מ"ז.
<b>המעיסה</b> – שני מונחים במשנת חלה המקבילה למשנתנו, "מעיסה" ו"חליטה". התוספתא מסבירה: "רבי ישמעאל בי רבי יוסה אומר משם אביו אי זהו חלוט הנותן קמח לתוך חמין. המעיסה חמין לתוך קמח" (חלה פ"א ה"א-ה"ב<sup class="footnote-marker">24</sup><i class="footnote">החלוקה להלכות כאן קוטעת את דברי ההסבר, והיא מוטעית.</i>). אם כן, המעיסה היא מאכל ששופכים בו קמח לתוך מים או שמן רותח ומתקבלות מעין קציצות של בצק. חליטה היא תהליך הפוך שבו מכינים את הבצק או התבשיל על ידי שפיכת מים חמים על הקמח. שני התהליכים דומים מבחינת התוצאה.<sup class="footnote-marker">25</sup><i class="footnote">ערוך השלם, ערך מאס, כרך ה, עמ' 206; ערך חלט, כרך ג, עמ' 401. ראו בבלי, פסחים לז ע"ב.</i><b>  בית שמי פוטרין</b> – ממצוות חלה שכן אין זו אפייה. <b>בית הלל מחייבין</b> – בחלה. במשנת חלה המשך דיון בחליטה, שבה דעות הבתים הפוכות. העורך נמנע מלהביא את המחלוקת בחליטה, וקיצר את המשנה משום שבחליטה בית הלל מקילים 'כרגיל'. היפוך העמדות בין חליטה למעיסה נדון בפירושנו לחלה. בקצרה נסכם שבירושלמי אומר רבי חייא בר הושעיה: "שני תלמידים שנו אותה", וכן מוסר חכם אחר ששמע זאת מרבי הושעיה הגדול, ואחר כך נוספה דעתם של חכמים (נח ע"א). כן אומר הבבלי: "מי ששנה זה לא שנה זה" (פסחים לז ע"ב). אם כן, מסורת אחת היא שבית שמאי פוטרים בשניהם ובית הלל מחייבים בשניהם, ומסורת אחרת שהדעות הפוכות. שתי המסורות נוסחו בצורה שונה, האחת אמרה בלשון "המעיסה. . ." והאחרת בלשון "החולט. . . ". לפנינו, אפוא, שני מקורות הנחלקים ביניהם בדין (חילופי שמות של החולקים), ואשר נערכו בצורה שונה זו מזו. האחת עסקה במעיסה, והאחרת בחליטה. העורך של חלה ליקט את שתיהן ולא חשש למסור דבר והיפוכו.<sup class="footnote-marker">26</sup><i class="footnote">ברש"ס מצוטט הירושלמי כאילו כתוב בו "תניא איזו היא מעיסה. . . רבי ישמעאל ברבי יוסי אומר משום אביו זה וזה לפטור". נוסח זה נראה כתיקון שנועד לפטור את שאלת הסתירה הפנימית במשנה . רבי יוסי הוא התנא הראשון במשנה . עורך המשנה לא חשש אף לסתום את משנתנו כדעת בית שמאי.</i> זה מקרה נדיר בהחלט שבו הסתפק העורך בליקוט יבש ולא חשש להעמיד שתי דעות מנוגדות כאילו היו דעה אחת. כפי שהראינו בפירושנו לחלה, פרק א בחלה בולט בכך שיש לו אופי סיכומי ויש בו ליקוט של משניות (משניות ממסכתות אחרות ו/או משניות קדומות). גם ראינו לעיל ליקוט של דעות או ניסוחים שונים ויציקתם לחטיבה אחת. במקרה זה המרכיב של הליקוט גדול עוד יותר.
אם כן כמחלוקת במעיסה כן מחלוקת בחליטה. ואכן גם מבחינה הגיונית קשה להבין למה יהא דינם שונה. התוצר של שניהם שונה זה מזה, אך שניהם שונים מצורתו של לחם אפוי. אם כן למה משנת עדיות מדברת רק במעיסה, הרי דין חליטה זהה. המסקנה הפשוטה היא שבעל מסכת עדיות ציטט את מסכת חלה. למרות שבמסכת זו נפל פגם.
ואכן בתוספתא ובירושלמי מובאת דעה נוספת שאין מחלוקת בין שני הבתים, אלא הכלל הוא שמה שנאפה חייב בחלה ומה שמתבשל בסיר פטור ממנה. כך גם לגבי מעיסה וחליטה. אם המזון מטופל רק באחת משתי דרכים אלו הוא פטור מחלה, ואם הוא נאפה לבסוף הוא חייב בה. ייתכן שחכמים מהלכים בשיטת בית הלל הפוטרים, ורק מוסיפים שאם התבשיל נאפה בסוף התהליך הוא חייב בחלה. בתלמוד הבבלי נוסף: "רבי ישמעאל ברבי יוסי אומר משום אביו: זה וזה לפטור, ואמרי לה: זה וזה לחיוב" (פסחים לז ע"ב). בעל מלאכת שלמה למשנתנו מזכיר משפט זה וטוען כי הוא מצוי גם בירושלמי. מכל מקום, המשפט "זה לזה לפטור ואמרי לה זה וזה לחיוב" מופיע רק בבבלי ובעוד סוגיה המופיעה בשני מקומות, ומיוחס לאותו חכם (חולין כה ע"ב; עירובין כח ע"ב). לא מן הנמנע שהוא העברה אגב שגרה מהסוגיה בעירובין ובחולין.
לפי הפירוש הזה אפשר שעורך חלה הכיר את משנת עדיות ולפי ההצעה הראשונה שהצענו עורך עדיות הכיר את מסכת חלה, וקיצר אותה לפי שאין בה הקלה של בית שמאי.
ההיגד הבא הוא משנת מקוואות פ"ה מ"ו, כמעט באותו סגנון והיא נשנית שם בסתם (ללא קשר לרבי יוסי).
<b>מטב</b>[<b>י</b>]<b>לין בחרדלית כדברי בית שמי</b> – התוספתא מסבירה את המושג: "ואיזהו חרדלית? מי גשמים הבאין מדרון, רואין אותן אם יש מתחלתן ועד סופן צרוף ארבעים סאה מטבילין בהן, ואם לאו אין מטבילין בהן, דברי בית שמאי, בית הלל אומרים אין מטבילין בהן עד שיהא לפניו עוגל ארבעים סאה. ומעשה בכובסים שהיו בירושלם שהיו גוררין את הכלים וטובלין בהן, והכל מודים שכלים שגרר בהן לא הוטבלו" (פ"ד ה"י, עמ' 656). חרדלית היא אפוא זרם מי הגשם היורד במדרון. אם יש ברצף אחד ארבעים סאה הם כשרים כמקווה או כמעיין, אבל אסור לגרור את החפץ המוטבל ממקום למקום, אלא צריך ארבעים סאה בערך ("עוגל ארבעים סאה") במקום אחד, כפי שגם נראה להלן.
<b>בית הלל אומרים אין מטבילין</b> – כי אין ארבעים סאה ממש במקום אחד. במשנת מקוואות תוספת שאיננה במשנתנו: "ומודין שהוא גורר<sup class="footnote-marker">27</sup><i class="footnote">ב-<b>מל</b>, <b>מפ</b>ועוד "גודר", אבל ב-<b>מנ</b> "גורר".</i> כלים וטובל בהם וכלים שגדר בהם לא הוטבלו". קשה לקבוע האם משנתנו הושפעה ממקוואות או ההיפך, או ששתיהן תלויות במשנה קדומה שונה. במשנת מקוואות אין רמז לכך שאלו דברי רבי יוסי, אך עדותה של משנתנו ברורה.
ההיגד הבא הוא משנה מפורשת במסכת פסחים פ"ח מ"ח.
<b>גר שניתגייר ערב פסחים</b> – למקדש בירושלים הגיעו גויים רבים, והיו מהם שהתרשמו מעבודת האלוהים והתגיירו.<sup class="footnote-marker">28</sup><i class="footnote">ספראי, עליה לרגל, עמ' 95-92. לתנועת ההתגיירות בסוף ימי בית שני ראו פלדמן, גרות; גודמן, גיור וספרות רבה נוספת.</i> על כן, השאלה ממתי הם מותרים בקרבן הפסח הייתה אקטואלית וחשובה. ההלכה התלמודית תובעת מילה וטבילה כתנאי הכרחי לגיור, אך לא כן היה בתקופות קדומות יותר. תולדות מוסד הגיור הם נושא לוויכוחים לא מעטים במחקר, בפירושנו לפסחים ניסינו למקד ולסקור את השאלות העיקריות. ממשנתנו עולה הקביעה שהגר חייב גם בטבילה. לא ברור לגמרי האם טבילה זו היא חלק מהתהליך הגיור (כנהוג היום), או שהגר כבר יהודי ללא טבילה, אך אם הוא רוצה לאכול בקודש, עליו לטבול כמו כל יהודי הנכנס אל המקדש, בין אם הוא טמא מת ובין אם הוא בחזקת טהרה. <b>בית שמי אומרים טובל ואוכל את פיסחו לערב</b> – הגר חייב כמובן במילה וכן בטבילה, והוא טהור וכשר לאכילת הקרבן, <b>ובית הילל אומרים הפורש מן העורלה כפורש מן הקבר</b> – הגר חייב להמתין שבעה ימים, ובהם הוא טובל ומזים עליו מי חטאת בימים השלישי והשביעי. התוספתא (פ"ז הי"ד) מספרת על חיילים ו"שומרי צירין" שהיו בירושלים והתגיירו בערב פסח, והם טבלו ואכלו כדעת בית שמאי. המסורת שבמשנה נמסרת כדעת רבי אליעזר ברבי צדוק, ואולי הייתה גם מסורת אחרת על טיב המחלוקת בין שני הבתים. מכל מקום, זו עדות נוספת לכך שבימי הבית הייתה מקובלת ההלכה של בית שמאי, ורק לאחר החורבן זכו בית הלל ודעתם התקבלה.<sup class="footnote-marker">29</sup><i class="footnote">על כך ראו ביכלר, בית הלל; ספראי, הכרעה כבית הלל.</i> בתלמודים מובאות דרשות לשתי השיטות, אך דומה שהמחלוקת אינה על דרשה זו או אחרת אלא על העיקרון. הגר בוודאי נטמא כשהיה גוי. אבל דיני ומאה לא חלו עליו בהיותו גוי. אבל גיור הוא כלידה ועתה הגר הוא כאדם חדש. הוא חייב בטבילה, משום שלדעת בית הלל הוא פורש מן העורלה, פורש ממהותו הקודמת כנוכרי.<sup class="footnote-marker">30</sup><i class="footnote">ראו אלון, טומאת נוכרים (מחקרים א, תשכ"ז, עמ' 147-121). הוא סוקר שלוש דרכי הסבר, וסיכומו בעמ' 135; לדעתו כל ההנמקות ה"טכניות" הן מאוחרות. גם לדעתנו מערכת ההנמקות היא מאוחרת, הגוי איננו מקבל טומאה, אבל הכול חשו שיש צורך בטהרה מיוחדת לכבוד הגיור, ואם נזכה נדון בכך במבוא לסדר טהרות.</i>  אפשרות הבנה אחרת היא שהנכרי איננו טמא ואיננו טהור, כל המצוות לא חלות עליו, כשנימול הפך לאדם חדש. הטבילה היא לא חלק מטקס הגיור, אלא לשם אכילת קודש (לדעת בית שמאי) ואילו בית הלל רואים בנכרי שהתגייר טמא, משום שכשהיה נוכרי היה טמא טומאת נוכרי. ואכן הנוגע בנכרי טמא, ובמקורות ויכוח לאיזו טומאה דומה טומאת נוכרי לטומאת מת או לזב או לנידה. על כל פנים הנכרי עצמו טמא. המילה הביאתו ליהדות אך לא טיהרה אותו מטומאתו הקודמת. לכן תובעים בית הלל תובעים טבילה מלאה (שבעה ימים והזייה). ההלכה המאוחרת הסיקה ממשנתנו שמילה וטבילה הן תנאי לגיור, אבל פשט משנתנו אינו עוסק בגיור כולו, אלא רק בקרבן פסח. מילה נדרשת משום שנאמר במפורש ". . . וכל ערל לא יאכל בו" (שמות י"ב, מח), והטבילה נדרשת מכל יהודי. אמנם מכל יהודי נדרשת שהות של שבעה ימים וטבילה עם הזאת מי חטאת, אבל הגר החדש אינו טמא בטומאת מת, שכן גם אם נגע במת בהיותו נוכרי, אין הוא נחשב לטמא טומאת מת (אין דין טומאה לנוכרים). ולכן נדרשת טבילה קלה יותר.<sup class="footnote-marker">31</sup><i class="footnote">כל יהודי אף שאיננו בחזקת טומאה טבל לפני כניסתו למקדש, ומן הסתם גם לפני אכילת קודשים. כפי שהוכחנו, בעקבות ביכלר. ראו ספראי וספראי פפירוס 840.</i>

Mishnah 3

<b>רבי שמעון</b><sup class="footnote-marker">32</sup><i class="footnote">בדפוס 'רבי ישמעאל' ואיננו מתאים, שכן לפנינו מחלוקת בין שלושה מחכמי אושה (רבי יהודה, רבי יוסי ורבי שמעון). הם גם הנחלקים במסכת ידיים. ומה לרבי ישמעאל מדור יבנה, ביניהם?</i><b> אומר שלשה דברין מקולי בית שמי ומחומרי בית הלל</b> – עוד שלוש מחלוקות שבהן בית שמאי מקילים, וכמו שאמרנו במשנה א בפרק, אין כל מידע האם רבי שמעון חולק על קודמיו, או שמנה שלוש מחלוקות נוספות, או שמא את שלושת המחלוקות הללו ערך בשיטה זו, ואין הוא מתייחס לדברי קודמיו, לא מכיר בהם, ואולי לא מכיר אותם. גם לא ברור האם רבי שמעון מנה את הרשימה, או שהעורך מצא במשנת רבי שמעון שלוש מחלוקות שטרם נידונו שבהן בית שמאי מקילים. בהיגד הראשון אכן ברור שרבי שמעון חולק על רבי יהודה ועל רבי יוסי (להלן).
ההיגד מצוי במשנת ידים פ"ג מ"ה בסגנון שונה.
<b>קהלת אינה מטמא את היידים כדברי בית שמי ובית הלל אומרים מטמא את היידים</b> – וכן בתוספתא, שם פ"ב ה"ז, (עמ' 458). המחלוקת במשנתנו היא רק לגבי קוהלת, שכן רק כאן בית שמאי מקלים. או מופיעים כמקלים. מבחינה עניינית ה'הקלה' היא שולית, העיקרון הוא שקוהלת איננו מספרי הקודש ואפשר לראות בהחלטה שהמגילה מטמאת ידים (קדושה) החמרה ביחס לקוהלת. מהמשנה בידיים מצטיירים מספר ספרים 'בעייתיים'. בדור אושה שבו פעלו שלושת החכמים הנזכרים במחלוקת (במשנת ידים רבי יהודה, רבי יוסי ורבי שמעון) כבר נקבעה ההלכה, או המוסכמה הדתית, שעשרים וארבעת הספרים שבידינו הם כתבי הקודש ומטמאים ידיים, ככתוב בסתם המשנה. אבל חכמי הדור מדווחים על המחלוקת שהייתה בעבר. זו מודעא רבה לאורייתא וראיה שתנאים מאוחרים נחלקים בדבר שהוא מחלוקת ברורה של בני הדורות הקודמים, ובימי הדוברים היא כבר הוכרעה, ולא היו בטוחים כלל האם הייתה מחלוקת.
במקבילה במשנת ידים (פ"ג מ"ה): "ר' יהודה אומר שיר השירים מטמא את הידים וקהלת מחלוקת. רבי יוסי אומר קהלת אינו מטמא את הידים ושיר השירים מחלוקת. רבי שמעון אומר קהלת מקולי בית שמאי ומחומרי בית הלל". משנתנו מצטטת את דברי רבי שמעון.
המשנה במסכת ידים מתחילה בכלל <b>"</b><u>כל כתבי הקודש מטמין את הידים"</u> – זה הכלל ההלכתי. הנסיבות והסיבות שהובילו להלכה זו (השנויה במחלוקת עם הצדוקים) נדונו בפירושנו למסכת ידיים פ"ד מ"ו. הנוגע בכתבי הקודש הכתובים כהלכה (על קלף ולפי כללי הכתיבה) שהם ספרים קדושים, ידיו נטמאות, ואחרי הקריאה יש ליטול ידיים כדי לכבדם ולמנוע זלזול בהם. נטילת ידיים הופכת למבטא המשפטי של קדושת הספרים.
במשנת ידיים סדרת עמדות כמתואר בטבלה:
ספרי התנ"ך לפי משנת ידיים
<img src="data:image/png;base64,iVBORw0KGgoAAAANSUhEUgAAAkcAAAB4AQAAAADQi2sLAAAACXBIWXMAAA7EAAAOxAGVKw4bAAAFg0lEQVRoge3X72vbRhgH8IAhflPity24dRn7A2ICa02XqGUw9i8M9iKQkbxam+BuaqYlismLMtiSjr5oyuKm7/Zi0B8MtgZHPoeUeGNu1FdbC5aUzqPej1aX4C2X5Czd7iRLli2P2Z22psUCI/mJnw/K6ezvXQ8J6uh5uaXNnmCOWA/0sMBzLToXzgcM7w1gX4/WlbrSiyQZPgl7Jfy3EtYMVSfvWVWUwSCzZ0mKyU4QYcnAFVdSTFRhEpAM0yftru7eHX3zXataWUikFnCYSZ8WXuH6RVg58vHi5Z2IIxV64zsRTFKp6KHp46tNUnW1mudDr1lVvJCYKeAQkzbWB7jDHNxeLPQ93Ak70t3exE4Yk5nUQp94/HTzOBkm4ge+tqp7mlTV6d1TSR/DAACI1Se6QpAj6ZVlgjCpYg2KQ9NNkkGlE8INq7oPJOVpTbqBOUtS9IdeKcMkFWs6mTZbSF/UJCJm0r/akqLui4BQKa1n6pKKgC0pOjFbSXOCZD87AK6WbMnQd0XAUWlQT9Ylc8yRYAspZ6Jjb6Ss6vaD2OW8LVUfT5I7MYiLU5GwR4rUpHuQbA35pZ3ptTV7FjyIXZmvSShJblHpAYlE6hKJWRLBBiSbvhFnt0ncWbbEzqJ9zcbJntBtfVuqxPRWl0ijRNqXjKbqs0vNVY90cH5VDoRkmBAFI1UPDcc/C0bqOx3PBTNOcEwqBCKZkJfUYCQdBSVBNBiQVN6auBTQiO8+unXA5vjLKnVX9l2pK/2jhDqQUEvJWSn9B5Kg0YUNNJDULE1BEUC6R6CrULqiM9haG2iIaFCiDXSFqbJVJiAaQlizpImFjYFYKZq80yhVQ0fXRw4/EeFWtLe//+i8QeO1FF8c5XKldJ5KoZn13tBt2pMbH4/nRCYt534+GSnNTRQbJTN0rRy6tMnZUpTuEXYjydS347Fccq7sSDO0Z7O//6QtpfX30zKWJ+81SYLKL/+QpKtoDYGMOkbHCZ5Y/P3UkilsnKPjJND/WWC5DTluhVjSlzKfhlgW/mwaJ0G9OajxbI/AJLb2hT9m4SkNCtpNJqlUUi0JZKElJTX+cyYtN0uKPKWeo1IRAkFhY66Xs/CEJtM/MCmNoJC1JD67YUmTGp+hEr/ik8pTG5BJsiNVspCnklRm0tWaVB7iswXr2R29Py5E8CHxWtOzE4r8mdwTuisrLK3gexeZJFzf3InJI1W6sjcTl9HSJEvb/Ovo2neWNHj/wn4ER1tI6EzpFw6WimAZK2FLerT9R0wrMakqXEGccJ32yHsIfN/eHK9aU9o3x5eszwDrjdyuRFpL9Z42JaO1BBp6uhnclbrSiyGh/0lCkp2n7FJF2PRmcINUC2QqafUeSD6oS0c+GbltVXPx4mh8Lu/J4AapFshUyvFuz+ZPr4qOhBf73pixqwl9PNEX8mSwX4qGmSTUe0a+cqU9tfy2vQ8uS2UhPTbgyeAGqRbIVIKTbg8RvnGl/RU0Ze85kfRbRUGCJ4MbJTuQmfSh2+OV0CCazNakIlIeY08GN0p2IDOJd3sIf6MupdEpR1L5oo49Gdwkya7k9hB+0X1220o4ZO9e81L+fLRvzZPBDVItkFnETbg9RFx1pYoSnr9ek+Tzx4ZmPRncINUCmUrzSbeHiGvPMMftQA7i22IHchCSEZhEnpMEApTEAyQhotMCAB1IyNDUp5pP2jq8PjzMzV4MtS9tRVfvvpXzS9Hy8WEuFepIOp0fzYnNEv35GSLAwLh9CasfobNmC6kyhDqVTHQWtpDwNAK4Qwm+00rap1IFow4kxYQJv1RRL9CNZXlWbl/ajZlk1i+V1G0ah3JY60Qi5GKrOV6mL82a5W1KtbNfct7/e8k5nqcU3G6DBHV0pfaOvwDd7vJ6xELfkgAAAABJRU5ErkJggg==">
בתהליך הקנוניזציה של ספרי הקודש עסקנו בקצרה בפירושנו למסכת ידים.
לא ברור האם משנתנו (עדיות) מלקטת את חומריה ממשנת ידיים, או שהיא מקור עצמאי. בכל אופן היא מביאה רק את דברי רבי שמעון שם שבדבריו אנו עוסקים ומתעלמת מיתר הדעות.
ההיגד הבא הוא חלק ממשנת פרה פי"ב מ"ד. שם נאמר: "מחליקין היו לפני חלון של רבים ודורסין ולא נמנעין מפני שאמרו מי חטאת שעשו מצותן אין מטמאין" כלומר מותר לחלק את מי החטאת (להזות אותם) משום שהם אינם מטמאים. ייתכן כי אנשים רצו לעבור בביצה של מי החטאת, וראו בכך נגיעה בקודש. בדומה לכך הותרו לשימוש גם הדמים שזרמו מהמקדש במערכות הניקוז, והגננים שבאזור שאפו להשתמש במי קודש אלו (יומא פ"ה מ"ו). בפירושנו שם ראינו כי זו דעת הכול, והמחלוקת היא רק אם המקדש מכר את המים, או שכל הקודם זכה בהם.
<b>מי חטאת שעשו מצותן</b> – מי חטאת הם מי ההזיה של אפר פרה אדומה. במבוא למסכת פרה הרחבנו בהם, בהכנתם, ובדיניהם. באופן כללי מי החטאת הם 'קדושים', העוסקים בהם צריכים להקפיד על טהרה מלאה, ומחמת קדושתם המים מטמאים את הנוגע בהם. מי חטאת שעשו מצוותם הם מים שהיזו על טמאים, אלו כתמי לחות או לכל היותר שלולית קטנה. <b>בית שמיי מטהרין ובית הלל מטמין</b> – בית שמאי סבורים שלאחר סיום ההזיה מי החטאת איבדו מקדושתם ואינם מטמאים. הסגנון של משנתנו שונה במקצת מזה של פרה: במשנת עדויות "מטהרין" ובמשנת פרה "אין מטמאין".<sup class="footnote-marker">33</sup><i class="footnote">ההבדל בין "טהורין" ל"אין מטמאין" הוא ההבדל שבין ניסוח שלילי וניסוח חיובי. הוא משקף את תפיסתו של עורך האם "הכל טמא חוץ מ. . ." או ש"הכל טהור חוץ מ. . . ".</i> אמנם המינוח "מפני שאמרו" המופיע במסכת פרה רומז לציטוט קדום, אבל לאו דווקא ממשנת עדיות, אם כי השימוש במסכת עדיות אפשרי.
משנת פרה היא כבית שמאי. אך לא בהכרח מלוקטת מתוך משנת עדיות אלא ממקור קרוב.
אבל בתוספתא שנינו: "וכן רבן שמעון בן גמליאל אומר למזה פרוש לאחריך, שמא תטמא. אמר לו, והלא מחלקין היו בפני חלון של רבים, דורסן, ולא נמנעין, מפני שאמרו מי חטאת שעשו מצותו אין מטמאין?" (פי"ב הי"ב, עמ' 640). רבן שמעון בן גמליאל נהג כבית הלל והזהיר את המזה לא להתקרב לביצה של מי חטאת, אולם המקשה כבר אינו מכיר כלל את שיטת בית הלל. אמנם רוב המשניות נסתמו כבית הלל אך מספר החריגים גדול ביותר,<sup class="footnote-marker">34</sup><i class="footnote">למשניות שנסתמו כבית שמאי ראו ספראי, הכרעה כבית הלל. במהלך פירושנו למסכתות השונות הוספנו עשרות דוגמאות לכך, או לתנאים מאוחרים שהילכו בשיטת בית הלל.</i> ומשנת פרה מצטרפת למשניות הרבות שנסתמו כבית שמאי.
לעומת התוספתא, המדרש מעיד שההלכה היא כבית הלל: "העיד רבי חנינא משום חמשה זקנים<sup class="footnote-marker">35</sup><i class="footnote">חמישה זקנים מהווים חבר משפטי.</i> שבאו מיהודה, ואמרו מי חטאת שנעשו מצוותן ונטמאו באב הטומאה, מטמאין את הכהן ואת תרומתו, ואין חייבין עליהן על ביאת מקדש" (ספרי זוטא, יטכא, עמ' 314). המדובר בתקופה שלאחר מרד בר כוכבא; הזקנים באים מיהודה, כנראה לגליל, ומעידים שהלכה במקרה זה כבית הלל המחמירים. שוב לפנינו עדות שהיא טענת אחד הצדדים, בלבד, כפי שטענו במבוא.
נחזור לתוספתא. בהמשך שם: "רבן שמעון בן גמליאל אומר למזה פרוש לאחריך, שמא תטמא" (שם). הביטוי "אומר למזה" מתאר אדם העומד מן הצד ונותן למזה הוראות, או ציבור הקורא קריאות הכוונה למזה, ונראה כאילו לפנינו רכיב טקסי נוסף. המונח "פרוש לאחריך" משמעו המילולי הוא: התרחק! צעד אחורה! ברם, ייתכן שיש לו משמעות נוספת של שמירה על טהרה, שכן השמירה על טהרה היא פרישות (משנה, טהרות פ"ד מי"ב; סוטה פ"ט מט"ו, וראו פירושנו להן).
הביטוי "לא נמנעו" חוזר גם בסדרת עדויות אחרות, ודנו בו בפירושנו לפרה פי"ב מ"ד.
משנת פרה ומשנתנו חולקות תכנים דומים, אך אף אחת איננה תלויה בשנייה, ויש ביניהן הבדלי מסירה.
ההיגד הבא הוא קטע ממשנת עוקצין פ"ג מ"ו. המשנה שם כוללת דין נוסף: "1. פריצי זיתים<sup class="footnote-marker">36</sup><i class="footnote">"ואלו הן פריצי זיתים וענבים היוצאין מתחת הקורה או מתחת הגפת ומן הזוגין כנסן לאוכלין מטמאין טומאת אוכלין והחרצנין והזגין אף על פי שכונסן לאוכלין בטל זה דעתן" (תוספתא, פ"ג ה"ו, עמ' 689; טהרות פי"א ה"ה, עמ' 672). במשנה זו מחלוקת בין שמאי ובית הלל האם הם אוכל, ובתוספתא מוצגת עמדת בית הלל כבלתי מעורערת. ראו פירושנו לעוקצין פ"ג מ"ו.</i> וענבים בית שמאי מטמאין ובית הלל מטהרין. הקצח בית שמאי מטהרין, ובית הלל מטמאין וכן למעשרות". דין פריצי זיתים לא נכלל במשנתנו משום ששם בית שמאי מחמירים 'כרגיל'.
<b>הקצח בית שמי מטהרין ובית הלל מטמין וכן למעשרות</b> – הקצח נזכר במקרא יחד עם הכמון (ישעיהו כ"ח, כה) וקרוי בפי הערבים קזחא, והוא <i>Nigella sativa</i>. הקצח הוא צמח שולי ולכן חלקו בית שמאי ובית הלל אם הוא טמא בטומאת אוכלין. משנת טבול יום (פ"א מ"ה) הקובעת שהוא טמא (אוכל), היא לכאורה כבית הלל, אבל גם בית שמאי מודים שהוא טמא אלא שאיננו חיבור לטומאה. בתוספתא תרומות הוא מנוי בין אלה שיש להפריש מהם תרומה מתוך ספק, ולכן מפרישים רק אחד משישים ולא אחד מחמישים או מארבעים. הרשימה כוללת כמה צמחים: "הקצח, והכליסין, והחרובין, וגמזיות, ותרמוסין, ושעורין אידומיות, ותרומת עציץ, ותרומת אפטרופים" (תוספתא תרומות פ"ה ה"ז). בירושלמי דמאי נמנה הקצח עם הצמחים האסורים, כלומר אלו שחייבים במעשרות ושמיטה, ובאזור בית שאן הם באים משדות יהודים: "המינין האסורין בבית שן הקצח והשומשום והחרדל והשום והבול כסין האפונין השחורים ובצלים הנמכרין לבני המדינה הנמכרין במידה ופול המצרי הנאגד בשיפה ומינתה הנאגד בפני עצמה. . ." (ירושלמי דמאי פ"ב ה"א, כב ע"ג). חלקים מרשימה זו נדונו במסגרת מקרי הספק שבעוקצין פ"ג. הקצח בוודאי נחשב לאוכל, ותורמוסין הם אוכל עם ספק קל. בכתובת רחוב נמצא: "הפירות האסורין בבית שאן בשביעית ובשאר שבוע מתאסרין דמאי. . . והקצע והשמשין והחרדל והארז והתור מסין היבישין והאפונים הגמלונים". הספק שהירושלמי ביטא לגבי התורמוסין הפך לוודאות בכתובת. רשימה דומה לזו של משנת עוקצין, של מקרי ספק, מופיעה בשביעית פ"ד מ"ח ואילך.
בנוסף לכל הפרטים ההלכתיים למדנו מהמקבילות שהייתה רשימה של צמחי ספק שמעמדם ההלכתי שנוי היה במחלוקת. במסכת עדיות אין סימן לרשימה זו ולכן לא נעסוק בכך כאן.
משנתנו מציגה את גרסת רבי שמעון למחלוקת. משנת עוקצין מתארת את אותה מחלוקת בסתם, ולא בעוקצין ולא במקבילות החלקיות במשניות שביעית וטבול יום רמז שזו עמדתו של רבי שמעון בדווקא.
בתוספתא (עדיות פ"ב ה"ז, עמ' 458) חוזרת הכותרת ש"רבי שמעון אומר, שלשה דברים מקולי בית שמאי ומחומרי בית הילל" ונמנים שני המקרים הראשונים במשנה, אבל המקרה השלישי שונה מהמשנה והוא: "המקשה כמה תשפה ותהא זבה? ר' אליעזר אומר מעת לעת והלכה כדבריו. ר' שמעון בן יהודה אומר, משום ר' שמעון, בית שמאי אומרים שלשה ימים ובית הילל אומ' מעת לעת" (וכן בתוספתא נידה פ"ה ה"ז, עמ' 646).<sup class="footnote-marker">37</sup><i class="footnote">לפירושה ראו פירושנו לנידה פ"ד מ"ד.</i> למשנה ולתוספתא שתי מסורות מקבילות הדומות בשני פרטים ושונות בפרט השלישי. שתי המסורות מלקטות את עמדות רבי שמעון ממקורות קדומים הידועים לעורכים השונים, וכל אחד מלקט פרטים מעט שונים. אולי מותר להעז ולומר שהרשימה בתוספתא היא מטיב משני. התוספתא מכירה את המשנה ומצרפת באופן מלאכותי את המחלוקת מתוספתא נידה. אבל אין היא משנה את המספר.

Mishnah 4

למשנה מקבילה בנידה פ"ד מ"ג, המשנה חוזרת גם בתוספתא כאן (פ"ב ה"ח, עמ' 458).
<b>רבי אלעזר אומר שני דברין מקולי בית שמי ומחומרי בית הלל</b> – יש להניח שהדובר הוא רבי אלעזר, ולא רבי אליעזר בן הורקנוס. אמנם במשנה (בעדי הנוסח שלה) לעיתים קרובות חל חילוף בין שני השמות הללו, ואי אפשר לסמוך על הנוסחאות. אבל במקרה זה כל דוברי הפרק הם חכמים מאותו דור (אושה).<sup class="footnote-marker">38</sup><i class="footnote">גם במ"ג לעיל הדובר הוא רבי שמעון ולא רבי ישמעאל ראו הערת הנוסח שלנו.</i>  לפנינו עוד חכם מדור אושה המכיר עוד שתי מחלוקות קדומות (של בית שמאי ובית הלל).
<b>דם יולדת</b> – דם יולדת מטמא שבעה או ארבעה עשר ימים לזכר או לנקבה, בהתאמה. <b>שלא טבלה</b> – מדובר במשנה באישה שלא טבלה מאז לידתה, עדיין לא טבלה לאחר טומאת שבעה או ארבעה עשר ימי טומאת הלידה וכבר נכנסה לתקופת דם הטוהר. אגב כך אנו שומעים שלאחר שבוע לזכר, או שבועיים לנקבה, האישה טובלת. מדובר כאן אם כן באישה שלא טבלה לאחר שבעת הימים מלידת הזכר וארבעה עשר הימים מלידת הנקבה, ונכנסה לתקופת ימי דם הטוהר המתחילים ביום השמיני ללידת הזכר וביום החמישה עשר מלידת נקבה. מן הסתם היו טובלות לאחר שבעה ימים לזכר וארבעה עשר ימים לנקבה, שכן החומרה של טומאת הלידה הנה כטומאת הנידה. לאחר טבילה זו היו נכנסות לתקופת דם טוהר, והשאלה היא לגבי מי שלא טבלה בין ימי הטומאה לימי דם הטוהר. <b>בית שמי אומרים כרוקה וכמימי רגליה</b> – דם הטוהר, שבדרך כלל טהור, במקרה הספציפי שהאישה לא טבלה לאחר ימי טומאת הלידה ולפני ימי דם הטוהר, אינו נחשב לדם נידה, אך הוא מטמא כרוק וכמי רגליים של נידה, כלומר בטומאה קלה כפי שנסביר להלן. <b>ובית הלל אומרים מטמא לח ויבש</b> – מניסוח המשנה משמע שלדעת בית שמאי "כרוקה וכמימי רגליה" משמעו שדם יולדת שלא טבלה לאחר תום ימי טומאת הלידה שלה מטמא רק כשהוא לח, אבל כתם הדם היבש אינו מטמא, ואילו בית הלל מחמירים סבורים שגם כתם הדם היבש נחשב כנידה ומטמא גם בימי דם הטוהר שלה, כל עוד לא טבלה. מסקנה זו מתאשרת מהמקבילות. אבל אפשר גם שבית שמאי סוברים שיולדת איננה חייבת לטבול לאחר ימי לידתה. אבל העורך ערך את המשנה לשיטת בית הלל, שחייבת לטבול ועד אז דמה מטמא.
<b>ומודין ביולדת בזוב</b> – בתקופה שהיא מדממת שלא בעת נידתה. <b>שהוא מטמא לח ויבש</b> – ברור שעליה לטבול מזובה (לאחר שבעה נקיים) ועד אז דמה מטמא, כזבה עצמה. למשנתנו שתי מקבילות דומות בתוכנן ושונות בחכמים המופיעים בהן: "דם היולדת שלא טבלה מטמא לח ואין מטמא יבש, דברי רבי מאיר, ורבי יהודה מטמא לח ויבש" (תוספתא פ"ה ה"ה, עמ' 645). אם כן רבי מאיר כבית שמאי ורבי יהודה כבית הלל. בדרך כלל רבי מאיר מהלך בקפדנות בשיטת רבותיו (רבי עקיבא ורבי יהושע וכבית הלל) ורבי יהודה הוא תלמיד של רבי אליעזר, ממשיכם של בית שמאי. ברם, מאחר שכבר ראינו ברישא של המשנה שדעות בית שמאי ובית הלל מוחלפות, אולי מסורת התוספתא מנוגדת והפוכה בשמותיה למשנתנו (להלן נראה שרגליים לדבר).<sup class="footnote-marker">39</sup><i class="footnote">הטיעונים שבתוספתא מתאימים לעמדה שבית שמאי מקלים. כך הציע גם ליברמן, תוספת ראשונים על אתר, עמ' 270-269, כנראה מנימוקים אחרים משלנו.</i> בתוספתא במקום "כרוקה וכמימי רגליה" מופיע "מטמא לח ואינו מטמא ביבש". אם כן, שני הניסוחים זהים מבחינת תוכנם, אלא שהשני מוסבר יותר. אם הכתם אינו מטמא יבש, סימן גם שטומאתו חמורה פחות.
בהמשך התוספתא נאמר: "רבי אליעזר אומר מחומרי בית שמאי, ומחומרי בית הלל. בית שמאי אומרים מטמא לח ואין מטמא יבש, ובית הלל אומרים מטמא לח ויבש" עד כאן התוספתא כמשנתנו (עדיות), בתוספתא מובאים גם השיקולים שהנחו את החולקים:
אמרו בית שמאי לבית הלל: אי אתם מודים בנדה שאם הגיעה זמנה לטבול לא טבלה, שהיא טמאה? אמרו להן בית הלל לבית שמאי לא, אם אמרתם בנדה שאם תטבול היום ותראה למחר שהיא טמאה, תאמרו ביולדת שאם תטבול היום ותראה למחר שהיא טהורה! אמרו להן בית הלל: יולדת בזוב תוכיח. אמרו להן בית שמאי: אי יולדת בזב הוא הדין והוא התשובה. יולדת בזוב ימי זיבתה עולין לה מתוך ימי טהרתה ואין עולין לה מתוך ימי לידתה (שם ה"ו).
בית הלל טוענים שדין יולדת (שלא טבלה) כדין נידה שלא טבלה, ובית שמאי אומרים שאין דמיון בין המקרים, משום שיולדת עשויה להיטהר גם אם תראה מחר דם. בית הלל עונים להם שאכן כל זה נכון, אך בשלב זה שבו טרם טבלה הן אכן דומות. עד כאן הוויכוח הגיוני, והטיעון של בית הלל חזק. בַהמשך בית הלל טוענים לשיטתם שהיולדת שלא טבלה לאחר חלוף זמן טומאתה דומה ליולדת בזוב, ובית שמאי מראים שהדמיון אינו מלא. אכן הדמיון אינו מלא, אך יש כאן דמיון מה. הבבלי מביא גם הוא את הדיון ומסכם: "הלכו בית שמאי לשיטתן ובית הלל לשיטתן" (נידה לה ע"ב). בפירושנו לנידה הצענו הצעות נוספות לדין תורה ולמחלוקת בין הצדדים. כפי שראינו שם בספרות הפוסקים הקדומים החמרות בדין יולדת ודמי טוהר. אך אין להחדיר אותם להלכה התנאית, זו המשתקפת שבמשנתנו (ובמשנת נידה).
אם כן המשפט "ומודים. . ." כבר אינו משקף מחלוקת, ובעצם לפי שיטת העריכה שראינו במשנה הקודמת לא היה אמור להיכלל במשנתנו. לכאורה הוא מופיע בהשראת משנת נידה שמשנתנו כנראה הכירה. עם זאת במקבילה בנידה לא מופיע במפורש שהצבת המחלוקת היא פרי תורתו של רבי אליעזר. במשנת נידה מוצגים הדברים בסתם, ומהתוספתא שומעים אנו שבעל המשנה הוא רבי יהודה. כך או כך בין משנתנו למשנת נידה דמיון רב, אך גם הבדלים, והאחת איננה העברה של השנייה, ואולי שתיהן תלויות במקור עצמאי או ששתיהן עצמאיות.

Mishnah 5

גם המשנה הזאת שנויה במפורש ביבמות פ"ג מ"א.<sup class="footnote-marker">40</sup><i class="footnote">גילת, משנת רבי אליעזר.</i>
<b>וארבעה אחים שנים מהם נשואין</b> [<b>ל</b>]<b>שתי אחיות ומתו הנשואין את האחיות</b> – המצב פשוט: שני אחים נותרו (לוי ויהודה) ועליהם לחלוץ או לייבם לשתי הנשים האלמנות. <b>הרי אלו חולצות ולא מתיבמות</b> – מכיוון שכשנפלו הנשים לייבום שזו השעה הקובעת, אף אח אינו יכול לייבמן, מפני שאסור לישא ולייבם שתי נשים שהן אחיות.
אמנם יש במקרה זה פתרונות חילופיים. האחד יכול לחלוץ לאחת מהן ואז השנייה תהיה כשרה לייבום. שני האחים יכולים גם לחלק ביניהם את העול, וכל אחד ייבם אישה אחת. אך דומה שהמשנה איננה מחפשת פתרונות ונצמדת לקוצה של פורמליות. אף אח אחד אינו יכול לייבם את שתי האחיות. ייתכן שהמשנה מניחה שהמצווה היא לייבם, ועל הגדול מוטלת המצווה תחילה. כאמור אין הוא יכול לבצע את המצווה בשלמותה, ולכן שניהם פטורים ממנה.
אך אף שאינן רשאיות לייבם הן חולצות, מן הסתם מתוך התחשבות בהצעות הביניים שהעלינו לעיל. מדוע המשנה מעדיפה חליצה מתוך ספק ומדוע אינן פטורות מן החליצה? כאן ניתן להציע מניע אחר להלכה, מעבר להנמקה הפורמלית. ייתכן שמשנתנו משקפת מדיניות עקרונית הדוגלת בחליצה ואוסרת ייבום; במדיניות זו דנו במפורט במבוא. מכל מקום, הנשים אינן פטורות ממצוות ייבום אך אסורות בייבום ממש. במשנה ד נחזור לעיקר הדין.
<b>אם קדמו וכנסו יוציאו רבי אלעזר אומר משם בית שמי יקיימו</b> [<b>ובית</b>]<b> ובית הלל אומרים יוציאו</b> – חייבים לגרש ואסור להם להמשיך בייבום. תנא קמא הוא שיטת בית הלל. מבנה מעין זה אינו ייחודי למשנתנו. בכמה משניות נוספות המשנה פותחת בהכרזה הלכתית ואחריה מחלוקת, תנא אחד חולק על הקביעה הסתמית ותנא אחר (חכמים) מקבל אותה, וההכרזה היא כדעה השנייה במחלוקת.<sup class="footnote-marker">41</sup><i class="footnote">ראו פירושנו למשנה , שבת פ"ב מ"א; פ"ו מ"ד; ראש השנה פ"ד מ"א; עירובין פ"א מ"ה; מ"ט; שקלים פ"ד מ"ד; סוכה פ"ב מ"א; דמאי פ"ג מ"א; כלאים פ"ב מ"א; מ"ו; מ"ז; שביעית פ"ז מ"ד, ואולי גם פ"ב מ"ג (ראו פירושנו שם); מעשר שני פ"ב מ"ב (לפי פירוש הר"ש והרא"ש); פ"ג מ"ו; פ"ה מ"ב; מי"ד; נדרים פ"ב מ"ח; פ"ט מ"א; גיטין פ"א מ"א; ערכין פ"ח מ"ו; פרה פ"י מ"א; שבועות פ"א מ"ז; פ"ג מ"ד (לפי אחת ההצעות בפירושנו); אהלות פ"י מ"ג; תוספתא, קידושין פ"ה ה"א; אהלות פי"א ה"י, ואולי גם שם ה"ז ועוד. בחלק מהם מנסים הבבלי, הירושלמי או מפרשי התלמוד למצוא צריכותא, והבדל הלכתי (נפקא מינא) בין הדעה הראשונה לשלישית. אך נראה שלפנינו עדות לתפר שבין שתי יחידות קדומות, ואין לחפש הבדל הלכתי בין הדעה הראשונה לשלישית.</i> בתוספתא (יבמות פ"ה ה"א; עדיות פ"ב ה"ח-ה"ט, עמ' 458) חוזרת לשון המשנה ונוסף בה: "רבי שמעון אומר יקיימו, אבא שאול אומר קל היה להם לבית שמאי בדבר זה", אם כן ראשית משנתנו היא דברי רבי שמעון. הבבלי (כח ע"א) מסביר שרבי שמעון סובר ששני הבתים לא נחלקו כלל בנושא, וזאת לפי דרכו למצוא חידוש הלכתי בכל משפט.<sup class="footnote-marker">42</sup><i class="footnote">ראו דיוננו במבוא הכללי למשנה .</i>  לשיטתנו תנא קמא של משנתנו הוא רבי שמעון המוסר את תורת בית הלל. אבא שאול מגדיר שבית שמאי הם המקלים, כלומר חל חילוף בשמות הדוברים.<sup class="footnote-marker">43</sup><i class="footnote">ראו רמב"ן ליבמות כט ע"א ופרשנים נוספים.</i>  הניסיון להבין את המשנה כקולה או כחומרה הוא חלק מן ההבחנה הכללית של קולי בית הלל וחומרי בית שמאי. כאמור בראשית פרק ד' בתחום האישות, כמו גם שאלות אחרות, המונחים 'קל' ו'חומר' הם הגדרה בלתי ממצה של הדברים. קולה וחומרה מתאימים לשאלות של טקסי הלכה, קודשים וטהרות, אך אינם מתאימים בשאלות דתיות כמו "טוב לעולם שנברא משלא נברא", "מה נברא תחילה" כשם שאינו מתאים לתחומים שבהם מעורבים שני צדדים, כשאלות אישות ונזיקין. קולה לאחד היא בעצם מהותה חומרתו של רעהו. יתרה מזאת, בשאלות אישות לעולם אין לדעת האם הפסיקה תואמת את רצונו של אחד מבני הזוג והופכת לקולה לגביו או לגביה, או שמא אחד משניהם דווקא מתנגד לפסיקה והיא הופכת להיות כחומרה לגביו.
הירושלמי למשנת יבמות לא הסתפק בפירוש פשוט זה של בית הלל. לדעתו אבא שאול מציג דעה נוספת (שלשיטת בית הלל) מותר לכנוס לכתחילה. קשה לפרש את המשפט בתוספתא כהיתר כללי, כי אז היינו מצפים לניסוח "או חולצת או מתייבמת" או לניסוח דומה. נראה שלירושלמי קשה לפרש שדברי אבא שאול הם מסירה אחרת של אותה מחלוקת, וגם הם מצפים מכל תנא לנקוט עמדה חדשה שבה לא נקט אף תנא אחר.
משנת יבמות מצויה במקום מובן כחותמת את קובץ המשניות שנצטרפו על ידי ההיגד "אם קדם (קדמו) וכנס (כנסו)". מתברר שכל המשניות הללו הן בשיטת בית שמאי (פירושנו ליבמות פ"ב מ"ו-מ"ז)אמנם אפשר להידחק ולמצוא הבדלים בין המקרים במשניות, אך בהבנה הפשוטה יש לייחס את המשניות הקודמות לבית שמאי, ואכן, בית שמאי מהלכים לשיטתם כבנושאים הלכתיים אחרים. לדעתם מעשה מצווה חל גם אם לא הייתה הקפדה על פרטי המצווה. כך, למשל, מי שהרים תרומה שלא לפי פרטי ההלכה התרומה חלה (משנה, תרומות פ"א מ"ד וכל פרק ב). הוא הדין במי שהפר מקצת נדר, ומי שנדר שלא כהלכה (נדרים פ"ג מ"ב ופי"א מ"ו), ומי שנזר בצורה שאינה מושלמת (תוספתא, נזיר פ"ג הי"ט).<sup class="footnote-marker">44</sup><i class="footnote">בכל המסורות הללו דנו ונדון במקומן, וראו דיוננו במבוא לקידושין.</i>
גם בעדיות וגם ביבמות המשנה מציגה את עמדת רבי אליעזר. במשנתנו הכותרת מייתרת את החתימה של המשנה. הרי כבר נאמר שכל המשנה היא לשיטת רבי אליעזר. ברם, אין הדבר כן. "רבי אליעזר אומר. . ." הוא רבי אלעזר בן הורקנוס. והדובר של משנת עדיות הוא רבי אלעזר בן פדת. רבי אלעזר מוסר את כל המימרה, כולל את דברי רבי אליעזר בן הורקנוס.

Mishnah 6

לסיפור שבמשנה אין מקבילות. אם כי הוא ידוע במקורות התלמודיים.
<b>עקביה בן מהללאל</b> – עקביא בן מהללאל אינו נושא את התואר "רבי", אף שהיה מראשי בית המדרש בדור יבנה. הסיבה לכך היא שהמונח "רבי" כתואר מקדים חודש רק בהמשך דור יבנה. חכמי דור יבנה בחלקם מכונים "רבי" וחלקם אינם מכונים כך. התואר חודש כנראה רק בסוף הדור או בדור הבא, והוא הוצמד לחכמים הידועים אך לא לקדמונים. ייתכן שהיעדר התואר "רבי" נובע מסכסוך שעליו מספרת משנתנו.
<b>העיד ארבעה דברים</b> – במוסד העדות דנו במבוא למסכת. <b>אמרו לו עקביה חזור בך בארבעה דברין שהיתה אומר ונעשך אב בית דין לישראל</b> – המדובר במינוי לא ברור. לפי נוסח כתב יד קופמן הוא מועמד להיות אב בית הדין במקום רבי יוחנן בן זכאי, או כיורשו? אבל אפשר שלמרות עדי הנוסח הטובים הגורסים 'לישראל' יש להבין שהוא היה מועמד לאב בית דין בישראל, כלומר לתפקיד משמעותי אך לא למנהיג הלאומי. מכל מקום ברור ש'העיד' איננו עדות על מה שהיה, אלא הבעת דעה ברורה. עקביה בן מהללאל איננו מוכן לוותר על דרכו ועל מה ששמע מרבותיו. <b>אמר להן מוטב לי ליקרות שוטה כל ימי ולא לעשות שעה אחת רשע לפני המקום</b> – שוטה על שוויתר על תפקיד נחשק, ורשע על שום שסטה מדרכו בשל טובות הנאה. <b>שלא יהו אומרין בשביל סררה חזר בו</b> – הניסוח מעודן. מה שמכונה "יהו אומרין" הוא אכן האמת. ממשנה ז עולה במפורש שעקביה לא חזר בו מפני ששמועתו בידו, כך למד ומכך לא רצה לסטות.
הרקע למשפט הפתיחה של המשנה הוא היעדר תרבות מחלוקת. בדור יבנה חוזרים חכמים ומנסים להכריע ברוב נגד מיעוט.<sup class="footnote-marker">45</sup><i class="footnote">ראו ספראי וספראי תרבות המחלוקת; המבוא למסכת והמבוא למסכת הוריות.</i> לפנינו אחד מהניסיונות הללו, שהסתיים לא בהתנגשות גלויה וחזיתית, אך בלחץ על המיעוט לחזור בו או לשלם מחיר פוליטי-חברתי על סירובו 'להתיישר' עם הקו.
שער הפקודה ועמדתו של עקביה בן מהללאל מופיעים בנגעים פ"ה מ"ג.
<b>הוא היה מטמא שער</b> [<b>ה</b>]<b>פקודה</b> – המקבילה בנגעים מסבירה: "אי זה הוא שער פקודה? מי שהייתה בו בהרת ובה שיער לבן הלכה הבהרת והניחה לשער לבן במקומו וחזרה" – זו משנה תוספתאית המסבירה את המשנה הקודמת, בשלב זה הבהרת טהורה שכן שער לבן אינו מטמא כשלעצמו, "וחזרה" משמעו שהשער הלבן היה לפני הבהרת החדשה. ולכן "עקביה בן מהללאל מטמא וחכמים מטהרין". או שעקביה איננו מקבל את הכלל שהבהרת חייבת לקדום לשערות או שהוא סבור שהבהרת החדשה היא הישנה והיא קדמה לשערות, "וחכמים מטהרין" שכן הבהרת אמורה לקדום לשער הלבן, הבהרת החדשה היא המשך של הבהרת הישנה והיא קדמה לשערות. ההסבר אינו בא להסביר מושג רֵאלי אלא מושג הלכתי, ובזה הם חולקים.
בנגעים פ"ד מ"י דובר במקרה דומה: "בהרת כגריס ופסת כגריס [ו]נולד לו פיסיון מחייה או שיער לבן והלכה לה האום". כלומר הייתה בהרת שגדלה ונוסף לה שער לבן ואז נעלמה הבהרת הראשונה, "רבי עקיבה מטמא וחכמים אומרים תראה כתחילה". הגדרה זו מתאימה להגדרת שער פקודה. ההבדל בין משנתנו למשנה מנגעים פרק ד' היא ששם כתוב במפורש שהבהרת קדמה לשער, ושהיה כבר פסיון (כלומר שצריך היה להחליט את האיש), אבל בסופו של דבר שני המקרים זהים. בהמשך המשנה שם נאמר שרבי עקיבא סובר כעקביא, אבל המחלוקת היא על מקרה שונה במקצת. אם כן בעל המשנה בנגעים פ"ד סבור שהגדרת שער פקודה היא ההגדרה הראשונה (זו שציטטנו), ורבי עקיבא כעקביא בן מהללאל מטמא. חכמים אצלנו מטהרים משום שאין פסיון, ולכן אין כאן סיבה לטמא. ובמשנה י כשהיה פסיון הם אומרים "תראה כבתחילה", ואכן המרחק בין שתי הדעות איננו רב, כפי שהבאנו בשם הירושלמי שם.
משנת נגעים ממשיכה את הדיון: "אמר רבי עקיבה מודה אני בזה שהוא טהור. ואי זה הוא שער פקודה? מי שהיתה בו בהרת כגריס, ובה שתי שערות. והלך ממנה כחצי גריס, והניח לשער לבן במקום [שאי],<sup class="footnote-marker">46</sup><i class="footnote">נמחק בקו.</i> הבהרת וחזרה. אמרו לו כשם שבטלו את דברי רבי עקביא<sup class="footnote-marker">47</sup><i class="footnote">בכי"ק בטעות 'עקיבא'.</i> אף דבריך אינן קיימין" – הביטוי חריף ביותר, בדרך כלל תרבות המחלוקת היא שדעת המיעוט נשארת כעמדה לגיטימית, ולעתים אפילו חודרת להלכה.<sup class="footnote-marker">48</sup><i class="footnote">ראו הנספח למסכת ראש השנה. למקבילה ראו ספרא, פרשה ג ה"ג, סב ע"ד.</i>
המעשה הוא מהמעשים המכוננים של ספרות חז"ל. עקביא העיד על מה ששמע. כפי שברור אין זו עדות של מתבונן מהצד אלא עמדתו הברורה. הוא מסרב לחזור בו למרות הסיכוי לקידום מקצועי. הוא מצטייר כאיש הדבק בעמדתו כפי שאמרנו בנספח למסכת ראש השנה. בידינו סדרה של מעשים מימי הבית ומדור יבנה שבהם ניסו חכמים להכריע במחלוקות ברוב או ב"כוח" ולא בהידברות. דרך זו נכשלה, ובעקבותיה כוננה אותה תרבות מחלוקת מפורסמת הנותנת כבוד ולגיטימציה להכרעותיו של היחיד, בצד הכרעה בהלכה (במקרים בודדים).
על רקע זה יובנו הדברים התקיפים לרבי עקיבא. העורך של נגעים כבר מכיר את הסיפור במסכת עדיות ויודע שדעתו שלעקביא נדחתה, ולכן מבטיח לרבי עקיבא שגם דעתו תידחה. עם זה אנו שומעים שלמרות ההכרעה עדיין רבי עקיבא מהלך בדרך זו, כשם שהכרעות בית הלל ובית שמאי לא מנעו מחכמים להלך בדרכם של בית שמאי.<sup class="footnote-marker">49</sup><i class="footnote">ראו ספראי, הכרעה כבית הלל, והנספח למסכת ראש השנה.</i> אם כן משנת נגעים מובנת רק לאור משנת עדיות והיא תלויה בה.
כאמור בנגעים פ"ד מ"ינדון מקרה דומה ונקבע שטהור, כדעת חכמים וכהלכה שנקבעה.
<b>ודם הירוק</b> – דם החשוד כנידה שצבעו ירוק. <b>וחכמים מטהרין</b> – המשנה בנידה מונה את צבעי הדמים החשודים כדם נידה (נידה פ"ב מ"ו), "חמשה דמים הן טמאין באשה האדום, והשחור, [ו]כקרן קורקום, וכמימי אדמה, וכמזג.<sup class="footnote-marker">50</sup><i class="footnote">יין המזוג במים.</i> בית שמי אומרים אף כמימי תלתן, וכמימי בשר צלי,<sup class="footnote-marker">51</sup><i class="footnote">בשר צלוי במים יוצר צבע חום אדמדם.</i> [ו]בית הלל מטהרין". והמשנה ממשיכה: "הירוק, עקביה בן מהללאל מטמא וחכמים מטהרין". ומוסיף רבי מאיר: "אמר רבי מאיר אם אינו מטמא משם כתם [כחכמים], מטמא משום משקה רבי יוסה אומר לא כך ולא כך". שבעת המשקים כוללים דם, ורבי מאיר אומר שלעניין זה ההפרשה הירוקה היא כדם. לפי רבי יוסי אין זה דם כלל, הוא אינו מטמא ואינו מכשיר לקבל טומאה.
המחלוקת על הצבע הירוק היא מחלוקת הלכתית לכל דבר, ונראה שעקביא בן מהללאל מחמיר מחרדת טומאה ללא בסיס הלכתי.
ההיגד הבא הואמשנה בבכורות פ"ג מ"ד, ומשנת עדיות כרבי יהודה ונגד רבי יוסי.
<b>הוא היה מתיר שער בכור בעל מום שנשר</b> – הבכור שלא ניתן לכוהן, כי הוא בעל מום, והוא אסור לשימוש שכן הבכור אסור בהנאה, <b>והניחו בחלון</b> – החלון שעליו חז"ל מדברים הוא מסוג המכונה היום במחקר "חלונות כורזין". אלו הם חללים מפולשים בקיר, בין החדר החיצוני לחוץ או בין חדר למשנהו.<sup class="footnote-marker">52</sup><i class="footnote">כגון תוספתא עירובין פ"ז הי"ג, ועוד הרבה.</i>  חלונות אלו שימשו לאוורור, אך גם כארון קיר. כך למשל, במשנת עירובין (פ"ז מ"א) מדובר על חלון בין שתי חצרות, במשנת סוכה (פ"ה מ"ח) מסופר על חלון של בני בלגה שהיה במקדש והיה סתום. בחלון זה הניחו סכינים, כלומר בעצם היה זה ארון קיר (משנה, מדות פ"ד מ"ז). כמו כן: "מעשה בשוק של פטמין שהיה בירושלים, שהיו נועלין ומניחין את המפתח בחלון שעל גבי הפתח" (משנה עירובין פ"י מ"ט). הנחת השער בחלון היא למשמרת, במגמה להשתמש בו בעתיד. <b>ואחר כך שחטו</b> – ועתה הוא מותר בהנאה, שכן השחיטה נעשתה לאחר שנפל בו מום. עקביא בן מהללאל מתיר, <b>וחכמים אוסרין</b> – כי בשעת הגזיזה הצמר אסור היה בהנאה. <b>דברי רבי יהודה</b> – עד כאן מסורת המחלוקת שבפי רבי יהודה. במשנת בכורות מוסיף רבי יוסי: "אמר רבי יוסה לא בזה התיר [רבי עקיבה],<sup class="footnote-marker">53</sup><i class="footnote">כך היה כתוב ותוקן בשולי כתב היד ל"עקביה בן מהללאל", ואכן רבי עקיבא אינו מעורב במחלוקת, אלא שרגיל שרבי מאיר ורבי יוסי מביאים את דברי רבם, רבי עקיבא. הנוסח "עקביה בן מהללאל" מופיע גם ב-<b>מל</b>, <b>מנ</b>, <b>מפ</b>, כלומר בכל עדי הנוסח הטובים.</i>  אלא בשער בכור בעל מום שנשר והניחו בחלון ואחר כך מת,<sup class="footnote-marker">54</sup><i class="footnote">מוות טבעי.</i> בזה עקביה בן מהללאל מתיר וחכמים אוסרין" – בשעת הגז היה הבכור אסור. כן חוזרת ההלכה בתוספתא שלנו (פ"ב הי"ח, עמ' 536). מעניין שגם בשתי המחלוקות הקודמות הייתה מחלוקת על מה בדיוק דיבר, או מה התיר עקביה בן מהללאל.
עוד נוסיף שתופעה זו של מחלוקת במה דיבר החכם הקדמון אופיינית לבית שמאי ובית הלל מכיוון שהיו חכמים קדמונים, ובכלל הסמכות הרבה והכבוד שרחשו להם. עקביא בן מהללאל מצטרף לרשימת עילית זו.
בתוספתא כאן מובא:
1. התולש צמר מבכור תם והניחו בחלין [חלון], אף על פי שנולד בו מום לאחר מיכן ושחטו, הרי זה יקבר. 2. בכור בעל מום שתלש הימנו ואחר כך מת, רבי עקביה בן מהללאל מתיר וחכמים אוסרין. אמר רבי יהודה מודה עקביה בזה שאסור, על מה נחלקו, על שנטמא ותלש הימנו ואחר כך שחטו, שעקביה בן מהללאל מתיר וחכמים אוסרין. 3. אמר רבי יוסי, מודה רבי חלפתא בזה שמותר, אבל בייחוד אמרו חכמים ייניחוה בחלין, שמא ישתקוה,<sup class="footnote-marker">55</sup><i class="footnote">"יש תקון" – כך בתוספתא בכורות, פ"ב הי"ט, עמ' 536.</i> שאם מת יהא אסור ואם שחטו יהא מותר. על מה נחלקו, על שניטמא ותלש הימנו ואחר כך מת, שעקביה בן מהללאל מתיר וחכמים אוסרין" (עדיות פ"ב ה"ט, עמ' 458).<sup class="footnote-marker">56</sup><i class="footnote">בתוספתא אצלנו: "אמר רבי יוסי מודה רבי חלפתא בזה שהוא מותר אבל בייחוד אמרו חכמים יניחנו בחלון שמא יש תקון שאם יהא אסור ואם שחטו יהא מותר על מה נחלקו על שנטמא שתלש הימנו ואחר כך מת שעקביה בן מהללאל מתיר וחכמים אוסרין" (פ"ב הי"ט, עמ' 536).</i>
ההלכה הראשונה היא משנתנו, השלישית לכאורה זהה לדברי רבי יוסי שבתוספתא, והשנייה מיוחסת לרבי יהודה אך שונה מדבריו בתוספתא (ומסתם משנתנו), שכן מדובר במקרה שתלש ממש בכוונה, ורבי יוסי (מס' 3) מדבר כנראה על מקרה 2 ועל תלישה בכוונה ולא על המקרה שבמשנתנו. אם כן לפנינו שתי מסורות אב (עדיות ותוספתא בכורות) שבכל אחת מהן מחלוקת על מה המחלוקת, וכך נוצרו לפנינו ארבע מסורות על מה המחלוקת. מכל אלה בוחרת המשנה מסורת אחת כדוגמה. בתוספתא בכורות: "התולש צמר מבכור תם והניח בחלון אף על פי שנולד בו מום לאחר מכן ושחטו הרי זה יקבר" (פ"ב הי"ז, עמ' 537-536), והרי זו המחלוקת השנייה בתוספתא עדיות.
עוד למדנו שהצמר הונח בחלון כדי שאם הכבש ימות מיתה טבעית יהיה שערו מותר, כדעת עקביא בן מהללאל, אחרת לשם מה להניח את הצמר למשמרת? העם נהג אפוא כעקביא בן מהללאל. לפי נוסח הפנייה אליו חל שינוי, בין חכמים התקבלה הדעה החולקת ופנו לעקביא כדי שיחזור בו מההיתר ויקבל את הגישה המחמירה. אבל החכם דבק בעמדתו, אף על פי שגם לפי שיטתו לא תיגרם עבירה אם הצמר ייאסר לשימוש.
למסורת הבאה אין מקבילות תנאיות.
<b>הוא</b> – עקביה בן מהללאל. <b>היה אומר אין משקים</b> – כסוטה. <b>לא הגיורת ולא את השפחה משוחררת</b> – שפחה משוחררת היא נכרית ששועבדה לשפחות ושוחררה, מעמדה כגיורת. לא נמסר טעמו של החכם. אך ניתן לשער שלדעתו שתי אלה החלו את חייהן באווירה מופקרת, ויש לצפות מהן שימשיכו בכך ולא יתרגשו יתר על המידה מהאיום של מי סוטה. אין צריך לומר שזו עמדה מסויגת מאוד מגירות בכלל וגיור נשים בפרט. המימרה מצטרפת לאמירות קשות בגנות הגרים. <b>וחכמים אומרים משקין</b> – אותה אם נחשדה כסוטה, שכן היא יהודיה לכל דבר. <b>אמרו לו מעשה בכרכמית שפחה משוחררת</b> – שפחה משוחררת מכרכמיש היא עיר בצפון סוריה. <b>שהיתה בירושלם</b> – היא או בעליה לשעבר היו עולים מסוריה. <b>והשקוהא שמעיה ואבטליון</b> – פסקו שהיא סוטה. במעשה זה עסקנו במבוא לסוטה. <b>אמר להן ריכגמא</b> – ב-<b>מל</b> ב<b>-פ</b> 'דיכמה'וב-<b>נ</b> דיגמה, והיא מיוונית Δείγμμα deigma שמשמעו דוגמה בלשון ימינו.<sup class="footnote-marker">57</sup><i class="footnote">הנוסח 'דכמה' הוא תיקון סופר שלא הכיר את המונח היווני, אך הבין את משמעותו, כלומר שהשקוהו משהו דכמתו, שהוא כמותו.</i> <b> הישקוהא</b> – השקו אותה.
<b>ונידוהו</b> – את עקביה בן מהללאל. סיפור זה ממשיך את הוויכוח שבמשנה הקודמת, אך סותר אותו. לפי המשנה הקודמת נמנעו מלקדם את עקביה בן מהללאל לתפקיד לאומי, אך לא מדובר על נידויו. זו הוכחה לכך ששתי המשניות לא יצאו מידי עורך אחד, עורך עדיות שצירף אותן מצא את שתיהן במקורות נפרדים וצירפן למרות הניגוד. <b>ומת בנידויו</b> – עקביה בן מהללאל מת ולא שב לבית המדרש. כפי שאמרנו בפירוש המשנה הקודמת זו מסורת נוספת, שונה, המייחסת לדור יבנה מדיניות של נידויים בניסיון להכריע מחלוקת. <b>וסקלו בית דין את ארונו</b> – כמנהג המנודים. שחייבים בתיאוריה מיתה בסקילה, כדין זקן ממרא, ואי אפשר לסוקלם מכיוון שאין בידי חכמים זכות משפטית מטעם השלטון לדון דיני נפשות. <b>"</b>למדך: שכל המתנדה ומת בנדויו – בית דין סוקלין את ארונו" (בבלי ברכות יט ע"א).<sup class="footnote-marker">58</sup><i class="footnote">בבבלי מועד קטן (טו ע"א) שנוי דין זה באופן כללי יותר וחל על כל המנודים "נודה שמת – בית דין סוקלין את ארונו. רבי יהודה אומר: לא שיעמידו עליו גל אבנים כגלו של עכן, אלא: בית דין שולחין ומניחין אבן גדולה על ארונו. ללמדך . . . ".</i>  שתי המסורות המנוגדות על הפולמוס שלו עם חכמים מופיעות כאמור בפרקנו. אפשר שאחת (זו שבמשנתנו) העצמה דמיונית של הקודמת, ואפשר שלהיפך, המסורת הקודמת באה לעמעם את התוצאה הנראית מביכה, שבה ויכוח הלכתי הופך לפולמוס חברתי.
<b>אמר רבי יהודה חס ושלום שעקביה ניתנדה</b> – הסיפור לא יכול להיות אמיתי, <b>שאין העזרה נינעלת על כל אדן מישראל בחכמה וביראות חטא כעקביה בן מהללאל</b> – הביטוי מראה שרבי יהודה סבור שהמעשה אירע בימי בית שני. <b>ואת מי נידו את אליעזר בן חנך<sup class="footnote-marker">59</sup><i class="footnote">רבו חילופי הנוסח לשם. אלעזר בן חנוך – <b>ד, דו; הנקמ, הנר – מל, הנד – מנ, מפ, מפ2, עי, מגק, כ</b>, הניד (בצירה תחת הנון) – <b>מ</b>, הנוד. נראה שהאותיות נ, ד, בטוחות והשם הוא בן הנד, או הנוד ואולי הכוונה בן המנודה.</i> שפיקפק בטהרת ידיים</b> – כפי שראינו במבוא למסכת ידיים, נטילת ידיים היא תקנת חכמים ונראה שחכם אלמוני, שאיננו יודעים עליו מאומה, פקפק בה, ונידוהו. <b>וכשמת שלחו בית דין והיניחו אבן על ארונו ללמד שכל המנודה ומת סוקלין את ארונו</b> – הסיפור אותו סיפור כברישא, אך על חכם אחר. כמובן כל החצי השני של המשנה אינו קשור לרשימת ההלכות שבהן עקביה מתיר, הוא נגרר לכאן משום שבמקור (שאיננו יודעים מה הוא) הוא נצמד לסיפור המחלוקת.

Mishnah 7

<b>ובשעת מיתתו אמר לבנו בני חזור בך בארבעה דברין שהיתי אומר</b> – עקביה ממליץ לבנו לסגת מעמדתו העקרונית. <b>אמר לו ואתה למה לא חזרתה בך</b> – בשאלה. הבן שואל מדוע עקביה ממליץ לבנו לחזור בו, ואילו הוא עצמו התמיד להתעקש למרות המחיר (החברתי) הקשה ששילם. <b>אמר לו אני שמעתי מפי מרובין והן שמעו מפי מרובין</b> – עקביה מצדיק עליו את הדין. הוא שמע (למד מרבותיו) משמעיה ואבטליון, ולחכמים שמועה אחרת, ולאף אחד אסור לסטות ממה ששמע. <b>אני עמדתי על בשמועתי והן עמדו בשמועתן</b> – מבחינה לשונית יש שתי אפשרויות ניסוח. "אני עמדתי בשמועתי" או "אני עמדתי על שמועתי" שתיהן מצויות בעדי הנוסח. הנוסח שלפנינו נוסח ביניים.
<b>אבל אתה שמעתה מפי היחיד</b> – ממני (עקביה בלבד), <b>ומפי המרובין</b> – במקביל שמעת את דברי 'חכמים'. <b>ומוטב להניח את דברי היחיד ולאחוז את דברי המרובין</b> – מן הדין להעדיף את שמועת הרבים. יש להדגיש שעקביה בן מהללאל מבין את המונח 'שמועה' במובן צר ביותר. השמועה איננה מתגלגלת אחורנית למשה רבנו או לדברי ה', אלא היא הלימוד של הדור הקודם. עקביה שמע משמעיה ואבטליון דעה אחת, ובנו שמע את שתי הדעות. השומע איננו רשאי לשקול בדעתו אלא הוא צינור המעביר בלבד. <b>אמר לו</b> – הבן לעקביה אביו. <b>אבא פקד עלי לחבירך</b> – המלץ עליי. מכאן שעקביה לא היה מנודה, ולמרות עמדותיו לא הורחק מבית המדרש. עמדנו על כך שהמסורת שעקביה נודה סותרת את המשנה הקודמת לפיה 'רק' לא קודם לתפקיד יוקרתי. האמירה של הבן מתאימה למסורת של ראשית משנה ו' ולא של הסיפא שלה (שעקביה בן מהללאל מת בנידויו). <b>אמר לו א</b>[<b>י</b>]<b>ני מפקד</b> – לא אמליץ עליך לפני חבריי. <b>שמה עוולה מצאתה בי</b> – הבן תמה שמא אביו מצא בו משהו רע ולכן נמנע מלהמליץ על בנו. <b>אמר לו לאו מעשיך יקריבוך ומעשיך ירחקוך</b> – האב הצדיק מתנגד לכל 'פרוטקציה' ואפילו להמלצה, ומשאיר לבן לסלול את דרכו.
דמותו של עקביה בן מהללאל מצטיירת כצדיק, איש אמת עקשן ללא פשרות. הוא איננו מוותר לו לעצמו ולא לבנו. מבין ש'הפסיד' בתחרות על ההלכה שבה דגל, ומבין שבעצם ההכרעה נגדו, אבל איננו מוותר על עמדותיו, למרות הפיתוי ואולי דווקא בגללו. אותו לא יאשימו במה שהיינו מכנים היום 'עיגול פינות'. מאידך גיסא הוא גם מקצין את העמדות – "שוטה או רשע", אין שום דבר באמצע, למרות שלפי הגדרתו המצב הוא בהחלט בתחום האפור. הם שמעו והוא שמע, עמדותיהם של חכמים, אפילו לדעתו של עקביה בן מהללאל אינן טעות. וגם הוא מבין ש'אחרי רבים להטות', אך כל זה לא גורם לו להפסיק והוא ממשיך להתעקש על עמדתו. למרות שגם לדעתו במצב הנוכחי יש להכריע נגדו. הוא מגדיר את עצמו כמי שאם יקבל, בדרך לגיטימית את ההכרעה, שכשלעצמה ודאי איננה טעות, יחשב ל'רשע'. הוא עומד על דעתו (שמועתו) כמיטב המסורת של האוטונומיה של חכם (פירושנו להוריות פ"א מ"א).
הסיפור כולו מציג את תרבות ההכרעה במיטבה. דין זקן ממרא הוא המודל האוטופי. ובמקום סקילה משתמשים בנידוי. כפי שראינו כבר במשנה ו סיפור שונה על המאבק של עקביא בן מהללאל. גם ההמשך על בקשתו של הבן סותרת את התיאור של נידוי. היו אפוא במקביל גישות שונות להכרעה, ומתוכן התפתחו גם עיצובים שונים לסיפור ההיסטורי. <b>

Chapter 6



Mishnah 1

למשנתנו אין מקבילה מלאה אם כי חלקים ממנה מופיעים בספרות חז"ל בסגנון ובצורה שונים. אך את הקבוצה הנזכרת גיבש עורך עדיות, אולי על סמך מקור אחר שאיננו מכירים.
<b>רבי יהודה בן אבא העיד חמשה דברין שממאנים את הקטנות</b> – מיאון הוא מוסד הלכתי ידוע הנדון ביבמות פי"ג. במבוא לפי"ג ביבמות דנו בהסדר זה ושם הרחבנו. בבסיסו של ההסדר מונח העיקרון שהאב משיא את בתו. זכות זו אינה מוטלת בספק (כתובות פ"ד מ"ד ופירושנו לה). קשה לדעת עד כמה היו בני הזוג מעורבים באמת בקביעת בני זוגם. האם פעלו מאחורי הקלעים, האם הם היו מקבלי ההחלטות או שבאמת לדבריהם לא היה משקל, כפי שמוצג בספרות ההלכתית. יש להניח שהמציאות הייתה מורכבת יותר, ובוודאי שגם לאם ולאחים הגדולים היה משקל רב בקבלת ההחלטות.
עם מותו של האב זכו האם והאחים בזכות לקדש את הבת (קטנה בלבד), אבל זכות זו מותנית בכך שבבוא היום היא תסכים לנישואין ולא תמאן. אם הבת לא אמרה מאומה היא כאילו הסכימה. לאחים ולאם אין מעמד בר תוקף על היתומה (תוספתא יבמות, פ"ו ה"ח), על כן יתומה שהשיאוה הם (אמה או אחיה) רשאית למאן, מה שאין כן אם השיאה אביה (משנה, יבמות פי"ג מ"א, וראו פירושנו לה). במשנה נאמר שיתומה "שהשיאתה אמה או אחיה לדעתה" צריכה למאן, "השיאוה שלא לדעתה אינה צריכה למאן" (פי"ג מ"ב). כפי שנראה ברוב עדי הנוסח למשנה נאמר שהשיאוה "מדעתה" או "לדעתה", ומילה זו חסרה בכתב יד קופמן וכן ב- <b>פ</b>, <b>ל</b>, <b>ג3</b>, <b>ג19</b>, כולם כתבי יד ארץ-ישראליים. לפי ההלכה קטנה שהשיאוה אמה או אחיה שלא לדעתה אין נישואיה נישואים ואפילו אינה צריכה למאן (יבמות פי"ד מ"ב), אבל בפועל נהוג היה כנראה שבני המשפחה בהחלט ניצלו את כוחם החברתי והשיאו את הנערה, צעירה או בוגרת, כחלק מההתחייבות המשפחתית הבלתי כתובה לעזרה הדדית.<sup class="footnote-marker">1</sup><i class="footnote">במבוא למסכת קידושין נרחיב בשאלה זו.</i>
כל הסדר המיאון הוא חידוש של התורה שבעל פה,<sup class="footnote-marker">2</sup><i class="footnote">ראו גם הלברטל ושמש, מיאון.</i>  ההסדר הוא הלכה בעייתית. הבת שנישאה, ולפי בית הלל גם אם היא חיה עם בעלה, נחשבת כמי שטרם נישאה וחוזרת, מבחינה משפטית, לבתוליה (יבמות פי"ג מ"א). זו דוגמה מצוינת להתהוות פיקציה משפטית, מציאות משפטית שאיננה משקפת את המציאות אלא תפיסה משפטית בלבד.<sup class="footnote-marker">3</sup><i class="footnote">מוסקוביץ, פיקציות, מוסקוביץ, עשו אותו.</i> יש להניח שההיגיון המשפטי הקדום אמר שהילדה יכולה למאן כל זמן שמצד אחד יש בה כבר דעת, ומצד שני אמנם היא בבית בעלה אך הייתה קטנה מכדי לקיים עמו יחסי אישות. כאשר הבת מגיעה לבגרות היא מגיעה למועד שבו היא יכולה ואמורה (חייבת) להתחיל לחיות עם בעלה חיי אישות; ברגע שחיים אלו החלו אין היא יכולה למאן עוד. היא יכולה לבקש גט, אך לא למאן. בפועל אין הדברים הולמים. הבגרות המינית עשויה להגיע מוקדם הרבה יותר מהבגרות התודעתית, וגם להפך. אף על פי כן חכמים מחליטים שמעשה האישות איננו קיים מבחינה משפטית, ובוודאי שלא מעשה האירוסין. לפי מנהג יהודה גם בזמן האירוסין אפשרו חיי אישות, לפחות בצורה מוגבלת (ראו פירושנו לכתובות פ"א מ"ה), ובוודאי שהתינוקת הממאנת הייתה עשויה להיות כבר בעולת בעל.
הלכה למעשה סיפורי המיאון שבפרק יג ביבמות (ובמקבילה בתוספתא יבמות פי"ג) מלמדים שזכות המיאון נשמרה גם למי שילדה יותר מילד אחד, בכך חריגה מהתפישה הראשונית של ההסדר.
עצם המיאון הוא, אפוא, חידוש גדול וחריג בכך שהוא מאפשר לאישה לבטל באופן חד צדדי את הנישואין (או האירוסין). מתמיה עוד יותר שהיו בחז"ל (בית הלל) כאלה שהעניקו את זכות המיאון גם לנשואה. "כלתו שלרבי ישמעאל מיאינה ובנה על כתיפה" (יג ע"ג). ייתכן שבקטנה זו נהגו כמנהג יהודה, שבני הזוג קיימו יחסי אישות בזמן האירוסין. ברם, נראה שלא הניחו שייוולד ילד לזוג שאינו נשוי. סיפור זה הוא, אפוא, כשיטת בית הלל, שממאנים את הנשואות (יבמות פי"ג מ"א)<b>.</b> אישה נשואה כזאת עשויה להפוך חזרה ל'רווקה' (מבחינה משפטית), בזכות מיאון בלבד. ללא גט ואולי אף ללא מעשה בית דין.<sup class="footnote-marker">4</sup><i class="footnote">ראו על כך במבוא ליבמות. לצורך בגט במקרה של מיאון ראו גם להלן.</i>
המחלוקות והעמדות ה'מפתיעות' מוצעות במשנה הראשונה העוסקת במיאון ומיוחסות לבית הלל:
1. בית שמאי אומרים אין ממאנין אלא ארוסות, ובית הלל אומרים ארוסות ונשואות. 2. בית שמאי אומרים בבעל ולא ביבם, ובית הלל אומרים בבעל וביבם. 3. בית שמאי אומרים בפניו, ובית הלל אומרים בפניו ושלא בפניו. 4. בית שמאי אומרים בבית דין, ובית הלל אומרים בבית דין ושלא בבית דין. 5. אמרו להן בית הלל לבית שמאי ממאנת והיא קטנה אפילו ארבעה וחמשה פעמים. אמרו להן בית שמאי, אין בנות ישראל הפקר. אלא ממאנת וממתנת עד שתגדיל ותמאן ותנשא (יבמות פי"ג מ"א).
מכל מקום כבר בימי בית שמאי ובית הלל מוכר מוסד המיאון והמחלוקת היא על היקפו ופרטיו. על רקע זה יש לשאול על מה העיד רבי יהודה בן בבא? האם על עצם המיאון?
לפי פשוטם של דברים רבי יהודה מעיד על עצם קיומו של מוסד המיאון. חכמי בית שמאי ובית הלל נחלקים בשאלות הבסיסיות ביותר של נוהג זה, מתי הוא חל ועל מי, ונראה שהיה זה מוסד חדש שרבי יהודה בן בבא מעיד על הנהגתו. התלמוד הירושלמי התקשה לקבל הסבר זה, שהרי מוסד המיאון היה עבורם ידוע ומוכר, והוא מפרש שרבי יהודה מעיד כבית הלל. כך שואל התלמוד "תמן תנינן<sup class="footnote-marker">5</sup><i class="footnote">כאן "תמן תנינן" הוא המשנה בעדויות, משום שנשנתה בעניין ובמקום אחר.</i>  רבי יודה בר אבא העיד חמשה דברים, שממאנין את הקטנות. ועל עדות חולקין? על עיקר עדות חולקין. כך היתה עיקר עדותן. בית שמאי אומרים אין ממאנין אלא ארוסות, ובית הלל אומרים ארוסות ונשואות" (יג ע"ב). התלמוד הירושלמי הבין, אפוא, שרבי יהודה מעיד כאחד משני הבתים, ותמה האם ניתן לתאר מחלוקת על עדות. לאמיתו של דבר במסכת עדויות קיימות "עדויות" נוספות שמצינו עליהן מחלוקת, כפי שראינו במבוא. מכל מקום, הירושלמי מתרץ שעדותו של רבי יהודה בן בבא היא על המחלוקת שלפנינו, אלא שהסבר זה אינו מצוי בלשון העדות. לא נאמר שם שממאנים ארוסות או נשואות, וכל ההסבר דחוק ורחוק. עם זאת, גם קשה שבדור יבנה עדיין צריך להעיד על מוסד המיאון ובמקביל דנים על פרטי משנֶה בו.
אפשר גם שבעל משנת עדיות הכיר את המעשה הבא: "מעשה באחת שנשאת יתומה, וגירשה והחזירה אליו, ומיאנה בו ונשאת לאחר, ומת. ובאו ושאלו את ר' יהודה בן בבא מהו שתחזור לראשון? ואמר להן בין כך ובין כך הואיל ויצאת המינו בגט, אסורה לחזור לו" (תוספתא יבמות פי"ג ה"ה). כלומר רבי יהודה העיד שהמיאון הוא בגט, ומן המעשה נלמד עצם דין מיאון ודרכי ביצועו (בגט). בעל המשנה ליקט את דברי רבי יהודה בן בבא והציגם בקיצור. ומכל מקום לא ייתכן שהוא העיד על עצם חידושו של דין מיאון.
אם כן שני נתיבי פרשנות לפנינו. האחד שבמשנה 'עדות' על התקנת הסדר המיאון. השני שלפנינו קיצור בלתי מוצלח של הברייתא בתוספתא (יבמות פי"ג ה"ה).
<b>ושמשיאין את האשה על פי עד אחד</b> – גם עמדה זו של רבי יהודה בן בבא (אבא) מצויה במשנה אחרת והיא משנת יבמות פט"ז מ"ה:
אמר רבי עקיבא כשירדתי לנהרדעא לעבר השנה מצאתי נחמיה איש בית דלי. אמר לי שמעתי שאין משיאין את האשה בארץ ישראל על פי עד אחד, אלא רבי יהודה בן בבא. ונומיתי לו כן הדברים. אמר לי אמור להם משמי. אתם יודעים שהמדינה משובשת בגייסות,<sup class="footnote-marker">6</sup><i class="footnote">נחמיה מסביר מדוע אינו בא להעיד בעצמו על ההלכה, כך פשוטה של משנה וכך מציע הבבלי (קטו ע"א). אלא שבבבלי מוצע גם הסבר נוסף ולפיו משיאין על פי עד אחד אף על פי שהמדינה משובשת בגייסות והשיבוש עשוי לגרום לכך שעדים רלוונטיים אינם מגיעים לעדות. אולי אפשר להציע, ברוח זאת, שהשיבוש בגייסות גורם לכך שיש להסתפק בעדות מובהקת פחות (עד אחד), שכן קשה למצוא שני עדים. ברם, לפי ההמשך עולה שכך הדין (שמשיאין על פי עד אחד) תמיד, ללא קשר למצב ספציפי כלשהו, וכך שני ההסברים האחרונים נותרים דחוקים.</i> מקובלני מרבן גמליאל הזקן שמשיאין את האשה על פי עד אחד. וכשבאתי והרציתי הדברים לפני רבן גמליאל, שמח לדברי ואמר מצאנו חבר לרבי יהודה בן בבא. מתוך הדברים נזכר רבן גמליאל שנהרגו הרוגים בתל ארזא, והשיא רבן גמליאל הזקן נשותיהם על פי עד אחד. והוחזקו להיות משיאין על פי עד אחד, והוחזקו להיות 1. משיאין עד מפי עד,  2. מפי עבד,  3. מפי אשה, 4.  מפי שפחה. רבי אליעזר ורבי יהושע אומרים אין משיאין את האשה על פי עד אחד. רבי עקיבא אומר לא על פי אשה, ולא על פי עבד, ולא על פי שפחה,  5. ולא על פי קרובים. אמרו לו מעשה בבני לוי שהלכו לצוער עיר התמרים, וחלה אחד מהם בדרך. והביאוהו בפונדק, ובחזרתם אמרו לפונדקית איה חבירנו? אמרה להם מת וקברתיו, והשיאו את אשתו. אמרו לו ולא תהא כהנת כפונדקית? אמר להם לכשתהא פונדקית נאמנת. הפונדקית הוציאה להם מקלו ותרמילו וספר תורה שהיו בידו.<sup class="footnote-marker">7</sup><i class="footnote">עדות פונדקאית סתם אינה נאמנה, אבל כאן הפונדקאית הוציאה להם את חפציו האישיים, ולכן האמינו לה. המקרה בצוער הוא בבחינת "רגליים לדבר", ולכן עדותה נאמנה. אין כאן קבלה של עדות אישה, ואף לא דחייתה המוחלטת, אלא קבלתה בתנאים מסוימים כשיש עדות מסייעת. בדומה לכך הוויכוח על עדות עד אחד לגבי סוטה, שעד אחד נאמן משום ש"רגליים לדבר". הירושלמי (טז ע"ב) מדגיש שלאור התנאים המסייעים עדותה היא כגוי המשיח לפי תומו, או כחיה (מיילדת) שנאמנת לומר "זה יצא ראשון". הסבר התלמוד משתמש במונחים ההלכתיים שנקבעו בעקבות כל הבירורים הללו שבהם סוכם להקל בעדות אישה. כל קבלתה של עדות אישה היא במקרים כאלה שבהם מתקבלת עדות של גוי המשיח לפי תומו. הוויכוח במשנה הוא על עצם ההגדרה הזאת, הווה אומר שאין במשנה הסכמה בין החולקים, אם כי יש בה צמצום מסוים של המחלוקת, ובמקום שיש עדות מסייעת גם רבי עקיבא יודה.</i>
משנה זו זכתה בפירושנו לדיון ארוך שבו הובאו מקבילות רבות. מתברר שקיימת מחלוקת עקרונית האם עדות 'חלשה' נחשבת לעדות בדיני אישות. 'עדות חלשה' הוא מונח שאנו ניסחנו, כדי לתאר עדות פסולה בדיני ממונות, כמו אחת מחמש העדויות שנזכרו במשנת יבמות. עדות אישה, עד מפי עד וכו'. בדיני ממונות אין עדות כזאת מתקבלת, אבל לדעת כמה מהחכמים היא מתקבלת בנושאי אישות. זה היה העיקרון שבו נחלקו בית שמאי ובית הלל בפ"א מי"ב. מתברר שלפנינו מחלוקת רב דורית. רבי יהודה בן בבא תומך בדעת בית שמאי, או אף ה'אב המייסד' של דעה זו. בפרק א מי"ב מובאת מחלוקת בית שמאי ובית הלל בנושא, והיא אחד הביטויים למחלוקת הרב דורית הזאת.
<b>ושניסקל תרנגול בירושלם על שהרג את הנפש</b> – למסורת הלכה זו אין מקבילות. ההלכה עצמה ברורה. שור שהרג את הנפש נסקל, וחכמים הגדירו שמדובר רק בשור מועד, אך עצם ההלכה מוסכמת.<sup class="footnote-marker">8</sup><i class="footnote">ראו למשל בבא קמא פ"ד מ"ז; סנהדרין פ"א מ"ד. ועוד.</i> התרנגול נחשב למועד על נזקי 'רגל' (בבא קמא פ"ב מ"א). אם כן בעדותו של רבי יהודה בן בבא בעצם אין חידוש. החידוש מתבאר לאור הבנתנו את משנת בבא קמא וסנהדרין. לדעתנו, וכפי שהצענו אותה במבוא למסכתות אלה, בהלכות נזיקין חלקו של המרכיב התיאורטי-פורמלי גדול יחסית. אמנם ההלכה שסוקלים שור מועד, אך זו הייתה הלכה תיאורטית. כך למשל המעמד המתואר במשנה שבית דין מתכנס כדי להוציא להורג נחש (בבא קמא פ"א מ"ד) הוא פורמלי בלבד. ברור שאיש לא בדק ב'ציציות הנחש' ואיש לא העמידו לדין. על כן העדות של רבי יהודה בן בבא על הריגת תרנגול שגרם למוות חשובה, בהיותה עדות של הלכה למעשה. על המעשה עצמו שומעים אנו גם במכילתא דרבי שמעון בן יוחאי (שמות כא כט, עמ' 181):
השור יסקל וגם אין לי אלא שור, מנין (לרבות) לעשות שאר בהמה חיה ועוף כיוצא בשור? תלמוד לומר "השור יסקל וגם". ר' אליעזר אומר, השור שהמית, מיתתו בעשרים ושלשה ושאר בהמה חיה ועוף שהמיתו, כל הקודם להורגן זכה לשמים. העיד [ר'] יהודה בן בבא שנסקל תרנגול בירושלם שהרג את הנפש.
עם זאת העדות איננה עוסקת בשאלה של המדרש. המדרש מברר האם ההריגה היא בבית דין או לא, ועל כך רבי יהודה בן בבא איננו מעיד. הוא מעיד שהתרנגול נסקל, ולא האם קדם לכך הליך משפטי כלשהו.
למשפט הבא אין מקבילה ישירה, אך ההלכה מקובלת בספרות.
<b>ועל היין בן ארבעים יום</b> – יין בן פחות מארבעים יום איננו בכלל יין. יין בן ארבעים יום הוא כבר 'יין ', אך איננו יין משובח, ובכל זאת הוא כשר. <b>שניתנסך על גבי המזבח</b> – שניתן לנסך בו בצורה תקנית. העדות היא על נוהגי המקדש, ואגב כך גם על נוהגי תעשיית היין. כיום מקובל ליישן יין במשך שנים. אבל חז"ל סברו שיין רגיל גילו ארבעים יום. על כן קובעת התוספתא: "היה בלבו לתרום יין על יין, מה שבידו חומץ, אין תרומתו תרומה. . . אבל יין מגתו מפרישין עליו בחזקת שהוא יין כל ארבעים יום" (תוספתא תרומות פ"ד ה"ח). יין מגיתו איננו עדיין יין, אך מותר לתרום ממנו על יין תקני. יין תקני הוא בן ארבעים יום. יין ישן יותר הוא פחות טוב ובכך לא נרחיב כאן.<sup class="footnote-marker">9</sup><i class="footnote">ראו מנחות פ"ח מ"ו ופירושנו לה.</i>  יין חדש הוא "יין מגתו", כלומר שלא תסס כלל, ועליו נאמר: "הלומד מן הקטנים למה הוא דומה? לאוכל ענבים קהות ושותה יין מגתו. והלומד מן הזקנים למה הוא דומה? לאוכל ענבים בשולות ושותה יין ישן" (אבות פ"ד מ"כ). משנתנו (עדיות) מעידה מה נחשב ליין ראוי, ויתר על כן, היא קובעת מהו יין הראוי למקדש.
שיעור זה של ארבעים יום מופיע גם בעדויות אחרות כיין רגיל וראוי לשתייה וכן בתוספתא: "אין מביאין יין פחות מארבעים יום, ואם הביא מגיתו כשר" (מנחות פ"ט הי"ב, עמ' 526; כריתות פ"א ה"כ, עמ' 562 ועוד). יין פחות מארבעים יום הוא חדש מדי, אבל מותר להביא יין ישר מהגת, והוא למעשה מיץ ענבים שטרם תסס אך ראוי לשתייה.
עדותו של רבי יהודה בן בבא התקבלה, והיא היסוד להלכה שציטטנו לעיל מן תוספתא מנחות. דברי רבי יהודה מנוסחים כזיכרון של מה שהיה, והתוספתא כהלכה.
<b>ועל תמיד שלשחר שקרב בארבע שעות</b> – גם למשפט זה אין מקבילה ישירה, אך הנתון עצמו ידוע. גם עדות זו היא על נוהגי המקדש. יש לה משמעות לגבי זמן תפילת שחרית, שעליו נאמר שהוא צמוד לזמן הקרבת תמיד. ההלכה שתפילת השחר עד ארבע שעות שנויה במחלוקת במשנת ברכות (פ"ד מ"א). התוספתא מנמקת את ההלכות שבמשנה: "מפני מה אמרו תפלת השחר עד חצות שכן תמיד של שחר קרב עד חצות, רבי יודה אומר עד ארבע שעות" (פ"ג ה"א וכעינו בבלי ברכות כו ע"ב). הרעיון הוא ברור ומרכזי בהבנת התפילה. התפילה נקבעה כנגד הקרבנות, ועל כן גם פרטי התפילה נגזרים מהלכות הקרבנות. תפילת שחרית היא כנגד תמיד של שחר, מנחה כנגד תמיד של בין ערביים ולתפילת מעריב אין מקבילה מקדשית ברורה, לכן מעמדה רופף. לפי התוספתא הקשר למקדש מנמק את דברי חכמים, עד חצות היום. אבל אותו מדרש מובא בתנחומא כהסבר לשיטת רבי יהודה.<sup class="footnote-marker">10</sup><i class="footnote">תנחומא כי תשא כג; השוו דברים רבה, פ"ח א; פסיקתא רבתי, הוספה ב, קצה ע"ב.</i>
סדרי המקדש שנויים במסכת תמיד. לא נקבע שם זמן להקרבת התמיד, אך נראה שהוא נעשה מיד בבוקר, מוקדם ככל האפשר. דומה אפוא שהמסורות על ארבע שעות הם הזמן המירבי, שאחריו כבר לא הקריבו את התמיד של בוקר. ואכן כך מוצג הדבר בירושלמי, כאירוע חרום שהתעכבו בו בהבאת התמיד, משום שלא נמצאו טלאים מוכנים:
דמר רבי סימון בשם רבי יהושע בן לוי. בימי מלכות יון היו משלשלין להן שתי קופות של זהב, והיו מעלין להן שני טליים פעם אחת שילשלו להן שתי קופות של זהב, והיו מעלין להן שני גדיים. באותה שעה האיר הקדוש ברוך הוא עיניהם ומצאו שני טליים מבוקרים בלישכת הטלאים. <u>על אותה שעה </u>העיד ר' יודה בר אבא על תמיד של שחר שקרב בארבע שעות. אמר רבי לוי אף בימי מלכות רשעה הזאת, היו משלשלין להן שתי קופות של זהב, והיו מעלין להן שני כבשים. ובסוף שלשלו להם שתי קופות של זהב, ועלו להן שני חזירין. לא הספיקו להגיע לחצי חומה עד שנעץ החזיר בחומה ונזדעזעה החומה וקפץ מ' פרסה מארץ ישראל. באותה שעה גרמו העונות, ובטל התמיד וחרב הבית" (ירושלמי, ברכות פ"ד ה"א, ז ע"ב; תענית פ"ד ה"ה, סח ע"ג).
העדות השנייה היא פיתוח והגזמה של העדות הראשונה, לפי העדות הראשונה הפעם הכי מאוחרת שהקריבו תמיד של שחר הייתה בארבע שעות. ואילו לפי הסיפור השני אחרי ארבע שעות לא הקריבו את התמיד "ובטל התמיד". ברקע הריאלי של המעשה עסקנו בפירושנו לברכות.
בדומה לכך המסורת במדרש ובה מסופר על שלמה שישן עד ארבע שעות, עד סוף זמן הקרבת התמיד (ויקרא רבה, פי"ב ה, עמ' רסג ומקבילות). לעומת זאת, לדעה השנייה רק מקבילה אחת נוספת: "לפי שהעיד בן גודגדא הכבש כשר עד ארבע שעות. יכול אם עברו ארבע לא יהא כשר? ת"ל 'תעשה' – תקריב. יכול קודם חצות, מנין אף לאחר חצות? ת"ל 'תעשה' – תקריב".<sup class="footnote-marker">11</sup><i class="footnote">ספרי זוטא, כח ז, עמ' 324. זו מסורת חילופית למשנת עדויות.</i> אם כן, זמן ההקרבה עד ארבע שעות, ובשעת הדחק עד חצות ואף לאחריה. אם חכמים במשנתנו הם כרבי יוחנן בן גודגדא, הרי שחזרנו למבנה הרגיל של זמן מוגדר, ואפשרות נוספת למאחרים, כמו בתפילת ערבית (ברכות פ"א מ"ב).
מן הראוי להדגיש כי בפועל הקריבו את התמיד בבוקר, לאחר הנץ החמה, כך שהשאלה עד מתי מותר להקריבו הייתה יותר תאורטית ממעשית, אם כי בימי פולמוס וקרבות ניתן לשער שאיחרו בהקרבת התמיד.
חילוף בין ארבע שעות וחצות הוא מטבע לשון רגילה. כך, למשל, את החמץ אוכלים עד ארבע שעות ושורפים בחצות (פסחים פ"א מ"ה). גם המן החזיק מעמד עד ארבע שעות ונמס, לפי מסורת חז"ל בחצות.<sup class="footnote-marker">12</sup><i class="footnote">מכילתא בשלח, ויסע, ד, עמ' 168; מכילתא דרבי שמעון בר יוחאי, פכ"א טז, עמ' 112, ומקבילות. בבבלי שלפנינו נעשה שימוש בהשוואה זו שבין ירידת המן, המקדש והתפילה (כז ע"א), אך הקישור הישיר הוא ספרותי.</i> מעניינת גם ההשוואה שסעודת אדם היא בארבע שעות (כלה רבתי, פ"ט ה"י ומקבילות).
הקישור למקדש מובא אפוא כנימוק לרבי יהודה, ואולי גם חכמים מקבלים את הקישור. עם זאת, נמצאו גם הסברים אחרים. בירושלמי ובבראשית רבה: "כנגד שלשה פעמים שהיום משתנה" (ירושלמי ז ע"א; בראשית רבה, פס"ח ט, עמ' 779). לא ברור האם זה הסבר ל"עד ארבע שעות", או ל"עד חצות".
עד ארבע שעות הוא חלוקת היום לשלושה, לשלוש התפילות. "עד חצות" הוא חלוקתו לשניים, כאשר מעריב אינה אחת מתפילות היום. להלן נראה כי אכן היו שסברו שערבית אינה תפילה רגילה. דומה שזהו שורש המחלוקת, והקישור למדרש ולמקדש הם נימוקים ספרותיים. עם זאת אין אלו רק דרשות ספרותיות, אלא הן משקפות תפיסות רעיוניות של מהות התפילה, ועמדנו על כך במבוא למסכת ברכות.
רבי יהודה בן בבא הוא חכם יוצא דופן. הוא מתואר כאחד החכמים המרכזיים בדור יבנה, מתורתו נשמרו פרטים מעטים שהעיקריים שבהם מופיעים במשנתנו. אמנם הוא מוסר פרטים מימי הבית אך עיקר פעילותו היא בדור יבנה. על זמן מותו נשתמרו שתי מסורות שונות. מסורת אחת קושרת אותו עם עשרת הרוגי המלכות, אותם חכמים שנהרגו לאחר מרד בר כוכבא. סיפור ספציפי עליו הוא שסמך את חמשת תלמידי רבי עקיבא, נתפש בשעת מעשה ונהרג. אבל מעשה הסמיכה היה בעל חשיבות לדורות שכן שימור את שושלת הסמיכה שעמדה להיעקר (סנהדרין יד ע"ב; עבודה זרה ח ע"א). זו מסורת בבלית המשתלבת במסורת שנמנה על הרוגי המלכות.
במקביל מצויה מסורת שונה:
1. כל האשכולות שעמדו להן לישראל, משמת משה עד שעמד יוסה בן יועזר איש צרדה ויוסף בן יוחנן איש ירושלם, אי איפשר ליתן בהן דופי. משמת יוסה בן יועזר איש צרדה ויוסף בן יוחנן איש ירושלם, ועד שעמד ר' יהודה בן בבא איפשר ליתן בהן דופי. 2. אמרו עליו על ר' יהודה בן בבא שהיו כל מעשיו לשם שמים, אלא שגידל בהמה דקה. כך היה. פעם אחת חלה, נכנס רופא אצלו, אמר לו אין לך רפואה אלא חלב רותח. לקח לו עז וקשרה בכרעי המטה והיה יונק ממנה חלב רותח, שהיה גונח. פעם אחת בקשו חכמים ליכנס אצלו, אמרו היאך נכנס אצלו שליסטים עמו בבית? וכשמת דקדקו חכמים במעשו ולא מצאו בו אלא אותו עון. אף הוא אמר בשעת מיתתו יודע אני שאין בידי עון אלא זה בלבד שעברתי על דברי חבירי (תוספתא בבא קמא פ"ח הי"ג).
אם כן רבי יהודה מת ללא קשר למרד בר כוכבא, וניתן להבין שמת באמצע דור יבנה. מהברייתא בתוספתא ניתן להסיק עוד מסקנות. מסקנה מרכזית היא שהוא נמנה על הרשימה המצומצמת של מנהיגי הדורות 'אנשי אשכולות'. אמנם הברייתא אומרת שניתן להטיל בם דופי, אך עדיין אלו דמויות מנהיגות ונערצות. זאת ועוד הדופי שנפל בו הוא מזערי. לשם פיקוח נפש השתמש בחלב עז 'רותח' כלומר סמוך לשעת חליבתו. העוון במקרה זה מזערי.<sup class="footnote-marker">13</sup><i class="footnote">העוון הוא גידול הצאן. החשש הוא כשהצאן רועה בשדה, ואם היא קשורה ומואבסת בבית העוון מזערי. ראו פירושנו לבבא קמא פ"ז מ"ז.</i>  מסורת דומה על מיתתו בשלום מצויה בברייתא נוספת: "יהודה בן בבא התקינו שיהו אומר עליו, הא עניו! הא חסיד! תלמידו של שמואל הקטן. אלא שנטרפה שעה" (תוספתא סוטה פי"ג ה"ד). אם כן רבי יהודה בן בבא מת בשלום זמן קצר לפני "שנטרפה השעה", כלומר לפני מרד בר כוכבא, ושמואל הקטן שמת אחריו מת בשעת המרד ('נטרפה השעה'). במסורת נוספת (סוטה פט"ו ה"ט) הוא השתתף במחלוקת על נוהגי אבל לאחר הפולמוס. מסתבר שהכוונה לפולמוס הראשון, כלומר שהשתתף במחלוקת לאחר המרד הגדול, כלומר שהיה מראשוני דור יבנה.
רבי יהודה מוצג כאמור כחכם דגול, וגם הוא מציג עצמו ככזה: "אמר ר' יהודה בן בבא, אני אחד מן הראויין להורות. שאם יבאו לידי חילפות תרדין, אומר אני שעלו באחד ומאה. ולא עוד אלא שבית דין צריכין למנות על כולן שיעלו באחד ומאה" (תוספתא תרומות פ"ה ה"י). רבי יהודה מציג עצמו כאחד מהראויים להורות, ומביע דעתו מה אמור בית הדין הגדול להחליט. לא ברור האם הוא מתכוון שזה מעמדו של בית הדין ביבנה, או אולי הוא מתייחס לבית הדין בירושלים שבינתיים חרבה. כך או כך הוא רואה עצמו כחכם הראוי להורות.
מספר ההלכות הנמסרות בשמו איננו מתאים לחכם מרכזי מדור יבנה. בדור זה מכירים אנו חכמים נערצים, מהם עשרות רבות של היגדים הלכתיים. מספר המסורות מרבי יהודה בן בבא קטן הרבה יותר. עם זאת אם הוא מראשית דור יבנה, או מסוף ימי הבית, מספר המימרות שלו יחסית לחכמים קדמונים בולט. איננו יודעים מי היו תלמידיו, ושוב אין הדבר מתאים לדור יבנה. מכל מקום הוא מופיע כחכם שמעלים לפניו שאלות ונראה שהיה חכם חשוב ובעל סמכות אישית רבה (תוספתא טבול יום פ"ב ה"ה, עמ' 685; ירושלמי, יבמות פט"ז ה"ג, טז ע"ג, שם שם טו ע"ד). "מעשה ונמצא נחש מת בבור יין, ובאו ושאלו את ר' יהודה בן בבא והתיר להם את הבור יין" (תוספתא תרומות פ"ז הט"ו). "אמר ר' חלפתא איש כפר חנניא אני שאלתי את שמעון בן חנניא ששאל את בנו של ר' חנניא בן תרדיון ואמר משיסיענו ממקומו ובתו אומרת משיפשט את חלוקן כשנאמרו דברים לפני ר' יהודה בן בבא אמר יפה אמרה בתו מבנו" (תוספתא כלים בבא קמא פ"ד הי"ז, עמ' 574). גם הלכה זו ממקמת אותו בסוף דור יבנה, שכן חנינה בן תרדיון נהרג במרד, ובנו נהרג במהומות טרום המרד. גם במסורת זו ניכר מעמדו המנהיגותי.
מסורת נוספת הקושרת אותו לסוף דור יבנה היא הסיפור על פגישתו עם שמעון התימני:
אין עושין לא לאכילת גוים ולא לאכילת כלבים ביום טוב. מעשה בשמעון התימני שלא יצא בלילי יום טוב לבית המדרש, לשחרית מצאו ר' יהודה בן בבא. אמר לו מפני מה לא באתה אמש לבית המדרש? אמר לו מצוה אחת אירע לי ועשיתיה. בלשת של גוים נכנסה לעיר, והיו מתיראין שמא יצחיבו את בני העיר. עשינו להם עגל והאכלנום והשקינום וסכנום, כדי שלא יצחיבו את בני העיר. אמר לו תמהני עליך אם לא יצא שכרך בהפסדך, שהרי אמרו אין עושין לא לאכילת גוים ולא לאכילת כלבים ביום טוב (תוספתא ביצה פ"ב ה"ו).
שמעון התימני הוא מצעירי בית המדרש בסוף דור יבנה, נמנה על תלמידי רבי עקיבא שלא נסמכו, וכנראה נפגעו במרד. כמו ששנינו: "מעשה בארבעה זקנים שהיו יושבין בבית שער של ר' יהושע. אלעזר בן מתיא, וחנניא בן כינאי, ושמעון בן עזאי, ושמעון התימני והיו עסוקין במה ששנה להם ר' עקיבא" (תוספתא ברכות פ"ד הי"ח). הסיפור על מפגשו עם שמעון התימני גם הוא מדגיש את מעמדו המרכזי של רבי יהודה בן בבא המרשה לעצמו לנזוף בחכם אחר.
רבי יהודה זה מופיע כחסיד, המסורת על קשירת העז שציטטנו לעיל משתלבת בתיאור זה (תוספתא בבא קמא פ"ח הי"ג), וכן בבלי שם קג ע"ב.
אם כן רבי יהודה בן בבא הוא חכם חשוב בשלהי דור יבנה, עם זאת איננו יודעים היכן למד ומי היו תלמידיו, ומסורת בית המדרש שבידינו איננה מייצגת את מלוא היקף פעילותו. נראה שהמסורות שבידינו מתרכזות באלו שהשתתפו בבית המדרש בלוד, ורבי יהודה נקשר למרכז אחר, שזכה לפחות ייצוג במקורות, יחסית למרכזים בלוד ויבנה.
העדויות של רבי יהודה בן בבא הן אפוא קביעה של סדרים ידועים היטב ומקובלים כך יש לפרש את המסורת הראשונה (חידוש מוסד המיאון) וכן הקביעה מהו יין, ועד מתי מקריבים.

Mishnah 2

להלכה במשנתנו אין מקבילה אבל לטיעון המובא בהמשכה יש מקבילה מבחינת התוכן ההלכתי.
<b>העיד</b> – במונח זה עסקנו במבוא למסכת. במשנתנו זו עדות על הלכה. את העדות מוסרים שני חכמים. היא נמסרת בלשון יחיד. לשון זו רגילה במשניות, ומצינו כמותה בכמה מסורות תנאיות אחרות. "העיד" הוא אפוא כעין "העידו", ולשון היחיד מדגישה שאין אלו שתי דעות אלא דעה אחת. בחלק גדול מהמסורות רבי יהושע הוא אחד המוסרים,<sup class="footnote-marker">14</sup><i class="footnote">כגון משנה , עדיות פ"ז מ"א; מ"ה; פ"ח מ"ג; בכורות פ"א מ"ו.</i> אבל מצינו מסורות כאלו גם מפי חכמים אחרים.<sup class="footnote-marker">15</sup><i class="footnote">משנה , עדיות פ"ח מ"ב; תוספתא, פ"ג ה"ב, עמ' 459; אהלות פי"ח הט"ז, עמ' 617.</i>  הקשר בין רבי יהושע לעדות כפולה בולט גם בכך שכמעט כל עדויותיו של רבי יהושע נמסרות יחד עם חכם אחר, להוציא עדות אחת.<sup class="footnote-marker">16</sup><i class="footnote">משנה , עדיות פ"ח מ"ה. לא מנינו עדויות ממנו באגדה, ראו בבלי, סוטה מח ע"א.</i>
כפי שנראה להלן עדותם של שני החכמים קשורה גם למשנה הבאה (בעדיות כמו גם במקבילה באהלות שנביא להלן) שבה הם משתתפים כחולקים המציגים עמדת שונות. מכאן שאין ה"עדות" אלא שלב בדיון ההלכתי, מעין "מודים" רבי פלוני ופלוני ב-x.
<b>רבי יהושע ורבי נחמיה בן אלנתן איש כפר הבבלי</b> – רבי יהושע הוא כמובן רבי יהושע בן חנניה, מראשי דור יבנה. את רבי נחוניא או רבי נחמיה אנו מכירים פחות. במשנה הבאה הוא מופיע רק בשמו, ללא שם אביו אלנתן. אנו מכירים שני חכמים המכונים "איש כפר הבבלי", רבי נחוניא זה ורבי יוסי בן יהודה. לפי הרצף במשנת אבות שבה האחרון נזכר (פ"ד מ"כ) הוא היה בדור יבנה בערך. השם "כפר הבבלי" מרמז על עולים מבבל. ייתכן ששם התגוררו מבני שבט זמאריס, שבט יהודי בבלי שהיגר לארץ בימי הורדוס והורדוס יישב אותם בגולן ובגמלא. לפי הסבר זה "כפר הבבלי" הוא אחד מכפרי הגולן היהודי שטרם זוהה.
נחוניא או נחוניה הוא שם רגיל בתקופה. "אלינתן" או "אלנתן" הוא שם נדיר יותר ומופיע רק במקרא ובמדרש המתייחס למקרא (איכה רבה, פתיחתא כד, עמ' 18). השם המקראי מצטרף לרמז שלפנינו איש הדובר ניב מעט שונה משפת התקופה. <b>על אבר מן המת שהוא טמא</b> – טמא מת בהיותו חלק מהמת. <b>שרבי אליעזר אומר</b> – זה כבר אינו חלק מהעדות. אין זה סביר שרבי יהושע יעיד וימסור את תורתו של רבי אליעזר שהיה בן גילו ובר הפלוגתא שלו. רבי אליעזר מתנגד לעדות. לפיכך יש להבין את משנתנו כאילו כתוב בה 'זו עדות כנגד מה שרבי אליעזר אומר'. אבל פשוט עוד יותר לפרש שהמילית ש' באה במשמעות של וו החיבור ורבי אליעזר חולק על העדות. זו על כל פנים ראיה שעדות היא נושא למחלוקת כמו בעדויות של עקביה בן מהללאל בפרק הקודם (מ"ו-מ"ז) וכמו העדויות במשנה הקודמת. <b>לא אמרו</b> – "לא אמרו" הוא בדרך כלל ציטוט של הלכה קדומה. ההלכה הקדומה הייתה כנראה סתמית ("אבר טמא"), ורבי אליעזר בא לסייגה. <b>אלא אבר מן החי</b> – טמא ואבר מן המת איננו טמא. ההלכה העקרונית מופיעה במשנת אהלות פ"ב מ"א:<sup class="footnote-marker">17</sup><i class="footnote">ומשם הועברה המשנה גם לנזיר פ"ז מ"ב.</i>  "אלו מטמאין באהל המת. . . אבר מן המת ואבר מן החי שיש עליהן בשר כראוי, רובע עצמות מרוב הבנין או מרוב המנין ורוב בנינו ורוב מנינו של מת. . . ". לפי הסגנון ברור שלדעת חכמים (שדעתם נמסרת בעדות) כל איבר מטמא מן החי ומן המת כאחד, כפי שהוצג בטבלה. לא מן הנמנע ש"אמרו לו" הם שני החכמים מוסרי העדות, אבל ייתכן גם שוויכוח רבי אליעזר וחכמים אינו קשור לעדות והוא התנהל בבית המדרש לגופו.<sup class="footnote-marker">18</sup><i class="footnote">הד למחלוקת זו יש בסכוליון למגילת תענית לי"ד באייר, ראו נעם, מגילת תענית, עמ' 184. שם מובא הקל וחומר רק כדוגמה לקל וחומר איתן. הבאתו מבטאת הסכמה לשיטת רבי יהושע.</i>
טומאת איבר
<img src="data:image/png;base64,iVBORw0KGgoAAAANSUhEUgAAAksAAAD5AQAAAAAfW0z4AAAACXBIWXMAAA7EAAAOxAGVKw4bAAAFfElEQVR4nO3bz2siZxgH8IQB57Ld5JjQpP4LuoElNg0S2nv/grILQr0spK0tVgZ5N6SQyxKvPVQ97qW0t+6m/hgloHvIzvSy0IM6gpDZy/pmkeZVZt55+6pZtc37ajKa3SS8LyTIw7wfSZwZvz6+7xyZ2ZgT1MUpZ242Y55SnOfAl64LSlCCmgnlEAOSHGOKpbLrYyjp5zpYTZyf8vYxu86nyHyhHnwin5/SKTxk1sdQMQ0Ea+HzU3CNXR9DxY2oWkMMilMfQ+WMsFplUuy6C8q6NOVs/kWn7DGmGJz6GOoEkirrlTI4dS7Vn8U5FXn1G0dduzuDoAQ1C0oESEEJ6lZTiDNlUIcoT4OIYllO8w0BKnR4lLYWYAbFYb3pf/LNClha99tff1GWEiXPAoc6Xl9iJpZh/div+Si1uO5E7ofnEw2PzKEasQozRw3rrTjcMICRzpLI/WhHR8jkUG+sl0xqWMd9Ss2Ttd9QjlKIQzWVJpMa1ptKl1Ip9SyPNg0+BTeaJosa1mGwSxFKPc2hTfqC8ijz3icLLGpYN4OJzAvQXkiRxE5rkxCJS/3h9TKpQd1UE9bfoO1VibeMAP0EMoOz3QGD+tTUsH6TLmdBCeoaUSJACkpQH4JC74dyHGtSgBwMowajiB8gnbvryxMC5GAUfwr51tLcAOl4fJMC5GDslCKLgTQ/QJrqpAA5GBhupJ8b/ACJOD09RrDERkb9E/BTH8qwm5aMYImNZ2omOJaaECCHlP4UKGl+gKTUhAA5QiXstzo/QJKMMSFADinoxZ3ZBEiaIK2z+vTUoH697gyCEtSNoUSAFJSgJtaNG0lB+gMwzEEGlYM0GWCaL1HvndSgv6oGUQmEGDOo5tqyFmo3kmUG9fwotJrAbY8nQjqlsL9InDsv9kNeUq8fJRPnqW5GlOzIPisUVerfrcjY9shrxC5LiwUaWh+VpQSljo8YAbIVO2odOIq2zaA09KkWxjaCHxN7eyNFZ8JHZkCnf/EprZ+jsKK1Nh3F+J1BvTIzNPVR6kuC1Vi+R6FYl/qhxshX3YwYd5SqzqAOYOZljwrThBav0SPgVyjepf6pMqhuRqRUjvW/ysKDao+KEGzGKx16dKxPoSSDMu/dXdgiIZsVa/dfr6/uYVtuBoh9/HmxRRxZOt2CpP7wZHOPQdGMuEUaTCr1+rM4fQVlGCT26WHDpNSec0hIfasd530E6I7JZzv8X/163BkEJShBfXBKnRWFehScBWWSIHnX3ZmSaqIgAd1WUBQZxpSUX5KXSxttj89fZLw7X4bS/LvSSilgy5QqT0cZHatV2T6wkRrHvPbORamYZVXVPsXtflyQUiilz4TSAWpVTUqBH6enTLliZmyZfF+YkoJAlyuoS4UL057toPt7Jmc76lEzuQYJ+E/92tyvBCWo90CJ9o6gBHXxujElha6ESrOpC7R3+sdFEcrRQ60aAenut4Nu2jv9xyWfL5R1JNk6Kvt3nKWPXLV3+o9Nn+/biiNJWJN8RXvpjqv2Tv8xUtWYRqyWDSO/YqynXLV3BlTgFVEs/EDJUyrvqr3zjgKxDqVIyspjW2f1ZCa3d84oAGJZErYszUpaDpOa3N45o+yT+D6l2s3DnRbRk67aO2dUp05S5AHpNHcPTaLnpmjvoN63guCsqE9z4fSvmyugjGt4vxKUoK6UEgFSUIK61RR7h8LowjMaHA2VAMPlDoXRhWcdTTqcK88XXe5QGF14ZmvSzlz4ccHtDoWRhWf2tnKQimZttzsURhae4aCSrEWz2O0OhZGFZzit5GqIUi53KIwsPMO6givoF+x2h8LIwrP2sbJTbK0UgMsdCiMLz2xb2W2gYEHsUBCUoG4nNbsAyXkSF0NQN536FxhTAnB9ZMagAAAAAElFTkSuQmCC">
טהור הוא טהור מטומאת אוהל. לטומאת מגע שיעורים אחרים.
במשנת חולין מתנהל דיון אחר על איבר מדולדל של אדם חי שלבסוף נפטר: "מת האדם הבשר טהור, האבר מטמא משום אבר מן החי ואינו מטמא משום אבר מן המת, דברי רבי מאיר, ורבי שמעון מטהר" (פ"ט מ"ח). דברי רבי מאיר פשוטים. איבר מן החי מטמא, והאיבר נחשב כאילו נותק שכן המיתה נחשבת למנתקת. גם רבי שמעון סבור שהמיתה נחשבת למנתקת את האבר, שהרי אחרת הוא נחשב כחלק מהמת, אלא שלדעתו איבר מן החי אינו מטמא (כרבי יהושע בתוספתא).
<b>אמרו לו</b> – חכמים לרבי אליעזר. הוויכוח מתנהל לאחר העדות, ולאחר שרבי אליעזר מביא את עמדתו החולקת. <b>והלא קל וחומר הוא מה אם החי שהוא טהור אבר הפורש ממנו טמא</b> – איבר מן החי טמא לכל הדעות, <b>המת שהוא טמא אינו דין שיהא אבר הפורש ממנו טמא</b> – אם איבר מהחי מטמא על אחת כמה וכמה אבר מן המת, שהרי המת טמא מהחי. <b>אמר להן לא אמרו אלא על אבר מן החי</b> – רבי אליעזר אינו מגיב על הקל וחומר ודבק במסורת "כך אמרו", ואין לחדש. כפי שגם נראה בהמשך רבי אליעזר מציג עמדה ברורה. הקל וחומר כוחו רב לאשש הלכה קיימת, אך אין בכוחו לשנות מסורת קדומה. זו עמדה אופיינית לרבי אליעזר שהיה שמרן ולא אמר דבר שלא שמע מרבותיו. בהמשך נראה שגישה זו של רבי אליעזר חוזרת גם במחלוקת אחרת. אבל בשתי המחלוקות אין העורך מסתפק בטיעון זה ומוסיף טיעון שני. עוד נוסיף שדרכו של רבי אליעזר שקל וחומר אין בכוחו לחדש הלכה היא דרך המלך של חז"ל. כדברי משנת נגעים: "אמר להן [רבי אליעזר] לא שמעתי. אמר לו רבי יהודה בן בתירא אלמד בו?<sup class="footnote-marker">19</sup><i class="footnote">זה המונח ללימוד מקל וחומר. או ממידה אחת.</i>  אמר לו אם לקיים דברי חכמים הין !" (נגעים פ"ט מ"ג)<sup class="footnote-marker">20</sup><i class="footnote">ומעיינו גם בנגעים פי"א מ"ז.</i>; אמנם בהלכות רבות מוצג קל וחומר כלשהו כנימוק דרשני להלכה. אך לדעתנו בכל המקומות הללו הקל וחומר רק מנמק הלכה קיימת, ועסקנו בכך במבוא הכללי לפירוש המשניות. דוגמה לכך היא משנת נזיר: "אמר לי [רבי אליעזר] מה זה עקיבא? אין דנין כאן מקל וחומר. וכשבאתי והרציתי דברים לפני רבי יהושע אמר לי יפה אמרת אלא כן אמרו הלכה" (נזיר פ"ז מ"ד). לרבי עקיבא נימוק מקל וחומר ורבי אליעזר מסרב לקבל נימוק כזה (המדובר בנושא מתחום טהרה), גם רבי יהושע מודה שהקל וחומר הוא טיעון חזק, אבל יש כבר 'הלכה' (מסורת) והיא הקובעת. ברור שהקל חומר איננו חזק דיו נגד מסורת הלכתית.<sup class="footnote-marker">21</sup><i class="footnote">אבל ראו תוספתא כלים (בבא קמא) (צוקרמאנדל) פ"ו ה"ג שבה רבי אליעזר משתמש בקל וחומר בתחום טהרות. ובספרי זוטא ו יב, עמ' 243, "אין דנין <b>בנזיר</b> מקל וחומר.</i>
<b>דבר אחר מרובה טומאת החיים מטומאת המתים שהחי עושה משכב ומושב מתחתיו לטמא אדם לטמא בגדים על גביו מדף לטמא אכלין ומשקין מה שאין המת מטמא</b> – טיעון אחר לרבי אליעזר. אמנם המת טמא מהחי, אבל יש מקרים שבהם החמירו בטומאת חי מטומאת מת. החי מטמא בשלושה מקרים שבהם המת אינו מטמא, כפי שעולה מהטבלה. החי המקביל ל"מת" (ברמת הטומאה) הוא הזב, זב מטמא במשכב ובמושב, כלומר אם הזב ישב או שכב על חפץ הראוי לישיבה (או לשכיבה) אדם אחר שישב עליו טמא אף הוא. טומאה זו מכונה בספרות חז"ל "טומאת מדרס", ונדון בה בהרחבה בפירושנו למסכת זבים (פ"ב מ"ז; פ"ד מ"ה-מ"ו ומשניות רבות אחרות). לעומת זאת המת אינו מטמא טומאת מדרס. טומאה שלישית הנזכרת היא "טומאת מדף"; הזב גורם לטומאת מדף שאותה נברר להלן. אם כן אין כאן קל וחומר אלא שתי הלכות נפרדות שכל אחת מהן לעתים קלה מחברתה. זו דרך המלך של דחיית קל וחומר, ובמידה מסוימת שני הנימוקים לרבי אליעזר משלימים זה את זה. כלומר שיטת הקל וחומר דחויה מטיבה, משום שתמיד ניתן להפריכה ולהפוך את ה"קל" ל"חמור".
טומאת מדף הוא מונח הלכתי שמשמעו טומאה קלה. המונח נגזר מהמדף שאינו ממש חלק מרהיט או מבניין אלא לוח הצמוד אליו. אנו דנו במפורט במונח ההלכתי במקום אחר.<sup class="footnote-marker">22</sup><i class="footnote">ראו פירושנו לפרה פ"א מ"א-מ"ב; זבים פ"ד מ"ו.</i>
המשנה המקבילה לטיעון המובא במשנתנו ומשלימה אותה היא משנת זבים פ"ד מ"ו: "זה חומר בזב מבמת, חומר במת מבזב. שהזב עושה משכב ומושב מתחתיו לטמא אדם ולטמא בגדים, ועל גביו מדף לטמא אוכלין ומשקין, מה שאין המת מטמא. חומר במת שהמת מטמא באהל, ומטמא טומאת שבעה, מה שאין הזב מטמא" (וכן תוספתא, שם פ"ג ה"ג, עמ' 678). לפי משנת זבים לכל אחד מהשניים, המת והזב, חומרות משלו. חומרות הזב הן המנויות במשנתנו, וחומרות המת הן שהוא מטמא באוהל, כלומר אם אדם אחר (או כלים) שכנו תחת קורת גג אחת עם המת הם טמאים בטומאת ראשון לטומאה, ואילו הזב אינו מטמא באוהל אלא רק במשכב או מושב (טומאת מדרס). זאת ועוד, אדם הנטמא על ידי מת טמא שבעת ימים (לעיל פ"א מ"א), והוא נקרא אב הטומאה, אבל הנטמא על ידי זב טמא טומאה קלה של שלישי לטומאה. הוא נטהר בטבילה בו ביום ומטמא רק אוכלים (זבים פ"ה מ"א). באופן כללי אכן טומאת הזב חמורה פחות, אם כי יש בה חומרה בדרכי ההיטמאות ("הולכת הטומאה"). מהמשנה עולה שאין מחלוקת על כך שהמת אינו מטמא טומאת מדרס, אבל בסיס דבריו של רבי אליעזר (או של התנא התומך בשיטתו) מעורער. אמנם זב חמור במידת מה ממת, אבל בדברים אחרים המת חמור מזב. שאלתם של חכמים כיצד זה החי חמור ממת היא אכן שאלה. תשובתו של רבי אליעזר לכל היותר מפריכה את הקל וחומר של מתנגדיו בטענה שלא תמיד המת חמור מהחי. אבל התשובה רחוקה מלשכנע. בשלב זה לא מצינו מחלוקות על דיני מת וחי, להוציא את המחלוקת האם איבר מן המת מטמא. נתון זה מלמדנו עד כמה הדרשות אינן יוצרות את ההלכה. לו הייתה דרשת הקל וחומר לב הטיעון היו ההבדלים בין זב למת רבים ושיטתיים.
מה באמת עמדתו של רבי אליעזר? הוא אומר שאיבר מן המת איננו מטמא, אם כי מתי חלק מהמת מטמא. במשנה הבאה ברור ש'כזית מן המת' מטמא' "מה המת כזית מן המת מטמא". . . (מ"ג להלן). אם כן רבי אליעזר מסכים שכזית מן המת מטמא, אך אבר מן המת שגודלו פחות מכזית איננו מטמא. הוא הדין לאבר שלם שאין בו 'רובע עצמות' (רביעית הלוג – לעיל פ"א מ"ז).

Mishnah 3

<b>כזיית בשר הפורש מאבר מן החי רבי אליעזר מטמא רבי יהושע ורבי נחוניה מטהרים</b> – כפי שראינו במשנה הקודמת חכמים נחלקים האם איבר מן המת מטמא, אבל מסכימים שאיבר מהחי מטמא. כלומר יד שנכרתה מאדם חי הופכת לאבי אבות הטומאה כמו המת עצמו. השאלה היא מה דינה של חתיכת בשר קטנה שנחתכה מהאיבר. כל התנאים מסכימים ביניהם שהשיעור הוא "כזית", אלא שלדעת חלק מהתנאים רק איבר שלם מטמא. ניסוח המשנה הוא לפי שיטת רבי אליעזר, שהרי לשיטת רבי יהושע גם בשר שהוא יותר מכזית אינו מטמא, כפי שנראה להלן. לפנינו דוגמה יפה לעריכת המשניות הקדומות. רבי יהושע ורבי נחוניא לא דיברו על כזית אלא ניסחו את דבריהם אחרת (רק איבר שלם מטמא), אך העורך ניסח את הדברים כך שהמחלוקת תהיה ברורה ו"מאוזנת".
<b>עצם כסעורה</b> – "עצם כשעורה" הוא המונח המקביל ל"כזית בשר". גם כאן ניסחו רבי יהושע ורבי נחוניא את דבריהם במקור בדרך אחרת: "רובע עצמות מטמא" (להלן), אך התנא ניסח את הדברים כך שיהיה ברור במה התנאים נחלקים. <b>]. הפורש מאיבר מן החי רבי נחוניה מטמא ורבי אליעזר</b> [<b>ו</b>]<b>רבי יהושע מטהרים</b> – שלוש דעות לפנינו, כמבואר בטבלה.
בשר ועצם הפורשים מאיבר מן החי
<img src="data:image/png;base64,iVBORw0KGgoAAAANSUhEUgAAAk0AAAB0AQAAAACwazu5AAAACXBIWXMAAA7EAAAOxAGVKw4bAAAC1UlEQVRoge3YT2vTYBwH8I3C4qE01wml8eRZNxgT7XIRvIhvwaGyXcRuVJqNdgTx4GXYF6DQozePDqldwEN3mc0LcG0mlea0/Ao9PCv58/hs0uRJn21PlaJbeZ5T+yXPh+R5kvJNp/DYxtTEU8HUeMY0oRidTfyREkEJatIo+LeU20IG1iGIqMA5wrpBknCiUWsB6JbPo/afbktKfUYOE2/l/l6iTJJw4utr9eVVdTupXEz5jfW3iUp7RorOKr+wOl0mSTgxsd25kVfrSfliyoNNp2chZEdrlV/Q+iZJwoluS1PXDQCTc1aPtxyXUCii5j+iGqFQRBma/hIDAGcHKwy1s4uyVpzK6QWdS7mNPqGApj7UUBYDTVUeBUi1eNQx/HBcBScoqvyqlyVrTVNKv10JJA7VP6WCBHWLKntIxyShll11e9iT/vhuD/TwsMHwMBpKRqSiw4Y/XbZfBkEJ6gpTokAKSlATSQWBO0SdJkMTgU7AschXi6VSi9fLbBKn3q/kqQJ5+POhfDj7VWaomVuzb9gkTu2v3aYK5GHhhdxNdyRmrWzjALFJnKr3PtOlSMtBrwWIoZDRRGwSp76jdzRVAHDPpKqtYYokceoANWmqeD5ls0mcamlNuiEXLXCbZ1Mym8SpxrN79CvARkZqWw6zgxhXLYVN4pT5fEmlklLpHApfwgdHUIIS1IiUKJCCEtSEUohbIH0fhcnJX5FaDiP/pNsMUY35O7wC6aXX5gctwksmn8zdlLuz+w8YqrPILZBecjkskF4yla8uSN1MZ5Wh2pv8AmnqUYEEKFZ3bNfMaQx15H7jFkjQqzFKQ66psJRTdLgFErTagPIJVUOEqrAXCHcdboEklBlRW1tALtBiq5o9l+EWSNC+DHbQt6FUSsnHabnCUp8UboHE2q4andVGsHRCqWO423u/5+hjoFCYXI3HWVCCunTU+Aokw//1ENR/oX4BaNyBqKM1KMMAAAAASUVORK5CYII=">
אם כן לדעת רבי אליעזר בשר סתם מטמא בכזית. עצם כשעורה (שפרשה מאבר מן החי) איננה מטמאה. המשנה להלן מניחה שדין כזית בשר צריך להיות דומה לדין עצם כשעורה, אבל רק רבי יהושע אכן סבור שדינם שווה. שני התנאים האחרים יצטרכו בהמשך המשנה להסביר את עמדתם.
<b>אמרו לו לרבי אליעזר מה ראיתה לטמא כזיית בשר הפורש מאבר מן החי</b> – ולא לטמא רק אבר שלם? <b>אמר להן מציאנו שאבר מן החי כמת שלם מה המת כזית בשר הפורש ממנו טמא ואף אבר מן החי כזיית בשר הפורש ממנו יהי טמא</b> – כאמור לדעת הכול רק כזית בשר מטמא, ורבי אליעזר מהלך בנתיב הלכתי פשוט שאיבר מהחי דינו כמת עצמו. רבי אליעזר הוא זה שטען שאיבר מן המת אינו מטמא (לעיל משנה ב), אך ברור גם לשיטתו שהמת עצמו, או כזית ממנו, מטמא. <b>אמרו לו לא</b> – זה המינוח להתנגדות לטיעון הקודם. <b>אם טומאתה כזיית בשר הפורש מן המת</b> – רבי אליעזר הוא שטען בנימוקו שכזית בשר מן המת מטמא, <b>שכן טימאתה עצם כסעורה הפורש ממנו</b> – אם כך מן הסתם לדעתו גם עצם כשעורה הפורש מהמת טמא, <b>ת</b>[<b>י</b>]<b>טמא כזיית בשר הפורש מאבר מן החי שכן טהרתה עצם כסעורה הפורש ממנו</b> – הטענה היא כנגד חוסר העקיבות. אם עצם כשעורה דינה כזית בשר ובשניהם אם פרשו מן המת מטמאים, מדוע אין דינם זהה כאשר פרשו מאיבר מן החי (שדינו כמת לפי רבי אליעזר)?
התשובה לשאלה פשוטה למדי. לעיל בפ"א מ"ז ראינו את המחלוקת בדבר טומאת עצמות: "1. בית שמי אומרים רובע העצמות, מן העצמים בין משנים בין משלושה. 2. ובית הלל אומרים רובע העצמות מן הגוויא. מרוב הביניין או מרוב המיניין. 3. שמי אומר אפילו מעצם אחד". לדעת בית שמאי ובית הלל עצמות מטמאות רק כשהן רובע, וממילא עצם כשעורה מן המת איננה מטמאת. לעומת זאת כזית בשר מן המת מטמא.
במשנת אהלות (פ"ב מ"א-מ"ג; ובמקבילתה במסכת נזיר פ"ז מ"ב) הבחנה מרכזית בין טומאת אהל לטומאת מגע ומשא. כזית מן המת מטמא באוהל ועצם כשעורה מטמא במגע ובמשא. ובמקביל, הראשון פוסל את הנזיר והשני איננו מטמא אותו והימים ראשונים אינם נפסלים. הבחנה זו הייתה מקילה מאוד על הבנת משנתנו, אבל היא חסרה. מפשט משנתנו ברורות שתי הנחות השלובות זו בזו: א. 'טהור' הוא טהור לחלוטין, ב. טמא הוא טמא בכל שלוש הטומאות. הפרשנות הראשונה איננה מפורשת, הפרשנות השנייה מפורשת: "אבר שיש עליו בשר כראוי מטמא במגע ובמשא ובאהל. חסר בשר טמא, חסר עצם טהור. ברור שטמא הוא בכל הטומאות, טהור הוא טהור מכל הטומאות.
אם כן משנתנו שונה (חולקת) על משנת אהלות, ואולי גם על משנת נזיר השנויה באותו סגנון, אם כי עדיין ייתכן שגם לדעת משנתנו לגבי נזיר קיימת הבחנה בין מה שטמא בטומאת אוהל (עליו הנזיר מגלח – כלומר פוסל את הנזירות) לבין מה שטמא רק במגע ומשא (שעליו איננו מגלח).
עד כאן לדעת רבי אליעזר. אבל לדעת רבי נחוניה עצמות בפחות מרובע, מטמאות במגע ובמשא ואינן מטמאות באוהל. בניגוד לפחות מכזית בשר שמטמא באוהל (וכל שכן במגע ובמשא).
רבי אליעזר נתמך באבות עולם כבית שמאי ובית הלל. הדמיון כביכול בין כזית בשר לעצם כשעורה כלל איננו קיים (ברובד ההלכתי כמובן). כבר קודם עמדנו על כך שהשאלה מלאכותית, ועתה הדבר ברור יותר. רבי אליעזר מהלך בשיטת בית שמאי ובית הלל. השיח ההלכתי שבמשנה הוא אפוא שיח של 'חרשים' כל צד יוצא מהנחות הלכתיות שונות, ולכן בלתי אפשרי לשכנע.
<b>אמרו לו לרבי נחוניה מה ראיתה לטמא עצם כשעורה הפורש מאבר מן החי</b> – רבי נחוניה מתבקש לנמק את דעתו. <b>אמר להן מצינו שאבר מן החי כמת שלם מה המת עצם כשעורה הפורש ממנו טמא ואף אבר מן החי עצם כשעורה הפורש ממנו יהי טמא</b> – רבי נחוניא מהלך בשיטת שמאי הזקן בעצמות, ואכן זו תשובתו איבר מן המת כמת עצמו, אלא שלדעתו כבר עצם כשעורה מטמאת. העורך כבר לא הכיר את הלכתו של שמאי הזקן, וכך עיקר התשובה אינו ברור. שמאי אינו מזכיר את המונח עצם כשעורה, אך הוא קרוב לשיטתו (ומנוגד לשיטות האחרות הדורשות 'רובע' או 'רוב'). <b>אמרו לו לא אם טימאתה עצם כשעורה הפורש מן המת שכן טמאתה כזית בשר הפורש ממנו</b> – השאלה היא אם אתה מהלך בשיטת שמאי אזי גם כזית בשר צריך להיות טמא, שהרי גם שמאי (וגם יתר התנאים) מטמאים בכזית בשר, <b>ת</b>[<b>י</b>]<b>טמא עצם כשעורה הפורש מאבר מן החי שכן טיהרתה כזיית בשר הפורש ממנו</b> – ולפי שיטת בית שמאי ובית הלל צריך היית לטמא גם כזית בשר.
<b>אמרו לו לרבי אליעזר מה ראיתה לחלוק מידתך או טמא בשניהן או טהר בשניהן</b> – אמנם זו השאלה העיקרית המתבקשת, ברם כאמור אין היא מופנית לרבי אליעזר. הוא מהלך בדרך כלל בדרכם הסלולה של בית שמאי ובית הלל, אבל במקרה זה הוא משלב בדבריו גם מרכיב מעמדת בית הלל. מי שניסח את השאלה התעלם כליל מהרקע ההלכתי העשיר לדברי רבי אליעזר. <b>אמר להן מרובה טומאת הבשר מטומאת העצמות שהבשר נוהג בנבילות ובשרצים מה שאין כן בעצמות</b> – כפי שפירשנו כזית בשר "טמא" יותר מעצמות, משום שעצם אינה מטמאת בשרצים ובשר בשרץ מטמא. לא ברור מניין בא טיעון זה, ומה משמעו. האם עצם אינה מטמאת בנבלה? אכן במדרש המאוחר: "הנוגע בנבלתם. <b>ולא בעצמות</b> ובגידים ולא בקרנים ולא בטלפים בזמן שהופרשו מן הבשר" (פסיקתא זוטרתא (לקח טוב) ויקרא פרשת שמיני דף לג עמוד א). במדרש התנאי ברור שעצם הנבלה טהורה "רבי עקיבא אומר ונוגע בנבלתם יטמא לרבות כלי עצם, הלא דין הוא מה אם העץ שאביו טהור כלים הנעשים ממנו מקבלים טומאה, העצם שאביו טמא אינו דין שיהו כלים הנעשים ממנו מקבלים טומאה" (ספרא שמיני פרק י ה"ז, נו ע"א). כלי עצם, שנגמרה מלאכתם, מקבלים אפוא טומאה (כמו כל כלי אחר). , אך הם ניתנים לטהרה כלומר שהעצם עצמה איננה טמאה. בהמשך שם רבי ישמעאל בנו של רבי יוחנן בן ברוקה חולק וסובר שכלי עצם טהורים,<sup class="footnote-marker">23</sup><i class="footnote">אם כלי העצם טהורים, מכאן שעצמות נבלה אינן מטמאות. אין זה סביר שהעצמות כברייתן מטמאות, אך לאחר עיבוד כשהן כלים אינן מטמאות.</i>  כלומר אינם מקבלים טומאה כלל. ייתכן שמדובר בכלי עצם העשויים מבהמה דקה טהורה. אך לפי העמדת המדרש שם זו מחלוקת עקרונית האם הכלים מקבלים טומאה. אך מה שמקבל טומאה ניתן להכשיר ומשמע שהעצם עצמה איננה טמאה.
למחלוקת המדרשית משמעות מעשית. כלי העצם היו תופעה נפוצה. לאחר העיבוד והתקנת העצם לכלי, אי אפשר לדעת מהיכן באה. בוודאי שאי אפשר לדעת האם העצם היא מטריפה או מבהמה שנשחטה כהלכה. התפישה שנבלה מטמאה בעצמות היא אולי איסור קשה ומכת מוות לענף כלי העץ. העובדה שהיו בשוק כלי עץ רבים מוכיחה שההלכה המקילה התקבלה בציבור.
<b>דבר אחר איבר</b> – מן החי<b> שיש עליו בשר כראוי מטמא במגע ובמשא ובאהל</b> – איבר מן החי הוא כמת ומטמא בכל אלו, <b>חסר הבשר טמא</b> – אפילו אם אין על האיבר כל הבשר הוא מטמא, <b>חסר העצם טהור</b> – אבל אבר מן החי ללא עצמות אינו מטמא, שכן במשנה האחרונה בפרק הקודם ראינו ש"אבר" הוא רק עם בשר, מכאן שטומאת בשר גדולה משל עצמות. כפי שאמרנו הטיעון בדבר ההבדל בין טומאת מגע ומשא לבין טומאת אוהל מקורו בגישה הלכתית אחרת, ועצם עירובו במשנתנו אינו מבטא את פשט המשנה. עם זאת ההלכות עצמן אכן שנויות, והבאנו אותן לעיל. איבר ללא בשר אינו מטמא (אלא אם כן יש בו כמות מתאימה, וזאת לפי עמדת בית שמאי ובית הלל ובניגוד לשמאי הזקן). לעומת זאת אם העצם חסרה – האיבר מטמא. הלכה זו שנויה באהלות פ"ב משנה ג: "השיזרה והגֻלגלֹת שחסרו. . . ", ונחלקו בית שמאי ובית הלל עד כמה יחסר בעצם ותטמא.
<b>אמרו לו לרבי נחונייה מה ראיתה לחלוק מידתך או טמא בשניהן או טה</b>[<b>ו</b>]<b>ר בשניהן</b> – השאלה זהה לזו שהופנתה לרבי אליעזר. כפי שראינו רבי נחוניא (יחד עם רבי יהושע) הם היחידים המטהרים כזית בשר וזו השאלה העיקרית עליהם. <b>אמר להן מרובה טומאת העצמות מטומאת הבשר שהבשר הפורש מן החי טהור ואיבר הפורש ממנו והוא כבירייתו טמא</b> – את התשובה הסברנו לעיל. <b>דבר אחר כזיית בשר מטמא במגע ובמשא ובאהל ורובע עצמות מטמים במגע ובמשא ובאהל</b> – לשיטתו של רבי אליעזר כזית בשר מטמא בכל שלוש דרכי הטומאה (מגע, משא ואוהל), וכך גם רובע עצמות, כלומר עצמות בנפח רובע (להלן). דין כזית בשר הוא כדין רובע עצמות ללא בשר. <b>חסר הבשר טהור</b> – אם אין שם כזית בשר גם לשיטת רבי אליעזר אין הבשר מטמא (בגלל הכמות הקטנה). אבל<b> חסר רובע עצמות אף על פי שטהר מלטמא באהל מטמא במגע ובמשא</b> – עצמות בנפח קטן מרובע מטמאות במגע ובמשא, מכאן שטומאת עצמות גדולה מטומאת בשר. לפי שיטתנו הטיעון מלאכותי, שכן ההבחנה בין טומאת מגע ומשא לבין טומאת אוהל אינה בהכרח מגוף המשנה. לדעתנו הוויכוח איננו מדברי התנאים החולקים כמו 'פרוטוקולים' אחרים של בית המדרש, הוא מדברי תנאים מאוחרים. או על כל פנים לא מוכח שזה ההסבר של התנא עצמו. בתוספתא מופיעים הסברים אחרים, הווי אומר שאין כאן מסורת החוזרת לימי רבי יהושע ורבי אליעזר, אלא נימוקי תנאים אחרונים. תנאים אלו מחווים את דעתם (החשובה לעצמה) אך לא בהכרח מנמקים את דברי קודמיהם. לפיכך גם אנו הרשינו לעצמנו להציע לדברי התנאים הקדומים פרשנויות משלנו (נוספות למשנה או אחרות – ראו למשל פירושנו לברכות פ"ח מ"א-מ"ה. במקרה זה הבחנה מרכזית זאת מופיעה כ'דבר אחר', כאחד משלושה הסברים לרבי נחוניה.
<b>דבר אחר כל בשר המת שהוא פחות מכזית טהור רוב ביניינו ורוב מיניינו שלמת אף על פי שאין בהן רובע טמאים</b> – כפי שהסברנו לעיל בשר פחות מכזית אינו מטמא לכל הדעות. גם עצמות בכמות קטנה מרובע אינן מטמאות, אבל אם הן רוב מניין ו/או רוב בניין של ילד קטן הן מטמאות. כלומר, יש מקרה שבו עצמות בכמות קטנה טומאתן גדולה משל בשר בכמות קטנה.
<b>אמרו לו לרבי יהושע מה ראית לטהר בשניהן</b> – רבי יהושע הוא היחיד שהשווה מידותיו, אבל הקושי הוא שהוא חולק על בית הלל ובית שמאי כאחד שרק רובע עצמות מטמא (לעיל פ"א מ"ז). מבנה השאלות והתשובות קבוע, וכך מגיע המשנה לאבסורד פנימי. שני החכמים הראשונים הותקפו על שלא השוו דעתם, כלומר עמדתם איננה אחידה. ואילו על רבי יהושע מקשים למה טיהור בשניהם והשווה מידותיו. <b>אמר להן לא אם אמרתם במת שיש בו רוב ורובע ורקב תאמרו בחיי שאין בו רוב ורובע ורקב</b> – תשובת רבי יהושע מתבארת מתוך ההשוואה לדברי בית הלל. בית הלל אמרו את דבריהם במת ולא בבשר הפורש מהחי. רבי יהושע חולק, אפוא, על ההנחה הבסיסית שאיבר מן החי דינו כמת. התשובה בניסוחה הנוכחי מעורפלת, אבל משמעותה היא שלמת דינים מיוחדים (רוב רובע ורקב), לפי ניסוחם של בית הלל, ולאיבר מן החי אין כל הדינים הללו. כפי שראינו לעיל גם רבי שמעון במשנת חולין מהלך בדרך זו.
נמצאנו למדים שרק עמדתו של רבי יהושע מוסברת כראוי. ההסברים לשני התנאים האחרים אינם מתייחסים לשאלות העיקריות ולרקע ההלכתי. כל הוויכוח מנוסח בצורה ספרותית אחידה ופורמליסטית, ובמהלך הדיון התנאים מתעלמים מהרקע ההלכתי ומצרפים גורמים שאינם מגוף ההלכה (אבחנה בין מגע ומשא לבין טומאת אוהל). הוויכוח התנאי הוא אפוא מאוחר לגוף המשנה. ניסוח הטיעונים בצורה דומה חוזר בתוספתא המבארת את משנתנו, וכן בתוספתא אחרת לעניין אחר אך הקשור לנושא שלנו: "השיבו את רבי עקיבא שלש תשובות. . ." (פ"ג ה"ג, עמ' 599). סגנון זה אופייני אפוא לנושא דילן (ורק לו), וצורכי הסגנון חזקים יותר מהצורך האמִתי בהבנת התנאים. בניגוד לוויכוחים אחרים במשנה ויכוח זה אינו סיכום ממשי של הוויכוח בבית המדרש, אלא מערך טיעונים מאוחר ופורמליסטי.
כאמור, בתוספתא<sup class="footnote-marker">24</sup><i class="footnote">עדיות פ"ב ה"י, עמ' 459-458; אהלות פ"ב ה"ח, עמ' 599.</i>  טיעונים אחרים (נוסח התוספתא הודגש בקו):
כזית הבשר הפורש מאבר מן החי רבי אליעזר מטמא. אמר רבי השיבו את רבי אליעזר שלש תשובות.
1. לא, אם אמרת במת שיש בו רוב רובע רקב<u><sup class="footnote-marker">25</sup><i class="footnote">בעדיות "הקב" וצריך להיות "רקב", כמו במקבילה בתוספתא אהלות.</i></u>  תאמר באבר מן החי שאין בו רוב רובע רקב – זו טענתו של רבי יהושע במשנה שדין איבר מן החי שונה מדין מת.
2. <u>דבר אחר, מי תלוי במי, אבר תלוי בבשר או בשר תלוי באבר, הבשר תלוי באבר. איפשר שהבשר מטמא במגע ובמשא באהל, ואבר יהא טהור?</u> – טענה זו היא לשיטת רבי יהושע בלבד. אם האיבר עצמו טהור, לא ייתכן שכזית הבשר יהא טמא. לשיטת רבי אליעזר איבר מן המת אינו טמא (לעיל משנה א), אם כן בשר הפורש מאיבר מן החי לא יהא דינו חמור מאבר מן המת. זו טענה חזקה כנגד הלכידות הפנימית של שיטת רבי אליעזר. לשיטת רבי יהושע איבר מן המת מטמא, אך לשיטת רבי אליעזר איבר מן המת אינו מטמא, והסתירה בין עמדותיו קשה.
3. <u>אמר רבי שמעון, תמיה אני אם טימא רבי אליעזר, לא טימא אלא בזמן שיש באבר בשר כראוי כדי שיהו זה וזה מטמאין במגע ובמשא באהל</u> – רבי שמעון מעיר שגם רבי אליעזר טימא אבר מן המת שיש עליו בשר כראוי, ודבריו במשנה ב מתייחסים רק לאיבר ללא בשר. לעיל עסקנו בהלכה זו. כפי שאמרנו ההבחנה בין מגע ומשא לבין אוהל היא מאוחרת למשנה, ורבי שמעון כאן אינו מבחין ביניהם.
4. עצם כשעורה הפורש מאבר מן החי רבי נחוניא מטמא – עד כאן ציטוט כללי מלשון המשנה. השיבו את רבי נחוניא שלש תשובות. לא, אם אמרת במת שיש בו רוב רובע רקב<u><sup class="footnote-marker">26</sup><i class="footnote">כך בתוספתא אהלות, ובתוספתא עדיות "הקב".</i></u> תאמר באבר מן החי שאין בו רוב רובע רקב – זה היה טיעונו של רבי יהושע לעיל, והוא קושיה טובה על רבי אליעזר, אלא שאינו מתאים כקושיה לרבי נחוניא. כל יתר התנאים אומרים שעצם כשעורה במת אינו מטמא (חוץ משמאי הזקן), ואכן לשיטתו של רבי נחוניא (ושמאי) עצם הפורשת מאבר מן החי שונה בדינה מדין עצם של מת, אם כן מה השאלה, אדרבה, טיעון זה הוא הוא חידושו של רבי נחוניא.
5. <u>דבר אחר, מי תלוי במי, עצם תלוי באבר או אבר תלוי בעצם, איפשר עצם מטמא במגע ואבר יהא טהור</u> – משפט זה הוא הטיעון נגד רבי אליעזר. אם איבר מן המת טהור (לשיטת רבי אליעזר במשנה ב) מדוע תהא העצם חמורה ממנו? שוב הטיעון אינו סביר כלפי רבי נחוניא, הרי לשיטתו איבר מן המת מטמא. אין זאת אלא שהתוספתא רוצה להציג מצג טיעונים זהה לטיעונים נגד רבי אליעזר, וזאת אף שאין הם מתאימים כנגד רבי נחוניא.
6. <u>אמר רבי שמעון, תמיה אני אם טימא רבי נחוניא, לא טימא אלא בזמן שיש באבר כשעורה עצם כדי שיהו זה וזה מטמאין במגע ובמשא</u> – גם טיעון זה נאמר לעיל על (כנגד) רבי אליעזר, ואינו מתאים לעניין הנדון. ברור שבאיבר חייבת להיות עצם, אחרת אין זה "אבר" אלא כזית בשר.
7. השיב לרבי יהושע על דברי שניהם, ומה אם החי שיש בו מאתים וארבעים עצם ובשר המפרשין ממנו טהורין, אבר מן החי שאין בו מאתים וארבעים ושמונה עצם ובשר המפורשין ממנו אינו דין שיהו טהורין – לפי טיעון זה עצם או בשר שפרשו מאיבר מן החי טהורים, לפיכך מה שפרש מהטהור (מאיבר מן החי) גם הוא טהור.
8. <u>השיב רבי על דברי רבי יהושע, לא, אם אמרת פורשין מן החי שכן פורשין מדבר טהור, תאמר באבר מן החי שכן פירש מדבר טמא"</u> – רבי מקבל את ההלכה שאבר מן החי טהור, וכנראה יודע שלדעת רבי יהושע איבר מן המת טמא. על כן הטענה היא שעצם כשעורה (ובשר כזית) צריכים להיות דומים לאיבר מן המת, שכן בכל המקרים הללו הבשר (או העצם) פורשים מדבר טמא.
אם כן הטיעונים בעד ונגד רבי אליעזר ורבי יהושע הם הגיוניים מאוד, כל אחד לשיטתו ההלכתית. אבל הטיעונים נגד רבי נחוניא מלאכותיים, נגזרו מהטיעונים נגד רבי אליעזר ואין בהם היגיון פנימי. כל כולם תבנית ספרותית מלאכותית, מעין זו שראינו במשנה.
המחלוקת שבמשנתנו על "בשר כזית" הפורש מאיבר מן החי חוזרת גם בברייתא בבבלי חולין. התנא הסתמי שם סבור שכזית בשר הפורש מאיבר מן החי טהור, אבל "רבי עקיבא אומר 'בהמה', מה בהמה גידים ועצמות – אף כל גידים ועצמות, רבי אומר 'בהמה', מה בהמה בשר גידים ועצמות – אף כל בשר גידים ועצמות" (קכח ע"ב). אם כן, לדעת רבי עקיבא עצם טמאה (מן הסתם עצם כשעורה) ובלבד שיהא בחלק הפורש בשר וגידים, ולדעת רבי יוסי בשר בלבד או עצם בלבד אינם מטמאים ורק בשר, גידים ועצמות יחדיו מטמאים. בהמשך הברייתא שם מתנהל דיון האם בשר הפורש משרצים מטמא.
במדרש מצויה ברייתא נוספת:
יכול הבשר הפורש מן החי יטמא? תלמוד לומר במותם, מה מיתה שאין לה חליפים אף אבר מן החי שאין לה חליפים דברי רבי יוסי הגלילי. רבי עקיבא אומר מה מיתה גידים ועצמות אף אבר מן החי גידים ועצמות, רבי אומר מה השרץ בשר גידים ועצמות אף אבר מן החי כברייתו בשר גידים ועצמות (ספרא, שמיני פרשה ו ה"ג).
כל הדרשות הן לשיטת רבי יהושע שבשר הפורש מאיבר מן החי טהור, ואף עצם הפורשת טהורה, ואין טמא אלא איבר שלם. עם זאת, מברייתא זו עולה שלפחות לדעת רבי יוסי הגלילי ורבי עקיבא איבר שלם מטמא, כדעת רבי יהושע במשנתנו (משנה ב).
במקורות מובא סיפור המדגים את החשש מטומאת איבר מן החי:
מטמא כהן על עצם כשעורה מאביו, אבל לא יטמא על אבר מן החי אפילו מאביו. מעשה ביוסף בן פיסקן שעלתה נומי ברגלו, ונכנס הרופא לחתכה. אמר לו כשתניח כחוט השערה הודיעני, חתכה והניח בה כחוט השערה והודיעו. וקרא לנחוניא בנו ואמר לו, נחוניא בני, עד כאן היית חייב ליטפל בי, מכאן ואילך אי אתה חייב ליטפל בי, שאמרו חכמים אין אדם מטמא על אבר מן החי אפילו מאביו. וכשבא דבר לפני חכמים אמרו על זה נאמר 'נפשי בכפי תמיד ותורתך לא שכחתי', ואומר "יש צדיק אבד בצדקו ויש רשע מאריך ברעתו" (שמחות פ"ד הט"ו, עמ' 123).
המסקנה היא שאיבר מן החי מטמא, אבל הפתיחה היא שעצם כשעורה מטמאת ואין להצהרה זו קשר לסיפור. אדרבה, מספר הסיפור כאילו אינו מודע להבדל שבין "עצם כשעורה" לבין אבר מן החי.

Chapter 7



Mishnah 1

שני הפרקים האחרונים הם פרקי עדויות. על משמעות המונח עדות או 'העיד' עמדנו במבוא למשנתנו מקבילה במשנת בכורות פ"א מ"ו
<b>העיד רבי יהושע ורבי צדוק</b> – כמו במשנה ב' בפרק הקודם שני חכמים מצטרפים והם עדות אחת. <b>על פידיון פטר חמור</b> – פטר חמור ניתן או לערוף, או לפדות אותו בכבש, ולתת את הכבש לכוהן. הכבש במקרה כזה מכונה "פדיון פטר חמור". <b>שמת</b> – הבעל איננו חייב לתת לכהן תחליף, ובמינוח אחר הבעל 'אינו חייב באחריותו'. <b>שאין כאן</b> – בגלל שאין כאן. או שמא זה עוד חילוף ש-וו וכאילו כתוב 'ואין כאן '.<sup class="footnote-marker">1</sup><i class="footnote">אונא וו, שין, ראו להלן.</i><b> לכהן כלום</b> – הצמר והעור הם חולין ורכוש בעלים, וכל הקדושה פקעה מהכבש המת. <b>שרבי אליעזר</b> – 'ורבי אליעזר' כמו לעיל פ"ו מ"ב. <b>אומר חייבים</b> – הבעלים<b> באחריותן כחמש סלעים שלבן</b> – הבעל חייב באחריות על הכבש, ואם מת צריך להעמיד כבש אחר כפדיון הבן (בכורות פ"ח מ"ח). <b>וחכמים אומרים אין חייבין באחריותן אלא כפידיון מעשר שני</b> – אם אדם הפריש כסף לחילול מעשר שני והכסף אבד, אין הוא חייב להפריש כסף אחר. מלשון המשנה אפשר אולי להבין שאם אבדו פירות מעשר שני עצמם הבעל חייב באחריותם, כלומר חייב להפריש פירות אחרים. מעשר שני הוא רכוש בעלים, ואם אבד הפסיד הבעלים מרכושו, אך איננו חייב להפריש מעשר שני מחודש.
ההלכה שכסף פדיון שני שאבד אין הבעל חייב באחריותו מופיעה כהלכה ידועה, אבל אין לה מקור מפורש. בספרי שנינו הלכה קרובה:
ונתתה הכסף בכל אשר תאוה נפשך, רבי יהודה אומר יכול הלקוח בכסף מעשר שנטמא טעון פדיון? ודין הוא ומה מעשר שני עצמו שנטמא הרי הוא נפדה, הלקוח בכסף מעשר שנטמא אינו דין שיפדה? תלמוד לומר 'כסף', כסף ראשון ולא כסף שני. אין לי אלא טהור, טמא מנין? תלמוד לומר "כסף", [כסף] ראשון ולא כסף שני. שלשה כספים נאמרו בענין, אחד למעשר טהור, ואחד למעשר טמא, ואחד ללקוח בכסף מעשר (ספרי דברים, קז, עמ' 168).
רבי יהודה סבור שפירות מעשר שני שנטמאו חייב לפדותם, מכאן אולי שגם חייב באחריותם, אבל פירות שנקנו בכסף שעליו חיללו מעשר שני אין חייב לקנות פירות אחרים במקומם אם נטמאו. אם ההשוואה תקפה אזי משמעה שעל הפירות השניים אין הבעל חייב באחריות. הסיפא "שלשה כספים. . ." כנראה חולקת וסבורה שבכל מקרה חייב הבעל בפדיון הפירות הטמאים. אפשר גם שזו דרשה אחרת לעניין אחר.
רבי יהושע ורבי צדוק הם דעת חכמים בבכורות, אלא שבדברי רבי יהושע וחברו רבי צדוק חסר הניסוח המשפטי המשוכלל של חיוב באחריות. הרישא והסיפא באו ממקורות שונים, שכן יש בהם הכפלה. יתר על כן, הם מנוסחים בשפות הלכתיות אחרות, הרישא בלשון "אחריות" והסיפא בלשון שונה, "אין לכהן כלום" (כמו במשנה ג לעיל). זאת ועוד, "חכמים" שברישא הם רבי יהושע שבסיפא, ולו הייתה המשנה יוצאת מתחת ידי מחבר אחד הייתה שומרת על מסורת השם. אבחנה זו נכונה גם במשנת בכורות. ההיסטוריה ההלכתית ברורה – לפי שמות הדוברים הרי שההלכה של רבי צדוק היא מסורת מימי הבית, או לכל המאוחר מראשית דור יבנה. מסורת זו עובדה בבית המדרש בדור יבנה. המסורת המאוחרת שימרה את התוכן הקדום, אבל עיבדה אותו וניסחה אותו מחדש ככלל משפטי.
במשנתנו (עדיות) העדות מופיעה תחילה, משום שהמשנה כאן נועדה לרכז ולכלול עדויות, ולכן המשפט החשוב לעורך מופיע ברישא. במסכת בכורות הניסוח ההלכתי המשוכלל מופיע ראשון ואחריו העדות ההיסטורית. משנת עדיות איננה הבסיס למשנת בכורות, שכן לו הייתה משנת בכורות רק מצטטת אותה הייתה מסתפקת בנוסח של משנת עדיות. על כן נראה שההלכה הייתה שנויה במקור כלשהו כהלכה רגילה, ומשם היא הובאה למשנת עדיות ולמשנת בכורות. למשנת בכורות היא עברה כהלכה לכל דבר ולמשנת עדיות כעדות. המקור שניסח את המשנה בבכורות נכתב במקורו, כאמור, במסגרת מסכת בכורות. זו שלנו או מהדורה שקדמה לה. על כל פנים דברי רבי אליעזר והדוגמה שהביא מעידים על הקשר של דיני בכורות.
כפי שטענו, בדברי רבי אליעזר כלול עוד פרט שאיננו בהלכה הקדומה והוא המרכיב ש"חייב באחריות". זה ניסוח משפטי עקרוני החל על מקרים רבים. כפי שטענו במבוא הכללי לפירוש המשניות ניסוחים משפטיים מתוחכמים הם פרי התפתחות ההלכה ושכלולה, ואכן משנתנו היא דוגמה לכך כיצד המרכיב המשפטי נוצר מאוחר יותר.

Mishnah 2

משנתנו היא משנה מפורשת בתרומות פ"י מ"ט.
<b>העיד רבי צדוק על צר</b> – בעידי נוסח אחרים 'ציר'. הציר הוא מחית שבו מעורבים חלקי 'בשר' מפוררים, עם נוזלים, כמו ציר דגים<b>. חגבין טמאים שהוא טהור</b> – את המונחים "טהור" ו"טמא" ניתן להסביר בשלוש דרכים שונות.
שהציר איננו נחשב כמשקה להכשר טומאה. מזון שנרטב נחשב כמו שנגמרה מלאכתו ומקבל טומאה (אם ייגע בו שרץ יהא טמא). ציר חגבים אינו נחשב כאחד משבעת המשקים שמכשירים לקבלת טומאה. אם רוטב זה נזל על פירות אין הוא מכשיר אותם לקבל טומאה.
טמא הוא כשר. אכן בדיני כשרות שבמקרא בשר בהמה שאיננה כשרה (או טרפה, כלומר בהמה כשרה שלא נשחטה כהלכה)<sup class="footnote-marker">2</sup><i class="footnote">משנה , זבחים פ"ז מ"ו; בבלי, שם סט ע"ב ומקורות נוספים. כנגד זה נבלת עוף איננה מטמאה ולא כאן המקום לדון בכך.</i>  מכונה בהמה טמאה, והאוכל אותה עובר על איסור וגם נטמא. והנוגע בה נטמא. החגבים עצמם יש מהם כשרים ויש טמאים (להלן), אבל לפי רבי צדוק ציר חגבים טמאים נחשב טהור, שכן לא כל היוצא מבעל חי טמא, הוא טמא. כך למשל דבש דבורים טהור, למרות שהדבורה עוף טמא (תוספתא, בכורות פ"א ה"ח, עמ' 534; בבלי שם ז ע"ב). הבבלי מוסיף שציר איננו נחשב ליוצא מהחגב אלא "זיעה בעלמא" (חולין צט ע"ב). המונח זיעה בעלמא איננו כפשוטו, גם דבש תמרים נחשב כ'זיעה בעלמא' וכנראה הכוונה לכל מיצוי נוזלים שאיננו דרך הנאתו הרגילה (ברכות לח ע"א), וראו להלן.
א. חגב טמא הוא חגב רגיל, שכשר לאכילה, אלא שנגע בו שרץ או מת.
הירושלמי (תרומות פ"י ה"ה, מז ע"ב) מסביר את דברי רבי צדוק ש"טהור" משמעו שאינו מכשיר לקבל טומאה, אבל החגב עצמו טמא, כלומר אסור לאכילה. כל זאת שלא כמפרשים המסבירים שנוזל הגוף של החגב הטמא כשר לאכילה, שאיננו כדם (פירוש רמב"ם למשנת תרומות ולעדויות פ"ז מ"ב, ועוד)<sup class="footnote-marker">3</sup><i class="footnote">הפירוש שציר החגב הטמא כשר לאכילה קשה מסיבות רבות, וכי כיצד זה היוצא מהטמא יהיה כשר לאכילה, האם ציר חגבים הוא כדבש? מכל מקום, הירושלמי כאן ומשנת עדויות שנביא מוכיחים שפירוש זה איננו אפשרי. ראו עוד מלאכת שלמה.</i>. הירושלמי מסביר כן משום שהוא מתייחס למשנת תרומות. שם נאמר שדג טמא שכבשו עם דג טהור מטמא בכשיעור. אבל ציר חגבים טמא שכבשו עם חגב טמא כשר. וההבדל בין השניים הוא כנראה בכך שציר הדגים כמותו רבה, ואילו ציר החגב הטמא כמותו זעירה, והחגבים השונים אינם מצטרפים זה עם זה.
עד כאן פירוש משנתנו כפי שהיא מתבארת בפשטות בהקשר של הפרק בתרומות. אבל בתוספתא עדויות ההלכה מצויה בהקשר אחר, ונברר זאת להלן. בתוספתא כאן: "העיד רבי צדוק על ציר חגבים טמאין שהוא טהור ומותר לאוכלי תרומה" (עדיות פ"ג ה"א, עמ' 459). מהתוספתא משמע שעדותו של רבי צדוק היא על הכשר טומאה, שכן התוספתא מדגישה שכשר לאוכלי תרומה, כלומר למקפידים בטהרה, ומכאן שהתוספתא סברה שטהור איננו כשר, אלא טהור ממש (לא כפירוש שני).
ברור שהעורך של הברייתא סבור שאוכלי תרומה נדרשים להקפדה יתירה, או שמצפים מהם להקפדה יתרה. הצענו שמדובר בהכשר טומאה אבל ניתן גם להבין את התוספתא כלשעצמה כעוסקת בנושא של הסיפא, כלומר בכשרות. נראה שציפו מכהנים לא רק לשמור טהרה, אלא גם להתנהג בחסידות יתר ובהקפדה רבה גם בתחומים אחרים. בנספח למסכת שקלים עמדנו על ציפייה זו מהכהנים. חכמים רצו להתעלם מהקפדת היתר של הכהנים. הם ראו רק בלימוד תורה את הנתיב העיקרי להעלות דתית. אבל הכהנים ראו בייחוסם ערך דתי, וציפו מעצמם להצטייר כשומרי מצוות בקפדנות יותר מהממוצע.
אם כן אפשר שרבי צדוק דיבר במקור על הבעיה שבסיפא, של כשרות. אבל עורכי משנתנו כבר ראו בכך בעיה של הכשר טומאה. מכל מקום עורכי שתי המשניות ערכו יחדיו הלכות בנושאים שונים.
<b>שמשנה ראשנה</b> – אמרה או 'הייתה' בכל עדי הנוסח חסר הפועל. <b>חגבים טמאים שניכבשו עים חגבים טהורים לא פסלו את צירן</b> – לפי פשט לשון המשנה מדובר בפסילת הציר לאכילה, ומכאן משמע שתערובת חגבים טהורה, ומכאן שחגבים טמאים בלבד, צירם טמא. המינוח 'טהורים' מטעה. אין כאן בעיה מתחום הלכות טהרה אלא מתחום אכילת אוכל כשר. אם כן אין כאן הכשר טומאה, אלא כשרות (ההסבר השני) ונמצאנו למדים שהסיפא והרישא עוסקות במובנים שונים של המונח טהור. שתיהן עוסקות בחגב טמא, אך משמעות המילה טמא שונה. העורך צירף את שתי ההלכות הדומות, ולא שת את לבו לכך שמדובר בשני מקרים שונים שרק צירוף הלשון "חגב טהור" מחבר ביניהם, אך ה"טהור" של הרישא אינו כ"טהור" של הסיפא. <sup class="footnote-marker">4</sup><i class="footnote">כנראה כך מפרש גם בעל מלאכת שלמה במסכת עדויות.</i>  המשנה הראשונה היא הרישא של משנת תרומות. כמו במשנה הקודמת משנת עדיות מציגה את העדות ראשונה. ואילו במקבילה קודם מופיעה ההלכה ואחריה העדות. סדר זה בא להדגיש את ה'עדות' שהיא המונח המבריח את משניות הפרק.
עם זאת הבדל בין שתי המשניות במסכת תרומות זו מחלוקת ובמשנתנו התפתחות הלכתית ממשנה 'ראשונה' לעמדתו של רבי צדוק.
אשר לחגב גופו. יש סוגי חגב טמאים ויש סוגי חגב טהורים כמו דג טמא ודג טהור. החגב הוא שם של מין שרץ שיש בו מינים טהורים ומינים טמאים (ראו משנה, חולין פ"ג מ"ז; תוספתא, עוקצין פ"ג ה"א, עמ' 688 ועוד). כיום אין מקובל לאכול מהחגב, אבל מבחינה הלכתית יש מיני חגבים כשרים, ובארצות המזרח התיכון נמנה החגב עם המרכיבים של המטבח המסורתי.<sup class="footnote-marker">5</sup><i class="footnote">עמר, חגב.</i>

Mishnah 3

המשנה הזאת היא משנה במקוואות פ"ה מ"ה, אבל המעשה המסופר בעדיות איננו במשנה שם. בהמשך חולק רבי יוסי על המשפט השני "אפילו מקל אפילו קנה".
<b>העיד רבי צדוק על הזוחלים</b> – מים היוצאים ממעיין וזורמים בנחל זרימה מועטת. לפי הרישא של משנת מקוואות דינם כמעיין. כלומר ניתן לטבול בהם אפילו אין במקום אחד כדי מקווה. פירשנו את משנת מקוואות במעיין רגיל וקטן האופייני לאזורי ההר בארץ. <b>שרבו על הנוטפים</b> – ברישא של משנת מקוואות נקבע שהנוטפין כמקווה, כלומר אין דינם כמעיין. לעתים מעיין קטן אינו יוצר זרימה אלא טפטוף. המעיין בוקע מפרצה בשכבה נושאת המים ונובע בקו השבר הגאולוגי, כך נוצר טפטוף מתמיד לאורך קו ארוך. סביב הטפטוף גדלים צמחי מים, ובעיקר "שערות שולמית". המים מטפטפים מהם, ואי אפשר לטבול בטפטוף, אלא אם כן המים ייאגמו בברכה או יזרמו בנחל קטן (כמעיין, ואז הם בבחינת מים זוחלים). <b>שהן כשירים</b> – דברי רבי צדוק הם מעין קומה שנייה לרישא של המשנה במקוואות "הזוחלין כמעין והנוטפים כמקוה". מים זורמים ניתן לטבול בהם אפילו אין בהם כשיעור (ארבעים סאה). ומים נוטפים דינם כמקווה. אם בזרימה יותר מים זורמים ממים נוטפים הולכים לפי הרוב והם כשרים – מעיין שיש בו גם זחילה (זרימה) וגם טפטוף, בוחנים מאיפה רוב המים. הניסוח אינו רגיל, צריך היה לומר "הולכים אחר הרוב". <b>מעשה היה בבירת</b> [<b>ו</b>]<b>הפליא בא מעשה לפני חכמים והכשירוהו</b> - ב-<b>מפ והתירן</b> [<b>הכש</b>] כלומר המתקן תיקן והכשירן. לפי נוסח זה המעשה היה ברבי צדוק. ולפי נוסח רוב המסורת שבידינו רבי צדוק מעיד על הכרעתם של חכמים. המעשה איננו במקבילה במקוואות. כלומר הוא תוספת של העורך האחרון של עדיות התומך את העדות במעשה שהיה.
איננו יודעים היכן בירת הפליה.

Mishnah 4

לעדות זו אין מקבילה מדויקת אך תוכנה מצוי במשנת מקוואות הנזכרת לעיל.
<b>העיד רבי צדוק על הזוחלים שקילחן בעלה אגוז שהן כשירים</b> – הבעיה ההלכתית היא שמים חיים הם מים שלא היו בכלי. אם זרמו על גבי כלים או הוטו על ידי כלי, אין הם מים חיים ונחשבים אולי לשאובים. המשנה מוסרת שעלה אגוז אינו נחשב כלי לעניין זה. <b>מעשה היה באהלייא ובא מעשה ללישכת הגזית והכשירו</b> – אם כן גם זו עדות קדומה שהוכרעה כבר בימי הבית. איננו יודעים היכן אהלייא או אהליה כשם שאיננו יודעים היכן בירת הפליה. שתי ההלכות כתובות במעין חרוז במבנה ספרותי זהה. לשניהם מרכיבים מתוך עדותו של רבי צדוק.
במשנת מקוואות שנויים הדברים בצורה שונה.
ונוטפין שעשאן זוחלים סומך אפילו מקל אפילו קנה אפילו זב אפילו זבה יורד וטובל דברי רבי יהודה – אין זו עדות של רבי צדוק אלא מחלוקת נפרדת מימי דור אושה. שמותר להטות את הזוחלין ולהזרימן בעזרת מקל וקנה והם עדיין נחשבים למים חיים. הזב חייב לטבול במים חיים ולא די לו בטבילה במקווה. למעשה ההיתר מפליג בהרבה מאשר הדברים המיוחסים במשנתנו לרבי צדוק. רבי צדוק מדבר על הטייה בעלה אגוז שאיננו מקבל טומאה, ואיננו נחשב 'כלי'. ואילו רבי יהודה מדבר על הטיית המים בדבר שאמנם איננו כלי, אך גם אינו חפץ טבעי. בידיו או בעזרת אבן או מקל הוא מכוון את הטפטוף, לזרימה. גם לאחר ההתקנה אלו מים זוחלים לכל דבר, ואפילו נחשבים למים "חיים" הכשרים לטבילת זב ומצורע. עוד ממשיכה משנת מקוואות: "רבי יוסה אומר כל דבר שהוא מקבל טומאה אין מזחילין בו" – אין משתמשים בחפץ המקבל טומאה כדי להתקין זרימת מים, אבל מותר "לסייע" למים הנוטפים בעזרת אבן או מקל שאינו מקבל טומאה. סביר שרבי יהודה אינו חולק על כך, הרי גם הוא נותן דוגמאות מחפצים שאינם מקבלים טומאה. אבל רבי יוסי מנסח את הדוגמה בצורה משפטית. אם כן הרי שמשנתנו מצטרפת למשניות שבהן שתי דעות שאין ביניהן מחלוקת אלא רק הבדלי ניסוח. במקרה זה אין אלו רק הבדלי הניסוח אלא גם הבדלי מגמה ורמת ניסוח משפטית. שינוי הניסוח מלמד על תופעה היסטורית-ספרותית. כל תנא שנה את הלכתו בבית מדרשו ובשלב ראשון טרם נקבע ניסוח אחיד, עורך המשנה שנה את שני המונחים כאילו הם מחלוקת אבל אין כאן מחלוקת אלא כל אחד ניסח על דעתו, והעורך לא רצה לוותר על הניסוח השונה. ר"ש למשנת פרה (פ"ב מ"ה) מסביר תופעה זו: "שאדם חייב לומר בלשון רבו", ובשפתנו: העורך לא ערך ואיחד את המשנה אלא הביא את שני הניסוחים המקבילים. אמנם בדרך כלל הסגנון שבו התנא הראשון (תנא קמא או "חכמים") אומר ניסוח סתמי ואחר כך נאמר "רבי פלוני אומר. . ." הוא סגנון של מחלוקת, אך לפעמים אין אלו אלא ניסוחים שונים. בדרך זו ביארנו, או הצענו לבאר, משניות וברייתות אחרות שבהן אפשר היה להבין שאכן במחלוקת עסקינן.<sup class="footnote-marker">6</sup><i class="footnote">כגון משנה , פרה פ"ז מ"ט; כלים פט"ו מ"א; תוספתא, פרה פ"ז ה"ג, עמ' 636; משנה , פרה פי"א מ"ז (והתוספתא שם פי"ב ה"ח, עמ' 640); משנה , גיטין פ"ט מ"ג, ואולי גם ערכין פ"ט מ"ג; תוספתא, כלים בבא מציעא פ"א ה"ח, עמ' 579 (בניגוד להגהת הגר"א); משנה , כלים פט"ז מ"ו; תוספתא, כלים בבא מציעא פ"ז ה"ג, עמ' 586, כפי שפורשה במשנה , כלים פי"ז מי"ב; כלים פכ"א מ"ג; פכ"ח מ"ז; זבחים פי"ב מ"א; תוספתא, זבחים פי"ג הי"ב, עמ' 499; משנה , מנחות פ"ה מ"ח; טהרות פ"ג מ"ג ועוד.</i> במקרה זה אין אלו רק הבדלי ניסוח, אלא גם הבדלי מגמה ורמת ניסוח משפטי.
אבל בתוספתא שנינו: "מזחילין על גבי המת דברי רבי יהודה" (מקוואות פ"ד ה"ח, עמ' 656). אם כן הוא חולק על רבי יוסי וסבור שמותר להזחיל לא רק על דבר המקבל טומאה אלא אף על דבר טמא ממש. רבי יוסי מתנגד למונח "תפיסת יד אדם",<sup class="footnote-marker">7</sup><i class="footnote">מקוואות פ"ב מ"ז ופ"ה מ"ג.</i> ורבי יהודה אינו חושש לכך. איננו יודעים מה סבר רבי צדוק (להלן). הדוגמה שלו היא בעלה אגוז שאינו מקבל טומאה, אך ייתכן שרק מקרה הוא, וכך היה המעשה.
מים על גבי כלים
<img src="data:image/png;base64,iVBORw0KGgoAAAANSUhEUgAAAdgAAAB0AQAAAAAOCx4VAAAACXBIWXMAAA7EAAAOxAGVKw4bAAADCElEQVRYhe3YzWsTQRgH4JSFeinqsSBYwYPnkIslNqF48FaPHq30sDel5FDK0GyWXDyUqrf2kvonRHpRmu0mFBJFSQ6iUGx2I0LWg3YqQSZld+d1ktkvrGGTih/VncOwDHl2JsO7/GY3BidvsdNoaeykTYrR8Pur/mXw15GN7OmyiBIb9J7F7A46AWl4Ozmx2C1XerY1f1mufRDODG/Pj8et+XLfXkrkal/ywvB2z5im1Or/3xSyDNPsDG+bhFnat1lTY9Yc3ipG0rE4iwp4NIvTtmNTqABkFGtNqdDKcrtcAJBHsDQNUJb4mk3Wj52CmoxsZP+Ijc4MkY1suDV1SXUtalLHqjYFSQqxh5M14VGFWzq9Wr3Bzwx562ziykKoNcbKZWfeybooCK6d3hoLW7NGjurUsSW8lOQZagJWtjZCrKkRW3OtgpeQb5eUcIsCVnStzexKuM0UXLutzwWsMYQVHzr7zPqL1/k+y3b72rk74Xt1r+hZmtp17afU1Gx4XUng1oZqSSPWZNq3NoxoA/PCqNZTvEX2v7JR7kf2V1rJvdBHsCYf/YGVBtvP3JLv7uhbdbB9wa0hKZiovVHWacTUdb2pUrIDqqoRP/dBUjTPqi957mPh6avFdTo+LsRpvNrpVvK555vVzKqQ31xbiLu5DzR+v15zrfxuwbH7rcX1LLM5erWW6ZblXLtRS6wJeb2a2PByH+Krbe9bgazz3G+YdWPmrUSIuQ8l9pZu2bTdIBcwMnWcbHq5D8qBkXCtDRuOfYMVnVmkMXuLUlv7qpObfYuaWsCKyLc89xvomWN32KHCsG1bIzoWud3z7bZ+13tnV4BnN0YlrNQBE5FZ2rGPmFVxpmcPyOuCb2HuuF1e+zjTgrogFqFIk9CpaIdpdpxC8iaGmpf7veDfdW0JeO4bqNBdeQ87wu3H8IQiMPJalwXvBJJVDA+KvqWpvD/vbKCuwCtB7FURs1N+XanWoHqGwNPgDeBAdveDf+AzeMw6S1D9gb/s2Y/sv2l/4swQPu3AFtnfY78ByTa1DMnb3DYAAAAASUVORK5CYII=">
הטבילה במים זוחלים של מעיין נדונה במקורות מספר והרחבנו בכך בפירוש למקוואות.
משנת עדיות שונה ממשנת מקוואות בכך שבעדיות משתתף רק רבי צדוק. רבי צדוק מדבר במפורש בכלי שאיננו מקבל טומאה. כלומר בעצם הוא כרבי יוסי. כן מופיע במסכת עדיות מעשה קדום. לכאורה רבי יהודה ורבי יוסי חולקים בפרטי ההלכה של רבי צדוק. ברם, נותרה העובדה שבמקוואות ובעדיות לא רק אותו סגנון, אלא גם ששתי ההלכות (א. רוב ומיעוט של זוחלין ונוטפים, ב. הטיה של זוחלים), מופיעות באותו סדר. לפיכך סביר יותר שאלו שתי מקבילות שאחת תלויה בשנייה. מסתבר שמשנתנו מכירה את מקוואות ומייחסת את שתי ההלכות לרבי צדוק, אף שההלכה השנייה איננה שלו אלא מאוחרת יותר. כן מוסיפה משנתנו את סיפור המעשה שאותו היא מכירה ממקור אחר. היא איננה מצטטת את מקוואות ומקוואות איננה מצטטת את עדיות.

Mishnah 5

משנתנו היא מחלוקת במשנת פרה פ"י מ"ג.
<b>העיד רבי יהושע ורבי יקים איש חדיד</b> – וכן ב-<b>מפ,</b> בדפוס <u>הדר. </u>חדיד הוא יישוב בשפלת לוד שממנו נחשפו שרידים מהתקופה הביזנטית.<sup class="footnote-marker">8</sup><i class="footnote">אבי יונה, חדיד.</i> <b>על קלל של חטאת שנתנו על גבי השרץ שהוא טמא</b> – קלל הוא כלי חרס (להלן) שהרבו להשתמש בו להחזרת אפר פרה אדומה המשמש להזאה, או מים שבהם מעט מאפר זה. את אפר הפרה שמרו בטהרה, וכפי שראינו במבוא למסכת פרה נהגו בו טהרה בצורה חמורה ביותר. <b>שרבי אליעזר מטהר</b> – במשנה לשוני זה נתקלנו גם לעיל פ"ו מ"ב ולהלן מ"ז. בכולם הפירוש הפשוט הוא שהקידומת ש. . . משמעה כמו וו החיבור. ורבי אליעזר מטהר. כאמור גם במשנת פרה אותו תוכן הלכתי בשינוי.
כלי חרס אינו מטמא מאחוריו, ולכן אם נגע הכלי בשרץ או אפילו במת, הוא טהור. עמדתו של רבי אליעזר היא אפוא ההלכה הפשוטה המקובלת וחלה בכל הלכות כלי חרס וטומאה. גם אם הקלל נגע בשרץ אין כאן יותר מנגיעה, והדין הכללי תקף. רבי יהושע הם דברי 'חכמים' במסכת פרה. אמנם כלי חרס אינו מטמא בגבו אבל יש כאן חשש של היסט, שהשרץ מזיז את הכלי, והיסט מטמא, כמו שטען רבי יהושע במשנה הקודמת בפרה. בתוספתא פרה ויכוח על פרט אחד המנהיר את שיטת רבי יהושע החולק:
מעשה ברבי ישמעאל שהיה מהלך אחר רבי יהשע. אמר לו הטהור לחטאת, שהסיט את המפתח שהוא טהור של תרומה, מהו טמא או טהור? אמר לו טמא. אמר לו, ולמה? <u>אמר לו שמא היתה בידו טומאה ישנה, או שמה ישכח ויסיט את הדבר הטמא</u>. אמר לו, וכי אינו אלא שהסיטו ודיי. אבל נראין דבריך בדבר הראוי לטמא מדרס. או שמא היתה בידו טומאה ישנה, או שמא ישכח ויסיט את הדבר הטמא. השיאו לדבר אחר. אמר לו, ישמעאל אחי, היאך אתה קורא כי טובים דודיך מיין או כי טובים דדיך מיין? אמר לו, כי טובים דדיך. אמר לו, אין הדבר כן שהרי חברו מלמד עליו לריח שמניך טובים. וחכמים אומרים הטמא מדף והטהור אינו מדף הטמא שאמרו טמא מת ולא טמא מדף" (תוספתא, פ"י ה"ג, עמ' 638)<sup class="footnote-marker">9</sup><i class="footnote">ביטוי דומה יש בסיפור אחר המצוי במשנה , עבודה זרה פ"ב מ"ח (דנו בו במקומו), ובמשנה , תמורה פ"ו מ"ה. בשתי המשניות חוזר הסיפור על ההתחמקות "השיאו לדבר אחר", ועל השאלה משיר השירים. ברור שרבי יהושע לא נקט פעמיים באותה טכניקה מדויקת של השתמטות, ומדובר במעשה ספרותי. לפחות חלק זה הועבר ממשנה אחת לחברתה (איננו יודעים מי היא המשנה המקורית).</i>.
רבי יהושע חושף את טעמו להחמרות במי חטאת "שמא היתה בידו טומאה ישנה, או שמא ישכח ויסיט". החומרות הן, אפוא, סייג להרחקת הטומאה. סייגים שאי אפשר להסבירם ולכן 'השיאו לדבר אחר'.
ממדרש ספרי זוטא ניתן להסיק שגם המחלוקת בין רבי אליעזר לחכמים (רבי יהושע) חוזרת לימי בית שמאי ובית הלל:
והניח אל מקום, היה רוק נתון תחתיו טמא, על גביו טהור. [היה שרץ נתון תחתיו טמא, על גביו טהור]. היה עומד על גבי תנור, ועל גבי כירים, ועל גבי מעטן של הלגין של חטאת בידו פסול, היה נסר מונח על גבי תנור ועל גבי כירים ועל גבי מעטן של זיתים [ולגין של חטאת תלוי בה] ב"ש פוסלין ובית הלל מכשירים" (ספרי זוטא י"ט ט, עמ' 305-304).
אפשר להבין שהטמא שברישא הוא רק לשיטת בית שמאי
במבוא מסכת פרה עמדנו על שתי גישות לימודיות-הלכתיות להלכות חטאת. האחת דרשה הקפדה במסגרת הרגילה. הדרישה לטהרת חטאת וקודש היא דרגה אחת יותר מאשר לתרומה, כשם שלתרומה נדרשת הקפדה בדרגה אחת יותר מטהרת חולין, ושתיהן במסגרת היררכיה של הקפדה הבנויה כמבנה מודולרי של דרגות חומרה והקפדה. זו הלכת בית שמאי ורבי אליעזר ממשיך ומייצג אותה. לעומת זאת רבי יהושע מהלך בשיטת בית הלל והם תבעו החמרה נוספת בדיני חטאת לא במסגרת ההיררכיה הרגילה אלא הקפדה בדרישות שהן מחוץ לכללי ההלכה המקובלים בתחומים אחרים. כך גם כאן. אמנם כלי חרס איננו מטמא מגבו ומאחוריו, ואכן אין חשש להיסט (המת איננו מסיט). אלא שלעניין חטאת מקפידים גם על אפשרות של העברת טומאה דרך אחורי כלי חרס, בניגוד למה שהבינו חכמים מדין תורה.
משנת עדיות (וכך גם משנת פרה), מבחינה בין נגיעה בשרץ לבין "נתנו על גביו". כפשוטה המשנה דורשת יחס של כבוד לקלל מי החטאת. צריך להיזהר לבל ייגע בשרץ; אמנם אין הקלל נטמא מאחוריו, אך יש כאן פחיתות כבוד, בבחינת היסח דעת. ברם, בתוספתא שנינו:
קלל של חטאת שנתנו על גבי השרץ רבי אליעזר מטהר, וחכמים מטמאין. במה דברים אמורים, בזמן שאם ינטל השרץ והקלל מסיט, אבל אם ינטל השרץ והקלל עומד, ואפילו מת ונבלה נוגעין בו מאחריו – טמא [<b>טהור</b>, כך לפי תיקון הר"ש<sup class="footnote-marker">10</sup><i class="footnote">ליברמן, תוספת ראשונים על אתר (עמ' 249).</i>). נתנו על גבי משכב ומושב ועל גבי כלי חרס הטמא – טמא<sup class="footnote-marker">11</sup><i class="footnote">בכתב יד וינה נוסף "שאם", והוא טעות.</i>. נתנו על גבי אוכלין ומשקין ועל גבי ספר תורה – רבי יוסי מטהר ורבי מאיר מטמא" (פ"י ה"ה, עמ' 639).
אם כן גם בכלי שאינו מטמא מאחוריו, אם נתנו על גבי שרץ, יש כאן מקום לחשוש לטומאת היסט. ברם, לא ברור אם המשפט "במה דברים אמורים" חולק על התנא הראשון או מפרש אותו, ופירוש המשפט מותנה בהבנתו של המונח "אימתי", אם הוא בא לפרש ולסייג או לחלוק. עסקנו בכך לעיל וראינו שלעתים מציין המונח מחלוקת ולעתים פרשנות והגבלה. אנו בדקנו את כלל ההופעות של מונחים<sup class="footnote-marker">12</sup><i class="footnote">ראו פירושנו לפאה פ"ז מ"א; מגילה פ"א מ"ג, ועוד.</i> אלו וראינו ששני הפירושים אפשריים, והכללים שהציעו אמוראים "מכסים" רק חלק מהמקרים.
משנת פרה ומשנת מקוואות מייצגות אותו תוכן הלכתי בשינוי סגנון וקשה לקבוע האם יש ביניהם תלות ומי לקח ממי.
ההיגד הבא מצוי כלשונו במשנת נזיר פ"ג מ"ב.
<b>העיד רבי פפייס על מי</b> שנז[<b>י</b>]ר<b> שתי נזירות שאם גלח את הראשונה יום שלשים שמגלח השנייה יום ששים ואם גילח יום ששים חסר אחד יצא שיום שלשים עולה מן המנין</b> – במשנת נזיר פ"ז מ"א נקבע הדין העקרוני שסתם נזירות, כלומר נזירות בלי הגבלה, היא שלושים יום שלמים: "מי שאמר הריני נזיר מגליח יום שלושים ואחד ואם גלח יום שלושים יצא". הווה אומר הגילוח לכתחילה הוא ביום שלושים ואחד. אם יש שתי נזירויות הרי יום שלושים ואחד נחשב כבר כחלק מהנזירות השנייה, לפיכך עליו לגלח ביום שישים ואחד. הסתמא של המשנה שנוי בתוספתא (פ"ב ה"י) כמחלוקת בית הלל ובית שמאי:
ליברמן, כ"י וינה:<br>אמר רבי שמעון בן לעזר: לא נחלקו בית שמיי ובית הלל על שנדר נזיר שלשים יום, שאם גילח ביום שלשים לא יצא, על מה נחלקו? על שנדר סתם, שבית שמיי אומרים אם גילח ביום שלשים לא יצא, ובית הלל אומרים אם גילח ביום שלשים יצא.
צוקרמאנדל (עמ' 285), כ"י ערפורט:<br>אמר רבי שמעון בן אלעזר לא נחלקו בית שמאי ובית הילל על מי שנזר שלשים יום אם גילח ליום שלשים לא יצא. על מה נחלקו על מי שנזר סתם, בית שמאי אומרים אם גילח לשלשים יום יצא, ובית הילל אומרים אם גילח ליום שלשים לא יצא.
מתי הנזיר מגלח (לפי כתב יד וינה)
<img src="data:image/png;base64,iVBORw0KGgoAAAANSUhEUgAAAksAAAB1AQAAAAB2KZhbAAAACXBIWXMAAA7EAAAOxAGVKw4bAAACkElEQVRoge3XwWvTUBzA8eKg7UHstYdCwL+gsotlYG7u6P9gwR5nGSxjsXvevDi8WhB77FFkF0uc6U71IOt1lzaBSocgeR3Fvs6Xl58xdMU1781kBDrn+51CCJ+E5PH4JgWJTUpSMajnqURG9SmTfw8muDcRnDclJallUoRz9K9SFmFAiDWjCCPUmzhkgjHUAAGKQ7WfFjKj6qsZNSqUp3fuPiw+XrcHWUjfUmNR29mVUakzo6a3N9306pPiasUuv9lNryhxKLz2ZQxrZEbRrs5ODM00NNBNRLAVj3IoGHMK64wYFdOoXI0aL1A72NzBoMWnSg75k9L8b9j9pHevQNlVJwfGi/PXnkNuZqp8nCqAPiAyjPXa7SooQOeUgtycq7ZcNaCcWNRsLq52Oj+6TjuDpCQlqYuUDEhJSSopyhNQdGlUnyDmcCi9B8QIUbrlWJhafOqofI8NM2Gq9LJDXi82w6D0+esj+/4hnxpuvvd4VP2oQ8NU3d7aGOXbfGpQO/A0Eqb2JuTMWuwrujfUNshbl099YzXvHYdq/iA/zRDVxFuY9AXUd49Cl0PtUwzqIkX2sY5pj/EpB/lRjMNUi2HSMBeplqVbtCd4qk5RdbVGmCq04bQf+psoHG8rA6uNuNTJSHWJGaYabRj3Q+uqcfwMCalgEH+1s5uyM0hKUjeSkgEpKUlFpM6vi02Fq4/RxKizv1B+K0YNyN9PJQxICFoxYkCCm8/nhAHpT91ZjxiQ4GbzOWFAQtCKEQMSoGthYUD60zyNGpAAVk8ckBC0YsSADChhQELQihED0m+1AywMSAhaMWpAwoMavqz6GjyKH5DeLlxKgWi1hwPSm114vXYGSUnq/6QSDMjERlJLoX4Bqb7L+9eKSUoAAAAASUVORK5CYII=">
מסורת הברייתא בשני כתבי היד הפוכה, ולא ניתן להכריע האם בית הלל או בית שמאי מניחים שיש להקדיש יום נפרד לטקסי הסיום או להפסקה בין הנזירויות, ומשנתנו כבית הלל לפי כ"י וינה וכבית שמאי לפי כ"י ערפורט. העובדה שסתם משנה היא כבית שמאי איננה מפתיעה, וכמותה מצינו משניות רבות.<sup class="footnote-marker">13</sup><i class="footnote">לרשימה חלקית ראו ספראי, הכרעה כבית הלל.</i> אך המשנה, כמו הברייתא, מבחינה בין נדר נזיר סתם לבין נדר נזיר המציין בלשון הנדר את חיוב הימים המינימלי המדויק<b>.</b> מחלוקת דומה בין בית שמאי ובית הלל היא על המפלת אור ליום שמונים ואחד. בית שמאי סבורים שטמאה והערב שלפניו הוא כיום עצמו, ובית הלל מתחילים את יום שמונים ואחד בבוקר.<sup class="footnote-marker">14</sup><i class="footnote">תוספתא, כריתות פ"א ה"ט, עמ' 561; ספרא תזריע פרק ג ה"א, נט ע"א; בבלי, פסחים ג ע"א; כריתות ז ע"ב, ועוד.</i> ברם, למרות הדמיון הנושא שם שונה במידת מה. שם הוויכוח הוא מתי היום מתחיל, האם לפי הלוח העברי בערב שלפניו או לפי לוח המקדש שבו היום מתחיל בבוקר. הדמיון בין הנושאים איננו מלא, ואי אפשר להקיש ממנו מה עמדת כל אחד מהבתים בנושא שלנו.
המשנה שלנו ומקבילתה בנזיר חוזרת ומאששת בעדות משמו של רבי פפיס שניתן לקצר את המכלול ביום אחד, שכן לכל אחת מן הנזירויות ברצף ניתן לחשב בפועל שלושים יום. ניתן כמובן גם לטעון שהסיפא "אם גלח יום ששים חסר אחד – יצא" חולקת על מ"א "אם גלח יום שלשים – לא יצא". הירושלמי מסביר את עדותו של רבי פפיס, כלומר את מ"ב, כמעשה בדיעבד: "יודעין היו שהוא אסור לגלח אלא שהן סבורין אם גילח יום שלשים – לא יצא. בא להעיד, אם גילח יום שלשים – יצא" (נב ע"ג), ובזאת הוא מניח שאין בין משנה א למשנה ב בנזיר מחלוקת אלא הנחה הלכתית שגויה שהעדות מבטלת אותה, ובלשונו "לית היא אלא חדא" (שם).<sup class="footnote-marker">15</sup><i class="footnote">וממשיך לספר שכך נהג בפועל רבי אימי בנסיבות שונות (נב ע"ג).</i>
בתוספתא (פ"ב הי"א) מובאת ברייתא המרכיבה את שני טיפוסי הנדר, נדבך שלישי במורכבות ההלכתית. ובמסכת נזיר הרחבנו בכך.
יש קשר בין משנת נזיר למשנתנו, ברם קשה לקבוע אם משנתנו השתמשה במשנת נזיר או להיפך.

Mishnah 6

משנתנו שנויה בתמורה פ"ג מ"א בשינוי סגנון. שם ההלכה הכללית קודמת לעדות, וה'עדות' היא רק המעשה המופיע בשתי משניות וכן שנינו:
רבי אליעזר אומר ולד שלמים לא יקרב שלמים, וחכמים אומרים יקרב. אמר רבי שמעון לא נחלקו על ולד ולד שלמים, ועל ולד ולד תמורה, שלא יקרב. ועל מה נחלקו על הולד, שרבי אליעזר אומר לא יקרב וחכמים אומרים יקרב. העיד רבי יהושע ורבי פפייס על ולד שלמים, שיקרב שלמים. אמר רבי פפייס אני מעיד שהיתה לנו פרה זבחי שלמים ואכלנוה בפסח ואכלנו ולדה שלמים בחג:
<b>העיד רבי יהושע ורבי פפייס</b> – שוב שני חכמים מוסרים עדות אחת. רבי יהושע מופיע כמה פעמים עם רבי פפייס.
<b>על ולד של שלמים שיקרב שלמים</b> – ולד של קרבן נדבה שהוא קרבן של יחיד, הוולד קדוש, ויש להביאו כשלמי נדבה למקדש. המדובר באדם שנדב למקדש שלמים, והבהמה ילדה. בין אם הוקדשה בהיותה בהריון, ובין אם השתהה בהבאת הנדבה למקדש ובינתיים נולד הוולד. הוולד נחשב לחלק מהאם ולכן עולה כקורבן יחד עם האם או לחוד כפי שנראה להלן.
<b>שרבי אליעזר אומר וולד שלמים לא יקרב שלמים</b> – כמו שאמרנו במשנה הקודמת יש להבין את הקידומת ש' כ-וו החיבור. רבי אליעזר מתנגד להלכה שבעדות. הוא אינו אומר מה דינו של הוולד, האם יש להמיתו או שהוא חולין. בתוספתא שנינו: "תמורת הבכור והמעשר, ולדן וולד וולדן עד סוף העולם הרי אלו כבכור וכמעשר ויאכלו במומן לבעלים" (פ"ב הט"ז, עמ' 554), זו אפוא דעת חכמים המותאמת לימים שלאחר החורבן. עמדה זו בניסוח זה חוזרת גם במסכת תמורה בפרק ה (משנה א). מן הסתם כך גם לגבי שלמים שנתרמו לאחר החורבן. אם כי אפשר שדין שלמים שונה משל בכור ומעשר, והמקדיש שלמים לאחר החורבן הקדשתו בטלה. ייתכן שזו מחלוקת וייתכן שלפנינו שינוי בהלכה ולאחר החורבן החמירו, דנו בכך בפירושנו לתמורה. בתמורה פ"א מ"ה נקבע שאין תמורה עושה תמורה, כאן מדובר בוולד של קודש, והנושא קרוב אך כאמור, אינו זהה.
הבבלי מסביר את טעמו של רבי אליעזר: "שמא יגדל מהם עדרים עדרים" (תמורה יח ע"א), כלומר החשש הוא שכוונתו להכין עדר של בהמות שיש בהן קדושה. הטעם אינו בא במסורת אלא הוא הצעת האמורא, לאחר שניסיון לייחס לרבי אליעזר דרשת כתוב נכשל. הטעם אינו ברור. ראשית אין חשש לתמורה המונית, שכן אין מחלוקת על תמורת תמורה (או ולד הוולד). יתר על כן, אם "לא יקרב" אזי אין חשש לעדר של בהמות קודש, הרי התמורה תמות או תצא לחולין. אלא שאם ידע אדם שאם ייבנה המקדש בעתיד, יוכל להשתמש בבהמה שהקדיש, ישמור עליה כבהמת קודש עד שייבנה המקדש. מכל מקום דין המקדיש בזמן הזה נדון במקורות אחרים (בבלי, יומא סו ע"א; בכורות נג ע"א; ירושלמי, שקלים פ"ח ה"ד, נא ע"ב), ושם עולה שההקדשה איננה חלה, אך הבהמה תוצא להורג, והנימוק הוא 'מפני התקלה' נימוק זה הדומה לנימוק דלהלן "שמא יגדל עדרים עדרים".
ההסבר "(גזירה) שמא יגדל מהן עדרים עדרים" מצוי בכמה סוגיות בירושלמי ובבבלי העוסקות בדיון על קודשים (מעשר שני וכיוצא באלו):
1. בראשונה היו אומרים לוקחין בהמה לבשר תאוה, והיו מבריחין אותו מעל גבי המזבח. 2. חזרו לומר לא יקחו אפילו חיה אפילו עופות. כהדא דתני 3. אחד שביעית ואחד מעשר שיני מחליפין אותו על נקיבה בעלת מום, ועל שאר בהמה חיה ועוף בין חיין בין שחוטין, דברי רבי מאיר. וחכמים אומרים אין מחללין אלא על השחוטין בלבד. 4. רבי ירמיה בשם רבי שמואל בר רב יצחק, גזרו אותן שלא ירעו אותן עדרים עדרים. קם רבי ירמיה עם רבי זעירא אמר ליה עד כדון רבי שמואל בר רב יצחק קיים ואתון תליין ביה מרטוטיכין? והאמר בשם רבי יוחנן אפילו תמימה גזירה. דילמא דלא איתאמרת אלא על השביעית, אשכח תני על השביעית" (ירושלמי, מעשר שני פ"א ה"ג, נב ע"ד; בבלי, סוכה מ ע"ב).
אם כן, ההסבר האמוראי הוא שחוששים שהבעל יעכב את אכילת הבהמה וירכז עדר קטן של בהמות שהן בעצם דמי שביעית. ברוח זו הנימוק מופיע בסדרת סוגיות נוספת; בין השאר נקבע: "תני אין<sup class="footnote-marker">16</sup><i class="footnote">כך יש לגרוס, אף על פי שבתוספתא דלהלן נרשם בטעות "אבל מרגילין".</i> מרגילין<sup class="footnote-marker">17</sup><i class="footnote">מוליכים רגלית, וזו דרך מרעה רגילה.</i> ביום טוב ולא בחול בבכור ולא בפוסלי המוקדשין. אמר רבי אבון שלא יהא כעובד בו עבודה בחייו. אמר רבי יוסטא בר שונם גזרו עליהן שלא ירעו אותן עדרים עדרים" (ירושלמי, ביצה פ"ג ה"ז, סב ע"ב, וכעינו בבבלי, כד ע"א; בכורות לג ע"א). גם כאן ההסבר הוא אמוראי, ובברייתא עצמה אין הסבר להלכה (תוספתא, ביצה פ"ב הי"א). לפי רמב"ם הכוונה לשחיטה זהירה שבה פושטים את העור דרך הרגליים כדי לשמור על כל העור, והחשש הוא לפי רבי אבון (בירושלמי) ורבינא (בבבלי) שזה נראה כאילו הוא שוחט ביום טוב לצורך העור, ולפי ההסבר השני שלא ישהה את השחיטה עד שימצא לו קונה לעור כולו. עד כאן הסבר רמב"ם שיש בו שני מרכיבים, הראשון הסבר למונח "מרגילין" והשני למונח "עדרים עדרים", שהחשש הוא שהאכילה או השחיטה תושהה. ברוח זו מפרשים גם פרשנים אחרים המאגדים את אזכרותיו של המונח "עדרים עדרים" ומסבירים שהחשש הוא השהיית השחיטה: "רבי אליעזר אוסר את זה כדי שלא יניחנה לגדל ולדות ויעבר על דבר ה' לא תאחר לשלמו, וזה הוא ענין אמרם גזרה שמא יגדל מהם עדרים" (רמב"ם בפירושו לעדיות פ"ז מ"ו), או "אתי לאשהויי לאם עד שתלד ויגדל עדרים מן הולדות, ואתי בהו לידי גיזה ועבודה" (רע"ב שם). כך מסביר גם רש"י (בפירושו לבכורות טו ע"ב ולג ע"א). תוספות מפרשים שהחשש הוא שמא ישהה והבהמה תרזה,<sup class="footnote-marker">18</sup><i class="footnote">תוספות לסוכה מ ע"ב ד"ה "שמא". ראו עוד הראבי"ה, תשובות וביאורי סוגיות תתקעד: "חשו חכמים לתקלה" או "שמא ישהה מפני רווח שלו".</i> והמאירי לסוכה שם מעלה את החשש שמא ייכשל במכירה.
אם כן לפי הסברים אמוראיים אלו "עדרים עדרים" הוא חשש השהיה, ויש כמה סיבות מנוגדות המסבירות מה בעצם החשש. מכל מקום, צריך להלום הסבר זה לדברי רבי אליעזר שאומר "לא יקרב". אם "לא יקרב" פירושו "יישחט מיד" הרי ניתן לנמק זאת בחשש להשהיה, אבל חכמים שאומרים "יקרב" היו צריכים גם הם לחשוש לכך. האם ייתכן שלדעת רבי אליעזר יש להימנע מלהקריב את הוולד (או את התמורה) שמא ישהה? חשש כזה נראה בלתי מידתי בעליל. לא שמענו שנמנעים מהקרבת קרבן (כשהוא קודש) שמא ישהה אותו. הרי חשש זה קיים בכל הקודשים!
אם שיטת רבי אליעזר "לא יקרב" משמעה שהבהמה יוצאת לחולין, ודאי אין מקום להסבר "שמא יעשה עדרים עדרים", הרי הבהמה היא חולין ואין מניעה שישהה אותה.
עוד נעיר שלדעת הבבלי בבכורות שם ההלכה שאין להרגיל היא לדעת מי שסבור שפסולי מוקדשין ובכור שנפל בו מום יש בהם קדושה כלשהי. לדעת הבבלי זו עמדת בית שמאי בבכור, ורבי אלעזר ברבי שמעון בפסולי מוקדשין. אבל מי שחולק עליהם אין כל מניעה לשיטתו שישהה את בעל המום.
שיטתם של הראשונים קשה מסדרת היבטים. ראשית, חשש ההשהיה אינו מובן. בעצם מה האיסור להשהות בעל מום? מותר לשחטו, אבל למה צריך לעשות זאת מיד? ואם קנה בהמה בדמי שביעית – למה צריך להזדרז לשחטה? יתר על כן, העיקר חסר מן הספר. חשש ההשהיה לא נרמז, ולמעשה מתברר שגם חשש ההשהיה אינו איסור כשלעצמו אלא יש חשש שמא תתחולל תקלה, או ירד המחיר, או ייהנה מגיזתה. מדוע חשש זה לא נאמר במפורש? ושוב הוא מתאים לבהמה שהיא קודש, אך לא לבהמת חולין (פסולי מוקדשין).
על כן אנו מציעים אפשרות נוספת למשמעות חשש "שמא יעשה עדרים עדרים". ההלכה היא לדעת בית שמאי שבפסולי המוקדשים וגם בוולד חטאת יש קדושה מסוימת. זו שיטת בית שמאי, ורבי אליעזר השמותי מהלך בה. אנשים העדיפו שלא לשחוט בהמה כזאת שהיא חצי קודש, אלא להשתמש בה כסגולה. כבר ראינו שהחשש ממנהגי קדושה פגאניים והרצון להפגין הימנעות מהם מכתיבים פרטי הלכות.<sup class="footnote-marker">19</sup><i class="footnote">ראו פירושנו ליבמות פ"ט מ"ד.</i> הבעיה איננה השהיה, אלא גידול עדר של חצאי קודש. חכמים רוצים להימנע ממצב זה. אפשר להציע את הפירוש גם ללא הנוהג לשמר בהמות במצב של חצי קדושה. חכמים שאפו למצב ברור, בהמה שהיא או קודש או חול, ולכן אם נוצר מצב של "חצי קודש" (לשיטת רבי אליעזר ו/או בית שמאי) יש להזדרז ולסיים את הפרשה בשחיטה רגילה מהר ככל האפשר. אין זה מפתיע שראשונים שאפו לפרש הלכה זו על רקע משפטי פשוט וברור יותר, אך ריבוי ההסברים מלמד על חולשתם ועל היותם מאוחרים להלכה עצמה.
במקרה של משנתנו חשש גידול העדרים אינו הסבר לדברי רבי אליעזר, ואפשר אפוא שתירוץ קבוע זה הועבר לכאן, אגב גררא, והוא מנמק דווקא את עמדת חכמים. או שמא הוא הובא לגופו כדי להעיר שאין לשלוח את הוולד לעדר, אלא לשחטו מהר ככל האפשר. זאת לא כהלכה משפטית, אלא כפתרון לאי נוחות מבחינה אידאולוגית.
עדיין אין בכל זה הסבר לעצם דעתו של רבי אליעזר, וכנראה הוא סבור בפשטות שהקדושה אינה עוברת לוולד ולכן הוא חולין. אנו נפגוש עמדה זו במשנת מעילה (פ"ג מ"ו). אבל במשנה תמורה (פ"ד מ"א) בדין דומה רבי אליעזר הוא המחמיר (ימותו), וייתכן שאלו שתי מסורות בדבר עמדתו.
בפירוש המילה "מרגילין" הרחבנו בפירוש לתמורה ולחולין (פ"ט מ"ג) והראינו שהכוונה להשקיית הבהמה לפני השחיטה. טכניקה נפוצה גם בהקרבת קורבנות.
<b>וחכמים אומרים יקרב</b> – לפנינו מבנה רגיל במשניות שבו נקבעת הלכה סתמית ואחריה מחלוקת באותה הלכה. מבנה מעין זה אינו ייחודי למשנתנו. בכמה משניות נוספות המשנה פותחת בהכרזה הלכתית ואחריה מחלוקת, תנא אחד חולק על הקביעה הסתמית ותנא שני (חכמים) מקבל אותה, וההכרזה היא כדעה השנייה באותה מחלוקת.<sup class="footnote-marker">20</sup><i class="footnote">ראו פירושנו לשבת פ"ב מ"ב; פ"ו מ"ד; ראש השנה פ"ד מ"א; עירובין פ"א מ"ה; פ"א מ"ט; שקלים פ"ד מ"ד; סוכה פ"ב מ"א; דמאי פ"ג מ"א; כלאים פ"ב מ"א; שם, מ"ז; פ"ב מ"ו; מעשר שני פ"ה מ"ב; שביעית פ"ז מ"ד, ואולי גם פ"ב מ"ג (ראו פירושנו שם); מעשר שני פ"ב מ"ב (לפי פירוש הר"ש והרא"ש); פ"ג מ"ו; פ"ה מי"ד; ראש השנה פ"ד מ"א; יבמות פ"ז מ"ג; נדרים פ"ב מ"ח; כתובות פ"ז מ"י (לפי חלק מהפירושים); גיטין פ"א מ"א; פ"ט מ"ד; נדרים פ"ט מ"א; ערכין פ"ח מ"ו; פרה פ"י מ"א; שבועות פ"א מ"ז; פ"ג מ"ד (לפי אחת ההצעות בפירושנו); אהלות פ"י מ"ג; תוספתא, קידושין פ"ה ה"א; אהלות פי"א ה"י, עמ' 609, ואולי גם שם ה"ז; פרה פ"ו ה"ב, עמ' 635; כלים בבא קמא פ"ה הי"ב, עמ' 573; משנה , כלים פ"ה מ"ח ומ"י; פ"ו מ"א פ"י מ"ה; פי"ז מ"א; זבחים פ"ב מ"ה; פ"ו מ"ז; פ"ז מ"ד; פ"ט מ"ב; מנחות פ"א מ"ד; פ"י מ"ו; פי"א מ"ב; זבים פ"א מ"ב; בכורות פ"ו מי"ב; להלן פ"ז מ"ה ומ"ו, ועוד. בחלק מהם מנסים הבבלי, הירושלמי או מפרשי התלמוד למצוא צריכותא והבדל הלכתי (נפקא מינא) בין הדעה הראשונה לשלישית. בתוספתא בכורות (פ"ב ה"א, עמ' 535) מצויה דוגמה למבנה כזה, אלא ששם נשמר המבנה של היחידה הקדומה במשנה שם פ"א מ"א, כפי שנפרשה ברצות החונן לאדם דעת.</i> במקרים אלו הבבלי שואל "היינו תנא קמא" או שמפרשיו שואלים זאת<sup class="footnote-marker">21</sup><i class="footnote">בבלי, שבועות יג ע"ב. זהו ניסיון תירוץ אחר בשיטת "חסורי מחסרא" בלא להזכיר מונח זה.</i>, אך נראה שלפנינו עדות לתפר שבין שתי יחידות קדומות, כפי שהראינו בפירושנו לשבת (שם שם). במקרה זה המשנה נפתחת בעדות, וממשיכה במחלוקת וכאמור במשנת תמורה העדות היא הלכה סתמית, בדיוק כמו במבנה הספרותי שהצגנו (א, ב, ג).
במשנת תמורה נוסף קטע מאוחר שאיננו במשנתנו (עדיות): "אמר רבי שמעון לא נחלקו על וולד וולד שלמים, ועל וולד וולד תמורה שלא יקרב<sup class="footnote-marker">22</sup><i class="footnote">כלומר הוולד שהוא דור שלישי.</i>. ועל מה נחלקו על הוולד שרבי אליעזר אומר לא יקרב וחכמים אומרים יקרב". למעשה כך הסברנו את המחלוקת ודברי רשב"א באו רק להוסיף שהמחלוקת היא רק על הדור השני "ולד שלמים" ולא על הדור השלישי.
<b>אמר רבי פפייס אני מעיד</b> – כאמור בתמורה כל המשנה עד כאן היא מחלוקת הלכתית לכל דבר ולא עדות. ומכאן מתחילה עדותם של רבי יהושע ורבי פפייס. ואילו אצלנו (עדיות) כל הנאמר עד כאן הוא מעדותם, וסיפור המעשה נמסר רק מפי רבי פפייס. ואכן הסגנון מלמד על כך שמדובר במעשה אישי שרבי פפייס מספר על עצמו, ולא ייתכן שרבי יהושע היה מצטרף לסיפור אישי כזה.
<b>שהיתה לנו פרה זבחי שלמים ואכלנוה בפסח ואכלנו ולדה שלמים בחג</b> – הפרה הוקדשה לקורבן שלמים (שלמי חגיגה), והיה לה ולד והוא נאכל שלמים, אבל לחוד לא יחד עם אמו אלא כקרבן נוסף שהביאו בחג אחר (בסוכות). מכאן שוולד שלמים קרב כשלמים. העדות כמובן בעייתית, שהרי לכל הדעות אין מניעה שהוולד יוקרב שלמים. השאלה היא אם זו חובה, ועל כך אין בעדות דבר. מן הסתם יש להשלים את העדות ולומר שרבי פפיס העיד שהקריבו את הוולד כחובה. הבבלי (ראש השנה ו ע"א; תמורה יח ע"ב), עמד על כך ותירץ שהביאו את הולד בעצרת ולא בסוכות, שכן אסור להשהות שלמים. כלומר שזו הוכחה שהוולד הוא שלמים ויש להקריבו בהזדמנות הראשונה. ברם, כל זה מסביר את החשיבות שבסיפור האישי, ואת המשנה עצמה אפשר להבין גם ללא ההסבר הזה.
במהלך הפירוש אנו מתחבטים האם הייתה לחכמים מסורת על נוהגי המקדש, או שמא הם עסקו בנושא מבחינה תאורטית ומשפטית שנים לאחר חורבנו. הרחבנו בנושא בפירושנו למסכת תמורה. בתוספתא עוד עדויות של צמד החכמים הזה, חלקן מופיע במשנה להלן (פ"ג ה"א). למעשה בתוספתא רשימה עצמאית של מחלוקות שתחילתן בעדויות של שני החכמים והרשימה שונה בפרט אחד מהרשימה במשנה.
אם כן במשנת עדיות ובמשנת תמורה למעשה שתי מסורות שונות מה העיד רבי פפייס. סביר שיחד עם רבי יהושע העיד על עצם הדין (שוולד שלמים יקרב), והוא עצמו סיפר את המעשה בשלמים של משפחתו. מכל מקום משנתנו איננה תוצאה של העברה ממשנת תמורה, ומשנת תמורה איננה העברה ממשנתנו. סביר שהעדות הייתה רק שוולד שלמים יקרב שלמים, ואת המשפט החולק של רבי אליעזר הוסיף עורך עדיות. קשה להניח שרבי יהושע יעיד על עמדת חברו בן גילו לערך. וכן בהיגד השני במשנה הבאה.
רבי פפייס<sup class="footnote-marker">23</sup><i class="footnote">לפנינו אחד התנאים הנדירים ששמו יווני, פפוס, ובעברית השתבש ל"פפיס".</i> מופיע פעמים מספר עם חכמי דור יבנה. ראויה לציון העובדה שהוא מעיד עם רבי יהושע גם עדות נוספת (תוספתא, סנהדרין פ"ב הי"ג, עמ' 418; עדיות פ"ג ה"א, עמ' 459), וגם שם העדות היא נגד תנאים אחרים. רבי פפיס הטיף לכניעה לגזרות השמד, וכנראה חי עד סוף דור יבנה. רבי פפייס הוא חכם שממנו יש מעט מימרות. בספרי זוטא מצוטטת דרשה משמו של "פפייס איש אונן" (ספרי זוטא טו ד, עמ' 281) סביר שהוא מאונו ביהודה,<sup class="footnote-marker">24</sup><i class="footnote">כך בנוסח מדרש הגדול.</i> ופעל בזמן הבית כפי שמעידה עדותו. ברוב המקורות הוא מופיע עם התואר רבי, אך ייתכן שהתואר נוסף רק בדרך שגרה. בסדרת מדרשים מציע הוא דרשה ורבי עקיבא משתקו בנזיפה קלה "דייך פפייס.

Mishnah 7

היגד זה הוא במשנה, כלים פט"ו מ"ב, ללא כל רמז שזו עדות.
<b>הן</b> - רבי יהושע ורבי פפייס. <b>העידו על ארוכות</b> או<b></b> "ארובות". בכל עדי הנוסח הטובים (<b>מל</b>, <b>מפ</b>, <b>מרא</b>, <b>כ</b>, <b>מג.</b> וכן ב-<b> מל</b>, <b>מפ</b>, <b>מ</b>, <b>פב</b> לכלים) 'ארוכות', וכן בפירוש הרמב"ם "ארוכות",<sup class="footnote-marker">25</sup><i class="footnote"><b>מנ</b> הוא הדפוס הראשון והודפס עם פירוש הרמב"ם, כך שבטקסט של המשנה כתוב "ארובות", אבל הרמב"ם פירש לא על פי טקסט זה.</i> אבל בכי"ק לכלים ארובות. נראה שהנוסח 'ארובות' הוא טעות, גרפית, ואין לו משמעות. <b>של נחתומים שהן טמאות שרבי אליעזר מטהר</b> – גם במקרה זה רבי אליעזר חולק. במשנת כלים נוסף: "ושלבעלי בתים טהורות" (כך לפי כי"ק). ארוכות הנחתום הן מוטות עץ שהנחתום רגיל להשתמש בהן לרדיית הלחם. ולכן הנוסחה "ארוכות" עדיפה. בעל הבית משתמש כל פעם בעץ מזדמן אחר. ההבחנה בין כלי של מקצוען לבין כלי של בעל הבית חוזרת במקורות רבים (להלן), ושני הסברים שונים לה. האחד הוא שהכלי של בעל הבית עשוי פחות טוב ואיננו כלי מובהק, והאחר שהכלי הוא אותו כלי אבל בעל הבית משתמש בו גם לשימושים מובהקים פחות, וגם לצרכים אחרים. לעומת זאת כלי המקצוען משמש רק לעבודה מקצועית, ובמשך כל היום.
התוספתא מחדדת את ההבחנות ההלכתיות והרחבנו בכך בפירוש לכלים.
בתוספתא כאן נוסחה שונה<b>:</b> "העיד ר' יהושע ור' פפייס על דף<sup class="footnote-marker">26</sup><i class="footnote">בכתב יד וינה 'זה'.</i> של נחתומין שחיברו במריש או בקורה ושקבעו במסמר שהוא טמא ור' אליעזר מטהר" (פ"ג ה"א).
במשנת כלים נידונים גם הארוכות וגם דף הנחתומים. או שעורך כלים הכיר את משנתנו ואת התוספתא, או שהיה מקור קדום שבו הופיעו שתי המחלוקות. בעל משנת כלים הביא את שתיהן. משנת עדיות הביאה אחת מהן, והתוספתא בחרה דווקא במסורת השנייה. מכל מקום במשנת כלים לא הוזכרה העדות של רבי יהושע ורבי פפייס ואצלנו זה העיקר.
ההיגד הבא הוא משנה במסכת כלים פ"ה מ"י.
<b>הם</b> – רבי יהושע ורבי פפייס. <b>העידו על תנור שחתכו חליות</b><sup class="footnote-marker">27</sup><i class="footnote">הסתם גרר את הטפילה, כמו במשנה כלים פ"ה פ"ה מ"י וראו פירושנו לה. ועל כל פנים אם החיתוך מלא הרי שהטפילה נחתכה. או אפשר שמשנתנו עוסקת בתנור ללא טפילה,</i><b></b> – חתך את התנור לרוחבו כמו במשנה בכלים פ"ה מ"ח. <b>ונתן חול בין חלייא לחולייא שהוא טמא שרבי אליעזר מטהר</b> – בכלים פ"ה מ"ח משנה דומה ושם ברור שהתנור טהור, כדעת רבי אליעזר. כאמור ההלכה מופיעה גם במשנת כלים פ"ה מ"י ושם נוסף <b>"</b>זה תנורו שלחכיניי" – כך בנוסחאות ארץ-ישראליות. בנוסחאות בבליות ובדפוסים "עכנאי", והוא שם נחש כפי שברור מהבבלי להלן. משנתנו הפכה לשם דבר ואבן פינה בתרבות המחלוקת בישראל, ונעסוק בכך להלן בקיצור נמרץ.
במשנתנו ובמשנת כלים מתוארת המחלוקת כמחלוקת רגילה בפרט טכני-הלכתי. המחלוקת ההלכתית היא האם התנור נחשב לתקני ולכן מקבל טומאה. או שהוא אִלתור ולכן איננו מקבל טומאה. עם זאת נראה שהמחלוקת נובעת משאלה חברתית רחבה יותר.
משנת כלים פ"ה מ"ח העוסקת בחיתוך התנור מסתיימת במילים "בזה אמרו הנדה והטהורה אופות בו והוא טהור". סיום המשנה מסגיר את מטרתה: לאפשר לנידה ולטהורה לעבוד יחד באותו תנור. רבן שמעון בן גמליאל ממשיך באותה מגמה: "רבן שמעון בן גמליאל אומר הרוצה לעשות לו תנור בטהרה, מביא תנור של סדקים, ומביא תנור של חרש ומלבישו מבחוץ, ונותן חול או צרורות בנתים, ואף על פי שעושה טפלה לחיצון טהור" (תוספתא, כלים בבא קמא פ"ד הט"ו, עמ' 573). רבן שמעון בן גמליאל מציע את שיטת התנור הכפול. את התנור הראשון סודקים, ומלבישים עליו תנור חיצוני. את הרווח שבין שני התנורים ממלאים בעפר כדי שהתנור לא יאבד חום. מעט עבודה חד פעמית מאפשרת בניית תנור "לנצח", שהוא גם תנור יעיל וגם חסין טומאה (אינו מקבל טומאה). רבן שמעון בן גמליאל מגדיר במפורש שזו מטרתו. אין זו רק תגובה של ההלכה לטכנולוגיה מסוימת, אלא פתרון הלכתי "טכנולוגי" מלכתחילה לבעיית המגורים בצוותא של טמאים עם טהורים, של טמאות עם טהורות. גם הסיפא של המשפט במשנתנו וגם רבן שמעון בן גמליאל מגדירים את המטרה של התיקון, לאפשר לטמאה ולטהורה לעבוד יחדיו, ובלשוננו ליצור תנור חסין טומאה.
המשנה אינה מציעה הסבר אידאולוגי או חברתי אלא רק מתכון טכני-הלכתי, אבל היא מגדירה במפורש את המטרה החברתית: לאפשר לעבוד בטהרה, ולאפשר לנידה וטהורה לעבוד יחדיו. הפרט המוצע נכלל במסגרת רחבה יותר של פתרונות טכנולוגיים לחיים בצוותא מעורבת של שומרי טהרה ושל כאלו שאינם שומרי טהרה (או שומרי טהרה הנמצאים זמנית בחוסר טהרה). בית שמאי הם המאפשרים חיים בצוותא ובית הלל מצמצמים אותם, אם כי אי אפשר לדעת האם הם מתנגדים לכל הפתרונות שהובאו במשניות ובברייתות או שרק פתרון זה נראה בעיניהם מוגזם. כאמור, במסורות האמוראיות מעשה זה ותוצאותיו הופכים לאבן פינה בתרבות המחלוקת.
יש מקום לבדוק האם קו זה של הלכה, חיפוש אחר פתרונות לחיים משותפים, חוזר גם במחלוקות אחרות של בית שמאי עם בית הלל, ולא עלינו המלאכה לגמור, במסגרת זו.
אשר לפולמוס שהתעורר בעקבות המחלוקת. התוספתא כמו רומזת לפולמוס, וכן משנת כלים. במשנתנו המחלוקת הטרגית איננה נזכרת. כידוע נמנו וגמרו כנגד רבי אליעזר. לפי האגדה רבי אליעזר עשה ניסים לחיזוק טענתו, אך אלו לא הועילו ולבסוף נידו אותו. בפירוש לכלים הרחבנו בכך.
אמנם נמנו וגמרו שלא כדעת רבי אליעזר. אבל במשנת כלים מוצגת עמדתו כמחלוקת לגיטימית, ובמידת מה גם במשנתנו. יתר על כן המשניות הקודמות במסכת כלים מניחות שכלים שבורים כאלו שתוקנו טהורים. המניין מניין, אך ההחלטה לא בהכרח התפשטה, ולא חיסלה את המחלוקת.
להלכה הבאה מקבילה רק בתוספתא שנביא.
<b>הם העידו שמעברין את השנה כל אדר</b> – טקס עיבור השנה נדון במבוא למסכת ראש השנה. אחת לשלוש שנים בערך החליט בית הדין בהנהגת הנשיא על תוספת חודש לשנה. מקובל היה להוסיף חודש אדר. ניתן לקיים את הדיון ולהחליט על הוספת אדר שני כל חודש אדר. <b>שהיו אומרין</b> – לפי משנתנו זו עמדה אחרת, אבל בתוספתא המקבילה: "שבראשונה היו אומרים עד הפורים, עד שבא ר' יהושע ור' פפייס והעידו שכל אדר כשר לעיבור עד הפורים". אם כן "שהיו אומרין" היא משנה ראשונה. המילים 'עד הפורים' שבסוף ההיגד בתוספתא הן כנראה מיותרות ואינן בכתב יד וינה.
במקבילה בתוספתא סנהדרין (פ"ב הי"ג) סדרת הלכות בנושא עיבור השנה וביניהן: "ומעברין את השנה כל אדר שבראשונה היו אומרין אין מעברין אלא עד הפורים עד שבא ר' יהושע ור' פפייס והעידו שכל אדר כשר לעיבור". אם כן המסורות בנושא אחידות.
<b>מעשה ברבן גמליאל שהלך ליטול רשות מהיגמון שבבסורייה</b> – מעשה זה מופיע גם בתוספתא כהיגד חדש ועצמאי בשם "רבן שמעון בן גמליאל ור' אלעזר בר צדוק". בבבלי סנהדרין יא ע"א בשם "תנו רבנן" ללא קשר לעדות. ספק רב אם הבבלי הכיר את המעשה ממסכת עדיות, או מברייתא אחרת. את הרקע שלו הסביר אבינו המנוח בשעתו. אחרי חורבן בית שני הייתה ארץ ישראל פרובינציה עצמאית, והיה לה נציב ממעמד הסנטורים. בסוריה השכנה שכן נציב אחר מאותו מעמד אם כן הנשיא בדור יבנה<sup class="footnote-marker">28</sup><i class="footnote">ייתכן שרבן גמליאל לא היה נשיא בפועל, אבל למעשה נהנה ממעמד של מנהיג-על יהודי.</i> לא צריך היה לקבל אישור מנציב סוריה אלא מנציב בקיסריה שהיה פונה ישירות לקיסר. עם זאת נציב סוריה פיקד על ארבע לגיונות ונהנה ממעמד בכורה בלתי פורמלי בהיררכיה הרומית במזרח. לפיכך סביר שנציגות של יהודי הארץ קיימה איתו קשרים בעלי אופי פורמלי למחצה. ייתכן שרבן גמליאל הגיע לסוריה לקבל אישור על עצם נשיאותו, כהצעתו של בעל תפארת ישראל למשנתנו, ואפשר שרצה לבקש אישור למעשה אחר. מכל מקום הנוהג הרומי שנתין התייצב לפני בכירים הימנו, לא היה מתקבל באופן אוטומטי. ייתכן שהיה עליו להמתין שבועות ואפילו חודשים לראיון. על כן הנשיא התעכב. <b>ושהה לבא</b> – לא הגיע עד סוף אדר או עד סוף פורים. <b>ועיברו את השנה על תניי לכשירצה רבן גמליאל</b> – הנחת הבריתא שהנשיא חייב להיות נוכח ויוקרתו היא הנותנת סמכות להחלטת בית הדין. בפועל בספרות חז"ל אין מדגישים את ה'נשיא' אלא את אב בית הדין. וייתכן שבכך הצניעו מעט חכמים את העובדה שבהחלטה כל כך מרכזית, שהייתה הצהרה והכרעה לאומית מחייבת, בעצם תפקידם של חכמים שולי. מכל מקום המקורות מדגישים את מעמד רבן גמליאל ובניו, אך לא העובדה שמעמדם ביטא את מעמד הנשיאות.
<b>וכשבא</b> – רבן גמליאל. <b>אמר להן רוצה אני</b> – הסכים בדיעבד להחלטה. <b>ונמצא השנה מעוברת</b> –<b></b> המעשה איננו מעדותם של רבי יהושע שהיה בן התקופה אלא אלו דברי סתם הברייתא. המעשה הובא לכאן משום שהעורך מצא את הדין הקודם (העדות על עיבור השנה) יחד עם המעשה הזה. עורך התוספתא ידע לקטוע את המקור הקדום ולא הביאו. כשם שנקטעו מקורות אחרים. כך למשל עדותו של נחמיה איש בית הדלי (להלן פ"ח מ"ה) נקטעה והעורך לא הביא את יתר החומר ממשנת יבמות המקבילה. אך כאן לא נשמר והביא את כל המקור.
לפנינו דוגמה נדירה לעדות ממסכת עדיות שנלקחה בבירור ממקור קדום וערוך אחר.

Mishnah 8

החומר ההלכתי הזהה למשנתנו מופיע במשנה כלים פ"ה מ"ה: "1. מוסף התנור של בעלי בתים טהור. 2. ושל נחתומין טמא מפני שהוא סומך עליו את השפוד. 3. רבי יוחנן הסנדלר אומר מפני שהוא אופה בו כשהוא נדחק, כיוצא בו 4. מוסף היורה של שולקי זיתים טמא ושל צבעים טהור". המשפט הרביעי הוא משנתנו.
<b>העיד מנחם בן סנגיי</b> – כך גם <b>ב-מל, מפ</b>, בדפוס <u>סגנאי. </u><b>על מוסף</b> [ה]יורא<b> של שולקי זיתים</b> – יורה הוא כלי, סוג של תנור. התנור משמש לשולקי זיתים. אפשר שהכוונה לבישול הגרעינים לאחר שמיצו את השמן בלחיצה, כדי להוציא את שאריות השמן. אפשר שהכוונה לבישול כתחליף לסחיטה. שיטה זו מצויה עד היום בכפר המסורתי בצפון עבר הירדן.<sup class="footnote-marker">29</sup><i class="footnote">מידע שמסר לי מ' תור ממצפה נטופה.</i> אפשר שהכוונה לבישול הזיתים כדי לחלוץ את הגרעינים (לעיל פ"ד מ"ו), <b>שהוא טמא</b> – נחשב לכלי ומקבל טומאה. <b>ושל צבעים</b> – מכיני הצבע על ידי בישול והשרייה ברותחים של שורשי ירקות<b> שהוא טהור</b> – איננו כלי. היורה עצמה היא כלי כמובן, אבל המוסף שהוא תוספת של מדף או תוספת אחרת לתנור, הוא ספק כלי. <b>שהיו</b> – חכמים<b> אומרים חלוף הדברים</b> – של צָבָּעים טמא, ושל שולקי זיתים טהור. בתוספתא מתברר ששוב אין כאן רק מחלוקת אלא משנה קדומה, ומנחם עקר את ההלכה הקדומה. "העיד מנחם בן סונגאי שהוצבע (שהוא צָבָּע) על מוסף יורה של שולקי זיתים שהוא טמא, ועל של צבעים שהוא טהור. שבראשונה היו אומרים חילוף הדברים. וכשהושיבוהו בישיבה היו תמיהין עליו הכל אמר להן כך וכך אם איני ראש לכל הבאים אחריי" (תוספתא, פ"ג ה"א).
מנחם זה היה כנראה תלמיד חכם שאיננו מובהק, ובזכות עדותו נמנה עם חכמי הדור במעמד שאנו כיום מתקשים לפרשו. הוא מומחה לנושא שכן הוא צבע בעצמו ועדותו מתקבלת, ו'כפרס' עליה מושיבים אותו במושב יוקרתי בבית המדרש.
כפר סוגנייא מזוהה בדרך כלל עם כפר סכנין שבגליל. ייתכן שמקור שמו במילה "סגן", שהיא מונח פרסי לפקיד בכיר (גם במקדש היה סגן). בפפירוסים שנתגלו בנחל דליה, ומקורם בפחוות שמרין (שומרון) של שלהי התקופה הפרסית, מופיע תדיר אדם הנושא את התואר "סגן" וחותם על המכתבים יחד עם הפחה. אם כך הוא הרי שלפנינו שריד משם פרסי, ויישוב שנקרא כך משום שהיה נחלתו של ה"סגן" בשומרון או בגליל. שם שנקבע בתקופה הפרסית הוא תופעה נדירה בארץ. לאחר מכן התגלגלה המילה גם לארמית, ואף במקדש היה תפקיד של סגן הכוהנים.
מסוגנייא זו הביאו למקדש יין: "ומנין היו מביאין את היין? קרותים והטולים אלפא ליין, שניה להן בית רימה ובית לבן בהר, וכפר סגנה בבקעה" (משנה, מנחות פ"ח מ"ו). בית רימא ובית לבן הם בצפון הר יהודה. קשה לתאר שכפר סגנה הוא בגליל, שכן אזור זה אינו מתואר כאזור מובהק של גידול יין. לכן עדיף לזהותו עם יישוב בשפלת לוד, גם אם אין בידנו להציע זיהוי מדויק.
כפר סכנין שבגליל מופיע במקורותינו בשם "כפר סכניא", "סכנין" או "סיכנין". מכאן בא החכם רבי חנינא בן תרדיון (תוספתא, תענית פ"א הי"ד), וגם המין הנוצרי יעקב איש כפר סכנין (תוספתא, חולין פ"ב הכ"ד, עמ' 503; בבלי, עבודה זרה יז ע"א; כז ע"ב ועוד). התלמוד הבבלי מייחס ליישוב "כפר סכניא של מצרים" סיפור גבורה של שבויים יהודיים (גיטין נז ע"א; רות זוטא, פג ו). הכינוי "של מצרים" אינו ברור, וייתכן שהכוונה לסוג סיפורים העוסקים באיפוק מיני בניגוד למנהג שחז"ל מייחסים למצרים. או אולי הנוסחה צריכה להיות 'כפר של נוצרים', שכן יעקב איש כפר סכניה לא היה נוצרי בודד, אלא מנהיג קבוצה של מינים כאלה. מכל מקום, בכל עדי הנוסח של מעשים אלו נשמר המרכיב של האות כ"ף, ועל כן יש להפריד כנראה בין כפר סכנין לכפר סוגנין (סיגנא, סגנא, סגנייא, סוגנייה).
מוסף היורה נזכר במשנת כלים (פ"ה מ"ה) יחד עם מוסף התנור, ויש קרבה בין שני הכלים. את היורה העמידו על האש, אך לפעמים גם השתמשו בה כתנור, כלומר שברו בה פתח לתא בעירה (להלן מ"י). ייתכן, אפוא, שמנחם זה בא מסוגנא וסוגנה היא סכנין ושם היה מרכז לייצור תנורים. והוא העיד על הנוהג ההלכתי של שמירת הטהרה בכלים שנוצרו בכפר שלו. בתוספתא נוספה מילה על עדותו: "העיד מנחם בן סונגאי הוצבע (שהוא צבע)" (עדיות פ"ג ה"א, עמ' 459). אם כן עדות בעל מקצוע יש כאן. לפי התוספתא המקצוע הוא צביעה, ואפשר שבאותו כפר הכינו תנורים להכנת צבעים וצבעו כאחד. עוד מסופר: "אמר רבי אליעזר מעשה ונפלה דליקה בגרני כפר סגנא ותרמו מן הטהור על הטמא" (תוספתא, תרומות פ"ג הי"ח). מעשה זה מעיד על אזור גידול דגנים, ועל גרנות צפופות שהאש עוברת בהן מזו לזו.
בארץ ישראל היו בתי מלאכה רבים לכלי חרס. בדרך כלל התמחה כל אחד מהם בתחום מסוים. כך, למשל, כלי כפר חנניה הם כלי הגשה וכלי כפר שיחין הם ברובם כלי אגירה (לפי המקורות) ונרות (לפי הממצא הארכיאולוגי). באזור עזה-אשקלון ייצרו אמפורות ששימשו להובלת יין ושמן, בבית נטיף הכינו נרות ובכפר סוגנין ובשיחין הכינו תנורים.
הזכרנו את היורה, וכרגיל היא דוד גדול, אך לעתים היא סוג של תנור. המשנה להלן מזכירה את יורות הערביים, שהן תנור מאולתר (בור שחופרים בקרקע ומצפים בטיט). תפקוד דומה עולה מסדרת מקורות נוספת, כגון: "האומר הרי עלי בתנור לא יביא מאפה כופח ומאפה רעפים ומאפה יורות הערבים" (משנה, מנחות פ"ה מ"ט; ספרא, ויקרא דבורא דנדבה, פרשה י ה"ג, י ע"ג). מיורות אלו יש מאפה, אך לא מאפה רגיל אלא קרוב יותר לתבשיל, ולכן אין זה לחם. גם בבית המרחץ יש בית יורות שהוא מיכל המים החמים המתחממים תדיר ובאופן רציף (תוספתא, בבא בתרא פ"ג ה"ג), וכן משמע ממקורות נוספים.
לגופה של הלכה, השאלה היא האם המוסף הוא צורך הכלי. היורה היא דוד גדול שבו בישלו יחדיו מים עם חומרי צבע מן הטבע וחומרי ייצוב מן הטבע. ההבחנה בין היורה של שולקי זיתים לזו של מכיני הצבעים מוצגת במשנתנו כמחלוקת, ובתוספתא היא מוצגת כהתפתחות היסטורית.<sup class="footnote-marker">30</sup><i class="footnote">לעתים המסורות מציגות מחלוקת בצורה של התפתחות היסטורית, ואין סתירה הכרחית בין שתי הדרכים הללו. ייתכן שהדברים נותרו במחלוקת, אבל פעם נטו רוב הדעות לכאן ופעם לכאן. ראו פירושנו לנדרים פי"א מ"ו, שם יש מקרים נוספים.</i> משנת כלים מעלימה את כל ההתחבטות ומציגה הלכה מוסכמת. מהמשנה שלנו (עדיות) עולה שההלכה איננה מוסכמת, ומשנת כלים כתוספתא עדיות.
בתוספתא יש שתי תוספות הקשורות לרבי יוחנן הסנדלר, וראו פירושנו למשנת כלים.
משנתנו היא מקור עצמאי שאולי מסכת כלים השתמשה בו, אך תוכנה מוסיף על משנת כלים, והיא איננה תלויה בה.

Mishnah 9

העדות במשנתנו היא משנת גיטין פ"ה מ"ה: "העיד רבי יוחנן בן גודגדה על החרשת שהשיאה אביה שהיא יוצאה בגט. ועל קטנה בת ישראל שנשאת לכהן שאוכלת בתרומה. ואם מתה בעלה יורשה ועל המריש הגזול שבנאו בבירה שיטול את דמיו מפני תקנת השבים ועל חטאת הגזולה שלא נודעה לרבים שהיא מכפרת מפני תקון המזבח".
<b>העיד</b> – כל המשנה שנויה במסכת גיטין ושם משובצת בסדרת הלכות הנובעות מתיקון העולם. היא הובאה בגיטין משום שלפחות אחת ההלכות היא מפני תיקון העולם (תקנת מריש – להלן). <b>רבי יוחנן בן גודגדה על החרשת שהשיאה אביה שהיא יוצאה בגט</b> – וכן ביבמות פי"ב מ"ד. החירשת אינה יכולה לקבל קידושין משום שנחשבת כמי שאינה בת דעת, ואינה ישות משפטית. אבל אביה יכול לקדשה לאדם אחר, כשם שיכול לקדש תמיד את בתו הקטנה. אם התקדשה על ידי אביה היא חייבת בגט, ומכיוון שאינה יכולה לקבל גט רשאי אביה לקבל את הגט בשבילה. מן הסתם הכוונה למצב שבו הקטנה בגרה, ובעצם איננה עוד ברשות אביה, אך במקרה שהיא חירשת כוחו מספיק לייצגה. במסכת גיטין הרחבנו בשאלות אלו.
בפירוש לגיטין הרחבנו במשמעות של עדות זו. רבי יוחנן מאפשר לחרשת להתגרש. הראינו שלרבי יוחנן גישה מיוחדת לנושא והוא מכיר בזכויות החרש. שני בניו היו חרשים שתפקדו בחברה, ולאביהם היו דעות מגובשות שכולן מקילות על החרש והחרשת. במקרה זה גם רבי יוחנן בן גודגדא איננו סבור שהחרשת יכולה לקבל גט בעצמה, ברור לו שהיא איננה בת דעת, אך הוא מאפשר מינוי 'אפוטרופוס' שיפעל בשמה, ויקבל גירושיה.
<b>ועל קטנה בת ישראל שנישאת לכהן שהיא אוכלת בתרומה</b> - אשת כהן אוכלת כמובן בתרומה. אך הקטנה טרם נישאה, היא התחתנה וטרם קוימו יחסי אישות. המשנה מעידה שלעתים לא רק שאירסו קטנות, אלא שגם השיאו אותן בטרם בגרו.
סוגיית הירושלמי מרחיבה את הדיון, והרחבנו בכך בפירושנו ליבמות שם.
<b>ועל המריש הגזול שבניו בבירה</b> – מריש הוא הקורה המרכזית שעליה נשען כל הגג. לפי ההלכה הגזלן צריך להשיב את הגזלה, ובמקרה זה השבת הגזלה תעלה לגזלן הרבה יותר מהרווח של הנגזל, <b>שניתן</b> – כך גם בכי"ק בגיטין. וב-<b>מל, מפ</b> כאן 'שיתן '. בחלק מהדפוסים 'שיטול', <b>את דמיו</b> – את ערכו הכספי ולא את הקורה עצמה. ייתכן שבפועל במקרה זה יתפשר הגזלן עם הנגזל על מחיר שיהיה יותר מערך המריש, אבל פחות ממחיר הבניין (הגג) כולו.
בכך מסתיים המשפט בכתב היד וכן ב- <b>לפ</b>, <b>דפא</b>, <b>כיאר</b>, לגיטין, וכן בעדי הנוסח הטובים כאן. וביתר עדי הנוסח לגיטין נוסף: "מפני תקנת השבים". סביר שהמשפט צורף מתוך הברייתא שלהלן: "הגוזל את המריש ובנאו בבירה. בית שמאי אומרים יקעקע את הבירה ויטול את המריש. ובית הלל אומרים מחשב כל מה שהיה שוה ונותן לבעלים, מפני תקנת השבין" (תוספתא, בבא קמא פ"י ה"ה; בבלי, נה ע"א). בפירוש לגיטין הרחבנו במשמעות של תקנה זו.
<b>ועל החטאת הגזולה שלא נודעה לרבים שהיא מכפרת מפני תיקון המזבח</b> – במדרש התנאי עולה נושא זה באופן אחר: " 'מן העזים' – לחלוק את הגנוב ואת הגזול שידעו בו הרבים. . ." (ספרי זוטא, טו ג, עמ' 281). <sup class="footnote-marker">31</sup><i class="footnote">הדרשה מופיעה בספרי זוטא במדבר ט"ו ג, אלא שבפסוק זה אין כלל "מן העזים". ואכן, הדרשה כולה קיימת רק באחד משני עדי הנוסח (העקיפים) של הספרי זוטא, ילקוט שמעוני, ונעדרת בשני, המדרש הגדול. אולם המינוח של הדרשה ("לחלוק") אופייני לספרי זוטא וייתכן כי בעריכת הספרי זוטא נכללה דרשה זו שנסובה במקורה על ויקרא א' ב. כך או כך, הדרשה עוסקת בעולה או בקרבנות נדבה אחרים, ולא בחטאת כבמשנתנו.</i> נראה כי כוונת המדרש היא שאין להקריב בהמות גזולות שהרבים יודעים בהן שהן גזולות. משנתנו מציגה את המקרה ההפוך – חטאת גזולה שלא נודעה לרבים. גם בהלכה זו במשנתנו לא נאמר מה היה הדין המקורי ומהי התקנה, ואף לא מה סיבתה. זאת ועוד, אין במשנה הגדרה מהו 'נודעה לרבים'. האם נודע ברבים שהחטאת גזולה, ולכן חטאת זו לא תכפר כדי שאנשים לא יחשבו שהמזבח מקבל גזלות, או שמא לא נודע ברבים שהובאה החטאת, אבל אם כולם ידעו שהחטאת הובאה, אין להביא חטאת אחרת כדי לשמור על כבוד המזבח. בכך נחלקו אמוראי ארץ ישראל ובבל, ומוצעות שתי הדעות: "1. עולא בר ישמעאל: בדין הוה אפילו נודעה לרבים לא תכפר, למה אמרו תכפר? שלא יהא המזבח שמם. <sup class="footnote-marker">32</sup><i class="footnote">לחשש זה שהמזבח יהא שמם ראו פירושנו לחגיגה פ"ב מ"ג.</i> 2. ריש לקיש אמר: בדין הוה דאפילו נודעה לרבים תכפר, ולמה אמרו לא תכפר? שלא יהא מזבח מקבל גזילות" (ירושלמי, מז ע"ב). נפתח בסיפא, בדברי ריש לקיש. מבחינתו "נודעה ברבים" היא שידוע שהחטאת גזולה, ואסור שהציבור יחשוב שהמזבח מקבל גזלות. לפי זה באמת המזבח מקבל גזלות, אבל אסור שהדבר ייוודע בציבור, על כן במקרה שלא נודע שהחטאת גזולה אין בעיה להקריבה. ודאי שריש לקיש אינו תומך בגזלה, אבל הוא סבור שהעובדה שהבהמה גזולה אינה פוסלת את הקרבן. הגזלן חייב לשלם לנגזל, אבל הבהמה אינה נפסלת מבחינה משפטית או מוסרית. עולא בר ישמעאל סבור שעצם הגזלה פוסלת את הקרבן, אך הוא מקבל קרבן שגזלתו אינה ידועה מפני "תקנת המזבח", שלא יהא המזבח שמם. הנימוק הזה קשה. אדם שחייב חטאת יעשה מאמץ קל, יחסית, ויביא חטאת שאיננה גזולה; האומנם הגזלנים הם כה רבים עד שדחייתם מהבאת קרבנות תפגע במקדש?
בנושא זה הרחבנו בפירוש לגיטין ושם שקלנו אף את השאלה האם הגזל שייך לגזלן.
סביר להניח שבעל משנת גיטין מצא לפניו את כל רשימת העדויות של רבי יוחנן בן גודגדא, ואפשר שהשתמש במסכת עדיות, או במקור דומה. במשנתנו הרשימה טבעית והיא מונה מספר עדויות של אותו חכם. ברם, אי אפשר לשלול אפשרות שעורך עדויות מצא את כל הרשימה במסכת גיטין. ברור ששתי המשניות קשורות אחת לשנייה. ברם, משנה זו איננה מסייעת בידינו להחליט מה טיב התלות ביניהן. וגם לא מה הקשר ביניהן למשנת יבמות שבה מצוי רק הדין הראשון.

Chapter 8



Mishnah 1

אין למשנתנו מקבילה ישירה ומלאה. עם זאת במשנת כריתות פ"ה מ"א, דיון בעל אופי דומה.
<b>העיד רבי יהושע בן בתירא על דם נבלות שהוא טהור</b> - לעיל פ"ה מ"א<b></b> שנינו שזו מחלוקת בית שמאי ובית הלל, והעדות כאן היא כבית שמאי. עד כאן אין בכך תימה, שכן הרבה משניות נסתמו כבית שמאי, והרבה חכמים נקטו בדרכם.<sup class="footnote-marker">1</sup><i class="footnote">ראו ספראי, הכרעה כבית הלל וראו במבוא.</i> במיוחד נכונים הדברים על ימי הבית השני שבהם בדרך כלל נפסקה ההלכה כבית שמאי.<sup class="footnote-marker">2</sup><i class="footnote">ביכלר, בית שמאי.</i> עם זאת המשנה מעידה על כפילות, שימוש עורך עדיות במקורות שונים, ושילוב בלתי מלא בין המקורות.
בתוספתא: "העיד ר' יהושע בן פתירה על דם נבילות שהוא טהור. אמר שמעון בן פתירה נוחרין היו עדרות באיסטרטית של מלך, והיו עולי רגלים מפקיעין בדם עד רכובותיהם.<sup class="footnote-marker">3</sup><i class="footnote">ארכובותיהם.</i> ולא חשו להם משום טומאה". הסיפור מסופר מפי קרוב משפחה של אותו חכם. והוא מימי הבית השני. הסיפור הרמוז כאן איננו מפורט. אך ייתכן שיש להשלימו על סמך התמונה הכללית עולה מהמקורות. ימי העלייה לרגל היו ימי מתח ומאבק לאומי. הצבא הרומי הגביר את נוכחותו בעיר, והקנאים ניצלו את ההזדמנות להתסיס ולמשוך את העם למהומה וללחימה נגד השלטונות. ייתכן שמדובר באחד מהאירועים הללו. הקנאים היהודים הצליחו לפגוע ביחידת פרשים רומית ולנחור (להרוג ללא שחיטה) את סוסי הלחימה של הרומאים. יוספוס מספר על מספר הזדמנויות כאלו שבהן התחוללו מהומות והיהודים זכו להצלחות מקומיות, עד שבפעם האחרונה הצליחו להבריח את המשמר הרומי מרחובות ירושלים. למרות ההרג והדם עולי רגל ראו עצמם טהורים, והדם לא טימא, כדעת בית שמאי.
ברור לפי הסיפור בתוספתא ש'טהור' הוא שהנגיעה בדם איננה כנגיעה בנבילה עצמה. ברם, בירושלמי מופיעה הצעה אחרת שטהור משמעו שאיננו מכשיר לקבל טומאה. התחבטנו בשאלה בפירוש לפ"ה מ"א. התחבטות דומה פגשנו לעיל פ"ז מ"ב.
כאמור משנתנו סותרת במידת מה את משנת פ"ה מ"א, אין כאן סתירה הלכתית אלא מסורות ספרותיות מזמנים שונים. אבל שתיהן אינן מאותו מקור.
בתירא' הוא 'פתירא' ואין כאן אלא שינוי הגיה. חכם אחר בן בתירא הוא רבי יהודה בן בתירא. הקשר בין החכמים הללו, לבין בתירא בירתם של בני זמריס בטרכון, אינו ברור. אולי נמנו על שבט ביתרא שישב בטרכון. אפשר גם שהם מביתר, העיירה המפורסמת מימי מרד בר כוכבא שבהרי יהודה.
<b>העיד רבי שמעון בן בתירה על אפר החטאת שנגע טמא במיקצתו שטימא את כולו</b> – גם להלכה זו אין מקבילה ברורה. ברור שטמא שנגע באפר חטאת טימא אותו, כשם שהוא מטמא כל חפץ אחר. אלא שלא ברור האם נגיעה בקצה הערימה מטמאת את כל הערימה. אם מדובר בכלי סביר שהכנסת יד טמאה או טומאה אחרת לתוך הכלי מטמאת את כל שבתוכו,<sup class="footnote-marker">4</sup><i class="footnote">ראו לעיל פ"ז מ"ה.</i> אבל אם מדובר בערימה באוויר החופשי לא ברור מה נטמא. סביר שרק מה שנגע בו הטמא יטמא. ייתכן שכוונת התנא להחמיר שכל הערימה תיטמא, וזו החמרה גדולה ביותר, המתאימה לשיטתם הכללית של בית הלל בטומאת אפר חטאת.<sup class="footnote-marker">5</sup><i class="footnote">ראו המבוא למסכת פרה. וראו ברמיזה לעיל פירושנו פ"ז מ"ה.</i>
הבבלי מקשר את ההיגד הנוכחי עם ההיגד הבא ועם משנת חגיגה "הכלי מצרף מה שבתוכו לקדש אבל לא לתרומה" (חגיגה פ"ג מ"ב; תוספתא, שם פ"ג ה"ז). הווה אומר הכלי הטהור לקודש מצרף אוכלים שונים הנמצאים בכלי. אם נטמא אחד מהם נטמאו אף האוכלים האחרים אשר בכלי.<sup class="footnote-marker">6</sup><i class="footnote">ראו פירושנו למשנה הקודמת.</i> התוספתא (שם) מדגימה זאת: "כיצד? סלת שנתערבה בביסא<sup class="footnote-marker">7</sup><i class="footnote">יש כמה חילופי נוסח במשפט זה. ליברמן בפירושו, עמ' 1317-1318, מציע לגרוס "סלת שנתנה בביסא [=בזך] ונגע טבול יום במקצתה. . . ". מכל מקום, ה"סלת" היא דוגמה ל"קודש", כלומר זו הסולת של המנחה שניתנה לאכילה לכוהנים.</i> ונגע טבול יום במקצתה פסל את כולה, בתרומה לא פסל אלא מקום מגעה". לדברי הבבלי זו עדותו של רבי עקיבא במשנת עדויות ובתלמוד הבבלי: "אמר רבי חייא בר אבא אמר רבי יוחנן מעדותו של רבי עקיבא נשנית משנה זו" (בבלי, חגיגה כד ע"א; כג ע"ב; פסחים יט ע"א), ובלשון קצרה אף בתלמוד הירושלמי (עט ע"א). אולם אמוראים אחרים בשני התלמודים חלוקים על זיהוי זה של משנתנו עם עמדת רבי עקיבא. ואכן רבי עקיבא העיד על טבול יום שמטמא את הקודשים ולא יותר. ובכלל אם האפר נמצא בכלי ותוך הכלי נטמא ודאי האפר כולו טמא.
<b>הוסיף רבי עקיבה הסולת והקטורת הלבונה והגחלים שנגע טבול יום במיקצתן שפסל את כולם</b> - התוספת היא בשני סעיפים: הראשון שכל פרטי הקודש הללו הם כאפר חטאת, וזה חידוש מועט שכן ברור שחטאת דינה כקודש הוא מוסכמה רווחת. החידוש השני שטבול יום שטומאתו בספק, ובדרך כלל איננו מטמא, מטמא את הקודש ואת החטאת. ההלכה שטבול יום פסול לקודשים ואם נגע טימא אותם היא ההגדרה הטבעית של טבול יום ובזה ייחודו.<sup class="footnote-marker">8</sup><i class="footnote">ראו המבוא למסכת טבול יום.</i>

Mishnah 2

ההיגד הראשון במשנה נשנה לעיל (פ"ז מ"ט) כעדות של יוחנן בן גודגדא.
<b>העיד רבי יהודה בן אבא</b> – כך בכל עדי הנוסח הטובים. בדפוס 'בבה' וכן בתוספתא.<sup class="footnote-marker">9</sup><i class="footnote">בכתב יד ערפורט וברלין 'בבא', אבל בכתב יד וינה חסר שמו של רבי יהודה בן בבא, והמעיד הוא רק רבי יהודה הכהן.</i> סביר שאכן הדובר הוא רבי יהודה בן בבא (בבה), ועדות זו איננה נמנית עם עדויותיו לעיל (פ"ו מ"א). סביר שזו מסורת שונה מזו שבמשנה שם. <b>ורבי יהודה הכהן על קטנה בת ישראל שנישאת לכהן שהיא אוכלת בתרומה</b> – בת ישראל שנישאה לכהן אוכלת בתרומה. החידוש הוא שגם קטנה שנישאה אוכלת בתרומה, למרות שנישואיה טרם מומשו, שהרי בהיותה קטנה אין הכהן יכול לקיים עימה יחסי אישות תקינים. החידוש הוא <b>כיון שניכנסה לחופה אף על פי שלא ניבעלה</b> – ההנחה היא שאפילו אם טרם נבעלה היא אוכלת. כיון משמעו 'מיד'.<sup class="footnote-marker">10</sup><i class="footnote">ראו למשל שביעית פ"ד מ"י; חלה פ"ג מ"א; נזיר פ"א מ"ז; סוטה פ"ז מ"ה; קידושין פ"א מ"י ועוד הרבה.</i> כך הדבר בלשון המשנה והתוספתא. בתלמודים המילה הפכה למילת זיקה או הסבר כללית, ולא רק להסבר זיקת זמן (מיד). במדרשי ההלכה השימוש מעורב.
ההלכה והשלכותיה נידונו לעיל פ"ז מ"ט. עצם החזרה מצביעה על כך ששתי המשניות באות ממקורות שונים ובמידה מסוימת האחת סותרת את השנייה. ייתכן כמובן ששתי העדויות נאמרו על ידי שני החכמים, אבל ברור שהן לא נשנו באותו מעמד זה אחר זה. כאמור המסורת המיוחסת לרבי יהודה בן אבא סותרת במעט, מהפן הספרותי, את רשימת עדויותיו המנויה בפ"ו מ"א. עורך אחד היה מרכז את העדויות השונות יחדיו.
בתוספתא (פ"ג ה"ב) חוזרת העדות בתוספת: "העיד ר' יהודה בן בבא ור' יהודה הכהן על בת כהן שנישאת לכהן שכיון שנכנסה לחופה אף על פי שלא נבעלה. <b>שר' אליעזר אומר תיבעל וכן היה ר' אליעזר אומר לא ישא כהן אשה עד שתגדיל</b>". המשפט האחרון מאפשר להציע פירוש חברתי למחלוקת. רבי אליעזר מתנגד לנישואי קטינות באופן כללי, ומחיל את תפישה זו בראש ובראשונה על הכהנים שנדרשו להתנהגות מקפידה במיוחד. הסתייגות זו של רבי אליעזר מנישואי קטינות באה לביטוי גם ביחסו למיאון (יבמות פי"ג מ"ו, כפי שפירשנוה). אין הוא יכול לאסור אותו כליל, שכן הסדר כזה חוקי לחלוטין, ונהג הלכה למעשה,<sup class="footnote-marker">11</sup><i class="footnote">שרמר, זכר ונקבה, עמ' 102-106. שרמר מנה שם את הבעיות ההלכתיות שהמקורות מעלים. אכן בספרות סדרת בעיות הלכתיות שמעוררים נישואי הקטינה. לנישואים כאלה גם יתרונות ועל כך איננו שומעים. ייתכן שאיסוף הבעיות והדגשתם היא מסר סמוי של הסתייגות מהתופעה.</i> אך הוא מביע דעתו נגד נישואי קטינות. המילית "וכן" מלמדת שעבור העורך שתי ההלכות שלפנינו מבטאות את אותה תפישה. רבי אליעזר רוצה למעט בנישואי קטינות ולכן דורש שאם אכן נשא כהן קטינה הרי שהוא חייב במזונותיה. לכאורה התביעה הייתה צריכה להיות הפוכה. אם הוא רוצה למעט נישואי קטינות היה צריך לקבוע או לתבוע שלא תאכל בתרומה. בבית הכהן התרומה בזול, ומצויה תמיד. אישה קטנה בבית היא טרדה רבה שכן בעלה צריך לספק לה מזונות שאינם תרומה, ולשמור מפניה את פירות התרומה כדי שלא תטמא אותם. ההיתר להאכילה בתרומה הוא הקלה לכהן. יתר על כן מבחינתו של הכהן פירות התרומה זולים יותר, אותם הוא מקבל מהציבור בחינם ואילו פירות רגילים עליו לקנות.
את דברי רבי אליעזר ניתן להסביר באחת משתי דרכים:
כהן לא ישא קטנה כדי שלא תאכל בתרומה לפני שנכנסה ממש לחיי נישואים כלומר שתגדל דיה כך שתוכל להיבעל. מטרתו להגן על התרומה, וכדי שקטנה בלתי אחראית לא תיגע בתרומה.
בת ישראל לא תאכל בתרומה, שכן טרם השלימה את תהליך הנישואים המלא המסתיים רק בחיי אישות תקינים. מטרתו של רבי אליעזר למנוע את זכות אכילת התרומה ממי שטרם נישאה לכהן באופן מלא. גם הסבר זה מעמיד את שמירת התרומה כמטרה עליונה.
כדי למנוע נישואי קטינות אוסר רבי אליעזר על האכלתה בתרומה. רבי אליעזר קונס את הכהן ומונע ממנו שימוש בתרומה עד שהנישואים יושלמו. בפועל לכהן לא כדאי לכונסה עד שיוכל לבעול אותה. עדיין האישה תהיה מן הסתם קטינה, אך כזאת שכבר מקיימת יחסי אישות. מטרת ההלכה לא להגן על התרומה ולא על מעמד הנישואין אלא על מעמד האישה. זאת מעין הנימוק של בית שמאי במשנת יבמות העוסקת ביבום: <b>"</b>אמרו להם בית שמאי אין בנות ישראל הפקר אלא ממאנת וממתנת עד שתגדיל ותמאן ותינשא" – כפי שפירשנו שם לפי בית שמאי קטנה שנתארסה ומיאנה, אין אימה או אחיה יכולים לארסה, אלא תגדל ותתארס מרצונה. המשפט "אין בנות ישראל הפקר", מבטא את יחסם של בית שמאי לכל תהליך המיאון. במיאון יש גוון של הפקרות. אדם עלול לחיות עם נערה, ובעתיד יתברר שחיים אלו היו הפקרות והנערה לא נתארסה לו. כדי לשמור על כבודן של בנות ישראל יש לצמצם את נישואי הקטנות ואם הקטנה מיאנה הוכיחה כבר שיש לה רצון משל עצמה, ואין עוד לארסה אלא מרצונה. הלכה זו באה לביטוי גם בהמשך הפרק ביבמות (פי"ג מ"ה-מ"ו).
הטיעון "אין בנות ישראל הפקר" הוא קו מנחה בפסיקתם של בית שמאי. בכמה מחלוקות ניתן לזהות את יחסם המכובד לנשים. במקרה שלפנינו בית שמאי מסתייגים מנישואי קטינה במקרים מסוימים, אך במקביל מצמצמים את המיאון, אם כי אינם שוללים את עצם קיומו. לתפישתם המיאון יוצר מצב של הפקרות שכן נערה נמסרת לאיש בנישואים שאינם תקפים. הם דורשים שמיאון יהיה שקול ומשפטי ככל האפשר. בפועל מובילה גישה הלכתית זו לפגיעה אפשרית בנשים הקטנות ולצמצום זכויותיהן. במקביל מדיניות זו מעודדת נישואי קטינות. בניגוד לכך עמדת בית הלל המקלה במיאון, הופכת את נישואי הקטנה להרפתקה שרק מעטים יסתכנו בה. "אין בנות ישראל הפקר" כאן אינו עמדה 'פמיניסטית' (במונחים בני זמנינו), אלא עמדה השומרת על כבודן. 'כבודן' הוא לא הבחירה שלהן אלא מה שחכמים מגדירים ככבוד האישה, בפועל 'כבוד' זה מצמצם את זכויותיה.
שאלה דומה על מעמדה של קטנה שהשיאה אביה והתגרשה היא שאלת הנדרים כפי שפירשנו את המשנה בנדרים (פי"א מ"י), אלא שהמשנה מדגישה שזו דעתו של רבי יהודה בלבד.<sup class="footnote-marker">12</sup><i class="footnote">בכתב יד קופמן רבי מאיר, וראו פירושנו למשנה זו.</i>
על ההתנגדות לנישואי קטינות אפשר ללמוד גם ממימרה אמוראית סתמית: "ויאמרו נקרא לנערה, מכאן שאין משיאין את היתומה אלא על פיה" (בראשית רבה פרשה ס יב, עמ' 653).
אם כן הצענו שלושה הסברים לדברי רבי אליעזר: 1. הגנה על התרומה, 2. הגנה על מוסד הנישואים והתנגדות לנישואים 'חלקיים'. 3. מגמה של הגנה על כבוד בנות ישראל. שני ההסברים האחרונים משתלבים זה בזה, וראינו שיש רגליים לטענה שזו עמדת רבי אליעזר בפרט, וחכמים בכלל.
רבי יהודה הכהן הוא חכם אלמוני למדי שאיננו נזכר אלא במסורת זו. אין זה מקרה שחכם שהוא כהן מעיד על הלכות כהנים.<sup class="footnote-marker">13</sup><i class="footnote">לדוגמה נוספת ראו משנה שקלים, פ"א מ"ד.</i> כשם שצבע מעיד על הלכות בנושא צביעה (פ"ז מ"ח), או אביהם של חרשים התומך בזכויות החרש. אלו הלכות הנוגעות להם באופן אישי שבהם המתחה כל אדם בהתאם לנטיות ליבו.
<b>העיד רבי יוסף הכהן</b> – יוסף הכהן (ללא התואר רבי) הוא דמות מוכרת בספרות חז"ל. בהחלט ניתן לטעון שלפנינו יותר מדמות אחת הנושאת שם זה. הניסיון שהועלה בספרות המחקר לזהותו כיוספוס פלוויוס שגם הוא היה כהן הוא רעיון עקר. השם יוסף היה נפוץ ביותר בתקופת בית שני, ואין בשם יוסף כדי לזהות את כל נושאי שם זה כאדם אחד. <b>ורבי זכריה בן הקצב</b> – רבי זכריה<sup class="footnote-marker">14</sup><i class="footnote">כך בכל כתבי היד. ברם, חכמי ימי בית שני לא כונו "רבי" (ראו פירושנו לכתובות פ"ב מ"ח בדברינו על שמעון בן הסגן). אין זאת אלא שהמעתיקים הוסיפו את התואר "רבי" מתוך שגרה.</i> היה מפליטי ירושלים שברחו ממנה בשעת המצור. הוא עצמו היה כהן שעבר חוויה דומה של שבי של אשתו כפי שנביא להלן. <b>על תינוקת</b> – תינוקת היא לאו דווקא קטנה מאוד, אלא קטנה או כל מי שהיא בתולה וטרם נישאה. <b>שהורחנה</b> – הרהון הוא לקיחת משכון. בעולם הרומי כאשר הלווה עיכב את התשלום, זכותו של המלווה, להפקיע רכוש או את אחת מנפשות הבית כמשכון. יש להבין שתהליך ההפקעה לא נעשה בבית דין אלא הייתה זכותם של העשירים והתקיפים, שכמובן נהגו בזכות זו כחפצם. על כך מעיד המעשה שלנו. אבל גם מעשים דומים המופיעים בספרות הביזנטינית הלא יהודית מארץ ישראל ומהמזרח כולו.
כך למשל: "'והוי דן את כל האדם לכף זכות'. מעשה בריבה אחת שנשבית, והלכו אחריה שני חסידים לפדותה. נכנס אחד מהם לקובה של זונות כשיצא אמר לחבירו במה חשדתני?. אמר שמא לידע בכמה דמים היא מהורהנת. אמר ליה העבודה! כך היה. א"ל כשם שדנתני לכף זכות כך הקדוש ברוך הוא ידין אותך לכף זכות"<sup class="footnote-marker">15</sup><i class="footnote">אבות דרבי נתן נוסח א, פ"ח, עמ' יט. למעשה מקבילות ללא המונח הרהון. וכן מפרש הבבלי בכתובות כז ע"ב שנחבשה על ידי ממון, כלומר בעילת חוב. ואכן מעשה בספרות הביזנטית מספר</i>.
<b>באשקלון</b> – שהייתה פוליס נוכרית. <b>וריחקוהא בני</b> [<b>ה</b>]<b>משפחה</b> – בני משפחתה ראו בה פסולה לכהונה, כלומר לאכילת תרומה. לא נאמר במפורש שהייתה כוהנת. אך המשפט "ריחקוה בני המשפחה" מסתבר כהרחקה מתרומה. אחרת למה ירחקו אותה, נניח שזינתה עדיין אין כאן סיבה משפטית להרחקתה. <b>ועידיה מעידין אותה שלא ניסתרא ושלא ניטמאה</b> – היו לה עדים שלא נטמאה ואף על פי כן בני משפחתה החמירו עליה וריחקוה מזכויותיה. קל וחומר שכהנים אחרים לא רצו לשאתה. <b>אמרו להן חכמים אם מאמינים אתם שהורחנה האמינו שלא ניסתרה ושלא ניטמאה</b> – העובדה שהיא מושכנה נובעת מעדות עדים על כך. וגם העובדה שלא נטמאה מבוססת על אותה עדות. <b>ואם אין אתם מאמינין שלא ניסתרה ושלא ניטמאה</b> – אין אתם מקבלים עדויות, <b>אל תאמינו שהורחנה</b> – חכמים תובעים מהמשפחה להיות עקביים. או שיתכחשו לשבייתה או שיכירו בטהרתה.
הטיעון כמובן איננו משכנע אלא את המשוכנעים. העובדה שהיא נשבתה היא 'עובדה' ברורה. ואילו ה'עובדה' שלא נסתרה תלויה בטענת עדים והיא פחות ברורה. עדים עשויים להעיד על מה שראו, אך הם יכולים להעיד ש'לא נסתרה', רק אם ראו אותה כל הזמן. קשה להאמין שהעדים עקבו אחריה כל הזמן. העדות ש'לא נסתרה' היא אפוא עדות כללית ולכן קשה לאמתה.
העדות על המעשה מצוטטת בתלמודים בהקשר למשנת כתובות פ"ב מ"ט:
האשה שנחבשה בידי גוים. על ידי ממון מותרת לבעלה, על ידי נפשות אסורה לבעלה. עיר שכבשה כרכום כל כהנות שנמצאו בתוכה פסולות, ואם יש להן עדים אפילו עבד אפילו שפחה הרי אלו נאמנין, ואין נאמן אדם על ידי עצמו. אמר רבי זכריה בן הקצב המעון הזה לא זזה ידה מתוך ידי משעה שנכנסו גוים לירושלים ועד שיצאו אמרו לו אין אדם מעיד על ידי עצמו.
לפי משנה זו ברור שבמקרה הנדון האישה כשרה לכהונה, הרי יש עדים שלא 'נסתרה' כלומר לא נעלמה מעיני המתבוננים ולא התייחדה עם נוכרים.
ברור שבני המשפחה לא נהגו כהלכה, ולפנינו חומרה של הכהנים על עצמם, או יותר נכון על בנותיהם. התלמוד הירושלמי מסביר ושואל: "לפי שהעדים מעידין אותה שלא נסתרה ושלא נטמאה, הא אם אין עידיה מעידין אותה שלא נסתרה ושלא נטמאה לא?" (כו ע"ד). התינוקת הייתה חבושה על ידי ממון אך היו לה עדים שלא נסתרה ושלא נטמאה, אולם ללא עדים לא היו החכמים טוענים שהיא כשרה לכהונה, אבל הרי גם במקרה כזה היא אמורה להיות טהורה. והסוגיה מתרצת: "אמר רבי לעזר, שנייה היא בהירהון שהרבים נוהגין לו בהתר".<sup class="footnote-marker">16</sup><i class="footnote">הרהון הוא מעין משכון, ונראה שיוחד למשכון של נפשות.</i> תשובת הירושלמי אינה נהירה לנו.<sup class="footnote-marker">17</sup><i class="footnote">ראו דברי המפרשים, וגם לאחר דבריהם לא זכינו להבין את הקטע. השאלה היא האם רבים נהגו היתר להתעלם מהאפשרות שתינוקת שהורהנה תיטמא, או שהשובים הרבים נהגו בילדה כזאת היתר וחיללוה.</i> התלמוד הבבלי, באחת מהצעות הסוגיה, מתרץ: "לא קשיא, כאן שיד ישראל תקיפה על אומות העולם כאן (כלומר במעשה אשקלון) שיד אומות העולם תקיפה על עצמן" (כז ע"א). ואמנם, אשקלון לא הייתה בשלטון יהודי בימי הבית, היא הייתה מובלעת נכרית אף בימי שלטון החשמונאים,<sup class="footnote-marker">18</sup><i class="footnote">תוספתא, אהלות פי"ח הי"ח, עמ' 617; ספראי, אשקלון, עמ' 98-89.</i> אך הייתה תחת השפעה יהודית. עם זאת, קשה להאמין שבימי המשנה והתלמוד חששו באשקלון מקיום ההלכה היהודית, ודומה שאין זה אלא תירוץ דיאלקטי בלבד.
דומה שה"היתר" נבע מכך שהרהון הוא מאסר בשל ממון, ולכן האסירה מותרת (טהורה). המשפחה באשקלון החמירה שלא כהלכה, ונוהגיה מבטאים את הפן העממי המחמיר שעמדנו עליו בפירושנו לכתובות ולקידושין.<sup class="footnote-marker">19</sup><i class="footnote">כתובות פ"ב מ"ו, והמבוא למסכת קידושין. וראו עוד ההבדל בין משנת כתובות פ"ד מ"ח והתוספתא שם כפי שפירשנו בפירושנו לכתובות פ"ד שם.</i> ואכן, במהלך הסוגיה בבבלי עולה ההבחנה כי דברי רבי יוסי הכוהן ורבי זכריה בן הקצב אינם מסורת הלכה שרק אם הורהנה מדעת טהורה אך אם נחבשה אינה טהורה, אלא "מעשה שהיה כך היה". לפי זה ניתן לפרש כי אין סתירה בין משנת כתובות לבין משנת עדויות אשר כביכול דורשת עדים לקביעת טהרתה של האישה הנחבשת על ידי ממון. הם מסרו על מעשה שהיה, ללמדך כי המשפחה ביקשה להחמיר ולסלסל ביוחסין מעבר להלכה ששנו חכמים. עוד אנו שומעים מנוסח הסיפור שבבבלי (כו ע"ב) שהנוהג המשפחתי המחמיר הוא הלכה הזוכה לגיבוי של חכמים. תפיסה מחמירה זו עולה מרבות מסוגיות הבבלי והיא חלק מהחמרתם של בני בבל בכלל, ושמואל בפרט, בכל דיני יוחסין. אם כן ההרהון שהיה עסקי ממון בעצם איננו פוסל את האישה, המשפט "<b>ואם אין אתם מאמינין שלא ניסתרה ושלא ניטמאה</b>, <b>אל תאמינו שהורחנה"</b> לדעתנו איננו באמת הטיעון העיקרי. הוא נאמר רק במסגרת הוויכוח וכבר הצבענו על חולשתו (הרי ההרהון ידוע ברבים). הביטוי שהרבים נוהגים "היתר בהרהון" הוא ממש דברי המשנה, ונראה שרבי אלעזר בירושלמי מסתייג מהיתר זה. הוא מגדיר אותו לא כהלכה "רגילה" אלא כדבר שהרבים נהגו בו היתר, ויש בכך יותר משמץ של הסתייגות.<sup class="footnote-marker">20</sup><i class="footnote">לביטוי זה ראו עוד ירושלמי, מעשרות פ"א ה"ב, מח ע"ד.</i>
סיפור אחר הוא על רבי זכריה עצמו סיפור שצוטט לעיל (כתובות פ"ב מ"ט). רבי זכריה העיד על אשתו שהיא לא נבעלה וטהורה. "אמרו לו אין אדם מעיד על ידי עצמו"<sup class="footnote-marker">21</sup><i class="footnote">ראו להלן מ"ה. זו ההלכה של בית הלל ובית שמאי חולקים עליה.</i> – אין אדם מעיד לטובת עצמו, ואינו רשאי לחיות אם אשתו. התוספתא אינה מביאה את תשובת החכמים ("אמרו לו") אלא מוסיפה שלב נוסף בסיפור: "ואף על פי כן ייחד לה בית (כלומר חדר) בפני עצמה, היתה ניזונת מנכסיו, ולא נתיחדה עמו אלא על פי בניה" (פ"ג ה"ב). יוצא שהתוספתא שונה מהותית מן המשנה: המשנה מתארת את ההלכה וקובעת, או חושפת, את העיקרון שאין אדם מעיד על עצמו, ואילו מן התוספתא עולה שמעיקר הדין עדותו מתקבלת, אך רבי זכריה החמיר על עצמו. מעין הטיעון שבתוספתא מופיע בירושלמי (כו ע"ד; סוטה פ"א ה"ג, טז ע"ד) ובבבלי (כז ע"ב) ואף במדרש תהילים (פ"ו ו, עמ' 61). רבי זכריה היה חכם בעצמו, רבי יהושע מוסר הלכה ודרשה משמו (משנה, סוטה פ"ה מ"א) ומדבריו במשנת עדויות (משנה, פ"ח מ"ב), ולא קיבלו חכמים את עדותו שהעיד על ידי עצמו. הירושלמי מוסיף: "אף הוא שכר לה את הבית והוא מעלה לה מזונות. . . וקרא על עצמו הפסוק הזה 'יגעתי באנחתי ומנוחה לא מצאתי' " (כו ע"ד). אכן חומרה קשה, ומשפחה אומללה. יש בסיפור אמפתיה רבה למשפחה שנותקה ואומללה בדרך זו, אך לא ביקורת ישירה על ההלכה.
הסברו של הבבלי שהבאנו שהקלו בשבויה לא היה מקובל על שוני משנתנו. בירושלמי (שם) מובא סיפור דומה על חכם אחר בן זמנם, "חנניה קרתיסיה" (מקרתגו?), שכנראה גם הוא נשבה ואשתו עמו. רבי חנינה לא קיבלו, כלומר פסק כרבי זכריה וכמשנתנו שעדות עצמית אינה מספקת, ורבי יהושע בן לוי קיבלו, שעדות עצמו מספיקה, בניגוד למשנה. בבבלי נמסר בשם רבי יצחק בר אשיאן: "אם יש שם מחבואה אחת מצלת על הכהנות כולן" (כז ע"א). קשה להלום הלכה זו עם המעשה ברבי זכריה בן הקצב; וכי לא הייתה בירושלים של בית שני מחבואה אחת והתקשו בכך מפרשי התלמוד?! ואולי זו הקלה שהקלו חכמים בימים שלאחר ימי הבית.
אין זה מקרה שזכריה בן הקצב הוא שהופיע בשם חכמים ולחץ על המשפחה באשקלון. כמו רבי יוחנן בן גודגדא גם הוא חווה אישית את הבעיה ההלכתית הנדונה, ורבי יהודה הכהן מעיד על קטנה שנישאת לכהן, ובן בוכרי הכהן מעיד על זכויות הכהנים בשקלים (שקלים פ"א מ"ד).

Mishnah 3

<b>העיד רבי יהושע ורבי יהושע בן בתירה על אלמנת עיסה</b> – אלמנה שהיא 'עיסה'. עיסה הוא מונח חצי הלכתי למי שפסולה ללא עדות או ללא סיבה מוגדרת.
הירושלמי מגדיר את העיסה:
1. דתני אי זו היא עיסה כשירה? כל שאין בה לא חלל ולא ממזר ולא נתין. 2. רבי מאיר אומר כל שאין בה אחת מכל אילו, בתה כשירה לכהונה. אבל משפחה שנשתקע בה פסול. 3. רבי מאיר אומר בודק עד ארבע אימהות ומשיא. 4. וחכמים אומרים בודק לעולם. 5. רבי ירמיה בשם רבי זעירא לא אמר כן אלא רבי לעזר שאל לרבי יוחנן אלמנת עיסה מה היא? אמר ליה כשירה בתה מה היא א"ל כדברי מי שהוא מכשיר בה מכשיר בבתה (כתובות פ"א ה"ט, כט ע"ד).
עיסה היא מי שאין בה פסול. זו כמובן רק חצי הגדרה. אין בה פסול, אבל משהו חשוד יש בה. עוד שומעים אנו שרבי מאיר חולק על משנתנו וסבור שהיא פסולה ורק בִתה כשרה. ועוד שומעים אנו מחלוקת נוספת (3-4) עד כמה מעמיקה צריכה להיות הבדיקה (ארבעה דורות או יותר), <sup class="footnote-marker">22</sup><i class="footnote">היא משנת קידושין פ"ד מ"ד.</i>  וכן רבי יוחנן סבור כמשנתנו שכשרה או לפחות שאין הבדל בינה לבין בִתה.
גם הבבלי (כתובות יד ע"ב) מתחבט בהגדרת העיסה ומציע סדרת הצעות שכולן מגדירות באיזה ספק מדובר:
1. איזוהי אלמנת עיסה? כל שנטמע בה ספק חלל. מכירין ישראל ממזרים שביניהם, ואין מכירין חללין שביניהם. 2. אמר מר: איזוהי אלמנת עיסה? כל שאין בה לא משום ממזרות, ולא משום נתינות, ולא משום עבדי מלכים. הא חלל - כשר, מאי שנא הנך? דאורייתא, חלל נמי דאורייתא! ותו, 3. אמר רבי מאיר: שמעתי, כל שאין בה אחד מכל אלו - משיאין לכהונה, היינו תנא קמא! ותו, ר"ש בן אלעזר אומר משום ר' מאיר, וכן היה ר"ש בן מנסיא אומר כדבריו: 4. איזוהי אלמנת עיסה? כל שנטמע בה ספק חלל.
אם כן זו אישה שבאחד הדורות הקודמים התערב במשפחה ספק.
למעשה העיסה הוא מושג 'לא הלכתי' משום שבהלכה יש רק שני מצבים 'פסול' ו'כשר'. 'עיסה' היא אפוא חשודה שלא נבדקה או שיצא עליה שם פסול ללא עדות. 'עיסה' היא מי שלא נופלת תחת קטגוריות ברורות אלה, אך חשודה. תחת המינוח ההלכתי מסתתרת טענה שמוצאה ברכילות, יצא לה שם, שלא הוכח. לכאורה יש לשאול למה מדובר על אלמנה שהיא עיסה, הרי אם היא עיסה היא פסולה גם אם הייתה רווקה. יתר על כן אלמנותה פוסלת אותה רק לכהן גדול, אם כן מאי משמע 'אלמנה עיסה'?
אולי יש להבין שהעדות היא שהאלמנה היא עיסה לכהונה בתוקף אלמנותה. אמנם היא מותרת לכהן רגיל. אבל בימינו אין כהן גדול. כל כהן עשוי להתמנות לכהן גדול (הוא כהן גדול בפוטנציה). יתר על כן אם אמרה תורה שיש בה פסול כלשהו, הרי גם סתם כהן ראוי להימנע מנישואים בלתי מושלמים.
ייתכן שלכך מצטרפת המסורת החוץ הלכתית שבכלל אלמנה ראוי שלא תינשא בשנית. זו הייתה 'הלכה' מקובלת בנצרות הקדומה. שם שרר מוסד חברתי של אלמנות, שלא נישאו בשנית, חיו חיי קדושה ועסקו בגמילות חסדים. אלו גם נהנו מסיוע קהילתי שכן לעתים נעדרו אמצעי פרנסה אחרים. גם יהודית, גבורת ספר יהודית נשארה באלמנותה והכתוב מציין זאת כזכות ומעלה. כך גם בספרות הכיתתית יש הסתייגות מנישואי אלמנה. אין עדות שביהדות התקופה הפך נוהג זה להלכה נורמטיבית אבל כנראה נחשב להתנהגות חסידית מצידה של האישה. במשנתנו מעיד החכם: גם התוספא בקידושין שנצטט להלן, מבחינה בין אלמנה, ולאלמנת עיסה כפי שנראה להלן.<sup class="footnote-marker">23</sup><i class="footnote">ראו עוד חידושי הריטב"א לכתובות יד ע"ב.</i> <b>שהיא כשירה לכהונה</b> - כלומר שאיננה פסולה, ולכהנים אין סיבה להימנע מנישואים איתה. כפי שרואים אנו מההמשך מסתבר שהיו כהנים שנהגו לרחק את האלמנה, בטענה שהיא בחינת 'עיסה'.
זו עדותו של רבי יהושע אבל בתוספתא: "עיסה פסולה לכהונה. נשאת לישראל בתה כשירה לכהונה [גיורת וחללה פסולה לכהונה נשאת לישראל בתה כשרה לכהונה. . ." (תוספתא, קידושין פ"ה ה"ג). יש אפוא מחלוקת גם בתוך בית המדרש בדבר מעמדה של ה'עיסה'. ואכן גם בפרק 'עריות' שהוא מתורת ארץ ישראל בתקופה הביזנטית נמנית העיסה עם הפסולות לכהונה. <sup class="footnote-marker">24</sup><i class="footnote">פרק עריות מופיע בסוף כתב יד קופמן, והוא כלול גם במסכת דרך ארץ של היגר ה"י: "הגיורת, והשבויה, והמשוחררת, ואלמנת עיסה, וסוטה, חלוצה, גרושה, וחללה, פסולות מן הכהונה. נשאו לישראל, בנותיהן כשרות לכהונה".</i> בתוספתא שלנו: "בית דין שלאחריהם אמרו נאמנת עיסה לטמא ולטהר לאסר ולהתיר לרחק ולקרב. אבל באלמנת עיסה לא נגעו" (פ"ג ה"ב). 'בית דין שלאחריהם' הוא המשנה שלנו (להלן) שלפיה ולפי התוספתא לא פסקו הלכה לגבי אלמנת עיסה "לא נגעו". המשניות והתוספתא מאפשרות לתארך את שלושת השלבים הנזכרים בהקשר זה.
1. משנה ב ורבי אליעזר החולק עליה.
2. ההלכה לגבי אלמנת עיסה.
3. עדות רבי יהושע והחלטת בית הדין אחרי מותו של רבי אליעזר. והוא סתם המשנה שלנו.
המשפט הבא בעייתי וקשריו עם ההלכה הקודמת תלויים בנוסח המשנה.
בכתב יד שלנו נפתח משפט חדש. <b>העיסה כשירה לטמא ולטהר לרחק ולקרב</b>.
ב-<b>מפ, מל</b> - 'והעיסה כשירה', כלומר זו הלכה נוספת בעיסה (לא רק באלמנה).<sup class="footnote-marker">25</sup><i class="footnote">וכן גרסו ראשונים לכתובות יד ע"ב ראו ריטב"א; שיטה מקובצת ועוד.</i>
בדפוס נפולי ויתר עדי הנוסח "שהעיסה" ב-<b>מ'</b> כל המשפט חסר.
שני הנוסחים הראשונים מתבארים היטב כהלכה חדשה נוספת. עם וו החיבור או בלעדיו. נוסח הדפוס מאפשר לפרש שלפנינו נימוק להלכה הקודמת. ברם, כפי שראינו לעיל במספר הלכות קודמות במסכת מופיעה הצורה 'שרבי פלוני אוסר' או 'שרבי פלוני מתיר' (פ"ז מ"א; מ"ה; מ"ט ועוד). את כל המופעים הללו הסברנו כש' המשמשת כ-וו החיבור. אם כן נוסח הדפוס יכול להתפרש גם כאן כמו עדי הנוסח האחרים, אך יכול להתפרש גם כהסבר להלכה הקודמת. מתוספתא עדיות עולה במפורש שאכן המשפט "כשירה לטמא. . ." הוא הלכה נפרדת בניגוד למשתמע אולי מנוסח דפוס נפולי.
<b>העיסה כשירה לטמא ולטהר לרחק ולקרב</b><sup class="footnote-marker">26</sup><i class="footnote">משפט זה חסר בחלק מעדי הנוסח לבבלי כתובות יד ע"א המצטט קטע ממשנתנו. אבל היו ראשונים שהנוסח עמד לפניהם (ריטב"א, שיטה מקובצת ועוד וראו תלמוד בבלי השלם כתובות על אתר) מכל מקום סוגיית הבבלי ציטטה קיצור ממשנתנו ואיננה עדות לנוסח המשנה עצמה. ברם, העובדה שהמשפט חסר גם בכתב יד מינכן, מחשידה את כל המשפט. לדעתנו דווקא העובדה שהמשפט איננו מובן מוכיחה שהיה קיים. אף מעתיק לא היה מוסיף משפט תמוה מדעתו.</i> – המשפט קשה. אם העיסה כשירה היא מקרבת ומכשירה ולא מטמאת. ניתן להבין שהעיסה מטמאה, אך מה פירוש כשירה לטמא? לדעתנו הפירוש הפשוט של המשפט קשור להלן. להלן סוברת המשנה שאמנם יש מקום לטהר עיסה, בניגוד לרבי יהודה שציטטנו מתוספתא קידושין אך הוחלט לא לדון בכך. ואילו משנתנו אומרת שהעדות היא שיש לדון בעיסה. כלומר אם בא לידי חכמים מקרה של עיסה עליהם לדון ולברר את מעמדה. אם תימצא עדות או סיבה לפסול, יש לרחק, ואם אין סיבה לכך או העדות מפוקפקת יש לקרב. אבל העיסה זכאית 'כשירה' לדיון.
בתוספתא קידושין מדייקים שהעיסה כשרה, אבל לא אלמנת עיסה. אלמנת עיסה היא 'עיסה' לא משום ספק במציאות (מה היה גורלה או מה ייחוסה ומה עבר עליה בעבר), אלא החמרה הלכתית שכל אלמנה הופכת לעיסה, כלומר אסורה לכהן רגיל. ובמה יכול בית הדין לדון? מבחינת הלכה היא כשרה, ולכן הוחלט לא לדון בכך. פירוש זה מייתר פירושים דחוקים אחרים שהוצעו.
<b>אמר רבן גמליאל<sup class="footnote-marker">27</sup><i class="footnote">בדפוס נפולי 'רבן שמעון בן גמליאל' ודומה שהדבר שיבוש. לא רק שזו עדות רב עדי הנוסח, אלא שהדעת נוטה לכך שהעדויות קשורות לדור יבנה (ימי הפעילות של רבן גמליאל).</i> קובלנו</b> - קיבלנו<b> עדותכן</b> – העדות התקבלה שכהלכה. רבן גמליאל הוא אב בית הדין של דור יבנה. במבוא עסקנו ברקע של העדויות ועולה ממשנתנו שרבן גמליאל הוא המנהיג של בית הדין. העדות נערכת אפוא בפני חכמי דור יבנה. <b>אבל מה נעשה שגזר רבן יוחנן בן זכיי</b> – רבן יוחנן בן זכאי הוא המנהיג לפני רבן גמליאל, מובילו של החלק הראשון של תקופת יבנה. <b>שלא להושיב בית דין על כך</b> – בתי הדין לא יבחנו את העדויות על ייחוסה של העיסה. <b>הכהנים שומעין לכם לרחק אבל לא לקרב</b> – הכהנים הם המען העיקרי של ההחלטה. 'כשירה לכהונה' משמעו שבן כהנים המחפש אישה, יראה באשה זו החשודה בייחוסה, יעד אטרקטיבי וראוי. הוא כמובן לא חייב לשאת אישה שהוכשרה על ידי בית הדין. זכותו לשאתה אך כמובן זכותו לבחור את מי שירצה. משמעות ההחלטה של בית הדין היא רק אם הוא פוסל את הנערה, אז אסור לכהן לשאת אותה.
רבן גמליאל מתאר מצב שבו הכהנים מקבלים החלטה לרחק את החשודה. אבל הם אינם מכבדים את ההחלטה לא לפסול אותה. גם אם בית הדין יחליט שפלונית כשרה, ההחלטה לא תכובד. דברי רבן גמליאל משקפים מצב חברתי מעניין, שבו הכהנים הם קבוצה אינטרסנטית המקפידים על הייחוס עוד יותר מחכמים. הם מוכנים לקבל מצב שבו פלונית נאסרת, אבל אם בית הדין לא קיבל החלטה 'נכונה' הם לא יכבדו אותה. בשפה בוטה יותר הם מעדיפים את ה'רכילות' ששמעו על פלונית, יותר מאשר את החלטתו המנומקת (משפטית) של בית הדין. כמובן, באופן פורמאלי, אין בכך ערעור על בית הדין, כפי שהסברנו. אבל יש בדברים בהחלט ביטוי לעמדה עצמאית של הכוהנים. יש בית דין והוא רואה עצמו כמוסמך להחליט. אבל ה'כוהנים', ללא מוסד מאורגן מחליטים לעצמם. יתר על כן רבן גמליאל מוסר שהכהנים 'שומעים לכם לרחק', כלומר יש בכך בהחלט רמז שיש לכהנים מה לומר גם לגבי החלטות 'נכונות'. כיום הם 'שומעים' אבל יש אפשרות שהם לא יקבלו גם החלטות כאלה.

Mishnah 4

למשנתנו חשיבות רבה בתולדות ההלכה. כפי שנראה להלן מיוחסים הדברים לאחד מראשוני חכמי תורה שבעל פה הידועים לנו. למעשה אלו דברי ההלכה או מהמחלוקות הקדומות ביותר שבידינו. ולפיכך חשיבות רבה להבנתן, ולנצל את המידע להבנת תורה שבעל פה.
<b>העיד רבי יוסה בן יועזר איש צרידה</b> – יוסי בן יועזר איש צרידה הוא מחכמי בית שני, אחד הזוגות שפעל כנראה בימי מרד החשמונאים. לכאורה יש מקום לטעון שיוסי בן יועזר זה איננו החכם הקדמון בשם זה, אלא חכם מדור יבנה. הרי כל העדויות הקודמות הן מדור יבנה. מאידך גיסא קשה להאמין שהיו שני חכמים בדיוק באותו שם. יתר על כן הסגנון הארמי של המימרא מעיד שלפנינו הלכה בלתי רגילה, ולא הלכה רגילה. 'העיד' הוא אפוא עדות על שלושה חידושים של יוסי בן יועזר. חידושים שעוררו ביקורת, וכפי שנראה להלן לא ברור האם התקבלו להלכה. זו אחת ההוכחות לטענתנו במבוא ש'העיד' הוא מונח קדום לאמירה של חכם או אולי ליתר דיוק מסירת הלכה בשם חכמים קודמים.
יוסי בן יועזר נזכר כאחד מה'זוגות' יחד עם יוסי בן יוחנן איש ירושלים (תלמידים של אנטיגונוס סוכו). הוא גם מופיע במחלוקת הרב-דורית האם לסמוך על קרבן יחיד ביום טוב (חגיגה פ"ב מ"ב). יוסי בן יועזר הוא אולי דמות הידועה לנו מהמקורות ההיסטוריים. הוא חי ופעל, כנראה, בימי מרד החשמונאים. לפי המדרש<sup class="footnote-marker">28</sup><i class="footnote">בראשית רבה, פס"ה כב, עמ' 743-742; מדרש תהלים, יא ז, עמ' 103.</i> נהרג בידי בן משפחתו<sup class="footnote-marker">29</sup><i class="footnote">ההורג, יקים איש צרורות, מתואר כבן אחיו או בן אחותו של יוסי בן יועזר. כידוע, אזכורים של קִרבה משפחתית בין גיבורי אותו סיפור היא חשודה. ברם, אי אפשר להתעלם מכך שיקים נקרא במדרש "איש צרורות" או "צרודות", ו"צרידה" ו"צרודות" חד הם. החילוף צרידה-צררה מופיע כבר במקרא, ובתרגום השבעים ירבעם הוא מצררה ולא מצרידה כמו בנוסח המסורה (מלכים א יא כו). לאותיות ד' ו-ר' צורה דומה, ומכאן השיבוש.</i> הכוהן הגדול מן המתייוונים אלקימוס (כך בספר מכבים), הוא יקים איש צרורות (או צרודות)<sup class="footnote-marker">30</sup><i class="footnote">ראו בראשית רבה ומדרש תהלים שם שם.</i>. הסיפור, ללא הזכרת שמו של יוסה בן יועזר, מופיע בחשמונאים א, ז טז-יז, שם נאמר שאלקימוס הרג שישים איש, ועליהם נדרש "בשר חסידיך. . . שפכו דמם כמים סביבות ירושלם" (תהלים ע"ט ב-ג). יוסי בן יועזר מכונה בסוף פרק ב בחגיגה "חסיד שבכהונה" (מ"ז, ושם הרחבנו בכך מעט); הוא היה, אפוא, כוהן וחסיד, ממנהיגי סיעת החסידים בירושלים. השמות יוסי ויוחנן הם מהשמות התדירים ביותר בתקופת בית שני.<sup class="footnote-marker">31</sup><i class="footnote">אילן, שמות.</i> שמות שני החכמים, כמו גם שמו של שמעון הצדיק, הם מלפני הניצחון החשמונאי. הם מדגימים את טענתנו שהתפוצה של השמות הללו קודמת לתקופת החשמונאים.
הביטוי "איש פלוני" מתפרש במחקר כבעליו של מקום פלוני או כביטוי קרוב המבטא עושר ועצמה חברתית, ולא רק ציון גאוגרפי. "איש ירושלים" ודאי איננו בעליה של העיר, אלא לכל היותר דמות בולטת בה. אין לדברים הוכחה, ואפשר שלפנינו ציון גאוגרפי בלבד. צרידה הייתה עיירה כפרית מרכזית בצפון יהודה. על שמה נקרא ואדי סרידה, הוא שמו המסורתי של נחל שילה. לפי גודל הנחל יש להניח שגם העיירה הייתה העיירה המרכזית באזור צפון מערב יהודה. מיישוב כפרי זה הגיעו כאמור שניים ממנהיגי הסיעות בירושלים החשמונאית, אחד ממנהיגי החסידים ומנהיג המתייוונים המתונים, שניהם כוהנים. האתר של צרידה (ח' בנת בר) אינו רחוק ממודיעין.
<b>על אייל קמיצייה דכי</b> – המימרה בארמית 'איל קמצא שטהור'. איל קמצא הוא סוג של חגב, ורבי יוסי סבר שהוא כשר לאכילה. הבבלי מסביר: "מאי אייל קמצא? רב פפא אמר: שושיבא, ורב חייא בר אמי משמיה דעולא אמר: סוסביל. רב פפא אמר שושיבא, וקמיפלגי בראשו ארוך, מר סבר: ראשו ארוך - אסור, ומר סבר: ראשו ארוך - מותר. (עבודה זרה לז ע"א-ע"ב). אם כן איל קמצא מזוהה עם שושיבא או עם סוסביל. ובהמשך התלמוד מסביר שראשו ארוך וכנפיו "חופין את רובו". הגאון מסביר שושיבא (שבת צ ע"ב): אח[ד] ממין ארבה, כדקאמרינן (עדיות פ"ח מ"ד ומקבילות) ועל אייל קמצייא דכי, ואמרינן (ע"ז לז סע"א) מאי אייל קמצ[א, רב פפא אמר שושיבא]<sup class="footnote-marker">32</sup><i class="footnote">תשובות רב נטרונאי, ברודי, תקיב; גרונר שתי תשובות. וראו עוד עמר, ארבה. פירוש זה ידוע היה לפרשני ימי הביניים שהכירו אותו כנראה במסורת פרשנית שראשיתה בתשובת הגאון שלפנינו. ראו למשל רע"ב למשנתנו ורש"י לעבודה זרה לז ע"ב.</i>. פירוש המילים הוא לדעתנו איל בקמץ, כלומר שאין קורים אָיֵל אלא אָיָל. איל קמצא הוא איל שהוגים אותו בקמץ והוא חגב או ארבה. העדות היא שהחגב טהור לאכילה כמו חגב רגיל.
<b>ועל משקה בית מטבחייה דכיין</b> – על משקה בית המטבחים שהוא כשר.
לעיל פ"ה מ"א מחלוקת אם דם נבלות טמא או טהור. הפירוש הפשוט הוא שמשקה בית המטבחיים הוא דם שחיטה האסור באכילה אך איננו מטמא. במשנה לעיל (פ"ה מ"א) מחלוקת בדם נבלה שבית הלל מטמאים ובית שמאי מכשירים (מטהרים). לא נאמר מה דינו של דם שחוטה אבל אם בדם נבלה מחלוקת הרי מן הסתם בדם שחוטה כולם מודים שכשר. קשה ליישב פירוש פשוט זה עם הביקורת הסמויה המצויה בהמשך המשנה, שההיתרים של רבי יוסי איש צרידה מופרזים.
בספרות מחלוקת על מה 'העיד' רבי יוסי, והמחלוקת מתחילה כבר בתלמוד הבבלי:
ועל משקה בי מטבחיא דכן. מאי דכן? רב אמר: דכן ממש, ושמואל אמר: דכן מלטמא אחרים, אבל טומאת עצמן יש בהן. רב אמר דכן ממש, קסבר: טומאת משקין דרבנן, וכי גזור רבנן טומאה - במשקין דעלמא, אבל במשקה בי מטבחיא לא גזרו רבנן. ושמואל אמר דכן מלטמא אחרים, אבל טומאת עצמן יש בהן, קסבר: טומאת משקין דאורייתא, לטמא אחרים דרבנן, וכי גזרו רבנן - במשקין דעלמא, במשקין בי מטבחיא לא גזרו" (בבלי עבודה זרה לז ע"ב).
לפי 'רבנן' שקבעו את ההלכה לפני רבי יוסי, ואולי הם גם חולקים עליו<sup class="footnote-marker">33</sup><i class="footnote">הבבלי מניח שיש כאן מחלוקת סמויה ובמשנה מיוצג רק צד אחד. אכן על חלק מהעדויות מחלוקות אך אין הכרח בטענה שעל כולן יש מחלוקת.</i> סתם משקים מטמאים אבל 'גזירת משקין' לא חלה על משקי בית המטבחיים. לעומת זאת בבבלי פסחים טז ע"א מציע התלמוד שרבי יוסי הוא המקור לחידוש הגדול של רבי אליעזר שאין כלל טומאת משקים. הבבלי כדרכו מעמת את הפרשנויות השונות ובודק האם הדעות השונות בתלמוד לפסחים הולמות את הדעות בתלמוד לעבודה זרה. גם במחקר הצעות שונות להבנת דברי יוסי בן יועזר. את ההצעות השונות סקרה נעם,<sup class="footnote-marker">34</sup><i class="footnote">נעם, מהפיכה, עמ' 168-155</i> אנו נלך בדרכנו ונציע את המקורות המנתבים אותנו לפירוש המימרה.
נפתח במשנת כלים: "נבלי השרה<sup class="footnote-marker">35</sup><i class="footnote">נבל המשמש לשירה</i> טמאין ונבלי בני לוי טהורין כל המשקין טמאין ומשקה בית מטבחייא טהורין כל הספרים מטמאין את הידים חוץ מספר העזרה" (פט"ו מ"ו לפי כי"ק). נוסחה מקבילה היא "בית מדבחייא", בית המזבח. שניהם מונחים בארמית. השימוש יוסבר להלן. לפי אופי מרכיבי המימרה מדובר בנוזלים של בית המטבחיים במקדש. אמנם אפשר היה לפרש שמדובר בבית מטבחיים אחר, אבל בלשון חז"ל אין מונח מקביל ל'מטבח' בלשון ימינו. נשים בישלו בחצר, ולא היה מקום מיועד לבישול, וקל וחומר לשחיטה ביתית. יתר על כן ברשימה במשנת כלים מספר כלים הנפוצים בבית המקדש וטהורים מכיוון שחז"ל רצו להקל על טומאה במקדש, וכפי שפירשנו במשנה שם. אם לא היו מחליטים שדם הקרבנות איננו מטמא, כל הכהנים היו הופכים לטמאים בעת העבודה עצמה, ואי אפשר היה לקיים את עבודת המקדש. כמו כן החקלאים היו מתקשים להשתמש במי השופכין של המקדש ושל ירושלים לצרכים חקלאיים.
ההלכה שנוזלי הביוב של המקדש אינם מטמאים משתלבת בהלכה אחרת שלפיה הם נחשבו לחולין, ונמכרו לחקלאים שהיו להם חלקות במורד נחל קדרון: "אלו ואלו מתערבין באמה, ויוצאין לנחל קדרון, ונמכרין לגננין לזבל ומועלין בהן".<sup class="footnote-marker">36</sup><i class="footnote">משנה , יומא פ"ה מ"ו; מעילה פ"ג מ"ג; תוספתא, זבחים פ"ו ה"ט, עמ' 488.</i>
וכן משמע גם התוספתא המסבירה את ההלכה: "כל הנבלין טהורין ונבלי שרץ<sup class="footnote-marker">37</sup><i class="footnote">כך גם בכתב יד וינה, ונגרר מנבלי ה"שרה" (שירה) שבמשנה , אבל השרץ מוכר יותר כטמא.</i> טמאין. כל המשקין טמאין, משקה בית מטבחיא טהורין. ואלו הן משקה בית מטבחיא שהן טהורין, זה הדם והמים נטמאו בפנים, אף על פי שיצאו לחוץ, טהורין. נטמאו בחוץ ונכנסו בפנים, טמאים" (כלים בבא מציעא פ"ה ה"ז, עמ' 584). 'חוץ' ו'פנים' הם מונחים מובהקים של המקדש. אם כן, "כל המשקים" הם כל הנוזלים שנטמאים בטומאת משקים. משקי בית המטבחיים הם הדם והמים שבמקדש שנשארים טהורים. דם בהמה שמתה מקבל טומאה, וכן המים. אמנם דם בהמה כשרה שנשחטה טהור, אך עצם קיום הנוזלים מזמין את הגדרתם של דמים אלו כטמאים, לטמא כל דבר שנגעו בו (הכשר טומאה וטומאה ישירה), כמו כל המשקין. די אם שרץ קטן מאלה המצויים על בהמות השחיטה ייגע בנוזלים הרי שכל באי המקדש טמאים טומאה חמורה. בעת ההקרבה הצטברו על הרצפה נוזלים מרובים שבהם התערבו דם, מים והפרשות של בהמות. לפיכך נוזלי גוף הבהמות צריכים היו להיטמא, ולטמא, ובכך הייתה נפגעת קשה שגרת העבודה במקדש. כפי שאנו שומעים מהמשנה הוחלט שהמשקים שעל רצפת המקדש אינם מקבלים טומאה, ובכך החליטו החלטה מלאכותית ששמרה על טהרת המקדש.
אכן במקדש היו הלכות אחרות מאשר מחוצה לו, וכשם שבשבת הותרה שחיטה במקדש, כמו גם העברת אש, כך גם לא נחשבו הדם והמים למטמאים. כאמור כך הוסברה ההלכה בתוספתא, וכן הבינה סוגיית הבבלי בפסחים טז ע"ב-יז ע"ב.
על נוזלים אלו מספרים גם מקורות אחרים. כך, למשל, מתארת הברייתא את הקרבת הקרבנות בערב פסח:
כמעשהו בחול כך מעשהו בשבת<sup class="footnote-marker">38</sup><i class="footnote">ראו פירושנו לפסחים פ"ה מ"ח.</i>, אלא שהיו כהנים מדיחין את העזרה שלא כרצון חכמים. כיצד מדיחין את העזרה? פוקקין אותה, ומרגילין לה אמת המים עד שנעשית נקייה כחלב. רבי יהודה אומר כוס היה ממלא מדם התערובות, וזורקו זריקה אחת על גבי המזבח, שאם נתערב דמו של אחד מהן נמצא זה מכשירו. אמרו לו והלא אין מתקבל בכלי, ודם שאין מתקבל בכלי פסול לגבי מזבח?! דבר אחר שהוא דם התמצית, ודם התמצית פסול לגבי מזבח?! אמר להם אם כן למה פוקקין את העזרה? והיו מפקיעין הכהנים בדם עם רכובותיהן<sup class="footnote-marker">39</sup><i class="footnote">ארכובותיהם, קרסולי הרגליים.</i>! אמרו לו שבח הוא לכהנים שיהו מפקיעים בדם עם רכובותיהן" (תוספתא, פסחים פ"ד הי"ב).
היו שראו בעין יפה שהעבודה תתבצע בעזרה שטופת דם: "שבח הוא לבני אהרן שילכו עד ארכובותיהם בדם" (בבלי, פסחים סה ע"ב; ירושלמי, שם פ"ה ה"ח, לב ע"ג), כלומר שהכוהנים יעמדו בתוך שפע של דם הניגר מן הקרבנות. ארכובה או רכובה היא הקרסול, והכוהנים היו הולכים אפוא בתוך הדם. בירושלמי מסופר שעל רצפת העזרה היו "מסטויות", כלומר מעין עמודים קטנים (מלשון סטיו, היא שורת עמודים), ועליהם הילכו הכוהנים (ירושלמי, שם שם). נראה שזה הסבר מאוחר של אמוראים שהתקשו להבין כיצד היו הכוהנים עומדים בתוך שלולית הדם, אבל הוא מבטא כבר ערכים אסתטיים מאוחרים ולא את עולם הערכים המקדשי. הביטוי "ללכת עד הארכובה בדם" הוא ספרותי, וחוזר במקורות נוספים.<sup class="footnote-marker">40</sup><i class="footnote">ראו למשל דיוננו במסכת שקלים פ"ח מ"א.</i>
לכאורה ניתן לפרש שמשקי בית המטבחיים הם משקים רגילים. ורבי יוסי התנגד לכל הקביעה שמשקים מטמאים. אכן דעה כזאת נשמרה בהלכה והיא כנראה ההלכה הקדומה, ואולי עוצבה בתנאי המקדש. רבי אליעזר ממשיך לצדד בה, כדרכו של חכם המצטיין בגישה מסורתנית-שמרנית, אם כי במשנה (טהרות פ"ח מ"ז) ייחסו לו עמדה הלכתית אחרת שמשקים מטמאים כלי מאחוריו ומטמאים את המשקים שבתוכו (אבל לא אוכלים). כן שנינו בספרא:
וכל משקה אשר ישתה בכל כלי יטמא 1. מלמד שהמשקים מטמאים את הכלים דברי רבי יהודה, 2. רבי יוסי אומר אין טומאת המשקה לכלים מן התורה, אלא מדברי סופרים. 3. אמר רבי יהושע בן קרחה אמרתי לו ליהודה: מפני מה אין אנו רואים את דברי רבי יוסי ברבי, שאמר שאין טומאת משקים לכלים מן התורה אלא מדברי סופרים? שאין טומאה מן התורה עולין ידי טומאתה בו ביום, וכלים שניטמאו במשקים עולים ידי טומאתן בו ביום. 4. רבי אומר תדע שאין טומאת משקים לכלים מן התורה, אלא מדברי סופרים. שאין טומאה מן התורה מטמא כלי שטף מאחוריו, שאין תוכו טמא. וכלים שנטמאו במשקים, תוכו טהור. אם כן למה נאמר "משקה בכל כלי יטמא", מלמד שהכלים מטמאים את המשקים. 5. רבי אליעזר אומר אין טומאה למשקים כל עיקר, תדע לך שהוא כן, שהרי העיד יוסי בן צרידה על בי מטבחיא שהם דכיין" (שמיני פרשה ח ה"ה, נה ע"א-ע"ב)<sup class="footnote-marker">41</sup><i class="footnote">בבבלי, נדרים יט ע"א, מסורת מקבילה שבה המחלוקת היא בין חכמי אושה רבי מאיר ורבי אלעזר. זו כנראה הסוגיה הבסיסית שבפסחים טז ע"ב-יז ע"ב הורחבה וכללה את שני ההסברים לתקנת יוסי בן יועזר איש צרידה (שמשקי בית המטבחיים אינם מטמאים במקדש ושאינם מטמאים אחורי כלים, אבל הם עצמם טמאים).</i>.
אם כן שלוש עמדות בסיסיות בספרא:
1. משקים מטמאים כלים מדרשת הכתוב, וניתן להבין שזה דין תורה, וחומרתו רבה;
2. רבי יוסי (ברבי) סובר שטומאת משקין לכלים היא רק מדברי סופרים, עמדה שכאמור נרמזה כבר במשנת זבים.<sup class="footnote-marker">42</sup><i class="footnote">משנת זבים פ"ה היא כרבי יוסי, והכוונה לרבי יוסי ברבי ולא לרבי יוסי. לרבי יוסי קשר מיוחד למסכתות סדר טהרות (ראו המבוא למסכת כלים), אך כאמור במשנת זבים זו רבי יוסי איננו רבי יוסי הידוע מציפורי, אלא רבי יוסי ברבי.</i> גם רבי סבור כבנו (4-2)<sup class="footnote-marker">43</sup><i class="footnote">הגדרת טומאת משקין כטומאה קלה מופיעה גם בבבלי, נידה נו ע"א. הווה אומר שעמדה זו המשיכה לשרוד למרות העובדה שההלכה המקובלת הייתה שלטומאת משקין חומרה רבה. ראו תיאור של התפתחות ההלכה בסוף דיון זה.</i>;
3. רבי אליעזר סבור שאין דין טומאת משקין כלל. כפי שראינו משנת זבים רומזת לכך שדין זה אינו פשוט, ולפי התלמודים אכן בית הלל סבורים שאין דין טומאת משקין כלל.<sup class="footnote-marker">44</sup><i class="footnote">על עצם המחלוקת בדין טומאת משקין עמדה כבר נעם, מהפיכה, עמ' 119. הקשר בין הדעה שאין טומאת משקין כלל לדברי יוסי בן יועזר חוזר בבבלי, פסחים טז ע"א. בסוגיה שם שמואל מצמצם את החידוש שאינם מטמאים כלים ומזון, אבל טומאת עצמם יש בהם. זה בוודאי אינו פשט אלא ניסיון לעמעם את המהפכה. בבבלי שם יז ע"א חוזרת הברייתא שבספרא, ושמות הדוברים שונים.</i>
הנימוק לכך שאין טומאת משקין כלל הוא שאם תהיה טומאת משקין יגרום הדבר להחלטות מוזרות מבחינה היררכית. מן הסתם זו לא הסיבה אלא תוצאה.
המשפט המיוחס ליוסי בן יועזר, בספרא קטוע, חלקו ארמי וחלקו עברי, וברור שהוא מלוקט בקיצור ממשנת עדיות. המשפט מלמד על מחלוקת לגבי טומאת משקין בכלל. ההלכה הקנונית קבעה שמשקין מטמאים תחילה, הם משמשים מעין "מכפיל טומאה", וגם משקים שהם ולד הטומאה מטמאים את הנוגע בהם להיות טמא מת.
בניגוד לחומרה זו משדרת הברייתא שטומאת משקין אינה מהתורה, אף על פי שניתן היה למצוא לה רמז, או אולי פסוק מפורש בתורה. כן נכתב בספר ויקרא (יא לד):
מכל האֹכל אשר יֵאכל אשר יבוא עליו מים יטמא וכל משקה אשר ישָתה בכל כלי יטמא.
לדעתנו פשוטו של מקרא הוא שהשורה הראשונה עוסקת במה שחז"ל כינו "הכשר טומאה", כלומר פרי שלא נרטב אינו נטמא; השורה השנייה אינה מקבילה לה, אלא עוסקת בהלכה אחרת ואומרת שכל משקה נחשב למקבל טומאה. אי אפשר לפרש שהשורה השנייה מקבילה ושהמשקה צריך גם הוא להירטב כדי שיוכל להיטמא (כלומר שהמילים "אשר יבוא עליו מים" חסרות במקבילה), משום שאין היגיון בכך שנוזל צריך להירטב. אם כן, משקה נחשב טמא (מוכשר לקבל טומאה) גם ללא הכשר טומאה. חז"ל למדו מהפסוק שהמשקה הטמא עצמו מטמא את הנוגע בו, והוא מהווה, כאמור, "מכפיל טומאה", כלומר שכל הנוגע במשקה טמא טומאת משקין שהיא ראשון לטומאה.<sup class="footnote-marker">45</sup><i class="footnote">"מכפיל טומאה" הוא מונח שנקטה בו נעם בדיונה בנושא, ראו נעם, מהפיכה תנאית, עמ' 97 ואילך.</i> כלומר, טומאתו אינה קטֵנה כמו בכל טומאה אחרת<sup class="footnote-marker">46</sup><i class="footnote">חוץ מהאוכל אוכל טמא שלגביו מחלוקת, ראו טהרות פ"ב מ"ב.</i> אלא גדֵלה. זה חידוש של תורה שבעל פה, שגם בעל מגילת המקדש הכיתתי הכיר, ולכן סביר שהחידוש צמח, מן הסתם, עוד לפני היווצרות המחלוקות הכיתתיות.
עד כאן פירוש הספרא. אם כן לפנינו שני הסברים:
1. משקי שחיטת קודשים אינם נטמאים.
2. משקים בכלל אינם מטמאים מן התורה – בניגוד להלכה הקנונית, אך ברור שהייתה גם דעה כזאת.
אם כן כבר במקורות התנאיים ויכוח על משמעות המשפט המקודש. אך זה כוחה של מסורת וזו גם חולשתה. המשפט כבר איבד משמעות. הוא הפך לסיסמא שלכל לחכם הסבר אחר לה. אין זה פא שגם החוקרי מציעים הצעות שונות לפרשנות המשפט הסתום.
לעניות דעתנו קשה לקבל את הסבר הספרא. אמנם היה מי שאמר שמשקים אינם מטמאים. אך יוסי בן יועזר לא דיבר על כל המשקים אלא רק על משקם מסוימים: משקי בית המטבחים. משמע מדבריו שמשקים סתם מטמאים (טמאים) ורק משקי בית המטבחים טהורים.
בבבלי נרמז הסבר נוסף המרכך את ההסבר השני. משקים מטמאים אך לא מטמאים כלי חרס מאחוריו. אם יוסי בן יועזר היה רוצה להציע הסבר כזה, היה אומר זאת. יתר על כן הטיעון נגד הסבר הספרא חל גם על הצעה זו.
הכרעתו של יוסי בן יועזר מבוססת על החידוש שכבר חודש שמשקים מטמאים, ויוסי בן יועזר צמצם את ההלכה המחודשת משום שרצה לצמצם את טומאת המקדש. אם משקי השחיטה יטמאו ייטמאו הכוהנים והשוחטים כולם וסדרי העבודה ייפגעו. במקדש חלו כמובן דיני טהרה, אבל בתחומים רבים הקלו כדי לאפשר את העבודה במקדש<sup class="footnote-marker">47</sup><i class="footnote">ראו פירושנו לכלים פט"ו מ"ו; פי"ח מ"ג ועוד.</i>.
<b>ודי יקרב למיתה מסאב</b> – וזה אשר יגע במת יטמא. זו הלכה מוזרה שכן ברור שהנוגע במת טמא, זה דין תורה והבסיס לכל דיני טומאה, אז איזו עדות היא זאת? לכאורה ניתן להבין את העדות בצורה פשוטה. רק מי אשר ייגע במת טמא כמובן, אבל מי שקרב אליו ללא נגיעה איננו טמא. טומאה עוברת רק בנגיעה ולא באוויר. לפי הסבר זה "די יקרב" תרגומו הוא "אשר ייגע", והכוונה רק מי אשר ייגע במת יטמא ולא מי שמתקרב אליו. אכן ההלכה היא שרק נגיעה מטמאת (בנוסף למשא, אהל). אמירה כזאת באה לשלול עמדות אחרות המצויות בשולי ספרות חז"ל, שהטומאה עוברת באוויר במרחק מסוים. במשנת אהלות פ"ו מ"ח שנינו: "חצר הקבר העומד בתוכה טהור, עד שיהא בה ארבע אמות - כדברי בית שמאי. בית הלל אומרים ארבעה טפחים". חצר הקבר הוא שטח חצוב לפני הקבר. הקבר פתוח לחצר, וממנה נחצבה המערה. לעתים משמשת חצר אחת ליותר משתי מערות. כן מגדירה התוספתא: "ואיזה הוא חצר הקבר זו הגת שהמערות פתוחות לתוכו" (פט"ו ה"ז, עמ' 612). חצר הקבר יש רק למערות כוכים. קביעה זו מבוססת על מאות חצרות דומות שנמצאו בחפירות. החצר היא תמיד פתוחה. לא מצינו חצר שהייתה מקורה; לנתון זה חשיבות הלכתית. כבר בתלמודים התקשו בהלכה זו משום שהניחו שחצר הקבר מקורה, כמנהג בבל.
לכאורה לפנינו מחלוקת פשוטה בשיעורי הרחקה, אבל בפועל אין זה כך. אין חצר קבר שהיא ארבעה על ארבעה טפחים, הרי בחצר כזאת אי אפשר להעמיד מיטה, ולא להיכנס דרכה לקבר. למעשה בית הלל קובעים שחצר הקבר אינה מטמאת לעולם. הטומאה יוצאת מפתח המערה ונמוגה באוויר. בית שמאי אינם אומרים שהעומד במרחק ארבע אמות נטמא, אלא מדברים על כל העומדים בחצר הקבר שהיא בגודל כזה. אם כן הטומאה היוצאת מהקבר מטמאת באוויר. הרעיון אינו כה אבסורדי. העומד מעל הטומאה או מתחתיה טמא, שכן הטומאה עולה למעלה עד סוף העולם (בתנאי שאין מחיצה). אם יש מעל הטומאה גג, ויש פתח, הטומאה יוצאת מהפתח. אפשר אפוא להבין מדוע טומאה כזאת תטמא באוויר. אפשר היה גם להבין שאם החצר גדולה יותר, העומד במרחק גדול מהקבר טהור. על כל פנים רק לדעת בית שמאי הטומאה עוברת באוויר באופן מאוזן, וגם זה למרחק קטן.
ודוק! גם בית הלל אינם מתנסחים שהטומאה אינה מטמאת במרחק, אלא קובעים טווח קצר יותר. בפועל טווח קצר כזה הוא למעשה בלתי אפשרי. ועוד, תמוה שאין התנאים נוקטים בשיעור של המרחק של העומד מהקבר אלא בשיעור גודל החצר, וכי למה נתון זה משמעותי? עסקנו בביאור המשנה במקומה וראינו שכבר התוספתא התחבטה בפירוש המשנה (פט"ו ה"ז, עמ' 613-612), ופירשה את המשנה בחצר שיש לה גג, פירוש העוסק בחצר קבר תיאורטית ולא בחצר קיימת. בפירושנו למשנה הצענו לראות בתוספתא לא פרשנות או הבהרה במובן הרגיל אלא ניסיון מלאכותי לתירוץ והרמוניזציה בין המשנה הקשה, לבין הכללים ההלכתיים. הבבלי הילך בדרך שונה (סוטה מד ע"א). אנו הצענו שאכן המשנה מתפרשת כפשוטה, והשאלה היא האם הטומאה עוברת באוויר. בית הלל מודים שהיא עוברת באוויר, אך רק מרחק קטן, ובית שמאי מחמירים וסבורים שהיא עוברת באוויר גם לחצר רגילה של קבר.
ואכן יש בספרות ההלכה עוד ביטויים לעמדה המניחה שטומאת המת 'מרחפת' באוויר הפתוח. כיום מקובל שהמתקרב לקבר במרחק ארבע אמות טמא. המדובר בקבר של היום, שהוא קופסה סגורה שלפי ההלכה הטומאה שבה בוקעת ועולה כלפי מעלה בלבד. הלכה זו היא אמוראית ומצויה בסוגיית הבבלי המניחה שמת בעלמא "תפיס" (בבא בתרא ק ע"א), כלומר מטמא למרחק (ד' אמות או יותר), וכן קובע הירושלמי: "רבי שמואל בר נחמן בשם רבי יונתן ורבי ליעזר בן יעקב משם בית שמי, המת מטמא ארבע אמות ברשות הרבים, מפני כבודו" (כלאים פ"ו ה"ב, ל ע"ב). הירושלמי כורך עמדה זו בדברי בית שמאי שבמשנת אהלות, ומנמק את ההלכה "משום כבודו", ולא משום טומאה. בכך הוא מנמק נימוק נורמטיבי הלכה שאין לה הנמקה פורמלית.<sup class="footnote-marker">48</sup><i class="footnote">ראו גולדברג למשנתנו. על פסיקת ההלכה כבית שמאי ראו ספראי, הכרעה כבית הלל. זה מקרה מיוחד שבו אמוראים מוסרים הלכה בשם בית שמאי. נציין עוד שבדרך כלל ההלכה של בית שמאי בדיני טהרה נוטה יותר לפורמליזם ולהנמקות טכניות, ויש בה פחות החמרות שאין להן נימוק הלכתי-פורמלי. כך גם גורם חרדת הטומאה בא פחות לידי ביטוי בדברי בית שמאי, והמסורת שלפנינו חריגה.</i> בפירושנו למשנה שם מצינו לתפישה זו עוד כמה דוגמאות.
אם כן לפי פירוש זה יוסי איש צרידה קבע שרק נגיעה ממש מטמאת ולא קירבה לגופת המת.
עוד אפשר שיוסי איש צרידה התנגד לשרשרת הטומאה. לפי ההלכה הפרושית הנוגע במת טמא שבעת ימים והוא המכונה "אב הטומאה". הנוגע באב הטומאה טמא בוולד הטומאה כלומר יום אחד, והנוגע בוולד הטומאה טהור. באוכלין יש המשך לשרשרת של רביעי וחמישי (משנה טהרות פ"א מ"א-מ"ג ועוד הרבה). בתפישה הכיתתית אין שרשרת היררכית (של טומאה יורדת) מעין זאת, הראשון טמא והשאר טהורים או טמאים באותה רמה. זאת למרות הנאמר בתורה במפורש: "הַנֹּגֵעַ בְּמֵת לְכָל נֶפֶשׁ אָדָם וְטָמֵא שִׁבְעַת יָמִים. הוּא יִתְחַטָּא בוֹ בַּיּוֹם הַשְּׁלִישִׁי וּבַיּוֹם הַשְּׁבִיעִי יִטְהָר וְאִם לֹא יִתְחַטָּא בַּיּוֹם הַשְּׁלִישִׁי וּבַיּוֹם הַשְּׁבִיעִי לֹא יִטְהָר. . . וְכֹל אֲשֶׁר יִגַּע בּוֹ הַטָּמֵא יִטְמָא וְהַנֶּפֶשׁ הַנֹּגַעַת תִּטְמָא עַד הָעָרֶב (במדבר י"ט, יא-יב, כב).
אפשר שיוסי בן יועזר סבר ש'כל אשר יגע בו הטמא' הוא כלי, והכלי טמא שבעת ימים, ואילו ה'נפש הנוגעת בטמא' משמעו אדם, ובאדם יש 'שרשרת טומאה יורדת'. חז"ל הבינו ש'אשר יגע בו' הנוגע הראשון "יטמא" שבעה ימים. והנפש הנוגעת במי שנגע (שני לטומאה). מכל מקום בני הכת אינם מזכירים שרשרת טומאה יורדת ואפשר שהבינו שמן התורה אמנם הנוגע במת טמא רק עד הערב, אבל החמירו וטימאוהו שבעה ימים.
לפי פירוש זה יוסי בן יועזר מתנגד להלכות רבות אשר מהוות את הבסיס להלכות טומאה של הפרושים, ומובנת הביקורת עליו.
<b>וקרון ליה יוסה שרייא</b> - וקראו לו יוסי המתיר. העורך סבור שמספר היתרים כזה מוגזם ובלתי ראוי. משפט דומה נאמר על רבי יהודה נשיאה ובית דינו. עצם האמירה ששלושה היתרים הם עילה לטענה נגד 'גל ההתרות' משקפת השקפת עולם. היא מובנת בעיקר לאור ההלכה האחרונה כפי שפירשנוה, הלכה העומדת נגד המסורת ההלכתית הפרושית. לפי הפירוש האחרון, דברי יוסי בן יועזר "די יקרב למיתה. . ." נדחו מההלכה.
הביקורת על ההיתרים עשויה להיות מאוחרת לימי יוסי בן יועזר, אולי מזמנה של עריכת המסכת. על כל פנים כל ההלכות הללו נתפשות כהיתרים מפוקפקים. עם זאת אין מחלוקת גלויה על ההיתרים, ואמנם רמזנו, בשם הבבלי, שיש מי שחולק על רבי יוסי, אך דברי החולקים לא נשמרו.

Mishnah 5

משנתנו היא קטע ממשנת יבמות פט"ז מ"ז:
אמר רבי עקיבא כשירדתי לנהרדעא לעיבר<sup class="footnote-marker">49</sup><i class="footnote">כך גם ב- <b>ג5</b>, <b>ג6, ז, כ, ל, מ, פ, פ2, ף, ף2, ף11. ב- ג4, ט, נ</b>: לעבור; ב- <b>א, מ2</b>: בעיבור; ב- <b>ח</b>: בעבור, וביתר עדי הנוסח: לעבר.</i> השנה מצאתי נחמיה איש בית דלי. אמר לי שמעתי שאין משיאין את האשה בארץ ישראל על פי עד אחד אלא רבי יהודה בן בבא ונומיתי לו כן הדברים אמר לי אמור להם משמי אתם יודעים שהמדינה משובשת בגייסות. מקובלני מרבן גמליאל הזקן. שמשיאין את האשה על פי עד אחד. וכשבאתי<sup class="footnote-marker">50</sup><i class="footnote">נראה שאלו דברי רבי עקיבא הממשיך את המעשה, אבל גם ייתכן שאלו המשך דברי נחמיה,</i> והרציתי הדברים לפני רבן גמליאל<sup class="footnote-marker">51</sup><i class="footnote">הוא רבן גמליאל דיבנה.</i> שמח לדברי ואמר מצאנו חבר לרבי יהודה בן בבא. מתוך הדברים נזכר רבן גמליאל שנהרגו הרוגים בתל ארזא והשיא רבן גמליאל הזקן נשותיהם על פי עד אחד. . . "<sup class="footnote-marker">52</sup><i class="footnote">תל ארזא היא כנראה ח' ארזין מדרום לירושלים (בין ירושלים לבית לחם). המקום נפגע כנראה באחת המרידות שלפני מרד החורבן.</i>. והוחזקו להיות משיאין עד מפי עד מפי אשה אשה מפי אשה מפי עבד מפי שפחה." (לפי כי"ק)
<b>העיד רבי עקיבה משם נחמיה איש בית בדלי</b> - נחמיה איש בית דלי-הדלי או 'בדלי (בכתיבים דומים) אינו מוכר ממקומות אחרים. בחילופי הנוסחאות הוא מכונה לעתים "בר דלי" או "ברדליה". ייתכן שמוצאו מהכפר ששמו הקדום השתמר בשם הערבי "ברדלה", בשולי עמק בית שאן. ייתכן גם שנחמיה הוא ממשמרת הכוהנים "דליה". <b>שמשיאין את האשה על פי עד אחד</b> - לפי משנת יבמות רבי עקיבא שמע את דברי רבי נחמיה. ובא ומסר אותם לבית הדין ביבנה. והמשנה ביבמות מספרת את המשך ההשתלשלות, וגם מספרת את הסיבה לפגישתו של רבי עקיבא עם נחמיה איש בית הדלי. לפי משנת יבמות רבי עקיבא ירד לעבר את השנה.<sup class="footnote-marker">53</sup><i class="footnote">לבעיית הנוסח ראו פירושנו ליבמות פט"ז מ"ז.</i> עיבור שנים נעשה רק בארץ, ועל ידי הנשיא ובפירושנו ליבמות התמודדנו עם השאלה כיצד זה מעבר רבי עקיבא ראשי שנים בבל.
עדותו של רבי יהודה בן בבא, נדונה לעיל פ"ו מ"א. שם סקרנו את הדעות השונות בנושא עדות לפי עד אחד. או יותר נכון קבלתה של 'עדות חלקית'. עדות מלאה שני עדים כשרים מחייבת בכל נושא, אבל היו חכמים שנטו לקבל עדות פגומה בנושאים אישיים, כמו גם העדות הנוגעת להקרבת נדרים נדבות וקרבנות לכפרת עוונות. באופן כללי בית שמאי דרשו עדות שלמה, ובית הלל נטו לקבל עדות חלקית. במשנה לעיל במ"ב עמדנו על סיפורו של זכריה בן הקצב שנאלץ, על פי בית דין, להתרחק מאשתו, זאת בגלל שרק הוא היה העד היחידי לכך שלא נטמאה בעת בריחתה ממצור ירושלים.
משנתנו היא קטע מסיפור ארוך המצוי במסכת יבמות. לפיכך נראה שמשנת עדיות השתמשה במשנת יבמות, או לחילופין שהכירה את השתלשלות הדיון ממקור אחר.
<b>העיד רבי יהושע על העצמות שנימצאו בדיר העצים אמרו חכמים מלקט עצם עצם הכל טהור</b> – דיר העצים שכן בעזרת נשים שבמזרח המקדש בהר הבית (מידות פ"ב מ"ה). לא ברור מה העדות בדיוק. האם רבי יהושע אמר שהכל טהור. או שהוא העיד שכך אמרו חכמים. בתוספתא למשנתנו: "אמר ר' שמעון בן עזאי. מעשה שנמצאו עצמות בירושלם בדיר העצים, ובקשו חכמים לטמא את ירושלם. אמר להן ר' יהושע בושת היא לנו וכלימה שנטמא את ביתינו. איה מיתי מבול? איה הרוגי נבוכדנצר? איה הרוגים שנהרגו במלחמה ועד עכשיו? אבל אמרו ודאי טמא ספק טהור" (פ"ג ה"ג, בבלי זבחים קיג ע"א). אם כן רבי יהושע הוא זה שקבע את ההיתר, ונראה שבמשנה 'העיד' משמעו' 'אמר' או 'מעשה שהיה'. 'ירושלים' כאן הוא מינוח לבית המקדש, וכנראה שהיו שרצו לטמא את המקדש. לא ברור האם לפנינו רמז לחוג או קבוצה שהסתייגו מקדושתו היתרה של המקדש, או שמא זו הייתה בעיה נקודתית. רבי יהושע מכשיר את המקדש בטענה שהעצמות עברו ובטלו, והראיה שאין איש הרואה אותם כיום. לפיכך אין לחשוש לטומאת ספק. אבל כאשר יש עצמות סביבתם טמאה. מן הסתם זהו גם מה שאמרו חכמים: "<b>מלקט עצם עצם והכל טהור</b>". לאחר הוצאת הממצאים החשודים, הכול טהור. אפשר שחסר כאן וו החיבור "ואמרו" או שכן אמרו, כלומר שרבי יהושע מצטט משנה קדומה אחרת שבה נאמרה הלכה זו.
דברי חכמים במשנתנו הם דברי חכמים באהלות פט"ז מ"ה: "שדה שנהרגו בה הרוגים, מלקט עצם עצם והכל טהור. המפנה קברו מתוך שדהו, מלקט עצם עצם והכל טהור". במשנה אחרת (שם פט"ז מ"ג) נדרשת דרישה גדולה בהרבה, לבדוק עפר תחוח, להוציא את העפר סביב האבן ועוד. פתרון המציע ליקוט עצמות מדוקדק שאינו מחייב חציבה באדמה הבתולה או איסוף תבוסה חולק על משנת אהלות שם.
בהקפדה על פינוי קברים מצינו דרגות שונות:
א. מלקט עצם עצם והשאר טהור.
ב. נטילת עפר תבוסת קבר
1. נוטל קיסמין וקססות
2. עפר ספוג במוהל
3. עפר תיחוח ושלוש אצבעות בבתולה
ג. הגדרת כל האזור כשכונת קברים
1. שכונת קברים בלבד
2. גם תפוסה (תבוסה) וגם שכונת קברים.
כפי שנראה להלן, משנה ג' באהלות שם (פט"ז) מציגה חזות של מערכת לכידה, אבל במשנה ה שם ובמקבילותיה (כגון משנת עדיות שלנו) מוצגות עמדות שונות באשר לשתי השאלות (האם יש לקבר תבוסה, והאם יש לחשוש לשכונת קברות), והרחבנו בכך בפירוש לאהלות פט"ז.
המסורת שבמשנתנו והרחבתה שבתוספתא היא סיפור עטור רמזים. דיר העצים איננו סתם מקום. לפי אחת המסורות כאן טמון ארון הקודש, שאין קדוש הימנו בתבל. וכן שנינו: "שלשה עשר שופרות שלשה עשר שולחנות שלש עשרה השתחויות היו במקדש. של בית רבן גמליאל ושל בית רבי חנניה סגן הכהנים, היו משתחוין ארבע עשרה. והיכן היתה יתרה? כנגד דיר העצים שכן מסורת בידם מאבותיהם ששם הארון נגנז" (שקלים פ"ו מ"א). ובמשנה שאחריה: "מעשה בכהן אחד שהיה מתעסק וראה הרצפה שהיא משונה מחברותיה. בא ואמר לחברו, ולא הספיק לגמור את הדבר עד שיצתה נשמתו, וידעו ביחוד ששם הארון נגנז" (פ"ו מ"ב). אם כן במקום הקדוש ביותר נמצאו עצמות, והארון לא נטמא. או אולי במקום הקדוש ביותר, עשויות להיות עצמות. יש כאן ביטוי מחד גיסא לחרדת הטומאה, ומאידך גיסא לגישה הלכתית שפויה. הטומאה איננה איום מיתי, אלא מלקט עצם עצם והוא טהור.

Mishnah 6

<b>אמר רבי אליעזר שמעתי שיהו</b> – לשון כי"ק מלמדת על הלכה לעתיד, פירוש זה בעייתי כפי שנראה להלן. <b>בונים בהיכל עושין קלעים להיכל</b> – בזמן בניית המקדש אין להפסיק את העבודה אלא להכין יריעות בד, מעין וילונות, שיחצצו בין העובדים ועבודת הבניין, לבין הקרבת הקורבנות. נמצאנו למדים שרבי אליעזר מדבר במצב של שיפוצים, וצורך בתיקונים, אבל אין להפסיק את עבודת התמיד, או עבודות אחרות, גם בזמן השיפוץ. <b>וקלעים לעזרות</b> – כך גם עושים קלעים לעזרות. בעזרת כהנים נמצא המזבח עצמו ובזמן השיפוץ ממשיכים בעבודת הקורבנות, בתוך תחום המגודר בקלעים. <b>אלא שבהיכל בונים מבחוץ</b> – הקלעים מבדילים בין העבודה בפנים, לבין הבנייה הנעשית בחוץ. ובעזרות בונים מבפנים מגדרים את השטח הטעון שיפוץ, ובתוך השטח התחום בונים. לכאורה קשה למה מדבר רבי אליעזר על שיפוץ עתידי. בימיו המקדש חרב, וכל שצריך הוא לבנות את המקדש ואז לחדש את העבודה. ואכן בעדי נוסח טובים אחרים: <u>'כשהיו'</u> (<b>מל</b>, <b>מפ, מנ</b> ועוד). כלומר מדובר על השיפוץ שנעשה בימי הורדוס או בימי נרון ואגריפס השני, וביצעו אותם מבלי להפסיק את השימוש היום יומי בהיכל. <b>אמר רבי יהושע שמעתי שמקריבין אף על פי שאין בית</b> – גם אם בית המקדש איננו בנוי. מותר להקריב קורבנות, כנראה ליד הבניין הנבנה. <b>ואוכלין קדשי קדשין אף על פי שאין קלעים</b> – מותר לאכול את הקרבנות לפי הסדרי האכילה האמורים במסכתות זבחים ומנחות. <b>קדשים קלים ומעשר שני</b> – שדינם להיאכל בכל העיר. <b>אף על פי שאין חומה</b> - העיר פרוצה. המשמעות המעשית היא שניתן (צריך) להעלות מעשר שני לירושלים ולאכלו בטהרה בזמן הזה (גם בעת החורבן). <b>שקדושה ראשונה קידשה לשעתה וקידשה לעתיד לבוא</b> – על המשכן שוכנת קדושה עצמית שאיננה תלויה בבניין. לפי ניסוח זה מותר לזבוח במקדש החרב, וזה חידוש מהפכני. סביר יותר שדברי רבי יהושע הם תגובה לרבי אליעזר. אין צורך בקלעים, ואפשר לקיים את חיי היום יום במקדש, לנהוג בקדושה במקדש בזמן שיפוצים.
במקבילה בתוספתא: "אמר ר' יהושע, שמעתי ששוחטין ואף על פי שאין פתחים. ואוכלין קדשי קדשים אף על פי שאין קלעים, קדשים קלים ומעשר שיני אף על פי שאין חומה. שהקדושה ראשונה קידשה לשעתה וקידשה לעתיד לבא" (תוספתא, פ"ג ה"ג) אם כן המחלוקת היא האם בזמן שיפוץ יש להקים מעין מקדש מקלעים, או לבנות ללא הקירות שנהרסו בשעת השיפוץ.
קרוב לוודאי ששני התנאים מדברים בעת השיפוץ. אם כי ניתן להעמיד את דברי רבי אליעזר בשעת השיפוץ, ואת דברי רבי יהושע בזמן הזה, כאשר המקדש חרב, אך עדיין בתחום ריבונות יהודית, ואף שטרם החל מבצע שיפוץ ושיקום המקדש.
הלכה זו הובילה מספר חוקרים לפרש שבימי מרד בר כוכבא כאשר שלטו צבאות המורדים בהנהגת בר כוכבא בירושלים, חודש הפולחן ללא בניין. להנחה זו אין בסיס. רבי אליעזר ורבי יהושע נפטרו לפני המרד השני (מרד בר כוכבא- בן כוזיבא), וכאמור לפי עדי הנוסח הטובים הם מדברים על עבר, בשעת שיפוץ כזה או אחר.
בתולדות ישראל לא שמענו על ניסיונות הקרבה על הר הבית בהיעדר מקדש. אבל שמענו על חכמים שתבעו להביא לעיר מעשר שני ולאוכלו שם בטהרה. ברם, ממשנתנו לכאורה ניתן להבין שלדעת רבי יהושע אוכלים מעשר שני בירושלים גם לאחר החורבן. כך גם מפרש בפשטות התלמוד הירושלמי (פ"ג ה"ו, נד ע"ב), ולדעתו היו אמוראים שנהגו כרבי יהושע. למרות פירוש הירושלמי המימרה קשה. ניתן בדוחק להבין שאוכלים מעשר שני גם בהיעדר המקדש, אבל האם התכוון החכם שמותר להקריב קרבנות בזמן הזה, בהיעדר מקדש? נראה שיש להבין את מימרתו של רבי יהושע בצורה מצומצמת יותר, בזמן השיפוץ שנעשה בעבר. ברם, גם ייתכן שהתלמוד הכיר נוהג לאכול מעשר שני בירושלים גם בזמן הזה, ומפרש כך את נוהגם של גדולי האמוראים.<sup class="footnote-marker">54</sup><i class="footnote">ראו פירושנו לפ"ג מ"ו.</i> מכל מקום, גם אם הירושלמי משקף נוהג הלכה למעשה בימי האמוראים, אין ספק שהיה זה נוהג חריג. הדעה הרווחת מנוסחת בשמו של רבי ישמעאל: "יכול יהא אדם מעלה מעשר שיני בירושלם בזמן הזה ואכלו?. . . אף מעשר שיני אינו נאכל אלא בפני הבית" (תוספתא, סנהדרין פ"ג ה"ו, עמ' 419; ספרי דברים קו, עמ' 166). ואכן רוב המסורות ההלכתיות מניחות שאין מביאים פירות מעשר שני לירושלים, וההלכה (בית שמאי ובית הלל ותנאים מאוחרים יותר) מתמודדת עם שאלות הנובעות ממצב זה (מעשר שני פ"ה מ"ו-מ"ז; תוספתא, שם פ"ג הי"? ועוד.

Mishnah 7

<b>אמר רבי יהושע מקובל אני מרבן יוחנן בן זכיי</b> - זה סוג אחר של עדות מקובל גם היא מסירת שמועה בדרך כלל מדור רחוק (להלן). <b>ששמע מרבו ורבו מרבו הלכה למשה מסיני</b> – רבי יהושע מגלגל את המסורת עד משה מסיני. כפי שכתבנו במבוא לפירוש המשניות, ובמיוחד בפירושנו לידים פ"ד מ"ב 'הלכה למשה מסיני' איננה זיכרון היסטורי, ואפילו לא אמת היסטורית של הדובר, או תיאור פסוודו-היסטורי. זה ביטוי תיאולוגי לכך שהשמועה נכונה, ושההלכה היא הלכה מקוימת חזקה ובעלת שורשים.
מקובלני
במשנה ובתלמודים מופיע פעמים רבות המונח 'מקובל' או 'מקובל אני'. בדרך כלל עם מקור השמועה מקובל אני מפי פלוני. נפתח בכך שבתפישת חז"ל קבלה או שמועה היא מקור לימודי חשוב מאין כמוהו. הרבה יותר מדרשה או מחוות דעת הגיונית או היקש הלכתי. בתודעתם רואים חכמים את עצמם בראש ובראשונה כמוסרי התורה ומעבירי לפיד המורשת. הביטוי הנהיר לכך היא מסכת אבות המונה את שלשלת הקבלה "משה קיבל תורה מסיני ומסרה ל. . ." (אבות פ"א מ"א). אין בכך לקבוע שאכן דיני התורה המוכרים לנו מתורה שבעל פה אכן הועברו במסורת. זו הייתה תודעתם של חכמים. זו הצהרה אידיאית ותיאולוגית ולא ניתוח היסטורי. הדברים עולים בבירור מניתוח משנת ידים פ"ד מ"ב.
במשנת ידים ויכוח איזה מעשר אמורים חקלאים מעמון ומואב לעשר בשנת שביעית. משתתפים במחלוקת חכמים שונים שכל אחד 'גוזר' את הפסק המקובל עליו. מתוך הוויכוח מתברר שיש בנושא תקדימים שונים מבבל וממצרים, ושכל הנושא הוא חדש. ואף על פי כן מגיב רבי אליעזר על הפסיקה שהתקבלה "מקובל אני מרבן יוחנן בן זכאי ששמע מרבו ורבו מרבו עד הלכה למשה מסיני שעמון ומואב מעשרין מעשר עני בשביעית" (משנה, ידים פ"ד מ"ג). ובתוספתא המקבילה בניסוח שונה "מקובלני מרבן יוחנן בן זכאי, שקיבל מן הזוגות, והזוגות מן הנביאים, ונביאים ממשה, הלכה למשה מסיני שעמון ומואב. . ." (תוספתא, פ"ב הט"ז)<sup class="footnote-marker">55</sup><i class="footnote">בתוספתא אין ביטוי לזקנתו של רבי אליעזר, וכמובן גם לא לחרם, ומסופר שישב בחנות גדולה בלוד (מאפייה), שמע את הדיווח, התרגש ואישר אותו. המעשה חוזר בבבלי, בנוסח של המשנה ובתוספת הפרזה של מעשה נס. אחר כך הגמרא מנמקת: "מה טעם? הרבה כרכים כבשו עולי מצרים ולא כבשום עולי בבל, מפני שקדושה ראשונה קדשה לשעתה ולא קדשה לעתיד לבא, והניחום כדי שיסמכו עליהן עניים בשביעית" (חגיגה ג ע"ב). אם כן קדושת הארץ אין כאן, אבל ההכרעה מבוססת על השיקול החברתי, המצוי במשנה , זה שנדחה בידי רבי ישמעאל. הבבלי הכיר, אפוא, את החומר של המשנה , אבל לא את כל המשנה , אחרת היה מצטט את המשפט מהמשנה , או אולי אף את יתר הנימוקים. בכל המקרים הדומים הסברנו זאת בכך שלפני הבבלי לא היו מונחות משניות מסדר טהרות, או שלא הכיר בהן כמשנה מתורצת.</i>.
האמירה של רבי אליעזר מעוררת תמיהה. האוּמנם היה סוד כזה שאיש לא ידע ממנו? יתרה מזו, שני בעלי הפלוגתא מודים שההלכה אינה דומה, אלא היא חדשה, וזה טיעון מרכזי בוויכוח; אם זו הלכה קדומה, הרי שכל הוויכוח נראה שגוי מבסיסו. אין זה מעשה נביאים או זקנים, אלא הלכה למשה מסיני! המשנה רואה בדברי רבי אליעזר אישור להכרעה, אבל למעשה הם מתקפה גלויה על כל שיטת הדיון של חבריו בבתי המדרש. אין זאת אלא ש'הלכה למשה מסיני' איננו תיאור היסטורי, אלא ביטוי ספרותי ל'נכון מאד'. בשולי השאלה נעיר על הגדרתו של רמב"ם שדברי קבלה אין מחלוקת נופלת בהם לעולם (הלכות ממרים פ"א ה"ג); האם לא נפלה בנושא מחלוקת? מכוח שאלה זו, ומכוחם של מקורות דומים, הגיע ספראי<sup class="footnote-marker">56</sup><i class="footnote">ספראי, הלכה למשה מסיני.</i> להצעה שהמונח "הלכה למשה מסיני" לא בא להגדיר הגדרה היסטורית, אלא זו הגדרה דתית. הלכה כזאת היא הלכה חזקה ומבוססת. רבי אליעזר מאשר את ההחלטה לא מכוח מסורת אלא מכוח הבנתו וחשיבתו, אבל מתבטא, מבחינה ספרותית, בניסוח של שמועה. בדרך זו מובנת המשנה וכל השאלות נופלות. הבנה זו של המונח "הלכה למשה מסיני" משתלבת בהבנה שגם המונחים "מן התורה" ו"דברי סופרים" אינם הגדרות היסטוריות אלא דרך ספרותית להדגשת אמת דתית.
עוד נעיר שעם זאת דברי הרמב"ם יש להם על מה שיסמוכו. בספרות האמוראים, ובעיקר בתלמוד הבבלי, אכן המונח "הלכה למשה מסיני" מובן כהגדרה היסטורית, ולהלכה למשה מסיני לא יכול להיות מקור מדרשת הכתוב, שכן מקור מדרשי הוא רק לדברי תורה. "דברי תורה" ו"הלכה למשה מסיני" הם קטגוריות נפרדות. לשיטתנו, כפי שהצגנו אותה במבוא, הדרשות אינן אלא סיוע ספרותי להלכה, והמקור להלכות רבות הוא חשיבתם של חכמים. חלק מטיב השיקולים מודגם יפה במשנתנו, בניסוח ספרותי מרהיב. הפסוק בא לאישוש הלכה קיימת, וההגדרות "מן התורה", מ"דברי סופרים" ו"הלכה למשה מסיני" מבטאות את עצמת ההלכה ואת מידת החובה להישמע לה. אין זה מפתיע שהבבלי בשיטתו המשפטית לא יכול היה לקבל היעדר הגדרה משפטית למונחים, שכן המונח "פחות מחייב" איננו במכלול משפטי. כל הלכה מחייבת, ואין הלכה שהיא פחות מחייבת (אין הדבר תלוי במקורה, אלא באישור הסמכותי שניתן לה).
אם נשוב לשיטת הרמב"ם המסכם בלשון הזהב שלו את העמדות השונות בסוגיות, המונח "גזר" גם הוא מתייחס לסוג של הלכות שאינן מסורת (הלכה למשה מסיני) וגם אינן מהתורה (בדרשה באחת משלוש עשרה מידות). עד כאן דברי הרמב"ם, ואנו מציעים היבט שונה המשתמע ממשנתנו. במשנתנו ההלכה המדוברת מוצגת כגזרה ("גזר רבי פלוני"), יש לה נימוקים שונים, והיא כאמור גם מוצגת כמסורת (הלכה למשה מסיני) ובכל זאת יש בה מחלוקת. אין לנו אלא להסיק שהשימוש במונחים לא היה אחיד וברור והאחידות היא תוצאה של משפטיות יתר, אבל בימי תנאים היו ההגדרות שבלשון חכמים רופפות.
עם זאת כאשר חכם אומר שמעתי, או מקובל אני אין זה ביטוי ספרותי בלבד. מהמעשה בעקביא בן מהללאל (לעיל פ"ה מ"ז) שומעים אנו עד כמה חזרה השמועה.
בדרך כלל 'מקובל' או מקובלני היא פתיחה לשלשול המסורת לחכמים סמכותיים בעבר. לעתים עד למשה. כגון: "מעשה שזרע ר' שמעון איש המצפה לפני רבן גמליאל, ועלו ללשכת הגזית ושאלו. אמר נחום הלבלר מקובל אני מרבי מיאשא שקבל מאבא, שקבל מן הזוגות, שקבלו מן הנביאים, הלכה למשה מסיני בזורע את שדהו שני מיני חטין אם עשאן גורן אחת נותן פאה אחת שתי גרנות נותן שתי פאות" (פאה פ"ב מ"ו). רבי מיאשה ואביו של רבי נחום הלבלר אינם מוכרים כחכמים ידועים, והדבר רק מוכיח עד כמה מעטות ידיעותינו על חכמי בית שני. שרשרת שנייה מופיעה במקבילה למשנה ה' לעיל: "מקובלני מרבן גמליאל הזקן שמשיאין את האשה על פי עד אחד וכשבאתי. והרציתי הדברים לפני רבן גמליאל. . ." (יבמות פט"ז מ"ז). כאן השרשרת כוללת חכם אחד בלבד. וכן "אמר שמעון בן עזאי מקובל אני מפי שבעים ושנים זקן, ביום שהושיבו רבי אלעזר בן עזריה בישיבה. שכל הזבחים הנאכלים שנזבחו שלא לשמן כשרים, אלא שלא עלו לבעלים משום חובה. חוץ מן הפסח ומן החטאת, ולא הוסיף בן עזאי אלא העולה. ולא הודו לו חכמים" (זבחים פ"א מ"א). בשתי המסורות האחרונות השרשרת קצרה, אך כוללת דמות או קבוצה בעלת סמכות מיוחדת.
על המחלוקת בעמון ומואב, שכבר צוטטה לעיל אומר רבי אליעזר "מקובל אני מרבן יוחנן בן זכאי, ששמע מרבו, ורבו מרבו, עד הלכה למשה מסיני שעמון ומואב מעשרין מעשר עני בשביעית" (משנה, ידים פ"ד מ"ב; תוספתא, פ"ב הט"ז) בשרשרת נכללים מספר דמויות מפתח כמו רבי יוחנן בן זכאי וכמובן משה. וכן שרשרות סמכות נוספות (תוספתא, פסחים פ"ד הי"ד; סנהדרין פ"ו ה"ב ועוד).
הקבלה הנוכחית היא על תפקידו של אליהו הנביא, ממבשרי הגאולה. <b>שאין אלייהו בא לטמא ולטהר לרחק ולקרב</b> – אליהו הנביא לא יפתור בעיות של יוחסין, <b>אלא לרחק את המקורבין בזרוע ולקרב המרוחקין בזרוע</b> – מהמשפט שומעים אנו שהייתה תופעה של קירוב ורחוק בזרוע. כלומר הייתה נטייה עממית לקבל משפחות שייחוסן מפוקפק, ולרחק אחרות. ההרחקה הייתה בזרוע, כלומר בכל ההשפעה החברתית והעוצמה החברתית, ואולי גם באלימות. אליהו הנביא לא בא לעשות דין או משפט. אלא להחזיר את הסמכות, (של המוסדות או של החכמים בתחום זה. הדברים מתקשרים למה ששמענו לעיל שהכהנים אינם נשמעים לחכמים. ורבי יהושע מדגים זאת על משפחות המוכרות, כנראה מסוף ימי בית שני. <b>משפחת בית צריפה היתה בעבר הירדן וריחקה בין ציון בזרוע</b> – איננו יודעים מיהו 'בן ציון' אולי זה כמו 'איש ציון' כלומר מנהיגי ירושלים שהרחיקו מעבודת המקדש משפחת כוהנים 'תמימה'. <b>ועוד אחרת היתה שם וקרבה בין ציון בזרוע</b> - למרות שייחוסה לא הובהר. <b>כגון אלו אלייהו בא לטמא ולטהר לרחק ולקרב</b> – אליהו יפסוק ויקבע יוחסין. במטרה לגאול את החברה מבעלי ייחוס מפוקפק.
<b>רבי יהודה אומר לקרב אבל לא לרחק</b> - אליהו יבוא רק לעשות טוב, ולא להרחיק. <b>רבי שמעון אומר להשוות המחלקות</b> - לסיים את המחלוקת. אליהו ישיב את כבוד המוסדות אך לא על ידי הכרעות, אלא על ידי פשרה ועמעום המחלוקת. <b>וחכמים אומרים לא לרח</b>[<b>ו</b>]<b>ק<sup class="footnote-marker">57</sup><i class="footnote">המצוי בסוגריים נמחק על ידי המעתיק.</i> ולא לקרב</b> - נושא היוחסין משני בעיניו (ובעיני חכמים), אבל מטרתו שלך מבשר הגאולה <b>אלא לעשות שלום בעולם שנאמ</b> ג)<b> הנה אנכי שולח לכם את אלייהו הנביא וגו' והשיב לב אבות על בנים ולב בנים על אבותם</b> – אליהו לא בא לעשות דין או צדק אלא רק לעשות שלום, כלומר לפתור את העימותים.
בתוספתא המקבילה (פ"ג ה"ד):
1. משפחת בית הצריפה היתה בעבר הירדן וריחקה בן ציון בזרוע. 2. אחרת היתה שם וקירבה בן ציון בזרוע. 3. ולא רצו חכמים לגלות עליהם, אבל מוסרין אותן לבניהם ולתלמידיהם פעם אחת בשבוע. כגון אילו אליהו בא לטמא ולטהר לקרב ולרחק. 4. ר' מאיר אומר לקרב אבל לא לרחק 5. ור' יהודה אומר חילוף הדברים. חנניא בן עדיי אומר "הרי הוא אומר "ויצא בן אשה ישראלית והוא בן איש מצרי בתוך בני ישראל ויניצו במחנה בן הישראלית ואיש הישראלי" והרי דברים קל וחומר ומה משה שהוא רבו של אליהו, לא רצה לגלות הממזרים עד שנתגלו מעצמן. אליהו תלמידו של משה על אחת כמה וכמה, שלא יגלה את הממזרים עד שיתגלו מעצמן.
רוב המימרות מצויות במשנה. מימרא 3 מוסרת שגם חכמים יודעים על פסולים שנשתקעו בכהונה, אך כמנהג אליהו אינם מגלים זאת. במשפט כזה יש פולמוס דו משמעי. ראשית הם קובעים שבין המשפחות המיוחסות מצויות גם משפחות של מתחזים. אבל חכמים אינם שתים ליבם לעניין, ועבורם נתון זה משני. חשוב יותר לשמור על הכבוד ההדדי ועל השלום. כך ינהג גם אליהו. או יותר נכון אליהו יקבל את דרכם של חכמים. בעקיפין יש כאן גם זלזול מה בערך היוחסין, זלזול באותן קהילות המייחסות חשיבות לשמועות. ואולי גם איום סמוי שאם ינהגו הכהנים שלא כשורה, יחשפו חכמים את רשימתו היוחסין ה'אמיתיות'. עוד מעניינת הגישה ההפוכה שאליהו לא יבוא על מנת לקרב, אלא רק לרחק. מצד אחד ניכרת חשיבות הייחוס, ומצד שני גילויו מוטל על אליהו, לעתיד לבוא ולא כאן ועכשיו.
המשנה האחרונה אין בה עדות, אלא היא חותמת סדרת משניות שבהן דיונים בענייני ייחוס. היחידה מתחילה ממשנה ב, ובאמצע עדותו החריגה של יוסי בן יועזר איש צרידה. במבוא למסכת קידושין הרחבנו בענייני יוחסין והמאבק בתחום זה.

ביבליוגרפיה

אבות דרבי נתן, שכטר ש"ז, וינה, 1887.
אבי יונה גיאוגרפיה היסטורית – אבי יונה, מ', תשכ"ג, גיאוגרפיה היסטורית, ירושלים.
אבי יונה, חדיד, אבי יונה, מ', 1973, "רצפת-פסיפס מחדיד", ארץ-ישראל, י"א, (ספר עמנואל דונייבסקי), ירושלים: 47-45, לוחות י'-י"א
אברמסון, סכין – אברמסון, ש', תשנ"ה, "תשובת רב שרירא גאון לרב שמריה ב"ר אלחנן בסוגית ר' חנינא סגן הכהנים", סיני קטו, עמ' קכג – קלז.
אגדת בראשית – מהדורת ווארשה תרל"ו.
אגרת רב שרירא גאון, ב"מ, לוין, אגרת רב שרירא גאון, חיפה תרפ"א.
אהבת ציון וירושלים, ראטנער, ד', אהבת ציון וירושלים, ווילנא תרסא-תרע"ג.
אוצר הגאונים, ב"מ, לוין, אוצר הגאונים, חיפה ירושלים, תרפ"ח-תש"ג.
אור זרוע, ר' יצחק בר' משה נ"ע מווינה, זיטאמיר, תרכ"ב.
אור שמח. כהן מאיר שמחה, ספר אור שמח על משנה תורה לרמב"ם, ירושלים תשמ"ב.
איכה רבה, מהדורת ש. באבער, ווילנא תרנ"ט.
אלבק, מבוא – אלבק, ח' תשי"ט, מבוא למשנה, ירושלים-תל אביב.
אלבק, עריכת המשנה – Albeck. Ch. , 1936, <i>Untersuchungen über Die Redaction der Mischna</i>, Berlin.
אלבק, פירוש – אלבק, ח', פירוש לשישה סדרי משנה, ירושלים-ת"א, תשי"ב.
אלון, מחקרים – אלון, ג' תשי"ז-תשי"ח, מחקרים בתולדות ישראל בימי בית שני ובתקופת המשנה והתלמוד, א-ב ירושלים.
אסתר רבה, קושטא, רע"ד או ר"פ. מהדורת תבורי-עצמון, ירושלים, תשע"ה
אפרתי, לשון רבו – אפרתי, י"א, תשל"ב, ""אלא שאדם חייב לומר בלשון רבו", גלגולה של הלכה או סגנון ושיטה", בר אילן, ט, עמ' 221-238.
אפשטיין, מבוא – אפשטיין, י"נ, מבוא לנוסח המשנה, ירושלים, תש"ח.
אפשטיין, מבואות – אפשטיין, י"נ, תשי"ז, מבואות לספרות התנאים, ירושלים-ת"א.
אפשטיין, מחקרים – אפשטיין, י"נ, תשמ"ד-תשנ"א, מחקרים התלמוד ובלשנות שמית, א-ד, ירושלים.
ארבעה טורים – ר' יעקב בר' אשר, ווארשה תרמ"ב.
באומגרטן, משקין – Baumgarten. J. M. , 1995, "Liquids and Susceptibility to Defilement in 4Q Fragments" <I>JQR</I> 85, pp. 91-101.
בוט, טהרה – Booth, R. P. , 1986, "Jesus and the Laws of Purity", <I>JSNTS</I> 13, Sheffield 1986.
בורקט, דת הלניסטית –, Burkert, W. , 1985, <i>Greek Religion</i>, Cambridge.
ביכלר נטילת ידים – Büchler, A. , 1909-1910, "The Law of Purification in Mark 7. 1-23", <i>ExpTim</i> 21 pp. 34-40.
ביכלר, בית שמאי – ביכלר, א', 1905, "הלכות <i>למעשה כבית שמאי בזמן הבית ואחר החורבן", בתוך: Krausz, S. and Weisz, M. (eds.), 1905, Emlékkönyv Bloch Mózes tiszteletére életének kilencvenedik, évfordulója alkalmából kiadják tanitványai, Sefer ha Yovel Mosheh Aryeh Bloch</i>, Budapest, pp. 21-30
ביכלר, פפירוס – Büchler, A. , 1908, "A New Fragment of an Un-canonical Gospel", <I>JQR</I> 20, pp. 330-346.
בלומנר, קדמוניות – Blümner, H. , 1911, <i>Die Römischen Privataltetumer</i>, München.
בלידשטיין, יחס לגר – בלידשטיין, י', תשמ"ח, "למעמדו של גר תושב במשנת הרמב"ם: שתי הערות להלכות מלכים י, יא"‫, סיני קא, עמ' מד-נב. ‬‬‬‬‬‬‬‬‬‬‬‬‬‬‬‬‬‬‬‬‬
בלידשטיין, שבויות – בלידשטיין, י', תשל"ו-תשל"ז, "מעמדן האישי של נשים שבויות ומשומדות בהלכה של ימי הביניים", שנתון המשפט העברי ג-ד, עמ' 116-35.
בעל המאור הודפס עם הרי"ף.
בראשית רבה, מהדורת טהעאדאר-אלבק, הוצאת צילום, ירושלים 1965.
ברודי, רב נטרונאי – ראו, תשובות רב נטרונאי בר הילאי גאון.
ברנד, כלי חרס – ברנד, י', תשי"ג, כלי החרס בספרות התלמודית, ירושלים.
ברנרד, פירוש – Bernard, J. H. , 1985<i>, A Critical and Exegeticl Commentary on the Gospel According to St. John, New International Critical Commentary</i>, Edinburgh
גודבלאט, הקשר – גודבלאט, ד', תשמ"ד, "על סיפור ה"קשר" נגד רבן שמעון בן גמליאל השני", ציון מט, עמ' 374-349.
גודמן, המעמד השליט – Goodman, M. , 1987, <i>The Ruling Class of Judaea</i>, Cambridge.
גולאק, שולחני – גולאק, ש', תרצ"א, "עיסקי השולחני לפי דיני התלמוד", תרביץ<i> </i>ב ב, עמ' 171-154.
גולדברג, צמצום – גולדברג, א', תש"ן, "דרכים של צמצום מחלוקות אצל אמוראי בבל", מחקרי תלמוד א, עמ' . 135-153
גולדברג, שבת – גולדברג, א', תשל"ו, פירוש למשנה מסכת שבת ירושלים.
גיאוניקה, Ginzberg, L. , 1968, <i>Geonica</i>, New york (Second Edition), .
גינצבורג, פרושים – גינצבורג, ל', תשכ"א, פירושים וחדושים בירושלמי, א-ד, ניוארק.
גינצברג, שרידי ירושלמי גינצברג, א', תרס"ט, שרידי הירושלמי, נויארק
גרונר, שתי תשובות – גרונר, צ', תשמ"ב, "שתי תשובות לרב האי גאון", מוריה 11, עמ' ב-ג.
דוגלס טהרה וסכנה – Douglas, M. , 1966, Purity and Danger: An Analysis of the Concepts of Pollutionand Taboo, Lndon.
דקדוקי סופרים – ראו רבינוביץ.
הירשפלד כפרים: הירשפלד, י', תשנ"ז, "כפרים, בתי אחוזה ובתי חווה בארץ ישראל הביזנטית", בתוך: ש' דר, וז' ספראי (עורכים), הכפר הקדום בארץ ישראל, תל אביב, עמ' 129-75.
הירשפלד סקר – הירשפלד י', תשמ"ה, סקר ארכיאולוגי של ישראל, מפת הירודיון (108), ירושלים. ‬
הירשפלד, שינויים – הירשפלד, י', תשנ"ו, "שינויים בדפוסי ההתיישבות של האוכלוסייה היהודית הכפרית לפני המרידות ברומאים ואחריהן", קתדרה 80, עמ' 18-3.
הלכות גדולות, מהדורת הילדסהיימר, ירושלים תשל"ב-תשמ"ז.
הלכות פסוקות, י' מילר, הלכות פסוקות מן הגאונים, קראקא תרנ"ג.
הלכות קצובות, מ' מרגליות, ספר הלכות קצובות, מיוחס לרב יהודאי גאון, ירושלים תש"ך.
הרינגטון, טהרת חולין <i>– </i>Harrington, H. K. 1995, "Did the Pharisees Eat Ordinary Food in a State of Purity?" <I>JSJ</I> 26, , pp. 42-54
ויזר, סעודה – Visser, . , 1991, <i>The Rituals of Dinner: The Origins, Evolution, Eccentricities and Meaning of Table Manners</i>, London
ויס, פוגמא – Weis P. R. 1956-1957, "A Note on PUGMHI", <I>NTS</I> 3, pp. 233-236
חדושים המיוחסים לר"ן ראה חידושי הר"ן.
חידושי הר"ן, ספר חדושי הר"ן על מסכתות מגילה ומועד קטן, ירושלים תשכ"ו.
חלופי מנהגים, מהדורת ב"מ, לוין, אוצר חילוף מנהגים בין בני ארץ ישראל ובני בבל, בני ברק תשמ"ז; מהדורת מרגליות, החילוקים שבין אנשי ארץ-ישראל ואנשי בבל, ירושלים תרצ"ח.
חמדה גנוזה, שניאורזאהן, ש"ז, חמדה גנוזה, ירושלים תרכ"ג.
חסדי דוד, ספר חסדי דוד, לר' דוד פארדו, ליוורנו 1776.
טור שלחן ערוך – ראו ארבעה טורים.
ילקוט המכירי, ישעיהו משלי, מהדורת י"ז, כהנא שפירא, ירושלים תשכ"ד.
ילקוט המכירי, תהילים, מהדורת ש', בובר, ירושלים תשכ"ד.
ילקוט המכירי, תרי עשר, מהדורת א' גראינוף, לונדון 1909.
ילקוט, שמעוני, מהדורת י' שילוני, תשל"ג ואילך, ירושלים.
יתרון האור , יתרון האור, לר' ירוחם יהודא לייב פערלמן, הודפס במשניות מהדורת ווילנה.
לוי, מילון – Levy, J. , 1924, <i>Wörterbuch über die Talmudim und Midrashim</i>, Vienna.
לחם שמים – ספר לחם שמים לרבנו יעב"ץ, תשי"ח, ירושלים.
ליברמן, יוונים ויוונות – ליברמן, ש', תשכ"ג (תשמ"ד), יוונים ויוונות בארץ ישראל, ירושלים.
ליברמן, ירושלמי, - ליברמן, ש', תשנ"ה, ירושלמי כפשוטו, ניו יורק ירושלים.
ליברמן, מחקרים – ליברמן, ש', תשנ"א, מחקרים בתורת ארץ ישראל, ירושלים.
ליברמן, תוספת ראשונים – ראו תוספת ראשונים.
ליברמן, תוספתא כפשוטה – ראו תוספתא כפשוטה.
לינדר מזון טהור – Lindars, B. , 1988, "All Foods Clean: Thoughts on Jesus and the Law", in: B. Lindars ed., <i>Law and Religion</i>, Cambridge. pp. 61-72
לקוטי הרמב"ן – לקוטי הרמב"ן למסכת תענית לתלמיד מתלמידי הרמב"ן (שאלוניקי, תק"ל).
מגיד משנה – מגיד משנה על הרמב"ם, הודפס על גליון משנה תורה לרמב"ם.
מגילות מדבר יהודה – <I>DJD</I> <i>Discoveries in the Judean Desert</i>, ed. Balliet M. , et al, Oxford 1953-1995.
מגילת המקדש – ידין, י', תשל"ז, מגילת המקדש, ירושלים.
מגילת תענית – ראו ליכשטנשטיין, מגילת תענית.
מדרש משלי, בתוך: מדרש שוחר טוב, מהדורת י' כהן, ירושלים, תשכ"ח. מהדורת ב' הלוי וויסאצקי, ניו יורק תש"ן.
מדרש שמואל, בתוך: מדרש שוחר טוב, מהדורת י' כהן, ירושלים, תשכ"ח. מהדורת ליפשיץ, תשס"ט.
מדרש תהילים (שוחר טוב), ש' בובר וילנא, תרנ"א.
מדרש תנאים לדברים, ד"צ, הופמן, ברלין, 1909-1908.
מדרש תנחומא, קושטא, רפ"ב, ומנטובה, שכ"ג.
מדרש תנחומא-בובר, בובר ש. , וילנא, תרמ"ה.
מור, מעמד – מור, ש', תשס"ג-תשס"ד, "מצבן של שבויות יהודיות עם שובן לקהילה בספרות חז"ל", מדעי היהדות 42, עמ' 118-107.
מור, שבויות – מור, ש', תשס"ה, "הלכות שבויה: שינוי ערכין בתרבות היהודית בין תקופת הבית השני לתקופה התלמודית", שנתון המשפט העברי כג, עמ' 224-193.
מורקהרדט, החיים הפרטיים ברומא – Marquardt, J. 1879, <i>Das Privatleben der Römer</i>, Leipzig.
מחזור ויטרי לרבנו שמחה, ש' הורביץ, מחזור ויטרי, נירנברג תרפ"ג, דפוס צילום, ניו-יורק תש"ך.
מילגרום, תהילים – Milgrom, J. 1991, <i>Leviticus 1-16, Anchor Bible</i>, Doubleday.
מילון בן יהודה, א' בן יהודה, 1959, מילון הלשון העברית, ירושלים תל אביב (לא להצהרת בלפור- שנת העשור למדינת ישראל).
מילקובסקי, נטילת ידיים – Milikowsky , Ch. 2000, "Reflections on Hand-Washing, Hand Purity and Holy Scripture in Rabbinic Literature, <i>Purity and Holiness: The Heritage of Leviticus"</i>, ed. M. J. H. m Poorthuis & J. Schwartz, Brill Leiden, pp. 149-162
מכילתא דר' ישמעאל, האראוויטץ, ח"ש, רבין, י"א, דפוס צילום, ירושלים תש"ל.
מכילתא דר' שמעון בר יוחאי, אפשטיין -מלמד, ירושלים, תשט"ו.
מלאכת שלמה, הודפס במשנה, דפוס ווילנה.
מלחמות היהודים – יוספוס פלביוס, א' שליט, ירושלים-תל אביב, 1967.
מסכת כלה, מ' היגער, מסכת כלה, ירושלים תש"ל.
מסכת סופרים, מ' היגער, מסכת סופרים, ניו יורק, תרצ"ד.
מסכתות זעירות, מ' היגער, ירושלים תש"ל.
מקובי, טקס – Maccoby, H, 19999, <i>Ritual and Morality</i>, Cambridge.
מקובי, שטיפת כוס – Maccoby, H. 1982, The Washing of Cups, <I>JSNT</I> 14, pp. 3-15
מרגליות, החילוקים – מרגליות, , מ', תרצ"ח, החילוקים שבין אנשי ארץ-ישראל ואנשי בבל, ירושלים.
מרגליות, הלכות ארץ-ישראל – מרגליות, מ', תשל"ד, הלכות ארץ-ישראל מן הגניזה, ירושלים.
משנה שלמה – ורטהימר, ש"א, תשנ"ב, ספר משנה שלמה, ירושלים.
נויסנר, החברות – Neusner, J. 1960, "The Fellowship in the Second Jewish Commonwealth", <I>HTR</I> 53, pp, pp. 125-142,
נויסנר, טהרה – Neusner, , J. 1994, Purity in Rabbinic Judaism: A Systematic Account, Atlanta.
נויסנר, טומאת מדף – Neusner, J. , 1978-1979, "Scripture and Mishna: The Exegetical Origins of MADDAF", <I>PAAJR</I> 46-47, pp.
נויסנר, סדר טהרות – Neusner, , J. 1974, 1977, <i>History of the Mishnaic Law of Purities, </i>22 vol. , Leiden,
ניומן, מעשים – ניומן, ה', תשמ"ז, המעשים לבני ארץ – ישראל ורקעם ההיסטורי, ירושלים תשע"א.
סדר עולם רבה – מהדורת רטנר, ניו יורק תשכ"ו.
סדר רב עמרם גאון, ד' גולדשמידט, סדר רב עמרם גאון, ירושלים תשל"ב.
סירליאון (שירליאון, סיריליאו), תלמוד ירושלמי – רבינו שלמה סירליאו (שירליאון) תלמוד ירושלמי סדר זרעים, תשי"ד-תשכ"ז, מהדורת ח"י הלוי, ירושלים.
סנדרס, ההלכה עד למשנה - Sanders, E. P. , 1990, <i>Jewish Law from Jesus to Mishna</i>, London and Philadelphia.
סנדרס, ישו ויהדותו – Sanders, E. P , 1965, <i>Jesus and Judaism, </i>London and Philadelphia.
ספר האשכול, אלבק, ח', ספר האשכול, ירושלים תשד"ם. (מהדורת אוערבך האלברשטאט, תרכ"ו).
ספר הישר, לרבנו תם, מהד' יוסף דן מבוססת על הדפוס הראשון, ונציה, שפ"ה, ירושלים, תשמ"ו; מהדורת ראזענטהאל, ש"פ, ירושלים (מהדורת צילום), תשנ"ג.
ספר המקצועות, ש' אסף, ספר המקצועות, תש"ז, ירושלים.
ספר ערוגת הבושם, לר' אברהם ב"ר עזריאל, א"א, אורבך, ירושלים, תרצ"ח ואילך.
ספר פתרון תורה, א"א, אורבך, ירושלים, תשל"ח.
ספר ראבי"ה של ר' אליעזר בר' יואל הלוי, א. אפטוביצר, תשכ"ד, ירושלים.
ספר שני לוחות הברית, פיורדא, תקכ"ד.
ספראי, הכרעה כבית הלל – ספראי ש', תשנ"ד, בימי הבית ובימי המשנה, א, עמ' 405-382.
ספראי, הלכה למשה מסיני – ספראי, ש', תש"ן, "הלכה למשה מסיני, היסטוריה או תיאולוגיה?" בתוך: זוסמן, י' ורוזנטל, ד' (עורכים), מחקרי תלמוד, ירושלים, עמ' 38-11 (= בימי הבית, עמ' 578-548).
ספראי, מבנים – ספראי, ז', תשנ"ט, "מבני השדה הקדומים – הכפר בארץ-ישראל הרומית", קתדרה 89, עמ' 40-7.
ספראי, מעמדה – ספראי, ש', תשנ"ד, "מעמדה של הפרובינציה יהודה לאחר החרבן", בימי הבית ובימי המשנה א', ירושלים, עמ' 287-294.
ספראי, קהילא קדישא – ספראי, ש', תשנ"ד, "קהילא קדישא דבירושלם", בתוך: ספראי, בימי הבית, א, עמ' 186-185.
ספראי וספראי, פפירוס 840 – Safrai, Z. , and Safrai, ch., "Papyrus Oxyrhinchus 840" Α. L. Baumgarten et. Al, eds, <i>Halakha in Light of Epigraphy, Journal of Ancient Judaism Supplements</i> 3 (2010), pp. 255-282
ספרי במדבר, ח"ש, האראוויטץ, לייפציג, תרע"ז.
ספרי דברים, א"א, פינקלשטין, ברלין, ת"ש.
ספרי זוטא, ח"ש, האראוויטץ, לייפציג, תרע"ז.
ספרים חיצוניים – מהדורת כהנא, ירושלים תש"ל.
ערוך השלם – רבי נתן ברבי יחיאל מרומי, תש"ל, ספר ערוך השלם, מהדורת ח"י קאהוט, תל אביב.
פויריאר, טהרה – Poirier, J. C. , 2003, "Purity Beyond the Temple in the Second Temple Era", <I>JBL</I> 2, pp. 247-265
פויריאר, נטילת ידיים – Poirier, J. C. 1996, "Why Did the Pharisees Wash Their Hands?", <I>JJS</I> 46, pp. 217-233
פורסטנברג, ממסורת למחלוקת – פורסטנברג, י', תשע"ה, "ממסורת למחלוקת: שינוי בדרכי המסירה במשנתם של תנאים ראשונים", תרביץ פה, עמ' 641-587.
פירוש רבינו עובדיה מברטנורה, נדפס במשניות דפוס ווילנא, דפוס צילום, תשל"ד ומהדורות רבות נוספות.
פסיקתא דרב כהנה – ד', מנדלבוים, ניו יורק, תשכ"ב.
פסיקתא זוטרתא (לקח טוב), בראשית-שמות, ש בובר, ויקרא-במדבר-דברים, רא"מ פאדווא, ווילנא, תרמ"ד.
פסיקתא רבתי – מ' איש שלום, וינה, תר"מ.
פרוש הגאונים לסדר טהרות, י"נ, אפשטיין, פירוש הגאונים לסדר טהרות, ברלין תרפ"א-תרפ"ד.
פרקר, טהרה – Parker, . , 1983, Miasma: Pollution and Purification in Early Greek Religion, Oxford 1983
קדמוניות היהודים, יוספוס פלביוס, א' שליט, ירושלים-תל אביב, 1967.
קדמוניות המקרא, הספרים החיצוניים, מהדורת א"ש, הרטום, תל אביב, תשכ"ט.
קוולר, שבת – Queller, K. , , 2010, ""Stretch Out Your Hand!" Echo and Metalepsis in Mark's Sabbath Healing Controversy”, <i>Journal of Biblical Literature</i>, 129, pp. 737-758
קול הרמ"ז – פירוש הרמ"ז על המשניות (ר' משה זכותא), ירושלים תשנ"ט.
קולין, רפואה – Collins, N. L. “2015, Healing and Saving Life from Starvation, Mark 2: 23–26, 28, Luke 6: 1–5 & Matthew 12: 1–8: The Sources and Historicity of the Galilean Event" <i>Biblical Theology Bulletin</i>, 45 215-229
קולין שבת – Collins, N. C. , 2014<i>, Jesus, the Sabbath and the Jewish debate : healing on the Sabbath in the 1st and Second </i>Centuries CE, New York.
קוסמן, מדידה – קוסמן, א', תשנ"ז, "לבירור מקורותיו ומקומו של איסור המדידה בהלכות שבת ויום טוב", סידרא<i> </i>יג, עמ' 146-131.
קוסמן, עובדן דחול – קוסמן, א', תשנ"ד, "לתולדות איסורי "עובדין דחול" בספרות התנאית", דברי הקונגרס העולמי למדעי היהדות, חטיבה ג כרך א, עמ' 54-47.
קלרק, מנהגים יהודיים<i> – Clarke, W. M. , 1992, </i>"Jewish Table Manners in the Cena Trimalchonis"<i>, Classical Journal</i>, 87, pp. 257-263.
קראוס ראו קרויס
קרויס, ארכיאולוגיה תלמודית – S. Krauss, <i>Talmudische Archaeologie</i>, Hildesheim 1966, 3 vol.
קרויס, מילון – Krauss, S. , 1899, <i>Griechische und Latiniusche Lehnwӧrter Talmud, Midrash und Targum</i>, Budapest
ר' יוסף בן אפרים קרו, בתוך: ארבעה טורים.
ר"ן בפירושו לרי"ף, הודפס בתלמוד ש"ס ווילנה.
רבינוביץ, דקדוקי סופרים – רבינוביץ' רנ"נ, תש"כ, דקדוקי סופרים, ירושלים.
רבינוביץ, שערי תורת ארץ ישראל – רבינוביץ, ז"י, ת"ש, שערי תורת ארץ ישראל, ירושלים.
רבינוביץ, שערי תורת בבל – רבינוביץ, ז"י, תשכ"א, שערי תורת בבל, ירושלים.
רגב, אינדיבידואליזם – Regev, E. 2000, "Pure Individualism: The Idea of Non-Priestly purity in Ancient Judaism", <I>JSJ</I> 31, pp. 176-202
רגב, טהרה – רגב, טהרה לישראלים – Regev, E. . , 2000, "Non-Priestly Purity and its Religious Aspects according to Historical Sources and Archaeological Findings", in: <i>Purity and Holiness: The Heritage of Leviticus</i>, ed. M. J. H. M. Poorthius et. al. Leiden , pp. 321 374
רוזנטל, מסורת – רוזנטל, א"ש, 1994, ‫"מסורת-הלכה וחידושי-הלכות במשנת חכמים", תרביץ סג, עמ' 374-321. ‬‬‬‬‬‬‬‬‬‬‬‬‬‬‬‬
רות רבה, מ"ב, לרנר, ירושלים, תשל"א.
ריטב"א – חידושי הריטב"א, מסכת שבת, תש"ן, מהדורת גולדשטיין, מ', ירושלים.
רשב"א, חדושי רבינו שלמה בן אדרת על מסכת מגילה, מהדורת ח"ז דימיטרובסקי, נויארק תשט"ז,
שאגת אריה, שו"ת אריה בן אשר ממץ, ירושלים, תש"ך.
שאילתות דרב אחאי גאון, א' מירסקי, שאילתות דרב אחאי גאון א-ה, ירושלים תשכ"א -תשל"ז.
שבלי הלקט, ש', באבר, וילנא, תרמ"ו.
שוורץ, כלבים – Schwartz, J. J. , 2003, "Dogs in Anchient Rural Jewish Society", in: Maeir, A. M. et al. (eds. ), <i>The Rural Landscape of Ancient Israel, BAR</i> 1121, London, pp. 127-136.
שוורץ, לוד – Schwartz, J. Y. , 1991, <i>Lod (Lydda), Israel, BAR</i> 571, Oxford.
שוורץ, מפריחי יונים – Schwartz, Y. , 1997, "Pigeon-Players in Ancient Jewish Society", <i>Journal of Jewish Studies</i> 48, pp. 105-119.
שכטר, קטעי גניזה – Schechter, S. , 1898, Genizah Fragments, <I>JQR</I> X, p. 636.
שערי צדק, נ' מודעי, שערי צדק, שאלוניקי תקנ"ב.
שערי תשובה, י"מ, הירש, שערי תשובה, לייפציג תרפ"ח.
שפירא ופיש, שקלא וטריא – שפירא, ח' ופיש, מ', תשנ"ט, "פולמוסי הבתים: המחלוקת המטא-הלכתית בין בית שמאי לבית הלל", עיוני משפט כב, עמ' 497-461.
שפירא, בית מדרש – שפירא, ח', תש"ס, "בית-המדרש בארץ-ישראל בתקופת המשנה והתלמוד – המושג והמוסד", הקונגרס העולמי למדעי היהדות 12, עמ' 60-45.
שפירא, הדחת רבן גמליאל – שפירא, ח', תשנ"ט, הדחת רבן גמליאל – בין היסטוריה לאגדה, ציון סד, עמ' 38-5.
שרידי ירושלמי – ראו גינצברג.
שרמר, חכמים ושלטון – שרמר, ע' תשס"ז, "מדרש והיסטוריה: כוח האל ותקוות גאולה בעולמם של התנאים בצל האימפריה הרומית", ציון עב, עמ' 36-5.
תוספות יום טוב, נדפס במשניות דפוס ווילנא, דפוס צילום, תשל"ד ומהדורות רבות נוספות.
תוספות רי"ד – תוספות די"ד תשל"ד, מהדורת יש"ה נטאנאהן, ירושלים.
תורתן של ראשונים, ח"מ, הורוויץ, תרמ"ב, תורתן של ראשונים, פראנקפורט על נהר מיין.
תנא דבי אליהו, מ', איש שלום, 1904, ווינא.
תניא רבתי, מהדורת ש', הורביץ, 1879, ווארשה
תרגום השבעים – <i>Septuaginta</i>, ed. Rahlfs, H. , Stuttgart, 1935.
תרגום יונתן לנביאים – מ', רידר, ירושלים, תשמ"ד. מ', גינזבורגר, ברלין תרס"ב.
תרגום יונתן לנביאים, א', שפרבר ליידן, 1959 ואילך. לנביאים וכתובים: כתבי הקדש בארמית, ליידן.
תרגום ניאופיטי –Macho, A. , 1968-1979, <i>Targum Palestinese </i>I-IV, Madrid.
תשובות אנשי ארץ-ישראל, בתוך: ב"מ, לוין, עורך, גנזי קדם, מאסף מדעי לתקופת הגאונים וספרותם, ד, חיפה, תר"צ.
תשובות גאונים מזרח ומערב, י' מילר, תרמ"ח, תשובות גאונים מזרח ומערב, ברלין.
תשובות גאונים קדמונים, ד' קאסעל, תר"ח,
תשובות גאונים קדמונים, ברלין.
תשובות הגאונים אסף – תשובות הגאונים לש' אסף, ירושלים תרפ"ט
תשובות הגאונים החדשות – עמנואל, ש', תשנ"ה, תשובות הגאונים החדשות, ירושלים.
תשובות הגאונים הקצרות, מ"א, רבינוביץ, תש"כ, שאלות ותשובות הגאונים, ירושלים.
תשובות הגאונים הרכבי, א"א, הרכבי, זכרון לראשונים וגם לאחרונים, ברלין תרמ"ז.
תשובות הגאונים מוסאפיה, י' מוסאפיה, תרכ"ד, תשובות הגאונים, ליק.
תשובות הגאונים קורונל, נ"נ, קורונל, תרל"א, תשובות הגאונים, וויען.
תשובות הגאונים שערי צדק, ראה שערי צדק.
תשובות הרמב"ם, מהדורת י' בלאו, תשי"ח-תשמ"ו, א-ד, ירושלים.
תשובות מהרי"ץ גיאת – ר' יצחק בן יהודה אבן גיאת, הוצ' באמבערגער, פירטה, תרכ"א-תרכ"ה.
תשובות רב נטרונאי, י' ברודי, תשנ"ד, תשובות רב נטרונאי בר הילאי גאון, ירושלים.
תשובות רב שר שלום, ר"ש, וינברג, תשובות רב שר שלום, ירושלים תשל"ו.