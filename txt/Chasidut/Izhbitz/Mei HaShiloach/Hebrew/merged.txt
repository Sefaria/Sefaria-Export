Mei HaShiloach
מי השלוח
merged
https://www.sefaria.org/Mei_HaShiloach
This file contains merged sections from the following text versions:
-Mei HaShiloach, Publication of Sifrei Izhbitza Radzin, Bnei Brak 2005.
-https://www.nli.org.il/he/books/NNL_ALEPH002656134

מי השלוח

חלק א

הקדמה

<b>הקדמת המאסף והמביא לבית הדפוס</b>
<small>לב נבון יקנה דעת ואוזן חכמים תבקש דעת (משלי י״ח:ט״ו)</small>
<b>הן</b> זאת גלוי לכל אנשי בריתנו, אשר התחסו בצל כנפי אדוני אבי זקיני זללה״ה זיע״א, כי דברי הספר הנכבד הזה, לא נכתבו בחיי כבוד אדוני אזמו״ר זללה״ה כי לו אם נכתבו אז, לא ספקו עורות אילי נביות מהכיל כלמו, כי נחל נובע מקור חכמה היו שפתותיו, הלא הוא פתח המעין הזה אשר גם עתה לא יכזבו מימיו הנאמנים, לשרידי עמינו המבקשים לשמוע דברי אלקים חיים, ולדבוק בדת משיבת נפש - והנה אחרי עברו חמשה שנים מעת הלקחו מאתנו להתלונן בצל שדי, הרהבתי עוז בנפשי למען מלאות רצון אנשי שלומינו החסידים היקרים, המסתופפים בחצרות כבוד אאמו״ר שילאויט״א, ומה גם כי התבוננתי וראיתי כל כי הצדיקים עמודי יסודי עולם אשר העולם שען עליהם כל אחד בימיו, נשאר גם אחריהם ברכה לדורות הבאים כי יבואו. למען יאותו גם הם מאור קדושתו, לזאת אזרתי חיל ולקטתי מאשר נזכר בין אנשי שלומינו יחד - למען יתענגו דורשי מאמריו.
<b>והאמנם</b> כי ידעתי כי בכמה מקומות יקשו הדברים לאזנים אשר לא שמעו ולא הורגלו בדברים כאלה, אך לא אספתי בלתי למען אנשי שלומנו המכירים ערך יקרותם. ובכן יעזרני ה׳ להגיע אל תכליתם ולהבין עומק דבריו הקדושים ויקבעו בלבי ובלב כל אנשי שלומנו יחד. ואזכה להבין ולהשכיל לשמוע ללמוד וללמד לשמור ולעשות ולקיים ויהי׳ ה' אלקי עמי כאשר הי' עם אבותי, ואזכה לראות בנים ובני בנים עוסקים בתורה ובמצות. דברי המאסף הכותב היום יום שלישי ט״ו בירחא תליתאה שנת ד״ב״ר״י ק״ד״ש לפ״ק פה איזביצע.
הק׳ גרשון חנוך העניך בהרב הקדוש שילאיט״א נכד הרב הקדוש מאיזביצע זללה״ה:

ספר בראשית

בראשית

<b>בראשית ברא אלקים.</b> ברא הוא מלשון חיזוק, היינו שבראשונה אמץ וחיזק היסודות שיוכלו לקבל הבריאה, כמו מלך שבונה אוצר מחזק את היסודות והדפנות שיוכלו לקבל מה שיניח לתוכו, והשמים והארץ הם יסודות העולם, והם מרמזין בנפש האדם על הלב והמוח, בעת שירצה האדם לילך עפ"י רצון הש"י בכדי שיהיה בריה שלימה, אז צריך לאמץ ולחזק אלו שני היסודות, היינו למסור השכל והמחשבה שבראש וכל תאוות לבו להש"י ולהמליך אותו ית' עליהם שלא יפעול בהם דבר זולת רצון הש"י. וכמו שאמר הבעש"ט בדבר שמחשבה של אדם מחשבת שם הוא האדם כולו. וזהו פי' הפסוק (משלי כ"ג,כ"ו) תנה בני לבך לי, וממילא דרכי תצרנה, היינו כשתמסור לבך להש"י אז תהיה אצלך עבודת הש"י עיקר וכל דברי עוה"ז טפלים לזה, על דרך משל עשיר שיש לו בן הגון וחכם ומשיא אותו אשה לפי כבודו ובשעת שהכין צרכי הנשואין ויטעום מהמאכלים שהכין, בעת טעמו מהמאכל יזכור שמחת בנו והטעימה אצלו טפילה והבן.
<b>ויאמר אלקים יהי אור ויהי אור.</b> (בראשית רבה פרשה א',א') רבי הושיעא רבה פתח, (משלי ח',ל') ואהיה אצלו אמון ואהיה שעשועים יום יום, אמון פדגוג אמון מכוסה אמון מוצנע ואית דאמרי אמון רבתא וכו' ד"א אמון אומן. הענין בזה כי כמו שימצא בהאדם מהתחלת הויתו עד ביאתו לתכלית שלימתו חמשה מיני הויות ומדרגות. בראשונה בשעת זריעת האב והאם אז הוא בהעלם גמור שאינו ניכר לשום בריה. והויה השניה היינו אחר שנוצר במעי אמו בשעת העיבור אז יחל להיות בו קצת הכרה ותפיסה. והויה השלישית הוא כשנולד אז נשלם הויתו ויוכר לעין כל שהוא בריה. והויה הרביעית הוא כשנעתק משדי אמו ויתחיל לעשות פעולות. והויה החמישית כשנושא אשה ומתחיל לעשות הויה חדשה להבנות בנין וקיום עדי עד אשר לתכלית זה נברא. וכן הוא החמשה הויות האלו בבריאות העולם, שיצא מן האין והעלם הגמור אל הגילוי והיש, בתחילה היתה נקראת אמון מוצנע כי היתה נכללת בעצמותו ית' ולא היה שום הכרת אצילות ממנו ית' וזאת היתה הויה הראשונה. וכשנאצלה ממנו ית' והתחילה לצאת יותר אל ההתגלות אז היתה הויה השניה הנקראת אמון מכוסה והוא סוד העובר שהוא מכוסה. ואח"כ יצאה יותר לההתגלות ונקראת אמון פדגוג. ואלו הג' הויות הם השלשה ספירות הראשונים הנעלמים והם כתר חכמה בינה, והמדרש מפרש מתתא לעילא בתחילה אמון פדגוג נגד בינה ואח"כ אמון מכוסה שהוא נגד חכמה ואח"כ אמון מוצנע שהוא נגד כתר, ולרוב העלמתה נקראת מוצנע, ואח"כ התגלה יותר אל הגילוי הנקרא אמון רבתא היינו שהתחילה להתגדל והוא סוד נעתק משדי אמו. ואח"כ אמון אומן, היינו כי יצא אל ההתגלות הגמור והתחילה בעצמה לפעול הויות חדשות עפ"י רצון הש"י. ולכן בחתונה מברכין ברכת אשר יצר את האדם בצלמו ואין מברכין זאת הברכה בשעת הולדה כי אף שהאדם נולד לא נשלם בשלימות רק כשיתחיל להשתדל לעשות הויה חדשה והוא כשנושא אשה. וזהו פי' והארץ היתה תוהו ובוהו, היינו מזמן זריעה עד זמן שיוכר העובר יקרא תוהו, ומזמן שיוכר יקרא בוהו היינו שהוכר שיש איזה דבר אך אינו יודע מה הוא. והתשעה חדשים נקראים וחושך על פני תהום, לפי שאז יש ציפוי וקיווי לידע הסוף מזה, ע"כ יקרא תהום. ורוח אלקים מרחפת, היינו בשעת ישיבה על המשבר שאז קרוב למיתה יותר מלחיים, כדאיתא (בגמ') (ויקרא רבה פרשה כ"ז,ז') ויאמר אלקים יהי אור, היינו כשנגמור הישועה בשלימות. ונא' חמשה פעמים יהי אור נגד חמשה הויות הנזכרים, והאחרון ויקרא אלקים לאור יום, היינו שנשלם כל המכוון לאשר ברא הש"י את העולם.
<b>ויאמר אלקים נעשה אדם.</b> היינו כי מתחילה ברא הש"י את כל הבריות ואחר כך ע"י שהבינו הבריות והכירו חסרונם שאין להם מי שיחבר חיותם אל הש"י, כי ע"י האדם יחוברו כל דברי עולם הזה להש"י כי הוא מעלה את הכל כידוע, שהדומם מכניס כחו בצומח וצומח בחי וחי במדבר והאדם ע"י שיעבוד בכחו את הש"י אז יעלה כל הכחות שקבל מעוה"ז אף כח הדומם, וכאשר ראו הבריות מה שחסר להם אז בכחם פעלו אתערותא לעילא לבריאת האדם. ויאמר אלקים נעשה אדם, היינו שהש"י אמר לכל הבריות שכלם יתנו מכחם ויצטרפו לבריאת האדם למען יהיה לאדם חלק בכלם, בכדי שאם יצטרך האדם לדבר מה יעמדו כלם לעזר לו כי ברעתו ירע להם ג"כ כמו בדור המבול, ובטובתו יוטב גם להם.
<b>ויכלו השמים והארץ וכל צבאם.</b> אמר הרב הקדוש מפרשיסחא זצללה"ה, לא מצינו בכל תנ"ך להקרא לבריאת הארץ צבא אך משבא עם ישראל לעולם נעשה לארץ ג"כ שם צבא. ביאר דבריו דענין צבא הוא רוב המתאחד תחת אחד המאחד אותם והיינו תחת המלך המושל על כלם ביחד, והנה בשמים יתכן לאמר לשון צבא כי שם ניכר מלכותו ואחדותו על צבא השמים שהוא מולך עליהם, והוא מאחד אותם, ע"כ נאמר בכל פעם צבא השמים, אבל בעוה"ז אשר העכומ"ז מכחישים ההשגחה של הקב"ה לא יתכן לומר עליהם לשון צבא רק לשון צאצאיה כמ"ש (ישעיה י"ב,ה') רוקע הארץ וצאצאיה, כי צאצאיה היינו לשון התפשטות, אך כאשר באו ישראל לארץ והכירו אשר הש"י מושל עליהם ופרסמו את שם ה' אף בעוה"ז אז יקרא גם לארץ בשם צבא.
<b>ויכלו השמים והארץ וכל צבאם.</b> איתא בגמ' (שבת קי"ט:) כל האומר ויכולו נעשה שותף להקב"ה במעשה בראשית. והענין בזה כי עיקר בריאת העולם היה בכדי שיכירו ישראל את מלכותו ואחדותו ית' שמו כמו שהתחיל אברהם אבינו ע"ה להמציא זאת ולקרא בשם ה' אלקי הארץ ולזה יקוה כל נפש מישראל, ולולא זאת לא נתקיימו שמים וארץ כדאיתא בגמ' (שבת פ"ח.) אם מקבלין ישראל את התורה מוטב ואם לאו וכו' ומי שמכיר מלכות הש"י בעולם אז הוא גומר את הבריאה כי דיבור כמעשה, ומי שמכיר ביום השבת וממליך את הש"י על כל מה שפעל בששת ימי המעשה, אף כי מה הוא ערך אנוש נגד הש"י, מ"מ משפט האיש ההוא שהשני מלאכים המלוין אותו היינו היצר טוב והיצה"ר הן מניחין את ידיהם על ראשו ואומרים לו סר עונך וחטאתך תכופר.
<b>ויצמח ה' אלקים מן האדמה כל עץ נחמד למראה וטוב למאכל ועץ החיים בתוך הגן ועץ הדעת טוב ורע.</b> בזה הפסוק נרמז ד' אילנות, נחמד למראה הוא נגד צדיק שעוסק במצות ומע"ט שהם לו לבוש הדר נגד בני אדם ג"כ, כגון נתינת צדקה ושמירת הברית וזה יקרא תפארת לעושיה כמו שמבואר במקומו. וטוב למאכל היינו מי שאינו הדר כ"כ על לבושו מפני שאינו צריך לחזק את עצמו כ"כ במצות ומעש"ט מחמת שהוא טוב מאד בעצמותו, וזה יקרא תפארת לו מן האדם, היינו שבתוכו ובצורת אדם שלו הוא טוב ויפה. ועץ הדעת היינו מי שהוא בספק תמיד איך הוא רצון הש"י והוא נגד כל האיבעיות שבגמ'. ועץ החיים הוא תשובה אמיתיות שמרפאות את הקודם. וכנגד כל ארבע אילנות האלו יש ארבע נהרות המשקים אותם, נהר פישון הוא משקה את העץ הטוב למאכל, כי פישון הוא לשון רב והתפשטות, ומי שהוא טוב בשורשו מותר להתפשט את עצמו כי כל מה שעושה הוא רצון הש"י, הוא הסובב את כל ארץ החוילה אשר שם הזהב. ונהר גיחון משקה העץ נחמד למראה, כי גיחון הוא מלשון צניעות הולך על גחון שאינו ניכר הלוכו, היינו צדיק על לבושו. והוא הסובב את כל ארץ כוש, הוא מי שאינו בשלימות בעומק לבו עוד וצריך לחזק את עצמו במצות ומע"ט בכדי שיצא ממנו הפסולת. והנהר השלישי הוא חדקל הוא משקה את עץ הדעת טוב ורע, כי חדקל הוא לשון (בראשית רבה פרשה ט"ז,ז') חד וקל כאדם ההולך בגשר ונוטה לכאן ולכאן לפול, כעין הבעיות שבגמ'. הוא ההולך קדמת אשור היינו נגד התקופות כי אשור הוא לשון תקופות בעבור כי עומד בספק אם לעשות או לא וקיי"ל כל ספיקא לחומרא. ונהר פרת הוא משקה את עץ החיים כדאמרינן בגמ' (בכורות נ"ה:) הוא פרת דמעיקרא כי הוא נגד בעלי תשובה, ותשובה מרפאת את הקודם היינו החסרון שיש לאדם מיום הוולדו, ופרת הוא הנהר הראשון היוצא מעדן כדאיתא בבכורות והיינו תשובה שמגיע למקורו הראשון.
<b>וזהב הארץ ההוא טוב.</b> זהב היינו תוכחה, [כמו שכתיב (משלי כ"ה, י"ב) נזם זהב וחלי כתם מוכיח חכם וגו', על זה אומר וזהב הארץ ההוא טוב כמו שכתיב (מלאכי ג',י"ב) כי תהיו אתם ארץ חפץ וגו', וזה רומז לבחינת צדיק. תשלום.] שם הבדולח ואבן השוהם, היינו בא"י יש מקום המקדש אשר שם יש היראה האמיתית, ע"ז מרמז בדולח, ואבן השוהם מרמז על אהבה אמיתית וזש"ה (תהלים ה',ח') ואני ברוב חסדך אבוא ביתך אשתחוה אל היכל קדשך ביראתך. האות ך' שביראתך מורה על יראה אמיתית, והנה איתא במס' מידות [פ"ג, מ"ז] פתחו של אולם מ"ם אמה ורחבו עשרים אמה וחמשה אמלתראות היו שם, הראשונה יצא אמה מזה ואמה מזה, נמצא האחרונה שלשים אמה, נמצאת גבהו ורחבו של אולם והתפשטות האמלתראות הם אותיות מלך, כי פתחו מ"ם ורחבו עשרים ואמלתרא ראשונה כ' ואחרונה למ"ד, ללמד שמשם יצאה היראה האמיתית, ובהאמלתראות נרמז אותיות בדולח כי הראשונה יצאה אמה מזה ואמה מזה הרי ב' והשניה ד' והשלישית וא"ו והרביעית ח' והחמישית נגד הלמ"ד כי היתה שלשים אמה. ואבן השהם מרמז על אהבה כי הוא אבנו של יוסף שהוא נגד ספירות יסוד שהוא מלא השפעה, והנה בזוה"ק כשירצה לומר כי גם בספירת בינה נמצא שמחה והשפעות ברכה, אז ממשיל אותה לספירת יסוד כמו דאיתא (זוהר שמות קל"ה:) ובגין דאיהו מקורה ברזא דאות קיימא, כי זאת אינו בכח אנושי להשיג כי ברכה אינו רק בדבר הסמוי מן העין ובמקום שימצא בינה לא יתכן לאמר עליו לשון ברכה מאחר שמבין הכל אבל אצל הש"י הבינה והברכה לחי העולמים.
<b>ויצו ה' אלקים על האדם לאמר מכל עץ הגן אכל תאכל ומעץ הדעת טוב ורע לא תאכל.</b> לעתיד כשיתוקן חטא אדם הראשון אז יהיה צירף הפסוקים מכל עץ הגן אכל תאכל ומעץ הדעת טוב ואח"ז ורע לא תאכל. היינו הטוב שבהאילן יאכל רק הרע לא יאכל. והש"י יברר כי לא אכל רק הטוב והחטא לא היה רק לפי דעתו כקליפות השום ולא יותר.
<b>אעשה לו עזר כנגדו.</b> ביאר הענין, כי כן הוא רצון הבורא ית' שיצמח לאדם עזר וסיעתא מדבר שהוא כנגדו, והיינו כמו התלמיד להרב, כמו שמצינו (בבא מציעא פ"ד.) על ר"ש בן לקיש נגד ר' יוחנן דהוי מקשי ליה כ"ד קושיתא ומפרק ליה כ"ד פריקין וממילא רווחא שמעתא ולא כר"א דאמר ליה תניא דמסייע לך, כי ע"י שהאדם יראה מה שמקשין לו אז יחזק דבריו ביותר ראיות ויצאו דבריו היטב לאור.
<b>ויאמר אל האשה אף כי אמר אלקים.</b> כתיב (תהלים י"ט,ח') תורת ה' תמימה משיבת נפש, היינו כעין השבת אבידה, כי התורה ניתנה להשלים החסרון אשר נטבע באדם מיום הולדו, וכאשר נאמר לאדם ומעץ הדעת לא תאכל, מזה קפץ עליו הנחש כי כן דרך השונא לכוון את החסרון אשר נמצא במי ששונא ללכדו בחסרונו, וכשנאסר לאדם לאכול מן העץ הדעת היה מפני שיש לאדם חסרון בזה האכילה, ובאמת גם האדם היה מפחד מזה שהצריך הש"י להגדיר בעדו כמו שיתבאר, ולכן קפץ עליו הנחש והכשילו בזה. וזה ג"כ הענין שנאמר (דברים כ"ה,י"א) כי ינצו אנשים והחזיקה במבושיו, היינו מי שיבייש את חבירו בהחסרון אשר נמצא בו ויתבייש בו, ע"ז המשפט וקצותה את כפה היינו שנוטלין ממנו כל זכיותיו וינתנו לחבירו, כי כל מקום שנאמר כף אינו אלא ימין (מנחות ט':) היינו כל הזכיות וכן היה המשפט כאן על הנחש שנתקלל על גחונו תלך היינו שקצצו את כפיו לפי שכיון חסרונו של אדם הראשון.
<b>ויאמר האדם האשה אשר נתת עמדי היא נתנה וכו'.</b> כי באמת טעות אדם הראשון בחטאו נצמח מזה, כי הש"י אמר אעשה לו עזר כנגדו ביען כי כאשר נאסר לאדם לאכול מעץ הדעת פחד מאד כי אמר בוודאי לא אסר לי הש"י רק מפני שיודע שיש בי חסרון, אך כאשר ברא לו הש"י את חוה וניתנה לו לעזר היינו שילך אחר דעתה, כמו שנאמר לאאע"ה (בראשית כ"א,י"ב) כל אשר תאמר אליך שרה שמע בקולה ואז נתקרר דעתו, וזה שטען האדם, האשה אשר נתת עמדי, היינו שהיה מותר לו לאכול עפ"י דיבורה. אך ענין חטאו היה כמו דאיתא בגמ' ת"ח שמורה הלכה ובא, אם קודם מעשה אמר שומעין לו ואם לאחר מעשה אין שומעין לו (קדושין עשרה יוחסין ע':) והיינו מחמת שהוא נוגע בדבר מאחר שכבר עשה מעשה, וכן כאן אף שהיה צריך לשמוע בקולה מ"מ מכיון שכבר עשתה מעשיה לא היה צריך לשמוע אליה במה שנתנה לו לאכול. וטענתה היתה, הנחש השיאני ואוכל, שהביא הסתה וחמדה בלבו וסברתו שהחשק היא מהש"י, ובאמת מאחר שאדם בעצמו קרא את שמו נחש ונחש היינו רמאי כמו מנחש שהוא מרמה וצבוע, היינו שיוכל להראות לחבירו דבר שמדמה לו כי מה' הוא, ע"כ היה צריך לשמור א"ע שלא יטעה מאחר שידע שנמצא טעות.
<b>וקוץ ודרדר תצמיח לך.</b> ענין הקללה ההוא, קוץ, היינו רשעים שיעמוד ממנו. ודרדר, ענין כל המחלוקת שהוא בין צדיקים אף מחלוקות אמיתיות הנזכרים בגמ' כי דרדר בגימ' ב' פעמים צדיק.
<b>הלא אם תיטיב שאת.</b> הנה החטא הראשון נצמח בעולם מכח קנאה ואף כי באמת לפי ראות עין היה לקין טענה צודקת כי הוא היה המתחיל להעיר רוחו להביא קרבן והבל אחיו שהביא קרבן אח"כ היה נראה לקין כמצות אנשים מלומדה ע"כ היה לקין תרעומת גדול נגד הש"י, אך באמת הבל לא הביא קרבן רק אחר שבא מקודם על הטעם וסוד עבודה וע"כ לא נחשב למצות אנשים מלומדה. ולכן נגלה הש"י לקין ואמר אליו למה חרה לך ולמה נפלו פניך ובאם לא היה לקין שום טענה לא היה נגלה אליו הש"י, והיינו אם תיטיב לבך להיות משתוקק לעבודה רצויה בלי שום קנאה ובלי שום נטיה, שאת, היינו תתנשא במדרגותיך למעלה למעלה ושאת הוא לשון כהונה כמ"ש (ויקרא ט',כ"ב) וישא אהרן, היינו שתהיה עובד כפי חשקך, אבל לא כפי מדרגות אחיך כי כל אדם יש לו מדרגה בפני עצמו.
<b>ואם לא תיטיב לפתח חטאת רובץ.</b> היינו שאמר לו כי לא ניתן זמן לאדם לשוב להש"י רק בעודנו בחיים ואז אינו נקבע החטא ויוכל לשוב. אבל לפתח היינו כשאפס כח חיות האדם, אז החטא רובץ ולא יוכל לקום וכמו שמצינו (בבא בתרא ע"ד.) בעדת קרח שתמיד אומרים משה אמת ותורתו אמת ואינם ניצולין מגיהנם כי אמירתם אינו מעומק לבם כי בהדעה שהאדם הולך מעוה"ז בזאת הדעה נשאר לעולם, כי באם היו אומרים בחייהם משה אמת ותורתו אמת היו ניצולין.
<b>זה ספר תולדת אדם בדמות אלקים עשה וכו'.</b> סוד הענין צלם ודמות, צלם היינו גוף החיים בלי שום התפשטות כמו תינוק תיכף כשנולד ברגע הראשון יקרא צלם, ואח"כ כאשר יתחיל להתפשט ברצונותיו כגון תשוקות האכילה וע"י אותה התשוקה הוא אוכל, ונתגדל אצלו החיים בכל פעם יותר ויותר עד שנעשה גדול בעובי וקומה, זאת ההתפשטות יקרא דמות. וכמו כן בנפש הטיפה הראשונה של ד"ת שנכנסת באדם יקרא צלם, והתשוקה שמשתוקק לד"ת יקרא דמות וע"י התשוקה נתוסף לו בכל פעם יותר ד"ת, וזה ביום ברוא אלקים אדם בדמות אלקים וכו', היינו כי זה היה עיקר בריאת האדם בכדי שישתוקק בכל פעם להתרבות ד"ת, וזה ענין (ברכות ז':) גדולה שמושה של תורה יותר מלמודה, שימושה של תורה נקראת התשוקה. וזה פי' זה ספר תולדות אדם היינו שאם יזכה האדם להיות בצלם ודמות כמו שנתבאר, יראה בכל פעם התחדשות ד"ת ויספור שניו ותולדותיו ויאריך ימים.


נח

<b>אלה תולדות נח וכו' עשה לך תבת עצי וכו'.</b> ענין התיבה, שנתן הש"י עצה והגנה לנח עד שעברו ימי הזעם, וכן לכל מי שלא נזדכך לבו עדיין יוכל ללמוד עצות איך יסתר עצמו ויגין בעדו מכל רע המתרגש בעולם, וכן אמרו חז"ל [תנדבא"ר פ"ו] אם רואה אדם שיסורין באין עליו ירוץ לחדרי חדרים של תורה והיא נותנת לו עצה איך להנצל. וענין התיבה הוא עפ"י מה דאיתא בגמ' (פסחים קי"ג:) שלשה הקב"ה אוהבן מי שאינו כועס ואינו משתכר ומי שמעביר על מדותיו, מי שאינו כועס היינו שאינו מראה שום כעס בפועל, ואינו משתכר היינו שיש לו ישוב הדעת ומכיר ומאמין בבורא עולם, ומי שמעביר על מדותיו היינו שמסיר הכעס גם מלבו שלא יהיה בלבו שום תרעומות על חבירו. ועל אלו השלשה מרמז התיבה, עשה לך תיבת עצי גופר היינו שלא תכעוס, כי גפרית מורה על כעס וזה עשה לך תיבת עצי גפר היינו שתסגור את הכעס ולא תכעוס בפועל. קינים תעשה את התיבה היינו שלא תשתכר רק תהא בישוב הדעת, כי קנים הוא חדרים כמו מי שיש לו חדרים הרבה צריך שיהיה לו ישוב הדעת לידע מקום כל חדר ותשמישו, וגם מסכת קנים מורה ע"ז ולכן מי שאין לו ישוב הדעת ולב טהור אינו מבין לאמיתם את עומק ד"ת הנמצא במס' קנים. וכפרת אותה מבית ומחוץ בכופר, היינו שתעבור על מדותיך, כי וכפרת היינו שתכפר מעומק לבך, שלא ישאר בלבך רושם מכעס על חבירך. והשיעורין מהתיבה הם אותיות לשון, ג' מאות אורך וחמשים רוחב ולמד קומה, והיינו שלא יהיה לך לשון שקר. וגם אלו השיעורין הם נגד בכל לבבך ובכל נפשך ובכל מאודך, למ"ד אמות גובה כנגד בכל לבבך, נ' רוחב נגד בכל נפשך וג' מאות אורך נגד בכל מאדך, כי מאד היינו בכל מה שיוכל האדם לשער בדעתו ולהוסיף, וע"ז רומז אות הש' כי הש' היא אחרונה שבא"ב כי סוד הת' הוא כמוס לעוה"ב ולכן בכל מקום שרצו חכמים לגזם גזמו כשלש מאות כמו (חולין צ':) ג' מאות כור, וג' מאות כהנים שבמס' מדות פ"ג מ"ח. צוהר תעשה לתיבה היינו שתדע כי הכל בידי שמים, כי צוהר היינו בהירות וידיעה. ואל אמה תכלנה מלמעלה, היינו שתצמצם בכל קבלות השפעה שלא תהיה רעבתן. ופתח התיבה בצדה תשים, היינו כמו שמבואר על פסוק (תהלים ל"ד, ט"ו) בקש שלום ורדפהו וכמו דאיתא במדרש (במדבר רבה פרשה י"ט, ט"ז) בקש שלום ממקומך ורדפהו ממקום אחר היינו מצדך ומכחך לא יהיה שום מניעה לשלום, אך גם לרדוף אחר חבירו לקרב את עצמו לחבירו גם זאת אין מהצורך כי בכל דבר נמצא ספק כי יוכל להיות שזה אינו ראוי לבא אל ביתך, אך לדחותו ג"כ אינו רשאי, וזה פי' בצדה תשים לא בפירסום. תחתיים שניים ושלישים תעשה, היינו שנצטוה נח לידע איך להתנהג עם ג' בניו בכל אחד לפי מדרגתו, עם חם כפי מדרגתו היינו תחתיים שתדבר עמו רק לפנים ועם יפת שניים ועם שם שלישים, היינו שתדבר עמו מעומק הלב וכל סודותיך תגלה לו. וכל זה היה עצות לנח קודם שנשלם איך יסתיר עצמו, כי מיד כשיצא מן התיבה שאז היה השלמתו אז עשה היפך מאלו הדברים כמ"ש וישת וישכר וכעס על חם ולא עבר על מדותיו, כי כשאדם נשלם אז מותר להתפשט, כי אז הכל רצון ה'.
<b>וישלח את הערב ויצא יצוא ושוב וכו'.</b> עורב רומז על כעס ונח רצה שלא ימצא מדות הכעס בעולם והראה לו הקב"ה כי לעת עתה עוד מהצורך במדה זאת בעולם, כי לפעמים נגד תאוה שיבא לאדם איזה תאוה רעה, יוכל להנצל עצמו ע"י שיכניס עצמו בכעס, וזה פי' ויצא יצוא ושוב עד יבושת המים היינו עד שיכלו חמדות רעות מהעולם אז יבוטל גם כעס כי מים היינו חמדה, ולכן במקדש התחיל מעט רמז ע"ז שהיה שם אמה כליא עורב כדאיתא במס' מדות פ"ד [מ"ו].
<b>ויאמר ה' אל לבו לא אסף לקלל עוד את האדמה בעבור וכו'.</b> הנה זאת מחשבת הש"י נודע לנח, מאחר שנטבע בלבו גודל יראה אחר המבול, שלא נכון לפני האדם להתפשט את עצמו כפי רצונו ורק צריך לעצור את רוחו, מזה הבין כי כן הוא ג"כ רצון הש"י שלא יקלל עוד את האדמה.
<b>ואתם שרצו בארץ ורבו בה.</b> במדרש רבה (בראשית פרשה ל"ד,כ"א) מביא מעשה ע"ז מתלמידי ר' יוסי איך שלא היה יכול לסבור ד"ת מפני שהיה מגודל בארץ אחרת ואף שאויר ארצו היה רע. וע"ז מסיים המדרש לב בוסר בחלקו של חבירו, כי החטא של דור המבול היה עינים רמות שכל אחד היה עינו רעה בחלק חבירו, ולזה אמר הש"י לנח ואתם שרצו, שרצו היינו קטנות כמו שפירש"י ז"ל על תיבת שרץ, וזהו שרצו בארץ היינו שתסתפק בחלק הקטן הניתן לך ולא תקנא בחלק חבירך, ורבו בה היינו שמחלקך תקבל תענוג בכל פעם יותר ותתפשט בה מאוד.
<b>והיה בענני ענן על הארץ ונראתה הקשת בענן.</b> ענן היינו יראה והסתר, וקשת היינו מבטח עוז, כי בכל תוקף היראה יהיה לך בטחון גדול וזאת הבטיח הקב"ה לנח. וזה שנאמר בזוה"ק (בראשית ע"ב:) לא תצפה לרגלי דמשיחא עד דתחזי קשתא בגוונין נהורין, היינו שיהיה התקופות מהש"י בולט ומפורש נגד עיניך אז תצפה לרגלי דמשיחא. וזה ששאל רשב"י את ריב"ל (כתובות ע"ז:) נראתה הקשת בימיך ולא שאל אותו בלשון ראית, דנראתה משמע לפעמים ולא בתמידות, ולרשב"י היתה הקשת בתמידות. והקשת והתקופות של ישראל הוא הפרשה שמע ישראל שהוא נותן תקופות בלב המיחלים לחסדו.
<b>ויהי כל הארץ שפה אחת ודברים אחדים.</b> ולא נאמר לשון אחד, כי עיקר לשון הוא לשון הקודש כי לשון הקודש הוא ממה שנטבע בעומק הלב ונובע משורש החיים, ושאר הלשונות נקראים לשון עלגים וכמ"ש (ישעיה ל"ג,י"ט) נלעג לשון אין בינה, היינו שאין לו שורש חיים בלבו כי בינה הוא בלב, ודור הפלגה אף שדברו בלשון הקודש מ"מ לא היה להם שורש חיים רק מן השפה ולחוץ היו מדברים בה, כמו פטפט וציפצוף העופות ושאר בעלי חיים, וכן בענין הנחש שהקשו כל המפרשים למה לא מצאנו בקללתו שיוטל ממנו לשונו, אך באמת לא היה לו לשון בשורש מאחר שדיבר לה"ר על בוראו. והבן.
<b>ויהיו ימי תרח.</b> פירש"י שלא יאמרו הבריות לא קיים אברהם אבינו כיבוד אב ואם, ואיתא במדרש (בראשית רבה פרשה ל"ט,ז') אמר הקב"ה לאברהם אבינו לך אני פוטרך מכיבוד אב. הענין בזה כי עם נח כרת ה' ג"כ ברית, אך כריתת ברית עם נח לא היה בדרך שכרת עם אאע"ה, כי עם נח כרת הש"י ג"כ ברית כדרך ארץ כמו שנתבאר וכמו שנאמר והקימותי את בריתי אתכם ולא יכרת, כי אחר היראה מהמבול קבל עליו שלא יתפשט עצמו כנ"ל, וגם הש"י הסכים שלא ישחית את העולם, ונח התחיל לעסוק בדרך ארץ כי היה חכם גדול בכל מיני חכמות שבעולם אך עדיין לא בא לכלל ד"ת. והכריתת ברית שהיה עם אאע"ה היה בד"ת והוא לא היה צריך לעסוק בדרך ארץ, כי ד"א קדמה לתורה. ולכן לא היה צריך לקיים כיבוד אב. כי מי שעוסק בד"ת אין צריך לעיין על ד"א כי הד"א מתגולל עמו בכל הענינים אף שלא מדעתו. ע"כ נאמר וימת תרח בחרן והרשעים אף בחייהם וכו'.
בעשרה דורות שמאדם ועד נח נאמר אצל כל אחד ויחי וכו' ויהיו כל ימי וכו' ובעשרה דורות שמנח עד אברהם לא נאמר ויהי כל ימי. הענין בזה הוא ע"פ הפסוק (משלי כ"ג,כ"ד) גיל יגיל אבי צדיק ויולד חכם ישמח בו, ולא נאמר אבי אצל חכם כמו שנאמר אצל צדיק אבי צדיק. אך הענין הוא כך, כשנולד להאדם בן צדיק אז גם האב שייך בו כי גם בהאב נמצא המדריגה הזאת בהצנע רק אצל הבן היא בפועל. אבל כשנולד לו בן חכם היינו בד"ת אז הוא הולדה חדשה ואין שום שייכת להאב אצל הבן כי הוא דבר חדש. ע"כ לא נאמר אצל החכם ישמח האב כי אין שייכת להאב אצלו יותר מכל העולם ורק כתיב ישמח בו היינו כל העולם ישמחו בו ולא יעסקו עוד באביו רק בו, כי נולד חכם בד"ת ואז כל העולם בשמחה ויעסקו בהבן ולא בהאב. ע"כ בעשרה דורות שמאדם ועד נח נאמר ויהי כל ימי אף שהוליד את הבן עכ"ז יש שייכת לעסוק בהאב. כי נח איש צדיק היה ואצלו יש שייכת להאב, אבל בעשרה דורות שמנח עד אברהם לא נאמר ויהי כל ימי כי אברהם אבינו ע"ה היה חכם בדברי תורה כמו שקיים כל התורה קודם שנתנה כידוע. ע"כ אין שייכת להאב אצלו, וע"כ אחרי שהוליד את הבן לא נאמר ויהי כל ימי, כי אין שייכת לעסוק עוד בהאב רק ישמח בו.


לך לך

<b>ויאמר ה' אל אברם לך לך מארצך וכו'.</b> כתיב (ישעיה מ"ד,ג') כי אצק מים על צמא ונוזלים על יבשה, כאשר התחיל אאע"ה לבקש ולחפש אחר שורש החיים שלו אחרי הבינו אשר כל חמדת עוה"ז לא יתכנו להקראות בשם חיים אמיתיים כי כל חמדת עוה"ז הוא רק להסיר טרדות והמניעות ואחרי אשר יתבטלו כל הטרדות מה יהיה גוף החיים אשר עליו נבראת העולם, ע"ז אמר לו הש"י לך לך היינו לעצמך כי באמת כל דברי עוה"ז לא יקראו בשם חיים ועיקר החיים תמצא בך, (ישעיה מ"א,ט"ז) ואתה תגיל בה' בקדוש ישראל תתהלל, זאת הוא החיים. וע"ז נאמר במדרש (בראשית רבה פרשה ל"ט,א') מי הוא בעל הבירה, הציץ עליו בעל הבירה וכפי הנראה היה לו לכתבו הציץ אליו ולא עליו, אך בראות אברהם אבינו ע"ה את עסק דור הפלגה זאת יקרא בשם בירה דולקת כי היה בעיניו לפלא מאד והרעים בנפשו מי ברא אלה, הציץ עליו בעל הבירה היינו שהשיב לו הקב"ה הלא תראה בעצמך כי לכל העולם לא יקשה ואין אחד מהם שם על לב לאמר מי עשה זאת ואך בעיניך יפלא, ומהרעמות לבך תוכל לשער אשר בוודאי נמצא בורא הסובב כל עלמין וממלא כל עלמין והוא העיר לבך ונפשך לזה, וזה לשון עליו היינו על קושייתו שזה בעצמו הוא תירץ מספיק לפניו.
עוד במדרש ראה בירה דולקת התחיל לשאול תאמר שהבירה הזאת בלי מנהיג הציץ עליו בעל הבירה וכו'. הענין בזה כי כאשר התחיל אברהם אבינו להתבונן בהשינוים אשר חליפות עברו על העולם בדור המבול ובדור הפלגה אז בא להרעיש בלבו להבין מי ברא אלה, והשיבו הקב"ה לא כאלה חלק יעקב כי דרך אומות העולם כשרואין איזה שינוי בההנהגה אז יתחילו לשוב מדרכם וירצו להבין, אבל כשהעולם מתנהג עפ"י דרך הטבע אז אין מהם שם על לב להבין, כי זאת אינם מאמינים בהש"י אשר גם דרך הטבע היא בידו בכל רגע ובלעדו אין שום דבר שולט. אבל חלק יעקב לא כאלה כי יוצר הכל הוא, היינו שישראל מאמינים שלולא שהש"י סובל העולם לא נתקיימה אף רגע, וזה כשרצה אאע"ה להשיג את בוראו עפ"י שינוי הטבע אמר לו הקב"ה לך לך היינו לחלק יעקב שתכיר אף בדרך הטבע את גדולת הש"י.
<b>לך לך מארצך.</b> היינו ממקומך. לאשר אאע"ה היה מדוגל מאד בכל העולם ברוב חכמתו כי לא היה בעולם חכם כמוהו יודע בכל החכמות כמאמר (המדרש) [גמ' יומא כ"ח:] אצטגנינות יתירה היתה בלבו, והוצרך לזה ביען כי הוא היה הכלי הראשונה שעל ידו גילה הקב"ה שכינתו בעולם נגד זה נאמר לו לך לך מארצך. וממולדתך היינו מההרגל שלו, וזה נתנסה בפ' ויהי רעב כדאיתא במס' סופרים [פרק כ"א הלכה ט'] שמאכלו היה נגד ע"ד אנשים והיה הציוי מהש"י לברר לו בברירין האכילה שלו כי תולדותיו של אאע"ה אכילתם ממקום קדוש כי מיוצאי חלציו יצאו כהנים שאוכלים רק קדשי שמים. ומבית אביך, היינו שלא תביט רק לפי ראות עין אך תביט לשורש, וזה נגד פ' הפרד נא מעלי שאמר ללוט כי לוט היה חכם ודומה בקלסתר פנים לאברהם, היינו בכל הענינים עשה מעשים כמו אברהם, ועל המעשה לא היה ניכר שום חילוק בינו לבין אברהם, אך הש"י בעצמו צפה והריח את מעשיו שאינם טובים ושלח הארה בלב אברהם שיפרד מעליו ולא ישגיח על חכמתו ועל מעשיו, שאינם מעומק לבו, וכמו שמבואר בגמ' ע"פ (הושע י"ד,י') מי חכם ויבן אלה נבון וידעם ודרשינן בגמ' (נזיר כ"ג.) על לוט ובנותיו כי ישרים דרכי ה', אף שכפי הנראה היה להם חמדה כמו לוט אביהם והש"י העיד כי אינם כחמדת אביהם, ואף שעלה חינו בעיני אברהם להתחבר עמו, והש"י צוה אותו להרחיקו מעליו. אל הארץ אשר אראך, זאת היא כנגד פרשת מלכים, כי בשם הראה לו הש"י כל הסודות ואף כי על המעשה לא היה ראוי להציל את לוט כי נולדו ממנו אח"כ האומות המעיקים לישראל ומה גם כי נצטוו שלא יבא עמוני וכו' ונראה שלא נמצא בהם שום טוב לקרבם לישראל, והראה לו הקב"ה כי נקבותיהם מותרות מיד ומאתם יצא מלכות דוד ושלמה וכמו שיתבאר שלא הלך להציל בלתי השתי פרידות טובות (בבא קמא ל"ח:). ואעשך לגוי גדול הוא נגד פרשת אנכי מגן לך שנאמר לו שם בשורות הבנים. ואברכך הוא נגד פרשת ישמעאל. ואגדלה שמך הוא נגד הוספות ה' על שמו כי לאברהם נתוסף ה' ראשונה משם הוי"ה, היינו דבקות לחיי עוה"ב וליוסף נתוסף ה' אחרונה היינו חכמות התנהגות עוה"ז כדאיתא במדרש (בראשית רבה פרשה פ"ט,ח') לכל אומה מעמידין ה' חכמים. והיה ברכה היינו שתהיה כלי קיבול לקבל כל זאת בכל פעם יותר ויותר וזאת היא נגד פרשת וירא אליו.
<b>אל הארץ אשר אראך.</b> כי אאע"ה היה גודל תשוקתו לידע מקום דבקות חיותו אצל הש"י, עד היכן מגיע ואמר לו הש"י אל הארץ אשר אראך היינו דביקתך היה במקום הנקרא אשר אראך כי אין לו סוף בכל פעם יתרבה לך יותר ויותר הארות האין סוף ב"ה וזאת תמצא בארץ ישראל.
<b>ויבן שם מזבח לה' ויקרא בשם ה'.</b> נסיון הראשון של אברהם אבינו היה לך לך, היינו עניות וצימצם, כי בזה צריך האדם להתברר תחילה שלא יתרעם על הש"י ח"ו, אך שיבקש מהש"י שלא יבא ח"ו לדקדוקי עניות שמעבירין את האדם על דעת קונו. ועיקר דיקדוקי עניות היינו מי שאינו שמח בחלקו ורוצה במותרות וע"ז צריך לבקש מהש"י שלא יתאוה למותרות. כמ"ש ביעקב (בראשית כ"ה,כ"ז) ויעקב איש תם היינו שהיה שלם בנפשו מבלי שום תאוה למותרות רק כפי רצון הבורא ית' כן יקבל באהבה. וכן היה תפלות אאע"ה בנסיון הראשון שיהיה שמח בחלקו ולא יהיה לו דקדוקי עניות, וזה פירוש ויקרא בשם ה' היינו שהעניות לא יעבירנו ח"ו על דעת קונו, וע"כ כשחזר ממצרים נאמר ואברהם כבד מאד, היינו אחר שנתברר בעניות בבירר גמור בנסיון הראשון נאמר כבד מאד לשון כבידות שהיה ירא לנפשו מפני העשירות כתפלות שלמה המלך ע"ה (משלי ל',ח') ראש ועושר אל תתן לי, ובלוט לא נאמר לשון כבד רק נאמר וגם ללוט ההולך את אברם היה וכו' ואין והיה אלא לשון שמחה כי לא היה בו שום יראה כלל, משא"כ באברהם כתיב כבד מפני היראה ע"כ כתיב וילך למסעיו ויקרא שם אברם וכו' כי גם עתה היה מתירא מהעשירות כנ"ל וכן בירר בכל ענינים.
<b>ומלכי צדק מלך שלם הוציא לחם ויין והוא כהן וכו'.</b> כתיב (משלי ח',ט"ו) בי מלכים ימלוכו, והנה כפי הפשט היה לכתוב בי ימלוכו מלכים, אך רמז בזה שאין הקב"ה ממנה למלך רק מי שיוכל למלוך תחילה על עצמו, אותו ממנה גם על אחרים כענין שנאמר (אבות פ"ד,מ"א) איזהו גבור הכובש את יצרו. וזהו בי מלכים ימלוכו היינו מי שמולך על עצמו ושכלו מושל על תאותו אז ימלוכו היינו יהיה מלך על כל ואין צריך להשגיח על המתנגד לו, אחרי שכל כוונתו לש"ש. וזה שכתוב ומלכי צדק מלך שלם, היינו שהיה בתחלה מלך צדק שמלך על עצמו בצדקו ואח"כ מלך שלם הוא ירושלים, וזה הטעם שחודש ניסן הוא ר"ה למלכים, ומהראוי להיות בר"ח סיוון כי בו נתנה תורה לישראל שכתיב בה בי מלכים וכו' אך לאשר שנאמר תחילה בי מלכים ואח"כ ימלוכו היינו שיהיה מלך על עצמו וזהו בחודש ניסן שישראל מצומצין באכילת לחם עוני ומקבל עליו עול הבורא ית' ולאכול מידו פת יבש בלי טעם ולא מעדנים תחת עול בשר ודם, כי באמת במצרים היה להם רב טוב כמ"ש (שמות ט"ז,ג') בשבתינו וכו' עי"ז ימלוכו היינו על כל העולם וזהו בחודש סיון ע"י שנתנה בו תורה. וזה שנאמר כאן ומלכי צדק מלך שלם, וע"ז יקרא מלך שלם כי שם בן נח היה דורש וחפץ מאד בטובת ירושלים, ולכן כאשר ראה שאברהם תלמידו הלך להציל את לוט אשר כפי משפט דעתו והבנתו לא נודע לו מה זאת, הלא אדרבה מהראוי היה שלא לעזרו כי יצמח מאתו עמון ומואב אשר המה שיבבי בישא דירושלים (סנהדרין צ"ו:) וגם ה' שונא אותם כי הזהיר עליהם שלא יבאו בקהל ואיך מסר אאע"ה את נפשו עליו להצילו. אך לפי שידע את אברהם תלמידו והכיר אותו לצדיק גמור ומסתמא לא יאונה לו שום מכשול, התפלל להש"י שיאור עיניו בזה להודיע לו סיבת מעשה אאע"ה, ולזאת נאמר והוא כהן לאל עליון היינו בשעת הוצאות הלחם והיין אז היה כהן עובד להש"י ומתפלל אליו שיאיר עיניו למען ידע הדברים על מכונם אשר המה למעלה משכלו והשגתו, ואח"ז האיר הש"י את עיניו להראות לו כי ח"ו לא נעשה ע"י אאע"ה שום דבר לבטלה, כי אף אמנם שמלוט יצאו עמון ומואב שנאמר עליהם (איכה א',י') לא יבואו וכו'. רק זאת הוא הזכרים אבל נקבותיהם מותרות מיד, ואדרבה מזה נצמח מלכות בית דוד ושלמה אשר הם עיקר קיום מלוכת א"י וירושלים, ולזאת אמר ברוך אברם לאל עליון. והקדים ברכות אברהם, כי גם אברהם עשה פעולה למעלה מהשגתו רק הש"י העיר לבו לזה והוא מסר את נפשו, ולפי שעל ידו נודע לו זאת לפיכך הקדים ברכתו, ועי"ז נטלה ממנו הכהונה ונתנה לאברהם (נדרים ל"ב:), כי הודה שאברהם גדול ממנו, וכמ"ש אתה כהן לעולם על דברתי מלכי צדק היינו שאני הארתי עיניו של מלכי צדק שיראה שאברהם גדול ממנו והודה מעצמו.
<b>הרימתי ידי אל ה' וכו'.</b> הענין שלא רצה אאע"ה להנות ממלך סדום אף שמצינו שקבל מפרעה ומאבימלך, יען כי הליכתו להציל את לוט היה צריך בירר, כי בלוט היה נמצא כח טוב לפי שנולדו ממנו נעמה העמונית ורות המואביה, והיתר היה רע כי נולדו ממנו עמון ומואב כמו שנתבאר, והוצרך לברר את עצמו שכל כוונתו לא היתה בעומק רק להציל השתי פרידות טובות (בבא קמא ל"ח:) ובכל מקום שהאדם צריך לבירורין אז העצה היעוצה לו לסלק ולהסיר תחילה את כל נגיעותיו להנאתו, ואז יברר הש"י שאף מה שעשה נגד המשפט גם זה היה טוב כי (תהלים קי"ט,קכ"ו) עת לעשות לה' הפרו תורתך, וזה נרמז בגמ' (כתובות ס"ו.) מציאת האשה לבעלה כי אשה רומזת לעזר לאדם במקום שיצרך לשמוע לדבריה אז עת לעשות, כמו שנתבאר באדם וחוה שניתנה לו לעזר לשמוע לדבריה ושם לא חטא רק מה שהחשק לא היה מצדה רק מצד הסתת הנחש, וזה פי' מציאת אשה לבעלה היינו במקום שהאדם מתנהג א"ע נגד משפט התורה עפ"י עת לעשות לה' אז אסור לו להנות, ור"ע אמר, לעצמה היינו שמותר להנות גם במקום הזה. ולפי שהיה נעלם מאאע"ה בשעת מעשה עומק הכוונה לפיכך לא רצה להנות. וכן הענין בדוד המלך שהלך עם אכיש מלך גת (שמואל א' ל'), שלא רצה להנות מהשלל, כי גם זאת היה נגד המשפט כי אף שלא הלך בכוונתם כי כוונתו היה לשם שמים, אך נאמר (משלי א',ט"ו) אל תלך בדרך אתם היינו אף שאין אתה הולך עמם מ"מ תמנע מהם באופן שלא יוכלו לטעות עליך שאתה הולך אתם, ולכן בא עליו עמלק, כי עמלק הוא שונא ישראל בעומק, וכל שונא בעומק מרגיש תיכף בחסרון חבירו כמבואר בפ' בראשית [ד"ה ויאמר הנחש], ולכן שלח את השלל ולא רצה להנות ממנו וע"כ כאשר נצח מלחמות העמלקים נאמר (שמואל א' ל',י"ט) ולא נעדר דבר כי דבר כזה צריך סיעתא דשמיא ושמירה, ולכן נאמר ולא נעדר כי היה ישועות ה' בזה ולא יכלו העמלקים לקטרג עליו כי עמלק מקטרג בכל מקום שישראל טועין, כמ"ש (במדבר כ"א,א') וישמע הכנעני כי בא ישראל דרך האתרים, כי אתרים היינו טעות כי אז נצטוו בני ישראל שלא לילך עוד לא"י והם באו דרך האתרים, כאדם טועה בדרך עד אשר הלכו למקום שלא הורשו מפי הש"י, ולכן תיכף בא עמלק כי הכנענים האלו היו עמלק כמו שפירש"י ז"ל, ובאמת היה לבם לשמים ולכן כאשר נצחו אותם נדרו להחרים את עריהם, היינו שלא רצו להנות מפני שהיה נגד המשפט והיה נידון לעת לעשות.
<b>ויאמר אברם וכו' מה תתן לי וכו' ויאמר אברם הן לי לא נתתה זרע וכו'.</b> להבין כפילות הלשון כי מה שאמר אאע"ה והנה בן ביתי יורש אותי לא היה כוונתו על הונו ורכושו של עוה"ז, רק בקש על עיקר עבודתו ותשוקתו שהיתה תמיד שיתגלה על ידו גם בעולם העשיה שהש"י שולט ומושל בכל, ויקרא גם אלקי הארץ, וזהו שאמר ואנוכי הולך ערירי היינו שאין מי שירש את מקומי שיתפרסם על ידו מלכותך בעולם, כמו על ידי. ובקש מהש"י כי הירושה הלזו לא הוכשר בעיניו שיהיה ע"י אליעזר עבדו, כי אף שהיה נראה כדולה ומשקה מתורת רבו לאחרים (יומא כ"ח:) אעפ"כ היה אאע"ה מסופק בו אם כוונתו לש"ש ואם אינו רק כמ"ש (משלי י"ח,ב') לא יחפץ כסיל בתבונה כי אם בהתגלות לבו. וע"כ אמר תחילה ובן משק ביתי הוא דמשק אליעזר ואח"ז התישב בדעתו אולי בעיני הש"י יכשר אליעזר שיתפרסם אחדותו על ידו, רק שאין לו טובות עין עליו ולכן אמר מיד והנה בן ביתי יורש אותי היינו שהתפלל להש"י באם יכשר אליעזר לפניו יתן לו טובת עין ושמחה ע"ז. ע"כ נאמר אליו תיכף, והנה דבר ה' וכו' לא ירשך זה ג"כ בלשון שמחה אשר חפציך לא יגמרו עי"ז כי אין זה שייך רק לזרעך.
<b>ויאמר במה אדע כי אירשנה.</b> כי אברהם בקש מהש"י אחר כל הבירורין שנתגלה שכינה על ידו בעולם אך במה אדע היינו שיקבע בלבי מבלי שום הפסק, וע"ז השיב לו קחה לי עגלה משולשת היינו לזה תצטרך לספר תורת כהנים היינו ע"י עבודה יקבע בלבך בכל פעם יותר עד שיהיה נקבע לעולם וזה יקרא לשון ירושה.

וירא

<b>וירא אליו ה' באלני ממרא והוא ישב פתח האהל כחם היום.</b> כתיב (מלאכי ג',כ') וזרחה לכם יראי שמי שמש צדקה ומרפא בכנפיה. יראי שמי, היינו מי שיש לו תפיסה בד"ת ובהש"י וזאת יחייב להם היראה האמיתיות, וזה פי' יראי שמי ומבטיח להם הש"י כי יאיר להם שמש צדקה היינו ד"ת מבוררין. ומרפא בכנפיה, היינו בטוחות ועוז בהש"י ובד"ת כמו הכנפים שהם מבטח עוז לבעלי הכנף. והנה אאע"ה קודם שנגלה אליו הש"י לא היה לו שום נייחא מכל עניני עוה"ז והיה ממאס בהם ועיקר היה אצלו תשוקה לידע מי הוא בעל הבירה כמ"ש (משלי ט"ו,כ"ד) אורח חיים למעלה למשכיל, היינו כי זאת היה אצלו עיקר וראש לכל דבר כמו דבר שמונח למעלה, ע"כ נראה אליו הש"י ונתן לו תקופות, לד"ת מבוררים. כי אלוני הוא לשון תקופות וממרא היינו לפי שסירב ומרה בכל עניני עוה"ז. והוא ישב פתח האהל כחום היום, היינו שהיה מתחמם ומתלהב בו אהבת הש"י שנקרא יום, והיה מפורש לפניו. וזה פי' פתח האהל היינו שהיה פתוח לפניו. וירא והנה שלשה אנשים נצבים עליו, היינו שהראה לו הש"י כי כל העולם כלו עומד עליו כי מלאך הוא שליש עולם כדאיתא במסכת חולין [צ"א:, ועיין בראשית רבה פרשה ס"ח,י"ב] והראה לו כי כל העולם עומד בזכותו של אברהם אבינו.
<b>וירא והנה שלשה אנשים נצבים עליו.</b> ענין המלאכים שבאו קודם לידת יצחק, כי העולם לא היה כדאי שיולד בה נפש יקר כיצחק, כי הוא כמו ירידת שכינה בעוה"ז כי מדותיו היה מדות גבורה וגם השכינה נקראת גבורה כדאיתא (מגילה ל"א:) כך שמע משה מפי הגבורה, לזה היה מהצורך לבוא אליו ג' מלאכים בכדי שעי"ז יהיה אויר העולם מלא קדושה, כי מלאך הוא שליש עולם כנ"ל, ואח"ז היה יכול יצחק להוולד.
<b>ותכחש שרה לאמר לא צחקתי.</b> עומק הענין בזה, כי מה דאיתא בגמ' (ברכות ל"ג:) הכל בידי שמים חוץ מיראת שמים הוא רק לפי גבול תפיסת שכל האדם, אבל באמת הכל בידי שמים ואף יראת שמים ורק בעוה"ז הסתיר הש"י דרכו. ומדות יצחק אבינו היה להכיר שאף יראת שמים הוא ביד הש"י אך העולם לא היה ראוי ליקרת כזה, לכך הוצרכה שרה לאמור ואדוני זקן שנראה שמכחשת שאין הכל בידי שמים, ועי"ז הראה לה הקב"ה מידה במידה כי אף יראת שמים הוא בידו וזאת הוא הולדת יצחק, ובלתי ההסתר הזה שנסתר מאתה לא היה יצחק אבינו יוכל להולד בעוה"ז, כי יקרת מדות יצחק אבינו היה לברר ולהראות כי אף יראת שמים הוא בידי שמים, ואף כל החטאים של ישראל הם בהשגחות השי"ת כי ע"י זה יתגדל ויתקדש שמיה רבא, והבן כי עמוק עמוק הוא.
<b>כל השמע יצחק לי.</b> שומע הוא ענין הבנה לפי שאיתא (בגמ') (בראשית רבה פרשה נ"ג,ח') כי הרבה עקרות נפקדו עמה ומסתמא ליצני הדור היו אומרים מי יאמר לנו שהנס בא מכח שרה והלא הרבה עקרות נפקדו, וע"כ אמרה שרה כל השומע היינו מי שיש לו הבנה יבין שהצחוק שעשה הש"י בשבילי הוא.
<b>ואברהם שב למקמו.</b> היינו אחר שמסר את עצמו והציל אנשי סדום, ועתה אחרי רוב התפלה שהרבה עבורם להצילם והש"י השיב לו כי הם שונאי ה' מאוד הצר לו רוב יגיעתו על שונאי ה', ועכ"ז ואברהם שב למקומו, היינו מקומו הראשון על תוקף שלו, לאשר ידע באמת שאינו אוהב בלתי לאוהבי ה' ובודאי נמצא בזה עומק יותר מכפי השגתו.
<b>ויסע משם אברהם ארצה הנגב.</b> היינו כי אאע"ה מאד בירר כל מיני אהבה שבעולם שלא יהיה בלתי לה' לבדו, וכאשר ראה איך נעשה מעשה כזו בלוט שבא על שתי בנותיו, אז אמר כפי הנראה מהצורך עוד להתחיל לברר האהבה, וזה ויסע משם מהמעשה הלז ארצה הנגב, היינו יבש כאילו היה בלי שום התחלה לפעול כלל.
<b>כי עצר עצר ה' וכו' וה' פקד את שרה וכו'.</b> במדרש (תנחומא ויחי ח') אני ה' הובשתי עץ לח הפרחתי עץ יבש. הובשתי עץ לח, זה אבימלך. הפרחתי עץ יבש, זה אברהם. באברהם כתיב (יחזקאל ל"ג,כ"ד) אחד היה אברהם, היינו כי מצדו לא היה אברהם ראוי להוליד כי היה דבוק בהש"י בתכלית הפשיטות ומי שהוא דבוק בהש"י בשלימות אינו נמצא בו דבר בלתי פשיטות ואחדות לחיים האמיתים, ולכן כאשר רצה הקב"ה שיולד יצחק אבינו מאברהם היה קודם מעשה אבימלך, כי אבימלך רצה לגזול מאברהם שתחת ידו, והיה המשפט מדה כנגד מדה, ואצל הפלישתים הוא כח הגבורה שבעולם ולכן שמשון הגבור היה תמיד מתלחם עמהם, ולכן כח הגבורה הלזה ניתן לאברהם, וכאשר ניתן לאברהם היה בלי שום גבול, כי כל כחות האו"ה אצלם הוא בגבול וכאשר יבאו לתוך ישראל אז יהיה בלי שום גבול כי הם דבוקים בהש"י ג"כ בשורשם ולא בשום גבול, ולזאת יתפזרו ישראל לבין האומות כדי שיקבלו כל כחותם שנמצא אצל כל אחד מהשבעים אומות, ואצלם יהיה בלי גבול. וכן כתיב בשלמה המלך ע"ה (בבא מציעא פ"ו:) שלקח נשים מהרבה אומות, כי כל תוקף שנמצא בין כל אומה היא העיקר בנקיבות ובפרט אצל בת מלך, ולכן כאשר יכבשו כל הכחות האלו יצמח מהם טובה אצל ישראל נצר מטעי.
<b>והאלקים נסה את אברהם.</b> ענין נסיון של העקידה היה גדול האמונה שהיה לאברהם אבינו בהש"י, כי אף שאמר לו כה יהיה זרעך, ונאמר לו את בריתי אקים את יצחק, ועכשיו כשנאמר לו העלהו לעולה עכ"ז האמין בדברים הראשונים כמו מקודם ולא נפלו אצלו, וזאת האמונה אין בשכל האדם להשיג, והנה באמת לא היה לאברהם דיבר מפורש מהש"י שישחוט את בנו, ע"כ לא נאמר וה' נסה רק והאלקים נסה, היינו שהיה אליו דבר באספקלריא דלא נהרא [זוה"ק בראשית ק"כ:] וע"ז נאמר והאלקים לשון תקופות, וע"ז לא נקרא הנסיון ע"ש יצחק כי יצחק האמין לאברהם כי מה' הוא ואינו נסיון כ"כ, רק לאברהם היה נסיון לפי שלא היה אצלו הדיבר מפורש, ואם היה לו שום נגיעה כאב לבן אז היה מכריחו לרחם עליו, כי באמת מאת ה' היה שלא ישחטו והנסיון היה רק למראה עיני אברהם, וזה שאמר בתפילתו על סדום ואנוכי עפר ואפר, עפר מורה על מעשה שאינו מבוררת וצריכה לתיקון כי מהעפר יוכל לצמוח, ואפר היינו דבר שנאבד וח"ו אם היה שוחטו לא היה לו תיקון, וכן באנשי סדום אם יפעול בתפלתו שיחיו ובאם יהיו עוד ברשעם אז יהיה כאפר שאין לו צמיחה, והש"י הראה לו שתפלתו לא היתה למגן עליהם כדאיתא בכתבי האר"י ז"ל [שער הפסוקים פר' שמות] כי מהם נולד דור המדבר.
<b>עתה ידעתי כי ירא אלקים אתה.</b> ההפרש שבין יראת ה' ליראת אלקים, יראת אלקים הוא מה שימנע אדם את עצמו מלעשות דבר כגון אכילה וכדומה, הוא מחמת שאינו בשלימות ועוד נמצא בהאדם חסרון ויצמם את עצמו כפי הבנתו זאת יקרא יראת האלקים. ויראת ה' היינו אף שהאדם מבין בעצמו שמותר לו לעשות הדבר הזה כי נפשו מזוכך מזה החסרון רק שאסור לו מצד הש"י, כי הש"י צוה פקודים ישרים לכל נפש ולפי שיש אדם שאין עוד מזוכך בזה, על כן לא התיר הש"י את זה הדבר כי הוא אינו שוה בכל והאדם מחויב לסבול איסור עבור חבירו, זאת יקרא יראת ה'.

חיי שרה

<b>ויהיו חיי שרה.</b> איתא במס' ברכות [ח'.] על זאת יתפלל כל חסיד אליך לעת מצוא, חד אמר זה אשה וחד אמר זה תורה וחד אמר זה מיתה וחד אמר זו בית הכסא. הנה כל הדברים הנזכרים הם שהאדם נכנס בספק בדבר שאינו בידו ורק צריך להתפלל להש"י שיעזרו. חד אמר זה תורה, היינו כשעושה איזה מעשה יתפלל לה' שיאיר לו את דרך התורה אם ע"פ דרך התורה מותר לעשות. וחד אמר זו אשה, היינו שיהיה הש"י לנוכח תמיד שידע ג"כ עת לעשות לה' הפרו תורתיך וזהו ענין אשה כמו שנתבאר בפ' בראשית [ד"ה ויאמר האדם]. וחד אמר זה מיתה כי גם שם נכנס האדם בספק כמו שאמר ר' יוחנן (ברכות כ"ח:) שיש לפני שני דרכים, וכדאיתא (ברכות ח'.) לעולם יבקש אדם עד זבילא בתריתא. וחד אמר זה קבורה, כי בקבורה נמצא ג"כ עומק והאדם נכנס בספק כי הוא מפולש לחיי עוה"ב כדאיתא במדרש (בראשית רבה פרשה מ"ט,ו'). וחד אמר זה בית הכסא היינו בושה שיתפלל האדם שלא יצא מפיו דבר שיתבייש בה אח"כ. ואלו החמשה דברים נרמזין כאן בזו הסדרה, תורה מרומז בפ' ואברהם זקן כי זקן זה קנה חכמה. אשה מרומז ברבקה שנשא יצחק, וכן ויוסף אברהם ויקח אשה כי יש בזה עומק גדול מה שהוצרך להוליד אלו התולדות שאין להם שורש בקדושה, אך שיצחק ישלוט על כל אלו הכחות ועל כל יתגדל שמו ית'. קבורה מרומז בשרה. מיתה באברהם אבינו. בית הכסא היא פרשה אחרונה של בני ישמעאל שזה שהוציא אאע"ה מפיו לו ישמעאל יחיה לפניך נחשב לו לדבר בושה כמו דאיתא בזוה"ק (בראשית ר"ה:).
<b>ויהיו חיי שרה.</b> איתא במדרש (בראשית רבה פרשה נ"ח,א') יודע ה' ימי תמימים, כשם שהם תמימים כך שנותיהם תמימים, אמר ר' יוחנן כהדא עגלתא תמימתא. ביאר הענין דהנה כתיב (תהלים א',ו') יודע ה' דרך צדיקים, היינו דרך של הצדיקים הוא לידע את ה' כלשון בני אדם לאן הדרך הזה הולך, כך דרך הצדיקים מסוקל מכל מניעות והבלי העולם רק לידיעות ה'. וכן הפי' יודע ה' ימי תמימים היינו שימי תמימים נמשכים והולכים לידיעת ה', כי ידיעה הוא לשון חבור ודבקות כמו וידע אדם, והיינו לחבר ולדבק עצמם בהש"י, וממילא בבואם לדרך הזה הוא התחלות חיותם. לזה פי' המדרש ויהיו חיי שרה היינו מעתה התחיל החיים שלה באמת, כי יודע ה' ימי תמימים ואמר ר' יוחנן כהדא עגלתא תמימתא, עגלתא פי' דבר עגול הנעשה בעיגול תם ושלם שאין לו שום סוף וקץ ובכל מקום היא ההתחלה לפי שהוא הקיף אחד ונעוץ סופו בתחילתו, ועתה כאשר שלמו ימי חייה בעוה"ז נאמר ויהיו חיי שרה היינו שהתחיל החיים שלה, כמו שמבואר בזוה"ק.
<b>ואברהם זקן בא בימים וה' ברך את אברהם בכל.</b> כתיב (קהלת ב',י') וזה היה חלקי מכל עמלי ואיתא בגמ' (סנהדרין כ':) רב ושמואל חד אמר מקלו וחד אמר קידו. ובטח שלמה המלך ע"ה לא היה מתאונן ח"ו על אבדון שעשועי עוה"ז ממנו כי כל זה לא היה נחשב אצלו למאומה, אך התפאר בעצמו ואמר שאף שנראה שנלקח ממנו כל, עכ"ז התמצית העולה מכל חיי עוה"ז נשאר אצלו ובאלו השנים נמצא התמצית מכל חיי עוה"ז, וזה שאמר זה חלקי מכל עמלי, חד אמר מקלו, מקל רומז על חיים היינו כח החיים נשאר לו, ומצינו שמקל רומז על חיים כמ"ש [זכריה ח',ד'] ואיש משענתו בידו. וחד אמר קידו, קידו היינו כלי קבול היינו מוכן ומשתוקק עוד להוספה ובזה היה שעשועיו, כי זאת היא העיקר בחיי עוה"ז, וזה פי' הפסוק ואברהם זקן בא בימים, שבא אל שרשי החיים והיה כלי לקבל והשתוקק להוספות חיים מאת ה' בכל פעם יותר.
<b>ויצחק בא מבוא וכו' ויצא יצחק לשוח וכו' וירא והנה וכו'.</b> היינו כי יצחק היה שורש לכל היראות שבעולם אף בשב ואל תעשה כמ"ש והוא יושב בארץ הנגב היינו מנוגב מכל חמדה, לזאת אברהם אבינו שהכיר את נפש יצחק בזה וידע כי מאד נמצא בו יראה לעשות איזה מעשה בקום ועשה, שלח הוא את עבדו לזווג לו זיווג. אך באמת מאת ה' היתה זאת, כי בא העת שישא יצחק אבינו אשה, וגם יצחק התחיל להתעורר בלבו לא תוהו בראה וכו', אך ביען שהיה ירא לעשות איזה מעשה בפועל לזאת יצא לשוח בשדה ולהתפלל להש"י שיעזרו בזה ויזמין לו זווגו, כי יש שזיווגו בא אצלו (מועד קטן י"ח:) ומיד נענה בתפלתו וישא עיניו וכו' כי טרם יקראו ואני אענה.
<b>ואלה תולדת ישמעאל בן אברהם אשר ילדה הגר המצרית שפחת שרה לאברהם.</b> כתיב (תהלים קי"א,ו') כח מעשיו הגיד לעמו לתת להם נחלת גוים, היינו כי לישראל מצדם מאין הצורך להם לידע שום חכמות הטבע, כי ע"פ תורת ה' והתנהגות הש"י הם מתנהגים מבלי צורך להם כלל להתנהגות הטבעיות, רק מי שאמר לשמן וידליק הוא יאמר לחומץ וידליק. הש"י מאהבתו אותם רצה להודיעם גם חכמות הטבע וזאת ג"כ נמצא בהתורה, כמו שמצינו בגמ' (פסחים ל"ח:) לא ילעוס אדם חיטין בפסח להניח על גבי מכתו, ממילא נשמע אשר חיטין לעוסין יפה למכה וכמו שמצינו בכמה מקומות. ולזה כח מעשיו היינו התורה הגיד לעמו לתת להם נחלת גוים, כי נחלתם הוא הטבע וגם זאת נמצא בכח מעשיו אשר הגיד לעמו, וזהו ואלה תולדות ישמעאל וכו' שפחת שרה לאברהם, כי עיקר היחוס שלו הוא מפני שהיתה שפחת שרה, ובגלל זה נמצא בהם חכמים. כי שמותם מורה על חכמתם, נביות מורה שצריך האדם לראות שיהיה גופו נקי מלשון נבוב, וקדר הוא גוף מחומם, ואדבאל היינו לבל יאכל לשבעה, ומבשם היינו חמרי וריחני פקחין, זאת הוא חכמתם בעניני בריאות הגוף. וחכמתם בין אדם לחבירו הוא ומשמע, ודומא ומשא, היינו לשמוע ולשתוק ולסבול. ועל להבא חכמתם, חדד היינו אם תרצה לעשות דבר חדש, ותימא, וכל העולם יתפלאו על זה, יטור היינו תראה שיהיה מסודר יפה, נפיש היינו לשבות ולישב בדבר יפה, וקדמה היינו אם תראה שנכון הוא תקדים לעשות פן יקדמוך. אך כל חכמתם הם רק בענין הטבע וע"ז ישימו בטחונם, ולכן כתוב בו ועל פני כל אחיו נפל, ואצל ישראל שיודעים שהכל הוא מן השמים כתיב ישכון. [וזה דאיתא בגמ' (ברכות נ"ח.) הרואה חכמי ישראל אומר ברוך שחלק מחכמתו ליריאיו, חכמי עכו"ם אומר ברוך שנתן מחכמתו לבשר ודם וכן הוא החילוק בין מלכי ישראל למלכי עכו"ם, והיינו מפני שישראל הם חלק ממנו יתברך וחכמת עכו"ם הוא חכמת הטבע ואין לה שייכות להקדושה כי חכמת ישראל והתנהגותם הוא על פי תורת ה'. תשלום.]

תולדות

<b>ואלה תולדת יצחק בן אברהם אברהם הוליד את יצחק.</b> כתיב (דברי הימים א' כ"ח,ט') אם תדרשנו ימצא לך, הדרישה הוא אאע"ה והמציאה הוא יצחק, כי ענין אברהם אבינו היה שהיה משתוקק תמיד לד"ת מאד מאד ושיתפרסם בעולם כי הש"י מלך עליהם, וזאת הוא מדות האהבה. ומדות יצחק הוא מדות גבורה, היינו אחר שנתברר זאת וירד התגלות הש"י בעוה"ז, וזאת יקרא גבורה כמו דאיתא בגמ' (מגילה ל"א:) כך שמע משה מפי הגבורה. ויצחק היה ג"כ נקרא גבורת הש"י בעולם. וזש"ה ואלה תולדות יצחק בן אברהם וכו' היינו תולדות יצחק אבינו הוא פרסום התגלות הש"י בעוה"ז, אברהם הוליד את יצחק היינו ע"י תשוקת אברהם היתה זאת, כי התשוקה הוא מדות אברהם, וכן כל ד"ת אמיתיים אין להם הולדה רק אחר גודל תשוקה שישתוקק האדם להם. וזה ג"כ ענין הגמ' (בבא מציעא מ"ד.) מתני ליה רבי לר"ש בריה בילדותיה, הכסף קונה את הזהב, ובזקנותיה הזהב קונה את הכסף. היינו כי בילדות של האדם יש גודל תשוקה וחמדה לד"ת ועי"ז קונה את הזהב היינו ד"ת לאמיתם יקראו בשם זהב, וכסף היינו תשוקה וכסיפה. אבל בזקנה צריך האדם לבקש שלא יוסר ממנו החשק לד"ת, כי לעת הזקנה כל כחות התשוקה של האדם מתחלשין, ע"כ שינה לו הזהב קונה את הכסף, והוא תפלה שהתפלל לה' שע"י ד"ת יבא בלבו חשק להוספת עוד ד"ת, והוא למשל לאדם ששבע מאכילה ואעפ"כ אם בא לפניו מאכל טוב המאכל הזה ממשיך לו תאוה וחשק לאכול יותר, וכן הוא הענין בד"ת. וזה שאנו מתפללין בכל יום, והערב נא ה' אלקינו את דברי תורתך בפינו, היינו שימתקו לנו הד"ת, שיהיה לנו בכל פעם תשוקה יותר אליהם. וזה פי' הפסוק (יואל ב',כ"ו) ואכלתם אכול ושבוע וכפילת הלשון מורה על זה, דע"י האכילה יבא לך חמדה יותר והוא למשל לד"ת כמו שנתבאר.
<b>ויאהב יצחק את עשו כי ציד בפיו.</b> ונתפרש (בראשית רבה פרשה ס"ג,י') שהיה צד את אביו האיך מעשרין את המלח ואת התבן. והנה אין לחשוב את הדבר כפשוטו כי בטח לא טעה יצחק אבינו בו, באם היה רמאי מפורש. אך שמתחילה היו שניהם שוים אנשים גדולים, ורק שדעת עשו היה ליפות את עצמו לפני אביו כדי שישא חן בעיניו למען יתפלל עבורו להש"י שיתן חכמה בלבו, ויעקב הלך בתומו ואמר למה לי זאת, אם אני הגון בעיני הש"י יתן בלב אבי יצחק שיתפלל עבורי אליו, ולא היה ישר בעיניו דרכו של עשו כי דרך זה צריך בירר כי מי יאמר שכוונתו רצויה פן הוא רק לרמאות. וביען כי יעקב אבינו הפריש את עצמו מכל ספק ורק בה' לבדו בטח לבו, ובאמת בכל מקום שהאדם מכניס את עצמו בספיקות בעבודת הש"י ובדברים הצריכים בירור, אם יתברר לטוב אז הוא גדול ממי שסילק עצמו מספיקות, רק זאת היא בזרע יעקב לפי שיש להם מבטח עוז בהש"י שיברר הכל לטוב זה מותר לו להכניס עצמו בספק. אבל מי שאין לו מבטח עוז אסור להכניס עצמו בספק, כמו שעשו הכניס עצמו בדברים שנתבררו אח"כ שהיו רעים, כי לא מברר הקב"ה לטוב רק את ישראל, כמו שנתבאר בפסוק וצדקה תהיה לנו [פרשת ואתחנן] וכל מי שאינו מזרע יעקב טוב לפניו לצמצם את עצמו בכל מיני צמצומים כמו שנתבאר בענין גרים שאסורים להכניס עצמם בספיקות, ולפיכך יצחק כאשר ראה שעשו מכניס עצמו בדברים כאלו אמר אם יתברר זה יהיה גדול מיעקב, אך הש"י העיד עליו אח"כ שלא היתה כוונתו לשם שמים. וכן גם בישראל נמצאו נפשות שמותרים להכניס עצמם יותר בספיקות מנפשות אחרות אף שאלו ואלו מזרע יעקב, כמו הענין של שמעון ודינה, כי לוי לא חפץ לקחתה כי ירא לנפשו פן אין כוונתו בעומק לש"ש, כי כל שבט לוי הם ביראה והסתלקות מספק אצלם כמ"ש אצלם (מלאכי ב',ה') ואתנם לו מורא וכו' ועי"ז יצאו מאתם כהנים שנכנסים לפני ולפנים, וע"כ נתברר החיים שלהם מיד כמו שיתבאר בפ' קרח בהמטות [ד"ה ויאמר ה']. אבל שמעון הכניס עצמו בספק ואמר ח"ו שאני מחזיק עצמי לנואף, ונשא את דינה והכניס את עצמו בדבר הצריך בירר, כי אמר שהוא בטוח בה' שיבררו לטוב שכוונתו לא היתה רק להוציאה משכם וכל כוונתו היתה רק לשם שמים, וע"כ היה צריך כל שבט שמעון לברורין בדברים כאלה, כגון זמרי שהיה אומר ג"כ שכוונתו טוב כמו שיתבאר במקומו [פרשת בלק ד"ה והנה] ולעתיד כשיתברר שבט שמעון יהיה מעלתו גדול משל לוי.
<b>וישאלו אנשי המקום לאשתו ויאמר אחתי היא.</b> איתא בגמ' פ' הזהב (בבא מציעא נ"ט.) אוקירו לנשייכי כי היכי דתתעתרו, וזה נרמז גבי אדם הראשון שנאמר ויקרא האדם שם אשתו חוה וכו' ומיד נאמר ויעש ה' לאדם ולאשתו כתנות עור וילבישם, היינו אחר שנתמעט השפעתו ע"י הנחש, וע"י כתנות עור חזרה אליו ההשפעה מפני שהוקיר לחוה וקראה ע"ש אם כל חי. וכן מצינו גם באברהם שאמר על שרה אחותי היא כשהלך למצרים ויצא משם ברכוש רב, וכן יצחק שאמר על רבקה אחותי היא נאמר תיכף ויזרע יצחק בארץ ההיא וימצא מאה שערים.
<b>וישב יצחק ויחפר את בארת וכו'.</b> כתיב (תהלים קמ"ז,י"ז) משליך קרחו כפתים וכו' ישב רוחו יזלו מים. משליך קרחו כפתים היינו שהש"י נתן כח באומות למשול על ישראל. ישב רוחו שהקב"ה יתרצה אח"כ לישראל, כי ישב הוא לשון משיבת נפש, אז יזלו מים מתוקים. מגיד דבריו ליעקב היינו שמגיד להם החטא והחסרון הנמצא בם שעי"ז יש כח באומות למשול עליהם, ויחזרו מיד בתשובה. לא עשה כן לכל גוי כי להם אינו מודיע כוונתו כלל. וזה היה הענין ג"כ כאן, כאשר ראה יצחק שאמר לו אבימלך לך מעמנו לפי שחשב אשר יצחק מתגאה עליהם, ובאמת אצל יצחק לא היה נחשב זאת לשום חסרון מה שהוא מתגאה על אבימלך, כי היה אצלו כמו אדם המתגאה על הבהמה, אשר כן היתה הבריאה שהאדם גדול מהבהמה, ע"כ הרע מאד בעיניו, אחרי כי היה בן אברהם אבינו שהיה מלך בעולם כמ"ש (בראשית כ"ג,ו') נשיא אלקים וכו' והיה חשוב בכל העולם וטבעו יצא ומדוע יעיקו לו עד שהוצרך להגלות מגרר. והתישב בדעתו אשר בוודאי פגם וחיסר בעסקי עבודת אביו היינו מדות אהבה שהוא חמדה ותשוקה לד"ת, ואבימלך לא היה רק שליח שעל ידו יוודע ליצחק שיתן זאת על לבו, ואבימלך בעצמו לא הבין כלום מה שהש"י מנהיג על ידו כי משפטים בל ידעום. וכאשר הבין יצחק את זאת נאמר מיד וישב ויחפור את בארות המים אשר חפרו עבדי אביו, היינו שעי"ז בא למדות אהבה מחמת שראה בעצמו החסרון וממילא בא לו חשק חדש לד"ת. וזה היה ענין בשלמה המלך ע"ה כמו שאיתא בגמ' (סנהדרין כ"א:) אין כסף נחשב בימי שלמה למאומה וכתיב ויתן שלמה את הכסף כאבנים ומשני כאן קודם שנשא את בת פרעה כאן לאחר שנשא את בת פרעה. כי תחילה מחמת שהיה לו השפעה הרבה בד"ת ע"כ לא היה אצלו כ"כ חשק לד"ת הנקרא כסף, כי כסף היינו חשק ולאחר שנשא את בת פרעה אשר זאת היה נחשב אצלו לחסרון וממילא נתהוה לו חשק חדש ע"כ לא נאמר כאן למאומה כי אח"כ נתהוה לו חשק.
<b>ויכרו שם עבדי יצחק באר.</b> ענין הבארות של יצחק אבינו, כי יצחק השתדל לבחור במדה שעל ידה יהיה הפרש והבדל בינו ובין אומות העולם, וע"ז מרמז חפירות הבארות. הבאר הראשון היה ד"ת שבחר בד"ת והכרה שיש בורא ולאלו אין שייכת לאומות, ויריבו רועי גרר לאמור לנו המים, היינו שאמרו שגם להם יש שייכת באלו כי גם להם יש הכרה בה' וגם שבע מצוות שנצטוו. והבאר השני היינו שבחר בעבודה היינו קרבנות ואמרו שגם להם יש שייכת בזה כי נדרים ונדבות מקבלין מהם. ואח"ז נאמר ויעתק משם ויחפור, וענין הבאר הזה היינו שבחר בסבלנות ויסורין, רצונו לומר לסבול עבור עבודת הש"י כדאיתא במדרש (בראשית רבה פרשה ס"ט,ח') יצחק חידש יסורין, ולא רבו עליה כי מיד שחפר הבאר הזאת ברחו הכל כי הם בעטו בזה, וזה שאמר בזה הבאר כי עתה הרחיב ה' לנו, היינו שבקש שלא יבוא ח"ו ליסורין גדולים רק תכלית יסורין כמו שמבואר בגמ' (ערכין ט"ז:) בקש לעלות דינר זהב ועלה בידו דינר כסף. ופרינו בארץ היינו שהש"י יחזיר לנו את כל מה שסבלנו טובה מרובה על זה, וזהו שקרא שם הבאר הרביעי שבעה כי שבעה רומז על עתיד כידוע, היינו כי לעתיד יחזיר הקב"ה לכל מי שסבל יסורין בעבור קדושת שמו ית'. וזה פי' המדרש (בראשית רבה פרשה ס"ד,י') ויבואו עבדי יצחק אין אנו יודעים אם מצאו מים אם לא מצאו, כשהוא אומר וימצאו שם באר מים חיים הוי שמצאו מים חיים, פירוש שאינו ידוע אם מצאו מים חיים, כשהוא אומר בבאר הראשון וימצאו באר מים חיים כ"ש בבאר הרביעי שרומז על טוב הצפון לעתיד, וע"ז גם בבאר השלישי אמר כי עתה הרחיב ה' לנו ופרינו בארץ.
<b>וירא אליו ה' וכו' ויבן שם מזבח וכו' ויכרו שם עבדי יצחק באר.</b> ולא כתיב כאן קריאת שמה, והיא על דרך משל למה הדבר דומה אם מודיעין לאדם שיבוא אליו המלך ביום פלוני והוא מכין בכל מיני הכנות ובתוך כך בא אליו המלך הוא משליך הכל ומקבל פני המלך, כן כאן כאשר הראה אליו ה' לא היה פונה לשום דבר.
<b>ויהי עשו בן ארבעים שנה ויקח את יהודית וכו' ואת בשמת וכו' ותהין מרת רוח.</b> הנה עשו היה פושט טלפיו והראה שלקח את יהודית אשר שמה מורה על המשכה כמו אות יו"ד שהוא מוכן לעשות ממנו כל האותיות, כי היה לה גוון שהיה לה רך לבב להיותה נמשכת אחר יצחק ורבקה. ושם בשמת מורה על ישוב הדעת כי הוא לשון מבושם ואיתא בגמ' (יומא ע"ו:) חמרא וריחני פקחין, ע"כ נאמר תיכף שבאמת לא היה כן, רק מורת רוח מלשון זקן ממרא, היינו בריח רע. וזה שתרגם אונקלוס מסרבן ומרגזן, מסרבן הוא נגד שם יהודית היינו שאין לה שום המשכות ומרגזן נגד שם בשמת שמורה על נייחא וישוב הדעת.
<b>ויהי כי זקן יצחק ותכהין עיניו מראת.</b> ענין יצחק אבינו היה היפך ממשה רבינו ע"ה כי יצחק לא הורשה לצאת מהארץ אך כח הראות ניטל ממנו, ומרע"ה לא הורשה להיות בארץ ישראל אבל נאמר לו וראה בעיניך.
<b>ראה ריח בני כריח שדה וכו'.</b> שדה רומז על התפשטות בתשוקות, ע"כ עשו נקרא איש שדה לפי שהתפשט בכל מיני חמדות ותאות רעות, אך יעקב אבינו היה לו התפשטות בקדושה, וזה כריח שדה אשר ברכו ה' היינו חקל תפוחין קדישין.
<b>אחי רבקה אם יעקב ועשו.</b> היינו כי הודיע יצחק ליעקב כי כבר נשלם ע"י כל הברורים שבין ישראל לאומות העולם, ולכך לא יהיה מעתה שום עסק בזה כי בניך יהיו כלם נקראים בשם ישראל, אך עליהם יש ברורים היותר גדולים מאלו בין נפשות מישראל עצמם לידע איזה מהם נבחר כי יש הרבה מדרגות בהם, ואפילו לעתיד שנאמר (ישעיה י"א,ט') ומלאה הארץ דעה, אעפ"כ נאמר (ירמיהו ל"א,כ"ו) וזרעתי וכו' זרע אדם וזרע בהמה, שהם מדרגות חלוקות, אך מורא רבו לא יהיה אז, כי לא ילמוד איש את רעהו, אך כל מה שיחדש כל אחד בד"ת יודיע לחבירו בפנים שוחקת, מפני שכל אחד יעמוד מבורר על חלקו בד"ת השייך לו, והרבה סבל יעקב מאלו הברורין וזה היה הענין ביוסף שהיה סבור שהוא הנבחר.
<b>אחי רבקה וכו'.</b> שאמר לו יצחק שיראה ויבין כמו שראה באמו שבהולדה אחת הולידה טוב ורע, כמו כן הוי זהיר בלבן שנמצא בו ג"כ מעורב טוב ורע ותראה לקבל רק הטוב.
<b>וילך עשו אל ישמעאל ויקח את מחלת וכו'.</b> ואיתא במדרש (בראשית רבה פרשה ס"ז,י"ג) מחלת מכאן שמחל לו הקב"ה על כל עונותיו, הענין בזה כי עשו היה אופיו רציחה ואופיו של ישמעאל הוא ניאוף, והנה כל החסרונות הנמצאות בעולם יש בהם צד טוב, כגון שורש הכעס אף שהוא רע מ"מ נמצא בו צד טוב כי יכעוס גם על עוברי רצון הש"י. ושורש הניאוף אף שהוא רע מ"מ נמצא בו צד טוב, כי חסרון הניאוף הוא שמיטיב במקום שאין רצון הש"י ונמצא בו צד טוב כי לטובים מותר להיטיב. וכאשר הלך עשו ולקח את בת ישמעאל בירר את עצמו שלא נמצא בו שום צד טוב, כי הוא כועס על צדיקים ומרחם על רשעים כי צירף שני החסרונות יחדו, וזה פירוש שמחלו לו כל עונותיו שלא יוצרך להשגיח על פרטי חטאיו, מאחר שבירר שאין בו שום צד טוב ואין לו חיים כלל, דרך משל מי שרוצה לנקום מחבירו זוכר כל מה שעשה לו אבל כשרואה שחבירו מרד במלכות אז הוא מוחל לו כל, מאחר שאין לו חיים כלל, וכן היה הענין כאן שמחלו לו על כל עונותיו.
<b>וירא אליו ה' ויאמר וכו' גור בארץ הזאת.</b> הענין שנאסר ליצחק לנסוע למצרים ולאברהם לא נאסר, כי יצחק היה צריך להיות תמיד ביראה ולהיות בצמצום, כי הרגיש שצריך לשמור עצמו בזה כידוע, ולכן נאסר לו לצאת כי מי שצריך לצמצום אסור לו לילך לבקש סיבה לפרנסה עד שיזמין לו ה' בביתו. [ולהיות בצמצום באכילה, לכן אמר לו השי"ת שב בביתך ותצפה עד אמצא לך סיבה לפרנסה, ובברית המעור היה מוגדר מאוד לכן לא היה צריך לשום גדר בזה כמו שכתיב והנה יצחק מצחק, אבל אברהם אבינו היה מוגדר באכילה לכן הותר לו לחזור אחר סיבה לפרנסה, וכן בכל נפש מישראל מי שמכיר תכונת נפשו שהוא מוגדר מותר לו ליסע ממקומו ולחזור אחר סיבתו, אכן מי שמכיר נגעי לבבו שיוכל לבוא חלילה להתפשטות, זה צריך להמתין על ישועת השי"ת שיזמין לו במקומו ובביתו איזה סיבה. תשלום.]

ויצא

<b>ויצא יעקב מבאר שבע וילך חרנה.</b> במדרש (בראשית רבה פרשה ס"ח,א') שיר למעלות אשא עיני אל ההרים מאין יבא עזרי, אשא עיני אל ההורים למלפני ולמעבדני וכו' חזר ואמר מה אנא מוביד סברי מן בריה לית אנא מוביד סברי מן בריה ח"ו אלא עזרי מעם ה'. הענין בזה כשיצא יעקב מבאר שבע ולא היה לו לחם לאכול ולא שום דבר והוצרך לילך אל לבן ולעסוק בצאן למען פרנסתו, נפל דעתו מאד, לאשר הביט וראה עצמו קטן מאד נגד אבותיו, כי הם לא היו צריכים כלל להביט לעניני עוה"ז והיו עוסקים תמיד בעבודה ובמעשה מרכבה, והוא יצטרך לעסוק בדברים קטנים כאלו, חזר ואמר לית אנא מוביד סברי מן בריה, היינו אף שהם היו בדברים גדולים ואני רואה את עצמי בדברים קטנים, מכל מקום גם בזה יש עבדות הש"י כי יוצר הכל הוא.
<b>ויצא יעקב.</b> הענין שלא התפלל יעקב אבינו תפלת הדרך מיד כשיצא מבאר שבע ולמה המתין עד כה בתפלתו, אם יהיה ה' עמדי ושמרני, כי זה היתה תפלת הדרך שהתפלל. אך הענין בזה ע"פ מה דאיתא במס' בכורות [נ"ו.] אמר ר' אסי אמר ר' יוחנן לקח עשרה עוברין במעי אמן כלן נכנסין לדיר להתעשר ופריך הגמ' והא אנן תנן הלקוח ושניתן לו במתנה פטור ממעשר ואמר ר' אלעזר, ר' יוחנן חזאי בחלמא מילתא מעלייתא אמינא, תעשה כתיב בשעת עשיה, היינו שאם מעשה הלקיחה הוא בזמן חיוב במעשר אז פטור ממעשר לאפוקי לקח במעי אמן. וזה הענין היה גם כאן אצל יעקב אבינו, כי על זאת הסברא לא בא ר' אליעזר רק כשראה ר' יוחנן בחלום, היינו שאין להבין זאת רק למי שמראה לו הקב"ה מדות חנינה כי ר' יוחנן מורה על חנינה, כדאיתא בברכות [נ"ז.] הרואה יוחנן וכו', ולכן לא היה יעקב אבינו יכול להתפלל תחילה, כי ראה ברוח הקודש כל מה שיקרה אותו בדרך והיה יודע ג"כ שתפלתו יסיים וכל אשר תתן לי עשר אעשרנו, והיה קשה לו קושיא הנ"ל כי הלקוח פטור ממעשר ולכן לא היה יכול להתפלל תפלה הלזו, ואצלו נאמר (בראשית ל"א,מ"א) עבדתיך שש שנים בצאנך וא"כ הוי לקוח. רק אחר שנראה אליו הש"י בחלומו ואצל יעקב אבינו היה נקרא הש"י אז בתואר חנון כמ"ש (בראשית ל"ג,ה') הילדים אשר חנן וכו' והיינו דאיתא בגמ' ר' יוחנן חזאי בחלמא, ע"כ ידע יעקב מילתא חדתא תעשה כתיב בשעת עשיה ויעקב קנה מלבן במעי אמן קודם עשיה כמו שמבואר, כי התנה עמו על הנולדים מכאן ולהבא שבא לו ברכה מהש"י במעי אמן וחייב במעשר, וכאשר בא על זה הטעם אז היה יכול שפיר להתפלל אם יהיה אלקים וכו' וכל אשר תתן לי וכו'.
<b>והנה ה' נצב עליו.</b> הנה זאת ידוע כי עיקר התגלות הש"י בעולם הוא ע"י שלשה היינו עולם, שנה, נפש. עולם הוא מקום המקדש אשר שם הוא התגלות אלוקותו ית', ושנה היא בהמבחר שבזמנים הוא שבת שבו נמצא התגלות אלקותו, ונפש הוא על נפשות מישראל יתגלה שכינתו. והנה כאן היו אלה השלשה בשלימות, מקום המקדש שנא' אין זה כי אם בית אלקים, והזמן המבחר כי בטח היה התגלות הזאת בשבת קודש, ונפש הוא יעקב אבינו המובחר שבנפשות שבו נכללו כל נפשות ישראל כמ"ש (ישעיה כ"ט,כ"ג) והקדישו את קדוש יעקב.
<b>והנה ה' נצב עליו.</b> זה הפסוק בעצמו הוא ברכה, וביאר זה כמו שקדושת שבת היא קבוע וקיימא בלי שום הקדשה ואתערותא מישראל רק מצד הש"י בעצמו הוא קדוש, לא כימים טובים שישראל מקדשין אותם, כך הוא קדושת יעקב אבינו כקדושת שבת, שקדוש מצד הש"י ואינו צריך לשום אתערותא, וע"כ לא נאמר עומד עליו רק נצב כי עומד משמע שעתה עומד עליו ולא מקודם והיינו מכח אתערותא דיליה, אבל נצב היינו שתמיד מקושר עמו.
<b>ויאמר אני ה' אלקי אברהם אביך וכו'.</b> איתא בזוה"ק (בראשית ק"נ.) איהו באמצעותא. והיינו דאמר אביך גבי אברהם ולא גבי יצחק, דהנה מדות אברהם הוא מדות אהבה ומדות יצחק הוא מדות יראה והנה במקום שהאהבה בהשפעה מרובה מצטמצם מדות היראה וכן כשנמצא מדת היראה בשלימות מצטמצם מדות האהבה, אבל ליעקב אבינו ע"ה היו שניהם במשקל וזאת נקרא מדות תפארת והוא מדות יעקב אבינו כלול משניהם ואינם סותרים זה את זה.
<b>הארץ אשר אתה שכב עליה לך אתננה.</b> ענין הברכה הזאת היא שאפילו בשעת השכיבה והשינה יהיו רעיונותיך ברורים ונקיים. ונברכו בך כל משפחות וכו', היינו בהד"ת שלך יפארוך כל האומות כמ"ש (דברים ד',ו') כי היא חכמתכם ובינתכם. והנה אנכי עמך, ולא נאמר אני כי אות הכ' מורה על מקור החיים בלי די כדאיתא בספר יצירה [פרק ד' מ"א לגירסת האריז"ל], והראה לו הקב"ה אז הברורין שיצטרך עוד להתברר ולסבול, וע"ז הבטיח לו ושמרתיך בכל אשר תלך והשיבותיך אל האדמה הזאת, והשיבותיך הוא לשון השבת אבידה, כי אין אדם עומד על ד"ת אלא אם כן נכשל בהם (גיטין מ"ג.), והיינו כי ע"י המכשול שבא לאדם יכנסו הד"ת בלב האדם בחשק גדול יותר ממקודם, וזהו והשיבותיך היינו לשון תשובה.
<b>שם הגדלה לאה ושם הקטנה רחל.</b> איתא במדרש (קהלת רבה פרשה ז',ג') שלשה שמות יש לאדם, אחד מה שקראו לו אביו ואמו, ואחד מה שקוראין לו בני אדם, ואחד מה שקנה לעצמו. ביאור הענין, מה שקוראין לו אביו ואמו היינו מה שניכר בצורת הולד מיד כשהוא נולד מה יהיה חכם או טפש עצל או זריז וכדומה, כי בדורות הראשונים היתה זאת החכמה מפורשת בעיני כל, שהיו מכירין בפרצוף הולד מה שיהיו מדות טבעו, וזה ג"כ שהיה לבן קורא לבנותיו שמות כפי שהיה מכיר בטבעם של כל אחת. שם רחל מורה שאוחזת קנאה ונצחון בלבה, ואינה מוציאה בשפתיה כמ"ש (ישעיה נ"ג,ז') וכרחל לפני גוזזה נאלמה, והיתה קנאתה לשם שמים כמ"ש ותקנא רחל באחותה, ושם לאה היא לשון נלאה שהיתה תמיד נלאה וצמאה לישועות הש"י. ענין השם שקוראין לו בני אדם היינו מה שרואין עסקיו וטבעו במה הוא משתדל. ושם שקונה לעצמו היינו מה שמתקן ומרפא החסרון שלו אפילו החסרון שנטבע בו מיום הולדו, וזה פי' הפסוק (משלי ג',ט') רפאות תהיה לשרך היינו להחסרון הנמצא בו משעת הולדו, כי איתא בגמ' (סוטה מ"ה:) שתחילת יצירתו של אדם הוא מטבורו. וזה שאמר ישעיה הנביא [מ"ח,ח'] ופושע מבטן קורא לך, ע"כ גדול מה שקונה הוא לעצמו, כי מלת שם בכל מקום מורה על שורש החיים, שכל הנפש הוא מדוגל בו.
<b>ותאמר הפעם אודה את ה'.</b> איתא בגמ' (מגילה ו':) אמר ר' יצחק אם יאמר לך אדם יגעתי ולא מצאתי אל תאמין לא יגעתי ומצאתי אל תאמין יגעתי ומצאתי תאמין. והנה בגמ' ודאי לא בשופטני עסקינן שזה האומר יגעתי ולא מצאתי איירי שאנו רואין שיגע הרבה ולא מצא, וכן האומר לא יגעתי ומצאתי איירי שאנו רואין שלא יגע ומצא וא"כ איך שייך לאמור אל תאמין. אך עומק הענין הוא מבואר ברחל ובלאה, כי בטח אמנו רחל כמה תפלות וכמה בקשות בקשה שיושיע לה ה', אך מפני זה לא הועיל לה לפי שנאמר ותקנא רחל באחותה והוצרכה הקנאה להתברר אם היא קנאת סופרים שהיא לשם שמים או קנאה בעלמא כפי דרך הטבע ח"ו. והנה התנהגות הש"י עם האדם אשר באותה הטובה שנתן בהמדה, בהמדה הזאת עצמה ברא בו חסרון, ע"כ לא יוכל הטובה לצאת לפועל קודם שיתרפא חסרונו, וקודם שיתרפא החסרון לא יועיל כמה תפלות וסיגופים להאדם עד שיתרפא חסרונו ואז יושע. ע"כ לפי שרחל הוצרכה להתברר במדות קנאה וקודם שנתבררה בזאת לא הועיל לה שום תפלה וכל יגיעתה, וע"כ כאשר בקשה מיעקב אבינו שיתפלל בעדה חרה אפו עליה. ולהבין זאת כי הלא כדין עשתה, כי מי שיש לו צרה בתוך ביתו ילך אצל חכם (בבא בתרא קט"ז.) וכן הקשה הרמב"ן ז"ל. אך מחמת שכתוב קודם ותקנא רחל, ע"כ ויחר ליעקב מחמת שמקודם היתה צריכה להתברר קנאתה, אך כשאמרה ליעקב הנה אמתי לפניך וכו' ואבנה גם אנוכי ממנה, מזה נראה שכוונתה היתה לש"ש שהרי הכניסה צרתה לתוך ביתה. וזה פי' יגעתי ולא מצאתי אל תאמין אף שאנו רואין שיגע את עצמו, מ"מ לא היה במקום הראוי לפניו להתיגע כאדם הרוצה לכנוס לבית ודופק שלא במקום הפתח אפילו ידפוק כל היום לא יועיל לו, אבל כשיבא למקום הפתח וידפוק אז מיד יפתח לו. ולא יגעתי ומצאתי, מובן בלאה, כי כשילדה את יהודה אמרה הפעם אודה את ה', לפי שלא בקשה על זה, כי כבר נטלה חלקה מקודם כפי החשבון על ארבע אמהות ונראה כלא יגעתי ומצאתי, ואצל הש"י הוא הכל במשפט כי הש"י העיד עליה כי יגעה את עצמה מאד בג' בנים הראשונים, כמ"ש כי ראה ה' בעניי, כי שמע ה' כי שנואה אנוכי, ונתן לה הש"י את יהודה כאדם שנותן הכרע לחבירו אם לוקח ממנו הרבה, ותוספתו של הקב"ה הוא מרובה על העיקר, וזהו יקרת נפש יהודה אשר גבר באחיו כי כל הגדולות יצאו ממנו, ועל זה אמרה הפעם אודה את ה', כי נפש כזה לא יוולד בכח ובשכר צדקות וישרת האדם רק מברכת הש"י, כי כשיבא מכח האדם אינו בא רק כפי מעשיו, אבל מה שהש"י נותן הכרע מצדו אז הוא בלי שום גבול ע"כ תוספתו מרובה על העיקר. וע"כ נכתב על ותהר עוד של שמעון ולוי מונח זרקא, על כי הם באו לה ביגיעתה, אבל על ותהר עוד על של יהודה נקוד קדמא ואזלא היינו בלא יגיעתה והבן.
וזהו שאנו מתפללין בתפילת שמונה עשרה וקונה הכל וזוכר חסדי אבות ומביא גואל לבני בניהם למען שמו. וקונה הכל היינו שהש"י יש לו עסק עם כל בריותיו כי לא ברא דבר אחד לבטלה, וזוכר חסדי אבות היינו הש"י זוכר הטוב שהיו האבות עושים בכל כחם ובכל נפשם והיו מקרבים כל העולם להש"י ולא היו עומדים רגע בלא אהבה ויראה, ואעפ"כ ומביא גואל לבני בניהם למען שמו, כי בזכותם אינו כדאי לגלות אורו של מלך המשיח רק למען שמו, והיינו מה דאיתא בגמ' (סנהדרין ק'.) הנותן לעני מלא עומסו בעוה"ז הקב"ה נותן לו מלא עומסו לעוה"ב, והיינו מחמת שהם מיגעים את עצמם בכל כחם, שיתגלה כבוד שמים על ידם, ע"כ מדת הדין נותנת שהקב"ה ישלם להם כפי כחו יתברך.

וישלח

<b>ויבא יעקב שכם ויחן את פני העיר.</b> פני העיר היינו הנכבדים שבעיר ומי היו אז פני העיר שכם וחמור, ולשון ויחן היינו שנשאו חן בעיניו והיינו דאיתא בכתבי האריז"ל [ספר הגילגולים פרק נ'] כי שכם נתגלגל אח"כ בזמרי בן סלוא בן דינה, ולכן חשקה נפשו גם עתה, ולכן נאמר שכם בני חשקה וכו' הינו שלא רצה לישא את בנות הארץ, רק את דינה, וזהו שנשא חן בעיני יעקב כי היה לו מעט שייכות ליעקב אבינו.
<b>ויעל מעליו אלקים במקום אשר דבר אתו.</b> כי הש"י הראה לו שצריך עוד לברורים [היינו הברורים ממכירת יוסף. תשלום], וזהו ויעל מעליו כאילו עדיין צריך לאחוז בו. במקום אשר דבר אתו, היינו באותו ענין עצמו שהכתוב מדבר בו בעסק ממון בזה צריך עוד לברורין, כי עוד לא נשלם, ועל זאת הכוונה ג"כ נאמר באברהם (בראשית י"ז, כ"ב) ויעל אלקים מעל אברהם, אחר פרשת מילה שגם עכשיו היה צריך לברורין בנסיון העקדה אך שם לא נאמר במקום אשר דבר אתו כי לא היה בענין אחד.
<b>ויסע ישראל ויט אהלה מהלאה למגדל עדר.</b> היינו כדאיתא במדרש [רות רבה פרשה ב',ז'] אשר אחר כל הרפתקאות שעלו על יעקב אבינו ע"ה, מיתת רחל היתה קשה עליו מכלם, והנה מדרכי הצדיקים ובפרט יעקב אבינו להחזיק לבו מאד ולא להרהר אחר מדותיו של הקב"ה שבוודאי הכל הוא לטובה, וזה שנאמר כאן אחר מיתת רחל ויט אהלה מהלאה למגדל עדר היינו שחזק את לבו שלא להרהר אחר מדותיו, כי מגדל עדר שניהם לשון תקופות הם, ובאמת היה להש"י עומק גדול במיתת רחל כדאיתא בזוה"ק (בראשית קע"ה.). וזה שנאמר ויהי בשכון ישראל, שכון היינו לשון נייחא שהיה בנייחא ולא הרהר אחר מדותיו כלום, כי בטח בה' שיש עומק בזה למעלה מהשגתו, ואח"כ הראה לו הש"י כי ראוי לו לבקש מאתו שיגלה לו את העומק כי זאת צריך האדם לבקש, אף שאסור להרהר אחר מדותיו, מ"מ צריך לבקש מהש"י שיראה לו העומק מה שחפץ בזה, כי דרכי הש"י שלא להעלים שום דבר מהמיחלים לחסדו, וזה הראה לו במעשה דראובן, ואח"ז ויהיו בני יעקב שנים עשר, היינו כי הקב"ה פתח לו סדר מנין השבטים איך הוא כי נמצא בכל פעם סדר אחר למנין השבטים פעם בכה ופעם בכה, ובכל סדר יש למוד בפני עצמו למי שפונה עצמו לד"ת ולכן עתה אחר מיתת רחל באו על הסדר הלז.
וזהו סדר השבטים כפי השתנות מניניהם בששה עשר מקומות
א. סדר תולדותם בפ' ויצא:
ראובן, שמעון, לוי, יהודא, דן, נפתלי, גד, ואשר, יששכר, זבולון, יוסף ובנימין:
ב. הסדר בבואו לאביו פ' וישלח:
ראובן, שמעון, לוי, יהודא, יששכר, זבולון, יוסף, בנימין, דן, נפתלי, גד, אשר:
ג. סדר ביאתם למצרים פ' ויגש:
ראובן, שמעון, לוי, יהודא, יששכר, זבולון, גד, אשר, יוסף, בנימין, דן, נפתלי:
ד. סדר שברכם אביהם בפ' ויחי:
ראובן, שמעון, לוי, יהודא, זבולון, יששכר, דן, גד, אשר, נפתלי, יוסף, בנימין:
ה. הסדר שבפ' ואלה שמות:
ראובן, שמעון, לוי, יהודא, יששכר, זבולון, ובנימין, דן, נפתלי, גד, אשר, ויוסף היה וכו':
ו. בפרשת וארא:
ראובן, שמעון, לוי.
ז. אנשים שנקבו לספור את ישראל בפ' במדבר:
ראובן, שמעון, יהודא, יששכר, זבולון, אפרים, מנשה, בנימין, דן, אשר, גד, נפתלי:
ח. סדר מספרם למשפחותם בפ' במדבר:
ראובן, שמעון, גד, יהודא, יששכר, זבולון, אפרים, מנשה, בנימין, דן, אשר, נפתלי:
ט. סדר הדגלים: 
דגל יהודא יששכר זבולון, מזרח, דגל ראובן שמעון גד, דרום, דגל אפרים מנשה בנימין, מערב, דגל דן אשר נפתלי, צפון:
י. סדר הנשיאים בקרבנותיהם בפ' נשא: 
יהודא, יששכר, זבולון, ראובן, שמעון, גד, אפרים, מנשה, בנימין, דן, אשר, נפתלי:
יא. סדר מסע הדגלים בפ' בהעלותך: 
יהודא, יששכר, זבולון ונסעו בני וכו', ראובן, שמעון, גד ונסעו הקהתים וכו', אפרים, מנשה, בנימין, דן, אשר, נפתלי:
יב. סדר בפ' שלח, אשר שלח משה: 
ראובן, שמעון, יהודא, יששכר, אפרים, ובנימין, זבולון, מנשה, דן, אשר, נפתלי, גד:
יג. בסדר החלוקה בארץ בפרשת פנחס:
ראובן, שמעון, גד, יהודא, יששכר, זבולון, מנשה, אפרים, בנימין, דן, אשר, נפתלי.
יד. נשיא אחד למטה ינחלו הארץ בפרשת מסעי:
יהודא, שמעון, בנימין, דן, מנשה, אפרים, זבולון, יששכר, אשר, נפתלי.
טו. בפרשת תבוא, אלה יעמדו לברך:
שמעון, ולוי, יהודא, יששכר, יוסף, ובנימין. ואלה וכו', ראובן, גד, אשר, זבולון, דן, נפתלי.
טז. הסדר שברכם משה בפרשת וזאת הברכה:
ראובן, יהודא, לוי, בנימין, יוסף, זבולון, יששכר, גד, דן, נפתלי, אשר.
הרי ששה עשר פעמים נמנו בהשתנות במקומותם ומכל פעם נמצא למוד, וכנגד זה סדרו אנשי כנסת הגדולה ששה עשר שבחים באמת ויציב, והמשכיל יבין.
<b>ואלה המלכים אשר מלכו בארץ אדום לפני מלך מלך לבני ישראל.</b> בזו הפרשה התחיל הקב"ה להראות הברורין הדקין מאוד שבין ישראל לאומות העולם. כי קליפת אדום היא הגדולה שבכולן, כי אין רק הבדל דק מאד בינה לבין ישראל, כי מיד אחר חיים של ישראל מתחיל חיים של עשו, כי בין ישראל לכל או"ה ניכר הבדל והפרש גדול ואפילו נגד ישמעאלים, אף שהם זרע אברהם יש הפרש גדול כי מצד אמם אין להם שייכות בישראל. אבל נגד עשו לא ניכר שום הבדל והפרש לעין, כי נראים כנקיים אגב אמן, ורק רצון הבורא ית' היה שיעקב הוא הנבחר, וזה שנאמר (מלאכי א',ב') הלא אח עשו ליעקב וכו', אח משמע שהיו שניהם שוים, והיינו בשעת זריעה שעדיין לא ניכר שום מעלה באחד על חבירו כי אז לא נמצא מצות ומעש"ט גם לא חטא ועון, ושניהם מיצחק ורבקה, ואעפ"כ ואהב את יעקב ואת עשו שנאתי והיינו רק מרצונו יתברך, כמ"ש (יחזקאל כ"ג,כ') אשר בשר חמורים בשרם וזרמת סוסים וכו'. והוא כי משעת זריעה מברר הש"י שזה טיפה כשרה של קדושה וזאת הוא זרמת סוסים. והנה אף כי על עשו לא היה ניכר שום דבר רע, מ"מ נמשל לחזיר (ויקרא רבה פרשה י"ג,ה'), והיינו דאיתא בגמ' (בכורות ח'.) תפוח מגדל לס' יום וכנגדו חזיר מוליד לס' יום כי אות ס' הוא כעין קשת וקשת הוא מבטח עוז, והיינו שהוא אומר שיש לו מבטח עוז בהש"י מאחר שנולד מיצחק ומרבקה כמו אנו, כי ישראל נמשלו לתפוח, אך הש"י הוא המברר שזה הוא רק גוון, וזה באמת דבוק בה'. ומי שמשכיל בשמות המלכים יוכל לראות זאת מפורש.

וישב

<b>וישב יעקב.</b> זש"ה (ירמיה ל',י') ושב יעקב ושקט ושאנן ואין מחריד. והיה אחרי כן אשפוך את רוחי וכו' זקניכם חלומות יחלומו בחוריכם חזיונות יראו (יואל ג',א'). היינו כל המעשים הנעשים בעולם נראים למעשה בשר ודם, אך מההרהור והמחשבה נראים שהם מעשה הש"י. ובאלו הפרשיות מלמד אותנו הש"י אשר המעשים הם מיד הש"י והמחשבות הם מצד האדם וכל המעשים שיעשה האדם דבר רשות על זה נאמר (ברכות ל"ג:) כי הכל בידי שמים. ומעשה המצות או היפך הם ביד הש"י ורק לפעמים יתלה אותם באדם, וכמו שמצינו (סוטה י':) על מעשה יהודא העיד הש"י צדקה ממני, ועל החלומות של יוסף הצדיק נאמר שהם מהרהורא דיומא, כי באמת כן השיבו אותו השבטים כאשר סיפר להם החלום, כי יעקב אבינו ע"ה כאשר חלם לו החלום בהליכתו ללבן התחיל לעיין בו ולמד את עומק הנמצא בו לכל השבטים, והם למדו אותו ונתחדש להם בו בכל פעם ד"ת חדשים, כי כמה עמקות ד"ת נמצא בהחלום הזה. וכאשר אמר להם יוסף הצדיק כי גם לו חלמו חלומות כאלה יקרים, השיבו לו, המלוך תמלוך עלינו, כי איך תדמה לאבינו הלא אבינו הוא כל היום ביראה ודבוק בהש"י ולכך מראה לו הש"י חלומות אף בשינה כי גם אז הוא דבוק בהש"י. אבל אתה אינך במדריגה הזאת וכל חלומותיך המה מהרהורא דיומא שאתה רוצה בגדולה ובהתנשאות ולכך יחלים לך חלומות כאלה, כי אין לך גדולה ממדות יראה וענוה, ויעקב אבינו היה תמיד עבודתו בזה, יראה היינו שהש"י משגיח על הכל כדכתיב (תהלים ל"ג,י"ד) ממכון שבתו השגיח, ולא ינום [שם קכ"א,ד']. וענוה היינו שאינו מתגאה על שום בריה כי מותר האדם מן הבהמה אין, לשון אין היינו אף שבאמת מצד הש"י יש חילוק אך מצד האדם אין לברר. וזה וישב יעקב בארץ מגורי אביו היינו יראה (זוהר בראשית ק"פ.) ובארץ כנען הוא ענוה, ובקש לישב בשלוה, זאת השלוה היינו, כי כשאדם מנהיג א"ע להסתלק מכל ספק ולשמור מכל מעשה רע אז הוא בשלוה, וע"ז אמר לו הש"י כי בעוד האדם בגוף אין באפשר להתנהג בכ"כ שמירה ויראה וענוה, כי הש"י חפץ במעשים של האדם כי בעוה"ז צריך להתנהג באהבה, ומעשה שאינה מבוררת כל כך, וע"ז נאמר לעתיד ושב יעקב לשון נפשי ישובב בתענוג ממחשבות ד"ת. ושקט היינו מדרגת שבת ועמדו זרים ורעו צאנכם. ושאנן היינו במחשבה מבלי לירא ממלחמות ומאורעות. ואין מחריד היינו אף בשינה יהיה דבוק בהש"י ולא ירא פן הוא ח"ו נסוג מהש"י. וזה היה טענות השבטים על יוסף הצדיק, כי גם הוא היה מתנהג א"ע במדות היראה וע"ז נאמר במדרש (בראשית רבה פרשה פ"ד,ח') שהיה זיו איקונין דומה לו, והיינו שהעמיק עצמו לב' מדות הללו יראה וענוה כדי שילך בטח, ולזה נאמר עליו כי בן זקונים הוא לו, היינו כמו שיעקב אבינו התנהג עצמו במדת יצחק אבינו היינו יראה גם הוא התנהג עצמו בהמדה הזאת, ובענוה כמו אביו. וע"ז דקדק עמו הש"י ג"כ עד כחוט השערה כי אף שהמדות הללו טובים, מ"מ צריך האדם לבטוח בה' ג"כ, כי הנעשה מצד האדם אינו בנין עדי עד. כי אף שיוסף פעל בשמירתו מאד, אשר ממנו יצאו כל מלכי ישראל הנקראים גדולים כדאיתא במדרש [שם אות י"ט] שק נהוג בבני אדם גדולים שהרי יהורם לבש שק, אך נאמר עליהם (מלכים א' י"א,ל"ט) אך לא כל הימים. היינו כי בנין עדי עד אינו שייך לחלקם רק לחלק יהודא, כי אף שעל כל הששת אלפים שנה פעל בצדקו שיעמוד בעולם, אך בנין עדי עד זה שייך ליהודא. ויוסף הצדיק היה תמיד בתרעומות מדוע כל מעשה יהודא אחי אשר עושה ה' מצליח בידו, ועמי הקב"ה מדקדק עד כחוט השערה. והראה לו הש"י דוגמא במעשה דשר המשקים והאופים, היינו לכל מלך יש שני שרים שר המשקה ושר האופה ובאמת לשר המשקה, מהראוי לבל להעניש אותו אם ימצא זבוב בכוסו, כי מה היה יכול לעשות, כי הזבוב הוא בעל חי ואי אפשר להשמר ממנה פן בעת נתנו הכוס על כף המלך אז פרחה לתוך הכוס. אבל שר האופים, לאשר בפת הנמצא בה צרור הלא עליו האשם, כי הצרור אינו בעל חי ויוכל להשמר מזה, לזאת הראה לו הש"י כי יוסף הוא נגד שר האופים כי אותו העמיד הש"י על מקום בהיר ונקי נגד עשו בכדי שלא יהיה לעשו שום מקום טענה, העמיד את יוסף נגדו מנוקה מכל כמ"ש (עובדיה א',י"ח) ובית יוסף להבה, ונתן בו כח כדי שיוכל להתגבר על כל תאותו, ולכן אם נמצא בו איזה דבר מחוץ, לפשע יחשב לו, אך מאהבת הש"י ליוסף נתן אדם תחתיו ונהרג שר האופים כמ"ש (ישעיה מ"ג,ד') ואתן אדם תחתיך, ומזה הבין הדבר. ויהודא הוא נגד שר המשקה כי דוד המלך ע"ה נקרא בדחנא דמלכא (זוהר שמות ק"ז.) ועל ניסוך היין נשמעין שירי דוד, ובאמת ליהודא במעשה דתמר וכן בכל המעשים משבט יהודא הדומין לזה נתן בהם הש"י כח התאוה כ"כ עד שלא היה באפשרותם להתגבר וכמו שמבואר (בראשית רבה פרשה פ"ה,ט') שמלאך הממונה על התאוה הכריחו, ולכן לא עליו האשם במה שלא היה יכול להתגבר על יצרו, וזה פירוש בדחנא דמלכא היינו שמניח את עצמו להנצח מהש"י כמו שאמר דוד המלך ע"ה (תהלים נ"א,ו') למען תצדק בדבריך למי נאה שיוצדק אני או אתה.
וזה שנאמר (ישעיה י"א,י"ג) אפרים לא יקנא את יהודה ויהודה לא יצור את אפרים, כי באמת אלו השני שבטים הם תמיד מתנגדים זה לזה, כי ענין החיים שנתן הקב"ה בשבט אפרים הוא להביט תמיד בכל דבר מעשה על הדין וההלכה מבלי לזוז ממנו, ולכן כשהכתוב מזהיר את ישראל לבלתי יחטאו, מטרת התורה אז יאמר (עמוס ה',ו') פן יצלח כאש בית יוסף, היינו שתראו כי לא יהיה מתנגד למעשיכם, ושורש החיים של יהודא הוא להביט תמיד להש"י בכל דבר מעשה אע"פ שרואה האיך הדין נוטה עכ"ז מביט להש"י שיראה לו עומק האמת בהדבר, כי יוכל להיות אף שהדין אמת הוא לפי טענות בעלי דינים, אך אינו לאמיתו כי פן יטעון אחד טענה שקרית כמו שמצינו (נדרים כ"ה.) בקניא דרבא, וכמו כן נמצא בכל ענינים, וזאת הוא שורש החיים של יהודא להביט לה' בכל דבר ולא להתנהג על פי מצות אנשים מלומדה אף שעשה אתמול מעשה כזו מ"מ היום אינו רוצה לסמוך על עצמו, רק שהש"י יאיר לו מחדש רצונו ית' וענין הזה יחייב לפעמים לעשות מעשה נגד ההלכה כי עת לעשות לה' וכו'. ולזה אלו השני שבטים מתנגדים זה לזה, ולעתיד נאמר אפרים לא יקנא וכו' ויהודה לא יצור וכו', היינו שלאפרים לא יהיה טענה על יהודא במה שיוצא חוץ להלכה ולא יצר לו מזה כי יראה הש"י לאפרים את כוונת יהודה שהוא מכוון לשם שמים ולא להנאת עצמו וממילא יהיה שלום ביניהם.
<b>וישב יעקב בארץ מגורי אביו בארץ כנען.</b> הנה בזאת הסדרה התחיל לברר הברורין שבין ישראל, דהנה אברהם אבינו ע"ה היה שורשו מדות אהבה היינו שהיה מברר כל אהבות שבעולם שלא יאהב שום דבר עוה"ז זולת רצון הש"י, ויצחק היה מבורר בזאת המדה כי הוא נולד מאברהם אבינו אחר כל הברורים שברר את עצמו. ומדתו היתה רק לברר מדות היראה היינו לברר כל היראות שלא ירא משום גוון רק מה' לבדו, ואצל יעקב אבינו היו אלו השנים מבוררים היטב, אך כל עסקיו היה מדות תפארת, היינו בריח התכון לסדר היראה למקומה ובעונתה וכן האהבה. והנה בימי אאע"ה לא יצא מפורש עומק יקרת אומה ישראלית וכן בימי יצחק ולכן היו צריכין להתברר ממדות האומות ולהפריש עצמם מכחם, משא"כ יעקב אבינו ע"ה שהיה לו י"ב שבטי ישורן שכלם מתאימות ואין בהם שום נטיה מרצון הש"י, רק עסקיו היה בהם עצמם לברר איזה מהם מוקדם ואיזה מהם מאוחר, והנה גם מזה סבל יעקב אבינו, כי היה סבור שיוסף הוא המובחר וגם יוסף סבור כן ואלו הם ברורין דקין בין ישראל עצמם כמו שיתבאר.
<b>ויאמר יהודה אל אחיו מה בצע וכו'.</b> איתא בגמ' (סנהדרין ו':) כל המברך את יהודא נקרא בוצע. הענין בזה דהנה איתא בגמ' (נדרים ל"ב:) בשעתא דיצר הרע לית מאן דמדכר ליצר טוב, והוא כשהש"י חפץ לנסות את האדם אז משכח ממנו כל חומר האיסור מהדבר שרוצה לנסותו בו, וזה ג"כ היה ענין השבטים כאשר רצו להרגו אז נעלם מהם כל האיסור ורק בעצות זולת ד"ת ניצל מידם וגם הם ניצולו מעון, כי יהודא היה חכם גדול בחכמות עולם הזה ע"כ זמם עצה ואמר מה בצע פי' אף שהיה נראה לו שמצד הדין מותר להרגו כמו שיתבאר אך מה הנאה יגיע לנו מזה. [וכי יתן לי אבי הכתונת פסים, הלא ענין הכתונת פסים שייך רק ליוסף. תשלום.] וכי בשביל זה יאהבנו אבינו ביותר, ומיד כשהוסכם ביניהם שלא יהרגו אותו ראו חומר האיסור שאסור להרגו מצד הדין ג"כ, וזאת העצה שע"פ חכמת עוה"ז אסור לאדם שיגן עמה בעדו בכל עת רק בעת הנסיון שאין עצה אחרת, אבל לפרוש מאיסור בעת שזוכר שהדבר אסור, אסור לו לפרוש את עצמו ע"פ עצה כזאת רק מחמת פקודתו ית'. וזה פי' הגמ' כל המברך את יהודא היינו שישר הדבר בעיניו לעשות תמיד כן נקרא בוצע כי יהודא ג"כ לא לקח לו עצה הזאת בלתי בשעת הנסיון.
<b>לכו ונמכרנו לישמעאלים.</b> להיות כי השבטים דנו אותו תחילה למיתה מחמת שהביא את דבתם רעה אל אביהם והחטא הזה היה נחשב בעיניהם לחטא בשורש חייו חלילה, כי היה מפריד בינם לבין אביהם והיה נראה בעינם כמפריד היחוד של הקב"ה עם כנסת ישראל, כי יעקב היה אז הצדיק יסוד עולם שהעולם נשען עליו, והיה במקום הש"י בעוה"ז והם היו כל ישראל, כי בתיבת אחד שבשמע ישראל היו כולם נכללים, כי א' הוא נגד יעקב, והח' נגד ח' בני הגבירות, וד' נגד ד' בני השפחות, וכפי דעתם היה רצונו להפריד היחוד הלזה, רק יהודא אמר בחכמתו שאין המשפט מבורר כך כי אולי הוא טוב ורק אנו טועין בו, ע"כ יעץ אותם שימכרו אותו, היינו שאנו לא נעשה לו בידינו שום דבר רק הש"י יברר אותו ואם הוא טוב בשורשו אז בוודאי גם ממצרים יצילנו ה' מכל חטא ולא ידח ממנו נדח, וע"כ ברר אותו הש"י וצרף אותו ע"י מעשה דאשת פוטיפר. כי ברית המעור מכון כנגד ברית הלשון [ספר יצירה פרק א',מ"ג] וכאשר נמצא מבורר בזה, בירר את עצמו על מה שחשדו אותו בענין לשון הרע ג"כ שהוא נקי.
<b>וירד יהודה מאת אחיו.</b> טעם הענין למה הלך יהודא לישא אשה בזה הזמן, מפני שראה כי יעקב מיאן להתנחם וביען כי עליו נפל הגורל לשאת הכתונת לאביו ונפל דעתו מאד מזה, וחשב כי ח"ו אפס תקוה ממנו והלך לישא אשה שאמר אפשר שיהיה לי בנים טובים אשר מהם יצמח בנין עדי עד, [לכן קרא שמו ער היינו יעיר עלינו השי"ת רוח ממרום. תשלום.] ואח"כ הבין לו הקב"ה, אם ח"ו באמת אשר אתה חושב שאין לך תקוה ואין לך חיים בשורש, א"כ אף אם תוליד מאה הלא לא יוכלו להיות בחיים יותר ממך, כי אצל הש"י הצינור ששולח על ידה החיים גם הצינור צריך להיות של החיים, וא"כ כאשר בדעתך, לא יהיה רק חיי שעה אף כל תולדותיך. ולכן כאשר בא על בירר הדבר נולד לו שלה, וקרא שמו שלה היינו טעות שטעה בדבר ולכן בנים הראשונים לא היה להם חיים ושלה נשאר בחיים.
<b>ויהי ער בכור יהודה רע בעיני ה'.</b> פי' רש"י שהיה מתירא שמא תתעבר ותכחיש יפיה. ענין חטא ער נצמח כמו שנתבאר, בקש יעקב לישב בשלוה היינו להשמר מכל מעשה לבל יכנוס בשום ספק, והנה זאת אין רצון הש"י בעוה"ז לכן הראה לו הש"י, ראה מי שיוצא מיוצאי חלציך שהוא ג"כ ישתמר ממעשה בכונה שלא יבא לידי הפסד, רק שהוא בענינים גופנים וראה והבן ערך דבר בזה, כי אצל יעקב היה נמצא ג"כ חסרון הזה, רק חסרונו היה בעבדות הש"י שהיה משמר עצמו מבלי להכחיש יופי עבודתו, וכאשר יסתעף זה עד הגוף אז הוא חטא מפורש וכן הוא בכל מחשבות האבות שאצלם היה קטן מאד ואח"כ כאשר יברר הקב"ה ויברא ממחשבה כזאת נפש מיוחד יתברר מה שיתברר. והנה חטא ער ואונן היה כפי המבואר במשנה (אבות פ"ב,מ"א) רבי אומר איזה דרך ישרה שיבור לו האדם כל שהוא תפארת לעושיה ותפארת לו מן האדם, תפארת לעושיה היינו שהמעשה שהאדם עושה תשא חן בעיני בני אדם, ותפארת לו מן האדם היינו שיהיה טוב בעומק במעמקי חיים שלו היינו צורת אדם. [כי אדם הוא במעלה גדולה יותר מאיש כמבואר (בזוה"ק תזריע מ"ח.) תשלום.] וצריך האדם להביט לכל מעשיו שיהיו מבוררים עפ"י שני אופנים הללו, ואם יארע לפני אדם מעשה שלא תשא את שני הברורים האלה, בזה היא מחלוקת ב"ש וב"ה במס' כתובות [ט"ז:] דתנו רבנן כיצד מרקדין לפני הכלה בית שמאי אומרים כלה כמות שהיא, והוא שלפי סברתם העיקר הוא תפארת לעושיה, שאם יאמר כלה נאה וחסודה לא יהיה התפארת לעיני בני אדם משום מדבר שקר תרחק, ובית הלל אומרים כלה נאה וחסודה, היינו אף שאין בזה תפארת לעושיה, מ"מ אין צריך להשגיח ע"ז מפני שהוא תפארת לו מן האדם היינו, שכל האדם יכריחו לזה [כמו שכתיב (משלי ג׳:ד׳) ומצא חן ושכל טוב בעיני אלקים ואח"כ בעיני אדם. תשלום.] וכמו שביארו שמה, מי שלקח מקח רע מן השוק ישבחנה בעיניו או יגננה בעיניו. והנה ער השגיח עיקר על תפארת לו מן האדם כי זאת ידוע, כי כל הולדה לא תבוא רק ע"י הסתרה ושכחה כמו שהגרעין הנזרע לא יצמיח בלתי אם יכלה בעפר וירקב, וכן הטיפה חיים שיורד מהמוח לא יוכל לבוא לידי הולדה עד שיתעבה ויתגשם בזרע אנשים, כי בזה הרגע נפסק ונשכח דעת האדם ובאם היה האדם עומד תמיד בדעתו נגד בוראו לא היה יכול לבוא לידי הסתר ושכחה הזאת שיבא ממנה הולדה, ולכן ער ביען שהשגיח רק על תפארת לו מן האדם והיינו שהיה לו שכל בהיר תמיד והיה עומד נוכח הש"י, ע"כ לא רצה להכחיש זאת, וזה פי' שלא תכחיש יפיה היינו שלא להכחיש תפארת ישראל, ואונן לקח לו דרך השני כי מעשיו היו לפי שראה כוונת אביו שרק יקרא הזרע ע"ש אחיו ע"כ הרע בעיניו שלא יתקן את עצמו, רק את נפש אחיו והיה לו תרעומות וזאת הענין נמצא גם בצדיקים גדולים ומעשה אונן נקרא תפארת לעושיה, ע"כ היה תיקון לנשמתם שנולדו אח"כ פרץ וזרח, פרץ היה נשמת ער כי פרץ הוא לשון תקופות היינו תפארת לו מן האדם, היינו אף שהוא הפך מתפארת נגד בני אדם לא ישגיח ע"ז, וזרח הוא נשמת אונן כי שמו מוכיח עליו שהוא תפארת נגד בני אדם. ועל אלו השנים אמר הש"י צדקה ממני ממני יצאו הדברים כבושים, היינו אף שער ואונן לא היו ראוים בעיניו, אבל אלו השנים שהיו נשמותיהם ישרו לו, כי אף שנראה שפרץ עושה נגד ההלכה כמו שמצינו במלכות בית דוד, ע"ז מעיד הש"י שהוא מפני עת לעשות לה', ואף שעל המעשה היה נראה שחטא ער היה גדול מחטא של אונן מ"מ נשמתו היתה גדולה בעומק מנשמת אונן כי ממנו נולד מלכות בית דוד, כי כל הבנינים של מלכות בית דוד מנהיג הקב"ה ע"י בנינים כאלה אף שבשעת מעשה היה נראה לו שחטא, כי יהודה חשבה לזונה כי כסתה פניה, היינו שהדבר היה בסוד מהש"י וכמו שמבואר (במדרש) (סוטה י':) ממני יצאו הדברים כבושים היינו בסוד כבוש שנעלם אף מנביאים הבנין של מלכות בית דוד.

מקץ

<b>ויהי מקץ שנתים ימים.</b> בזוה"ק (בראשית קצ"ג:) ר"א פתח חי ה' וברוך צורי וירום אלקי ישעי. חי ה' היינו מי שיש לו לב טהור ומנוקה מכל חמדות שבעולם רק דבוק בחיים נצחיים, וברוך צורי היינו מי שמכיר שכל הטובות הם רק מהש"י ולכן יש לו עין טובה, אז וירום אלקי ישעי היינו שישיג ישועות גבוהים, יותר מכפי שכלו. כי טרם יתברר האדם באלו דברים הנזכרים אין באפשר ליתן לו ישועות כי עוד אינו כלי בהיר לקבל, ולזאת ויהי מקץ שנתים ימים היינו אחר שנתברר באלו השני דברים, אז חלם פרעה והשיג תיכף ישועה, עד עת בא דברו אמרת ה' צרפתהו, כי בלילה ההוא גדלה צעקת יוסף הצדיק שובה ה' עד מתי ותיכף השיג ישועה. וע"ז כתיב (תהלים פ"ח,ב') ה' אלקי ישועתי וכו' צעקתי בלילה נגדך, כי כך הוא מדותיו של הקב"ה טרם אשר יתן הישועה מביא בלב האדם צעקה בזה למען אשר יקרא יגיע כפיך.
<b>ויהי מקץ שנתים ימים ופרעה חלם.</b> שנתים ימים רומז כי בשני ימים נבראו כל הטובות שבעולם היינו ביום ג' נברא טובת אכילה וביום ו' נברא צורת האדם היינו שורש חיים וכבוד והתנשאות, כי האדם מנושא על כל, וכאשר יזדכך האדם באלו השנים יבא לישועה, וזה פי' ויהי מקץ שנתים ימים היינו כשיהיה הסוף וקץ בהרע שיש באלו השני ימים אז מיד תבא הישועה, וע"ז רומז התחלת המדרש בפ' הזאת היינו כשיבא קץ לחושך היינו להרע הנמצא באלו הדברים אז יבא תיכף הישועה.
<b>ויהי מקץ שנתים ימים.</b> הענין שהיה יוסף בבית הסוהר תחילה עשר שנים ואח"כ נתוסף לו עוד שניים, כי תחלה נגזר עליו עשר יען כי חטא נגד עשרה שבטים ואח"כ כאשר נתברר בבית הסוהר אז נתוסף לו עוד שנים נגד עצמו ונגד בנימין, כי כך הוא המדה כאשר יחטא האדם נגד הש"י אז יביאהו ה' לברורים אשר האדם יסבול מהם, ואח"כ כאשר יתברר לטוב ויתכפר אז צריך לסבול מזה עצמו כי למה היה צריך להכניס עצמו בדבר הצריך בירר ויוצרך לסבול מזה כי ממה שהאדם סובל גם כביכול הש"י סובל עמו כי בכל צרתם לו צר, ולכן כאשר יברר האדם את עצמו כפי חטאו, אז נוסף לזה הבירר צריך לברר את עצמו גם על צערו, כי גם זה הוא שמץ חטא כמו שמבואר בגמ' (תענית י"א.) אשר חטא שציער את עצמו, לכן בתחילה נגזר על יוסף עשר שנים נגד עשרה אחיו ואח"כ כאשר נתברר בבית הסוהר ככסף צרוף בעליל, אז הוצרך להתברר על צערו ועל צער בנימין אחיו ואחר שבירר גם את זה באלו השתי שנים אז מיד נפדה.
<b>והנה עמד על היאר.</b> איתא במדרש (בראשית רבה פרשה פ"ט,ג') אמר פרעה מי מתקיים על מי אני על אלהי או אלהי עלי, אמר לו אתה על אלהיך שנאמר והנה עומד על היאור. הענין בזה כי פרעה רצה לדעת אחרי ראותו כי כל אשר יחפץ יצליח, רצה לעמוד על התבוננת הדבר אם אלהיו ויראתו מושלים עליו ולא יבא למחשבתו שום דבר רק מה שאלהיו ישלח לו לפיכך יצליח, או תחילה יבא למחשבתו ולרצונו לעשות ואח"כ אלהיו וכחו עוזרים לו להצליח, ואמר לו אתה על אלהיך, היינו תחילה יבא למחשבתך ואח"כ הכח המושל עליו יכרח לעוזרך. אבל בישראל אינו כן כי ישראל הם מרכבה לשכינה וכפי רצונו ית' כן יתנהגו, רק לעתיד כשיגיעו לתכלית השלמות אז נאמר (איוב כ"ב,כ"ח) ותגזר אומר ויקם לך. וכמו אברהם אבינו ע"ה אחר נסיון העשירי, ויצחק ויעקב כשנשלמו, עליהם נאמר (ישעיה נ"ח,י"ד) אז תתענג על ה'. וזה נרמז בגמ' (שבת ס"ט:) המהלך בדרך ואינו יודע מתי שבת רב הונא אמר מונה ששה ימים ומשמר יום אחד, חייא בר רב אומר משמר יום אחד ומונה ששה. כי ששת ימי המעשה הם השתדלות האדם ושבת היינו הסיעתא מהש"י, ורב הונא מדבר באדם שנשלם בכל, שלבו נמשך אחר רצון הש"י אז מותר לו לעשות השתדלות ואח"כ יבקש מהש"י שיגמור בעדו, אבל בעוד שאין האדם בשלימות אז צריך לקבל עליו עול מלכות שמים קודם כל מעשה, ואם יסכים לו הש"י אז יעשה.
<b>וישלח פרעה וכו' ויריצהו מן הבור.</b> היינו שנתרצה על כל מה שעבר עליו, כי הש"י שלח שמחה בלבו לבל יהיה לו שום תרעומות עליו.
<b>תשמע חלום לפתר אתו.</b> היינו כי כל עניני עוה"ז הם כחלום הצריך פתרון וכמו שיפתור לו האדם כן יקום אצלו, והאדם המבין בכל כי הכל הוא רק מהש"י ורק ממוצא פיו יחיה הכל, זה מבין טעם בכל דבר ומגיע לחיים אמיתיים, כמו לחם העיקר המחיה הנמצא בו הוא המוצא פי ה' ומי שאוכל פשוט כבהמה, אינו משיג מהלחם רק חיי עוה"ז, והמבין כי מוצא פי ה' הוא המחיה זה ישיג חיי עולם, כי לחם הוא אותיות חלם היינו שצריך פתרון, וכן הוא כל הנאות, כי כל ההנאות והטובות שבעולם נמשלין ללחם.
<b>ויקרא פרעה את שם יוסף צפנת פענח.</b> פירש"י כי מלת פענח אין לו דמיון במקרא, ויראה כי פרעה היה רוצה לומר פותח אך לא היה יכול להוציא משפתיו אלו האותיות, היינו וא"ו ות', כי אות וא"ו מרמז על חיים ואות ת' הוא חותמו של הקב"ה אמת, ובאלו האותיות אין להאומות שום תפיסה כי אין להם חיים אמיתיים רק לפי מראית העין, ולכן אמר במקומם ע' ונ'.
<b>ואל שדי יתן לכם רחמים.</b> פירש"י מי שאמר לעולמו די הוא יאמר לצרותי די. הרב הקדוש מפרשיסחא אמר על שם שדי, כי כשנברא העולם היה מרחיב והולך כמאמר הגמ' (חגיגה י"ב.) עד שאמר הקב"ה די, והוא כי עיקר בריאות העולם היה כדי שיוכר גדולתו ית' ולכן אמר די שמזה יוכל להוודע, וזה שהזכיר יעקב כאן זה השם, היינו כי הש"י מביא יסורין על האדם כדי לבררו שיכיר את בוראו, ולכן אמר זה השם הוא שיאמר הש"י די שמזה שעבר עלי הכרתי הכל, ובאמת כל דברי האבות לא היו מצד עצמם, רק ממה שהשפיע להם הש"י כן התפללו אליו, וכל תפלתם היה בעתו ובזמנו, כי כאן הסכים הש"י לאמר די על כל צרותיו, וכמו כן אברהם אבינו ע"ה אחר נסיון העשירי התחיל לבקש רחמים מהש"י שלא ינסנו עוד, וזאת היה לפי שהוסכם אז גם דעת הש"י שלא ינסנו עוד.
<b>מה נאמר לאדני מה נדבר וכו' האלקים מצא את עון עבדיך.</b> במדרש (בראשית רבה פרשה צ"ב,ט') יודעים אנו שלא גנבנו, היינו בזה המעשה יודעים אנו בבירר שאין בנו שום שמץ מנהו, רק אחר כי אנה ה' לפנינו מעשה כזה בטח נמצא בנו איזה ענין כדומה. והיא שגנבנו דעת אבינו במכירת יוסף, ומסיבת זה נתעולל עלינו מעשה הלזו.

ויגש

<b>ויגש אליו יהודה.</b> זש"ה (שמואל ב' כ"ג,ג') אמר אלקי ישראל לי דבר צור ישראל מושל באדם צדיק מושל יראת אלקים. וכמו שביארו ז"ל (מועד קטן ט"ז:) צדיק מושל ביראת אלקים. אמר אלקי ישראל, היינו הכללים של ד"ת והם הרמ"ח מצות עשה ושס"ה מצות לא תעשה אשר ניתנו בכל נפש מישראל שוה בשוה. לי דבר צור ישראל, לי היינו להבעל תשובה, לזה מדבר הש"י בפרט ונותן לו תקופות אחר חטאו שנדמה לו כי אפס תקוה ממנו וישוב אל ה', אז נותן לו הקב"ה תקופות. ולזה נשתנו הדברים, כי בתחילה נאמר אמר היינו לשון רכה, ואצל הבעל תשובה נאמר דבר היינו תקופות, גם בתחילה נאמר אלקי ואח"כ נאמר צור אשר הוא ג"כ לשון תקופות וחיזוק. מושל באדם צדיק היינו אם היה החטא בדבר בגזרת חכמים ע"ז נאמר מושל באדם צדיק היינו שהבעל תשובה מושל עליהם, כי אין לך דבר שעומד בפני התשובה. מושל יראת אלקים היינו אם היה החטא נגד תורה שבכתב על זה נאמר מושל יראת אלקים היינו שגם על זה ימשול, על הכל נאמר (עבודה זרה ה.) נאום הגבר הוקם על שהוקם עולה של תשובה, כי אף שד"ת ניתנו ביראה מופלגת ועל כמה דברים שאיימו חז"ל כידוע, זאת אינו רק לפני החטא נאמר, אבל נגד תשובה אין לך שום דבר שעומד, ולאחר שיארע לאדם מכשול לא יתיאש עצמו כי לא ישאר לעתיד שום חטא על נפש מישראל, ועיקר זאת התקופות נמצא בשבט יהודא, ע"כ ויגש אליו יהודא אף שלא נראה עתה חדשות בדבריו, אך שמראה בדבריו גודל תקופתו אשר בלי ספק נמצא עתה צמיחת ישועה. וזה פי' הפסוק (משלי כ"ד,כ"א) ירא את ה' בני ומלך. בני היינו לשון בינה והוא שיהא יראתך מבוררת ואמיתיות, ומלך היינו שתהיה מלך ותקיף בבטחון גדול בהש"י, ועם שונים אל תתערב, ואיתא בגמ' (סוטה כ"ב.) אלו המורים הלכה מתוך משנתן, ומקשה פשיטא ומשני מ"ד כרב הונא דאמר כל העובר עבירה ושנה בה הותרה לו קמ"ל, היינו שבאמת נמצא איזה מקום גם לזה כמבואר על פסוק ויד תהיה לך [ח"א תצא], וזה היה תקופות יהודא אחרי אשר אירע לו שאמר אנכי אערבנו, ועבר על מה שנאמר (יבמות ק"ט:) הרחק מן הערבות ואעפ"כ היה בטוח שיוצמח לו הישועה.
<b>ויגש אליו יהודה.</b> הנה זה הכח נתן הש"י בשבט יהודא שאינו מיאש עצמו לעולם, אף כי יראה שיעבור עליו מה. והנה בפרשה הקודמת אמר הננו עבדים לאדני והיה נראה שהתחיל ליאש את עצמו והיה נחשב בעיניו כשגיאה מה שהתחייב את עצמו לאביו בשתי עולמות על בנימין, ובזאת הפרשה התחזק עצמו מאד לפני הש"י, שאף שעשיתי שלא כהוגן מ"מ יש יכולת ביד הש"י להושיע לי, וזה ויגש אליו יהודא, אליו היינו במעמקי לבו של יוסף עד שהיה מוכרח להתודע להם. כי כל הפסוקים הללו הם טענה נגד הש"י ויהודא היה סובר שעומד לפני מלך גוי ומתוכח עמו, וכאשר שלח להם הש"י הישועה אז ראו שגם למפרע לא היו בסכנות, כי באמת היו מתוכחים עם אחיהם, וכן לעתיד כאשר יושיענו הש"י ויפדנו, אז יראה לנו ה' כי לא היינו בגלות מעולם ולא משל עלינו שום אומה רק ה' לבדו, וזה פי' הפסוק (תהלים ל"ז,י') ועוד מעט ואין רשע והתבוננת על מקומו ואיננו, היינו בעוד מעט יתבטל רשע, והתבוננת היינו בבינת הלב באם תרצה להבין על מקומו, ואיננו היינו תראה כי לא היה בו שום כח ממשלה עליך.
<b>אדני שאל את עבדיו לאמר היש וכו' ונאמר וכו' ותאמר אל עבדיך הורידהו וכו'.</b> הנה אף כי לא נמצא בזה שום תירץ נגד טענות הגניבה שטען יוסף, אך באמת זאת היתה טענות יהודא. כי באמת אין האדם נענש על החסרון הנמצא בו באיזה ענין עד שיוציאו לפועל אל המעשה, והנה אף אם באמת נמצא ח"ו איזה חסרון בבנימין בענין גניבה, מ"מ אם היה יושב בביתו לא היה בא לכלל מעשה כזאת ורק קטרוג הדרך גרם לו, וא"כ לא עליו האשם בדבר הזה שיענש עליו, כי ברצונו לא היה לילך לדרך מצרים, וזאת טען נגד הש"י כי האמין שאף מה שאמר יוסף אליהם שיביאו את בנימין לא היה בלתי רצון הש"י.
<b>ויאמר ישראל רב עוד יוסף בני חי אלכה ואראנו בטרם אמות.</b> איתא בגמ' (ברכות ה'.) אמר ר' לוי בר חמא אמר ר"ש בן לקיש, לעולם ירגיז אדם יצר טוב על יצר הרע, שנאמר רגזו ואל תחטאו, אם נצחו מוטב, ואם לאו יעסוק בתורה שנאמר אמרו בלבבכם, אם נצחו מוטב ואם לאו יקרא ק"ש שנאמר ועל משכבכם, נצחו מוטב ואם לאו יזכיר לו יום המיתה שנאמר ודומו סלה. מה שאמר רלב"ח לשון לעולם ירגיז, כי לעולם היינו בכל הענינים שיעברו על האדם ואף בעניני מדרגות גדולות צריך תמיד להבחין ולברר בברורין אם היא מהש"י או פן נמצא בה ח"ו שמץ וסיג מדבר אחר. ובפרט כשיבא לאדם עסק שמחה צריך עוד יותר בירר. וע"כ נזכר כאן ארבעה מדרגות עצות לאדם איך להבחין ולבוא על עומק האמת, ואח"כ כאשר ידע בבירר כי מאת ה' הוא אז יכול להתפשט עצמו וידע כי הוא דבר מצוה או שמחה של מצוה. והנה כשיאונה לאדם איזה עסק מעניני עוה"ז הצריך בירר, על זה נאמר בגמ' ארבעה ברורים. הבירר הראשון הוא לעולם ירגיז אדם יצר טוב על יצה"ר. היינו שיפסיק את חמדתו בנתינתו אל לבו שזאת החמדה לא יהיה לו לעולמי עד, כי ימי שנותינו בהם שבעים שנה ולמה לי טובה שאינה קיימת לעד. נצחו מוטב ואם לאו יעסוק בתורה. כי כאשר שם בדעתו כי לא לעד יהיה לו זאת החמדה ועוד ישתוקק לה, נראה קצת שהוא חמדה קיימת, אך עוד צריך לברר בירר השני, והוא שיעסוק בתורה כי ד"ת הם עצה לאדם להנצל מחמדה, אף בעידנא דיצה"ר דלית מאן דמדכיר ליצ"ט (נדרים ל"ב:), על זה ברא הקב"ה תורה תבלין, כי באמת האדם המשוקע בחשק ואי אפשר לו להנצל ממנו, אז אין לו עצה שיזכור כי הוא דבר אסור, כי אין כח בהאיסור כל כך להפריש את האדם מרע בעידנא דיצה"ר, אך אז העצה היעוצה לאדם שיזכור, כי יוכל למצא זה הטובה עצמה בד"ת ורק שיהא בקדושה, וכמו שנתבאר ע"פ הים ראה וינוס, כמ"ש שם כי ראה שהש"י יכול להפוך את הצור לאגם מים וחלמיש למעינו מים, ומהצורך לכתוב להיפך כי ראה גבורות הש"י כי יכול להחריב וליבש את הים, אך כי ים מרמז על תאוה ובעת שהתאוה מתגברת אין עצה כנגדה רק להראות כי נמצא כזאת בקדושה ואז תפסק, [וזה שכתוב (דברים ח׳:ט״ו) המוציא לך מים מצור החלמיש, היינו שכל התענוגים נמצאים בדברי תורה והמה מיופים בכל מיני יופי וכשיזכור האדם זאת, אזי ישקוט הים מזעפו כמו אם ירוץ אדם בבהלה למלאות רעבונו וחבירו יוכיחו על מהירות בהלתו וירצה לעצור אותו לבלי ימהר לרוץ כ"כ, בטח לא ישמע לו, כי הוא מבוהל מחמת רעבונו אבל אם חבירו יאמר לו למה לך לרוץ שב בביתך ושם יש כל משאלותיך ביתר שאת, בטח ישמע לו. תשלום.] וזהו העצה יעסוק בתורה. נצחו מוטב ואם לאו יקרא ק"ש, כי בד"ת נמצא התנשאות ויוכל האדם ע"י דברי תורה להרהיב עוז בנפשו ועי"ז לא יוכל לבוא לידי בירר האמיתי, ולזה העצה יקרא ק"ש כי ענין ק"ש הוא כמבואר בגמ' (תענית ל"א.) עתיד הקב"ה לעשות מחול לצדיקים, היינו שהכל יראו כי כל דבר ביד הש"י ואין לאחד שום יתרון והתנשאות על חבירו, כי מחול היינו דבר עגול שאין לו סוף וע"ז רומז ענין ק"ש. נצחו מוטב ואם לאו יזכיר לו יום המיתה. היינו שיצייר במחשבתו כאילו עכשיו הוא יום המיתה, וזה הוא החילוק של ירגיז שג"כ יתפרש כענין זה, אך יזכיר לו יום המיתה היינו שיצייר במחשבתו כאלו עתה זמן המיתה וא"כ אין להחמדה והשמחה שום מקום, ובאם אחר כל אלה נשאר עוד בלבו החמדה או השמחה, אז ראיה כי מה' היא ותתקיים לעולמי עד, וכן הוא הענין ביעקב אבינו בעת ששמע הבשורה כי עוד יוסף חי שנאמר ותחי רוח יעקב, והיה ירא לנפשו פן השמחה הזאת היא רק שמחת עולם הזה ע"כ בחן וצירף את עצמו באלו הברורים, הבירר הראשון שאמר אלכה ואראנו בטרם אמות, הוא נגד לעולם ירגיז אדם כמו שנתבאר, והשני ויזבח זבחים לאלקי אביו יצחק, זה נגד יעסוק בתורה כענין שמברכין בכל יום אשר קדשנו במצותיו וצונו לעסוק בד"ת, כי הקב"ה בנתינת התורה נקרא גבורה כך שמע משה מפי הגבורה (מגילה ל"א:) כידוע למבין, ושם נאמר לו המאמר אנכי אעלך גם עלה אשר הוא נגד המאמר אנכי ה' אלקיך אשר הוצאתיך רק שם הוא לעבר והכא הוא לעתיד, וגם מה שנאמר ואת יהודא שלח לפניו ופירשו חז"ל (מדרש תנחומא ויגש י"א) לתקן לו בית תלמוד היה ג"כ מענין הלזה, ואח"כ בירר בבירר השלישי ויבך על צואריו עוד ודרשו חז"ל מלמד שקרא ק"ש, ואח"כ אמר ליוסף אמותה הפעם הוא נגד עצה הרביעית יזכיר לו יום המיתה, וכשראה יעקב כי אחר כל אלה נשאר לו השמחה, אז הבין כי מה' הוא והוא שמחה אמיתית וקיים לעד.
<b>ויזבח זבחים לאלקי אביו יצחק.</b> הענין שנקרא כן הש"י בשם אלקי יצחק, כי יעקב התפלל אל מאמר הזה שנאמר ליצחק אבינו (בראשית כ"ו,ג') גור בארץ הזאת, והיה מתירא פן גם לו אסור לצאת, לכן התפלל להש"י עד שהאיר עיניו כי לו מותר לצאת.
<b>ואת יהודה שלח לפניו.</b> איתא (בגמ') (מדרש תנחומא ויגש ו') הוי זהירין במצות שהם שלוחי וכו'. כי מדרגות יוסף הוא קיום המצות ומדרגות יהודא הוא ברכות המצות, וכל המצות מברך עליהם עובר לעשייתן, וזה הוא הענין ואת יהודא שלח לפניו.
<b>וישב ישראל בארץ מצרים בארץ גושן.</b> להיות כי יעקב אבינו היה מתירא לילך לחוץ לארץ כמו שאיתא בגמ' (כתובות ק"י:)כל הדר בא"י דומה כמי שיש לו אלקים וכו', ואמר לו הש"י כי בכל מקום שאתה שם הוא קדוש בקדושת א"י, וזה פירוש וישב ישראל בארץ מצרים בארץ גושן, היינו שאף בארץ מצרים היה קרוב להש"י והיה מקום מקודש, כי גושן היא לשון התקרבות.

ויחי

<b>ויחי יעקב.</b> איתא במסכת אבות [פ"ג, מי"ז] אם אין בינה אין דעת. בינה היינו הכללים של ד"ת, היינו טעמי הדברים כמו שנמצא כמה פעמים זה הכלל וע"י הכלל יודע לאדם כמה פרטים, ודעת היינו הפרטים. וזה פי' אם אין בינה אין דעת היינו אם אין האדם יודע הכלל שהוא טעם הדבר אינו יכול לדעת הפרט, כי מפרט אחד לא יודע פרט השני. וכן להפך, אם אין דעת אין בינה היינו אם תמצא לאמר אדע הכלל ולא אצטרך ללמוד הפרט, ע"ז אמרו אם אין דעת היינו שלא יהיו מסודרים אצלך הפרטים, לא תדע שורש הכלל לאמיתו איך יוכל להסתעף. וזהו ויחי היינו שורש החיים והוא הכלל של כל דבר, ויעקב היינו דעת הוא הפרט, כי יעקב מכונה נגד זעיר אנפין היינו שהש"י משגיח על כל פרט על כל דברים הנצרכים לו, אפילו קטן שבקטנים.
<b>שכל את ידיו.</b> להיות כי יצחק אבינו היה מדרגתו מדות הגבורה, ולכן רצה לברך את עשו, כי מדת הגבורה מורה על ד"ת (מגילה ל"א:) כך שמע משה מפי הגבורה ולכן אמר יקוב הדין את ההר, ולכך לא היה בכחו לעשות נגד המשפט ורצה לברך את עשו ביען כי היה בכור. אך כי הש"י סומך ידים טהורות כי הידים הם ענפי הלב, ולבו היה טהור ומזוכך וסיבב הדבר שיברך את יעקב בלא דעתו, וע"ז נאמר (תהלים ט"ז,ה') אתה תומיך גורלי, אבל יעקב אבינו היה מסתכל תמיד אל הבינה ולרצון הש"י, ולכן נאמר ידעתי בני ידעתי שכל את ידיו, וישם את אפרים לפני מנשה.
<b>ויאמר האלקים אשר התהלכו אבותי לפניו האלקים הרועה אותי מעודי.</b> היינו שיעקב אבינו היה מקטין עצמו נגד אבותיו אברהם ויצחק, ואמר כי להם היה חכמה ובינה גדולה מאד עד כי הרחיבו את רצון הש"י מעצמם, ואף אם פתח להם הש"י פתח קטן, היו מרחיבים ומתפשטים אותו בחכמתם כדי לעשות רצון בוראם, והבינו אף בדבר שלא האיר להם הש"י מפורש, וזה פי' אשר התהלכו היינו שהיו הולכים בכחם. אבל אני, האלקים הרועה אותי מעודי עד היום הזה, היינו בכל פרט מעשה שאני עושה, אני צריך שהש"י יאיר עיני איך הוא רצונו ית', ואף בזה המעשה שראיתי איך הוא רצונו, אם רצונו לשנותה, מ"מ צריך אני לראות גם בפעם השנית איך הוא רצונו ית', ובאמת בזה הענין היה יעקב הגדול שבאבות כי זאת היא מדרגה גדולה שהש"י מנהיג את האדם תמיד, וזאת היתה תפלת דוד המלך ע"ה (תהלים כ"ג,א') ה' רועי לא אחסר, היינו שלא אחסיר השגחת הש"י עלי ורק שיהיה רועה אותי תמיד וגם אני אכיר תמיד שהש"י הוא רועי, כי הש"י בטובו מנהיג כל דבר, אך שהאדם מחזיר פניו ואינו רוצה לצפות ולהתפלל, ובעת שהאדם יתפלל תפלה שלימה אז תיכף יענה, ויראה כי הש"י הוא הרועה וזה פי' לא אחסר היינו שלא אחזיר פני ממנו.
<b>ויקרא יעקב אל בניו.</b> במדרש (תנחומא ויחי ח') אקרא לאלקים עליון לאל גומר עלי. הענין בזה כי כאשר רצה יעקב אבינו לברך את בניו, היה מסופק אם צריך לברך אותם מחמת שצערוהו במכירת יוסף וכל ת"ח שאינו נוקם ונוטר וכו' (יומא כ"ב:) לכן נאמר ויקרא לשון צעקה וקוי בלב שהיה תולה עיניו ולבו למרום ואת אשר ישים ה' בפיו אותו יאמר, וזה כוונת המדרש שהזכיר זה הפסוק שבקש מה' שיגמור בעדו. ולא נאמר תחילה לשון ברכה כי עוד לא היה מבורר אצלו מה יאמר להם, אבל משה רבינו ע"ה התחיל תיכף וזאת הברכה כי מילת וזאת מורה ע"ז שהיו כל הדברים מבוררים אצלו מיד כשהתחיל לדבר, וביעקב לא נאמר וזאת רק אחר כל הברכות שרק אז אחר כל הדברים היו אצלו מבוררים שכל ברכותיו המה מהש"י ולא מקודם. והנה תחילה נתן ה' דברים של קנטור בפיו לקנטר הג' שבטים הראשונים, כי ת"ח צריך לנקום ולנטור וכשהגיע לשבט יהודא אז הראהו ה' מן השמים להעביר על מדותיו, כי באותיות יהודא נמצא שם הוי' ית', והד' שבשמו מרמז ע"פ (ישעיה ס"ו,ב') ואל זה אביט אל עני ונכה רוח וחרד על דברי. היינו שמבין כי אין לו מצד עצמו כלום כדאיתא (בגמ') (זוהר בראשית רמ"ד:) ד' לקיט, ע"כ לא היה בזה מקום לחול שום כעס ורוגז כלל, וכאשר נפתח ביהודא מדות הרחמים נתגבר גם על שאר השבטים ונכללו כלן בברכה.
<b>ובדם ענבים סותה.</b> סותה היינו לשון הסתה כי הסתה של שורש יהודא היא אחרי החטא ומכשול שאירע לו יתעורר עוז בנפשו, אין זאת רק שהש"י ירצה להושיעני ביתר שאת, כי ענבים היינו טעות ושכחה, ומשה רבינו אמר (דברים ל"ב,י"ד) ודם ענב תשתה חמר, חמר מורה על עין לא ראתה אלקים זולתך כי אין מלאכי השרת מכירין בלשון ארמי (שבת י"ב:). רק משה מלגאו ויעקב מלבר, כי אצל יעקב נאמר ענבים היינו שני טעותים יברר הש"י על שבט יהודא היינו יצרא דעריות ויצרא דע"ז, ובירר הש"י שהוא נקי בשתיהן, ומשה מלגאו כי מרע"ה ראה כי אין ליהודא שום טעות ביצרא דע"ז כי בזה כבר נתברר שהוא נקי מאד, רק יצרא דעריות צריך עוד להתברר, כדאמר רב (סנהדרין ס"ג:) לא עבדו ישראל את העגל אלא להתיר להם עריות בפרהסיה אבל ביצרא דע"ז כבר הם נקיים והבן.
<b>בנימין זאב יטרף.</b> כי בנימין הוא מקבץ כל הטובות מבין האומות ומכניסם לישראל.
<b>גד גדוד יגודנו והוא יגד עקב.</b> דהנה בהי"ב שבטי יה נתן הקב"ה אור וחיים שאין אחד דומה לחבירו, ולכך נקראים גבולי אלכסון היינו שאורו של זה הוא היפך משל זה, כי לזה נמשך כח חיותו ממדות האהבה ולזה ממדות היראה וכדומה. ועבור זה נמצא כל הפלוגתות בגמ' אף כי הכל הולך למקום אחד כדי לקיים רצון הש"י, כמו שמצאנו בגמ' (פסחים נ"ג:) בין שאמרו להדליק ובין שאמרו שלא להדליק שניהם לדבר אחד נתכוונו, וכן הוא כל הפלוגתות כי מקורם ממקום אחד ולכן נקראים שבטים מלשון ענפים שמתפשטים לכאן ולכאן. והוא שהניח הש"י בשבט גד מדת יסורין כי זה השבט אומר כי בלתי אפשר שיכנסו ד"ת בלב האדם בלא יסורין, ובדרך עולם מי שהוא בעל יסורין אין לו כ"כ שמחה ואינו כ"כ בצוותא עם בני אדם. ולכן נתברכו שיהיה להם שמחה וצוותא, וברך אותם שיהיה להם התחברות ויהיה בהם גדודים גדודים, ולכן לא נמצא בשום שבט שיכלול כל המספרים היינו מאות ואלפים ועשרות רק בשבט גד מה שאינו בשאר השבטים, והוא יגוד עקב היינו בזמן שיצטרך לקבץ את ישראל אז הוא יאגוד ויקשור את כל ישראל, וממנו יבא כל מיני שמחה לישראל, כי אליהו הוא משבט גד כנזכר במדרש (בראשית רבה פרשה ע"א,י"ב). 
<b>נפתלי אילה שלוחה הנותן אמרי שפר.</b> היינו כי נמצא בו השגה גדולה בכל עניני עוה"ז לשאול תיכף מי ברא אלה, וזה פי' הנותן אמרי שפר היינו שכיון שהיה מכיר את הש"י בכל דבר היה נותן הודאה אליו, וזה שתרגום אונקלוס יהון מודין ומברכין עליהן.
<b>ויאסף רגליו אל המטה.</b> איתא בגמ' (תענית ה':) יעקב אבינו לא מת, הענין בזה כי ענין מיתה הוא השתנות האדם מעוה"ז לעוה"ב, ויעקב כל אותן שנים שהיה במצרים הטעימו הש"י טיפה חיים מעין עוה"ב, ע"כ נאמר עליו לא מת כי לא נשתנה במותו כלום, וע"ז מסמיך תיכף הגמ' כל האומר רחב רחב מיד נקרי ומסיק שם הגמ' ביודעה ומכירה, ולזה היא סמיכות הגמ' להראות כי כמו שנמצא בעניני עוה"ז חמדה שנשאר קבוע בלב האדם, כן היה הטפה חיים שנקבע בלב יעקב אבינו בעת אשר נטף בו הש"י נשאר בו קבוע גם אח"כ, ע"כ לא יתכן להאמר בו לשון מיתה רק כאדם שפושט מלבושיו ולובש בגדים אחרים, וזה ענין הפסוק (ישעיה נ"ח,ח') אז יבקע כשחר אורך, יבקע הם אותיות יעקב וגם אותיות קבוע, והבן.
<b>ואתם חשבתם עלי רעה אלקים חשבה לטובה.</b> בזה הענין הראה הש"י איך היה באפשר להביא השבטים בגלות מצרים ועיקר היה הפירד שהתחילו להפרד, כי בעת שישראל באחדות לא יוכל לשלוט עליהם שום דבר. והענין בזה היה שפירש יוסף מן השבטים, כי בעוד שיעקב אבינו היה קיים לא היה ניכר ממנו מי הוא הגדול שבשבטים כי לפעמים היה מקרב את זה יותר ולפעמים זה יותר, איזה שהיה ישר בעיניו באותה שעה, אך קודם לפטירתו בשעה שברכם ואמר ליהודא ישתחוו לך בני אביך אז הכירו כלם כי יהודא גבר באחיו, ולכך לא היה יוסף יודע איך להתנהג, באם להושיב את יהודא בראש הלא הוא מלך ואסור לזלזל במלך, ובאם שישב הוא בעצמו בראש הלא יודע בעצמו כי יהודא הוא הראש ע"כ ישב בפני עצמו ולא עם השבטים, והשבטים דנו אותו שעשה זאת מחמת שנאה ולכך נענשו להיות בגלות כי היה להם לדונו לכף זכות, וגם ליוסף נחשב לחטא על אשר הניח להם מקום לטעות בו, כי באמת היה לו להתנהג שהוא ישב בראש מאחר שלעת עתה הוא מלך, אך בלבו היה צריך לידע כי יהודא גדול ממנו. ובאמת מאחר שהשבטים טעו בו היה נמצא בדבר שמץ מנהו לעיני אדם, וע"ז צריך האדם להתפלל תמיד לפני השם יתברך שלא יבוא בדעתו לדון את חבירו לחוב, וגם שחבירו לא ידונו לחוב וע"ז נענשו השבטים שעברו על שהיו צריכים לדונו לכף זכות.

ספר שמות

שמות

<b>ואלה שמות וכו' ויהי כי יראו המילדת וכו' ויעש להם בתים.</b> דהנה יראת בשר ודם כשאדם מתירא מפני אדם אין בו ישוב הדעת, כי יראה הוא היפך מזה, אך יראת הש"י יש בה נייחא. וע"ז מורה ויעש להם בתים כי בית מורה על ישוב הדעת, וממילא כאשר היה להם ישוב הדעת מחמת יראת אלקים לא היה להם שום פחד מגזירת פרעה, וזהו ויעש להם בתים, וזה פי' הפסוק (בראשית מ"ט,י"ג) זבולן לחוף ימים ישכן והוא לחוף אניות, ים מורה על יראה ואניה מורה על ישוב הדעת, והוא שביראתו נמצא ישוב הדעת, כמו שאמרו בגמרא (בבא מציעא ט':) ספינה מינח נייחא.
<b>ויאמר משה מי אנכי כי אלך וכו' וכי אוציא וכו'.</b> היינו שהיה שואל שני דברים, מי אנכי היינו שהיה מבקש מהש"י שיאיר לו מפני מה הוא הנבחר לגאול יותר מכל ישראל. וכי אוציא היינו אמת כי יעבדו אותם בפרך והראוי שיגאלו, רק אעפ"כ מה יהיה כשאוציאם הלא זאת בטח אין כוונת הש"י שיוטב להם רק בעוה"ז, ועל זה השיבו הש"י, על השאלה מי אנכי השיב לו כי אהיה עמך, היינו מחמת שידעתיך כי אינך נוטה לשום דבר מצדך, רק למה שאני שולח לך, כי שם משה מורה ע"ז כי מן המים משיתיהו היינו שנפשט מכל חמדה והנאות עצמו ולא נמצא בו שום גאות ממה שהשכינה מדברת עמו. ועל שאלת וכי אוציא ששאל, הלא אין כוונת הש"י להנאת עוה"ז, השיב לו בהוציאך וכו' תעבדון את האלקים וכו', היינו שאכניס אתכם תחת עולי עול תורה ויהיה לי עסק עמכם בדברים החיים וקיימים לעולמי עד, וזהו שאמר לו וזה לך האות כי אנכי שלחתיך ולא אמר לו כי אני, כי אות כ' מורה על דבר הקיים לעולמי עד, כידוע.
<b>לך ואספת וכו' ויען משה ויאמר והן לא יאמינו לי.</b> אף שבטח משה כי יאמינו, מאחר שהש"י שלחו ובוודאי יצליח, אך אמר כי לא יאות לשליח הנשלח מהש"י שלא יהיה בידו כח להכריחם לשמוע אליו ולא שיבא אליהם בבקשה. ויאמר מזה בידך ויאמר מטה ויאמר השליכהו ארצה ויהי לנחש. כי מטה רומז על שורש החיים כדאיתא בגמ' (פסחים ס"ח.) עתידים צדיקים שיחיו מתים, שנאמר ואיש משענתו בידו. השליכהו ארצה ויהי לנחש, היינו שהראה לו שלא יצאו הדברים הללו משורש החיים רק הוא גוון הנראה לחיים ובשורש אין בו ממש, כי ע"ז רומז נחש, כי היה לך להבין הלא בידי לבות בני אדם להטותם כפי רצוני, אם שלחתי אותך היה לך להאמין כי אשלח בלבם שיוכרחו לשמוע לך. וינס משה מפניו, היינו שהבין טעותו. ויאמר לו שלח ידך ואחוז בזנבו, היינו שתעיין בזה הדבר עצמו איך בא בלבך זה הרעיון לחשוב כי לא יאמינו לך, הלא זה עצמו ג"כ אינו רק ברצון הש"י, וכאן הראה לו שנמצא מקום לדבריו כי כן עלה במחשבה שאיזה פעמים יכשלו שלא יאמינו לו היינו במחלוקת קרח. והשלשה מופתים רומזים על שלשה מכשולים שהיה להם לישראל, מופת המטה היה נגד שהלינו בפרשת חקת (במדבר כ"א,ה') וידבר העם באלקים ובמשה וכו'. ונפשנו קצה וכו'. וישלח ה' בעם את הנחשים וכו'. ועל זה היה תיקן והיה כל הנשוך והביט אל נחש הנחושת וחי, ולפיכך גם כאן חזר הנחש למטה. ונגד המופת השני הבא נא ידך וכו', היה נגד שדברו מרים ואהרן במשה, וגם ע"ז היה תיקן ולפיכך גם זה חזר. והמופת השלישי ולקחת ממימי היאור והיה לדם וכו', זה היה נגד מי מריבה שנראה לעין כי לא נתקן, וע"ז גם כאן לא מצינו שיחזור הדם למים.
<b>וילך ויפגשהו בהר האלקים וישק לו.</b> במדרש (בראשית רבה פרשה ח',ה') חסד ואמת נפגשו צדק ושלום נשקו, חסד זה אהרן ואמת זה משה, צדק זה משה ושלום זה אהרן. והנה איתא במדרש (תנחומא שמות כ״ח:א׳) בבריאת העולם שאל הקב"ה לחסד ואמר יברא שהעולם מלא חסדים, אמת אומר לא יברא שהעולם מלא שקרים, צדק אומר יברא שהעולם מלא צדקות, שלום אומר אל יברא שהעולם מלא קטטות. מה עשה הקב"ה השליך אמת ארצה וברא את העולם וכו'. והקושיא מפורסמת מה עשה עם שלום, הלא לא מצינו שהשליך גם את שלום ארצה, וגם כי משה היה אמת וצדק איך מצד אחד אומר יברא ומצד השני אמר אל יברא. והענין בזה, אמת אומר אל יברא וגם משה שהיה מדתו אמת מאוד הרעים בנפשו מדוע דרך רשעים צלחה, ואיך יוכל פרעה לעבוד עם ישראל וישראל יהיו נכנעים מפניו הלא הוא בשקר כי באמת פרעה הוא רשע גמור, וזאת הרעים בלב משה. ואהרן אחיו היה מדתו מדת חסד והוא למד תמיד דעת לסבול הכל ולקבל באהבה בלי שום טענה נגד הש"י. וזה ביאר (תנחומא שמות י׳:י״א) מי שם פה לאדם אמר ר' יוחנן מי נתן עצה לברוח מפני פרעה, היינו שאמר הקב"ה למשה מי שלח בלבך לברוח, הלא זאת היא מדות אהרן והיא נגד מדתך, כי מדתך היא אמת ולפי מדתך לא צרכת לברוח מפני פרעה הרשע, רק אני למדתי אותך אז מדת סבלנות, והנה מרע"ה אחרי שברח מפני פרעה למד דעת להיות סבלן, וזה הענין שנראה אליו הקב"ה בסנה ללמדו זאת המדה והראה לו שהוא שוכן בסנה היינו סבלן גדול כי עמו אנכי בצרה והוא סבלן נגד פרעה. וזה הענין שברך מרע"ה את יוסף (דברים ל"ג,ט"ז) ורצון שוכני סנה, כי מרע"ה היה רוצה להכניס מדות סבלנות לתוך מידתו של יוסף הצדיק, כדי שיהיה מלא רצון על ישראל שלא יהיה לו שום תרעומות על נפש מישראל, כי משבט הזה מתעורר דין על ישראל בעת שנוטים מרצון הש"י. כמו שמצינו שהנביא הזהיר את ישראל אמר להם, (עמוס ה',ו') פן יצלח כאש בית יוסף, והיינו שמדתו לא תכעוס ויהיה ברצון על ישראל, ע"כ אמר ורצון שוכני סנה, היינו שהש"י ילמוד אותך מדות סבלנות כמו שלמד אותי בסנה. וכאשר נשתוה בלב משה זאת המדה, נעשה שלום לגאול את ישראל, וזה פי' חסד ואמת נפגשו, פגישה היינו שהיו מתנגדים זה לזה, כי אהרן היה מדות חסד ואמר יברא ומשה היה מדות אמת ואמר אל יברא, והנה כאשר הוצרך משה לנוס מפרעה אז נקרא (דניאל ח',י"ב) ותשלך אמת ארצה, ואז נשתווה מדת האמת לחסד ונעשה ממדות אמת צדק היינו כאהרן ואמר ג"כ יברא, ואז כשנשתוו, אז צדק ושלום נשקו, היינו כי אז גם שלום אמר יברא, כי מה ששלום אמר תחילה אל יברא היה רוצה להיות במחלוקת נגד מדות האמת, כי מדתו הוא שלום, אבל עתה שנעשה מאמת צדק ואומר יברא אז לא היה שלום אומר אל יברא, ואז צדק ושלום נשקו אתדבקותא רוחא ברוחא.
<b>ויאמר למה הרעות.</b> הנה לפי הראות, הוא פלא איך יצא מפי משה דבר כזה נגד הש"י אך באמת מרע"ה היה אוהב ישראל וכאשר שמע מפי הגבורה, כי יצטרכו להיות עוד במצרים עד אחר המכות שיעברו על מצרים, אז שאל הלא בידך ברגע אחד לפדות את ישראל, ולמה יהיו במצרים י"ב חודש לראות המכות שיפחדו מפניהם כמ"ש (דברים כ"ח,ס') אשר יגורת מפניהם, כי באמת יראו גם ישראל מהמכות, ולכן שאל זאת מהקב"ה, והראה לו הקב"ה כי גם בזה יש צורך לישראל, כי באמת היה להם לישראל איזה שייכות עם מצרים כמ"ש (דברים ד',ל"ד) לקחת לו גוי מקרב גוי. היינו כעובר הנשמט מבטן אמו שיש לו שייכת עם אמו, ולכן הוצרכו גם הם להתברר ולפחוד מהם וזה הפחד היה מזכך את לבם כמו שמצינו בגמ' (ברכות נ"ט.) לא נבראו רעמים אלא כדי לפשוט עקמימות שבלב. וזה באור הפסוק בשיר של פגעים (תהלים צ"א,ח') רק בעיניך תביט ושלומת רשעים תראה. היינו שאתה מוצרך לראות שעל ידי זה הפחד יתברר עקמימות לבך לטוב.

וארא

<b>וידבר אלקים אל משה ויאמר אליו אני ה'.</b> אחר שדיבר מרע"ה דבריו נגד הש"י, ע"כ נתן הש"י גערה עליו וזה לשון וידבר שהוא לשון קשה, גם השם אלקים מורה ע"ז, אך תיכף ויאמר אליו זהו כאדם שכועס על חבירו ואוהבו וכאשר רואהו עומד ומשתומם ומפחד, אז מרמז לו כי כל כעסו אינו רק לפנים. וכן הוא הענין של ויאמר אליו אני ה', כי אמירה לשון רכה היינו שלחש לו שאינו בכעס ח"ו, וזה ענין אני ה' כי שם הוי' ב"ה הוא מלא רחמים, והגערה שגערתי בך לא היה רק לפנים, ולא תפחד כלל.
<b>וידבר אלקים אל משה וכו' וארא וכו'.</b> היינו אחר שאמר משה רבינו ע"ה להקב"ה הלא בכוחך לגאול תיכף את ישראל ולמה הרעות לסדר הסדר הזה, לזה אמר לו הש"י שילך אל ישראל ולא שמעו אליו. והראה הקב"ה למשה ראה כי עודנו לא נשלם הבירר ולא הגיע העת לגמור הגאולה, ולזה נאמר אח"כ אלה ראשי בית אבותם ויחסם ונמצאו ארבעים וחמשה ראשי אלפי ישראל, והראה לו שגם אלו מ"ה ראשים צריכים עוד לברורים עד האחרון שהוא פנחס אף שנראה שנתברר בכל, עד שזכה לברית שלום מהש"י ואחר זמן נתגלה לו שיצטרך עוד לבירר, כי וא"ו דשלום קטיעה היא, והפרשה הזאת תחייב יראה לכל גדולי ישראל, וזהו (דברים י',י"ב) מה ה' אלקיך שואל מעמך כי אם ליראה וכו' רומז למ"ה מיני יראות.
<b>בא דבר אל פרעה מלך מצרים וכו'.</b> במדרש (תנחומא וארא ב') המשל אומר מן שטיא לית הניא אלא מן קצייא. ביאר המדרש דהנה פרעה לא שמע אל משה וגם בישראל כתיב ולא שמעו וכו', וזהו מן שטיא לית הניא היינו אילן טוב הנקרא שיטים ואין יכולין לעשות ממנו כלום ולית הניא מיניה, רק מן קציא היינו מן אילן שהוא מלא קוצים מזה ניכר היתרון של אילן השיטים, כי הקוץ הוא יכאיב והשיטים אף שאין יכולין לעשות ממנו כלום, מ"מ אינו מכאיב ואינו מזיק כלום, כך החילוק אף שישראל ג"כ לא שמעו אליו, לא היה רק מקוצר רוח אבל אח"כ ישמעו אליו, ופרעה חירף וגידף וממנו יוכר יתרון בני ישראל.
ענין השבע מכות שבסדר הזה. הם נגד פסוק (משלי ו' ,ט"ז) שש הנה שנא ה' ושבע תועבות נפשו. [וזאת תדע שכל העונשין שיש בעולם אפילו אצל העכו"ם כגון שלפעמים משפילים שר אחד ונותנים ממשלה לאחד הכל הוא מהמידות הרעות הנזכרים בפסוק שש הנה שנא ה' וגו'. תשלום.] רק שלמה חשב לסדר העוונות, לפיכך סדר תחילה עון קל ואח"כ החמור, וכאן כשנענשו מצרים על כל העוונות הללו שהיו משוקעים בלבם נענשו תחילה על החמור. מכת דם הוא נגד משלח מדנים בין אחים, כי עיקר ההרחקה מהש"י הוא מדת הכעס, כי אף שהתאוה ג"כ מרוחקת מהש"י, אך עוד יוכל להמצא בה טוב אבל מדת כעס הוא ביותר מרוחק מהש"י. ונגד יפיח כזבים עד שקר היה מכת צפרדע, כי המצרים היו מפיחים כזבים על ישראל שלשון יפיח הוא, שכל דבר קטן היו מפיחים ומגדילים אותו, כי בישראל הדין הוא אף כשאחד רואה בחבירו שחטא ואין עדים בדבר רק הוא לבדו ראה, אסור לו להגיד כי האי מעשה דטוביה חטא (פסחים קי"ג:), והוא מפני כשאין עדים בדבר אז ראיה כי הש"י לא ירצה בפרסום החטא ורוצה להסתיר אותו בעוה"ז ולפיכך אסור לפרסמו, אבל הם היו מפרסמים מאוד לכן בא עליהם מכת צפרדעים שהם ג"כ מקרקרים והומים ולא היו המצרים יכולין להשמיע את קולם. ונגד רגלים ממהרות לרוץ לרעה היה מכת כנים, כי אצל ישראל נאמר (ישעיה א',כ"א) צדק ילין בה, היינו שהיו מלינים את הדין אף בדבר שהיו יודעים שהדין עמהם, אעפ"כ לא היו ממהרים מפני שהיו רוצים לצדד ולמצוא עוד זכות, והמצרים היו להיפך שהיו ממהרים לצער לישראל אך הש"י בחמלתו שמרם ולא פעלו כלום אף במהירתם, ונגד זה היה מכת כנים כי בבריאה קטנה נמצא ג"כ מהירות התנועה, אך מה יפעול עם כל מהירתו הלא קטן הוא. ונגד לב חורש מחשבות און, היה מכת ערוב, לפי שהיו מחשבים עצות להרע לישראל, ע"כ היה מכת ערוב ערבוב של חיות רעות נגד ערבוב של מחשבות רעות שהיה במחשבתם, ולזה נאמר במכת ערוב והפלתי וכו' לבלתי היות שם ערוב, היינו שהש"י יברר אשר לא נמצא בישראל שום ערבוב במחשבתם. ונגד ידים שופכות דם נקי היה מכת דבר. ונגד לשון שקר היא מכת שחין, לאשר העיזו פניהם בדברי שקר, לכן נתביישו כמ"ש ולא יכלו החרטומים לעמוד לפני משה. ונגד עינים רמות, היינו שהיו מתגאים בעצמם שיש להם השפעות כל טוב הראה להם מכת ברד, כי עיקר ההשפעה בעוה"ז הוא גשם ראו איך הגשם שבא מצדכם הוא ברד, ולזה היה מכה זו ע"י משה רבינו ע"ה כמ"ש נטה את ידך כי מרע"ה היה מבורר במדה הזאת כמ"ש (במדבר י"ב,ג') והאיש משה עניו וכו'.

בא

<b>ויבא משה ואהרן אל פרעה ויאמרו אליו כה אמר ה' וכו' כי אם מאן וכו' הנני מביא מחר ארבה וכו'.</b> הענין שהבין משה להתרות לפרעה על מכת ארבה אף כי לא נאמר לו שיתרה בו על ארבה, רק הבין ממאמר הש"י שאמר לו לאמור לפרעה למען שתי אתתי אלה בקרבו ולמען תספר וכו'. מה שאמר לשון בקרבו היינו מהם עצמם כמ"ש וסכסכתי מצרים במצרים (ישעיהו י"ט,ב'). היינו שהם עצמם ילחמו זה בזה, וזה פי' אשר התעללתי במצרים וזאת היא הפלא ופלא שלא כדרך הטבע. וע"ז נאמר לו למען תספר, לכן הבין משה כי הוא מכת ארבה כי בארבה נמצא מדה טובה כמ"ש (משלי ל',כ"ז) מלך אין לארבה ויצא חוצץ כלו, היינו מפני שיש בהם אחדות ואהבה לכן אין צריכין למלך, כי הצטרכות המלך הוא מפני שאין אחדות בין בני אדם, והמין הזה אין בהם שום שנאה לכן לא יצטרכו למלך. וכאשר הבין מהש"י שהם עצמם ילחמו וישנאו זה את זה, אז הבין כי יצא בפועל בעולם על מכת ארבה שזה המין יבא ללחום במצרים, כי זאת הוא כנגד זה המין, והוא אף במי שבוטחים בו שלא ישנאו אותם גם הם יבגדו בם.
<b>ויהי חשך אפלה וכו'.</b> במדרש (שמות רבה פרשה י"ד,ג') ולמה הביא עליהם חושך, שהיו רשעים שבאותו הדור שלא רצו לצאת ומתו בשלשת ימי אפילה וכו'. הענין בזה דהנה האבות נקראים אבות לפי שכל מחשבתם לא היה במקרה רק ממקור החיים ולא היו אצלם שום מחשבה בטילה. ומכל מחשבותם יצאו נפשות אף לאחר כמה דורות, והנה בהנסיון שהלך להציל את לוט ולרדוף להלחם עם המלכים היה מסופק אם לרדוף אם לא, עד שהאיר לו הקב"ה שירדוף כי היה צריך להציל שתי פרידות טובות (בבא קמא ל"ח:) כידוע, אכן מאלו המחשבות שהיו אצלו שלא לרדוף ג"כ נעשו נפשות שהיו חפצים גם עתה בשב ואל תעשה ושורשם היה ג"כ נוטה מבלי להלחם במצרים, ועתה נתברר מדות אברהם אבינו ע"ה שהדיעות הללו היו ג"כ מהש"י וכל אלו מתו בשלשת ימי אפילה.
השלשה מכות שבסדרה הזאת ארבה חשך מכת בכורות הם נגד (משלי ח',י"ג) גאה וגאון ודרך רע. כי דרך רע, היינו צרת עין ותאוה ועקשות באכילה, נגד זה ניתן להם מכת ארבה. גאון היינו שמתנשא נגד מי שראוי להכנע מפניו, נגד זה הוא מכת חושך כמ"ש (משלי כ',כ') מקלל אביו ואמו ידעך נרו וכו'. כי באמת אף כי האדם צריך לשמוע רק לה' לבדו ולאב ואם אין באדם רק חלק קטן, אך כשהאב ואם ירצו להטות את הבן לדרכי ה' צריך לשמוע אליהם מאוד ולהכנע מפניהם, וגאון היינו שאינו רוצה להכנע ע"ז נאמר ידעך וכו'. וגאה היינו שמתגאה בפני עצמו ביותר התנשאות ממה שנמצא בו, נגד זה הוא מכת בכורות כי בכור הוא לשון התנשאות בפני עצמו.
<b>משכו וקחו לכם צאן.</b> (שמות רבה פרשה ט"ז,ב') משכו ידיכם מע"ז וקחו לכם צאן של מצוה. כתיב (משלי ט"ו,י"ט) דרך עצל כמשוכת חדק ואורח ישרים סלולה. דרך עצל היינו אף שאדם מונע את עצמו ממעשים רעים וממחשבות רעות ורצונות רעות, אף שאינו עושה זאת מחמת אהבת הש"י רק עושה כעצל, כגון שמבין שבעוה"ז לא יצלחו לו דברים כאלה, או באופן אחר שאינו מאהבת הש"י, אז דרכו הוא כמשוכת חדק, כי הלב לא יוכל להיות פנוי ממחשבות ורצונות אף רגע אחת, וכאשר יסור מחשבות תאוה מלבו יבא ללבו מחשבת כעס וכדומה, וכל דרכיה המה כמשוכת חדק, כי לעולם יצטרך לסגוף ועבודה קודם שיסור דבר אחד מלבו יבא ללבו דבר אחר שאינו הגון. אבל אורח ישרים היינו שפונה מכל דבר מחמת אהבת השי"ת, זה הוא דרכו סלול לטוב, כי כאשר יסור מלבו איזה דבר רע ישאר בלבו אהבת הש"י, וממילא לא יבא ללבו שום דבר אחר שלא כהוגן. וגמטריא של משכו שס"ו, שס"ה, נגד ימות החמה, ואחד נגד הש"י שרוכב עליהם, וכן כל מקום שנמצא בפסוק מלת אז מורה שהאלו"ף רוכב על זיי"ן היינו הש"י.
<b>זאת חקת הפסח.</b> במדרש (שמות רבה פרשה י"ט,ב') נאמר חקה בפסח ונאמר חקה בפרה ואי אתה יודע איזה מהן גדולה. משל לשתי מטרונות דומות שהיו מהלכות שתיהן כאחת נראות שוות מי גדולה מזה אותה שחברתה מלוה אותה וכו'. כך בפסח נאמר חקה ובפרה נאמר חקה ומי גדול הפרה שאוכלי פסח צריכין לה שנאמר (במדבר י"ט,י"ז) ולקחו לטמא מעפר שריפת וכו'. הענין בזה כי חקת הפסח הוא נגד דיבר אנכי ה' אלקיך שהוא כולל כל מצות עשה, וחקת הפרה הוא נגד לא יהיה לך שהוא כולל כל מצות ל"ת, ובאמת מהראוי ע"פ שכל, שלא יוכל האדם להשיג יקרת המאמר אנכי ה' אלקיך קודם שיהיה לבו מזוכך מלא יהיה לך, כי תחילה צריך האדם לסור מרע ואח"כ לעשות טוב, אך הש"י ברוב רחמיו הקדים מאמר אנכי קודם לא יהיה לך, כי באם לאו לא היה אדם בעולם שיכול לבוא להשיג דיבור אנכי, כי מי הוא האיש אשר יאמר זכיתי לבי בכל מצות ל"ת, וע"ז אמר דהע"ה (תהלים קל"ח,ב') כי הגדלת על כל שמך אמרתך, ואמירה היינו בלחישה שהש"י יברר אח"כ כי לב ישראל מנוקה. וע"ז אמר אודה שמך היינו הטובה והגדולה שעשית עמנו לתת לנו תחילה דיבר אנכי, כדי שאח"כ יברר בלבנו הדיבור לא יהיה לך, ומשה רבינו ע"ה היה נגד אנכי, ור' עקיבא בן יוסף היה נגד לא יהיה לך, כידוע שכל נפשות ישראל המה בשורש דבוקים כל אחד ואחד באותיות התורה, והנה נשמת מרע"ה היה נגד דבור אנכי ועסקו היה בעוה"ז לברר בעולם אחדותו ית' שמו בעולם, ונשמת ר"ע היה נגד לא יהיה לך והוא לברר ולנקות כל רע וסיג פסולת שבלב ישראל להרחיקם מרע שהוא בכלל לא יהיה לך, ומה שחידש תמיד גדרים וסייגים חדשים, היינו שהוסיף שגם זה הוא בכלל לא יהיה לך וצריך לנקות מזה ג"כ, וכן כל ההלכות איסור והיתר פסול וכשר טמא וטהור, הם לברר הרע מן הטוב, וזה הענין המבואר בגמ' (מנחות כ"ט:) בשעה שעלה משה למרום מצאו להקב"ה שהיה קושר כתרים לאותיות, אמר לפניו רבש"ע מי מעכב על ידך, אמר לו אדם אחד יש אחר כמה דורות ועקיבא בן יוסף שמו שעתיד לדרוש על כל קוץ תילי תלים של הלכות, חלש דעתו עד שהגיע להלכה אחת א"ל זו מנין א"ל הלכה למשה מסיני. לפי שראה איך התפשט ר"ע את הדבור לא יהיה לך עד שהוסיף כמה גדרים וחלש דעתו, והנה זאת ידוע כי שורש כל, הוא אנכי ה' אלקיך, ולא יהיה לך אינו רק שמירה שלא יתרחק האדם מה' אלקיו לכן חלש דעתו, עד שהגיע להלכה אחת היינו שראה משה למה צריך כ"כ גדרים א"ל הלכה למשה מסיני, הלכה אחת היינו אנכי כי זה הוא עיקר בתורה כדאיתא (זוהר דברים רס"ד:) שמע ישראל ה' אלקינו ה' אחד זה עיקר גדול בתורה. ולא יהיה לך הוא רק לשמור לבית ישראל שלא יטו מאנכי ה' אלקיך, אז נתקררה דעתו שהבין כי לו ניתן העיקר.
<b>קדש לי כל בכור וכו' באדם ובבהמה.</b> ענין אדם מורה על החכמה והמחשבה שבמוח, כי זה הוא עיקר צורת האדם, ובהמה היינו כח המעשה, והנה הש"י צוה לקדש ולצרף שתיהן המעשה והמחשבה, ואז יהיה צורת האדם בשלימות מבורר ברצון הש"י וע"ז נאמר (תהלים ל"ו,ז') אדם ובהמה תושיע ה'. כי אדם הוא המחשבה, ובהמה רומז על המעשה, והנה משה רבינו ע"ה הוא היה חכמות כל ישראל וכל כחו היה בזה, היינו המוח והמחשבה להיות הש"י נגדו תמיד. וע"כ כל התורה מדברת העיקר במעשים לפועל היינו שגם המעשה יהיה כך מזוכך כהמחשבה. ולזה עשה מרע"ה המשכן, כי מקומו היה בצורת אדם בעומק הלב והמשכן היה יכול להתפרק ולהנשא למקום אחר. וחכמת שלמה המלך ע"ה היה במעשים ע"כ בנה בית הבחירה במקום קבוע, וספר משלי שעשה, מדבר עיקר בישרת הלב והמחשבה שיכוננו כהמעשה.
<b>קדש לי כל בכור וכו' ויאמר משה זכור וכו', ולא יאכל חמץ.</b> באור הענין למה אמר משה לישראל תחילה פרשת מצות קודם פרשת בכור שציוה לו הקב"ה לאמור להם. אך הענין בזה כי פרשת בכור מורה כי הש"י צוה לאמור להם הפרשה הזאת כדי להיות ברור ונקי מתאות, כי בהטיפה של בכור התגברות התאוה שולטת, וזה ענין קדש לי כל בכור, אך משה רבינו ע"ה ידע כי אין באפשרות להשמר מתאוה הזאת, רק אם יהיה האדם תחילה בהיר ונקי מתאות אכילה, שאם האדם נקי בקבלותיו אז גם השפעותיו מבוררים, כי הצוואר המקבל מכוון נגד ברית המעור, על זאת הכוונה אמר להם תחילה פרשת מצה קודם פרשת בכור.

בשלח

<b>ויהי בשלח פרעה וכו' ויקח משה את עצמות יוסף.</b> ענין סמיכת הפסוקים, דהנה כאשר ראה משה רבינו ע"ה כי אף אחר שיגאלו, עוד פרעה הולך אחריהם ללוותם, עלה בדעתו ספק פן עדיין לא נשלמו ישראל בתכלית השלימות ועי"ז יש עוד שייכות לפרעה עמהם, ופן הוא מחמת שהיו זמן רב במצרים לכן יש לו צד שייכות עמהם. וגם מראותו כי לא נחם אלקים דרך ארץ פלשתים פן ינחם העם, גם מזה הבין כי עוד לא נשלמו בתכלית הבירר. והנה איתא (אבות פ"ג מי"א) כל שיראת חטאו קודמת לחכמתו חכמתו מתקיימת. והענין בזה לפי שלפעמים נמצא שהש"י מעלים מעשיו ומסתיר כוונתו מבני אדם ואין האדם יודע את רצון הש"י בעסק הזה, כמו שהיה הענין כאן שהיה לפלא בעיני משה למה לא נחם ה' דרך ארץ פלשתים, והעצה לזה שאם רואה האדם שהש"י מנהיג עמו בהסתר, אז לא ירבה להתחכם רק יעסוק בפשוטי מצות ויכלול עצמו במדות היראה, וזה ויקח משה את עצמות יוסף וכו'. כי דרך הצדיק שתולה החסרון בעצמו כשיאונה לפניו דבר ספק, וזה הענין שלקח עצמות יוסף, כי לאשר תלה החסרון בעצמו, לכן החל להכניס עצמו במדת היראה כי עצמות יוסף רומז ע"ז, כי מדת יוסף הצדיק היה יראה כמו שנתבאר ע"פ (עמוס ה',ו') פן יצלח כאש בית יוסף וכו'. וזהו כל שיראת חטאו קודמת לחכמתו והוא מדת יוסף הצדיק ע"ה.
<b>ויסעו מסכת ויחנו באתם בקצה המדבר.</b> סוכות היינו בטחון ואיתם הוא תקופות, וה' הולך לפניהם יומם בעמוד ענן וכו'. לא ימיש עמוד הענן יומם ועמוד האש לילה. עמוד ענן מורה על יראה, ועמוד אש מורה על בטחון, והנה נמצא בלב האדם לפעמים בטוחות גדול ותקופות רב וזה נקרא יום ואז צריך להכניס עצמו במדת היראה, ולפעמים ימצא באדם יראה יתירה וזה נקרא לילה ואז צריך לבטוח ולחזק דעתו בבטחון בהש"י, וזהו פי' בעמוד ענן יומם ועמוד אש לילה. וזה באור המשנה באבות [פ"ג מכ"א] אם אין חכמה אין יראה אם אין יראה אין חכמה. כי חכמה הוא תקופות, כי החכמה תעוז ותחזק את לב החכם, ואעפ"כ אם אין לו יראה מהש"י ולא יבין כי ברגע קטן יוכל הש"י ליטול ממנו זאת החכמה וזה התקופות, אז אין חכמתו נחשבת לכלום, כי ידמה בנפשו שהוא תקיף נגד הש"י ואין לך שטות גדול מזה. ואם אין חכמה אין יראה, היינו מי שאין לו בטחון בהש"י, רק שהוא תמיד ביראה אף שלא בד"ת, אין זה יראה אמיתית רק יראה דמיונית כי מי שהוא באמת ירא ה' לזה יש תקופות בלבו ובטחון בהש"י. וזהו ובני ישראל הלכו ביבשה בתוך הים ופעם נאמר בתוך הים ביבשה, ים מורה על יראה והיינו תפלה, ויבשה מורה על תקופות ובטוחות, ועיקר התקופות הוא התורה שהוא תקופתם של ישראל, ובזה ידע האדם שתפלתו מקובלת אם יבא מן התפלה לד"ת וגם ידע שתורתו הוא תורת אמת אם נמצא בלבו צעקה ותפלה עם התורה שהוא עוסק כי צריך להתחבר שניהם יחד.
<b>ללכת יומם ולילה.</b> כתיב (תהלים ס"ח, ל"ו) נורא אלקים ממקדשיך אל ישראל הוא נתן עז ותעצמות. נורא אלקים, היינו אף שבאמת יש להפחיד ולירא מפניו, אך במקום בהמ"ק אשר משם יוצאת היראה כמ"ש נורא אלקים ממקדשך, שם נותן עוז ותעצומות לעמו ישראל. וע"ז נאמר ברוך אלקים, היינו שאל יחוש האדם כי פן עי"ז יפסוק ההשפעה. ע"ז מסיים ברוך אלקים היינו שיש לו מקור חיים שהוא נובע תמיד ואינו מפסיק, ויעקב אבינו היו לו אלו הב' מדות יראה ובטחון, והוא נגד פני נשר אשר במרכבה, שמדתו רחמן על בניו ואכזר על אחרים, וזהו ללכת יומם היינו ברחמנות נגד ישראל, ולילה נגד האומות.
<b>וישבו ויחנו לפני פי החירות.</b> ענין כח הטומאה של ע"ז הזאת היא קליפת זנות והיתה דמות זכר ונקבה, וע"כ קראו שמה פי החירות, כי אצל האומות נראה שבמקום שיוכל להתפשט ולעשות כל תאות לבו שם הוא בן חורין, ע"כ נאמר ואמר פרעה נבוכים הם בארץ וכו'. היינו כשיגיעו לפני ע"ז הלזו יהיה נראה שהם משועבדים מאחר שהם מוגדרים מאוד בזאת התאוה. אך באמת הוא להיפך שהם משועבדים לזה הדבר, שהרי מאחר שאין לבם ברשותם אשר השכל ימשול עליהם, ורק תאותם מושלת עליהם אין לך שעבוד גדול מזה.
<b>נכחו תחנו על הים.</b> הנה כתוב (ברכות ס"ג.) בכל דרכיך דעהו ואפילו לדבר עבירה. וזה הענין נכחו תחנו על הים, היינו אף שאתם עושים מעשים כמו המצריים מ"מ מעשה ישראל הם טובים, דהנה אומה הישראלית אשר הם חלק הש"י הם דבוקים בחיים פשוטים בלי שום לבוש ויונקים ממקור חיים ההוא, וכמו שהש"י מופשט מכל מדות ומכל גוון, רק פשוט בתכלית הפשיטות, כן ישראל הם במקור חיותם אין אחיזתם בשום גוון ולבוש וכח, הן בחכמה, הן בהתנשאות או בעשירות, בלתי בה' לבדו. אבל האומות יש להם לכל אומה ואומה איזה כח וגוון אחר, אשר מזה ימשך כח חיותם ובזה הם נאחזים. כגון בבל כחם הוא בהתנשאות, ופלשתים כחם במה שכל אחד מהם יבקש תחבולה עד אשר ימצא סיבה לפרנסה, או חכמה ידוע או מלאכה אשר יהיה בטוח לבו כי יהיה לו במה להתכלכל. וענין מואב וקליפתם הוא תקופות, שהוא חזק בדעתו מכח אכילות, ושאר דברים כאלה המחזיקים ומרחיבים הדעת, וזה ענין ע"ז שלהם ששמו כמוש, היינו תבנית אדם נכמש ממראה ילדותו, כי מזה הם יראים פן ינטל מהם את זאת ההרחבה כאדם לעת זקנתו שתאות אכילתו מתמעטת ואין הרחבה בדעתו. וכן שאר האומות כל אחד לפי דרכו. והנה הש"י פיזר את ישראל לבין האומות, והוא כדי שיהיו בין הכחות ההם, והם יתבררו ויצרפו ויתלבנו באלו הכחות ולא יפנו אליהם ורק בה' ישימו בטחונם. ולעתיד כשהש"י יגאול אותם אז יתן להם כל הכחות שבררו עצמם בהם, והיינו התנשאות של בבל, וטובת עשירות שנמצא בפלשתים, והרחבה של מואב, וכן כלם יתן להם בעבור הצער שסבלו מהנסיונות שהיו להם בגלות. אך כאשר יטע הש"י אלו הטובות בין ישראל, אז יהיו מלאים קדושה וגם יהיו בלי גבול שבישראל יהיו מהש"י, כי באו"ה כל הטובות הם בשיעור וקצבה, אבל בישראל יהיו בהשגחות הש"י ממילא יהיו בלי גבול מאחר שהש"י הוא בלתי גבול. ועל ענין הזה מבואר בנבואת ישעי' כשנבא על מפלת פלשתים נאמר ורעו בכורי דלים ואביונים לבטח ירבצו והמתי ברעב שרשך (ישעיה י"ד,ל') היינו מדה במדה מצד שהם אומרים שצריך לחזור אחר סיבה לפרנסה, כדי שיהיה בטוח על חייו, ע"כ נאמר והמתי ברעב שרשך, וכשהם נופלים אז יכניס הש"י את כחם וטובתם לישראל, מחמת שהיו ביניהם בגלות ונבחנו במדה הזאת, והם לא שמו בטחונם לזה רק בהש"י, ע"כ ורעו בכורי דלים היינו ישראל שהם דלים וסומכים עצמם על הש"י ועכשיו במפלתם הם ירעו ויתפרנסו. וכענין הזה נאמר גם במפלת שאר אומות. וזה ביאר הכתוב נכחו תחנו על הים כי נמנו בכאן ארבעה כחות וקליפות של מצרים. והם מגדול וים ובעל צפון ופי החירות. ואלו הארבעה הם עיקר הכחות של מצרים, וע"ז אמר הכתוב נכחו תחנו, היינו כנגדו וכדומה להם בכחותם יהיה גם לכם כל הנאות וטובות שנמצא למצרים, ואעפ"כ תגאלו מהם ויפלו לפניכם, כי כל אלו הכחות אשר בין ישראל הם מלאים קדושה אף שהם דומים למצרים, כי גם את זה לעומת זה עשה אלקים כי גם כאן היה הקטרוג מה נשתנו אלו מאלו, אך שהש"י מעיד עליהם שאין בלב ישראל רק אהבת הש"י.
<b>ובני ישראל יוצאים ביד רמה.</b> תרגומו בריש גלי היינו לא ביד רמה נגד אחרים בגאוה וגיאות רק שהם בני חורין בלי יראה ופחד משום אדם.
<b>ה' ילחם לכם ואתם תחרשון.</b> הענין בזה שכאן נצטוו להחריש מבלי שום פעולה ואף בתפלה לא יתפללו להש"י, ובמלחמות עמלק נמצא להפך שנאמר והיה כאשר ירים וכו', ונאמר ויהי ידיו אמונה ומתרגמינן והוה ידוהי פרישן בצלו. אך הענין בזה כי יש חילוק בין עמלק לשאר אומות, כי שאר אומות אומרים שאין הכל בידי שמים ותולין כל השפעות טובה בכחותם לאמור כחי ועוצם ידי, ולכן במלחמות ישראל נגד מצרים נצטוו להחריש, היינו להראות שהכל בידי שמים ובזה היו מנצחים, כי בישראל נמצא זאת המבינות כי הכל בידי שמים, וגם תפלה שהאדם מתפלל ג"כ אינו יכול להתפלל בלתי רצון הש"י ולכן נאמר ואתם תחרישון. אבל בעמלק שהוא נקרא ישראל מומר כדאיתא בקדושין [י"ח.] והוא תולה כל מעשיו בהש"י שאומר כל הרע שהוא עושה הוא ברצון הש"י, כי בלא רצון הש"י לא היה יכול לעשות, ונגדו הוא העצה להראות כי יראת שמים הוא בידי האדם והאדם צריך לעבודה ותפלה, וע"ז נאמר בגמ' (סנהדרין ס'.) על רבשקה שהיה ישראל מומר מפני שאמר המבלעדי ה' עשיתי, ותלה מעשיו הרעים בהש"י ונגדו היא העצה להתפלל.
<b>ויושע ה' ביום ההוא וכו'.</b> היינו כי אחרי ישועות גאולת מצרים היו צריכים לצמצום כי בימי הפסח יש צמצום באכילה, כי מצה רומז ע"ז לחם עוני, וכאן אחר שזכו ביום ז' של פסח לקריעת ים סוף נאמר ויושע ה' וכו', שלא היו צריכים עוד ביום ההוא לגדרים וסייגים, וזה הרמז שנכתב במשנה תורה (דברים ט"ז,ח') ששת ימים ולא נאמר שבעת.
<b>סוס ורכבו רמה בים.</b> סוס מורה על מהירת והתפשטות, ורוכבו מורה על ישוב הדעת שמצמצם את הסוס שלא ירוץ. והנה אומות העולם בעת שרואים חמדת עוה"ז, אין להם כח לצמצם את עצמם רק מתפשטים בכל תאות לבם, ע"כ נאמר קודם סוס ואח"כ רוכבו, שאחר שממלאים כל תאותם ואין להם כח ליותר, אז יחדלו עשות. אבל בהש"י נאמר (חבקוק ג',ח') כי תרכב על סוסך וכו'. ונאמר תחילה תרכב היינו כשהש"י יתן טובה לישראל, קודם שיבא ליד האדם, יצמצם אותה, שלא יקח עד שיראה את הנותן, ואח"כ יתן אותה בכדי שאח"כ יוכל לקחתה בכל רצון לבו. ע"כ נאמר קודם כי תרכב המורה על חשבון וישוב הדעת, ואח"כ סוסך לשון השפעת טובה במהירות.
<b>ה' איש מלחמה ה' שמו.</b> איתא במדרש מגלת אסתר [רבה פרשה ו',ג'] רשעים קודמין לשמן, נבל שמו, שבע בן בכרי שמו אבל הצדיקים שמן קודם להם, שמו מנוח שמו קיש וכו' ושמו מרדכי, לפי שדומין לבוראן דכתיב ושמי ה' לא נודעתי וכו'. והענין שנאמר כאן ה' שמו, דהנה הענין שנאמר בצדיקים ששמן קודם להן, הוא כי הם שולטין על לבם כי לבן ברשותן כי שמו מורה על רצון, וגם הוא בגמטריא רצון כדאיתא במדרש (בראשית רבה פרשה ל"ד,י"א), והוא שהצדיקים שולטים על רצונם מה שיפול בדעתם תחילה, יתישבו אח"כ ובאם אין נכון לפניהם לא יעשו, ורשעים הם היפך כי הן ברשות לבן, ואיתא במדרש (ילקוט בשלח רמ"א בשם מדרש אבכיר) כי השר של מצרים בא להמליץ על מצרים שירחם הש"י עליהם, בא גבריאל ונטל לבנה והניח לפני הקב"ה והראה לפניו שבזה שעבדו את ישראל, והוא כי בכל מה שהיו מצרים רעים וחטאים היה עוד ללמד איזה זכות עליהם, כי היה נמצא בלבם נטויה לטובה קצת ג"כ, ולכן גם הש"י ינהג עמם ברחמנות וישגיח קצת לטובה, אך כאשר בא גבריאל והראה הלבנה, היינו שברשעת הזאת ששעבדו את ישראל לא היה בלבם שום נטויה לטובה. ע"כ אמר הש"י ה' שמו, היינו מדה במדה כשם שאין להם שליטה על לבם כך הש"י לא ישנה רצונו ממדת הדין, וזהו ה' שמו.
<b>מי כמוכה באלם ה' מי כמוכה נאדר בקדש וכו'.</b> מי כמוך באלים, היינו שעצמותו ית' הוא נעלם מעין כל חי ואין אחד שישיגהו כמו שמבואר בגמ' (גיטין נ"ו:) מי כמוך באלמים, ונאדר בקודש היינו מפורש כי על כל דבר יוכר מפורש מאוד כי יש בורא, כי מכל הנבראים יתראה שיש בורא, כי על כל דבר בא בלב אדם המבקש ה' לאמור מי ברא אלה. וזה פי' האדרת והאמונה לחי העולמים, אדיר היינו מפורש ואמונה היינו בהעלם והסתר, כי הדבר שאינו בהעלם אין צריך אמונה, רק הדבר שהוא בהסתר זה צריך אמונה, והוא כי לעיני אדם אינו מפורש רק הפליאה מי ברא אלה, ואלו השנים היינו ההעלם והגילוי אינם מתאחדים רק בהש"י לבדו.
<b>ויסע משה את ישראל.</b> כאשר ראה משה רבינו ע"ה כי מרים הנביאה שרה את השירה, אז הבין כי בא העת ליסע ממקום הזה, כי כן הוא דרך הש"י בעת שמשפיע התחדשות ד"ת לישראל, תחילה הוא משפיע ללב הגדולים והצדיקים שבהם, ואח"כ יתפשט הדבר עד שיבא ללבות כל ישראל עד הקטן שבקטנים, עד שיבא הקדושה הזאת אף בלב הנשים ואז נשלם החידש הזה, היינו שנקבע בלבות ישראל ואז יצטרכו עוד להתחדשות ד"ת חדשים. וכן היה ענין השירה בתחילה היתה בפי משה, ואח"כ בפי כל ישראל, וכאשר נאמר ותען להם מרים אז ויסע משה וכו'. היינו שמעתה אין לכם שום עסק בזה הענין, כי כבר גמרתם מה שצרכתם, ועתה אנו צריכים להתחדשות ד"ת.
<b>וילכו שלשת ימים במדבר ולא מצאו מים.</b> היינו אחר העסק הגדול שהיה להם בים סוף שהיו אומרים שירה, וההשגה הגדולה שהיתה שם התגלות השכינה כמו שמבואר (מכילתא בשלח פרשה ג') ראתה שפחה בים וכו' ואח"ז הלכו שלשת ימים ולא השפיע להם הש"י שום התחדשות, וזה לא מצאו מים, היינו שלא מצאו שום תשוקה וחשק ונפל דעתם מאוד מזה, ויורהו ה' עץ ומתרגמינן ואלפה ה' אעא, היינו שהיה הש"י מלמד אותו עצה היינו ששלח לדעתו שזאת השביתה והנייחא בלי שום עסק, בזה נמצא אור וטובה מהש"י מאחר שזה הוא רצונו ית' גם זה היא טובה עמוקה. וזה דאיתא במדרש (תנחומא בשלח כ"ד) עשה את המר מתוק, ואל זאת הכוונה ניתן להם שם במרה מצות שבת ופרה אדומה ונצטוו על הדינין. שבת מורה היינו ראו כי הש"י נותן לכם מצוה שתעבדו אותו במה שתשבתו וא"כ למה תלינו, ופרה אדומה מורה על העתיד, כי לעתיד יהיה ה' אחד ושמו אחד ואז יתבטל העבודה ולא יהיה אז שום כעס. ודינין מורה על הסדר היינו שלא תחשבו עוד בכל פעם לדחוק את השעה לזכות לכל זה הטוב, כי כל זה צריך להיות בסדר שיהיה נקבע בלב בלי שום שינוי.
<b>ויאמר אם שמוע תשמע וכו', והישר בעיניו תעשה והאזנת למצותיו ושמרת וכו'.</b> איתא בזוה"ק (שמות ס':) אם שמוע תשמע דא כנסת ישראל. והישר בעיניו דא צדיק. והאזנת למצותיו דא נצח. ושמרת כל חקיו דא הוד וכו'. ולקבלא ארבעה אילין נטורי להאי רשימא קדישא מארבע מלין. נטורי דכנ"י אסתמרותא דנדה. נטורי דצדיק אסתמרותא דשפחה. נטורי דנצח אסתמרותא דבת אל נכר. נטורי דהוד אסתמרותא דזונה. אסתמרותא דבת אל נכר היינו ממה שאין לו חלק כלל בישראל, וזונה היינו שהיא חלק מישראל רק שאינו שלך ושייך לאחר, ונדה היינו שהוא שלך רק שעדיין לא הגיע זמנו, ושפחה היינו שטות ודבר שאין צורך וזהו נטורי דצדיק.
<b>ויאמר אם שמוע תשמע לקול ה' אלקיך.</b> היינו שתהיה מוכן לשמוע בקולו זה קיום המצות. והישר בעיניו תעשה ישר מורה שתעשה פקודתו באהבה וחיבה, ותבין לכוון עומק דעתו ית' לעשות יותר ממה שנצטווית מחמת שישרות לבך יורוך כן שכך ישר בעיני הש"י, כגון לפנים משורת הדין ולהדר במצוה עד שליש במצוה. והאזנת למצותיו ושמרת כל חקיו מורה על זריזות לקיים תיכף, וחוק מורה על דבר שהוא יותר מכפי השכל, ואז כי אני ה' רופאך ותתרפא מכל.
<b>ולא שמעו אל משה ויותרו אנשים ממנו עד בקר וירם תולעים וכו'.</b> הענין שהורם תולעים ויבאש מורה שהיה בהם ענוה פסולה ובאושה, כי זאת ידעו כי לא יעזוב הש"י את ישראל, אך מדאגתם פן ירד לכל ישראל מן ולהם לא ירד, וזהו ענוה באושה כי אין האדם צריך להחזיק עצמו שהוא גרוע מכל ישראל.
<b>ויבא עמלק וילחם עם ישראל ברפידם.</b> ענין חטא רפידים היה שרצו בהתנשאות, אך שאז לא היה באפשרות לבוא להתנשאות כלם נגד משה, שרגא בטיהרא מאי אהני. וזאת ענין מריבת ישראל מה שכתוב על נסותם את ה' היש ה' בקרבנו ומזה החטא היה מלחמות עמלק, כי עמלק מרגיש בכל מקום שיחטיאו ישראל את המטרה אף כחוט השערה. ועי"ז בא יתרו, וזה שאמר המדרש ע"ז (שמות רבה פרשה כ"ז,ג') לץ תכה ופתי יערים, ופתי יערים זה יתרו, שנתן עצה שאף בזמן משה רבינו ע"ה יהיה נמצא התנשאות, במה שאמר לעשות שרי אלפים וכו', והגדול שבהם, יהיה מנושא על הקטן עד משה.

יתרו

<b>וישמע משה לקול חתנו ויעש כל אשר אמר.</b> הטעם שנכתב כל אשר אמר בסוף פסוק, להיות נקוד בקמץ תחת המ"ם, ג"כ להורות כי גם יתרו לא היה יודע עומק דבריו עד היכן כוון רק משה הבין דבריו וזה כאשר אמר בקמץ שליתרו ג"כ נתאמרו הדברים, ולא הבין בעצמו ערך יקרותם.
<b>ועתה אם שמוע תשמעו בקלי ושמרתם את בריתי והייתם לי סגלה.</b> ענין סגולה, היינו אוצר וכלי קיבול לקבל כל גנזי מלכים, וכן אמר הש"י לישראל שיעשה אותם כלי קיבול כדי שיניח בהם כל הטובות והברכות שיש לו ויוכלו לקבלם, וכן אמר הרב הקדוש היהודי מפרשיסחא על זה הפסוק, כי אהבת הש"י לישראל הוא בדרך דבר סגולה היינו בלי שום טעם.
<b>כי לי כל הארץ.</b> והנה לפי הענין היה צריך לומר כי לי כל העמים, רק אחרי אשר בחר הש"י את עמו ישראל לחלקו מאז אין לו שום עסק עם האומות ונטל מהם הבחירה ולא יתכן לקרוא להם שם מיוחד רק הם נכללים בכלל ארץ.
<b>ויהי קול השפר וכו', משה ידבר והאלקים יעננו בקול.</b> ונלמד מזה במס' ברכות [מ"ה.] מכאן שלא יגביה המתורגמן את קולו יותר מהמברך שנאמר והאלקים וכו'. והוא תמוה עיין תוספות ורי"ף שהקשו כי מזה נראה להיפך. והענין בזה כי באמת משה היה אומר עשרת הדברות לישראל אך בשורש הדבר שיוחקקו הד"ת בלבות ישראל זה היה מאת הש"י שהיה חוקק בלב כל אחד ואחד כפי רצונו ית'. וזה הענין אשר הש"י כביכול נקרא מתורגמן, היינו אחר שיצאו עשרת הדברות מפי משה לישראל חזר הקב"ה וחקק אותם בלבם, וזהו שלא יגביה המתורגמן את קולו וכו', כי באמת היה ביכולת הקב"ה לחקוק הד"ת בלבם כפי כחו ית', יותר מכח מרע"ה, אך כתיב ולא קם עוד נביא בישראל כמשה, והוא שלא האיר הש"י לשום נפש יותר מלמשה רבינו ע"ה. וזהו שלא יגביה המתורגמן את קולו יותר וכו' היינו יותר ממדרגות מרע"ה.
<b>אנכי ה' אלקיך.</b> ולא נאמר אני, כי אילו היה כתיב אני, היה משמע שגילה אז הקב"ה לישראל את כל אורו בשלימות ולא יוכלו אח"כ להעמיק בדבריו, כי כבר גילה הכל, אך הכ"ף מורה שאינו בשלימות ורק דמות ודמיון הוא להאור שיגלה הקב"ה לעתיד, וכל מה שישיג האדם יותר עמקות בד"ת יראה שעד עכשיו היה בחושך. וע"ז מרמז היום והלילה, היום היינו שהש"י פותח שערי החכמה לאדם והלילה היינו שלא ידמה האדם שהשיג הכל בשלימות, כי כל מה שהשיג הוא כלילה נגד היום הבא אחריו וכן לעולם, וממילא הכל הוא לילה נגד האור שיפתח הקב"ה לעתיד. וזה שנסמך מאמר לא תעשה לך פסל ואיתא בזוה"ק (שמות פ"ז:) משום דכתיב פסל לך ע"כ נאמר לא תעשה לך פסל ולא תעביד לך אורייתא אוחרא. והענין בזה כי מלת פסל הוא דבר מחותך במדה וקצב ובהשלמה בלי חסרון שום דבר בעולם וזאת אינו נמצא רק בתורת מרע"ה, אבל בשכל אנושי אין באפשר לתקן דבר כזה בשלימות הגמור, כמו דאיתא (בגמ')[רות רבה פרשה ג',ב'] שאמר ליה קיסר לר' יהושע בן חנניא גם אני יכול לעשות תורה כמשה וגזר שלא יבערו אש ג' ימים ובתוך כן ראה עשן יוצא מבית אחד והשיב לו הקיסר כי שר אחד חלה והוכרח להתיר לו. והאמנם כי גם אצלינו הדין ע"פ תורתנו הקדושה כי פקוח נפש דוחה שבת, אך החילוק כי המחלל שבת ע"פ פקוח נפש אינו מתנגד לתוה"ק, כי גם זאת נצטוינו שפקוח נפש ידחה שבת. וכן בכל מקום שהוא עת לעשות לה' נרמז הציוי של הפרו תורתך ולכן התורה כוללת כל הרפתקאות שיעברו, ואורה מקיף כל האופנים וכל ההתהוות שאפשר להתהוות, וזה אין בכח שום אדם לעשות, וזה שמפרש בזוה"ק על לא תעשה לך פסל היינו במצות עשה, וכל תמונה הוא במצות ל"ת, כי לא נגלה לאדם שום דבר עד תכליתו.
<b>אנכי ה' אלקיך.</b> בזוה"ק איתא ועץ החיים הוא ברזא דחמש חמש, וזה ג"כ הענין בעשרת הדברות, אנכי הוא מקור החיים, ה' היינו גבורה והוא המהווה כל, אלקיך היינו מדת אמת אשר הש"י מנהג בה את עולמו, אשר הוצאתיך מארץ מצרים היינו שתדע אף בעת שיהיה לך איזה צער חלילה לא תקצף נגד הש"י, מבית עבדים היינו שלא תהיה משוקע בהטובה, וגם אח"ז נאמר שאל תדמה כי הדברים האלו שאמרתי לך בנקל הם לעשותם, לא כן כי צריך לזה ברורים גדולים, וזה נגד זה נאמר, לא יהיה לך הוא נגד אנכי שלא תחשוב כי נמצא גוון חיים חלילה חוץ ממנו. אחרים הוא נגד ה', היינו גוון גבורה. על פני, הוא נגד אלקיך דהיינו גוון אמת והוא רק לפנים לא מן האמת האמיתי. לא תעשה לך פסל וכל תמונה, הוא נגד אשר הוצאתיך מארץ מצרים. מבית עבדים, הוא נגד אשר בשמים ממעל וכו', כי שמים וארץ וימים הם עיקר בנין העולם, וגם נמצא בעולם תאוה וכבוד, כי קנאה הוא נכלל באלו השנים כי לאלו הוא מקנא, והם ג"כ חמש כנגד החמש האמורים למעלה. לא תשתחוה להם, היינו שלא תהיה כפוף תחתם. ולא תעבדם, היינו שלא תרצה להיות מושל עליהם. ויש ג' מדרגות, עולם שנה נפש, וכנגד כל אחד יש רזא דחמש, כנגד עולם והוא מקום, הוא מה שדברנו ע"כ. וכנגד שנה היינו זמן הוא ג"כ ברזא דחמש חמש היינו פסח הוא נגד אנכי, שבועות הוא נגד ה', סוכות הוא נגד אלקיך, ר"ה ויוה"כ הם נגד אל קנא שם אל מורה על חכמה, קנא פי' כעס היינו שכעסו הוא בחכמה. נפש היינו אדם יש ג"כ רזא דחמש והם, אבות ובנים שלשים רבעים ולאלפים. הרי הכל ברזא דחמש חמש והבן כי עמוק הוא.
<b>אנכי ה' אלקיך.</b> הנה במציאות האדם נמצא ה' כחות והם, הרהור, מחשבה, רצון, מעשה, דבור. אם המעשה בא לאדם כסדר הזה שמתחילה בא בהרהור, ואח"כ ירדה למחשבה ולרצון, אז יהא בטוח שהמעשה הזו הוא מרצון הש"י ונצמח ממקור החיים, אך אם בא לאדם הסדר הזה, שמתחילה בא רצון ללב ואח"כ ירדה למחשבה אז צריך המעשה הזו ברורין, כי אולי גוף צמיחת הרצון נולד בו מאיזה נגיעה מחמדת עוה"ז. והנה נגד אלו ה' כחות נתנו עשרת הדברות לברר אלו הה', כי גם עשרת הדברות נחלקו לחמש נגד חמש לכל דרגא חמש, נגד מצות עשה ולא תעשה. אנכי הוא נגד הרהור כי בעוד הדבר בהרהור, אין לו ידיעה כלל רק כמי שיש לו חשק לעשות מה ואינו יודע עדיין מה יעשה, ואף לקטנים שאינם בני דעה יש להם הרהור ובעת שהאדם ישן ג"כ יש הרהור רק בלי הכרה ותפיסה בשכל ונגד זה היה הדבור אנכי נגד מצות עשה, כי אנכי כולל כל המצות עשה של תורה שרצון ה' שוכן בתוכם, כי במצות לא תעשה שהם סור מרע יש לאדם תפיסה בשכל, אבל מצות עשה שהוא מקום הש"י אין שייכות לאדם שום תפיסה ושכל בו. אח"כ נאמר לא יהיה לך היינו שלא תחשוב שיש הוי' אחרת ח"ו בעולם חוץ ממני, וזה נגד המחשבה. לא תשא את שם וכו' היינו שלא תדחה לשום דבר בעולם לחשבו לחנם, כי יש בכל דבר שברא הש"י ניצוץ קדושה רק יש בו פנימיות וחיצוניות ותדע לברר הטוב מן הרע, והפסוק הזה ג"כ נגד המחשבה והם שני פסוקים אחד נגד מצות עשה של המחשבה והשני נגד ל"ת של המחשבה. זכור וכבד נגד המעשה, לא תרצח ולא תנאף נגד הרצון, ומה שכתוב המעשה קודם לרצון, כי באם ח"ו יחטא האדם במעשה יקדים לחקור ולתלות במחשבה והיינו בשורש החיים שלו וצריך לעשות תשובה לרפאות את שרשו ולא יתלה החסרון בהרצון, כי הרצון יוכל להיות שאחרים הכניסו לו. לא תגנוב ולא תענה הם נגד הדבור שהצטרכות הדבור הוא רק להתחברות לזולתו שלעצמו אין צורך בהדבור כלל, והתורה היא בכל העולמות, ולמעלה מזה העולם, פי' לא תגנוב היינו שלא תמנע ד"ת מן תלמידו (סנהדרין צ"א:) וזה שייך אף במלאכים כמ"ש ומקבלין דין מן דין, כי במלאכים יש ג"כ מדרגות ומי שהוא במדרגה גבוה יש לו תקופות יותר ממי שהוא קטן ממנו. ולזה הקטן יש לו יראה יותר ע"כ מקבלין דין מן דין, ולא תענה הוא להיפך מלא תגנוב שלא להרבות דברים ע"כ אלו הב' הם נגד העשה ול"ת שבדיבור. לא תחמוד הוא הל"ת שבהרהור ושייך אצל אנכי, אך שאם היה האדם נשלם בבירר ההרהור בשלימות לא היה צריך להתברר בשאר המדרגות, ע"כ לא יוכל לכתוב אצל אנכי הל"ת של הרהור רק אחר שמתברר במחשבה ורצון ומעשה ודבור אז יצא ההרהור מבורר ולכך נכתב באחרונה.
בפסוק אנכי נמצאו כל האותיות חוץ מאותיות ג"ז ח"ט ס"פ"ק. ג"ז מורה על ההתחלה שהאדם מקבל עליו עול תורה כמו גר שבא להתגייר צריך למעט כל הנאותיו ולהזהר אף בדקדוק מדברי סופרים וזהו גז לשון גזיזה. ואח"כ ח"ט היינו שצריך שמירה על קיום המצות מבלי לחטוא. ואח"כ ספ"ק היינו שצריך שימצא בו יראה בנסתרות לבו.
<b>זכור את יום השבת לקדשו וכו' ויום השביעי שבת לה' אלקיך.</b> הענין שנאמר כאן שני פעמים שבת, כי כל התרי"ג מצות נקראים שבת כדאיתא בזוה"ק (שמות פ"ח:) מאי שבת שמא דקוב"ה. והיינו כשבא לאדם חשק לעשות רצון הש"י מה שצוה לעשות ולהזהר ממה שציוה שלא לעשות וכאשר נתן זאת אל לבו נאמר זכור את יום השבת וכו', ואח"כ כשבא לאדם שכחה והעלמה מרצון הש"י ועשה מה שעשה נאמר ששת ימים וכו'. היינו כשמתרחק מן יום השבת ושוכח ח"ו את ה', בא עוד יום השבת ומחזיר ונותן אל לבו לראות מה שעשה ועי"ז בא הצעקה גדולה ללבו ואמר מה עשיתי, ואין אדם עומד על דברי תורה אא"כ נכשל בה, (גיטין מ"ג.) ואז נותן לו הש"י עצה לזה הקרבנות שמכפרין וזה שנאמר אח"ז כבד את אביך וכו'. היינו שלא תתלה החסרון שלך בהולדה ותנקה עצמך ולא תצטרך לקרבנות, רק תתלה החסרון בך ותביא קרבנות ויכופר לך, והיינו כבד את אביך.
<b>לא תעשון אתי אלהי כסף ואלהי זהב לא וכו' מזבח אדמה תעשה לי וכו' בכל המקום אשר אזכיר את שמי אבוא אליך וברכתיך.</b> אלהי כסף היינו גוון אהבה והתלהבות יותר מכפי מעמדך כי אין חברותא כלפי שמיא ואין הש"י מאהב את האדם רק אם האמת אתו, ואלהי זהב היינו גוון יראה יותר מכפי מעמדך, רק מזבח אדמה תעשה לי, אדמה היינו פשיטות כמו שהוא בלבבך. בכל המקום אשר אזכיר וכו', אזכיר הוא מלשון בירר היינו בכל מקום שאני אברר שהיתה התחלת הנקודה שלך בלב לשם שמים, אז תיכף אשלח לך ברכה וברכתיך.
<b>ולא תעלה במעלת על מזבחי אשר לא תגלה וכו'.</b> כל הלבבות של ישראל נקראים מזבחי, וזהו לא תעלה וכו', היינו שלא תתגאה על שום נפש מישראל, וזהו אמרו אשר לא תגלה ערותך עליו היינו שלא תבוא עי"ז לידי בושה שאם תתגאה על שום אחד אז סופך שתרד מדרגה למטה הימנו והוא יעלה על מקומך, כמו דאיתא בגמרא (מגילה ט"ז:) על מרדכי שבתחילה היה נמנה בחמישי ואח"כ בששי.

משפטים

<b>ואלה המשפטים אשר תשים לפניהם.</b> הענין שלא נאמר כאן וידבר ה' אל משה כמו בכל הצווים, אך לאשר הענין הזה מדבר במשפטים, ובענין המשפט אז אין הפרש בין גדול לקטון, כמו בעת שהמלך בא לראות ולשפוט את חייליו אז הכל עומדים שוה בהשורה ואף הראש עומד בתוך השורה. והנה כתיב (ישעיה נ"ו,א') שמרו משפט ועשו צדקה כי קרובה וכו'. שמרו הוא לשון המתנה והוא שלא יתרעם שום נפש מישראל על מדות הש"י, מדוע לא יעזור לו שיוכל לעבדהו בשלמות, מאחר שהוא משתוקק לזה למה לא יעזרו הש"י מיד. ע"ז נאמר שמרו משפט ועשו צדקה, היינו שידבק בהש"י בצדקה ובישרות לב ולא יתרעמו, ואז קרובה ישועתי לבא, היינו שיגלה לנו הש"י את הסדר שהיה מתנהג עמנו בגלות וישלח נחומים ונראה כי לא נאבד מאתו שום דבר הקווי והצער שסבלו ישראל בעבודתו ית'. כדאיתא בזוה"ק (שמות ק"נ:) אפילו רעותא טבא דבר נש לא מתאביד, וכל מעשה שאדם עושה אף שנראה עתה כמעשה קטנה יתפשטה הש"י לעתיד, מאוד. והנה בזאת הסדרה מלמד אותנו הש"י איך צריך האדם לנקות ולברר א"ע, עד שמדת טובו ימשך ויתפשט אף על כל קניניו ויהיה נמצא גם בהם מדות טובות שלא יזיקו לשום אדם, וע"כ כשקנינו של אדם מזיק צריך לשלם, כי ההיזק נצמח ביען כי אין נפשו מזוכך כ"כ, לכן יוכלו קניניו להזיק או לגזול את חבירו, כי באם לב האדם מזוכך אין קנינותיו יכולין להזיק לחבירו כמו שנמצא (תענית כ"ה.) בעיזא דר' חנינא בן דוסא דאייתי דובא בקרניהו וזה דאיתא במס' ברכות [ט"ז:] עבדים ושפחות אין קורין אותן אבא פלוני או אמא פלונית, של בית ר"ג היו קורין אותן משום דחשיבא, היינו שמכח קדושת רבן גמליאל נתפשט גם על קניניו והיו ג"כ טובים.
<b>אשר תשים לפניהם.</b> פירש"י לפניהם ולא לפני עכו"ם ואפילו ידעת בדין אחד שהם דנין אותו כדיני ישראל וכו' שנאמר (דברים ל"ב, ל"א) כי לא כצורנו וכו'. הענין הוא כך, כי יש לכל אדם חיתוך אברים שוים וצורת כל אבר ואבר שוים לכולם, ואעפ"כ ניכר ומבורר צורת ישראל אצל כל האומות, והענין הזה הוא נגד השכל, שאם יעמדו אלף גוים וישראל אחד ביניהם ניכר לכל צורת ישראל בין הגוים וזאת הוא לפלא בעיני כל העולם, וזהו כי לא כצורנו צורם, היינו אף שיש לכלם כל האברים ופרצוף פניהם שוים מ"מ כל רואיהם יכירום כי הם זרע ברך ה'. ואויבינו פלילים היינו המשפט ג"כ כן הוא, אף שבדין זה שוה דיניהם ג"כ לישראל מ"מ אם ישראל הולך אליהם מחלל את השם, כי אין לו דמיון עם משפט ישראל בעומק כמ"ש (תהלים קמ"ז,י"ט) מגיד דבריו ליעקב חקיו וכו', לא עשה כן לכל גוי וכו'.
<b>והאלקים אנה לידו וכו'.</b> איתא בפרש"י ולמה תצא זאת מלפניו וכו' אלא אחד הרג שוגג ואחד מזיד וכו'. קושיית העולם ידוע שוגג הראשון איך היה, ונראה לפרש דהנה כתיב (תהלים קמ"ה,י"ד) סומך ה' לכל הנופלים וזוקף לכל הכפופים, שני דברים נאמר בפסוק הזה נופל וכפוף, היינו מי שנשרש בלבו כעס או חמדה רעה ואם ח"ו מוציאה לפועל במעשה, זה נקרא נופל, ואם עדיין לא יצא לפועל נקרא כפוף היינו שלבו כפוף ומשועבד תחת החמדה הרעה הזאת, והש"י הוא החושב מחשבות לבלתי ידח וכו', ע"כ והאלקים אנה לידו זה שהרג בשוגג אין הפירוש שכבר הרג בפועל, רק שיש לו זה החסרון בלב היינו כעס ורציחה וזה שהרג במזיד היינו שכבר הוציא לפועל והרג באמת, והקב"ה נותן בכאן לשניהם ההשלמה זה שהרג במזיד נהרג, וזה שהרג בשוגג גולה. וזהו והאלקים אנה לידו, היינו כי דבר זה עשה הקב"ה לזכותו, כי כל זמן שמחשבתו הרע לא יצא לפועל אינו נותן אל לבו לעשות תשובה, אך עכשיו שהזדמן לידו הקב"ה שהרג אדם לפועל בשוגג, וזה שנהרג היה חייב מיתה, מתחיל להרעיש בנפשו למה אירע זאת לידי להרוג נפש בשוגג, בודאי שיש לי שורש של רציחה בלבי ועי"ז עושה תשובה.
<b>ששת ימים תעשה מעשיך וביום השביעי תשבת וכו'.</b> ובפרשת יתרו כתיב להפך זכור את יום השבת לקדשו ואח"כ ששת ימים תעבוד וכו'. על פי מה דאיתא בגמרא דשבת [ס"ט:] היה מהלך במדבר ואינו יודע מתי שבת חייא בר רב אמר משמר יום אחד ומונה ששה, ורב הונא אמר מונה ששה ומשמר יום אחד. להבין הפלוגתא הזאת דהנה כתיב (משלי ד',ח') סלסלה ותרוממך תכבדך כי תחבקנה. היינו סלסה שתקיף כל רצונות לבך ומעשיך בד"ת, שאם יש לך תאוה מאכילה ושתיה וכיוצא בזה תראה אם הם ח"ו נגד רצון ה' לא תעשנה, ועי"ז תרוממך היינו שהד"ת יגביהו עצמך על כל התאוות. תכבדך כי תחבקנה, ענין כי תחבקנה היינו שתוסיף עצות בכל פעם יותר בד"ת גם היא תכבדך מאוד בעיני כל, והנה שבת היינו קבלת עול מלכות שמים ות"ח בנערותו שעדיין לא נגמר הזדככות לבו, זה נקרא חייא בר רב, והוא מונה שבת תחילה והיינו מי שלא נזדכך עדיין לא יתפלל שיתן לו הש"י שום דבר מטובת העוה"ז, רק ימסור תמיד כל רצונותיו אליו ויהיה הש"י המתחיל וגם הגומר. ורב הונא היינו ת"ח בזקנותו כי שם הונא מורה שנמצא אצלו הון וקבוץ רב מתלמידים וכבר נזדכך לבו ואין בלבו שום רצונות זרות. לכן אומר מונה ששה היינו שמותר לו לשאול מאת הש"י שיתן לו כל משאלות לבו, כי ענין ששה ימים המה כח מעשיו של האדם, ומשמר יום אחד היינו שהש"י יגמור בעדו על דרך (איוב כ"ב,כ"ח) ותגזר אומר ויקם לך וכו'.
<b>ראשית בכורי אדמתך וכו', לא תבשל גדי בחלב אמו.</b> מצוה זו מורה על מדת מתינות וזה נקרא במדרש, גבורי כח שיוכל לעצור חמדתו וכתוב (ישעיה כ"ח,ד') כבכורה וכו' בעודה בכפו יבלענה. וציותה התורה להיות מתון ולא לאכלה רק להוליכה לכהן. לא תבשל גדי בחלב אמו, זהו מורה להיפך על מדת מהירות כאיתא בגמ' (סוכה י"ד:) כדי שיזדקר הגדי בבת ראש, ואמר הכתוב כי במקום שצריך להיות זריז לא תהיה מתון, וזהו לא תבשל היינו שלא תעכב את המהירות, וחלב מורה על מתינות כי מדת מתינות נקרא תדיר, כי תמיד טוב להתנהג בה, אך לפעמים צריך האדם למדת מהירות כמבואר בפסוק סוס מוכן ליום המלחמה וכו' [ליקוטים הושע], ואז המדה הזאת משובחת מאד יותר ממדת ישוב הדעת שהוא נקראת תדיר, ומדת מהירות בזמנה נקראת מקודש כדאיתא בגמ' (זבחים צ':) תדיר ומקודש איזה מהם עדיף וזה הענין בגמ' ברכות [כ'.] הראשונים מסרו נפשייהו אקדושת השם וכו', היינו שלהם היה נמצא מדה זאת של מהירות שהוא מדה יקרה מאוד בזמנה, שאז צריך האדם לצאת מגדר המתינות, ומחמת מדה הזאת אתרחיש להו ניסא.
<b>ועבדתם את ה' אלקיכם וברך את לחמך ואת מימיך.</b> הנה הכתוב מתחיל בלשון רבים ומסיים בלשון יחיד, יבואר ע"פ מה שביארנו בפרשת וירא ע"פ עתה ידעתי כי ירא אלקים וכו', החילוק שבין יראת אלקים ליראת ה' כי יראת אלקים היינו שצריך לצמצם עצמו בדבר מחמת חסרונו שיש לו שלבו לא נזדכך עדיין. ויראת ה' מורה שצריך לצמצם א"ע מחמת כלל ישראל אף שאין לו חסרון בדבר הזה, ע"כ נאמר כאן ועבדתם לשון רבים היינו שתסבלו צמצום מחמת כלל ישראל, ועי"ז וברך את לחמך וכו' יברך לכ"א בפרט, וזה מה שאנו אומרים ברוך מרחם על הארץ, מלת ארץ מרמז על כלל ישראל שמתחילה הש"י מרחם על הכלל, ואח"כ מרחם על הבריות היינו על כל אחד מישראל בפרט.
<b>עלה אלי ההרה וכו'.</b> ההרה היינו לסוף חדוש כל המדרגות, והנה מקודם צריך האדם לעבור בכל חכמות העולם כסדר עד שבא לחכמות האמיתיות. והיה שם מורה על מקום הטהרה ושורש החיים כמו (במדבר כ"א,ט"ז) ומשם בארה היינו שבכל אלו החכמות תהיה דרך העברה, ועיקר מקומך תהא בסוף המדריגות שנקרא שם.

תרומה

<b>וידבר ה' אל משה לאמר דבר וכו' ויקחו לי תרומה.</b> זש"ה (ישעיה מ"ה, י"ח) כה אמר ה' יוצר הארץ וכו', לא תהו בראה לשבת יצרה. להיות כי בפ' יתרו כאשר שמעו ישראל את עשרת הדברות היה נקל בעיניהם לקיימם מאחר שהמצוות הללו תלווים במעשה האדם, אך אח"כ כאשר נאמר להם פ' משפטים היינו שרצון הש"י הוא שיתפשט קדושתו ועבודתו בלבות ישראל, עד שיתפשט גם על קנינים השייכים להאדם שלא יוכלו לעשות דבר שלא כדת כמו שנתבאר בפ' משפטים [ד"ה ואלה], ועי"כ היה צעקה בלב ישראל איך אפשר להזדכך לב אדם כך. ועי"ז נתן הש"י עצה להם בזו הסדרה ויקחו לי תרומה זהב וכסף ונחשת ואיתא בזוה"ק (שמות קמ"ח.) שהוא נגד היסודות הנמצאים באדם, והוא שימסור האדם כל יסודותיו וכחותיו להש"י שהוא ישלוט בהם כרצונו ית', וממילא יהיו כל קניניו טובים ולא יגיע מהם שום היזק. וכענין הזה נתפרש בזוה"ק (במדבר קכ"א:) הפסוק אשרי אדם לא יחשוב ה' לו עון ואין ברוחו רמיה, והוא כשאין הרוח חיים שלו נוטה לשום צד רק לרצון הש"י ואם יאמר האדם איך אפשר לזכך לבו כ"כ, ע"ז נאמר לא תהו בראה היינו שאין הש"י חפץ שלבו של אדם יפחד. וזה ג"כ פי' (ישעיה מ"ה,י"ח) לא אמרתי לזרע יעקב תוהו בקשוני, וע"ז נאמר לשבת יצרה שיהיה לאדם ישוב הדעת, אני ה' דובר צדק מגיד מישרים, היינו אף שהש"י חפץ שיהיה האדם צדיק ונקי בכל הענינים ויקיים כל התרי"ג מצות, עכ"ז נקרא מגיד מישרים, היינו בישרות ובנדבות לב אל האדם ונותן עצות לאדם שיבא לכל הד"ת בנקל.
<b>ויקחו לי תרומה.</b>איתא במדרש תנחומא [תרומה א'] כהן עם הארץ מותר לאכול על קברו תרומה. הענין בזה כי כל קדושת התרומה נמשך בעבור הכהנים שיאכלו אותה בקדושה ובאם לא היו כהנים בעולם לא היה בהתרומה שום קדושה, ולכן מצד הכהן שהוא עם הארץ לא נמצא בהתרומה שום קדושה מצדו. וזה פי' המדרש [שם] ויקחו לי תרומה לי לשמי, היינו גודל קדושת התרומה היא לפי שנפרשת לשם ה'.
<b>ויקחו לי תרומה.</b> הוא ע"פ מה שפרשנו בפסוק (משלי ט"ו, כ"ד) אורח חיים למעלה למשכיל [לעיל פ' וירא ד"ה וירא א']. היינו שזה העיקר והראשית בכל דבר ליתן על לבו שאורח חיים למעלה, היינו הש"י שהוא נותן חיים ורכוש לכל אדם הוא למעלה כמו דבר המונח למעלה, וזה ג"כ ויקחו לי תרומה היינו שישראל יקחו אותו ית' מרומם וראשית בכל דבר, וזה דאיתא בגמ' דסנהדרין [ק"ב:] מהיכן בעי למשרי המוציא מהיכן דקדים בישולו, הענין הוא כמו דאיתא במס' ברכות [ל"ה.] כתיב לה' הארץ ומלואה וכו', וכתיב והארץ נתן לבני אדם, כאן קודם ברכה כאן לאחר ברכה, כי ענין ברכה מורה שמכיר שיש לו אדון ומאתו בא לו ההשפעה, ואם אתה מכיר זאת אז תוכל לומר ברוך אתה לנוכח הש"י, וע"ז נאמר והארץ נתן לבני אדם. וזה ג"כ השאלה מהיכן בעי למשרי המוציא, היינו היכן הוא ההכרה בזה הככר שהש"י הוא הנותן ותוכל לומר עליו ברוך אתה, מהיכן דקדים בישולו, היינו כי כל מעשה הככר, האדם עושה בידיו הלישה והעריכה והיסק התנור ונותן כל הככר בשוה אל התנור וזה המקום שקדם להתבשל זה אינו מכח האדם, ומתחיל ליתן אל לבו, מפני מה זה המקום דווקא קדים להתבשל אין זה רק רצון הש"י, ע"כ שייך מזה המקום דווקא לברך המוציא.

תצוה

<b>ואתה תצוה וכו' ויקחו אליך שמן זית זך.</b> אליך היינו אל החכמה הנמצאת בכל נפש מישראל, וחכמות ישראל נקראו ע"ש משה רבינו ע"ה. ולזאת צוה הש"י שכל אחד מישראל יקח לו להחכמה הנמצאת בו שמן זית זך, היינו חכמה מבוררת והוא שלא יהיה נוטה לשום צד בנגיעה ואז יבין במי הש"י בוחר, ולזה נסמך תיכף ואתה הקרב וכו'.
<b>ואלה הבגדים אשר יעשו חשן ואפוד ומעיל.</b> באלו הבגדים מראה הש"י לישראל באיזה נפש הוא בוחר, כי מהבגדים יוכר ומובן היקרות הנמצא בתוך נפש אהרן הכהן. הציץ מרמז עליו כי הוא דבוק בהש"י כמצווה עליו שיהיה תמיד על מצחו, ועל הציץ היה נחקק קודש לה' היינו בעומק מחשבתו היה תמיד (דברי הימים א' כ"ח,ט') דע את אלקי אביך. והחושן מרמז עליו כי לא נמצא בלבו שנאה לשום נפש מישראל, כי היו שבטי ישראל חקוקים על לבו. ואפוד שהיה חגור בו ומרמז על בטחונו בהש"י שהוא תומכו תמיד. ומעיל מורה על גודל יראתו כי היה כלו מתכלת שמרומז על יראה. ולאשר לא נאמרו בפרשה הזאת המכנסים והציץ, מכנסים לא נאמרו כי לא היו נחשבים למלבוש, כי לא היו רק לכסות בשר ערוה היינו להגן מחמדת עוה"ז. וציץ לא נאמר, הוא ע"ד מאמר זוה"ק (במדבר קנ"ט.) מצחא דרעותא אימת איתגליא בשעתא דצלותא דשבת במנחה, ולהיות כי הציץ ניתן לאהרן לפי שהיה בו יראה גדולה, כי בכל שבט לוי נמצא יראה כמ"ש (מלאכי ב',ה') ואתנם לו מורא, וביותר בכהן גדול, ומה גם כי שמו מורה על יראה כי אהרן בגימט' רנ"ו, נגד רנ"ו כנפים שיש לחיות הקדושים, וגדפין מרמזין על יראה, ונגד היראה הגדולה ניתן לו הציץ להחיות ולענג את נפשו, כי הציץ מורה על אהבה שהש"י אוהב את ישראל, ובעת שהש"י מגלה גודל אהבתו אז כל היראות מסתלקין ונצמח גודל תקופות לישראל, ולכן קודם שנאמר עשיית המעיל לא היה יכול להאמר עשיית הציץ, כי מגודל תקופות יכול ח"ו לצמוח קלות ראש, אך אחר שנאמר עשיית המעיל שמורה על יראה יוכל להאמר עשיית הציץ, וכמאמר זוה"ק בשעתא דמנחה שהוא אחר גודל היראה מתגליא מצחא דרעותא היינו גודל תקופות.
<b>ואלה הבגדים אשר יעשו חשן ואפוד ומעיל וכתנת תשבץ מצנפת ואבנט ועשו בגדי קודש וכו'.</b> הנה נגד השמונה בגדים תקנו אנשי כנסת הגדולה בברכת ק"ש שמונה דברים להבין ולהשכיל לשמוע ללמוד וללמד לשמור ולעשות ולקיים. להבין הוא נגד האבנט כי אבנט מכפר על הרהור הלב (ערכין ט"ז.) וגם לבישתו היתה על הלב ומדתו היה ג"כ ל"ב אמות. ולהשכיל הוא נגד החושן, כי האדם צריך להתבונן לדעת הש"י כי אצלו לא ימצא שום כעס על נפשות ישראל כי רגע באפו חיים ברצונו. לשמוע הוא נגד המעיל, היינו שהאדם ישמע ויטה אוזן ליסודו ושורשו כמו שדרש (בגמ') (שמות רבה פרשה מ',ג') על פסוק איפה היית ביסדי ארץ איפה שלך איך היה באדם הראשון, וע"י שהאדם יבא על יסודו מזה יבין מה שתיקן כבר בעולם ומה צריך עוד לתקן, וע"ז רומז המעיל כדאיתא בזוה"ק המעיל היא ברזא דגילגולא. ללמוד הוא נגד המצנפת כי מצנפת מכפר על גסי הרוח, (ערכין שם) היינו לקבל אמת ממי שאמרו. וללמד הוא נגד הציץ כי בהציץ נאמר והיה על מצחו תמיד לרצון, היינו שיהיה לאדם עין טובה ללמד את חבירו. לשמור נגד הכתונת כי כתונת מכפר על שפיכת דמים, [שם] והוא שישמור האדם את עצמו שלא יבא מחמתו שום היזק לחבירו ולא יוכל חבירו לחשדו וע"י שיחשדנו בחנם יענש ועי"ז גם הוא יענש מחמת שחבירו נענש על ידו. ולעשות נגד האפוד, כי אפוד רומז על סמך ועיקר סמיכה הוא במעשה המצות שיכול האדם לעמוד בתפלה ולהשען עליהם כמ"ש (תהלים ק"ד,ג') השם עבים רכובו, ועבים מורים על מצות מעשיות. [כי האדם צריך לידע כי אין מעשה בעולם שלא יהיה לו השארה לעוה"ב. תשלום.] ולקיים הוא נגד מכנסיים כי הוא לכסות בשר ערוה, וערוה נקרא מקום שעל ידו יוכל האדם להפסיד כמ"ש (בראשית מ"ב,ט') ערות הארץ, היינו שעי"ז יוכל הארץ להכבש, ובכל מקום שברא הקב"ה שיכול האדם להבנות ממנו בנין עדי עד, שם ברא מקום ההפסד שיוכל להפסיד הכל וע"י שישמור את עצמו בזה יצמח לו ממקום הזה בנין עדי עד.
<b>ומלאת בו מלאת אבן ארבעה טורים אבן טור אדם וכו'.</b> אודם הוא נגד שבט ראובן, כי אדום הוא גוון שמחה וראובן נקרא ע"ש ראיה כי בכל עניניו ודבריו רואה תמיד נכחו את ה', והש"י מאיר עיניו ומזה בא גודל השמחה לאדם כמ"ש (משלי ט"ו,ל') מאור עינים ישמח לב. פטדה הוא נגד שבט שמעון, כי בשבט שמעון נמצא עמקות גדול בד"ת, אך בטרם שיוציאו אותו לפועל יצטרכו לברורים, וכן רשב"י יען כי היה משבט שמעון כידוע היו בו ד"ת עמוקים כמו במרע"ה, ועל זה רומז פטדה כי הוא אותיות פה, וט"ת ודל"ת המה אותיות הקודמים לשם יו"ד ה"א וזה מורה לעמקות החכמה שנמצא בזה השבט שלא יוכלו להוציא ולהביא השם לפה. וברקת היא לשבט לוי, כי ברקת מרמז על יראה מלשון ברק שמגלה אורו פתאום ובזה השבט נמצא יראה מבוררת כמ"ש אצלם (מלאכי ב',ה') ואתנם לו מורא וכו'. והטור השני נופך וכו'. נופך הוא נגד שבט יהודה כי באבן הנופך רופפים כל הגוונים ונכללים בו, וכן הוא שבט יהודא שאינו תמיד במדה אחת רק כשעומד בין צדיקים גמורים הוא צדיק גמור וכשעומד בין בעלי תשובה הוא הגדול שבבעלי תשובה כמו שמצינו בגמ' (שבת נ"ו.) כל האומר דוד חטא אינו אלא טועה ומצינו נמי [מו"ק ט"ז:] שהוקם עולה של תשובה, וגם מצינו (תהלים פ"ו, א'-ב') שפעם אמר כי עני ואביון אני ופעם אמר כי חסיד אני. ספיר היא נגד שבט יששכר, כי ספיר מורה על חכמה צלולה ומבוררת כמ"ש (שמות כ"ד,י') לבנת הספיר, ובשבט יששכר נאמר (דברי הימים א' י"ב,ל"ב) יודעי בינה לעתים שהיו יודעים לעבר שנים ולקבוע חדשים וזה היה רק בחכמה מבוררת מאת ה', כי חלקי השעה לתתר"ף חלקים בגימ' ד' פעמים אלקים. ויהלום הוא נגד שבט זבולון כי יהלום הם אותיות י"ה הלום, כי הוא בוטח שהש"י אתו בכל הענינים שהוא, ואף שנראים שהם עניני עוה"ז, כדאיתא בגמ' (מגילה ו'.) זבולון עסק בפרקמטיא גם אז הוא דבוק בהש"י. והטור השלישי לשם וכו'. לשם הוא נגד שבט דן, כי בזה השבט נמצא תקופות וניצוח גדול ובניצוח נמצא לפעמים שיראה לעין אנושי ככעס, לזה הכתוב מעיד עליו שהוא כלי לשם השם, וכן גם החלק בארץ שנפל בגורלו מורה ע"ז שנאמר (שופטים י"ח,כ"ט) ואולם ליש שם העיר לראשונה וליש מורה על תקופות ועזוז כמ"ש (משלי ל',ל') ליש גבור בבהמה ולא ישוב מפני כל, אך אחר שנפל בגורלם נקרא (יהושע י"ט,מ"ז) לשם, שמורה שכל תקופתם הוא מחמת שהוא בטוח שהש"י יעזרו, יען כי הוא הולך בתום כמבואר בגמ' (פסחים ד'.) ההוא דאמר דון דיני, אשתכח דמדן קאתי כי היה בו תקופות אשר בטח שיזכה בדין, כי בכל עניני עוה"ז ואפילו מצות ומע"ט שהאדם עושה הוא אח"כ בספק, כגון כשאדם נותן צדקה לעני והעני ילך בכח הזה ויעשה מצוה, נקרא מסייע ידי עושה מצוה ובאם העני עשה עבירה ח"ו בזה הכח, אז יהיה הנותן מסייע ידי עוברי עבירה, ובזה השבט נמצא תקופות גדול שהוא בטוח בה' ומאחר שעשה המצוה בתמימות, למה יזמין לו הש"י מכשול בזה, בטח שיזמין לו הש"י עני כשר וילך בזה הכח ויעשה מצוה. שבו הוא נגד שבט נפתלי, כי שבו הוא מלשון שב, היינו אף בעת שהולך לעסוק בעסקי עוה"ז ונראה לעין בשר ודם כי ח"ו אין לבו לה' גם אז הוא משיב לבו וצופה לה', וגם שם הנשיא שלו מורה ע"ז כי שמו היה אחירע בן עינן היינו הולך תמיד דרך אחוריים שלא יפנה עורף, בן עינן היינו שעיניו המה תמיד להש"י. ואחלמה הוא לשבט גד, היינו קבוץ ותקופות גדול לעת שיהיה נצרך לקבץ ולכנס את ישראל יחד ע"פ רצון ה', אז מהשבט הזה יצא כל מיני תקופות לישראל כמ"ש אצלו (בראשית מ"ט,י"ט) גד גדוד יגודנו והוא יגוד עקב. והטור הרביעי תרשיש וכו'. תרשיש הוא נגד שבט אשר, כי אשר הוא ענין הרחבה והתפשטות וגם תרשיש מורה על התפשטות כמ"ש (דניאל י',ו') וגויתו כתרשיש, וגם לשבט הזה היה הרחבה כמ"ש (בראשית מ"ט,כ') מאשר שמינה לחמו. שוהם הוא נגד שבט יוסף, שוהם הוא אהבה כמו שנתבאר ע"פ (בראשית ב', י"ב) שם הבדולח וגם ליוסף היה אהבה עזה להש"י עד כי היה בנקל לו לעזוב כל חמדת עוה"ז מחמת אהבת הש"י, כי מחמת יראה לא היה יכול לעמוד בעצמו מהמעשה כדאיתא (נדרים ל"ב:) בעידנא דיצה"ר לית מאן דמדכר ליצ"ט, רק מחמת אהבת הש"י שהראה לו דמות דיוקנו של אביו וכי יהיה שמו נחקק על אבני האפוד. וישפה הוא לשבט בנימין היינו שיש לו פה לבלוע ולקבל כל הטובות הנמצאים בעולם כמ"ש אצלו (בראשית מ"ט,כ"ז) בנימין זאב יטרף, ואף הטובות הנמצאים בין האומות יש לו כח ללקוט ולקבל, ומביט לטובות האומות ומכניסם לישראל.
<b>ועשית מזבח מקטר קטרת.</b> הנה כל הכלים נאמרו בפ' תרומה חוץ ממזבח הזהב מטעם דאיתא בזוה"ק (במדבר קנ"א:) כי קטורת היא קטירא דכלא, היינו שמרמז כי כל הדברים הנעשים אף בעוה"ז הכל מקושר ברצון הש"י ובלתי רצונו לא יעשה שום דבר, ומזה יכול האדם לפשוט לו לבא ח"ו לידי קלות ראש מאחר שכל הנעשה הוא בידי שמים, ע"כ לא נאמר המזבח בפ' תרומה, רק אחר שנאמרו בגדי כהונה בפ' תצוה המורים על גודל היראה ושמירה מחמדת עוה"ז כמבואר בגמ' (ערכין ט"ז.) כתונת מכפר על שפיכת דמים, וכן כלם. שהכהן פעל ע"י בגדיו בלב כל אחד מישראל יראה גדולה, ואחר שהכניס הכהן יראה בלב ישראל אז נמצא יכולת לקבל השמחה והאהבה הבאה מכח הקטורת.
כל הכלים היו של עצי שטים מצופים זהב חוץ מהכפורת ומנורה שנאמר בהם זהב טהור בלא תוך של עצי שטים. כי ידוע שהמשכן וכליו רומזים לקומת צורת האדם, ובכל האברים רשות לאדם לכוון לטובת עצמו ג"כ בפעולתו כמאמר חז"ל (פסחים ס"ח:) מעיקרא כי עביד איניש לגרמיה הוא דעביד, ולעתיד יברר הש"י שהמעשה שעשה לגרמיה היה רק כמו התחלה שלא לשמה לבא עי"ז לשמה ולהוציא אור מתוך חושך כנאמר (יואל ד',י"ח) והשקה את נחל השטים וכו', אבל הכפורת שהוא נגד הלב, והמנורה שהוא נגד עינים, בזה צריך האדם שמירה מאוד שיהיו נקיים ומבוררים בלי שום צד נגיעה מצדו לשום טובת העוה"ז, כי איתא בגמ' [ירושלמי ברכות פרק א', ה"ה] העין והלב הם תרי סרסורי עבירה, עין רואה ולב חומד. והנה באמת צריך העין להיות מופשט מכל תאות עוה"ז ורק שיהיה כלי להנפש כמו זכוכית בר ונקי שהנפש תביט דרך העין על כל דבר והנפש תברר אותו אם הוא טוב תקבלו ואם לאו לא תקבלו, אבל כשיש בהעין עצמו שום תאוה לחמדת עוה"ז, אז אין העין כלי להנפש רק היא בפני עצמו, וחומד לכל עניני עוה"ז ולא יוכל הנפש לברר הטוב מהרע, ולכן צוה הש"י באלו השנים שיהיו מבוררים, העין יהיה נקי ומופשט מחמדות ממילא גם הנפש לא יחמוד רק לדבר שהוא ברצון הש"י.

כי תשא

<b>ורחצו ידיהם ורגליהם.</b> ענין רחיצת הכהנים מהכיור הוא ענין סילוק והסרת נגיעה, כי רחיצה מורה על זה, כמ"ש אצל עגלה ערופה (דברים כ"א,ו') ורחצו זקני וכו' ואמרו ידינו לא שפכו וכו', והוא שאמרו שאין להם שום נגיעה וחלק בזה המעשה, וגם הכהן העובד הוצרך לרחיצה, היינו שיסיר נגיעתו ומבטל דעתו ורצונו נגד רצון הש"י, היינו שאינו עובד רק מה שהש"י חפץ. וכן אשר נצטוינו לטול ידינו שחרית וקודם סעודה, הוא ג"כ קודם שיתחיל האדם לעסוק בצרכי הגוף צריך תפלה להש"י, באם שיבא לידו דבר מעניני עוה"ז שהוא ח"ו נגד רצון הש"י, אז הוא מבקש מהש"י שיטול ויסיר את תאותו מזה, ואף גם בדבר היתר נמצא ג"כ טוב והיפכו, כי באם יאכל האדם דבר היתר וילך אח"כ בכח הזה ויעשה עבירה, אז נגלה הדבר כי לא קבל כח הטוב שבזה הדבר, וע"ז הוא הרחיצה שהוא תפלה להש"י שבכל דבר לא יקבל רק כח הטוב שנמצא, כי נחלה הבאה לו לאדם ממקום אחר מתנה עליה שלא ירשנה, ולזה קבעו לומר פרשת הכיור קודם התפלה וקודם פרשת הקרבנות, היינו שלא נתפלל רק על מה שהש"י חפץ.
<b>ויפן וירד משה מן ההר ושני לחת העדת בידו לחות כתבים משני עבריהם וכו'.</b> בגמ' (שבת ק"ד.) איתא אמר ר' חסדא לחות כתובים משני עבריהם שנקראים מבפנים ומבחוץ כגון נבוב בובן רהב בהר סרו ורס, והוא שר"ח אמר כי יש כח בד"ת לשנות את לב האדם מהיפוך להיפוך, נבוב היינו אדם שהוא נבוב וריק מד"ת נעשה על ידם מלא בינה והוא נבוב בובן. רהב היינו אדם שהוא מלא תאות וחמדות זרות כמבואר (בגמ') (זוהר שמות ק"ע:) שר של מצרים רהב שמו ומצרים היו שטופים בזמה כמ"ש (עמוס ח',ח') ונגרשה ונשקעה כיאור מצרים שמימיו היו עכורים, וזה מורה על מחשבות תאות רעות, וע"י ד"ת יוכל להשתנות ולהיות מורם ומובדל מכל חמדה, כי בהר מורה ע"ז, כי בהר לא נמצא לחלוחית כמו בעמק, וכן אברהם אבינו ע"ה יען כי היה מובדל מכל חמדה לכך אמר (בראשית כ"ב,י"ד) היום בהר ה' יראה. סרו היינו אדם שהוא בכעס כי סר הוא לשון כעס כמ"ש (מלכים א' כ"א,ד') סר וזעף וכן בגמ' (בבא מציעא נ"ט:) מפני שסורו רע היינו שיש בו כעס וע"י ד"ת יוכל להשתנות לבו לטוב ולהיות מובדל משום כעס, כי מורס הוא מלשון רך כמבואר בגמ' ממרס בדם, כי מורס נופל על דבר רך וכן (יחזקאל מ"ו,י"ד) לרוס את הסולת.
<b>ויאמר משה אל ה' ראה אתה אמר אלי וכו', ואתה אמרת ידעתיך בשם וגם מצאת חן בעיני וכו' ויאמר וכו' גם את הדבר הזה אשר דברת אעשה כי מצאת חן בעיני ואדעך בשם.</b> להיות משה בבקשתו אמר להש"י, כי הש"י ידע אותו בשם, היינו שברא אותו במדות טובות לקבל חן מאת הש"י, וחן הוא מתנות חנם שהש"י ברא אותו במדות טובות ועבור זה מצא חן, ותחילה ידעתיך בשם היינו שהש"י בחר בו כמו שבחר באבותינו אף טרם מעשים טובים שעשו, הוטבע בהם מדות אשר גם בנו נשארו, כי השלש מדות אשר אנחנו מעוטרים בהם רחמנים וביישנים גומלי חסדים, אינם מצד מעשינו הטובים רק מצד אבותינו הקדושים שהורישו לנו קדושתם, וכן אמר משה להש"י כי תחילה ידע אותו בשם ואח"כ מצא חן בעיניו, והש"י בתשובתו השיב לו להיפוך, כי בתחילה מצא חן בעיניו ואח"כ ידע אותו בשם, היינו שהש"י הכיר מדותיו אשר באם היה כלי לקבל ד"ת, אז יחפוץ וישתוקק בכל עת לד"ת חדשים וזהו מציאות חן היינו שיחפוץ וישתדל תמיד למתנות חנם וע"ז ברא אותו במדות טובות כמ"ש (דניאל ב', כ"א) יהיב חכמתא לחכימין כמאמר הגמ' (יומא י"ב.) על בנימין והיה בנימין הצדיק מצטער עליה לבולעה לפיכך נעשה אושפזיכנא לשכינה, היינו לפי שהש"י הכיר בו כי באם יבנה בהמ"ק בחלקו יחפוץ מאוד לקבל גם המזבח לחלקו, ועי"ז נעשה אושפזיכנא.
<b>ויאמר פני ילכו והנחתי לך.</b> הוא שהש"י השיב לו בעת שילך מאתו הלבוש הנראה כפנים של זעם יהיו ישראל בנייחא. כי יש לבושים להש"י שמראה מדות קנאתו ובעת שהש"י הוא במדה הזאת אז גם הצדיק שהוא עמוד הדור הוא ג"כ במדה הזאת כגון פנחס בדורו ואליהו בדורו, כי הצדיק הוא לבוש להש"י ואז נראים כמקטרגים על ישראל כגון אליהו שאמר (מלכים א' י"ט,י') כי עזבו בריתך בני ישראל, אך כאשר הש"י יסור מאתו זה הלבוש ויתנהג במדות טובו ורחמיו, גם להצדיקים יראה כי בעומק מחשבתו לא מצא בשום זמן ח"ו שום כעס ואז גם לב הצדיקים יהיה שלום על ישראל.
<b>והסירותי את כפי וראית את אחרי ופני לא יראו.</b> בגמ' (ברכות ז'.) מלמד שהראה הקב"ה למשה קשר של תפילין, תפלין מרמזין על דביקות וחיבור כמו (בראשית ל',ח') נפתולי אלקים. היינו שאנו מקושרין בהקב"ה אף כי יעבור עלינו מה לא נתפרד ממנו, ותפלין דמארי עלמא כתיב בהו מי גוי גדול (ברכות ו'.) היינו שהש"י משתבח בישראל שהם מתקשרין בו וגם הש"י נקשר בהם אף כי יחטאו לא יהיה נתוק מהם אהבתו. ופני לא יראו היינו הש"י הראה למשה את כל הנעשה מן העבר ראה ברור כל מה שהש"י היה בונה מזה המעשה וזה וראית את אחורי היינו העבר, ופני לא יראו היינו ההוה לא הראה לו הקב"ה, מפני כי כל קבלות העונשין על ידו נאמרו, ולכן לא היה יכול כביכול להראות לו ההוה איך שלימותו עם ישראל בההוה, וזה נאמר (בגמ') (מדרש תנחומא חקת ח') דברים שלא נאמרו למשה נאמרו לרבי עקיבא שנאמר כל יקר ראתה עיני היינו שראה כל התפלין שגם בההוה נראה לו כי לב הש"י שלם עם ישראל, וזה שנזכר בגמ' (מכות ז'.) אמר ר"ע אלו הייתי בסנהדרין לא היה נהרג אדם מעולם, לפי שראה כי תמיד לב הקב"ה שלם עם ישראל.
<b>ויאמר אליו אם אין פניך הלכים אל תעלנו מזה.</b> כי משה בקש מהש"י אשר אף בעוד שיהיה הש"י בלבוש הזה (האמור למעלה בד"ה ויאמר וכו') גם אז אם יחטא שום אחד מישראל לא יגיע החטא לעומק הלב ולא יבא התרשלות בדעתו פן הוא ח"ו נסוג מהש"י הנקרא זה אלי, וזה שאמר ונפלינו אני ועמך מכל העם אשר על פני האדמה. כי ההבדל שבין ישראל לאומות לא יהיה תלוי רק במצות ומע"ט, כי גם הם יוכלו לעשות מעשים שיהיה להם גוון טוב, אך אף בעת שאחד מישראל יחטא גם החטא לא יהיה כמעשה האומות והוא שלא יגיע רק משפה ולחוץ ועומק לבו יהיה נקשר ונדבק בהש"י. וזה ביאר בגמ' (ברכות ל"ב:) ותאמר ציון עזבני וה' שכחני אמרה כנסת ישראל לפני הקב"ה רבש"ע הואיל ואין שכחה לפני כסא כבודך שמא לא תשכח לי מעשה העגל, א"ל גם אלה תשכחנה, אמרה כנ"י שמא תשכח לי מעמד הר סיני, א"ל ואנכי לא אשכחך. ובאמת למה בזה השיב שישכח ובזה להיפך, אך כי באמת מעשה העגל היה כי רצו שהש"י יראה להם את הסדר המסודר אצלו לכל מדותיו לדורות, באיזה זמן ינהג את עולמו במדה זו ובאיזה זמן במדה אחרת, ולא יצטרכו בכל יום להתפלל להש"י שיראה להם באיזה דבר ובאיזה מדה יבחר עתה, רק יגלה להם הכל בפעם אחד וילכו בדרכיו לבטח תמיד, ולפי שלא היה נוגע החטא רק משפה ולחוץ לפיכך נשכח. אך המצות המה מעומק הלב, לזכר עולם יהיה, ולאשר נסמך פרשת שבת לפרשת העגל, כי באמת שורש חטא העגל בא להם בעת שעסק הקב"ה עם מרע"ה בפ' שבת, כי שבת מרמז על יום שכלו שבת ואז לא יוצטרכו לתפלה כי הקב"ה יראה לעין כל את סדר מדותיו כי בלתי רצונו לא נעשה שום דבר בעולם, והם הרגישו כי הש"י עוסק להנחיל להם הטוב הזה, והיה חטאם לפועל שעשו את העגל, כי עגל הוא דבר שלא נשלם עדיין וצריך להמתין עוד עד שיושלם, וגם רצו בזה קודם הזמן כי הטוב הזה ינחיל ה' לנו אך לעתיד.
<b>ויאמר אני אעביר כל טובי על פניך.</b> להיות כי מרע"ה בקש מהש"י שיראה לו העומק הנמצא בההנהגה, מפני מה יש לכל אדם מעלה ומדרגה בפני עצמו ואחד לא ישוה לחבירו, לזה השיב לו הקב"ה אני אעביר כל טובי וכו', היינו שאראה לך כי אין אדם יודע את מעלתו והטוב השייך לו ותראה במה שהוא בוחר לו, ואח"כ וקראתי בשם ה' היינו שאראך עומק מחשבותי מה שהכינותי וחלקתי לכל אחד בשעת התחלת הבריאה, כי שם הוי"ה מורה על התחלת הבריאה שהוא מהוה הכל ואתה תראה כי כל אחד לא בחר לו רק חלקו אשר הכינותי לו. וזהו וחנותי את אשר וכו' היינו במה שחננתיו וריחמתיו מקודם בזה אושיע אותו לטוב לו ועי"ז לא יגיע לחלק חבירו כמאמר המדרש (קהלת רבה פרשה ג',ט') כל אומן לא משרין ליה אלא אצל בעלי אומנתו.
<b>וימהר משה ויקד ארצה וישתחו וכו'.</b> בגמ' (סנהדרין קי"א.) מה ראה ארך אפים ראה. והנה באמת מה יתרון לארך אפים באם העון אינו נמחק הלא כל החיים שיחיה אינו רק חיי שעה וכל המצוות ומע"ט שיעשה לא יגיעו ג"כ לעומק, כי לא יעשה ממקור החיים, וגם בנים אשר יולידו לא יחיו ג"כ רק עד שימי החיים יגיעו, כי אין בשורשם רק חיי שעה. אך יען כי הראה לו הקב"ה כי בעומק אין שום כעס לפניו על ישראל והכעס אינו רק מהשפה ולחוץ, אך כי הכעס הזה היה יכול לכלות אותם ח"ו. וכאשר הראה הקב"ה למשה שיאריך אפו ג"כ ואז ישאר בקרבם חיים נצחיים וכל המצות ומע"ט שיעשו יהיו לעד, וגם בנים אשר יולדו להם לעד יהיו, כי המצות ומע"ט וגם ההולדה היא ממקור החיים ויהי קיים לעד, וע"ז בקש מרע"ה ילך נא ה' בקרבינו כי שם א"ד"נ"י מחייב עבודה, היינו שנשיב בלבנו לעבוד אותו ולעשות מע"ט שיהיו קיימים וזה וסלחת לעונינו היינו שתוציא מאתנו החטא מעט מעט וישאר בלבנו רק הטוב, ונחלתנו היינו שתקח אותנו לנחלה ואז בכל מדותינו נוכל לעבוד את ה'.
<b>אלהי מסכה לא תעשה לך.</b> מסכה היינו כללים וע"ז אמר הכתוב בעת שיהיה לך בינת הלב מפורשת אז לא תביט על הכללים להתנהג על פיהם רק בבינת לבך תדע בכל פרט דבר איך להתנהג, כמו שמצינו באליהו בהר הכרמל, ועיין בפ' חקת ע"פ ויסעו מאובות ויחנו וכו', ושם נתפרש דבר זה באר היטב.
<b>את חג המצות תשמר וכו' למועד חדש האביב.</b> אביב הוא לשון אב שהוא כולל כל התולדות היינו כל טובות שאר החדשים וזמנים, אבל לא כ"כ כחודש אב שהוא אב אשר בו כל הטובות אפילו מחודש האביב, וזהו הסימן א"ת ב"ש פסח תשעה באב, שלעתיד יהיו כל המועדות בטילין חוץ מת"ב שהוא כולל כל המועדות ואב לכלם, גם מועד של חודש האביב שהוא לעת עתה האב יהיה ג"כ נכלל במועד חודש האב, וזה למועד חודש האביב.
<b>כל פטר רחם לי.</b> היינו שאם תראה שיש צער ודאגת פרנסה להצדיק ותהא לך ח"ו תרעומות על הש"י ע"ז אמר כל פטר רחם לי, כי כל מקום שנפטר פטר של רחמנות אינו אלא לי, כי אני נקרא אב הרחמן, רק שאין אתה מבין כוונתי ואעפ"כ ולא יראו פני ריקם היינו שמתנה מועטת מחויב אתה ליתן לכל עני מישראל, אף שאתה רואה שאין אני מרחם עליו, ואף דאיתא בגמ' (שבת קנ"א:) גמורי דת"ח אהדורי אפתחא לא מהדר, ומדמהדר מוכח שאינו ת"ח אעפ"כ חייב אתה ליתן לו דבר מועט כדי חיותו.
<b>שמר לך את אשר אנכי מצוך היום.</b> בפרשה זו נמצא שנים עשר שמירות ואזהרות נגד מספר שנים עשר שבטים, לכל שבט נקודה ואזהרה הנצרכת לו.
<b>ופטר חמור תפדה בשה.</b> במדרש (במדבר רבה פרשה ד',ד') בשביל חיבתן של ישראל שניתי עליהם, אני אמרתי פטר חמור תפדה בשה וישראל נקראים שה, ואומות נקראים חמור ופדיתי את ישראל באומות וכו'. הענין הוא כמו דאיתא בכתבי האריז"ל שמי שמורגל לדבר שקר תקנתו שאף לעשות שלום לא ידבר שקר, וכן מי שפגם ח"ו במאכלות אסורות גם במאכלי שבת יצמצם עצמו, היינו שתוכל לצמצם הקדושה בכדי שיתוקן החטא, וכן היה הענין בירבעם שחלק על שלמה המלך ותלה הש"י החטא על שלמה בכדי שיהיה תיקון לירבעם, וזהו ופטר חמור תפדה בשה, וירבעם נפדה במה שנרשם חטא גם על שלמה המלך.

ויקהל

<b>ויקהל משה וכו' ששת ימים תעשה מלאכה וביום השביעי יהיה לכם קודש שבת וכו' קחו מאתכם תרומה לה'.</b>הענין הוא שנאמר שבת כאן קודם מלאכת המשכן, כי בבנין המשכן נתחברו כל ישראל בלבם מבלי שום התגאות אחד על חבירו, כי בתחילה עשו כל חכם לב במלאכת המשכן כל אחד את עבודתו והראה לו כי עשו מלאכה נפלאה למאד, ואח"כ כאשר ראו החיבור שנתחבר יחד כל העבודה כל היריעות והקרשים, ראו כי כל אחד שייך לחבירו כאלו עשאם אדם אחד, והבינו כי כל מה שעשו לא היה בשכלם רק בסיעת הש"י ביד כל העושה במשכן, שיהיה אח"כ שלימות צורת הבנין, ואיך יוכל להתגאה אחד על חבירו מאחר שלא עשה בשכלו רק בסיעת ה'. וכן בגמ' מגילה [ט.] במעשה דתלמי שכינס ע"ב זקנים והסכימו כלם לדעה אחת וכתבו לו כמה שינוים, ודמה כל אחד בלבו שעשה וכיון לחכמה עמוקה, אך כאשר ראו כי כלם כוונו לדעה אחת אז הבינו כי היה בסיעת ה'. ולזה נאמר פרשת שבת אצל מלאכת המשכן, כי עיקר התחברותם היתה ממצות שבת, כי שבת היא תוך כל המצות הנמצא בם כוונה לש"ש וזה הכוונה נקראת שבת, וגם במלאכת המשכן שכל עבודתם היתה לכבוד שמים כדי שתשרה שכינה בישראל, ובזה נתחברו לבם כי השכינה לא היתה שורה אף כשנחסר יתד אחד, ולכן לא היו יכולים להתגאות אחד על חבירו כלל, אף עושה הארון נגד עושה יתדות החצר כמאמר הגמ' (סוטה מ'.) מה איכפת לך, מיני ומיניה יתקלס עלאה, וזהו ויקהל משה את כל עדת בני ישראל.
<b>ראו קרא ה' בשם בצלאל וכו'.</b> איתא במדרש [שוחר טוב פר' כ"א] ניתן ההוד למשה וההדר ליהושע. הענין הוא כי הדר נקרא מה שהוא תפארת לעושיה, היינו שהמעשה שעשה זה נושא חן בעיני כל אדם והכל מפארים מעשיו שכוונתו נראה לכל שהיה לשם שמים. והוד נקרא תפארת לו מן האדם, היינו שאינו מקבל העושה את המעשה תפארת מן הרואים, כי הוא על הלבוש נגד השכל, רק התפארת לו מן האדם היינו צורת האדם שהוא יורד לעומקה של תוך הדבר אבל על הלבוש אין לו תפארת. וזהו ניתן ההוד למשה היינו שמעשיו לא היו רק בעומק לש"ש, אבל על הלבוש לא היה לו שום תפארת כדאיתא (בגמ') (מדרש תנחומא ויקהל ג') שהיו מרננים עליו שהוא ממנה את קרוביו לנשיאות ולכל דבר, כמו שטענו עליו עדת קרח ולא שהוא מצווה כן מפי הש"י, ובאמת שלא היה מקום ח"ו לחושדו בזה כי הכל היה מצד הש"י וגם כאן במה שמינה לבצלאל במלאכת המשכן היה מפיו ית', שהרי הש"י נתן לבצלאל חכמה ובינה יותר מכלם שהיו עובדים במשכן, וזה שאמר משה ראו קרא ה' בשם בצלאל, אף שהש"י לא אמר רק למשה בלבד ראה קראתי בשם בצלאל, אך שמרע"ה רצה לנקות עצמו ע"כ אמר ראו והיינו אם תסתכלו בעין טובה תראו שרצון הש"י הוא שיהיה בצלאל עיקר במלאכת המשכן, היינו ע"י שתקחו היריעה שעשה בצלאל נגד היריעה שעשו אחרים תראו שלזו יש חן ותפארת יותר מכלם, אף ששני היריעות שוים במלאכתם וזה ודאי ראיה שרצון הש"י בו יותר מכלם, וזהו לשון ראו היינו לשון הבנה שתבינו שבבצלאל בחר ה'. וזה הענין היה אצל מרע"ה אף שלא היה לו ההדר מפורש ובהתגלות, מ"מ מי שהסתכל בו בעין טובה היה רואה ההוד היינו המעמקים שלו בולט ממנו. וזה ענין מסוה שהוא גימטרי"א של שם ה"ו"י"ה, ושל שם אלקיך, מ"ה מן מסוה גימטרי"א שם ה"ו"י"ה במילוי אלפין. ס"ו מן מסוה גימטרי"א שם אלקיך. היינו שם ה"ו"י"ה מורה על הוד, אלקיך מורה על הדר, היינו אף שלא נראה על משה ההדר מפורש, על כל זה היה נכלל בו שניהם ההוד וההדר, ומי שהיה מסתכל בו בעין טובה היה רואה שכל מעשיו היו לשם שמים.
<b>מרבים העם להביא מדי העבדה וכו'.</b> להבין התפארות נדבות ישראל כל כך כמה פעמים, ומה הוא החדוש, כי מי הוא שיחדול ליתן את כל הון ביתו במצות הש"י בפרט לבנין המשכן, אך באמת שאין האדם יודע ומבין את שורש לבו אם הוא נדיב באמת, והבחינה לזה אם אדם נתבע פעם אחת לנדבה למצוה חדשה אז יוכל ליתן הרבה, אך לאחר שהורגל במצוה זו אז קופץ את ידו מליתן, מזה נשמע שאין זה נדיב בשורשו שאם היה נדיב בשרשו לא היה פוסק ממנו הנדיבות, וכאן רצה הש"י רק נדבה אמתיות משורש נקודות לבם מחמת שהוא למעשה בנין עדי עד, וצריך שיהיה קדושת הנדיבות ג"כ קיים, ועשה בעיני כל אחד מישראל את נדבה זו כאלו הוא מורגל בה ולא יהיה כדבר חדש, ועכ"ז התנדבו פעם אחר פעם בנדיבות לבם משורש נקודות לבם ואז היה נדיבתם מבורר, וזהו מרבים העם להביא וכו' היינו שהיו מביאים בכל פעם, וע"כ מפאר הכתוב נדיבותם.

פקודי

<b>אלה פקודי המשכן משכן העדת אשר וכו'.</b> פקודי פירוש לשון בליטה, כמו (שמואל א' כ',כ"ה) ויפקד מקום דוד, והיינו שהיה מקומו בולט שלא היה מי שישב עליו. וע"י המשכן, היה בולט וניכר שהקב"ה נמצא בעולם העשיה ג"כ, אשר כל העובדי כוכבים ומזלות מכחישים זה. וזה פי' הפסוק אלה פקודי המשכן משכן העדות, היינו הבליטה שנעשה ע"י המשכן שהוא משכן העדות, עדות הוא ענין מבורר היינו שנתברר לעיני כל האומות ע"י המשכן, שהקב"ה מושל ונמצא גם בעולם השפל הזה, ע"י מי נעשה זה הבליטה, ומפרש הפסוק אשר פקד על פי משה היינו שמרע"ה הביא זאת הבליטה מן השמים לארץ לעוה"ז.
<b>ויקם את החצר סביב למשכן וכו'.</b> הענין הוא שנאמר בכל הקמת כלי המשכן כאשר צוה ה' את משה וגבי הקמת החצר לא נאמר, כי ענין כאשר צוה וכו', היינו שהיה הדבר בולט ומפורש לעיני משה בשעת הקמת כל כלי על עמדו כמו שהיה בשעה שדיבר אליו הש"י, כמו שארז"ל [תורת-כהנים צו א'] כל מקום שנאמר צו, הוא זירז מיד ולדורות, וזה הענין שכתוב בכל כלי בפני עצמו כאשר צוה. והנה איתא (במדבר רבה פרשה א', ג') עד שלא הוקם המשכן היה כל המדבר כשר לדבור ומשהוקם המשכן נפסל המדבר, ע"כ כאשר הוקם החצר ואז נגמרה בשלימות הקמת המשכן לא שייך לומר בכאן כאשר צוה, כי ענין כאשר צוה הוא שהדבור היה מפורש ובולט כמו בשעת שהיה מצווה מפי הש"י וזה לא היה יכול להיות בהקמת החצר שמכיון שעתה נפסל המדבר מדבור לא היה מפורש הדבור עתה, על כן לא נאמר בחצר כאשר צוה.

ספר ויקרא

ויקרא

<b>ויקרא אל משה.</b> איתא במדרש (תנחומא ויקרא א') כמה פעמים הזהירה התורה על הגר ארבעים ושמונה פעמים נגד ארבעים ושמונה פעמים באר הכתוב בתורה. הענין בזה כי איתא בגמ' (ראש השנה כ"א:) חמשים שערי בינה נבראו בעולם וכלם ניתנו למשה חסר אחד נמצא שיש למרע"ה מ"ט, ולכל ישראל מ"ח שאין ביכולתם להגיע למדרגות מרע"ה, כי לא קם נביא כמשה לכן אין יכולים להגיע רק למ"ח, ונגד זה כתיב גם מ"ח פעמים באר בתורה, כי באר מורה על חשק ורצון לד"ת, וע"י החשק והקווי שהאדם מצפה לד"ת יכול לקנות כל המ"ח שערים. ועל זאת הכוונה נאמר גם גר מ"ח פעמים, כי הגר מה שבא לקרב את עצמו תחת כנפי השכינה הוא ג"כ רק ממה שנמצא בו גודל תשוקה, כי בשורש חייו אינו דבוק בהש"י, כי דביקות בשורש החיים אינו דבוק רק מי שנולד מזרע האבות. ונגד זה היו מ"ח קרשים במשכן וגם על זה נאמר בזוה"ק (בראשית קכ"ה.) כי בכל יום נוטף מ"ח טפין, וזה ענין פירוש הפסוק ויקרא אל משה קריאה היא תשוקה וקווי בלב, ולפי שהקב"ה נתן בלב משה קריאה וקווי יותר מכל ישראל לכן זכה לשער המ"ט.
<b>ויקרא אל משה.</b> כתיב (ישעיה ס"ה,כ"ד) והיה טרם יקראו ואני אענה עוד הם מדברים ואני אשמע. ומאחר שהש"י עונה מה ענין עוד לדבר ולבקש, אך כי קריאה היינו תשוקה וציפוי, והוא אמרו טרם יקראו ואני אענה היינו טרם שיבא בלב המיחל לה' שום חשק לדבר, אז עונה אותו הש"י והוא שמבער מלבו כל חמדות וכל מיני חשקות לשום דבר שבעולם, ועי"ז יעשה מקום בלב האדם שיוכל לצפה ולקוה לרצון הש"י, ואח"כ יוכל לקבל בלבו תשוקה וקווי בלתי לה' לבדו. ואז עוד הם מדברים ואני אשמע. וזה הענין היה כאן כשנגמר המשכן וכתיב ולא יכול משה לבוא אל אהל מועד, אז חשב משה בדעתו שעד עתה היה העסק של הקב"ה עם ישראל בד"ת, ואז היה הוא הנבחר לקבל התורה וללמדה לישראל, ועתה פתח הש"י בדבר חדש לעסוק עם ישראל ולזה אהרן הוא הנבחר, ובאמת היה למרע"ה טובת עין לאהרן, אך מאוד שקק לדבר ה' והיה יושב ומצפה שישמע דבר ה', וזהו ויקרא אל משה מאוהל מועד, היינו אחר שלא היה לו שום חשק לשום דבר אשר גם שמו מורה על זה, כי מן המים משיתיהו ומים היינו חשק כמבואר, לכן בחר בו הש"י תחילה לד"ת שיתנו על ידו, וזהו טרם יקראו ואני אענה ואח"כ כאשר ציפה וקיוה לה' שגם תורת הקרבנות ילכו על ידו, זהו עוד הם מדברים ואני אשמע.
<b>וידבר ה' אליו.</b> היינו שאמר לו אמת שמעשה העבודה שייך לאהרן דווקא, אך הדברות והציווים שייך רק לך. והראיה שמזה בא לך התשוקה לשמוע יותר מכלם. ולזה ויקרא בא' זעירא המורה על פשיטות שהיה למרע"ה אז טובת עין לאהרן ולא היה כוונתו רק לשמוע הדבור, וזה שאמר איוב (איוב י"ד,ט"ו) תקרא ואנכי אענך למעשה ידיך תכסוף, תקרא היינו בחר בי ונתן לי חשק, ואנכי אענך היינו אז עלי להשלים פעולות הדבר להיות נמשך אחר רצונך, למעשה ידיך תכסוף היינו מחמת שתחשק להשלמת מעשה ידיך ע"כ אבקש ממך כזאת, ופי' עוד הם מדברים ואני אשמע כי יש שני מיני עניות בתפלה ושניהם אינם טוב, הא' כמו שנתבאר בתענית [כ"ה:] שנענה תיכף קודם שרוצה להתפלל כמו שנתבאר שם. והב' שאינו נענה רק ע"י הפצרות רבות. לכן נאמר תחילה טרם יקראו ואני אענה, ואח"כ עוד הם מדברים אז אשמע ברצון השלם. כמו דאיתא בגמ' [שם] אמר משיב הרוח ונשב זיקא מוריד הגשם ואתא מטרא.
<b>אדם כי יקריב מכם קרבן לה'.</b> ולא כתיב אדם מכם כי יקריב, וזה מורה על הבא להקריב קרבן לה' שלא ירצה בהתנשאות להיות גבוה מחבירו, רק להכניס עצמו להיות בשוה עם כל ישראל. [כמו שמצינו בגמ' (ברכות ל"א.) שחייב אדם להתפלל ג' פעמים ביום, ובאמת והלא גם על צרכי הגוף הוא מתפלל ואם כן היה צריך להתפלל כל היום, אך כיון שאי אפשר להתפלל כל היום וכיון שהוא מברר עצמו באלו הג' זמנים שמתפלל, נתברר בזה שלבו מתפלל תמיד להשי"ת וכמו שהוא בנפש אחד כן בכלל נפשות ישראל כולם קשורים כשלשלת אחת וכשאדם מתפלל על טובה מברר אותה לכלל ישראל, ולכן הבא להקריב לה' לא ירצה בהתנשאות להיות גבוה מחבירו כי בזה נתבררו כל ישראל. תשלום.].
<b>תקריבו את קרבנכם.</b> תקריבו היינו כל אחד מישראל הדורש באמת לשם שמים זוכה לבן חכם או לתלמיד חכם. וזה גם ענין הפסוק (מלאכי ג',ט"ז) אז נדברו יראי ה' איש אל רעהו ויקשב ה' וישמע ויכתב ספר זכרון לפניו. ספר זכרון של הקב"ה הוא כשחוקק הדבר בתוך לבות ישראל, וזה מחמת שנמצא באדם טובת עין שישפיע גם לרעהו מהטוב אשר זכה מהש"י. וזהו אז נדברו יראי ה' ויקשב ה' וישמע היינו לפנות למלא רצונו במלא עומסו של הקב"ה לחקוק זאת בתוך לבות ישראל, כמ"ש (ירמיהו ל"א,ל"ב) ועל לבם אכתבנה, וזהו ויכתב ספר זכרון לפניו. וע"ז רומז גם הפסוק אדם כי יקריב מכם קרבן, ותקריבו הוא לשון רבים וכמו שנדרש מזה מלמד שבא בנדבות צבור היינו שיתפשט להיות נחקק בלבות ישראל.
<b>על כל קרבנך תקריב מלח.</b> הוא היפך הטוב, כי לא ינוח להתפשט ולגדל הטוב, כי ארץ מליחה אינה מגדלת, אך הוא דבר שיוכל להתערב עם הטוב ולהוסיף טעם לטוב. ועל זה יקרא גם רב החובל מלח, לפי שמערבב המים, ומלח הוא לשון עירבוב, ועל ענין הזה נאמר וכל קרבן מנחתך במלח תמלח, היינו שידבק האדם להש"י את עצמו ולא ינתק ע"י שום דבר עוה"ז רק אדרבה יתברר דבקותו ביותר בטוב טעם ודעת. ולענין הזה מתייחס גם ענין אמציה מלך יהודא כאשר הכה את אדום עשרת אלף ועשרת אלף השליך מראש הסלע ויבקעו, ואח"כ עבד לאלהי אדום ושלח ליואש מלך ישראל לך נתראה פנים (דברי הימים ב' כ"ה,י"ז) והענין בזה כי אדום הוא ראשית הקליפה החשובה מכל האומות כדאיתא במס' ע"ז [ב':] שאדום נכנס מיד אחר ישראל משום דחשיבי, ואחר הקליפה הזאת מיד מתחיל שם ישראל. ולע"ע לא ניתן לישראל רשות עליהם רק לעתיד כמו שנתבאר במקומו. והריגת אמציה את העשרים אלף כי יש בקליפה עשר מדרגות כי זה לעומת זה, ועל זה רומז העשרים אלף היינו כל העשרה מדרגות מתתא לעילא ומעילא לתתא, והיה בדעתו מאחר שכ"כ גברה ידו עליהם בודאי כל מה שיעשה מעתה לא יסור לבבו מה', ולא יהיה בכח שום דבר רע להתגבר עליו כמו שיהיה לעתיד. ע"כ ניסה לעבוד את אלהי אדום ושלח ליואש מלך ישראל לך נתראה פנים, היינו אף שאני עשיתי דבר שנראה רע אעפ"כ אני דבוק בהש"י יותר ממך. והנה לא היה רצון הש"י בזה, לכן נענש ויואש מלך ישראל תפסו, ואעפ"כ נאמר שם [פסוק כ"ה] כי חי אמציה אחר מות יואש חמש עשרה שנה לרמוז כי בכל החמשה עשר מעלות שנמצא בישראל היה אמציה גדול מיואש, וחטאו לא היה רק לפי ערך גבול תפיסת אדם, כי המבין בעניני מלכות בית דוד, כל מלכי יהודא הם החביבים אצל הש"י מאוד מאוד וכל מעשיהם לא היו כפשוטם, והמבין בישעיה [ז', ג'] נאמר צא נא לקראת אחז נא הוא לשון בקשה, כמו אב שהרע לבנו ונתרחק ממנו ואח"כ משתדל האב לפייסו, וזה שאמר אחז לא אשאל ולא אנסה את ה' כבן המתחטא לפני אביו. וגם ענין מנשה היה כי נולד ביראה מופלגת עד שאין כח אנושי יכול לסבלו, ולכל מלך יש יראה גדולה אך לו היתה ביותר התגברות, וכל חטאו היה כי רצה להסיר היראה מאתו ובכל המקומות נתברר אליו יראת השם יתברך ביותר, חוץ מדהע"ה שנולד במדת אהבה והיה מדוגל בה כידוע.

צו

<b>ולבש הכהן מדו בד ומכנסי בד ילבש על בשרו.</b> מדו הוא הכתונת שמכפר על כעס (ערכין ט"ז.) ושפיכות דמים, ומכנסי היינו נגד תאוה כי מכנסים מכפרים על גלוי עריות, ורומז על מי שהוא נקי עכ"פ בתאוה וכעס יכול להתקרב לה'.
<b>והרים את הדשן וכו' ושמו אצל המזבח.</b> ענין תרומת הדשן שהיה חותה מלא מחתה מן המאוכלות הפנימיות שהוא מורה על יראה. ושמו אצל מזבח במזרחו של כבש, היינו שכל נקודה של חיים הנמצא באומות העולם בהמובחרים שבהם העיקר הוא יראתם, ומה שעשתה יראה עטרה לראשה עשתה ענוה עקב לסולייתה [ירושלמי שבת פ"א,ה"ג], היינו מה שאצלם עטרה, זאת עושה הכהן קודם כל עבודה. אך נאמר ושמו ודרשו חז"ל (פסחים כ"ו.) בנחת שלא יפזר וטעון גניזה במקומו, היינו שלא יבזה זאת המדה וכמו שאמרו חז"ל (ברכות ל"ג:) אטו יראה מילתא זוטרתא היא. היינו כי יצטרך בהכרח בזה העולם נגד האומות לברר את עצמו בכל התאות ולעתיד יהיה רק מדות האהבה שולטת.
<b>המקריב את זבח שלמיו לה' יביא את קרבנו לה' מזבח שלמיו ידיו תביאינה.</b> היינו כי כל הקרבנות מכוונים לתפלות שהוא עבודה בלב. אכן בכל הקרבנות לא נאמר יביא את קרבנו ידיו תביאנה. לפי שכל הקרבנות אין להם חלק לבעלים, ועולה אין בה אף לכהנים. כי כל הקרבנות והתפלות שהאדם מקריב לפני ה', צריך לסלק תחילה כל נגיעותיו מצדו וזה שנאמר להקריב אשה לה', פי' בלתי לה' לבדו, וזה שנאמר בפ' זו שהוא תורת אכילת קרבנות, חזר הכתוב כמה פעמים לשון אש המורה לגודל יראה כי אש היא מכלה הכל. והסדרה הזאת הוא לבוש בעוה"ז המורה לנהר דנור בעולם האצילות, ולכן קודם כל תפלה על כל טובה שהאדם שואל מה', צריך להקדים תחילה קבלות עול מלכות שמים שלימה, וזהו ענין קריאת שמע קודם תפלה. וע"ז רומז שמע ישראל על סילוק נגיעה מצד האדם, כי רומז כי בלתי רצון ה' לבדו הוא הנמצא. וזה שאמר שלמה המלך ע"ה (מלכים א' ח',ל"ט) אשר תדע את לבבו, היינו אם באמת הטובה הלזו שמבקש עליה הוא לכבוד שמים לעשות רצון קונו תשמע לו, ואם ח"ו נמצא בהטובה שמתפלל עליה איזה צד שתמניעו מעבדות ה' לא תשמע לו. וזה הוא מצד הש"י אבל האדם יוכל מצדו להתפלל, רק שיקבל עליו תחילה עול מלכות שמים כנזכר, כי באמת הש"י חפץ להיטיב וחושב מחשבות לבלתי ידח ממנו נדח שום תפלת ישראל, וכל זה הוא בשאר קרבנות אבל קרבן שלמים מורה שהאדם יתפלל להש"י שיטעימו מטוב הצפון לו לעוה"ב, והוא כי ירצה לראות את מקומו ממי הוא גדול וחפץ בהתנשאות, בזה נאמר יביא את קרבנו ידיו תביאנה, היינו למסור כל בקשתו ותפלתו להש"י ולא יפציר להתפלל בתוקף שבזה יוכל לצמוח שיחייב לחבירו, שכעת דומה לו במצב מדרגתו ואח"כ יהיה מנושא ממנו, כי באמת לעתיד יהיה מקום לכל אחד מישראל ביחוד להתגדר בו ויהיה כל אחד מדוגל במעלתו נגד כל ישראל. ואעפ"כ כל אחד נכוה מחופתו של חבירו, כמו בעוה"ז שיש כמה מיני חכמות ויש אחד שמדוגל בזה ואחד בזה, ואין התנשאות כל אחד שוה, רק לפי ערך הדבר שמדוגל בה. ולעתיד אף שהכל יהיה בדברי תורה, אך ימצא ענינים גדולים מאוד שאין אחד דומה בהתנשאותו נגד חבירו. ועל זה מורה מה שנאמר ידיו תביאנה היינו בשני ידים, כי באם האדם ירצה לטעום מטובו בעוה"ז ומבקש מהש"י שיראהו מקומו צריך להיות נקי מצדו, שאם יראה לו הש"י שהוא קטן במדריגה ממי שידמה לו בעוה"ז שהוא גדול ממנו לא ירע לו, כי באם לא יתפלל על זה יוכל להיות גדול מחבירו כל ימי עוה"ז, ורק לעתיד חבירו יגדל ממנו ולא יבא לו לעתיד שום רעה ממה שהוא עתה גדול מחבירו, כי גם זה טובה מה' שברא שבעוה"ז יגדיל מחבירו. אבל באם ירצה להודע על זה יוכל להיות שיודע שהוא קטן מחבירו, ויוכל להיות שישפל מחבירו אך באם רוצה להודע אעפ"כ יוכל לבקש ולא ירע לו, מאחר שרוצה לידע בבירר כמו שמצינו במרדכי (מגילה ט"ז:) שבתחלה נחשב בתר ארבעה ואח"כ בתר חמשה, וזהו ידיו תביאנה כי הוא בשתי ידים בימין ובשמאל, בימין היינו שיוכל להיות שיתנשא, ובשמאל היינו שיוכל להיות שישפל ע"י התפלה הזאת, ובאם יסכים האדם שירצה להודע אף שיודע לו שהוא קטן לא ירע לו ויכנע מפני חבירו שהוא גדול ממנו, ויהיה לו נייחא ממה שיודע ברור את מקומו אז יוכל להביא את זבח השלמים וזה ידיו תביאנה על מנת זה, והבן.

שמיני

<b>ויהי ביום השמיני וכו'.</b> ויקחו בני אהרן נדב ואביהוא וכו'. ענין מיתת נדב ואביהוא הוא ע"פ מה דאיתא (באבות) (תמיד ל"ב.) איזהו חכם הרואה את הנולד. הענין בזה אף שנאמר (דברים י"ח,י"ג) תמים תהיה עם ה' אלקיך ונתפרש שם שלא ירבה להתחכם, אך רואה את הנולד הוא, בזה המעשה עצמה שהוא עושה יחקור ויתבונן אם המעשה והרצון הזה הוא מבורר שיהיה קיים כן לעולמי עד אפילו לעוה"ב. וענין קטורת הוא כדאיתא בזוה"ק (במדבר קנ"א:) מאי קטורת קטירא דכולא, היינו שהש"י הוא תוך כל המעשים שנעשו מבריאת העולם ועד סופו, ובלתי רצונו לא יעשה שום דבר, וע"ז מורה ענין קטורת כמו שנתבאר בפ' תצוה [ד"ה ועשית]. ובאמת כפי מה שהאדם מקרב עצמו לה', כן זוכה להתגלות אור ה' מבלי לבושים שהם גדרים וסייגים, כי באור הברור, שם לא נמצא שום סייג ואיסור, ושם כל מעשה האדם מבוררים שהם לה'. וזהו ענין קטורת שהיה סוד ואסור להתחכם בזה, כי רק ר' עקיבא ירד בשלום (חגיגה י"ד:) וזה שנאמר (ויקרא ט"ז,א') בקרבתם לפני ה' וימותו, שהיו מקרבים עצמם לה' והסתכלו בעומק הצפון ורצו לעמוד על בירר התנהגות הש"י, ולזה הטעם על לא צוה אותם הוא מרכא כפולא, היינו שכל כך בער בלבם אהבת ה' עד שמסרו נפשם, כי מרכא היא לשון רך שלבם נתרכך, וכפולא היינו כפול ברוב טובה אשר לא צוה הש"י. ולפי שהיו צעירים לימים ולא אנסיבי ולא אתכללו במשה ואהרן כדאיתא בזוה"ק (שמות ל"ז:), ולא נטלו עצה, ולזה הפלוגתא (בגמ') חד אמר שתויי יין היו היינו שיש לטעון על קרבותם שהיתה ח"ו מקלות ראש, או שהיתה כוונתם שיוסר מהם עול הגדרים כמו שנתבאר, וגם מאמר המדרש שהיו מחוסרי בגדים ומה היו חסרים המעיל (ויקרא רבה פרשה כ',ו') אף שהמעיל אינו רק לכהן גדול רק הם הכניסו עצמם למקום שהיו צריכים למעיל, והבן.
<b>ואת שעיר החטאת דרש דרש משה.</b> ענין השני דרישות, כענין רמז שמרמז בגמ' (סנהדרין ק"ו:) על דואג ואחיתופל שלמדו שלש מאות הלכות פסוקות במגדל הפורח באויר הרומז לגגה של למ"ד, כי האות למד מורה על ישוב הדעת וסדר בכל מצות לא תעשה עם כל הספיקות שנולד בהלאוין האלו, וגם מורה על ישוב הדעת בתנועה אחרונה בבליעת המאכל מבית הבליעה לגוף להכיר ולהבין איזה שייך לו. וזה שהשיב לו אהרן (זבחים ק"א.) אם שמעת בקדשי שעה לא שמעת בקדשי דורות. וזה שנאמר דרוש דרש משה שהשיב לו אף שדרשת כל צרכך, מ"מ אין לו להקל בקדשי דורות. וזהו סמיכות הפרשיות אחרי רואו כי בניו נענשו לפי שרצו להסתכל בנסתרות ועתידות, וזה בהכרח לנו להבין כי קדשי דורות חמורים מאוד וחביבים בעיני הקב"ה למאוד, לכן אינו נכון לאכול, ואחר הצער גדול שהיה להם ממיתת נדב ואביהוא עי"ז זכו וניתן להם הבדלות ממאכלות אסורות.
<b>וישמע משה וייטב בעיניו.</b> אחר כך הבין משה הענין שיפה עשה אהרן שלא אכל השעיר של ראש חודש אך נפלא בעיניו מהיכן דן אהרן כן, הלא אחר כל הדרישות היה לו לאכול, כמ"ש אכול תאכלו אותה בקודש כאשר צויתי, עד שהשיב לו אהרן מענין נדב ואביהוא, ובזה הענין נמצא עמקות גדול כי שעיר ראש חדש רומז להבאת כפרה על מעיטת הירח, ושעיר ראש חודש הראשון נשרף שלא רצה אהרן לאכלו ומזה הבין משה עד עתה, והדברים עמוקים.
סימני עופות טהורים. איתא בגמ' (חולין ס"ה.) שאינו דורס ויש לו זפק וקרקבנו נקלף ואצבע יתירה, והארבעה סימנים האלו מרמזים בנפש האדם, הדורס נתפרש בגמ' שאוכל מיד כשטורף ואינו ממתין עד שתמות, זה מורה על כעס. והפירוש השני של דורס הוא שאוחז ברגלו המאכל כשאוכל, מורה על חסרון בטחונו בה' וירא פן יקח ממנו הטוב שחלק לו, וגם האדם צריך להיות נקי באלו השנים שלא יכעוס ויהיה לו בטחון בה'. ואצבע יתירה מורה על ישוב הדעת כי בהאצבע הוא מחזיר פניו מן הרגל, ורומז כי בכל מרוצתו יש לו מעצור וישוב הדעת, פן נכון לפניו לשוב לאחוריו. וזפק מורה שיהיה ממולא בד"ת שאחר שאכל בכדי שבעו מניח המותר בתוך הזפק לזכרון שיהנה מזה גם אח"כ, כדאיתא (ברכות כ"ח.) בר' זירא כשהיה עיף מד"ת הלך וישב על פתחא דר' נתן ב"ר טובי אמר כי אזלי רבנן מבי רב איקום מקמיהו שלא רצה לישב בטל כלל. וקרקבנו נקלף היינו שלא ינוח כח המאכל להתפשט לגרום לו ח"ו שום נטויה מה', וגם רמז שיקרת ת"ח מכוסה כי אין דמיון וערך לשער יקרת ת"ח באור תורתו בעוה"ב, כי הנראה בעוה"ז אין דמיון ושיעור נגד יקרותו בעוה"ב.
סימני שרץ העוף, שיש להם כרעים לנתר בהם על הארץ. והוא כענין המבואר במס' ברכות [ל"ג.] גדולה דעה שניתנה בין שתי אותיות, גדול מקדש שניתן בין שתי אותיות, אלא מעתה גדולה נקמה שניתנה בין שתי אותיות, אין במילתא מיהא גדולה. היינו השמים נגד הדעה והמקדש הם מקיפים רצון ה' תמיד וזהו שניתנו בין שתי אותיות, אבל נקמה לא, כי אינה טובה בתמידות, כי צריך האדם לכוון העת והנפש והמקום שיהיה מכוון לרצון הש"י כי בתמידות אינו מוכשר בעיני הש"י, וזה במעשה פנחס וזמרי שהיה פנחס צריך לכוון, כי תורת קנאין פוגעין בו הוא רק בשעת מעשה כי זה היה אחד מעשר ניסים, שאלמלא פירש זימרי והרגו לפנחס לא היה נענש עליו (סנהדרין פ"ב.) כמבואר, וזהו אשר לו כרעים לנתר וכו', היינו שצריך להיות להאדם הכח במדות נקמה לפעמים רק שיכוון העת שהוא רצון הש"י, ויהיה ביכולתו מיד לנתר ולקפוץ מזה המדה ולא ישאר בלבו שום כעס ושנאה אח"כ והבן.
סימני בהמה טהורה, מעלת גרה ומפרסת פרסה. מעלת גרה היינו, שאינו חוטף הטוב מהש"י ותמיד הוא מוכן להחזירו, אף שקבל כבר הוא מוכן להחזירו ורק מקבלו בנייחא. ומפריס פרסה הוא שאינו קופץ ידיו לאחוז במה שנחלק לו מהש"י, וזהו מגודל בטחונו בה' כי על זה רומז מפריס פרסה כמ"ש (תהלים י"ח,ל"ז) תרחיב צעדי שעומד במרחב.
בגמל כתיב פרסה איננו מפריס לשון הוה, ובשפן כתיב לא יפריס לשון עתיד, ובארנבת כתיב לא הפריסה לשון עבר. והענין בזה כי גמל מורה על מהירות וזה מה דאיתא במס' שבת [ק"ד.] מאי טעמא מהדר אפי דגימ"ל לגביה דל"ת שכן דרך גומלי חסדים לרדוף אחר דלים, וכשלא במקום הראוי אז הוא מהירות שאינו נושא חן בעיני הבריות ג"כ, ע"כ נאמר בו לשון הוה היינו שבשעת מעשה ניכר שהמעשה אינה נכונה, וזה ענין אות גימ"ל כשהוא ביו"ד מורה על גמילות חסדים, וכשהוא שלא ביו"ד מורה על מהירות הנקרא גמל. וענין שפן הוא הנראה לבני אדם לישוב הדעת וענוה אך לא בזאת בחר הש"י, והוא כענין שנתבאר בפסוק [פר' בשלח] ויותירו ממנו אנשים, כי הם החזיקו את עצמם לענוים במה שהותירו, פן לא יהיו כדאים בעיני הש"י שיזמין להם מן על יום מחר, וזה הוא ענוה פסולה שלא בחר בה הש"י, כי אין צריך שיחזיק האדם את עצמו שהוא קטן מכל, כי הם הוציאו את עצמם מכלל ישראל אשר כל ישראל הם כדאים ורק הם אינם כדאי, ואף שנראה לעין אנושי לישוב הדעת וענוה ונושא חן בשעת מעשה בעיני הבריות, אך בעיני הש"י לא נכון הוא ועל זה נאמר (שמות ט"ז,כ') וירם תולעים ויבאש, כי תולעת רומז למדת ענוה כמו שאמר דהע"ה (תהלים כ"ב,ז') ואנכי תולעת אך ענותנותו של דוד היתה נושאת חן בעיני הש"י, ועליהם נאמר ויבאש, ועל זה נאמר בשפן לשון עתיד מחמת שאף שנושא חן בשעת מעשה רק שאח"כ מתברר שלא היה ממדות הטוב. והארנבת מורה לעז פנים, שאף שרואה שאין בשורשו שום חיים כלל מ"מ ירצה שיפעול כרצונו וזהו חוצפה כלפי שמיא, כמו שנתבאר בבלעם הרשע, שאף שאמר לו הקב"ה לא תלך מ"מ התאמץ וזה הוא ראיה שיש חסרון בשורשו, וע"ז נאמר לשון עבר.

תזריע

<b>אשה כי תזריע וילדה זכר.</b> במדרש (ויקרא רבה פרשה י"ד,ב') אשא דעי למרחוק ולפועלי אתן צדק אמר ר' נתן מחשבין אנחנו לשמו של אברהם אבינו אותו שבא מרחוק. הנה כתוב עושה חדשות וכו' המחדש בכל יום וכו'. והאומנם לפי פשיטא מה חידש יש באם מחדש בכל יום אז גם ההתחדשות יעשה הרגל ומה חידש יש. אך הענין בזה כי הש"י עושה מההרגל חידש שמתחדש ויבא פליאה בלב המיחלים לו על כל דבר לאמור מי ברא אלה, כמו אברהם אבינו ע"ה שהיה העולם מתנהג כמה שנים קודם שבא אאע"ה לעולם, ולא היה מי שישאל ויתפלא על הנהגתו, ובלב אאע"ה היתה פליאה גדולה מאוד (בראשית רבה פרשה ל"ט,א') תאמר שהבירה בלי מנהיג מי הוא בעל הבירה, וכשראה הקב"ה כי שאלתו לא היתה כדרך מחקרי הטבע רק כי רצה באמת לדעת מי ברא אלה, כדי לעבוד אותו, ועי"ז מאס כל תענוגי עוה"ז, אז הוצרך הש"י להתגלות לו ולהראותו כי הוא ית' הוא בעל הבירה. ועל ענין הזה נאמר אשה כי תזריע כי אין לשער ערך פחיתות של כינוי שם אשה מה הוא בעולם אצילות כמו שמבואר בגמ' (שבת פ"ח:) ששאלו מה לילוד אשה בינינו. ונאמר אשה כי תזריע וכו', היינו מי שיש לו חשק אמיתי בחוזק ותוקף להש"י, וילדה זכר, והוא שישיג ברור ישועה אמיתיות, כי לידת זכר מורה על ישועה אמיתיות, כי כל הטובות נכללים בנפש אדם הישראלי. וזה ענין המדרש מחשבין אנחנו לשמו של אברהם אבינו ע"ה, היינו שאברהם הכיר מעצמו שיש מנהיג בעולם, ואנחנו נוכל להכיר כאשר נישא דעתינו לאברהם להתבונן בדרכיו, כי התעוררות לב אברהם יתפלא בעיני כל מבין מדוע התעורר בלבו להרעיש ולהרעים לידע מי ברא את העולם ומלואה, וכמה אלפים נפשות היו קודם ולא עלה על לבם לשאול זאת, מזה ההתעוררות עצמו נוכל להבין כי יש בורא ומנהיג, כי התשוקה שבא ללב אאע"ה ג"כ לא היה רק ממה ששלח לו הש"י בלבו, כי באם אירע זאת בדרך הטבע מדוע לא אירע לכל העולם, וזה שאמר המדרש מחשבין אנו לשמו של אברהם אבינו כי שמו מורה על רצון, כמו שנמצא בבני אדם שנקראים ע"ש מעשיהם ואומנתם לפי שכל רצונם הוא בדבר שהם עוסקים בה, וגם שמו בגימ' רצון, וזה אשא דעי למרחוק לשמו של אברהם אבינו היינו לרצונו, ולפועלי אתן צדק.
<b>אשה כי תזריע וילדה זכר.</b> האני אשביר ולא אוליד יאמר ה' אם אני המוליד ועצרתי אמר אלקיך (ישעי' ס"ו,ט'). מתחילה כתיב לשון עתיד האני אשביר ולא אוליד ואח"כ נאמר לשון עבר המוליד ועצרתי, כי בתחילה כשאדם מתחיל להתקרב עצמו להש"י, אז מסתיר הש"י אורו ממנו כדי לברר תשוקתו, עד שנשבר לבו שמכיר את חסרונו, עד שזוכה עי"ז שהש"י מגלה לו ד"ת יותר ויותר מכפי תשוקתו, שהקב"ה נותן לו מלא עומסו. וזה פי' הפסוק האני אשביר היינו אם בתחילת התקרבותו אני שברתי את לבו בהסתרת פנים כדי להגביר צעקתו ולבררו כדי שיזכה לישועה, ולא אוליד לשון עתיד שאז אין לב האדם מאמין אפילו שיוליד ויזכה לישועה וזהו מכח הסתרת פנים, ואח"כ שזכה לישועה בשפע רב אז מכיר שהיה עמו הש"י מתחילה ועד סוף וזהו אם אני המוליד, לשון עבר ועצרתי, אז מכיר שלא היה ממש הסתרת פנים, כי גם בתחילה כשהיה בצעקה אז היה ג"כ מכח הש"י שבנה לו את הישועה ע"י הסתרה הזו, וכתיב (דברי הימים א' כ"ח,ט') אם תדרשנו ימצא לך, הנה מה שהאדם זוכה שהש"י נמצא לו בודאי אין זה במקרה, רק שהיה מוכן כך מתחלות בריאתו לבוא למדרגת ישועה זו, ואעפ"כ מצד האדם יש לו בחירה כמ"ש אם תדרשנו וכו' וזהו פלא גדול. וזה ג"כ פליאת הפרשה הזו אשה כי תזריע וילדה זכר היינו שאין לברר עומק הלז, כי אי אפשר שע"י זריזות תשוקתך יולד הישועה הנראת שהיתה במקרה, ותלוי בבחירתך ובאמת אינו רק שהישועה אמיתית מסודרת כן מתחילת הבריאה מאת הש"י, וזהו וילדה זכר היינו ישועה מסודרת מתחילת הבריאה.
<b>אשה כי תזריע וילדה זכר וטמאה שבעת ימים.</b> הטעם לטומאה זו, ע"פ משל לאחד שבא בבקשה למלך וכתב בקשתו על נייר גרוע, אף שיפה בקש ובגוף הענין הוא צדק וגם המלך ענהו לטוב, אך מ"מ צוה המלך ליסרו על שבא במבוקשו בנייר גרוע, כן הוא תפלת האדם לפני הש"י, כי תחילתה נצמחת מן מאורעת הגוף בעוה"ז שהיה בתפיסה ובשכל קטן למאוד, שע"י שהוא מצמצם עצמו בהנאות ותענוגים בעוה"ז פועל אצל הש"י שנותן לו חיים לעולמי עד, וזה פירוש אשה כי תזריע, התפלה יכונה בשם זריעה, כי כמו שהזורע דומה למאבד מה שיש לו, רק שמצפה שישיג אח"כ הרבה עבור המעט שהפריש לזרע, כן וילדה זכר שעל ידי התפלה יזכה שיתן לו הש"י ישועה שהוא חיי עולם בלי הפסק, וטמאה שבעת ימים היינו מפני שתפלתו היתה בגוון ממאורעות הגוף בעוה"ז הדומה למשל הנ"ל.
<b>אדם כי יהיה בעור בשרו וכו'.</b> איתא בזוה"ק (ויקרא מ"ח.) כמה שמות יש לאדם ואדם עילאה על כלהו. היינו כי שם איש הוא הנוכח לשם אשה, כי אשה מורה שאין לה כח להתגבר על רצון לבה, ואיש היינו אף שיבא לו תשוקות ורצונות יוכל להתגבר עליהם, אבל אדם מורה שהוא מנושא על כל החמדות והרצונות שלא יבא לו שום רצון וחשק ללבו בלתי לדבר שהוא רצון הש"י. ומה שנאמר בפ' נגעים תואר שם אדם, כי צרעת מורה על חסרון במדות הכעס, וזאת המדה נמצא ביותר באנשים גדולים מפני שאינו מגיע להם שום נייחא מטוב עוה"ז, והטוב המוכן להם לעוה"ב זה הוא בהסתר מהם בעוה"ז והעצה לזה להחזיק במדת טובת עין. ובמדה הזאת נמצא ג' מדרגות, אחד שירצה שישפיע הקב"ה טובה לעולם בכלל לכל ישראל, והשני אף אם ע"י שחבירו יקבל ג"כ השפעה יגיע לו מעט צמצום מ"מ יהיה לו עין טובה, והשלישית אף אם השפעות הש"י לא תהיה רק לחבירו, ולו לא יהיה שום חלק בההשפעה, מ"מ יהי לו נייחא בשפע טובה שהש"י משפיע לחבירו, וזה פי' הפסוק (משלי כ"ב,ט') טוב עין הוא יבורך, היינו שמתברך ממדת טובת עין אף שאין לו חלק בהשפעה, מ"מ הוא בנייחא ממה שהש"י משפיע לחבירו, וחבירו משיג טובה כחפצו.

מצורע

<b>זאת תהיה תורת המצרע.</b> כתיב (ירמיה ט"ו,י"ט) ואם תוציא יקר מזולל כפי תהיה וכו', ענין לשון כפי תהיה רומז על ד"ת כמ"ש (דברי הימים א' ט"ז,י"ב) משפטי פיהו, מפיו דעת וכו', וזהו אם תוציא יקר מזולל, שאם יברר האדם החסרון הנמצא בו להוציא מזה דבר יקר, אז כפי תהיה, שיהיו הדברים היוצאים מפיו מלאים ד"ת, וזה רמז הכתוב זאת תהיה תורת המצורע, זאת מורה כמו שאדם אומר, זאת עצמה שנדמה תחילה שאין לו שייכות לד"ת זאת עצמה יתברר אח"כ שהוא מד"ת. כי צרעת הוא בעון לה"ר, והחסרון הוא אשר אין מעצור לרוח האדם ועי"ז מרבה דברים. והתיקון לזה ביום טהרתו לא כפי דרך הטבע, כי ע"פ דרך הטבע היה מהצורך לעצור רוחו ולמעט כח דבורו, ועל זה נאמר זאת תהיה, היינו שלא יעשה כפי דרך הטבע, רק שיראה שאותו כח הדבור שהיה מביאו עד כאן לדברים שלא כתורה, ועכשיו יראה להרבות בכחו זה לדבר בד"ת ופטפטיא דאורייתא טבין. וזהו והובא אל הכהן שע"י עבודה יהפוך כח פיו לדבר בד"ת. וזה שאיתא במדרש (ויקרא רבה פרשה ט"ז,ב') מעשה ברוכל אחד שהיה מחזר בעירות וקרא, מאן בעי סמי דחיי, מאן בעי סמי דחיי, חזר ר' ינאי אבתריה ואמר אנא בעי סמי דחיי, אפיק ספר תהלים והראה לו פסוק מי האיש החפץ חיים וכו' נצור לשונך מרע וכו'. הענין בזה מה חידש הרוכל הזה שכך קלסו ר' ינאי, ולמה נתכנה במדרש בשם רוכל. כי זה האדם היה לו חסרון בכח הדבור וכעס, ואח"כ כאשר ראה שלא יוכל להתערב בין הבריות ע"י חסרונו, ואח"כ כאשר בא על חסרונו וזכה להשלמה היה לו זה הכח עצמו בד"ת, והיה מחזר בעירות בטובת עין מאוד להכניס זאת בתוך כל האנשים אשר נתברר להם הפסוק הזה, כי באמת כח הדבור שגרם לו לרעתו תחילה, היה משורש הכעס שהיה נמצא בו, כמ"ש (משלי כ"א,כ"ג) שומר פיו ולשונו שומר מצרות נפשו,ואח"כ רץ בטובת עין וקרא הפסוק נצור לשונך מרע, ועי"ז נקרא רוכל כי המקרא הזה נתגלה לו לפי שהיה צר לו שלא יוכל להתערב בין הבריות, וראה כי אף גם בדברי עוה"ז אין שום מקום למדה הזאת בדרך העולם לכך יקרא רוכל.
<b>דברו אל בני ישראל ואמרתם אלהם איש איש כי יהיה וכו'.</b> מה שנאמר בזה דברו אל בני ישראל משא"כ בכל טומאת הגוף שנצטוו עליהם שלא נאמר כן. כדאיתא במדרש (תנחומא תזריע ט') לא יגורך רע שאין הרע גוררת אותך. הענין בזה כי הנגעים מורים על חסרון בשורש הנקודה הישראלית ח"ו, וזה שמתחיל לעיל בפ' תזריע, אדם כי יהיה בעור בשרו שאת או ספחת או בהרת, ואמרו חז"ל (שבועות ו':) כי ספחת טפלה לשאת ולבהרת והוא סימן לרבות שאת ותולדותיה, בהרת ותולדותיה. ואח"כ בסוף שבוע שנית נאמר וטהרו הכהן מספחת הוא, כי השאת והבהרת הם אבות הטומאה הנפרדים לגמרי מנקודה הישראלית, וזה אין הרע גוררת אותך כי שם ישראל מורה לדביקות בהש"י כמו שמבואר ישר אל, אבל אבות הטומאות האלה אין להם שייכות לשם ישראל ולדבקות הש"י. והספחת מורה אם נטפל בחיבור לאבות הטומאה ולזה אם נדון בשני שבועות בפשיון ולא פשה, אז נאמר מספחת הוא טהור הוא, היינו שיש בזה מבינות שאין זה מחובר לטומאה בשורשו רק נטפל לו לפי שעה, וכבס בגדיו וטהר. וזה שאמרו בגמ' (יבמות מ"ז:) קשים גרים לישראל כספחת פי' אף שהגר בא לחסות תחת כנפי השכינה, אעפ"כ צריך ברורים בענין טפילה לחיבור לטומאה. ולענין הזה נתיחס גם ענין נגעים, כי נגעים הוא ג"כ בירר מאיזה שורש נצמח החסרונות באדם כמו בראשו נגעו וגם נגעי בתים הם ענין עמוק מאוד, כי מורה על העתיד כשיבער הש"י היצה"ר מלבות ישראל, ואח"כ נאמר פרשת טומאת זב ונאמר בה דברו אל בני ישראל, כי הענין הזה מורה לברי לבב ועושים מעשים יקרים מאוד רק שנמצא בו טעות כחוט השערה והוא כענין שנתבאר על רחבעם עיי"ש [לקמן ליקוטי מלכים א' י"ב] כי מזה פשטה הגמ' (סנהדרין מ"ח:) שרחבעם היה זב ממה שנאמר בו (מלכים א' י"ב,י"ח) התאמץ לעלות במרכבה, והענין בזה כי באמת המלוכה היא שייכת רק לזרע בית דוד ורק שהוא היה רוצה לתקוף בחוזק קודם זמן, כי אז היה ברצון הש"י ליתנה לירבעם לפי שעה, וע"י שהתאמץ לכך בא לו עונש הזיבה, כי זה ענין הזב שהדבר בעצמו הוא טוב רק שצריך להיות בעתו היינו לקיים מצות פריה ורביה, וחטאו אינו רק שדוחה את הזמן, והענין שיש מן וכי יטהר עד מזובו מ"ט תיבות כנגד כל שערי הקדושה שבמ"ט ימי ספירה מפסח ועד שבועות, וכל תיבה שייך ליום מנינו.
<b>והובא אל הכהן.</b> איתא בזוה"ק (ויקרא מ"ט:) כמה דאת אמר והובא את בדיו בטבעות. פי' שהכהן מורה על יראה ועבודה כדכתיב (מלאכי ב',ה') ואתנם לו מורא וייראני, פי' שיש לו ישוב הדעת בכל דבר קטן וגדול אם הוא רצון הש"י וזאת הנקודה נמצא בכל אחד ואחד מישראל, רק שאינו נמצא בו רק לפעמים בעת שעוסק בעבודה בדברי מצוה וכיוצא אז יקרא בשם כהן, כפירש"י על פסוק (בראשית מ"ט,כ"ח) כל אלה שבטי ישראל שכל שבט כולל מכלם, וזה שאמר הזוה"ק כד"א והובא את בדיו בטבעות, שיכניס את עצמו תחת מדת הכהן הנמצא בו היינו עבודה ויראה, ויצמצם את עצמו כפי הצורך כשיתחיל להתרפאות, מאחר שנמצא חסרון בשורש חיותו ועיקר להתרפאות שורשו.
<b>ושלח את הצפור החיה על פני השדה.</b> איתא במשנה (נגעים פי"ד מ"ב) אינו הופך פניו לא לים ולא למדבר ולא לעיר רק לשדה. הענין הוא כי ים ומדבר רומזים על יראה ואהבה, וכן עיר מורה על יראה כמ"ש (דניאל ד',כ') עיר וקדיש. ואחרי השגות ישועות הש"י שנתרפא בשורשו, אין צריך עוד לצמצם עצמו כ"כ ומותר להתפשט, כי שדה מורה על התפשטות, כדאיתא בזוה"ק (בראשית קכ"ב.) כי אית שדה כמ"ש איש שדה, ואית שדה כריח שדה אשר ברכו ה' והבן.

אחרי מות

<b>אחרי מות שני בני אהרן וכו', דבר אל אהרן אחיך ואל יבא בכל עת וכו'.</b> פי' בכל עת כמו בכל אוות נפשך. היינו אחר שראית כי כל קדושת נדב ואביהוא לא הצילם מגוון חטא בקרבתם לפני ה', כי היה בעומקם תגבורת אהבה יותר מיראה, לזאת הזהיר אותו שאל ידמה בנפשו שבכוחו יוכל להשמר מזה וישמור את עצמו יותר מהם, רק שיהיה לו תמיד מיחוש בזה וידע שצריך תמיד סיעת הש"י. כי בזאת יבא אהרן מורה שיבא באותן ענין עצמו שבאו נדב ואביהוא, כי באו בקדושה ובטהרה ושמירה גדולה, ורק העצה בפר בן בקר לחטאת וכו'.
<b>בזאת יבא אהרן אל הקדש וכו'.</b> במדרש (ויקרא רבה פרשה כ"א,ד') אם עשיתם חבילות של עבירות עשו כנגדן חבילות של מצות, רום עינים והיו לטוטפות וכו' ע"ש. והיה נראה יותר לומר נגד רום עינים מצות ציצית וראיתם אותו, אך אחז"ל (נדרים ל"ב:) בעידנא דיצה"ר לית מאן דמדכר ליצר טוב, וציצית אף שבאמת מורים על גודל היראה וצמצם, אעפ"כ בעידנא דיצה"ר לא יועיל הזכרה הזאת שאין ביכולתו לשום אל לבו. אבל מצות תפילין מורה לאחרית הטובה שישפיע הש"י לעתיד לכל אחד ואחד, וכשיתן זאת אל לבו כמה רב טוב צפון גם אליו לחלקו ואין צריך לשים עיניו בחלק חבירו, אז בודאי ימנע מרום עינים כי יהיה שמח בחלקו.
<b>וכל אדם לא יהיה באהל מועד וכו'.</b> איתא (בגמ') (ויקרא רבה פרשה כ"א,י"ב) אטו כהן גדול לאו אדם הוא. והענין בזה כי שם אדם מורה לעומק יקרות האדם בבינה והשכל, וביוה"כ הכניסה לפני ולפנים לאשר שם המקום המיוחד, כדאיתא בזוה"ק (במדבר ק"ל:) כי יש תרי נחירים אחד נושב חיים ואחד נושב חיי חיים, אך בכל התפעלות נאמר (משלי ט"ז,א') לאדם מערכי לב ומה' מענה לשון, שלפי מערכת האדם במחשבותיו כן יענהו ה', אבל כאן נאמר וכל אדם לא יהיה, שאין שום שייכות לגבול תפיסת האדם במחשבתו בבינתו בענין עבודת יוה"כ בהשפעה שיורדת מהש"י ממקום הזה.
<b>ושלח ביד איש עתי.</b> ואיתא בזוה"ק (ויקרא ס"ג:) שהאדם הזה לא היה חי אח"כ בלתי זמן מועט, והדיוק הוא ממלת עתי כי משמע מזה שנתמלאו כל השלמתו ואין לו מה להשלים בזה העולם עוד.
<b>אל תטמאו בכל אלה כי בכל וכו', ותקא הארץ וכו', ושמרתם ולא תעשו וכו', ולא תקיא הארץ אתכם בטמאכם אתה כאשר קאה וכו'.</b> ונראה ככפל לשון אך פי' ולא תקיא, הוא מחמת שנאמר לעיל ותקיא, תדמו שרק זה יגיע לכם בעשותכם התועבות היינו הקאת הארץ כאשר קאה את הגוי, ע"ז נאמר אח"כ ולא תקיא שלא יהיה משפטיכם בהקאת הארץ כמשפטם, רק כי כל אשר יעשה וכו'.
<b>ועניתם את נפשתיכם וכו'.</b> היינו מחמת שזה היום מיוחד בכל ימי השנה מוכן להשפעת טובה מהש"י בהארת פנים, וע"כ העצה מהש"י שיענו עצמם כדי שיהיה הרבה בישוב הדעת, שיהיו מוכנים לקבל כראוי, ובכדי שההשפעה לא תרד מחמת שאלתם שאז לא תרד רק בגבול כפי השגתם, רק יהיה כל ההשפעה מצד הש"י ויהיה מלא עומסו של הקב"ה בלי שיעור וגבול.

קדושים

<b>וידבר ה' אל משה לאמר דבר אל כל עדת בני ישראל ואמרת אליהם קדשים תהיו כי קדוש אני ה' אלקיכם.</b> עדת בני ישראל הוא כל מקום שיתכנסו ישראל כנסיה לשם שמים, כמאמר הגמ' (סנהדרין ל"ט.) כל בי עשרה שכינתא שריא, וכל מקום שמתכנסים ישראל כנסיה לשם שמים שם תשכון השכינה עמהם בהכרח, כמו שכתוב (דברים כ"ג,ט"ו) כי ה' אלקיך מתהלך בקרב מחנך, ומתהלך הוא לשון ודאי שבודאי היא כך. ועי"ז נצטוינו שנהיה מזוככים ומקודשים כמלך האומר לאוהבו מאחר שהכרחתני לילך עמך ראה שלא תוליכנו דרך מקומות מטונפים.
<b>קדשים תהיו.</b> קדושה לשון הזמנה, היינו שהש"י מזהיר לבני ישראל שיהיו תמיד מקודשים ומזומנים ויצפו תמיד לישועת הש"י שיושיע להם ויאיר עיניהם בד"ת. כי קדוש אני. היינו שהש"י אומר כי הוא יתברך מזומן תמיד להושיע לישראל, ועי"ז גם ישראל צריכין להיות מזומנים ולצפות תמיד להשם, ושלא יטרידו את עצמם בעסקי עוה"ז. כמ"ש חסד ואמת אל יעזבוך (משלי ג',ג') ולא אמר חסד ואמת אל תעזוב, ורצה בזה כי האדם צריך לעמוד תמיד נגד הש"י ולצפה שיאיר עיניו, בכדי שבעת שישפיע הקב"ה חסד של אמת, והוא חסד הקיים לעד, ואז החסד ישיג לאדם המצפה ולא יעזוב את כל אדם המחכה שיכנסו ד"ת בלבו, וצריך האדם לראות שלא יפנה עורף רק יעמוד נגד ה' פנים בפנים.
<b>קדשים תהיו.</b> הש"י מצוה לישראל שיקדשו עצמם אף במותר להם, אף כי ביאר להם כל דברים האסורים כגון מאכלות אסורות ועריות וכיוצא בהם, ובכאן הוסיף הקב"ה שאף בדבר המותר לאדם לא יהיה משוקע בהתאוה ולא יעשה שום דבר הנאת עוה"ז רק בישוב הדעת ולא בבהלה, כמבואר בסימני עופות טהורים בגמ' (חולין ס"ה.) כל עוף הדורס טמא, היינו שאין לו בטחון בהש"י לכן כל מה שאוכל אוחזנו ברגליו, וכן פירוש השני של דורס שאוכל מיד ואינו ממתין עד שתמות וזה ג"כ מחסרון בטחונו בהש"י, כי ירא פן יקח מאתו הטוב שנתן לו.
<b>איש אמו ואביו תיראו ואת שבתתי תשמרו.</b> הנה בפרשה הזאת מתחיל תחילה בכבוד אם ואח"כ בכבוד אב ואח"כ שמירת שבת, ובעשרת הדברות מתחיל בשמירת שבת ואח"כ כבוד אב ואח"כ כבוד אם. והנה מבואר בזוה"ק (שמות ר'.) כי יש תלת נקודין לאורייתא, הוא שבכל ענינים שהאדם עושה שמגיע לו הנאה מהם צריך לחשוב דרכיו ולברר בשלשה ברורים, שלא ימצא במעשה הזה שום נטיה מרצון הש"י אף נגד גדר מדברי סופרים, וזה נקרא שמירת שבת כי שבת היא שם ה' כמבואר בזוה"ק (שמות פ"ח:) מאי שבת שמא דקב"ה ומה גם כי בשבת ניכר כי לא יעשה שום דבר בפעולת אדם. וגם צריך לברר נגד כלל ישראל שלא יגיע להם שום רעה מזה המעשה, וזה נקרא כבוד אב כי האב מורה דעה לבנו ולא ישגיח על דעת הבן שיראה בעיני הבן שעושה לו רעה במה שיכריחו לילך בדרך טוב, מפני שיבין האב כי באחרית יוטב לו בזה, ועל צער הבן לפי שעה לא ישגיח האב, כי לא יסתכל רק לעומק. וגם צריך לברר נגד עצמו שגם להאדם העושה לא יגיע רעה בשום צד מזה המעשה. וזה נקרא כיבוד אם, כי האם חפצה שגם בעת אשר תלמד לבנה לילך בדרך טוב, לא יהיה בהכרח רק תבקשהו ומשדלתו בדברים בכדי שגם נגד דעת הבן לא יראה כעושה לו רעה. וזה נצטוינו בשלשה אזהרות האלה, והם שמירת שבת, וכיבוד אב ואם, היא שבכל הענינים נברר השלשה ברורים הללו. והברורים האלו המה בדעת כל אדם בכל ענינים, כמו שנראה דעת אדם שאינו משגיח רק לטובת החיך למען יוטב לו לפי שעה. וע"ז נאמר (משלי כ"ה,כ"ז) אכול דבש הרבות לא טוב, אף כי בעת אוכלו יונעם לחיכו, אך האדם צריך להתבונן לאחריתו שגם לשאר אבריו לא יגיע שום היזק, כי באם יגיע ההיזק לכל אבריו, אז גם להחיך יגיע ההיזק, והאדם הרואה רק לפי שעה היא דעת היותר שפל בעיני כל אדם. ונמצא אדם היותר גדול בדעת שלא ישגיח רק לטובת החיך, רק יסתכל שיוטב לו לכל אבריו בכל ימי חייו, וזה הדעת יותר נכבד מהראשון אך לתכלית השלימות גם זה עדיין לא בא, כי האדם צריך להשגיח להש"י, כי אצלו יתברך נמצא עומק עמוק יותר מכל חיי עוה"ז, כי הש"י חי וקיים מעולם ועד העולם, לכן דעת האדם השלם בכל, ישגיח בכל עניניו שיוטב לו לעולמי עד. וכמו כן הוא בכלל ישראל כי כל ישראל הם כאברים להקב"ה. ולכן באם ירצה אחד מישראל לעשות מעשה שיגיע לו הנאה ממנה צריך לברר באלו הברורים, כי באם ישגיח רק למען יוטב לעצמו ועל כלל ישראל לא ישגיח ויבא להם ח"ו רעה מזה המעשה, כגון תפלות עוברי דרכים לענין הגשמים בשעה שהצבור צריכים להן, אז גם לו יגיע ההיזק בתוך כלל ישראל, כאדם האוכל דבש הרבה שיזיק לכל אבריו וגם לחכו יגיע ההיזק. ובאם יחשוב דרכו שגם לכלל ישראל לא יצמח מזה המעשה שום דבר שלא לטובתם, אך באם יהיה נגד רצון ה' אף נגד גדר מדברי סופרים גם מזה לא יבא לו טובה, ובאם הוא גם ברצון הש"י אז יוכל לעשות מה שלבו חפץ. לכן צריך האדם לברר את עצמו בשלשה ברורים נגד הש"י ונגד כלל ישראל ונגד עצמו. רק בעשרת הדברות היינו בהתחלת קבלת עול תורה שהאדם מקבל עליו כשירצה לעשות דבר הנאה, צריך לברר בירר הראשון נגד הש"י ואח"כ נגד כלל ישראל ואח"כ נגד עצמו. לכן נכתב שם תחלה מצות שמירת שבת ואח"כ כבוד אב ואח"כ כיבוד אם. והפרשה הזאת מדבר באדם קדוש שלבו מזוכך ונמשך אחר רצון הש"י שלא ירצה בשום דבר לעשות נגד רצון הש"י וכל מה שיבא בדעתו לעשות הוא רק מרצון הש"י שישפיע לו, ולאדם קדוש כשיבוא בדעתו לעשות איזה דבר אף שיראה לעין כי הוא נגד הכלל, לא יצטרך להשגיח על זה כי הוא עיקר ויסוד לכל ישראל וכל הכללים המה נגדו כפרט, כמאמר הגמ' (ברכות ו':) כל העולם לא נברא רק לצוות לזה לפי שהוא עיקר. וכל העולם המה נגדו כלבושים לאדם וטובתו היא טובת הכלל בעומק, אף כי לעין אנושי נראה להיפך, והוא גם רצון הש"י, ועי"ז נכתב כאן הסדר תחילה אם ואח"כ אב ואח"כ שבת. והוא כשיבא לו רצון לדבר הוא בטח טובת הכלל וגם רצון הש"י. כמו תפלת דהע"ה (תהלים צ',י"ז) ויהי נועם ה' אלקינו עלינו ומעשה ידינו כוננה עלינו ומעשה ידינו כוננהו.
<b>אל תפנו אל האלילים.</b> אליל היינו יראה של שטות, כי אליל היא מלשון אליה שהוא היותר רחוק מהראש מכל האברים והדעת נקטן בה. וזה נאמר רק לצדיקים גמורים שלבם נמשך אחר רצון הש"י, כשיבא בלבם איזה חשק לדבר לא יצמצמו את עצמם בהרבה ישובים של יראה רק יעשו ויבטחו בה' שלא יאונה לידם דבר רע ח"ו, כמ"ש אל תהי צדיק הרבה ואל תתחכם יותר למה תשומם (קהלת ז',ט"ז).
<b>ואלהי מסכה לא תעשו לכם.</b> מסכה היא דבר הניתך ממתכות שלא יוכל לזוז ולהתנענע וגם באדם ימצא שירגיל את עצמו בהנאת עוה"ז אף בהנאה קטנה עד שלא יוכל לפרוש ממנה זה יקרא מסכה. ועל זה צוה הש"י לנו שלא נאמר שאנו מורגלים בדבר שלא נוכל לפרוש, רק בכל דבר הנאה שיגיע לאדם צריך לסלק את עצמו מכל נגיעותיו, ובאם אחר סילוק והסרת נגיעותיו עוד ישאר לו זה החשק אז ידע בברור כי מאת ה' היא, כמו שמצינו בירמיה הנביא ע"ה (ירמיה מ"ב) ששאלו לו האנשים באם ישובו למצרים והוא התרה בהם אם ישמעו לדבריו והבטיחו לו שלא יסורו מדבריו ימין ושמאל. ואח"כ כאשר אמר להם שלא ישובו אמרו לו ברוך בן נריה מסית אותך (ירמיה מ"ג,ג'). וזה לא היה מפני שחשדו אותו שלא אמר להם מפי הש"י רק מדעתו כי היה מוחזק אצלם לנביא ה', וגם כי דבר כזה לא היה נכתב בדברי תורה. אך חשדו אותו כי מאהבתו לברוך בן נריה רוצה שישארו בא"י, כי רצה שברוך ישיג נבואה וכל התחלת השגות נבואה אינו רק בא"י כידוע, ומחמת אהבתו הוא נוגע לדבר הזה ונדמה לו שגם רצון הש"י נוטה לזה. כי גם בנבואה צריך בירר גדול אם הוא אמתיות מאת הש"י, כמו שמצינו בירמיה עצמו בשעה שהיה חבוש בבית האסורים והיה לו נבואה שיקנה השדה מאת חנמאל בן שלום דודו ואח"כ כאשר בא חנמאל בן שלום דודו ואמר לו שיקנה מאתו השדה אז אמר ואדע כי דבר ה' היא (ירמיה ל"ב,ח'), משמע שעד עתה היה מסופק בדבר אם היא מאת ה' פן היא ביען כי רצונו לקנות השדה, לכן ידמה לו שגם רצון ה' היא לזה, וזה נקרא מסכה היינו עקשות ברצון אחד. לכן צריך האדם לברר את עצמו בכל עניניו ולהסיר מאתו כל נגיעותיו וגם ירמיה בירר את עצמו אח"כ שנאמר ויהי מקץ עשרה ימים השיב להם שלא ישובו ואמר להם אם שוב תשבו בארץ הזאת (ירמיה מ"ב,י'), והיתה לו נבואה שברוך לא ישיג עוד נבואה כמ"ש כה תאמר אליו וכו', ואתה תבקש לך גדולות (ירמיה מ"ה,ה'), ובירר והוכיח צדקו לעינים, כי עוד לא נמצא בו נגיעה לברוך, כי ברוך לא ישיג עוד נבואה, כי כל השפעות נבואה לנביאים אינו רק בשביל ישראל, ובשעה שישראל בגלות אין הנבואה שורה על הנביאים, ואף שנכתב המאמר הזה קודם, אין מוקדם ומאוחר בתורה.
<b>לא תעשק את רעך.</b> היינו כל דבר טוב שיוכל האדם להמציא לחבירו ולא ימציא לו נקרא עושק אותו. ואף תפלה שיכול האדם להתפלל אל ה' בעד חבירו ולא מתפלל בעדו נקרא עושק אותו, כמו שמצינו בשמואל שאמר גם אנכי חלילה לי מחטא לה' מחדול להתפלל בעדכם (שמואל א' י"ב,כ"ג) ודרש הגמ' (ברכות י"ב:) על זה כל שיכול להתפלל בעד חבירו ואינו מתפלל נקרא חוטא.
<b>את חקתי תשמרו בהמתך לא תרביע כלאים שדך לא תזרע כלאים.</b> שדך, היינו השפעה שאדם זורע ומשפיע, ומזהיר הש"י שבכל מקום השפעה שאדם משפיע לא יהיה בההשפעה עירבוב רע ח"ו. ובהמתך היינו קבלות שבכל מקום שהאדם מקבל טובה כגון אכילה ושאר טובה שהאדם מקבל לא יהיה בהם שום עירבוב.
<b>ואיש כי ישכב את אשה שכבת זרע והוא שפחה נחרפת לאיש והפדה לא נפדתה או חפשה לא נתן לה בקורת תהיה.</b> בכאן נרמז עומק חטא של זמרי עם כזבי בת צור וזה וכיפר עליו הכהן באיל האשם ונסלח לו, זה רמז לפנחס שהרג לזמרי ונאמר ותעצר המגפה.
<b>אל תחלל את את בתך להזנותה ולא תזנה הארץ ומלאה הארץ זמה.</b> בתך היא בת עין והזהיר הקב"ה לשמור את העין כי ח"ו יבא מזה זמה ללב, כי ארץ רומז ללב דשוריינא דעיני בליבא תליא (עבודה זרה ח':) וגם עין היא סירסור ללב כדאיתא בגמרא [ירושלמי ברכות פ"א ה"ה].
<b>את שבתתי תשמרו ומקדשי תראו.</b> שבתותי היא כל השראות שכינה ששורה בכל זמן אף לפי שעה נקרא שבת, וצוה הש"י לכבד כל מקומות השראות שכינתו אף שהוא לפי שעה. ומקדשי תיראו. ותרגומו ולבית מקדשא תהון דחלין דהיינו שתצפו לעומק טוב הנמצא בכל המצות. כי שבת לעת עתה היא לנו צמצום גדול ולעתיד ינחיל לנו הש"י יום שכלו שבת שלא נצטרך לשום מלאכה, וע"ז צריך לצפות. אך לעת עתה צריך לכבד גם כפי אשר צוה לנו הש"י, משל למלך העובר ממקום למקום צריך לכבד גם מקום לינתו, אף שצריך לצפה למקום מנוחתו, על כל זה צריך לכבד גם מקום העברתו. כי בד"ת נמצא שביעה ורצון כמ"ש (תהלים קמ"ה,ט"ז) ומשביע לכל חי רצון, היינו שביעה לפי שעה ורצון לעומק טוב. וזה היה טעות חפני ופנחס שראו כי השראות השכינה במשכן שילה לא היתה רק לפי שעה, לפיכך הוקל בעיניהם וע"ז נאמר בזית את מקדשי ובזה הפסוק יש למ"ד אותיות ועם הקרי היינו שני ווי"ן היא ל"ב וע"ז נאמר (ישעיה סג,ד') יום נקם בלבי ושנת גאולי באה. ללבי גליתי לאברי לא גליתי (סנהדרין צט.). [ומי שבולט לנגדו השני ווין שבתיבות שבתותי תשמורו ידע מתי שיבוא משיח. תשלום].
<b>והתקדשתם והייתם קדשים וכו'.</b> והתקדשתם הוא שהש"י מזהיר את ישראל שיקדשו את עצמם ויגדרו את עצמם בכל הגדרים אשר נצטוו במאכלות אסורות ובעריות ובכל האסורים. והנה אם אחר כל הגדרים והקדושות גם אז אין לב האדם מזוכך ונמשך אחר רצון הש"י, על זה מבטיח לנו והייתם קדושים. היינו הבטחה שהש"י מבטיח לנו שנהיה מקודשים, כי באמת לזכך הלב שיהיה נמשך אחר רצון הש"י אינו בכח האדם רק בסיעת הש"י.
<b>ולא תלכו בחקת הגוי אשר אני משלח מפניכם וכו'.</b> ואמר לכם אתם תירשו את אדמתם ואני אתננה לכם. היינו באם ישמרו ישראל את עצמם מחמדות האומות ומרצונם, אז יתן להם הש"י את כל הטובות שיש להאומות. ורק שיכירו כי הש"י הוא הנותן, ויהיו כל הטובות בקדושה. וזה שהבטיח הקב"ה ואני אתננה לכם.
<b>והייתם לי קדשים כי קדוש אני ה'.</b> ובסוף פרשת שמיני אצל איסור מאכלות אסורות כתיב כי קדוש אני בקמץ. כי שם בקדושת מאכלים שהאדם הוא המקבל, שם נכתב כי קדוש אני בקמץ, היינו שימשך האדם אחר מדותיו של הקב"ה כי הוא יתברך משולל ומרוחק מכל גשמיות. לכן הזהיר גם לישראל לקדש ולצמצם את עצמם בקדושתו של הקב"ה. וכאן מדבר בקדושות השפעה לכן נכתב אני בפתח, כי כל ההשפעות שבעולם אינם רק מהש"י, כי דרכו להיטב לכל בריותיו ולהשפיע להם מרוב טובו, לכן מזהיר את ישראל שלא ישפיעו רק במקום שהש"י חפץ. וזה אחד מטעמי איסור עריות, כי טבע האדם להשפיע רק לבני משפחתו ולקמץ לזולתו, לכן אסר את העריות בכדי להשפיע למשפחה אחרת כרצונו להיטב לכל בריותיו. כי קדוש אני בפתח הוא שהש"י פותח את ידיו להשפיע טוב לכל בריותיו.
<b>ואבדל אתכם מן העמים להיות לי.</b> הפסוק הזה הוא חיזוק גדול ותקופות לישראל, אחר גודל היראה שנצטוו בזה הסדרה להתקדש בכל מיני קדושות ולהתגדר בכל מיני גדרים ולהיות מנוקים ומבוררים מכל סיג ופסולת. ואלו נאמר ואבדיל העמים מכם, היה משמע כאדם הבורר פסולת מתוך האוכל ולא ישאיר רק הטוב והמנוקה. ועכשיו שנאמר ואבדיל אתכם מן העמים, כאדם הבורר אוכל מתוך הפסולת וכל מה שיש עליו שם אוכל יניחו לאוכל. וכן מבטיח לנו הש"י שיבדיל אותנו מן העמים היינו שיברר אותנו נגד העמים שאף הקטן שבישראל הוא הטוב. וע"ז הפטרת זה הסדרה הלא כבני כושים וכו' (עמוס ט',ט') והניעותי (אתכם) כאשר ינוע בכברה ולא יפול צרור ארץ.
בהסדרה הזאת נמצא כ' פעמים אני ה' בכולל עם אני ה' אלקיכם. והשינויים בהפרשה שלפעמים נכתב בתחלת הפרשה ובסוף הפרשה אני ה' ובאמצע הפרשה אני ה' אלקיכם ופעמים להיפך. הנה כי אני ה' מורה במקום שידמה לדעת האדם שיוכל לעשות מעשה טהורה ומבוררת כרצון ה', ע"ז נאמר אני ה' היינו באם אני אצרף ואברר אותך ויוכיחו מעשיך אם תצדק נגדי, כמ"ש מי יאמר זכיתי לבי. כי אני ה' היינו שהש"י אומר אני ביני לבין עצמי ורצוני לא היה בזה המעשה, ונראה איך יצדקו מעשיך, ואני ה' אלקיכם היינו שהשי"ת מבטיח לאדם ששוכן בתוך לבו, וזה הוא תקופות גדול לאדם ובמקום שיפול דעת האדם שירא פן הוא ח"ו נסוג מרצון הש"י, ע"ז מבטיח הקב"ה אני ה' אלקיכם. ועד"ז דרש הגמ' (בבא מציעא ס"א:) כאן לא תגנובו דכתב רחמנא למה לי. לא תגנוב על מנת למיקט לא תגנוב על מנת לשלם תשלומי כפל. אף כי הגונב על מנת לשלם תשלומי כפל כוונתו להיטב לחבירו לא כשאר גנב שרצונו לחסר את חבירו, אך מאחר שהזהיר הש"י לא תגנובו אסור להתחכם על דבריו ולאמור כי כוונתו לטובה. כי בכל מקום שאסר הש"י אף שיעשה האדם בכוונה טובה ג"כ נמצא בהמעשה נטויה מרצון הש"י. וכמו שמצינו בגמ' שעד כמה יסתעפו דברי הש"י שנוגע אף במקום שידמה לאדם כי על אופן הזה מותרים, כמו שאמר הגמ' (כתובות מ"ט.) גנובא גנובא למה לך אי סבירא לך הלכה כר"מ אימא הלכה כר"מ. וע"ז נאמר כאן אני ה' היינו דע מי גזר עליך שלא תפריז על מדותיו של הקב"ה ועל כל מה שגזר אסור להתחכם. ועי"ז נאמר בסדר הזה ואיש או אשה כי יהיה בהם אוב או ידעוני, אף כי כבר כתיב אל תפנו אל האובות, אך בפסוק הזה נתוסף אזהרה שלא יאמר אדם אני אדע טעמי המצות, כי אוב הוא מלשון אב בחכמה וידעוני היינו שיודע הנהגות הש"י איך מנהג את עולמו ומזה יוכל להתחכם נגד אזהרות הש"י, כמאמר הגמ' (סנהדרין כ"א:) על שלמה המלך ע"ה שאמר אני ארבה ולא אסור. ע"ז מזהיר הש"י אני ה' דע מי גזר עליך, ולזה נכתב קודם אזהרות אוב וידעוני. ושמרתם את חקותי היינו שכל דברי הש"י המה חוקים שאסור להרהר אחריהם, ובאם יאמר האדם מאחר שדברי הש"י הם מדוקדקים מאוד כחוט השערה איך אוכל להשמר מהם, ע"ז נאמר בפרשה הזאת אני ה' אלקיכם היינו שאני עמך כל שבכוחך עשה, ובמקום שאין יד האדם מגעת שם מבטיח הקב"ה שלא נעבור רצונו וע"ז הפטרת סדרה הזאת הלא כבני כושים וכו', שנאמר שם אפס כי לא אשמיד וכו' ולא יפול צרור ארץ, היינו שבכל מקום שהיה כוונת האדם לשם שמים אף שהמעשה היה נראה להיפך כגון הגונב על מנת לשלם תשלומי כפל, ע"ז מבטיח הקב"ה שהכוונה הטובה לא תפול לארץ כמ"ש ולא יפול וכו'. ועל העשרים שמות שבהסדרה הזאת, שנאמר אני ה' כ' פעמים, אמר שלמה המלך ע"ה על עשרים דברים לא ידעתים.
<b>לא תקפו פאת ראשכם.</b> ענין פאות מורה על יראה, והוא שבאותו מקום שמשם הפאות מתפשטים ויוצאים, שם הוא הולדות המחשבה ואח"כ יורדת המחשבה ללב. וע"ז מורה הפסוק הזה כשיבא לאדם מחשבה רעה יכניס עצמו תיכף ביראה גדולה ולא ינוח שתכנוס המחשבה ללב, כי בלב הוא המחשבה ביותר תוקף. וזה שאמר דוד המלך ע"ה (תהלים ה',א') למנצח על הנחילות, ענין נחילות הוא לשון השמעת קול צעקה והיה צועק להש"י, אמרי האזינה, אמרי היינו מחשבות, יאזין ה' שיהיו טהורים. בינה הגיגי, היינו שבקש השי"ת ישפיע לי בינה לכל מחשבותי ואוכל להזהר בהם שלא יטו מרצון ה'. הקשיבה לקול שועי מלכי ואלהי, מלכי היינו הש"י מלך על כל האדם ויוכל להשפיע מחשבה לאדם כפי רצונו הקדוש, ואלקי הוא שהש"י ישפיע חכמה כי אלקים מורה על חכמה.

אמור

<b>אמר אל הכהנים בני אהרן ואמרת אלהם לנפש לא יטמא בעמיו.</b> כהן נקרא העובד ה' ורואה כי כל המעשים הנעשים בעולם אינם במקרה רק בהשגחה מאת הש"י, ויודע כי רצון הש"י הוא רק להיטב לבריות. ולאדם כזה יוכל לבוא תרעומות כי יראה איזה מעשה ממדות דינו של הקב"ה. כי האדם שנגמר בדעתו כי העולם מקרה הוא, לא יכול לבא כ"כ לידי תרעומות כאשר יראה דבר הנהגה נגד רצונו כי יאמר מקרה הוא. אך האדם היודע כי הכל נעשה בידי שמים לזה יוכל לבוא תרעומות. ועי"ז מזהיר הקב"ה לכהנים היינו לעובדי ה', לנפש לא יטמא בעמיו, היינו שלא יהיה להם תרעומות על מדות דינו של הקב"ה כי טמא לנפש היינו תרעומות על הקב"ה. כי עיקר תרעומות המצוי בעולם נגד מדות הדין, הוא על ההפסד וההעדר הנמצא בעולם, כמבואר בזוה"ק. לכן צוה הש"י אמור אל הכהנים ואמרת היא בלחישה (זוהר ויקרא פ"ח:) היינו ללחוש לעובדי ה' שלא יהיה להם תרעומות גם על מדות הדין, כי תמיד כוונת הש"י אך להיטיב, אף שינהג במדות הדין גם אז כוונתו בעומק להיטיב.
<b>אמר אל הכהנים.</b> כי איתא במדרש תנחומא [אמור א'] משל למלך שאמר לטבח שלו, בבקשה ממך שלא תראה את המת כל ימיך שלא תטמא פלטרין שלי. כי טבח הוא האיש הממונה על הכנת שמחה למלך, ועי"ז הזהיר אותו המלך מאחר שעבודתך הוא להוסיף לי שמחה, ראה שלא תגרום עצבות, כי ראיות המת הוא היפך משמחה. וזה אמור אל הכהנים שיראו שלא יגרמו ההיפך מאחר שנבחרו להוריד השפעות שמחה ולעשות נחת רוח להקב"ה בעבודתם.
<b>אמר אל הכהנים וכו' לנפש לא יטמא בעמיו.</b> כי הכהן נבחר שעל ידו יתוקנו וירצו כל מעשי ישראל לפני הקב"ה. ולכן הזהיר על טומאת מת, כי מת מורה על היפך מזה, כמו שנמצא באדם נפש רוח ונשמה, ושלימות לחיות הנפש, אינו רק כשיתחבר אל הרוח והנשמה, לכן בלילה כשיתפרדו הרוח והנשמה ישאר הנפש בלי שום כח פעולה, ולזה מברכין בבוקר ברכת זוקף כפופים, כי כשיתחברו הרוח והנשמה להנפש והגוף יזקפו גם את הנפש ואת הגוף שהיו כפופים מבלי פעולה, וכמו שימצא באדם כן הוא בכלל ישראל שהכהן הוא הראש לכלל ישראל והוא כמו המחשבה לנפש האדם כן הוא לכלל ואחריו כל ישראל במדרגות שונים זה למעלה מזה, כאברי אדם המתחילין מהראש וישתלשלו עד לאברי המעשה. ובעת שהאדם ער אז הראש הוא המנהיג את כל אבריו, כמאמר הבעש"ט במקום שמחשבת של אדם מחשבת, שם הוא האדם כלו. אך כשאדם ישן אין חילוק בין הראש לשאר האברים, לכן הזהיר שלא יטמא למת, לפי שהוא ממונה ויש בכחו לתקן כל המעשים שיעשו ישראל, ומת מורה על ההיפך כי לא ימצא בו שום כח פעולה לתקן את אשר עוות בחייו, והכהן מיוחד לתקן מעשי ישראל לבלתי ידח מהם נדח.
<b>ובארצכם לא תעשו.</b> היינו שלא להתלוצץ על בריותיו של הקב"ה כמו דיליף הגמ' (חגיגה י"ד:) מזה שסירוס אסור והוא דאסור להתלוצץ, כדאיתא במס' חגיגה [שם] שאלו את בן זומא מאי לסריסא כלבא ואמר כל שבארצכם לא תעשו, ובתולה שעיברה מאי לכהן גדול מאי למיחש לדשמואל ואמר לדשמואל לא שכיחא. כי אלו השאלות שאלו אותו מפני שראו שלא ירד בשלום כמאמר הגמ' הציץ ונפגע והבינו שהשיג השגה בלתי שלימה וטעה באיזה דבר, ושאלו לו שאלה הראשונה פן היה נקל בעיניו להתלוצץ על בריותיו של הקב"ה, וזה ששאלו אותו מאי לסריסא כלבא, כי כלב הוא הבריה השפלה שבעולם. ושאלו אותו מאי לסריסא הוא באם נקל בעיניו ביטול הויתו והשיב להם שאסור כי כל שבארצכם לא תעשו, היינו שאסור להתלוצץ עליו שהוא בריה מהש"י. ואח"כ שאלו אותו פן היתה טעותו להיפך, פן היה בהשגתו כח הנבראים יותר ממה שמצוי בהם, וזה ששאלו לו ובתולה שעיברה מאי לכהן גדול, כי כהן גדול הוא הגדול שבנבראים ופן השיג את כח הויתו ביותר ממה שמצוי בו, והשיב להם לדשמואל לא שכיחא, היינו שלא ישיג אותו ביתרון הויה ממה שמצוי בו ולא יחמיר נגדו יותר מהראוי ולדשמואל לא שכיחא לפיכך מותרת לו, ובאמת עיקר טעותו היתה מה שהשיג הבדל גדול בין מים התחתונים למים העליונים [שבאמת אין הפרש ביניהם רק במלא נימא שרקיע מפסיק ביניהם כי שניהם הם בריותיו של הקב"ה ורק שצריך לקבלם כפי רצון השי"ת, וזה היה הענין בכבש הבא עם העומר שמנחתו כפולה שני עשרונים נגד מים עליונים ומים התחתונים והכבש רומז לרקיע המפסיק ביניהם. תשלום.] כדאיתא בגמ' (חגיגה ט"ו.) שאמר אין בין מים התחתונים למים העליונים רק כשלש אצבעות ואמרו לו עדין בין זומא מבחוץ, והוא שהשיג הבדל גדול בין חשק רע ובין חשק טוב.
<b>שור או כשב או עז כי יולד והיה שבעת ימים תחת אמו ומיום השמיני והלאה ירצה לקרבן אשה לה'.</b> ובזוהר הקדוש (ויקרא צ"א.) מפרש הטעם בכדי שיעבור עליו שבת אחד, ומטעם זה היה ראוי להרצות תיכף אחר שבת, אף שנולד בערב שבת, ולמה הקפידה התורה על שבעת ימים שלמים. כי הנה הש"י ברא ששה טובות בעולם גדולה וגבורה וכו' ובכל יום מששת ימי המעשה נכלל טובה אחת מאלו הטובות כידוע. ושבת הוא היסוד והעיקר לכל הטובות, כי שבת מורה על כבוד שמים ומשבת יתפשט קדושה לכל ששת ימי המעשה, וטובות ששת הימים נכללים בשבת. ועי"ז הקפידה התורה על שבעת ימים, כי האדם צריך להקריב לפני הקב"ה דבר שלם כגון, הקרבן אחר שעברו עליו ששת ימי המעשה, היינו שנכלל בהם כל הטובות וגם יום השבת היינו להמליך את הקב"ה על כל הטובות אשר סיגל בששת ימי המעשה ואז יקרבו לה', ובאם לא עברו עליו ששת ימי המעשה אז לא קבל כל הטובות מאת הש"י ואיך יקרב לפני ה' דבר שאינו שלם, ואף כי עבר עליו שבת לא נמצא בו שלימות הבריאה, אך כאשר עברו עליו ששת ימי המעשה וגם יום השבת היינו שסיגל כל הטובות והמליך לבוראו עליהם, אז ירצה לקרבן ולכן כתיב וביום השמיני תתנו לי.
<b>ושור או שה אתו ואת בנו לא תשחטו ביום אחד.</b> תרגום יונתן בן עוזיאל היכמא דאבונין רחמא כן תהון רחמין בארעא תורא או רחילא יתה וית ברה לא תיכסון ביומא חד. וכדאיתא בזוה"ק (ויקרא צ"ב:) אי עביד בר נש עובדא דאכזריות הכי אתער בההוא יומא וכו'. ופירוש שם שהוא ללמד את בני ישראל מדות רחמנות, והנה במסכת מגילה איתא ההוא דנחית לקמיה דרבה ואמר אתא חסת על קן צפור וכו' אמר רבה כמה ידע ההוא צורבא מרבנן לרצויה למריה א"ל אביי והא משתקין אותו תנן (מגילה כ"ה.) לפי שעושה מדותיו של הקב"ה רחמים ואינם אלא גזרות. אך באמת להבין הטעם של אותו ואת בנו הוא כדמתרגם יונתן בן עוזיאל וכדאיתא בזוה"ק שהוא ללמד את בני ישראל מדות הרחמנות, כי כל המצות נקראין בזוה"ק (שמות פ"ב:) עיטין דאורייתא היינו עצות ללמוד את בני ישראל מדות טובות, אך במס' מגילה איירי בתפלה שאדם מתפלל להש"י ואמר אתה חסת משתקין אותו, כי בתפלה אסור להזכיר שום מדה מהשגות האדם בהש"י, כי תפלה הוא שהש"י יאיר עיני האדם במקום שאין ידו מגעת, ובמדות הוא בכח האדם להשיג איזה תפיסה, ותפלה היא רק להש"י שלא יתואר בשום מדה כמו שמוזכר בפסיקתא בכל קראנו אליו ולא למדותיו, וכשאדם מתפלל ומזכיר איזה מדה נראה כמתפלל ח"ו להמדה שתושיע לו והמדה אין לה מצד עצמה רק ממה שמדד לה הש"י כי עי"ז נקראת מדה, והתפלה הוא לעצמותו יתברך אשר לית מחשבה תפיסא ביה.
<b>והבאתם את עמר ראשית קצירכם אל הכהן.</b> עמר בגימ' יקר כדאיתא בכתבי האר"י ז"ל והוא כי בליל ראשון של פסח נפתח אור גדול ויקר לישראל וכל טוב הש"י לעיניהם ואח"כ נסתם, ולכן בליל שני נשאר צעקה בלב כל אחד ואחד שצועקים להש"י, מה יקר חסדך אלקים ורוצים שהש"י יחזור להם הארת פניו, וע"ז אמר שלמה המלך ע"ה בנבואתו (משלי ח',י"ז) אני אוהבי אהב, היינו שאפתח לכם הארת פני וזה נגד פסח שאז נפתח אהבת הש"י לישראל, ומשחרי ימצאונני היינו אחר שישתדלו וישחרו לטוב הש"י, אז יקבע בלבם הארה שלימה מבלי הפסק. וזהו בחג השבועות כי הנו"ן יתירה של ימצאונני יורה על נ' שערי בינה הנמצאים בתורה, ובשבועות יקבע בלב כל אדם שימשך אחר רצון הש"י והוא ע"י מצות ספירת העומר, כי העומר היה בא מן השעורים היינו שידקדקו ברצון הש"י שלא יטו אף כחוט השערה, ועל ידי זה יזכו לבינה ולהארת הש"י שיהיה להם בקביעות. כי בפסח לא השיגו רק הארה לפי שעה ותיכף נסתם, כי ראו את יקרת אור הש"י כי טוב הוא ולא היו יכולים להמשך אחר רצונו. ועי"ז נאמר ראתה שפחה בים כי כל ישראל היו כשפחה תחת עול הש"י שלא יהיו יכולים להשלים רצונם לרצון הש"י. ובשבועות היינו מתן תורה היינו שהש"י קובע בינה בלב כל אדם שיבינו בנפשם רצון הש"י, וזה הבינה נקראת ירח, וירח מורה על בינה בלב, כי שמש מורה על חכמה לעיני האדם, והמה התרי"ג מצות שידע האדם על פי כללי המצות איך להתנהג בכל דבר אם הוא אסור או מותר.וירח מורה על בינה בלב האדם לקדש עצמו אף במותר לו, שיהיה לו גבול ותחום במיעיו להבדיל שעד כאן הוא ברצון הש"י ומכאן ואילך אינו ברצון הש"י, וזה הבינה יצטרך לאדם בכל עניניו. וזה מה דאיתא (בגמ') (בראשית רבה פרשה ו',ה') אומות העולם מונין לחמה וישראל מונין ללבנה כי שמש הוא חכמה שיש בכח האדם להשיגה, אבל לבנה מורה על החיים שהיא למעלה מהשכל, כי ירח היא מלשון ריח שישראל יריחו בכל דבר את שורשו מחיי עולם הבא, אף שהירח הוא תחת השמש אך כדאיתא בזוה"ק (בראשית רל"ז:) אין לסיהרא עלאה קא מנינין, שהשמש היא מקבלת אור מסיהרא עילאה, ולשמש עילאה לא זכה להשיג רק משה רבינו ע"ה.
<b>וספרתם לכם ממחרת השבת.</b> ענין ספירה היא ביען כי זה הזמן מפסח עד שבועות צריך שמירה כמ"ש שבועות חוקות קציר ישמור לנו (ירמיה ה',כ"ד), ואיתא (בגמ') (ויקרא רבה פרשה כ"ח,ג') ישמור לנו מרוחות רעות ומטללים רעים, כי זמן ההוא צריך שמירה מרוחות רעות ומטללים רעים, לכן צוה לנו הש"י לספור ולצפה מיום ליום על זמן מתן תורתינו ונהיה שומרי מצוה, ושומר מצוה לא ידע דבר רע ועי"ז אנו זוכין להנצל.
<b>חג הסכות שבעת ימים לה' וכו' ולקחתם לכם ביום הראשון פרי הדר כפת תמרים וענף עץ עבת וערבי נחל ושמחתם וכו'.</b> הסוכה והארבעה מינים הם נגד עשרה עומקים שבספר יצירה [פרק א' מ"ה] עומק ששה קצות [הוא נגד הדפנות מהסוכה והסכך. תשלום.] ועומק טוב והפוכו, ועומק ראשית, ועומק אחרית. פרי עץ הדר הוא נגד עומק טוב לפי שיש בו טעם וריח היינו טובה קיימת לעולם הבא ואוכל פירות בעוה"ז. כפות תמרים הוא נגד עומק אחרית כדאיתא בגמ' (תענית כ"ט:) לתת לכם אחרית ותקוה אלו דקלים, וגם כי תמרים הוא מין האחרון שבשבעת המינים ורומז על אחרית ותקוה. ענף עץ עבות הוא נגד עומק ראשית, לפי שיש בו ריח היינו שהאדם מריח לעומקו ויסודו על מה נברא בעולם. ערבי נחל הוא נגד עומק רע כי אין בה לא טעם ולא ריח והענין בזה כדאיתא בגמ' כל המוסר נפשו למות על דברי תורה אין אומרים דבר הלכה משמו (בבא קמא דף ס"א.), ונראה שמזה המעשה לא יגיע להאדם שום הנאה לא בעוה"ז ולא בעוה"ב, אך בהאגודה מהצורך גם ערבה להמצא כי אגודה רומז על שלימות האדם ובשלימות האדם צריך להמצא גם הכח הזה שיוכל למסור נפשו למות אף שלא יגיע לו הנאה אף לעוה"ב, ובאם ימצא באדם זה הכח אז ישיג גם שאר העומקים בשלימות, ועי"ז יקרא עומק לפי שגם בהרע ימצא טוב והיא שלעתיד יחזור הש"י לכל מי שהפסיד במסירות נפשו על דברי תורה.
<b>ולקחת סלת ואפית אתה שתים עשרה חלות שני עשרנים יהיה החלה האחת.</b> הנה ישראל נקראים חלתו של הקב"ה כי מקיימים כבוד הש"י בעולם הזה כלחם המקיים כח האדם, ועי"ז יתן להם הש"י קיום בשתי עולמות, כי באדם כתיב (בראשית ב',ז') וייצר בשני יודין והוא שיש לו קיום, בשני עולמות, וזה רומזין השני עשרונים.
<b>ביום השבת ביום השבת יערכנו.</b> הטעם שנכתב על ביום השבת הראשון קדמא ואזלא ועל ביום השבת השני מונח רביעי, כי לחם הפנים מורה על אהבת הש"י לישראל כמאמר הגמ' (חגיגה כ"ו:) ראו חיבתכם לפני המקום, ומזה נצמח גודל תקופות לישראל, ועי"ז צוה הש"י להקריב עם הלחם שני כבשים, כי שבת הוא הפנימיות לששת ימי המעשה כמאמר הגמ' (פסחים ק"ו.) מארבע ועד שבת, קמא שבתא, משבת ועד ג' בתר שבתא. ועי"ז צוה הש"י להקריב שני כבשים היינו לתת הודאה על העבר ולצעוק על להבא, ומהלחם יבא תקופות לישראל על זמן העבר, שבטח יגמור הש"י בעדם לטוב, ועי"ז נכתב הטעם על ביום השבת הראשון קדמא ואזלא, היינו מה שקדם ואזל והש"י יעזור שיהיה לטוב, ועל ביום השבת השני כתיב מונח רביעי, היינו שעל כל זה צריך האדם לצעוק על להבא ולהניח ולישב דעתו עד מקום שכחו מגיע שלא יטה מרצון הש"י, ובאם האדם יקבל עליו על להבא שמחשב כל דבריו עד מקום שידו מגעת מבלי להטות מרצון הש"י, אז הש"י יעזרו על העבר שלא עשה שום דבר רק ברצון הש"י.
<b>ויצא בן אשה ישראלית וכו' ויקב בן האשה וכו'.</b> מאמר זוה"ק (ויקרא ק"ו.) נקוב מה דהוה סתום כמד"א ויקוב חור בדלתו. כי רצה לפתוח העומק הצפון לעתיד, כי הש"י יצרף ישראל שלא היה בהם שום חטא, וממילא גם הוא ישראל גמור כמאמר הגמ' (יבמות כ"ג.) נכרי ועבד הבא על בת ישראל הולד כשר לבא בישראל רק שמקרי פסול, והוא רצה לפתוח שלעתיד יצרף הקב"ה שלא ישאר מחטאי ישראל שום רושם והוא ככל ישראל, וכמאמר הזוה"ק (ויקרא כ"ו.) נטל ה' דבשמא קדישא וליט בה בגין לאגנה על אמיה, כי ה' אחרונה רומז על עשיה והוא שהש"י חפץ שהאדם יקיים מצותיו, והוא רצה לפתוח, כי הש"י יכול להושיע אף בלא פעולות האדם, וגם מאמר (הגמ') (מדרש תנחומא אמור כ"ג) מפרשה של מעלה יצא, וכי דרכו של מלך לאכול פת צוננת, היינו כי בעוה"ז כל ההשפעות שהאדם מקבל מהקב"ה הוא מקבל בזמן דרך שבת ובעולם דרך מקום המקדש ובנפש דרך האבות וכלל ישראל, והוא אמר כי הש"י יכול להושיע בכל מקום וכל זמן ולכל נפש בפני עצמו.  גם מאמר (הגמ') מפרשה של מעלה יצא, בא ליטע אהלו במחנה דן, ע"ז נכתב פרשת המקלל להראות עד היכן צריך האדם להרחיק עצמו מכל מיני תרעומות, שהמקלל לפי שנתרחק ממחנה ישראל ויצא מב"ד של משה מחויב ועמד וגידף, אף שתחילת כוונתו היתה לשם שמים שרצה שיהיה נטוע במחנה ישראל, לפי שהיה איש ישראלי מצד אמו עי"ז היה לו כוונה טובה, רק התרעומות שהיה לו אחר שנתרחק, היה מצד שהיה איש מצרי, כי איש ישראל אחר שלבו דבוק בהש"י וכוונתו לש"ש, אף אם הש"י ידחה אותו מאיזה טובה, בזה עצמו יקרא עובד ה' במה שמרחיק עצמו על פי רצון הש"י ויזכה לטובה גדולה, כגון בעל מום מזרע אהרן, בזה עצמו היה זוכה לטובה גדולה במה שהרחיק עצמו מהעבודה, אך מי שאין שורשו וגזעו מישראל באם ירוחק מטובה אז לא יוכל עצור רוחו ויבעט כמו דאיתא בגמ' (עבודה זרה ג'.) כי לעתיד יתן להן מצות סוכה והקב"ה יוציא חמה מנרתיקה וכל אחד בועט בסוכתו ויוצא, ופריך ישראל נמי פטורין ומשני בעוטא לא מבעטי, אף כי כוונתם יהיה לקיים מצות הש"י אך באם ימניעם יבעטו, ולכן יהיה הבחינה במצות סוכה, כי מצות סוכה הוא צא מדירת קבע ושב בדירת עראי היינו שימשך האדם אחר רצון הש"י כפי רצונו יתברך ולא יתרעם באם הקב"ה ימניעו אף מלעשות מצותיו, שמאחר שזה רצון הש"י יקיים גם עתה מצותיו במה שפירש עצמו, ומי שמבעט כאשר ימנע מן המצוה, מוכח שגם קודם כשרצה לקיים מצות ה' גם אז לא היתה כוונתו לשם שמים, וזה צוה הש"י כאן הוצא את המקלל היינו הגם שרצונו לקבוע אהלו במחנה ישראל גם אז לא היתה כוונתו לש"ש.  ונסמך לזה פרשת מכה נפש אדם ומכה בהמה, כי כן דרך הש"י אחרי שצוה לרגום את המקלל שהיה נראה כמידות הדין וגם בזיונו שהיה לו, אח"ז צוה להזהר בכבוד הבריות אף בכבוד בשר ודם כאשר נאמר האזהרה אף על נפש בהמה, ולזה נאמר ואיש כי יתן מום בעמיתו כן ינתן בו היינו משפט אחד יהיה לכם אף מי שהיה לו תרעומות של שקר אף על אדם, כן ינתן בו, היינו שיתראה לעין כי הוא בעצמו יש לו זה המום.  ועי"ז נסמך לפ' סוכה פ' מנורה היינו שהש"י יאיר עיני האדם ויראה כי הש"י הוא המנהיג, גם פרשת לחם הפנים שרומז על אהבת הש"י לישראל היינו (חגיגה כ"ו:) ראו חבתכם שכל מה שהש"י עושה הוא רק לטובת ישראל, אך מי שאין שורשו וגזעו מישראל מוכרח להוציא תרעומות על הש"י ולא יוכל לעצור רוחו רק להוציאו על שפתו, כמו שמבואר בפ' מקלל ובישראל לא נמצא שום תרעומות כי יודעים שהכל לטובתם.
בהסדרה הזאת יש ה' פרשיות עד פרשות המועדות, והם נגד ה' מיני תרעומות שיוכל להמצא בלב האדם על מדותיו של הקב"ה, הפרשה הראשונה הוא מנפשות מת, הוא נגד תרעומות שיש בלב האדם על המיתה וההעדר המצוי בעולם, ופרשה השנית היא מבעל מום שיוכל להמצא בלבו תרעומות על מדותיו של הקב"ה אחר אשר התנטע בגזע אהרן והיה ראוי להקריב לה' ולעבוד אותו, למה ברא בו מום שימנע אותו מזה הקדושה, כי קדושת כהן העובד אין לשער, כמו שנראה שצוה לנו הש"י אכילת מצות כמה קדושה יש בזה האכילה, וכל שכן אכילת קדשי שמים, כמו שמצינו בגמ' (פסחים נ"ז.) שצווחה העזרה יכנס וימלא כריסו מקדשי שמים, נראה מזה איך יקר הוא בעיני ה' אכילת קדשים, וכ"ש הכהן העובד כמה קדושה ימצא בו בעבודתו לה', ולזה כאשר ימצא מום בכהן יוכל להמצא בו תרעומות, כי אחרי גם אכילת קדשים הותרה לו, אך מעבודת הש"י הוא מרוחק. ופרשה השלישית היא מכהן שנטמא, כי בטח הכהן שהיה מוכן לעבוד את ה' היה משמר עצמו קודם לכן וזיכך את לבו כפי יכולתו שלא יארע לו שום תקלה אף במחשבתו, וכ"ש מטומאת הגוף, ואח"כ אירע לו דבר שירוחק על ידה מעבודת הש"י ומאכילת קדשים וגדלה צעקתו מדוע לא עזר לו הש"י שלא יהיה מרוחק מעבודתו. ופרשה הרביעית הוא ממומי קרבן שיש צעקה בלב בעליו מדוע ינחיל לו הש"י טוב ורכוש כזה שלא יוכל להקריבו אליו. ופרשה החמישית הוא מזבח תודה שנאמר בה ביום ההוא יאכל, היינו שהאדם מחויב לתת הודאה על לשעבר ולצעוק על להבא שלא יבטח על יום מחר רק שיהיה תמיד בתפלה וביראה, ועל ידי זה נאסר להותיר ממנו ליום שני וימצא צעקה בלבבות בני האדם, מדוע לא יתן להם הש"י מבטח עוז שיוכלו לעשות כל דבריהם בבטחון שהש"י יעזרם, וע"ז אמר דוד המלך ע"ה (תהלים צ"ב) במזמור שיר ליום השבת היינו (תמיד ל"ג:) לעתיד ליום שכלו שבת טוב להודות לה', היינו שהקב"ה יורה בינה לישראל ויבינם כי כל הדברים לא היו רק למען יוטב לאדם, וע"ז נאמר ולזמר לשמך עליון כי במקום שהש"י ינהג למעלה משכל האדם אז יקרא עליון. ונגד החמשה פרשיות נתן להם לישראל חמשה פרשיות מועדות והם תקופות לאדם והרחבות דעתו לבל ימצא בו שום תרעומות. וניתן להם נגד פרשה ראשונה פרשת פסח, כי פסח הוא התחלת הארה שהש"י הוא הנותן חיים לישראל. ושבועות הוא נגד פרשת בעל מום כי במתן תורה נתרפאו כל בעלי מומין ושבועות יורה כי הש"י ירפא הכל שיהיה לטוב. וראש השנה הוא נגד פרשת טמא, כי טמא הוא עצבות כמבואר [לעיל ד"ה אמור ב'] וע"ז הוא בר"ה מצות תקיעות שופר שלא יבא לאדם שמועה שיגיע לו ממנה עצבות. ויום הכפורים הוא נגד מומי הקרבן כי בעת שישראל עוזבים כל טובות והנאות עוה"ז כדי לקיים רצון הש"י, אז יבא כח וחיזוק לכל הטובות והרכוש שלהם. ונגד תודה היינו שהאדם צריך להיות תמיד ביראה, נגד זה ניתן להם מצות סוכה היינו שהש"י יגין על האדם ויקיף אותו, וחג הסוכות נקרא זמן שמחתנו היינו שהש"י יתן שמחה להאדם בהבטחתו שלא יעזוב אותו.

בהר

<b>וידבר ה' אל משה בהר סיני לאמר וכו' כי תבאו וכו' ושבתה הארץ שבת לה'.</b> והוא שהבטיח הש"י לישראל כשיבואו לארץ ישראל יהי לבם בנייחא כי ארץ מורה על הלב, וזה ושבתה הארץ שיהיה לבם בנייחא.
<b>דבר אל בני ישראל וכו' ושבתה הארץ שבת לה'.</b> ענין שלש פרשיות הנאמרין כאן פרשת שמיטה ופרשת דרור עבדים ביובל ופרשת ריבית, והוא שהש"י מזהיר לישראל שלא ישימו בטחונם בשום דבר הנראה לעיני האדם שיוכל לבטוח בו, ואלו השלשה דברים שמיטה ויובל וריבית הם בעולם ושנה ונפש כי קנין שדות וכרמים הוא קנין שיש לאדם בעולם אשר יוכל לבטוח בו, וצוה הש"י נגד זה מצות שמיטה היינו שלא ישים האדם בטחונו בהם ויראה כי לה' הם, כי בשנת השמיטה אין לאדם שום הכרת קנין בקנינו, ויראה כי לה' הארץ. ונגד הבטחה שיש לאדם בזמן, היינו שיש לו מבטח שיאסף הון מחיר הזמן היינו שיקח ריבית, אמרה תורה אל תקח מאתו נשך כי עיקר ריבית הוא שלוקח מחיר הזמן כמאמר הגמ' (בבא מציעא ס"ג:) כללא דרביתא כל אגר נטר ליה אסור. ונגד קנין שיש לאדם בנפשות עבדים ויכול לבטוח בהם שישתמש בהם לכל צרכיו, נגד זה צוה הש"י מצות דרור עבדים ביובל, היינו שיראה האדם שאין לו קנין בגופם וצריך לשלחם לחפשי וגם בעת היותם עבדים צוה הש"י שלא ירדה בו בפרך, היינו שיבין שאין גופו שייך לו. וצוה הש"י אלו שלשה המצות היינו שנראה שהעולם והשנה והנפש אין שום מבטח להאדם בהם, רק ה' הוא מבטח האדם. ולזה סיים אחר פרשיות האלו אני ה' אלקיכם אשר הוצאתי אתכם מארץ מצרים לתת לכם את ארץ כנען, והוא שלא ידמה האדם בנפשו שנתמעטו השפעותיו במה שנאסרו לו כל הדברים האלה, לזה נאמר אני ה' אלקיכם אשר הוצאתי אתכם מארץ מצרים פירוש הטובות שאינם בקדושה הם במצר וצימצום, לתת לכם את ארץ כנען, היינו הטובות שהש"י ישפיע לנו יהיו בקדושה ונוכל להתפשט בהם, כי הש"י ינחיל טובה בקדושה נחלה בלי מצרים.
<b>ושבתה הארץ שבת לה'.</b> ענין שמיטה הוא אות לישראל כי לה' הארץ ומלואה, וכמו דאיתא בזוה"ק (בראשית ג':) שיש אתוון רברבין ואתוון זעירין, אתוון זעירין הוא שבת, כי שבת הוא אות לישראל כי הש"י הוא הפועל כל דבר ומפעולות אדם לא יעשה שום דבר. ואתוון רברבין הוא שמיטה כי כאשר יעברו שבע שנים יכרח להיות שנה שלימה שיתראה בה כי לה' הארץ, ואין לשום אדם כח פעולה רק לה' לבדו.
<b>וספרת לך שבע שבתת שנים שבע שנים וכו' והעברת שופר תרועה וכו' ושבתם איש אל אחזתו וכו' בשנת היובל הזאת תשבו איש אל אחזתו.</b> ענין שמיטה ויובל הוא נגד המדות הנזכרות במס' אבות [פ"ה,מ"י] שלי שלך, שלך שלך. שמיטה, היא נגד מדות שלי שלך, היינו אף כי הארץ נתן לבני אדם שיש לאדם קנין בארץ שיוכל להוציא לו ממנה כל הטובות שבעולם, כי כל מיני טובות שבעולם נכללים בארץ כמ"ש (קהלת ג',כ') הכל היה מהעפר, ובשביעית יתן הארץ להש"י, כי הוא שובת ממלאכה ומעבודת הארץ של רשות על פי רצון ה' וישמור פקודותיו, וזה יקרא שלי שלך, היינו שהאדם מקנה להש"י כל קנינו בארץ. ויובל הוא נגד מדות שלך שלך שמצות יובל הוא שישוב איש אל אחוזתו ואיש אל משפחתו, כי באמת אלקים עשה את האדם ישר בארץ וחילק נחלה לכל אחד ואחד כפי מעלתו השייך לו בשורשו, וכן הציב איש על דגלו ואמר עליהם עבדי הם, אך מחמת שהם בקשו חשבונות רבים עד שזה יזכה לעלות ולהרחיב את גבולו ולקנות חבירו לעבוד בו, וזה ירד ולמכור מאחזתו עד שמוכר עצמו, אך ביען כי דבר ה' יקום לעד ולא ישתנה ח"ו ע"י מעשה בני אדם, אכן על משפטי ה' שיעברו על האדם לא יגיעו לעומק שורשו, כי ברא הש"י עת לכל דבר שישוב לאחזתו, ואת שנת היובל ברא בכדי שאז ישוב כל איש אל מקומו ואחזתו השייך לו מאת ה' כמו שנאמר שנת היובל קודש יהיה לכם, היינו שבשנת היובל יתגלה אור קדושת הש"י לעין כל, ע"י העברת שופר ביום הכיפורים עד שיוכר שמה שיש לו מאחזת אבותיו ע"י נתינת הש"י זה ישאר לו, וזה שבא לידו ע"י פעולת אדם אף שהיה קנינו עד עתה והיה ברשותו עכ"ז לפי שאינו שלו בשורש יוכרח להחזירו למקומו השייך. וזה הוא הארת הש"י בשנת היובל שיוכל לכל אדם מקום השייך לכל דבר. ולזה ההכרה והבנה יבואו אחרי שיקיימו מצות שמיטה, היינו שימסרו הכל להש"י עי"ז יבואו למדות שלך שלך, היינו שיכירו כל דבריהם לאיזה מקום הוא שייך בשורש, כמאמר המדרש (בראשית רבה פרשה נ"ג,י"ט) הכל בחזקת סומים עד שיאיר הקב"ה עיניהם, היינו אף כי לעין אנושי יתראה, כי העבד שייך לרבו והשדה למי שקנה אותה. אך מי שהקב"ה מאיר לו ומפקח עיניו יראה שכל מעשה בני האדם לא יפעלו לשנות מעומק רצון הש"י אף כחוט השערה, וביובל יתגלה האור הזה. וזהו מדות שלך שלך והוא גדולה ממדות שלי שלך. וע"י שמיטה ויובל יראה האדם אשר השיג טובה שלא על פי רצון הש"י רק ע"י השתדלותיו עשה עושר, זה אינו שלו אף שהוא ברשותו, ולכן בהסדרה הזאת נמצא אזהרה על גזל ואונאה ורבית, היינו שלעתיד יוכל שכל מה שבא לאדם דרך ענינים כאלה אינו שלו, רק אולי יהיה בלב האדם לאמור אם כן הוא שלא ישאר שלו רק מה שחלק לו הש"י בשורשו, א"כ הלא כל השתדלותו בחנם לאסוף הון ולקנות קנינים ולהרחיב גבולו, מאחר שלא ישאר שלו רק מה שחלק לו הש"י. ע"ז אמר שלמה המלך ע"ה (קהלת י',א') יקר מחכמה ומכבוד סכלות מעט. פי' אמת כי ע"י החכמה שיבין האדם שלא ישאר לו מכל השתדלותו עי"ז ימנע מהשתדלות בעוה"ז, אך סכלות מעט שמצוי בו שגרם לו להשתדל ולאסוף קנין אף שמבין בחכמה כי אינו רק לפי שעה, עכ"ז יוכל לזכות ע"י השתדלותיו אף כי יבא העת לשוב אל אחזתו, ולהחזיר כל דבר למקומו, אעפ"כ ירויח שלא יחזיר לחבירו רק מדות גבולו, אבל המיצר והגבול שחלק הש"י להכיר בין חלק אדם לחלק חבירו, זה יהיה נוסף על גבולו מאחר שבתחילה הרחיב גבולו לתוך של חבירו והשתדל בעוה"ז ישאר לו הגנה מועטת גם מחלק חבירו אף שיחזירה, וזהו כל עסק השתדלות בעוה"ז שהאדם משתדל, וישאר לו זאת ההכרה לעולמי עד.
<b>ולא תונו איש את עמיתו ויראת מאלקיך.</b> זה הפסוק נאמר אף בנפשות גדולות יקרי ערך, כאשר יראו באדם שעושה דבר שלא כרצון הש"י וירצה לקטרג עליו ולהענישו, על זה מזהיר הקב"ה לא תונו, וזה שאמר דוד המלך ע"ה תשב באחיך תדבר בבן אמך תתן דופי אלה עשית והחרשתי דמית היות אהיה כמוך אוכיחך ואערכה לעיניך (תהלים נ',כ'). תשב באחיך תדבר בבן אמך תתן דופי, היינו מאחר שאדם מחויב לאהוב את חבירו כמצוה עלינו (ויקרא י"ט,י"ח) ואהבת לרעך כמוך, ואדם צריך לבקש רחמים בעד חבירו, והוא ירצה לקטרג עליו, על זה יאמר הש"י אלה עשית והחרשתי, היינו באם הש"י ירצה לברר אף מעשה צדיקים לא יזכו בעיניו, כי נגד הש"י מי יוצדק ומי יאמר זכיתי לבי, ואעפ"כ הש"י שותק ואינו מגלה קלון שום אדם אף כי יחטא, דמית היות אהיה כמוך, כי האדם המקטרג על מעשה של חבירו יתראה בעינו כי הוא מזוכך כרצון הש"י וגם רצון הש"י כך הוא לקטרג על אדם החוטא, ולכן יקטרג עליו. וע"ז נאמר לו מהש"י אוכיחך ואערכה לעיניך, היינו שהש"י יראה לעיני האדם המלמד חוב על חבירו באמרו כי גם רצון הש"י הוא לזה, ויוכח לו הש"י כי רצונו הקדוש אינו רק להסתיר כל חטאי ישראל כמ"ש (מיכה ז',י"ט) ותשליך במצולות ים כל חטאותם, היינו שיסתיר אותם בהסתר גדול שלא יתגלו ולא יתראו עוד, ואיך יאמר האדם שהש"י חפץ בלימוד חוב על האדם ולהפיח חטאו, אם אמנם כי צוה הש"י להוכיח איש את עמיתו ולהרחיקו מכל רע כפי היכולת, זה אינו רק במקום שיודע שיוכל להסיע אותו מזה בטוב, או ע"י תפלה שיעורר רחמים עליו שיוחזר למוטב, אך באם לא יוכל להסיר אותו צריך ללמוד זכות עליו ולא לקטרג עליו, כי אין אדם יכול לדון את חבירו לכף חוב כי פן יצר חבירו גדול מיצרו, או פן הדבר הזה מותר לו, כי יש הרבה דברים שלאדם אחד אסורים ולאדם אחד מותרים.
<b>ואיש כי ימכר בית מושב עיר חומה והיתה גאלתו עד תם שנת ממכרו וכו' ואם לא יגאל עד מלאת לו שנה תמימה וקם הבית אשר לו חמה לצמיתת לקנה אתו לדרתיו לא יצא ביבל.</b> הפרשה הזאת מבתי ערי חומה מורה שידע האדם כי אף שנתבארו עניני יובל שיש זמן ועת לכל, ואף שחטא האדם נגד הש"י לא לעד יקצוף עליו. והפרשה הזאת מורה כי כל זה הוא רק כשאדם יחטא בדברים שבין אדם למקום ויגרום מידת הדין שימכור מאחזתו או ימכר לעבד לא יהיה לצמיתות ובשנת היובל יצא, ואיש אל אחזתו ישוב, אבל אם יגרום לאדם מדות הדין מחמת עבירות שבין אדם לחבירו, ועיקר באם יחטא ח"ו ויבייש את האדם בדיבורו, וזה מורה הפסוק ואיש כי ימכור בית מושב עיר חומה כי הלשון נקרא מושב עיר חומה כמאמר (המדרש) (ערכין ט"ו:) שתי חומות נתתי לך, ועי"ז יוכל ח"ו האדם למכור ולהפסיד כל זכיותיו וחבירו יקנה אותם, ועל זה אמר שלמה המלך ע"ה (משלי כ"ה,כ"ח) עיר פרוצה אין חומה איש אשר אין מעצור לרוחו. והעצה היעוצה בזה כי יפייס את חבירו בתוך השנה ועל זה נאמר ימים תהיה גאולתו, ואם לא יגאל וקם הבית אשר לו חומה לצמיתות לקונה אותו לדורותיו, היינו שאם לא יפייס את חבירו ישארו זכיותיו ביד חבירו לצמיתות עולם, וזה פירוש הקרי והכתיב מאשר לו חומה, כי האיש אשר אין מעצור לרוחו נקרא אשר לא חומה, וזה שיש לו מעצור לרוחו נקרא אשר לו חומה, וזה שישארו כל זכיותיו של האיש אשר אין לו מעצר לרוחו ביד האיש אשר עצר את רוחו ושתק לו.
<b>וערי הלוים בתי ערי אחזתם גאלת עולם תהיה ללוים.</b> לוי היינו העובד ה', וזה כי ע"י עבודה יוכל האדם להשיג כל אשר אבד, בהוספות טוב.
<b>ואבן משכית לא תתנו בארצכם להשתחות עליה.</b> משכית היינו שהאדם יעזוב דעתו ושכלו, ולכל דבר ה' ימסור את נפשו, וזה נאסר כמו דאיתא (בגמ') (ספרי שופטים פיסקא ו') על זה, אע"פ שהיתה חביבה עלי בימי האבות וכו', ואין צריך האדם למסור את נפשו רק על הג' דברים, ורק בבית המקדש שם יוכל האדם לעזוב כל דעתו נגד הש"י.

בחוקתי

<b>אם בחקתי תלכו.</b> איתא במדרש (ילקוט שמעוני משלי פרק כ"ב) ראשית חכמה יראת ה' וכתיב עקב ענוה יראת ה' מה שעשתה החכמה עטרה לראשה עשתה ענוה עקב לסוליתה. הענין בזה כי אף שעל פי דרך הטבע יוכל האדם ג"כ להתבונן שיש בורא ומנהיג עפ"י הסתכלותו בכוונות כל הנבראים, וזהו בהתחלת שאדם מקרב עצמו לד"ת, החכמה הזאת נקראת אצלו יראה. כי מאחר שיודע שיש בורא ומנהיג צריך לשמוע בקולו ולירא מפניו, אך אחר שהגיע האדם למדות ענוה יכיר זאת כהרף עין ולא יצטרך להשכיל ולהחכים על זה כי יהיה דבר פשוט אצלו, וזה אם בחקותי תלכו שיהיה חקותי נחקק בלבותיכם.
<b>אם בחקתי תלכו.</b> היינו כל זמן שלא נחקק ונקבע בלב האדם קדושת הש"י נקרא עומד, כי צריך לצמצם עצמו בכל ענינו ושלא להתפשט רצונו כי שב ואל תעשה עדיף, וכאשר יפנה האדם לד"ת עד שיחקקו בלבו ויקבעו בו, אז יוכל האדם להתפשט ולילך בכל ענינים שירצה כי ה' עמו, וכדאיתא במדרש (דברים רבה פרשה ב',י') וכי יש יהודי אכסנאי, וכדאיתא בשבת [ל"א:] כיון דעל פי ה' יחנו ועל פי ה' יסעו, כסותר על מנת לבנות במקומו דמי.
<b>אם בחקתי תלכו.</b> במדרש (ויקרא רבה פרשה ל"ה,א') הה"ד חשבתי דרכי ואשיבה רגלי אל עדותיך, בכל יום הייתי מחשב למקום פלוני אני הולך והיו רגלי מוליכות אותי לבהמ"ד ולבתי כנסיות. אף כי כוונת דוד המלך ע"ה לא היתה ח"ו לילך לדבר הרשות, ומה גם כי היו רגליו מוליכות אותו לביהמ"ד ואם לא היתה כוונתו לשם שמים היה כלא יגעתי ומצאתי והאדם צריך ליגע את עצמו ויבא לטהר אז מסיעים אותו שימצא כל טוב, ולא בלי יגיעה. אך הענין בזה כי גם בד"ת ימצא ד"ת יקרים מאוד עד שיש ד"ת שיקראו נגדם כדבר קטון, כמו שמצינו בגמ' (שבת י'.) על העוסקים בתפלה ומבטלין תורה יקראו עוזבים חיי עולם ועוסקים בחיי שעה, וכן הוא בכל עניני ד"ת שיש מדרגות זה למעלה מזה, ועל זה נאמר במגלה [ט"ו.] לא כמדות הקב"ה מדות בשר ודם, מדות בשר ודם שופת את הקדירה ואח"כ נותן מים, אבל מדות הקב"ה אינו כן אלא נותן מים ואח"כ שופת את הקדירה כמ"ש (ירמיה י',י"ג) לקול תתו המון מים בשמים. והענין בזה דהנה טבע האדם כשירצה לעשות איזה מעשה, יצייר תחלה במחשבתו ובשכלו לידע מה הנאה יגיע לו מזה המעשה ואח"כ עושה אותה, וזה נקרא שופת את הקדירה היינו שמכין כלים לקבל וחושב איך לקבל ואח"כ מקבל, היינו שיעשה המעשה. ומדות הקב"ה אינו כן אלא נותן מים ואח"כ שופת את הקדירה, והוא כי התורה והמצות אשר צונו לעשות, צונו ללמוד ולעשות בכל לבב בכל נפש לא כפי השערת גבול שכלינו לערוך טובת המעשה, רק לקיים רצונו בלי שום הכנה מצד האדם ולהביט נוכח הש"י ולהמשך אחר רצונו, ואח"כ יראה הקב"ה לאדם את עומק החכמה והטוב הצפון בזה המעשה, וזה נקרא נותן מים, היינו האדם צריך לקיים רצון הש"י בפשיטות ואח"כ שופת הקדירה היינו שהש"י יראה לו אח"כ מה הנאה יגיע לו מזה. וזה שאמר דוד המלך ע"ה חשבתי דרכי, בכל יום הייתי מחשב למקום פלוני אני הולך, היינו שחשב פן לא קיים רצון הש"י רק כפי הבנת ותפיסת שכלו ונגד עומק רצון הש"י הדבר הזה הוא כדבר הרשות, כי הש"י רוצה שהאדם יקיים רצונו בלי שום הכנה מצד האדם, וזה שאמר חשבתי דרכי כי דרך הוא טרדה כדאיתא במס' ברכות [י"א.] דרך טריד, ואף כי היה הולך לדבר מצוה יקרא ג"כ דרכו כי כשאדם עושה מעשה אף דבר מצוה רק שעושה אותה לפי תפיסת שכלו יש לו טרדה, משא"כ כשהולך בפשיטות לקיים רצון הש"י אין לו שום טרדה כי הוא בטוח בה' שיעזרו מאחר שהולך בתם, ואשיבה רגלי אל עדותיך היינו שדוד המלך ע"ה אמר, אף כי הייתי חושב פן לא קיימתי רצון הש"י בשלימות, הראה לי הש"י כי לא נטיתי מרצונו אף כחוט השערה, והייתי בבתי כנסיות ובבתי מדרשות היינו שרצונו לא היה רק במקום שהש"י שוכן.  וזה פירש ואשיבה רגלי אל עדותיך, כי עדות הוא דבר ברור, כי במקום שהאדם עומד נוכח רצון הש"י מבלי שום נטויה מצדו אז דעתו ברור ואין לו שום טרדה ומיחוש ולא יגיע לו שום יראה, וזה שאמר במדרש (דברים רבה פרשה ב',ב') על רצון משה רבינו ע"ה שהיה רוצה לכנוס לא"י ונאמר עליו (תהלים ל"ט,י"ב) ותמס כעש חמודו, אף שאיתא בגמ' (סוטה י"ד.) וכי לאכול מפריה הוא צריך, רק שהיה רוצה לקיים מצות הנוהגת בארץ ואעפ"כ נאמר עליו ותמס וכו', כי נגד רצון הש"י היה זה נקרא כחמדה, כי קיום מצות ורצון הש"י צריך להיות בלי שום גוון כלל. וזה פירש אם בחקותי תלכו, אם הוא לשון ספק, והוא כי אף שהאדם הולך בד"ת צריך ג"כ להיות בספק פן אינו מקיים רצון הש"י בשלימות, כי רצון הש"י עמוק מאוד, וכמו שמצינו שדוד המלך ע"ה היה מתירא פן אינו מקיים רצון ה' בשלימות, וזה שאמר דוד המלך ע"ה (תהלים י"ח,י"ב) ישת חושך סתרו סביבותיו סכתו חשכת מים עבי שחקים. ישת חושך סתרו, היינו על חושך וספקות שיגיע לאדם ממעשיו מיראתו פן לא יעשה כרצון הש"י בשלימות, עי"ז יתגלה לו סתר האמת מד"ת, כי ישת הוא התגלות כמו (שמואל א' ב',ח') וישת עליהם תבל, וע"י החושך יתגלה לו ההסתר כי ע"י שיולדו לאדם ספקות בד"ת עי"ז יבוא לאמיתם, כמ"ש בגמ' (בבא מציעא פ"ד.) ר' יוחנן על ריש לקיש כי הוו מקשי ליה עשרים וארבעה קשיות והוי מפרקא לו עשרים וארבעה פרוקא וממילא רוחא שמעתתא, וכן הוא כשיבא לאדם ספק פן הוא מרוחק מהש"י יראה להתקרב את עצמו סביבותיו סוכתו, היינו שאח"כ מגלה לו הש"י שהוא מקיף ומסוכך עליו אף במקום שאין ידו מגיע, גם אז ישמרהו הש"י שלא יטה מכונתו, חשכת מים, היינו אדם שתאותו וחשקו המה מחשכים ומיראים אותו פן לא יקיים רצון הש"י בשלימות, כי מים הוא חשק, כי החשק היותר גדול המצוי בעולם הוא צמאת המים. עבי שחקים, היינו ע"י שתאוותו הוא בחושך עי"ז יגלה לו הש"י שיוכל לקיים מצות הנראים כסותרים זה את זה, כי עבי הוא מצוות מעשיות כי הוא מלשון עב, ושחקים הוא דברים שסותרים זה את זה כי שני דברים מתנגדים כשיתקרבו ישחקו זה מזה, והש"י יאיר לו גם באלו המצות כגון מחיית עמלק שהוא נראה כאכזריות חמה, ועל מסית נאמר (דברים י"ג,ט') לא תחמול, ומצינו שהקב"ה הזהיר על מדות רחמנות בכל מקום, וכמו שיהיה נוח באדם לקיים מדות רחמנות כן יהיה נוח בידו לקיים ההיפך, כי ימשך אחר רצון הש"י וכפי רצון הש"י יהיה בנקל בידו לעשות, [ובתפיסת אדם לא ימצא שני הפכים בנושא אחד יען שהאדם רוצה להיות במנוחה לכן לא יוכל להלחם ברגע אחד עם שני הפכים, אכן מי שנמשך אחר רצון הש"י ואין בו נטיה לשום צד נגיעה מצדו יאיר לו השי"ת בזה, ולכן נקראו האבות מרכבה לשכינה מפני שנמשכו אחר רצון הש"י. תשלום.] כמו שמצינו באברהם אבינו ע"ה שאף שהיתה מדתו מדת חסד ועמד בנסיונות על כל הצדדים ורדף אחר מלכי סדום עפ"י רצון הש"י.
<b>ואכלתם ישן נושן.</b> ישן היינו במקום שהאדם יתחיל להתיאש מהמעשה. ונושן הוא מעשה שכבר מיואש אצלו, והבטיח הקב"ה שעוד יגיע לאדם הנאה מאלו המעשים, כי הש"י ירפא ויתן אותם לטובה, והוא ע"י שהאדם מקבל על עצמו שיכלכל כל דבריו במשפט מעתה שלא יעבור רצון הש"י. וישן מפני חדש תוציאו, היינו שמכאן ולהבא יכלכל דבריו במשפט נגד הש"י ולא תבטיח בהקב"ה שיחול לך כמאמר (המדרש) (חגיגה ט"ז.) אל יפתך יצרך הרע, חטא, והש"י ימחול לך רק עשה כל דבריך בחשבון, כמו שנתבאר על פסוק ביום השבת ביום השבת יערכנו בפ' אמר אל הכהנים.
<b>ואבדתם בגוים.</b> איתא בגמ' (מכות כ"ד.) אמר רב מסתפינא מהאי קרא ואבדתם בגוים עד שהשיבו לו דילמא כאבידה המתבקשת. פירוש שרב היה אומר מסתפינא מחטא מקרה לילה הנראה כנאבד מאדם שלא יוכל להתקן, וע"ז השיבו לו דלמא כאבידה המתבקשת, היינו שיש כח ביד הש"י להחזיר הכל לקדושה. ואח"ז איתא בגמ' אלא מהאי קרא מסתפינא ואכלה אתכם ארץ אויביכם היינו חטא הבא על הארמית שנראה יותר שמרוחק מתקון, וע"ז השיבו לו ודילמא כאכילת קשואין ודלועין, היינו כקשואין ודלועין שגוזזין אותם מלמעלה ומיד חוזרין וצומחין כך יוכל הש"י לתקן גם את זה, שיברר כי בשורש לא היה נמצא שום חטא ח"ו.
<b>איש כי יפלא נדר בערכך נפשת לה'.</b> היינו אחר פרשות התוכחה נתן הש"י מבטח עוז לישראל ונתן להם פ' ערכין, היינו שיוכל האדם לפדות עצמו מכל דבר. ונכתב ארבע מיני פדיונות. בתים ושדות ואדם ובהמה, והם כנגד ד' פעמים שבע הנכתב בתוכחה, כי שבע הוא שהש"י מדקדק כחוט השערה ולזה נתן הש"י ד' מיני פדיונות, ולא שיוכל האדם בעצמו לפדות, אלא אף אדם שרואה לחבירו שצריך פדיון יוכל לפדותו, כדאיתא בגמ' (ערכין כ'.) האומר ערך פלוני עלי. ונמצא בפ' ערכין ל"ג פסוקים חוץ פסוק וידבר ופסוק אלה המצות שאינם מענין הערכין כנגד פ' התוכחה שיש בה גם כן ל"ג פסוקים. ונגד פסוק ואבדתם בגוים שהוא גדולה יראה כנזכר, נאמר הפסוק וכל ערכך יהיה בשקל הקודש וכל פסוק שבפרשת ערכין הוא כנגד פסוק שבפרשת התוכחה ליתן פדיון לכל דבר הנאמר שם.

ספר במדבר

במדבר

<b>וידבר ה' אל משה במדבר סיני באהל מועד באחד לחדש השני בשנה השנית לצאתם מארץ מצרים לאמר שאו את ראש כל עדת בני ישראל.</b> שאו הוא לשון התנשאות היינו שע"י המנין יהיה לכל אחד ואחד התנשאות וכל אחד יהיה מדוגל, כמ"ש (הושע ב',א') והיה מספר בני ישראל כחול הים אשר לא ימד ולא יספר. והפסוק הזה נראה כסותר (יומא כ"ב:) כי בתחילה כתוב והיה מספר, משמע שיוכל להספר ואח"כ כתוב אשר לא ימד וכו'. אך באמת כלל ישראל הם בלא מספר, ומ"ש והיה מספר נאמר על פרטי נפשות מישראל שיהיה כל אחד מספר, היינו דבר שבמנין ויהיה חשוב בעיני הש"י, וכמ"ש (תהלים פ"ז,ו') ה' יספור בכתוב עמים. ולציון יאמר איש ואיש יולד בה. ה' יספור בכתוב עמים היינו כי על האומות ג"כ משגיח הקב"ה, אך לא על כל נפש בפרט רק על כולם בכלל לקיום המין. ולציון יאמר איש ואיש יולד בה, היינו שמשגיח הקב"ה על כל נפש בפרט. וזה פי' והיה מספר שכל אחד יהיה נצרך, כי מתוך כלל ישראל ניכר גדולות הש"י ובאם נחסר אחד מכלל ישראל אז יחסר המזג. כמו שמציירין צורת המלך על כמה אלפים טבלאות ואם יאבד אחד מהם צורת המלך חסרה. ובעת שהיה נמנה כל אחד מישראל אז הוא הגדול שבכל ישראל כי כל ישראל הם חלק הש"י, כמ"ש (דברים ל"ב,ט') כי חלק ה' עמו. וכל אחד ואחד הוא אחוז במדה אחת ממדותיו של הקב"ה, ובעת שהיה נמנה אז היה הש"י בזאת המדה שהוא אחוז בה וממילא הוא היה הגדול, ועי"ז יש לכל אחד מישראל התנשאות.
<b>במדבר סיני באהל מועד.</b> איתא בזוה"ק (במדבר קי"ז.) כיון דאורייתא ומשכנא אתוקמא בעא קוב"ה למפקד חיילו. כמה חיילין אינון דאורייתא וכמה חיילין אינון דמשכנא. הענין בזה עפ"י מה דאיתא תיקונים [ע'.] בראשית ב' ראשית אילין תרין פקודין א' והגית בו יום ולילה ב' מצות המלך וכתב לו את משנה תורה הזאת. והוא כי אף כשיבא לאדם במחשבתו לעשות אף דבר טוב צריך האדם לראות שיהיה לבו מזוכך ומנוקה מכל סיג ופסולת, שאל"כ גם המעשה לא תהיה בשלימות ונמצא בה חסרון. וכמו כן מצינו אף בהאבות שאף שכל מעשיהם היו תמיד לש"ש, אך ממה שלפעמים לא כוונו לעומק רצון הש"י יצא לפועל אחר איזה דורות, ונולדו מזה נפשות לא טובים. כי במחשבה אין צדיק בארץ שיאמר זכיתי לבי וטהרתי מחשבותי כמו שנתבאר על פסוק וחמושים עלו בני ישראל מארץ מצרים. וזהו שאמר דהע"ה (תהלים צ"ג,ב') נכון כסאך מאז מעולם אתה. ופירש בזוה"ק (שמות נ"ד.) מאז א' רוכב על ז' כי א' מורה על ראשית המחשבה וזיין מורה על המעשה כי ז' הוא נגד ז' ימי בראשית וכאשר נקשר המחשבה והמעשה נקרא אז וזה פירש התרין פקודין, והגית בו יומם ולילה, היא נגד המחשבה והרצון שיהיה שלימים לרצון הש"י, ומצות המלך וכתב לו את משנה התורה הזאת הוא נגד המעשה, ועי"ז נקרא מצות המלך כי מעשה דהמע"ה היו מבוררים מאד לרצון הש"י. וזה פירש חיילין דאורייתא וחיילין דמשכנא, חיילין דאורייתא הוא כוחות המחשבה והרצונות של ישראל לדברי תורה, וחיילין דמשכנא היא שיקבעו ד"ת וישכנו בלב ישראל עד שיצא לפועל שגם מעשיהם יהיו לרצון.
<b>שאו את ראש וכו' תפקדו אתם לצבאתם אתה ואהרן ואתכם יהיו איש איש למטה.</b> ענין נשיאות ראש היה כפי מה דאיתא בגמ' (ברכות נ"ח.) אין דעתו של זה דומה לשל זה. כי הש"י חלק לכל אחד טובה וחיים בפני עצמו ואין אחד דומה לחבירו. ע"כ נאמר שאו את ראש היינו שתעמדו כל אחד על מקום השייך לו. ועי"ז יהיה במקומו מדוגל ומנושא. וע"כ נאמר אתה ואהרן, כי אהרן הוא נגד חיילין דמשכנא היינו עבודה, ומשה הוא נגד חיילין דאורייתא. ובשני אלו היינו תורה ועבודה נכלל כל החיים של ישראל. ואתכם יהיו איש איש למטה, לפי שהנשיא היה יודע לכל אחד איזה מקום שייך לו בהשבט, כי אם יחליף מקום אחד אין מצב השבט בשלימות, דרך משל מי שנוטע פרדס בסדר נאה ואם יחסיר או יחליף נטיעה אחת ניכר שאין הפרדס בשלימות, וישראל נקראים מטע ה' להתפאר.
<b>ואתכם יהיו איש איש למטה.</b> והיה צריכים להיות בכל שבט שלשה להמנין משה ואהרן ונשיא לשבט. כי היה בזה דין ומשפט כי בכל שבט נמצא חלק מקדושת האבות. וכמו שאלו שלשה ראו שלכמה נפשות יתחלק ויתפשט הקדושה כן היה מנין נפשות. כמו שמצינו בגמ' (ב"ב קכ"א:) זה יאיר בן מנשה ששקול כנגד רובה של סנהדרין והיו נצרכים אלו השלשה משה ואהרן ונשיא לשבט. היא עפ"י דאיתא בזוה"ק (שמות ר'.) תלת נקודין לאורייתא. היינו שכמו שימצא בעוה"ז כשאדם ירצה להנות מדבר מה, יראה שיהיה בדבר הזה שלשה דברים שיהיה מתוק לחיך ושלא יזיק לו לבריאות גופו, וכמו דאיתא בגמ' (פסחים מ"ב:) כל מילי דמעלי להא קשה להאי. ושלא ישתקע בתענוג הזה יותר מדאי שצריך לחשוב שיוטב לו כל ימי חייו, ובאם יטריד א"ע בתענוג יותר מדאי ישכח להכין הצטרכותו של יום מחר. וכן הוא בדברי תורה, אחד, צריך האדם שיסתכל לעוה"ב ולא יטריד עצמו בעסקי עוה"ז. ב', שלא יזיק לשום אחד מישראל שכל ישראל הם צורת אדם ואם יזיק לאחד מהם הוא כמזיק לאחד מאבריו. ג', צריך אדם לראות שגם לו יהיה לטובה. וכן כאן משרע"ה שהוא נקרא (זוהר ויקרא נ"ג:) שושבינא דמלכא, הוא היה מצד הש"י לראות על כלל ישראל אם התפשטותם הוא ברצון הש"י שלא יתפשטו ח"ו נגד רצונו. ואהרן היה שושבינא דמטרונתא, הוא היה רואה שלא יתפשט שבט אחד יותר מדאי במקום שמיצר לשבטים אחרים. וכל נשיא היה עומד מצד שבטו שהיה ממשיך טובה והיה רוצה שיתרבה שבטו. וכמו שדנו אלה השלשה כן היה מנין הנפשות.
נאמר בבני גד משפחות האזני ובפ' פנחס פירש רש"י אזני זה אצבון ואינו יודע למה נשתנה שמו. ובאמת הוא עפ"י מאמר הגמ' (כתובות ה':) למה אצבעותיו של אדם דומין ליתידות שאם ישמע אדם דבר שאינו הגון יכניס אצבעו באזנו. לכן כשירדו למצרים שהיה אוירה טמא נקרא אצבון שהיה מסתים אזניו שלא יקבל דבר שלא כרצון ה', וכשנכנסו לארץ ישראל שאוירה מלא קדושה נקרא שמו אזני, שהיו אזניו פתוחות לשמוע לקבל קדושת ה' מטובת הארץ.
<b>וידבר ה' אל משה ואל אהרן לאמר איש על דגלו באתת לבית אבתם יחנו וכו'.</b> איתא במדרש (תנחומא במדבר י"א) מה תחזו בשולמית כמחולת המחנים, ודרש המדרש כי זה הפסוק קאי על חניות הדגלים, והענין בזה בחניות הדגלים, היו כל אחד ואחד עומד על מקומו הראוי לו בשורשו והיה מכיר את מקומו, וכמו כן גם שמות הנשיאים מורים על יקרת הנמצא בכל אחד ואחד:  ונשיא לבני יהודה נחשון בן עמינדב. נחשון הוא מלשון כעס מלשון נחש, ושבט יהודא היה נראה שמצוי בהם כעס וע"ז מעיד הש"י כי כעסו הוא מלא נדיבות, כי בן היינו הבנה לעומק, ונקרא בן עמי נדב היינו בעומק הוא מלא נדיבות, וכמו שמבואר בזוה"ק (ויקרא מ':) ואיש תרומות יהרסנה דא עשו, והא דוד נמי איש תרומות, שאני דוד דכתב ביה עם יפה עינים, היינו אף שנכתב בו אדמוני שהיה נראה ככעס כמו דאיתא במדרש (בראשית רבה פרשה ס"ג,י"א) כיון שראה שמואל את דוד אדמוני נתירא שמא הוא שופך דמים כעשו אמר לו הקב"ה עם יפה עינים זה מדעת עצמו הורג, וזה מדעת עצמו אינו עושה רק מדעת סנהדרין:  ליששכר נתנאל בן צוער. נתנאל היינו שהש"י נותן חכמה בלבו, בן צוער, לפי שהוא קטן וצעיר בעיניו ויודע בעצמו שאין לו מצדו שום כח עי"ז הוא כלי מוכן לקבל כל השפעות מהש"י, וגם צוער מורה שהוא מכיר את מקומו ממי שהוא קטן, כי אף שהש"י השפיע לו בינה, כי הוא היה הראשון בעצה להקריב קרבנות בחנוכת המשכן כדאיתא במדרש (במדבר רבה פרשה י"ב,י"ט), והעצה הזאת היה מהש"י שהשפיע לו ולפיכך נקרא נתנאל שהש"י נתן לו חכמה, ואעפ"כ היה מכיר את מקומו ממי שהוא יודע שהוא קטן וצעיר ממנו, כי יהודא גבר באחיו לפיכך הקריב יהודא תחילה: לזבולון אליאב בן חילן, הוא שבזה השבט נמצא כח גדול וזה מורה אליאב בן חילן כי כל כחם הוא רק מחכמות ה' שמשפיע להם, ואף כשיעסקו בעניני עוה"ז גם אז משפיע להם הקב"ה כח וגבורה להצליח. וזה אליאב בן חילן, כי אב הוא חכמה וחילן הוא כח מלשון חיל:  לראובן אליצור בן שדיאור. אליצור הוא לשון כח מלשון צור ושדיאור מורה כי כל כחו הוא מחמת שיונק מאור גדול מהארת אור ה', כי ראובן מורה ע"ש ראיה, והיא שבכל ענינים ודברים רואה תמיד נכחו את ה', ומזה בא לו גודל שמחה כמ"ש (משלי ט"ו,ל') מאור עינים ישמח לב:  לשמעון שלומיאל בן צורישדי. שלומיאל היינו שלבו שלם עם הש"י, בן צורי שדי היינו לפי שלבו שלם עם הש"י עי"ז יושיע לו הש"י: לגד אליסף בן דעואל. היינו אף כי הש"י נותן לו כח לאסוף כל הטובות שבעולם, מ"מ יודע שיש בורא ומנהיג ולא יבטל את התורה אף מעושר. ולפעמים נקרא רעואל היינו בעת שהוא במדות אהבה הוא נקרא רעואל מלשון ריע, ובשעה שהוא ביראה נקרא דעואל מלשון דעו אל, ולכן בפ' קרבנות הנשיאים היו מקריבים חטאות, היינו שכל אחד הבין את חסרונו ואז היה עיקר שלימותם, כי עיקר שלימות האדם הוא כשיכיר חסרונו. כמ"ש (קהלת י',א') יקר מחכמה ומכבוד סכלות מעט. ועי"ז נקרא בהקרבנות דעואל לפי שבעת שהאדם בא לשלימות צריך ליראה:  לבני יוסף לאפרים אלישמע בן עמיהוד. אלישמע היינו שבמקום שיתגבר חשקו לאיזה טובה, כי אלישמע מלשון (משלי ט"ו,ל') שמועה טובה תדשן עצם והוא במקום שיתגבר עליו חשקו משם יוצא כל מיני טובות, וזה בן עמיהוד, עמו הוד, והוד הוא מקום שהאדם כוסף אז כופף את קומתו נגד הדבר היינו שוכן תחתיו , ובמקום רע צוה הש"י לא תשתחוה היינו שלא יכנע האדם תחתיו וגם יוסף אז, אף כי לא שמע לאדונתו כמ"ש במדרש (תנחומא נשא כ"ח) אלי שמע ולאדונתו לא שמע ואעפ"כ נשא בתה. וזה רומז בן עמיהוד כי עפ"י רצון הש"י יכסף לטובה:  למנשה גמליאל בן פדהצור. גמליאל הוא מלשון ג' שיש לו פסיעה לבר כמאמר (הגמ') (זוהר בראשית רמ"ד:) ג' יהיב, בן פדהצור היינו אף במקום שיפסע לבר יפדה אותו הצור:  לבנימין אבידן בן גדעוני. לפי שבנימין היה עומד על הספר ומקבץ כל מיני טובות מבין האומות ומכניסן לישראל, ע"ז נאמר עליו בן גדעוני שהיה מכיר איזה טובה אינה ראוי, הוא מגדע אותה ואינו נוטלה:  לדן אחיעזר בן עמישדי. אחיעזר הוא שיכול להושיע את עצמו, ובכל מקום שצריך לצמצם עצמו, כי הוא עומד מצד צפון שמורה על צמצום, הוא מצמצם את עצמו, בן עמישדי היינו שגם הש"י יעזרו:  לאשר פגעיאל בן עכרן. היינו שמפגל טובה שהיא נעכרה, שבמקום שהוא מסופק פן אין זאת ברצון ה' לא יקבל אותה: לנפתלי אחירע בן עינן. כי מי שהוא משוקע באהבת דבר אחד אין לו ראיה ברורה שידע מה הוא חלקו, ואחירע היינו שהיה מאוחר לקבל הטובה ומיישב עצמו היטב ואינו משוקע בהתאוה, בן עינן מורה כי עי"ז יש לו עינים יפות לראות את חלקו השייך לו, כי לכל שבט ושבט חלק ה' והשפיע להם לכל אחד אור וחיים בפני עצמו, ואין חלק אחד דומה לחבירו.

נשא

<b>וידבר ה' אל משה לאמר, נשא את ראש בני גרשון גם הם לבית אבתם למשפחתם מבן שלשים שנה ומעלה כל הבא לצבא צבא לעבד עבדה באהל מועד וכו'.</b> הנה בזה הסדרה נתבאר גמר המקום שהיה עליו רצון ה', ומפרשת תרומה שהוא התחלת הבנין עד הפ' הזה נמצא י"ז סדרות בגימ' טוב לרמוז על מקום טוב, וזה שנאמר (שמואל ב' ז',י') ושמתי מקום לעמי ישראל ונטעתיו ושכן תחתיו ולא ירגז עוד, כי בהקמת המשכן ובחניות הדגלים נקבע בלב ישראל קדושה שיוכל להמשך אחר רצון הש"י, כי ביציאת מצרים לא היה רק שהשיגו הארת הש"י בראיה ולא היו יכולים להמשך אחרי רצונו כמ"ש (מכילתא בשלח פרשה ג') ראתה שפחה בים, לפי שאז היו בני ישראל תחת שעבוד שלא היה להם בחירה לילך כפי הארת הש"י. וגם במתן תורה אף שנקבע בלבם ד"ת לא היה נקבע בחוזק לעולמי עד, ובהקמת המשכן נקבע בלבם לעולמי עד, ועי"ז לא נכנסו תיכף ממצרים לארץ ישראל כי עוד לא היה נקבע בלבם קדושת ה' ואז גבר על הארץ כח משבעה עמים שנקראים פסולת משבעה מדותיו של הקב"ה. ולכן קודם מ"ת והקמת המשכן, לפי שלא נקבע הקדושה בלבם לא היו יכולים להתגבר על שבעה אומות, וקודם שנכנסו לארץ צוה הש"י שיקבעו ד"ת וקדושה בלבם למען יוכלו להתגבר אח"כ על השבעה אומות. וכמו כן מחויב כל אדם בעוד שלא יתחיל לפנות לעסקי עוה"ז צריך לקבוע בלבו ד"ת, בכדי שישאר בלבו קדושה ויוכל להתגבר אח"כ על כל דבר שיבא נגדו. ומעמידי המשכן היו גרשון קהת ומררי משה ואהרן ובניו, בני קהת הם בעלי תורה לפי שהיו נושאי הארון, שהיו יודעים משפט התורה בכל מעשה שבא נגדם, ובני גרשון הם בעלי יראה לפי שהיו נושאים היריעות שהיו כסוי למשכן כשמים, והקרסים שהיה נראים במשכן ככוכבים וזה מרמז על יראה, ובני מררי הם בעלי מצות ומע"ט לפי שנשאו קרשי המשכן שמורים על מצות מעשיות שיש לכל אחד מישראל השגה בהם, ומשה ואהרן ובניו הם אוהבי ה' שהיו משגיחים תמיד לנותן התורה וזה נקרא אהבה, ואף בכל אחד היה נכלל כל המדות טובות. אך חלק כל אחד היה בולט בו יותר מבחבירו.
<b>נשא את ראש בני גרשון גם הם לבית אבתם.</b> הענין שנאמר בבני גרשון גם הם משונה מבני קהת, כי נשא הוא ענין התנשאות, והנה בני קהת היו מגיעים להתנשאות לפי שהכניסו א"ע בספקות ובנסיונות כמ"ש ולבני קהת לא נתן כי עבודת הקודש עליהם בכתף ישאו, היינו שהיה להם סבלנות ממה שהכניסו א"ע בספקות וגם שם נשיא שלו אליצפן בן עוזיאל, היינו שצפון בלבו כי הש"י הוא תקופתו שלא יטה מרצונו, וע"י שהיה מכניס עצמו בנסיונות היה מגיע להתנשאות, אך בני גרשון שחלקם היה לירא את ה' ולהסתלק מספיקות ובכל מקום שבא לנגדם דבר שאינו ברור, היו שובתים מלעשותה והיו הולכים תמיד לבטח, לפיכך נאמר גם הם שהש"י העיד, כי גם להם היה סבלנות ממה שסילקו עצמם מספקות וגם להם מגיע התנשאות, ובבני מררי לא נאמר נשיא לפי שעוסקים במצות מעשיות ולכל ישראל יש להם השגה במצות מעשיות, וגם שם נשיא שלו היה מורה ע"ז כי שמו היה צוריאל בן אביחיל, היינו שהיה להם מבטח עוז שלא ימוטו לפי שעשו בפשיטות בלי שום ספק.
בבני קהת ובני מררי נאמר ביד משה ובבני גרשון לא נאמר ביד משה. כי משה מורה על חכמה מבוררת וכוונה לשם שמים ולבני קהת היה תקופות ממה שכוונתם הוא טוב, ולבני מררי היה תקופות ממה שעושים מעשים מבוררים לעין כל, אך בני גרשון שהיה להם מדות היראה והסתלקו מספקות וזה אינו מבורר פן הם שובתים במקום שהש"י צוה לעשות, ובכולל נאמר אח"כ על כולם ביד משה היינו שהכל היה מבורר כרצון הש"י.
<b>וישלחו מן המחנה כל צרוע וכל זב וכל טמא לנפש.</b> צרוע הוא כעס כי צרעת הוא בעון לשון הרע (ערכין ט"ו:) זב הוא בעל תאוה, וטמא לנפש הוא עצבות. ולכן הצרוע נשתלח משלש המחנות כי מדות כעס אין לו חלק בישראל, והזב משתלח רק ממחנה לויה וממחנה שכינה, היינו כי מדות התאוה לא יאות לתלמידי חכמים, וטמא לנפש זה אינו משתלח רק ממחנה שכינה, כי גם בתלמידי חכמים נמצא לפעמים מדות העצבות כמ"ש בגמ' (תענית ד'.) אוריתא הוא דמרתחי ליה ורותחא הוא עצבות, ורק ממחנה שכינה משתלח כי עוז וחדוה במקומו.
<b>דבר אל בני ישראל וכו', כי יעשו מכל חטאת האדם וכו'.</b> ענין גזל הגר מורה על חטא שנראה בעיני בני אדם שאין תשובה מועיל כמ"ש בזוה"ק (בראשית רי"ט:), ומלמד הכתוב כאן שאין לך דבר שעומד בפני התשובה ויש להש"י עצות לבל ידח ממנו נדח, וכמו שגזל הגר ג"כ נראה לעין שאין כאן שום תקנה. והנה כוונת רשב"י היה בספר הזוהר במה שמחריד את האדם כ"כ בחטא הידוע כדי שהאדם יחרד ויבעת מהש"י וישפוך שיחו לפני הש"י, כי הוא חטא גדול עד מאוד וממילא נולד להאדם שמחה גדולה כשלא יארע לו זאת.
<b>איש איש כי תשטה אשתו.</b> בתורה נאמר פרשת סוטה ואח"כ פ' נזיר, ובגמ' מסודר נזיר קודם סוטה, הנה סוטה מורה שהאדם יביט בחסרונו ואח"כ יזיר עצמו ויעמוד על ד"ת שצריך לו להגדיר בהם, וע"כ נכתב בתורה סוטה ואח"כ נזיר, כי באמת (גיטין מ"ג.) אין אדם עומד על ד"ת אלא א"כ נכשל בהם, אבל חכז"ל נקראו תורת אמך [רש"י, משלי א',ח'] היינו שהם אוהבים לאדם וחפצים בטובו, סדרו נזיר קודם סוטה, היינו שהאדם יזיר עצמו בתחילה טרם שיכשל בד"ת, ויהיה די לו בזה שיתבונן בפ' סוטה הנאמר בתורה ומד"ת יבין באיזה דבר צריך לשמור ולא ע"י כשלון.
<b>יברכך ה' וכו'.</b> מנין השמות של ברכת כהנים הם כ"ב, היינו כ"ב אותיות הידועים, בתחילה א"נ"ק"ת"ם היינו בעוד שהאדם עדיין לא בא אל חלקו בדברי תורה וצועק להש"י על המחשבות והרצונות המבלבלים אותו. ואח"כ כשהש"י מרחם עליו ומסיר ממנו אלו הבלבולים המבלבלים אותו, זה מרמז השם פ"ס"ת"ם פס פירושו הרחבה כמו (תהלים ע"ב,ט"ז) יהי פיסת בר וכו', והיינו שהש"י מרחיב לו ממצוקותיו, ואח"כ פ"ס"פ"ס"י"ם היינו שהש"י נותן לו התנשאות על כל, ובענין התנשאות נמצא עומק שאין להבין האיך הש"י נותן התנשאות לשני צדיקים בדור אחד וכל אחד הוא מנושא בחלקו ובמעלתו על כל, והיינו גם על השני, וכענין משה ואהרן שהיה כל אחד ואחד חד בדרא בחלקו וזה מורה ד"י"ו היינו שנים שהוא יתברך נותן להם התנשאות נ"ס"י"ם היינו שהוא בדרך נס, ואלו הד' מדרגות שנזכר כאן כולם מרומזים בברכת כהנים ויוצאים מן הפסוקים של ברכת כהנים.
בברכת כהנים יש י"א תיבות חוץ מתיבות הכפולות, והם נגד סימני הקטורת, ואליך ולך הם שני תיבות, ישא ה' פניו אליך, היינו שימשוך לב כולם אליך שלא יהיו מתנגדים כנגדך. ישא היינו שיתן לך התנשאות. וישם לך שלום היינו התנשאות ביותר, אף אם יהיה לך התנגדות לא תירא מהם כי ה' עמך, וזה הפירש לך היינו בפני עצמך.
<b>ויביאו את קרבנם לפני ה' שש עגלת צב ושני עשר בקר עגלה על שני הנשאים ושור לאחד ויקריבו אותם לפני המשכן.</b> כי באמת היה להם גודל רחמנות על הלוים הנושאים שישאו משא כבידה, ולכן לא היו יודעים מה לעשות, כי לא היה עפ"י הדבור למשה, ויראו פן נצרכו הלוים לעמל את גופם בעבודת המשא בכדי שיזדכך לבם, כי נמצא לפעמים שלא יוכל האדם להזדכך לבו עד שיעבוד את הש"י בגופו, ואולי אין הרחמנות הזה מה' רק ממה שנמצא במזג לבם ובמקום שאין הש"י חפץ נקרא רחמי רשעים אכזרי, ע"כ ראוי שיביאו שני הנשיאים עגלה כי שנים שיעשו דבר יסכים הש"י עמם, כמ"ש (משלי י"א,ט') ובדעת צדיקים יחלצו, היינו כאשר יסכימו שני תלמידי חכמים לדעת אחת. ושור לאחד כי תפסת מועט תפסת, כי לא רצה לסמוך על דעתו וכאשר ראה שחבירו הסכים לזה אז הבינו כי מה' הוא כמ"ש בירמיה [ל"ב,ח'] כאשר בא חנמאל ויאמר לו קנה לך אז אמר ואדע כי דבר ה' הוא, כמו שמבואר בפסוק ואלהי מסכה וכו' [לעיל פ' קדושים], וכאשר ראה משרע"ה השתומם מאוד, וסבר שנגלה עליהם הדבור בלא ידיעתו, עד שאמר לו הש"י קח מאתם, היינו שלא היה רק מדעת עצמם ועכ"ז קח מאתם שכיוונו לאמיתת רצוני, כי כן היה רצוני שיתנדבו שור לאחד ועגלה על שני הנשיאים.

בהעלותך

<b>וידבר ה' אל משה לאמר דבר אל אהרן ואמרת אליו בהעלתך את הנרת אל מול פני המנורה יאירו שבעת הנרות.</b> והנה מה שנכתב שבעת הנרות ולא ששת הנרות, כי כל הנרות היו מצדדים כלפי נר האמצעי, אך הענין בזה כי אף במקום שכונת האדם לשם שמים צריך להבין ולהשכיל איך יעשה ואיך הוא רצון הש"י, וז"ש שבעת הנרות, כי נר השביעי הוא נגד כוונה לש"ש, וגם זאת צריך להטה כלפי שכינה היינו שיבין עומק רצון הש"י להיכן הוא נוטה, וזה נתבאר בסוף הסדרה שנרשם חטא על משה ואהרן ומרים. וזה רומז (קהלת י',א') כי יקר מחכמה מכבוד סכלות מעט, היינו שהוסכם בדעתם שירשם חטא עליהם בכדי שישלם רצון הש"י, כי בזה הסדרה יצא לפועל מדרגות מרבע"ה כמו שיתבאר בפסוק פה אל פה, והוסכם דעת מרים ואהרן שירשום עליהם חטא בכדי שיצא לאור שיוכר ויובן מדרגות משרבע"ה, וזה פירש וטהר לבנו לעבדך באמת, כי אף שנאמר לעבדך ובאם אינו אמת לא נקרא עבודת ה', אך כי גם בעבודת ה' ימצא עומק עמוק יותר מהשגת האדם בדעתו שישיג בכוונה לש"ש, כי נמצא לפעמים סכלות מעט שיקר מחכמה ומכבוד, אך נאמר סכלות מעט שצריך האדם לראות למעט שלא יצא לפועל רק דבר מועט מחסרונו.
<b>ויעש כן אהרן.</b> פירש"י להגיד שבחו של אהרן שלא שינה, שינה פירש שלא היה אצלו כדבר ושונה בה, שעשה כדעת האדם בהרגל, רק תמיד היה עושה את המצוה כדבר חדש שאדם עושה בשמחה ובזריזות, וזה שאמר בגמ' (ר"ה ט"ז:) חייב אדם לטהר את עצמו ברגל שנאמר ובנבלתם לא תגעו, כי נבלה מורה על דבר שיצא מאתה החיים וכן הוא העושה מצוה בלא שמחה וזריזות, רק כמצות אנשים מלומדה דומה שאין בה חיים, ולכן ברגל לפי שהש"י משפיע חיים לישראל צריך האדם לקבל החיים בשמחה.
<b>ויעש כן אהרן.</b> להגיד שבחו של אהרן שלא שינה. איתא בלקוטי תורה מהאר"י ז"ל [פרשת בהעלותך] שע"ז נאמר ויעש כן לפי שהיה נראה ששינה, מחמת שבצווי נאמר יאירו שבעת הנרות, פירש שמעצמו יאירו ולא שיעשה הוא גמר הדלקתן, ואח"כ נאמר העלה נרותיה ומשמע שהיה עושה כל ההדלקה וע"ז נאמר ויעש כן אהרן. והענין בזה כי עסק הכהן היה תמיד לזכות ולברר את מעשה בני ישראל לפני המקום ולתקן את מעשיהם שעשו, אף שהיו נראים כאינם מהוגנים היה אהרן הכהן מעלה אותם בקדושתו ובתפלתו עד שנעשו כזכיות וזה הוא דוקא אחר המעשה, אך קודם המעשה לא יסמוך האדם ע"ז רק צריך להזהר עד מקום שידו מגעת. וזהו ביאור הפסוק בהעלותך את הנרות, כי אף שהיה אהרן מתקן ומעלה את מעשה בני ישראל והוא משפיע להם אור, ועכ"ז אל מול פני המנורה יאירו, היינו שיזהיר אותם כי קודם המעשה יראו שיאירו מעצמם, היינו שיעשו מעשים כשרים ומבוררים ולא יסמכו ע"ז שאהרן מעלה אותם, וזה ויעש כן אהרן, כי קודם ראה שהזהיר שלא יסמכו עליו שיתקן כל אחד ואחד עד מקום שידו מגעת, ועל מעשים הנעשים כבר תקן אהרן את הכל, וזה העלה נרותיה העלה הוא לשון עבר, וזהו שלא שינה.
<b>וכה תעשה להם לטהרם הזה עליהם מי חטאת והעבירו תער על כל בשרם וכבסו בגדיהם והטהרו.</b> השלשה דברים האלה הם נגד שלשה דברים שהזהירו חז"ל במס' אבות [פ"ג מ"א] הסתכל בשלשה דברים ואין אתה בא לידי עבירה, דע מאין באת, ולאן אתה הולך, ולפני מי אתה עתיד ליתן דין וחשבון. מאין באת הוא נגד והעבירו תער, כי שערות מורה על כעס (זוהר במדבר קנ"א:) והוא נגד מאין באת, כי האדם כשיבין מאין בא לא יוכל לכעוס אף על בריה קטנה כי יבין ערכו. והזה עליהם מי חטאת הוא נגד לאן אתה הולך, שיהיה לאדם ישוב הדעת בכל דבר שיעשה באם יהיה מהמעשה הזה קיום וחיים נצחיים אף כשיעדר הגוף, וזהו מורה הזאות מי חטאת שכבר נשרף ונעשה אפר. וכבסו בגדיהם הוא נגד לפני מי אתה עתיד ליתן דין וחשבון, היינו שהאדם יברר ויצרף מעשיו תמיד שיהיו מזוככים כמ"ש (קהלת ט',ח') בכל עת יהיו בגדיך לבנים, [שגוון לבן הוא רחוק ומושלל מכל גוון הנצבע, כי הרבה דברים הם בגוון לבן בלא שום פעולה רק נבראו כך, כי הגוון הלבן הוא הכנה לצבוע בהדבר כל הגוונים, כן יהיה האדם תמיד מוכן ויצפה לישועת השי"ת. תשלום.]. והטהרו מורה שיעשו לעצמם גדרים ויקדשו עצמם אף במותר להם, שהגדר שהאדם עושה לעצמו יועיל לו להצילו מכל דבר רע יותר ממה שאזהרות האיסור מועיל, כדאיתא בגמ' (נדרים ח'.) מנין שנשבעין לדבר מצוה שנאמר נשבעתי ואקיימה וכו', והוא שעומד לו אף בשעת הנסיון כדאיתא בגמרא (נדרים ל"ב:) בעידנא דיצה"ר לית מאן דמדכר ליצר טוב, כי אז נשכח מאדם כל חומר האיסור שיש בהמעשה כמבואר על פסוק מה בצע [לעיל פ' וישב ד"ה ויאמר], אך הגדר שהאדם עושה לעצמו לא ישכח ממנו ויעמוד לו אף בשעת הנסיון. כאשר סיפר רב וקדוש אחד בעצמו, שאירע לו נסיון ונסתם ממנו חומר האסור שבדבר הזה, אך זאת זכר שעשה לעצמו גדר שלא יעשה דבר שלא יגיע ממנה נחת רוח להש"י, ואמר אל לבו אף שאין בכאן איסור, מ"מ מה נחת רוח יהיה להש"י מהמעשה הזה, ותיכף שנתן זאת אל לבו זכר חומר האיסור שהיה בהמעשה.
<b>והעבירו תער על כל בשרם.</b> ענין קדושת הלוים שהיה בהעברת שער, ובנזיר כתיב גדל פרע שער ראשו, כי שערות מורה על כעס כמבואר בזוה"ק (במדבר קנ"א:) והלוים היו מנוקים ומזוככים מתאווה לכן צריכים להעביר השער, ונזיר היינו שנכנס חסרונו במדות התאווה כמבואר בגמרא (נדרים ט':) מעשה בשמעון הצדיק, ונגד תאוה יש עצה שהאדם יכניס עצמו בכעס כמ"ש בגמ' [קידושין מ'.] ילבש שחורים היינו מרה שחורה והוא ג"כ ענין כעס, וזה עצה להנצל מתאווה לכנוס עצמו בכעס, וזה שנצטווה לגדל פרע כמו שמבואר על פסוק וישלח את העורב [לעיל פ' נח].
<b>ויהי בנסע הארן ויאמר משה קומה ה' וכו'.</b> כי נסיעה הוא שהאדם יוצא לדרך ולא יודע מה יולד לו צריך להרעים ולצעוק לה', וזה שקודם כל נסיעה היו תוקעין תרועה, כי תרועה היינו קול רעם וגם ביו"ט היו תוקעים, כי בשינוי הזמן צריך האדם לצעוק לה' שישמרו מכל דבר רע שיבא נגדו, ועתה שהתחילו לנסוע לארץ ישראל ונסע הארון, קודם כתיב ויאמר משה קומה ה' היינו שהתחיל להתפלל שיהיה נסיעה הזו לשלום מכל פגע רע בדרך.
<b>ויהי העם כמתאננים.</b> [ויאמר משה לחובב. ענין הסדר מאלו הענינים כי כאשר נסדרו הדגלים והיו קרובים ליכנס לארץ ישראל חלשה דעתו של משה כי ידע שהוא לא יביאם לארץ ישראל ומחמת זה רצה לקרב את יתרו ומחמת. תשלום.] שקשים גרים לישראל וכו' [נדה י"ג:], כי ישראל נקראו גחלת והאומות להבה היינו כי לבות בני ישראל מלאים שמחה, והאומות אף שנראים שמחים אך באמת לבם מלא עצבות, וכאשר נאמר ליתרו והיה הטוב ההוא וכו' והטבנו לך, ונכנס בלבו ד"ת האלו אז יצא העצבות שבלבו והיה קשה לישראל, ע"כ נאמר תיכף אחר זה ויהי העם כמתאוננים כמו שנעכר מים צלולים, ואח"ז שבו כבראשונה.
<b>מאין לי בשר.</b> היינו כי בחינות משה הוא המן כמ"ש (שמות ט"ז,ד') הנני ממטיר לכם לחם מן השמים. מן השמים היינו בבהירות ומצדו היה הלחם בבהירות גדול מכל הטובות שבעוה"ז. ובשר היינו הטובה מלחם כי בשר הוא הרחבה כמ"ש (דברים י"ב,כ') כי ירחיב וכו', לא היה מבחינות משה כלל בעוה"ז רק בחיי עוה"ב. ולכן אמר העם אשר אנוכי בקרבו היינו מבחינות שלי איך אתן להם בשר, אך לאשר אז החל בחינות יהושע לכן ניתן להם בשר, כי אצל יהושע נקרא בשר החירות משעבוד מלכיות, ולכן התנבאו אלדד ומידד משה מת ויהושע מכניס, וגם בזה הבשר היה הרחבה מעין עוה"ב, כי אף כשראו שחבריהם מתים עכ"ז לא הניחו מלאכול כי יפה שעה אחת של קורת רוח בעוה"ב מכל חיי עוה"ז.
<b>ויאמר לו משה המקנא אתה לי.</b> לי הוא דבר שהוא ממני, כי אותה הנבואה היתה להם ממשה רבע"ה כמ"ש ויאצל מן הרוח אשר עליו ונתן על שבעים איש, ומי יתן כל עם ה' וכו' כי יתן ה' את רוחו עליהם. היינו אף כי יתן ה' מרוחו עליהם ולא יהיה מצדי, ג"כ לא היתי מקנא להם.
<b>ותדבר מרים ואהרן במשה וכו' אם יהיה נביאכם ה' במראה וכו' לא כן עבדי משה פה אל פה אדבר בו במראה ולא בחידת ותמנת ה' יביט.</b> הענין מצינו בגמ' אף שלמה המלך בקשו למנות וכו' להטה אש סביבם וכו' עד שיצתה בת קול המעמך ישלמנה וכו' (סנהדרין ק"ד:). הענין בזה כי באמת נמסר לאנשי כנסת הגדולה כל הלכות כפי אשר יצא מאתם, ולכן כפי ההלכה רצו לפסוק להיות שלמה נמנה וכו', עד שיצתה בת קול המעמך ישלמנה, היינו שנפתח להם האור בפירוש של שלמה המלך ואז ראו מפורש האור שלו אשר הוא יותר ויותר מכפי השגתם, אזי עוד לא אמרו ולא מידי, וכן כשאמר הש"י להם כאן, לא כן עבדי משה, ובאמרו אליהם פה אל פה אדבר, היינו תיכף כשיצא הדבור מן הש"י המלות האלו אז ראו מפרש האור וההשגה של מרבע"ה עין בעין, וכאשר אמר הש"י תיבות בו, נעלם מהם ואז הבינו מדרגות משה רבינו ע"ה, וכמו כן כשאמר הש"י ותמונת ה' נכנס בלבם האור וההשגה של משה רבע"ה וכאשר אמר תיבת יביט נסתם מהם, וגם אח"כ נשאר בלבם זאת ההשגה שהיו משיגים לפעמים כהשגות משרבע"ה, אך שהיו יודעים שזה אין שייך להם רק למדרגות מרע"ה והשיגו מה שחסר להם נגד מדרגות מרע"ה, כי קודם זה היו סוברים שאין שום מדרגה למעלה ממדרגותם, ואח"ז נודע להם שיש למעלה, אך בשעת החטא לא הבינו שזה האור אין שייך לחלקם כי היה בדעתם שזה ההשגה הוא מצדם ולא מצד הש"י שירצה להראות להם מדרגות מרע"ה, ולכן טעמו אור גדול יותר מכפי אשר היו יכולים לטעום כאשר היו יודעים שאין שייך לחלקם, כי אז לא היו יכולים לטעום רק כפי אשר יתבונן האדם בחלק חבירו ולא כאשר יהנה בשלו, וכאשר היה דרך חטא וסברו שזה הוא חלקם אז טעמו כאדם הנהנה משלו, וזהו לפי שרצה הקב"ה להראות להם מדרגות מרבע"ה בלי מגרעת בכדי שיכירו את ערכו, וזה פירש הגמ' (ברכות ל"ה.) כל הנהנה מעולם הזה בלא ברכה כאילו מעל, כי הנהנה בברכה היינו שמכיר שאין שייך לו הדבר רק לה' ולכן לא יגיע לו הנאה מקדושת הדבר רק כאדם הרואה, וכאשר יאונה לאדם שיהנה בלא ברכה אז כאילו נהנה מקדשי שמים בשלימות, וזהו כאילו מעל, ודו"ק כי עמוק עמוק הוא.

שלח

<b>וידבר ה' אל משה לאמר שלח לך אנשים.</b> איתא בזוה"ק (במדבר קנ"ט.) תלת עלמין אית ליה לקוב"ה, עלמא דגניז בגוה ולא אתידע כלל, ועלמא דאתידע בה תמיד, ועלמא דאתידע ולא אתידע. והענין בזה כי יש שאין תפלה מועיל לו כלל וזה נקרא עלמא דלא אתידע כלל, היינו שנגד האדם הזה הקב"ה מסלק כבודו לעילא. ועלמא דאתידע ביה תמיד, הוא נגד האדם שהש"י הוא תמיד בעזרו ומסיעו אף בלא תפלה ולא יוצטרך לתפלה. עלמא דאתידע ולא אתידע, הוא נגד אדם שאין לו סיעתא בלא תפלה אך ע"י תפלה הוא נענה, ולאדם הזה יבא בלב רצון לתפלה, כי לאלו השנים הראשונים לא יבא שום רצון בלב להתפלל, וכן הוא הענין כי ההולך בסיעתא לא יצטרך לתפלה ומי שלא יועיל לו תפלה ג"כ לא יבא לו בלב שום רצון לתפלה, אך האדם כאשר לא יבא לו רצון לתפלה צריך להבין מפני מה אין בו רצון, אם הוא מפני שלא יועיל לו או מפני שאין צריך, וכמו כן הענין במרגלים, והמרגלים לא היה מועיל להם שום תפלה לפיכך לא בא בלבם רצון תפלה, וכלב היה צריך לתפלה לפיכך נשתטח על קברי אבותיו והתפלל, ויהושע לא היה צריך לתפלה כי הלך בסיעתא מה' כמ"ש בזוה"ק (במדבר קנ"ח:) כי משה ברכו בסיעתא עילאה, לפיכך לא היה צריך לתפלה [שבזה הפרשה נכלל כל עניני תפלה, כי מי שצריך רחמים גדולים שולח השי"ת בלב הצדיק ומנהיג הדור לברכו ולהתפלל עליו וזה היה יהושע שמשה רבנו ברכו והתפלל עליו, וכלב לא היה צריך לתפלת משה לכן לא בא בלב משה רבינו להתפלל עליו ורק בעצמו התפלל, ולהמרגלים לא הועיל תפלה לכן לא בא בלב משה רבינו להתפלל עליהם, וצדיק הדור צריך לזה מבינות גדול להבין מפני מה לא בא רצון בלבו להתפלל, אם מחמת שאינו נצרך לו תפלה או מחמת שלא יועיל לו תפלה. תשלום.].
<b>ויקרא משה להושע בן נון יהושע.</b> הנה אות יו"ד רומז לתמימות כי היא נקודה קטנה, ועי"ז הוסיף לו היו"ד כי איתא בגמ' [קדושין נ"ח:] האומר לחבירו צא וקדש לי אשה והלך וקדשה לעצמו מקודשת לשני ואמר הגמ' ע"ז אלא שנהג בו מנהג רמאות, וכן היה נראה גם כאן ביהושע כי משה שלח אותו לתור את ארץ ישראל ולבסוף נסתיים הדבר שלעצמו תר אותה והיה נראה שהליכתו לא היה בתמימות, לכן הוסיף לו אות יו"ד שמורה עליו שהוא תמים בכל מעשיו, וזה שתרגום יונתן בן עוזיאל וכד חמי משה ענוותנותו דהושע קרא להושע בר נון יהושע.
<b>ויספרו לו ויאמרו באנו אל הארץ וכו' אפס כי עז העם.</b> להיות כי גנו את הארץ בעשר דברים של גנות, כי היו עשרה מרגלים וכל אחד אמר דבר אחד ושם כל אחד מורה על הדבר שאמר וגינה בה את הארץ, והמבין יבין.
<b>ויהיו בני ישראל במדבר וימצאו איש מקשש עצים ביום השבת.</b> איתא בגמ' (מנחות נ"ט.) יש טעונות שמן ולבונה שמן ולא לבונה ולבונה ולא שמן. שמן מורה על תפארת לו מן האדם, היינו שיהיה האדם צדיק וטהור בעומק לבו ויהיה כוונתו לש"ש כמו שיתבאר במקומו [לעיל ח"א פ' וישב ד"ה ויהי ער], ולבונה מורה על תפארת לעושיה היינו שיהיה תפארת לאדם העושה לעיני אדם, והנה האדם צריך לראות שכל מעשיו יהיו תפארת לעושיה ותפארת לו מן האדם, אך לפעמים נמצא עת לעשות לה' שאין האדם צריך להשגיח על תפארת לעושיה רק שיהיה כוונתו לש"ש, כמ"ש (תהלים קי"ט,קכ"ו) עת לעשות לה' הפרו תורתך, ולפעמים זה הוא רצון הש"י, וגם לפעמים ימצא להיפך אף כי כוונת האדם הוא לש"ש אסור לעשות נגד התורה, וגם המקושש אף שהיתה כוונתו לש"ש כדאיתא במדרש [תרגום יונתן כאן] מ"מ נענש, כי אין רצון הש"י שהאדם יכניס עצמו בדבר כזה, רק לכשיאונה לידו דבר שיש לה תפארת מן האדם, אין צריך להשגיח על תפארת לעושיה ולא להכניס עצמו בזה לכתחילה, כי לכתחילה צריך לראות שימצא חן בעיני אלקים ואדם.
<b>ועשו להם ציצית.</b> הענין שנסמוך פרשת ציצית לפ' המקושש כי ציצית מרמזין על יראה כמ"ש וראיתם אותו וזכרתם, ושבת מרמז על גודל תקופות כי מרמז על יום שכלו שבת שאז יסתלקו כל היראות כמאמר המדרש [תורת כהנים בחוקותי פרשה ג',ג'] אני אטייל עמכם בג"ע ומצות בטילות לעתיד לבא [נדה ס"א:], והיה בדעת המקושש כי בשבת אין צריך להשתמש במדות היראה, ובאמת עתה קודם הברור צריך להשתמש ביראה ובפרט לעשות מעשה.
<b>ועשו להם ציצית.</b> הענין של ציצית הנקראים ג"כ גדילים. ציצית מורה על יראה שלא יהיה האדם חכם בעיניו לעבור על ד"ת אף כחוט השערה ויראה גם להיות נקי מעיני האדם. וגדיל מורה על תקופות שלא ירך האדם מפני המקטריגים עליו בשנאה ויהיה תקיף בדעתו נגדם.
בהסדרה הזאת נמצא ששה ענינים והם נגד ששה דברים שאמר דהע"ה בספר תהלים [י"ט,ח']. תורת ה' תמימה משיבת נפש, היא נגד פרשת נסכים כי פ' הנסכים ניתן להם להחיות ולהשיב נפשם אחר מעשה המרגלים, לפיכך ניתן להם פ' נסכים שרומז על שמחה כפתיחת רבי תנחומא [שלח י"ד] לך אכול בשמחה לחמך ורמז להם כי שמחו את הש"י במעשה הזאת. וזה ניתן להם אחר שסברו שחטאו עד עומק חיותם וזה כוונות המדרש (במדבר רבה פרשה ט"ז,ד') נכרים היו המרגלים, כי שורש עניין גוי הוא כעס וזאת המדה אין לה שום חלק בישראל. וע"ז נאמר תורת ה' תמימה משיבת נפש היינו שהשיב את נפשם, כי באמת כוונו לרצון הש"י, כי מאמר הש"י (בראשית ט"ו,ט"ז) ודור רביעי ישובו הנה. ובאמת היה ביכולתם לשבח את הארץ רק שהיה להם בינה בלבם מאת ה' שבזה שגינו אותה, כוונו לרצון הש"י וניתן להם פ' נסכים. וזה נקרא (שיר השירים ה',א') שתיתי ייני, היינו ששמחו את ה' במה שהיו מניחים א"ע להיות מנוצחים מהש"י וזה לא יוכל כי אם ישראל. כי אין גוי מביא נסכים בלא זבח רק ישראל כדאיתא במנחות [ע"ג:] לפי שאין נכרי יכול להסכים להיות מנוצח מה' כמבואר. עדות ה' נאמנה מחכימת פתי. עדות הוא דבר ברור וזה הוא נגד יהושע כי בעוד שאין ברור לאדם טעמי המצות יוכל בקל להתפתות לכל דבר שיבא נכחו. אך כאשר נגלו לו טעמי המצות לא יוכל עוד להתפתות. ולפי שיהושע היה לו מדות התמימות כמו שנתבאר ולכן קבע אותו הש"י באוהל משה, כי ממשה רבע"ה היה מניח א"ע להתפתות כי לא נתפתה רק לטוב, וזה שנקרא שמו יהושע. פקודי ה' ישרים משמחי לב, פקודי ה' היינו גזירות ואזהרות ה' אף שנראים כגזירות הם בעומק מלא רחמנות ואהבה וזה נגד פרשת מקושש, אף כי בשבת הזהיר הש"י כמה אזהרות ונאמר מחלליה וכו', וזה מפני שיש בשבת טובה עמוקה וירא פן לא יקבלו אותה בשלמות, על זה הזהיר הקב"ה שלא לאבד הטובה רק לקבלה בשלימות וכמו שהאב יאיים על בנו מפני אהבתו. מצות ה' ברה מאירת עינים. זה נגד פ' ציצית כי ציצית מורה על יראה וע"י יראה שיהיה לאדם עי"ז יאיר ה' את עיניו. וכמו דאיתא (במדרש) [בגמ' מנחות מ"ג:] כל הזהיר במצות ציצית זוכה ומקבל פני השכינה. יראת ה' טהורה עומדת לעד. הוא נגד מצות חלה והוא שלא יניח האדם מלהמליך את הש"י עליו אף רגע אחת. ואף כי המליך את ה' בהפרישו מהתבואה תרומות ומעשרות, עכ"ז כאשר ירצה להנות ולאכול מהתבואה צריך להיות ביראה ולהמליך את ה' ולהפריש חלה. משפטי ה' אמת צדקו יחדו. הוא נגד פ' וכי תשגו, והוא רומז שאין שום סתירה במצות ה' שיסתרו זא"ז כמאמר הגמ' [הוריות י"ג.] אף שבכאן נאמר פר לעולה ושעיר לחטאת ובפר' ויקרא נאמר פר לחטאת. וכמו שתירץ שם הגמ' כאן בעבודה זרה וכאן בשאר מצות ואין שום סתירה.

קרח

<b>ויקח קרח.</b> במדרש, (במדבר רבה פרשה י"ח,י"ז) ראה שלשלת גדולה יוצאת ממנו. כי לפי שראה זאת הרהיב עוז בנפשו כי בטח הוא הגדול אצל הש"י וע"ז נאמר (משלי כ"ז,א') אל תתהלל ביום מחר כי לא תדע מה ילד יום. כי אף שהאדם יבין בטח שיש לו תקוה. לא ישים בטחונו ע"ז כי לא ידע במה ינהיג הש"י בההוה.
<b>ויקח קרח.</b> איתא במדרש (במדבר רבה פרשה י"ח,ב') מפני מה נסמך פ' קרח לפרש' ציצית לפי שקרח לקח טלית שכלה תכלת ואמר פטורה או חייבת. הענין בזה כי תכלת מורה על יראה והנה קרח טען שיראת הש"י מפורשת לפניו והוא מבין שהכל בידי שמים אפילו יראת שמים. וא"כ איך יבוא לאדם שיעשה דבר נגד רצון הש"י כיון שהרצון והמעשה הכל מאתו יתברך ואיך יעשה דבר שלא לרצונו. וע"ז היה טוען שפטור מציצית כי ציצית מרמזין על יראה. ובאמת רצון הש"י שבעולם הזה יהיה לעיני האדם. וזה שאיתא בגמ' (חגיגה י"ג:) יחזקאל התפלל על פני שור ונהפך לכרוב, כי שור מורה על חכמה המבוררת מאד ובעומק הכל בידי שמים ובחירת האדם אינו רק כקליפת השום ואינו רק לפי דעתו, כי הש"י הסתיר דרכו מבני אדם כי יחפוץ בעבודת האדם ובאם יהיה הכל גלוי לפניו לא יצמח בו שום עבודה. ועי"ז התפלל יחזקאל ונהפך לכרוב שיהיה דרך הש"י נסתר וידמה לבני אדם שהם בעלי בחירה וע"ז יבא ללבם עבודה וזה פירוש [שם] כרוב אפי זוטרא.
<b>ומדוע תתנשאו על קהל ה'.</b> הנה טענות קרח היתה שאין שום התנשאות בין ישראל לאחד על חבירו כי בתוכם ה', היינו שהש"י שוכן בתוך כולם שוה בשוה כמו שמבואר במדרש [גמ' תענית ל"א.]שלעתיד יעשה הקב"ה מחול לצדיקים ומחול היינו בעיגול שאין שום אחד קרוב יותר מחבירו. והיה טוען שעתה ג"כ הוא כך, אך ע"ז אמר שלמה המלך (משלי כ',כ"ו) מזרה רשעים מלך חכם וישב עליהם אופן. היינו שע"י הזר והכתר שניתן להם דהיינו כתר הלוים ונתן להם ההתנשאות, ע"ז וישב עליהם אופן דהיינו שהיה משיב להם מדוע כשנתתי לכם התנשאות לא טענתם שאין בישראל שום התנשאות לאחד על חבירו.
<b>ויקח קרח.</b> מלשון מה יקחך לבך היינו שלבו לקח אותו. וע"ז צעק משרע"ה בתפלתו (תהלים צ',א') ה' מעון אתה היית לנו בדור ודור בטרם הרים יולדו ותחולל ארץ. הרים נקראים הכוחות והתשוקות. וע"ז התפלל להש"י כי הוא הנותן לאדם כח וחשק לפעול וא"כ אין לאדם שום חיוב במה שאינו יכול להתגבר על יצרו, כי כל כחו הוא מהש"י. וע"ז אמר למנות ימינו כן הודע היינו שיתן הש"י כח להאדם להתגבר על חשקו ולא יתן לו תאווה גדולה שכחו יקטין שלא יוכל להתגבר על תאוותו רק יתן לו התאווה לפי כחו. שובה ה' עד מתי והנחם על עבדיך היינו שיתן בלב קרח בינה שיוכל להתגבר על חמדתו.
<b>כי כל העדה כולם קדשים ובתוכם ה'.</b> זש"ה (משלי י"ב,י"ט) שפת אמת תכון לעד ועד ארגיעה לשון שקר. כי זאת שאמרו אמת הוא קיים לעד והשקר שהיה בפיהם נתבטל תיכף. ומזה הפסוק יהיה להם תיקון לעתיד. והנה דוד המלך ע"ה ביחסו בהמזמורים בניו ע"ש קרח אביהם, החזירו לכללו, כי באם לא היה להם טובה מזה לא היה מיחסם לרע להם ח"ו, כדאיתא בגמ' (שבת נ"ה:) אפשר חטא בא על ידו והכתוב מיחסו, וזה אחד מי"ג מדות שהתורה נדרשת בהן כל דבר שהיה בכלל ויצא וכו', אי אתה יכול להחזירו לכללו עד שיחזירנו הכתוב לכללו בפירוש. ודוד המלך ע"ה החזירו לכללו בפירוש. היינו מה שתיקן האר"י ז"ל לומר קודם תקיעת שופר המזמור לבני קורח ונתפשט בכל תפוצות ישראל.
<b>ומדוע תתנשאו על קהל ה'.</b> כתוב (ישעיה נ"א, ט"ו) ואשים דברי בפיך ובצל ידי כסיתיך. והענין בזה כי בכל נפש מישראל נמצא נקודה טובה ויקרה אשר חלק לה השי"ת בפרט, אך בעוה"ז הנקודה הזאת היא בלבוש שנראה להיפך וזה פירש ובצל ידי כסיתיך. והנה גם לנפשות יקרות תיקן הש"י לבושים הנראים היפך מיקרותם. וכמו כן מרע"ה מאחר שהכתוב מעיד עליו שהיה עניו מאד והיה על הלבוש ההיפך. ולכן טענו עליו שרוצה בהתנשאות וכן דהע"ה שהיתה מידתו להיטיב לכל ישראל והיה אוהב ישראל כדאיתא במדרש שוחר טוב [מזמור א'] יבקש רצון זה דוד שהיה אוהב את ישראל, ועליו נאמר (דברים י"ז, ט"ו) מקרב אחיך תשים עליך מלך היינו מי שנמצא בו אהבה לכלל ישראל. ועל הלבוש היה נראה להיפך כדאיתא (בגמ') (בראשית רבה פרשה ס"ג, י"א) בשעה שראה שמואל את דוד אדמוני אמר שמא ח"ו הוא שופך דמים כעשיו והשיב לו הש"י עם יפה עינים וכו'.
<b>אתה וכל עדתך היו לפני ה'.</b> באלה הדברים הורידם לשאול, כי שלשה אותיות הללו הם חותם תחת כדאיתא בספר יצירה [פרק א' משנה י"ד ע"פ שער הכוונות סוכות] חותם תחת בהי"ו וכאשר ראה שנחתם גזר דינם אמר להם היו לפני ה'.
<b>אתם המתם את עם ה'.</b> הענין בזה כי באמת ידעו כי מה' היתה זאת אך טענתם היתה, כי מפני הנגיעה שהיה למשה ואהרן שנאה עליהם מפני זה נשא הש"י להם פנים. ועי"ז אמר מרע"ה לאהרן קח את המחתה להראות להם גודל אהבתו.
<b>ויהיו המתים במגפה ארבעה עשר אלף ושבע מאות.</b> הנה נמצא כל שיורד קדושה לעוה"ז אינה באה בחינם אלא בדמין סגיאין, ונפשות רבות מישראל. כמו שמצינו קודם שזכה דהע"ה לידע מקום המקדש כמה נפשות נעדרו וכמה צער היה.וכן היה הענין הזה קודם שזכה העולם שיתברר נפש אהרן הכהן, כי לא נתברר עד אחר המחלוקת בהמטות כידוע. והיה ג"כ בדמין סגיאין היינו ט"ו אלף כי ארבעה עשר אלף ושבעה מאות מתו במגפה, ומאתים וחמישים במחלקותו של קורח וחמישים איש היו בני ביתו של קורח ודתן ואבירם. וזה נרמז בפסוקי בריאת האור, כי מן ויאמר אלקים יהי אור עד גמר בריאת האור נמצא ט"ו אלפין לרמוז שקודם שיצא האור של אהרן הכהן מבורר בעוה"ז, נחסרו ט"ו אלף נפשות מישראל, ואח"כ יצא האור של אהרן הכהן מבורר.
<b>ויאמר ה' אל משה וכו', וקח מאתם מטה מטה לבית אב וכו'.</b> ענין המטות שצוה הקב"ה ליקח אחר מעשה קרח, כי מטה רומז על חיים כידוע, דכתיב [זכריה ח',ד'] ואיש משענתו בידו, וציוה הש"י ליקח המטות לרמוז כי לעתיד יראה הש"י לכל אחד ואחד שיגיע לחלקו ומקומו האמיתי בחיים הנצחיים ולא יתאווה לחלק חבירו, כי קודם שנתברר לכל אחד חלקו משתוקק לו נחלת חבירו, כמו שהיה מחלוקת קרח שהיה רוצה ומשתוקק לחלק אהרן הכהן, וזה היה ענין המטות שהראה הש"י לכאו"א את מקומו שיש לכאו"א מקום טוב ולא התלוננו על חלק אהרן, ומה שתרגום אונקלס על ויראו ויקחו איש מטהו ואשתמודעי וכו' ולא תרגום וחזי כי ואשתמודעי [הוא כמו שני אחים שלא ראו זה את זה זמן כביר ואחר כן ראו זה את זה והכירו זה את זה, וכן בכאן שהראה השי"ת לכל אחד חלק החיים שלו והכירו אותו יען שכל אחד ראה אותו קודם בואו לעולם הזה. תשלום.] והיינו שהבינו ועמדו על ברור הדבר והכירו עומק שורש כל אחד ואחד, ואף שלא נאמר פריחה רק על מטה אהרן נראה שכל המטות פרחו, רק שעל מטה אהרן נגמל פרותיו, כי חלק אהרן הוא שלימות בעוה"ז בכל מעשה ומעשה ולא שיעשה מעשה שיצרך עוד בירר אח"כ, אבל שאר השבטים אינם כן רק בירורם צריך זמן, אף שנמצא שבטים שיקרותם גדולה מיקרת כהונה כמו שבט יהודא מ"מ השלמתם צריך זמן, וזה היה נגד דעת אהרן, כי תחילה סבר כי הוא הגדול ונפל דעתו מזה, ע"כ נתן לו הש"י כ"ד מתנות כהונה משל ישראל להראות לו שכל מעשי ישראל צריכים להיות בעוה"ז עפ"י מדרגות אהרן הכהן, כי בזה העולם בחר הש"י במעשה שלימה, והנה איתא בספר יצירה שנמצא י"ב צרופי הוי"ה ואהרן הוא בצירף י"ק"ו"ק כי זה השם שולט בעוה"ז.
<b>ועבד הלוי הוא.</b> איתא בזוה"ק (במדבר קע"ח:) שהלוי צריך להשלים סטר שמאלא ע"י עבודתו, והוא כי בעת שיבא לאדם תאווה בלבו ומתגבר עליה בכל כוחו ומונע א"ע ממנה, עי"ז נשלם בו גם החסרון שיש בו מיום הולדו, כי לכל אחד יש חסרון בתולדה אשר יצרך לתקנו וע"ז אמר ישעיה הנביא ע"ה (ישעיה מ"ח,ח') ופושע מבטן קורא לך, וזה נקרא סטר שמאלא שהניח הש"י לאדם שיתקנו.

חקת

<b>זאת חקת התורה.</b> במדרש איתא לפי שאוה"ע מונין את ישראל וכו', הענין בזה כי שלמה המלך ע"ה התפאר בחיים של ישראל נגד חיים של אוה"ע כמ"ש (שיר השירים ה',ט') מה דודך מדוד וכו', דודי צח ואדום וכו', היינו שהש"י מתנהג עם ישראל לא כדרך שמתנהג עם אוה"ע, והוא שאין שום רע מגיע עד עומק חיים של ישראל. הן העדר ומיתה לא יאונה להם, כי מיתת ישראל אינה כמיתת אוה"ע, כי מיתת אוה"ע הוא ככלי שנשבר ואין לה עוד תיקון, ומיתת ישראל אינה רק ככלי של חוליות שנפרק. והן בגלות מתפארים ישראל נגד אוה"ע שלא היה להם שום עול תחתם בשום פעם, כי יבינו שהכל מיד הש"י. וגם בחכמתם מתפארים ישראל נגד האו"ה שאין לשום אומה תפיסה והשגה בהש"י כמו ישראל. ובאלו הג' דברים מונין האומות את ישראל שעל הגוון נראה שאין ח"ו שום חילוק ביניהם, וע"ז נצטוו ויקחו אליך היינו למדרגות משה רבינו ע"ה הנמצא בכל ישראל, כי מרע"ה הוא שורש החכמה של כל ישראל, ולו נתברר טעם פרה אדומה כי פרה רומז על חיים מבוררים. אדומה מורה על תקופות. תמימה היינו תמימה באדמימות היינו שלא נחלש שום אבר מכח התקופות שיש בה. אשר אין בה מום, היינו שאין בחכמת ישראל שום חסרון רק היא חכמה מבוררת. אשר לא עלה עליה עול, היינו שמעולם לא היו תחת שום שעבוד רק הש"י מושל עליהם לבדו, וכמ"ש [זכריה י',ו'] והיו כאשר לא זנחתים. וזה יתברר כמשל יוסף עם האחים אף שהיה להם צער ואח"כ נודע להם שהיה אחיהם ונתברר להם שלא היו בצער לעולם אך להם היה צער לפי שעה, ולעתיד יברר הקב"ה שגם לפי שעה לא היה צער לשום נפש מישראל. וזה שאמר שלמה הע"ה (קהלת ז',כ"ג) אמרתי אחכמה והיא רחוקה, אף שהבין כל זאת בברור, אך חכמת שהע"ה היה לברר לעין כל וזה שאמר אחכמה היינו שאחכים את הכל שיבינו זאת וע"ז אמר כי רחוקה ממני, ולמשה נאמר (מדרש תנחומא חקת ח') ולך אני מגלה, כי חכמת מרע"ה היה רק להבין ולא להחכים לזולתו, ובזה החכמה שהיה שהע"ה ג"כ מבין, ולא בחכמתו, כי חכמתו היתה להבין לזולתו וזה שאמר והיא רחוקה ממני היינו מגבול חכמתי. וע"ז נאמר פרשת פרה קודם מיתת שלשה רועים, כדי להבין בזה לישראל שלא יצטערו, כי הזאת מי חטאת רומז על עתיד כי הכל יחזיר להם.
<b>ויקחו אליך פרה אדומה תמימה.</b> כי לעתיד יגלה הש"י את כבודו לישראל בלי שום לבוש, כי עכשיו ג"כ נמצא זה החיים בעומק ישראל אך אינו בהתגלות רק בלבושים, והלבושים הם התורה והמצות שאין יכולים לבוא לעומק רצון השם יתברך רק ע"י התורה והמצות. וזה ויקחו אליך פרה הוא החיים כידוע, ולעת עתה נצטוו שהחיים יהיו בתוך לבושים היינו התורה והמצוות. אדומה תמימה, היינו תקופות מפורש בלי הפסק ובלי פגם, אשר אין בה מום היינו שטות שלא ימצא בשום מעשה, אשר לא עלה עליה עול, שלא היה שום יגיעה לישראל מעולם כמ"ש בזכריה [זכריה ד'] שני זתים מצוקים בלי שום יגיעה, וכ"ז הוא עתה כמוס בהתורה ומצות אבל לעתיד יראה הש"י זאת מבלי לבוש, כמו דאיתא (במדרש) [גמ' נדה ס"א:] מצות בטילות לעתיד לבא, ויראה הש"י שלא היה להם שום עול מאחר שהוא יתברך מנהיג אותם, אך שהיה בהסתר, וזהו פירוש שלא עלה עליה עול.
<b>פרה אדומה תמימה אשר אין בה מום אשר לא עלה עליה עול.</b> פרה היא נקודת החיים שמפרה ומרבה, אדומה היא גבורה ושמחה, תמימה היא באדמימות, שלא יהיה שום שטות במעשי ישראל כי כל שוטה הוא בעל מום, אשר לא עלה עליה עול, היא חרות מכל עול.
<b>הנוגע במת.</b> פירוש במה שעבר על האדם איזה תרעומת על הש"י. כי אסור לאדם שימצא בליבו שום תרעומת על הש"י בדבר שכבר עבר, כי חולה מותר להתרפאות שלא ימנע עצמו מן הרחמים. אבל מת היינו דבר שכבר עבר, ע"ז אסור לאדם להתרעם על מדת הדין, וזהו פירוש הנוגע במת היינו מי שעבר עליו תרעומות, מי חטאת מטהרו, היינו בהתגלות לו כח הד' מינים האלה, היינו, אפר פרה ואזוב וארז ושני תולעת, כי באלה הארבעה מינים נמצא שורש כל דבר. ועי"ז אפר פרה מטמא טהורים כי לאדם שלא יהיה צריך לו בשעתו אל יסתכל בזה, כי יבוא ח"ו לידי קלות לאמור ח"ו לית דין, אך בשעתו יצלח מאד ויתקן לאדם.
<b>ויסעו בני ישראל ויחנו באובות.</b> אובות הם כללי התורה והמצות מלשון אב בחכמה. והנה איתא בגמ' (ברכות נ"ד.) עת לעשות לה' הפרו תורתיך ר' נתן אומר הפרו תורתיך משום עת לעשות לה'. הענין בזה היא כך, שדברי הת"ק הם שבשעה שמבורר לאדם על דבר שעתה הוא עת לעשות לה' כמו אליהו בהר הכרמל, אז מהצורך להפר כללי ד"ת ורק להתנהג עפ"י בינה שהש"י מבין לאדם, ור' נתן אומר בשעה שאין הבינה מפורשת לנוכח אדם שאז מחייב האדם להתנהג את עצמו עפ"י כללי ד"ת ומצות מבלי לצאת מגדר ההלכה, ור"נ אומר באם שלב האדם נמשך אחרי רצון הש"י ומסלק ממנו כל נגיעותיו ואח"כ יזמין לו הש"י מעשה שידמה לו שח"ו הסיר מגדר כללי ד"ת, וע"ז אמר ר"נ כי לאדם שלבו נמשך אחר רצון ה' וגם שהסיר ממנו כל נגיעה, בטח לא יאונה לו עון ח"ו, ובטח ידע כי הוא אז עת לעשות לה'. וכמו כן היה גם חניות ישראל באובות, כי כל זמן שהיה אהרן קיים היו מנהיגים את עצמם עפ"י בינת לבבם שהיתה מפורשת להם והיו הולכים כמו שהבינו מענני הכבוד, אך בעת שנסתלקו ענני הכבוד, אז התחילו להתנהג עצמם עפ"י כללים מד"ת וכמו שעתה בזמן שבהמ"ק חרב אין לו להקב"ה אלא ד' אמות של הלכה בלבד (ברכות ח'.), ואז התחילו להתנהג עפ"י כללים. וזהו אובות כי אובות היינו כללים כמו שמבואר בפסוק אלהי מסכה לא תעשה לך [לעיל פ' תשא], אך ביען שהבינו כי מהתנהגותם עפ"י כללים לא יוכל ליבם להזדכך שלא יחטיאו ממטרת רצון ה', וכמו שכתוב ובני ישראל באו דרך האתרים, היינו שראו שהם נבוכים, כי עפ"י הכללים לא היה עוד הזמן לבוא בגבול עשו כמ"ש יעקב אע"ה (בראשית ל"ג, י"ד) עד אשר אבוא אל אדוני שעירה כי הכנעני היה עמלק כפירש רש"י ז"ל, וראו כי זימן ה' נכחם דבר נגד הכללים ויעצו עצה שיסלקו מאתם כל נגיעותם, ואז יהיה כל הפרת ד"ת רק מפני שהוא עת לעשות לה' כמו שמפורש בענין, וזה שנאמר ויחנו בעיי העברים היינו שבררו א"ע משני לאוין האלו היינו לא תרצח ולא תנאף, כי אלו השנים הם יסוד ושורש כל התורה, ולכן העצה לאדם כשיאונה לו דבר שיתראה לו שהוא נגד ד"ת יברר א"ע בשני לאוין האלו. ועיי העברים רומז ע"ז, כי עיי הוא מלשון יעים היינו שהסירו מעצמם, ועברים מלשון עבר שטיהרו א"ע משני צדדים הללו ובאם יתרשל כח האדם מזה הברור ע"ז נאמר ויחנו בנחל זרד, היינו שהש"י נותן תקופות כי זרד הוא תקופות כמ"ד (יומא מ"ז.) וזרד אימא עלה לגג, וכאשר בררו א"ע וסלקו נגיעותם במה שהחרימו וגם בררו א"ע, אז שמע ה' בקולם.
<b>שמעו נא המרים המן הסלע הזה נוציא לכם מים, ויאמר ה' אל משה ואל אהרן יען לא האמנתם וכו' לכן לא תביאו וכו'.</b> כי משה אמר לישראל המן הסלע הזה שלא נצטוינו עליו נוציא לכם מים כדאיתא במדרש (תנחומא חוקת ט'), וישראל היו טוענים מאחר שהיה בדרך נס מאי נפקא מינה מאיזה סלע, ואף כי הסלע הזה יותר מסוגל להוצאות מים, מ"מ הש"י יוכל להוציא מכל הסלעים ואיך שייך בנס ענין סדר רק מסלע זה. ועל זה הקפיד משה ואמר להם המן הסלע הזה היינו שבנס נמצא ג"כ סדר וצריך דוקא להסלע המיוחד, וזהו שאמר לו הקב"ה יען לא האמנתם לכן לא תביאו, זה לא היה דרך הקפדה רק דרך תשובה מדה כנגד מדה. כי מרבע"ה בעצמו היה יודע שאין שייכות אליו להביא את בני ישראל לארץ דזהו רק לחלק יהושע הוכן, וחלק משה היה התורה, רק שטען נגד הש"י מאחר שביאת ישראל לארץ יהיה דרך נסים כגון כיבוש המלכים, א"כ יוכל הקב"ה לעשות שהוא יהיה הכלי לזאת שהש"י הוא כל יכול, וזה שאמר לו הש"י יען לא האמנתם בי היינו מאחר שאתה בעצמך אמרת לישראל שבנס ג"כ יש סדר, לכן לא תביאו פי' מחמת זה הטעם בעצמו מחויב הדבר שאתה לא תביא, מאחר שאין זה חלקך רק חלק יהושע והוא הכלי המוכן לזה, וזה מחמת שבנס יש גם כן סדר.
<b>ויאמר ה' אל משה ואל אהרן בהר ההר על גבול ארץ אדום וכו'.</b> הענין קברות אהרן על גבול ארץ אדום, כי אדום הוא מתנגד על עבודה כי הוא אומר מאחר שהוא נקי אגב אמו לא יצטרך לעבודה כידוע, ואהרן הוא המברר שבכל נפש מישראל נמצא עבודה ועי"ז יכרת זרעו של עשו.
<b>ויחנו בעיי העברים במדבר אשר על פני מואב ממזרח שמש.</b> כי חניותם בעיי העברים היה מחמת שאירע להם צער ולכן נאמר אשר על פני מואב ממזרח שמש, היינו שבקשו מהש"י שיזכך לבם לא ע"י יסורים, רק יבינו הכל מד"ת. כי ד"ת מזככין לב האדם ויסורין מזככין לב האדם, והם בקשו שיזדכך לבם ע"י ד"ת וכמ"ש (תהילים צ"ד, י"ב) אשרי הגבר אשר תיסרנו יה ומתורתך תלמדנו וכו'.
<b>ומשם בארה הוא הבאר וכו'.</b> היינו בעת שהש"י ירצה להושיע לישראל אז ישלח תחילה התעוררות חשק בלבם.
<b>באר חפרוה שרים.</b> באר היינו שמחה ולב טוב ולזה חמדו האבות, ושרים היינו אבות.
<b>ויאמר ה' אל משה וכו' קח את אהרן וכו' והפשט וכו' והלבשתם את אלעזר בנו.</b> בפר' הזאת מראה הקב"ה לישראל שהם חיים וקיימים לעולם, שאמר למשה קח את אהרן ואת אלעזר וכו', כי לעתיד יגיע עיקר כבוד מזה שיתפשט כח האדם לכמה נפשות, כמה כהנים גדולים יצאו מאהרן ולעתיד כולם יכתירוהו סביב ויהיה לו כבוד מהם. כי כן הוא הדרך בילדות נמשך לב האדם לתאוה ואח"כ לקנאה ובזקנה עיקר החמדה לכבוד, וכבוד ישאר לעתיד ג"כ כמ"ש (משלי ג' ל"ה) כבוד חכמים ינחלו, וכמו כן אברהם יצחק ויעקב, ועיקר הכבוד יצא לפועל ביעקב אבינו משנים עשר שבטים שהעמיד, וכמו שמבואר על מאמר הגמרא אברהם תיקן תפילת שחרית וע"ש [לקמן ח"א ברכות (כ"ו)].
<b>ויקח את כל ארצו מידו.</b> כדאיתא בגמ' (גיטין ל"ח.) עמון ומואב טיהרו בסיחון, וזש"ה (תהילים קל"ו, כ"ג) שבשפלנו זכר לנו, והנה לאברהם אבינו הבטיח הקב"ה שירשו בניו עשר אומות וכו' עשר אומות הם נגד עשרה כוחות דקליפה, כי זה לעומת זה עשה אלקים, והשבעה אומות הם נגד כוחות החיצונים הגלוים היינו נגד המעשים. ואלו הג' היינו קיני וקניזי וקדמוני היינו עמון ומואב ואדום הם נגד כוחות הפנימיות שבקדושה נגד מחשבות הראש ועצת הכליות ורצון הלב, והנה, בהמעשה, ישראל הם זכים נגד האומות לכן היה בכוחם לכבוש הז' אומות, אך במחשבה גם ישראל עדיין לא נתבררו, כי אדם אין צדיק בארץ שלא יחטא במחשבתו. אך לעתיד כאשר יתבררו ישראל גם במחשבתם אז יהיה בכוחם לכבוש גם הג', ועתה אף בשפלנו זכר אותנו ה' ונטל ארץ עמון ומואב ונתנה לסיחון, וסיחון היה משבע אומות, כי היה מלך האמורי ונגדו היו ישראל מבוררים, וזהו רמז במה שישראל הולכים בשני כסוים על הראש לרמז על הוד והדר, כי הוד הוא הפנימיות והדר הוא תפארת שהוא לעין כל, והאומות הם אינם רק בחיצוניות שהוא תפארת לעין כל, אבל בפנימיות הם רחוקים מהש"י, אבל בני ישראל הם דבקים בלבם בהש"י ותוכם רצוף אהבת הש"י, וע"כ הם הולכים בשני כסוים לרמז שתוכם כברם. והאומות צועקים ע"ז, ומצעקתם יוכר כי הישועה קרובה, כי כל זמן שהש"י חפץ להושיע יתעורר בהם קטרוג, ועת צרה היא ליעקב וממנה יושע עד אשר יתברר הדבר שישראל הם במחשבתם דבקים בהש"י ואז יהיה גאולה שלימה.

בלק

<b>וירא בלק.</b> הנה הענין שנכתב פ' הזאת בתורה, מחמת כח מעשיו הגיד לעמו לתת להם נחלת גוים, כי בכאן הראה הש"י למשה בנבואה מה שבלק חושב ואיך הוא ירא מישראל, וכן גבי רחב כאשר ראו כי נפל פחדם על האומות הבינו כי הש"י ינחיל להם את הארץ.
<b>ויאמר בלעם אל האלקים בלק בן צפר מלך מואב שלח אלי.</b> להיות כי בלעם היה יושב ומשתוקק שישלחו אליו מאיזה אומה, ועי"ז נתעורר בלב בלק לשלוח אליו, כי בלעם חשב מחשבות בעוד שהיו ישראל בגלות מצרים לעקור אותם מן העולם כדאיתא במדרש (שמות רבה פרשה א',י"ב) שלשה היו בעצה, אך כשראה שיצאו ממצרים ונעשה להם נסים היה מתיירא בעצמו לקללם והיה יושב ומצפה שישלחו אליו מאיזה אומה, ואז יהיה לו פתחון פה לשאול בה'. וגם הפסוק הזה הוא פסוק התשיעי מהתחלת הסדר ובכל מקום נמצא בפסוק התשיעי כוונה עמוקה מכפי שנראה לעין כל על פי פשוטו.
<b>כי לא נחש ביעקב ולא קסם בישראל.</b> כעת יאמר ליעקב ולישראל מה פעל אל. הנה ענין נחש הוא התעקשות בדבר מבלי להסיר דבר זה מדעתו, וקסם הוא להיפך דהיינו אם הוא מסופק בדבר אם לעשות או לא, רואה אם ילך לו כשורה וכסדר יעשה ואם לאו לא יעשה, וזהו קסם היינו לראות כפי שיתנהג מעצמו ושניהם אסורים שלא במקומם הראוי להם, דהיינו באם ידע האדם בברור את רצון הש"י אסור לו לחשות בדבר ולעזוב הדבר כפי שיתנהג מעצמו, רק צריך להתגבר כארי ולעשות בתקופות, ובמקום שהאדם מסופק בדבר אסור להיות בתוקף, רק להתבונן כפי שיתנהג הדבר בעצמו בלי דעתו כלל, כמו שמצינו בגמ' (חולין צ"ה:) רב בדק במברא היינו שהספינה באה לנגדו בלי שום השתדלותו, מזה הבין כי מה' הוא, ובלתי הסימן הזה לא היה נוסע. ולכן כתיב ביעקב נחש, כי יעקב נקרא האדם שאינו בשלימות ועוד אין לבו נמשך אחר רצון הש"י וכמו שמצינו שהנביא בשעה שמדבר בקטנות ישראל קוראם ע"ש יעקב כמ"ש (עמוס ז',ב') מי יקום יעקב כי קטן הוא, ולכן אמר כי לא נחש ביעקב, בשעה שהנפש מישראל מסופק בדבר לא ילך בעקשות כלל, רק יסלק כל נגיעה מעליו ויראה כמו שיתנהג הש"י כך יעשה הדבר הזה, ולא קסם בישראל היינו מי שלבו נמשך אחר רצון הש"י בשלימות וכשיפול במחשבתו שום דבר היא רק מרצון הש"י שהשפיע לו, ואינו בהתרשלות רק עושה הדבר בתקופות כי באם לאו, יעבור ח"ו על דעת הש"י, ובזה היה בלעם משבח לישראל שכל אחד מכיר את ערכו.
<b>כעת יאמר ליעקב ולישראל מה פעל אל.</b> היינו בכל רגע ורגע יודע כל נפש מישראל מקטון ועד גדול מה שהש"י חפץ עתה, ויבינו עפ"י בינת לבבם שעתה רצון הש"י הוא כך, ולא על פי כללים.
<b>יזל מים מדליו וזרעו במים רבים.</b> כי בלעם בקש לקלל את ישראל שיוטרד דעתם מטרדות האומות והשפעותם עד שישכח מאתם ד"ת וכמאמר זוה"ק (במדבר רי"ב.) דלא יסגי ולא ירבי רוח קודש, כי מים רבים הם האומות כמ"ש (שיר השירים ח',ז') מים רבים לא יוכלו לכבות.
<b>אראנו ולא עתה.</b> כי הוא אמר שעתה אין הש"י משגיח על ישראל רק לעתיד ישגיח, וזה אינו רק לפי תפיסתו שרואה שמעיקים לישראל והקב"ה שותק. אבל באמת בכל דור ודור הקב"ה מצילנו מידם ומשגיח עלינו בהשגחה פרטיות לטובתינו.
<b>וקרקר כל בני שת.</b> הנה בלעם אמר שיקרקר כל מה שהיה בעולם מיום בריאתו, כי באם לא היה דעתו רק להחיים היה די לו לאמור כל בני נח, כי כל החיים בעולם אינם רק בניו. אך מה שאמר שת היה דעתו מהתחלת הבריאה אף אותן שאינם עתה בחיים, ומה שאומר בני שת ולא בני אדם, כי על קין והבל לא היה יכול לראות, כי הם נולדו בתוך הגן חוץ לעוה"ז ובלעם לא היה יכול לראות רק בעוה"ז.
<b>וירא את הקיני וכו' ויאמר איתן מושבך.</b> היינו כי נחקק פרשה בד"ת מאתו וד"ת הם חיים וקיימים לעד.
<b>והנה איש מבני ישראל בא ויקרב וכו' המדינית וכו'.</b> קודם העונש נקרא איש מבני ישראל אבל אח"כ נקרא איש ישראל, כי אמר בת יתרו מי התיר לך ועשית זאת מחמת שראית שיש לה חלק לעוה"ב, אף אני ג"כ רואה שיש לה חלק לעוה"ב, וע"ז אמר הכתוב אל תתהלל ביום מחר כי לא תדע מה יולד יום (משלי כ"ז,א'), כי אף שתראה כי לעתיד יהיה טוב עכ"ז לא תדע במה ינהג ה' בההווה, אבל למשה האיר הש"י איך להתנהג בההווה ע"כ היתה מותרת לו, אבל לעתיד יברר הקב"ה שזה הנפש היה שייך לו בשורשו כדאיתא בכתבי האר"י ז"ל [מאמר פסיעותיו של אברהם אבינו], ע"כ יקרא אח"כ איש ישראל.

פנחס

<b>וידבר ה' אל משה לאמר פינחס בן אלעזר בן אהרן הכהן השיב את חמתי מעל בני ישראל בקנאו את קנאתי בתוכם ולא כליתי וכו'.</b> בגמ' (סנהדרין פ"ב:) אמרינן בקשו מלאכי השרת לדחפו, אמר להם הש"י הניחו לו קנא בן קנאי משיב חמה בן משיב חמה וכו'. בקשו מלאכי השרת לדחפו כי אין אדם יכול לקנא ולנקום נקמת ה' לחבירו, רק באם יהיה הוא נקי במדה הזאת, ולזה העיד הש"י קנא בן קנאי וכו' הוא נקי וטהור במדה הזאת, התחילו השבטים מבזין אותו כי אמרו כי היה עושה זאת מחמת שנאתו לזמרי והשיב הש"י בקנאו את קנאתי בתוכם, פי' שקנאתו היתה מחמת גודל אהבתו לישראל וזה מרמז תיבת בתוכם.
<b>וירא פינחס בן אלעזר בן אהרן הכהן, ויקח וכו'.</b> ולא יעלה ח"ו על הדעת לומר שזמרי היה נואף ח"ו כי מן הנואף לא עשה הקב"ה פרשה בתורה, אך יש סוד בדבר זה, דהנה יש יו"ד נקודות בזנות, הנקודה הא' מי שמקשט עצמו והולך במזיד לדבר עבירה היינו שהאדם בעצמו מושך עליו היצה"ר ואח"ז יש עוד ט' מדרגות, ובכל המדרגות שניטל מהאדם כח בחירתו ואי אפשר לו להמלט מעבירה, עד המדריגה היו"ד, היינו מי שמרחיק עצמו מן היצה"ר ושומר עצמו מן העבירה בכל כוחו עד שאין ביכולתו לשמור א"ע יותר מזה, ואז כשנתגבר יצרו עליו ועושה מעשה אז הוא בודאי רצון הש"י, וכענין יהודא ותמר, ואיהי בת זוגו ממש וזה הענין היה גם כאן, כי זמרי היה באמת שומר עצמו מכל התאוות הרעות, ועתה עלתה בדעתו שהיא בת זוגו מאחר שאין בכוחו לסלק א"ע מזה המעשה ופנחס אמר להיפך שעדיין יש בכוחו לסלק עצמו מזה, וזה שמרמז הגמ' (סנהדרין פ"ב:) ו' נסים נעשו לפנחס, וכדאיתא שם אלו פירש זמרי והרגו לפנחס היה פטור, כי באמת היה כאן שקול הדעת, כי גם על פנחס היה מקום לבעה"ד לחלוק שמצוי בו מדה הנראה לעינים שהוא כעס כמו שבאמת טענו עליו זאת, והיה הדין בזה שודא דדיינא ופירש ר"ת [תוס' ב"ב ל"ה. ד"ה שודא] ע"ז שיכולת הדיין ליתן לקרוביו, ולכך יצא פנחס זכאי לפי שהיה קרוב למרבע"ה, וז"ש ושם איש ישראל המוכה, היינו שהקב"ה הראה לפנחס אחר מעשה שעשה עם מי היה המלחמה שלו, שאל יחשוב כי נואף גמור היה ח"ו, ופנחס מחמת שהיה בא מזרע יוסף שנתברר בסיגופים ונסיונות בענין זה ולכך הרע בעיניו מאד על מעשה זמרי, וע"ז נאמר (הושע י"א,א') כי נער ישראל ואוהבהו, וזה ממש ענין פנחס שהיה דן את זמרי לנואף בעלמא, ע"כ דן אותו קנאין פוגעין בו ונעלם ממנו עומק יסוד הדבר שהיה בזמרי, כי היא היתה בת זוגו מששת ימי בראשית, כמו שמבואר בכתבי האר"י ז"ל, עד שמרבע"ה לא הכניס א"ע בזה לדונו במיתה, ונמצא שפנחס היה במעשה הזה כנער היינו שלא היה יודע עמקות הדבר רק עפ"י עיני שכל אנושי ולא יותר, ואעפ"כ הש"י אוהבו והסכים עמו, כי לפי שכלו עשה דבר גדול בקנאתו ומסר את נפשו.
<b>לכן אמר הנני נתן לו את בריתי שלום.</b> משה לא היה ראוי לקנאות כי באורו הגדול היה מעניש אותו עם הנפש, אבל פנחס חכים ויניק לא ענשו רק בגוף, ועי"ז ראוי ליתן לו את בריתי שלום.
<b>כי צררים הם לכם בנכליהם.</b> כי באמת לב ישראל מנוקה מכל סיג ופסולת ולא ימשך להטות מרצון הקב"ה, אך מה שבא לישראל דברים שהם נגד רצון הש"י אינו מצדם רק מכח האומות ובא להם, כי האומות מלאים חמדות ותאוות רעות ומכחם יבא גם בלב ישראל, וזה שאמר הכתוב כי צוררים הם לכם בנכליהם, היינו ע"י מחשבתם הרע יצירו גם לכם, וכאשר יאבדו האומות אז יהיה לב ישראל מקושר בהש"י מבלי שום נטיה.
<b>ויקרב משה את משפטן לפני ה'.</b> איתא במדרש [רבה פרשה כ"א, י"ב] שהקריבו לפני שרי עשרות ולפני שרי מאות וכלם יראו לשפוט בדבר הזה וגם משרע"ה ירא עד שהקריבו את משפטן לפני ה'. והעניין בזה כי חטא מקושש היה שחטא נגד משרע"ה כדאיתא בזוה"ק (במדבר ר"ה:) כי חלק מרע"ה היה שבת כמ"ש ישמח משה במתנת חלקו, וצלפחד לא קיים את השבת בשבת השני שנצטוו ישראל ובאם היו מקיימים מצות שבת בשבת השני, היה אז תיכף ניכר לעין כל ישראל מדרגות השבת שהוא מדרגות מרע"ה, וע"י חטא צלפחד שעבר על שבת השני נסתם האור הזה מישראל, ועי"ז היה מרע"ה מסופק אם יוכל לעבור על מדותיו או לא, כי בצערא דגופא אסור לת"ח לעבור על מדותיו (יומא כ"ג.), ובצערא דממונא מצוה לעבור על מדותיו, כדאיתא בגמ' (ראש השנה י"ז.) כל העובר על מדותיו מעבירין לו על כל פשעיו, והענין כי צערא דממונא אינו רק בעוה"ז והוא דבר שיוכל להחזיר לו, וצערא דגופא הוא דבר שנשאר רושם לעד, ולכן היה מסופק אם זה המעשה צערא דממונא שלעתיד יחזיר הקב"ה זה האור לישראל ויתראה לעין כל ישראל טוב מעלות השבת ולא נאבד הדבר הזה מאתם רק לזמן, או הוא צערא דגופא כי כמה נפשות מישראל באם היו יודעים עומק יקרות השבת היו עובדים את ה' ביתר שאת, והיה מסופק בזה, ע"כ לא יכלו שום אחד מהדיינים לשפוט את הדבר הזה כי יראו פן יפגעו בכבודו של מרע"ה, והשיב הש"י למרע"ה מאחר שלא נסתם האור של שבת רק לזמן, אינו נקרא רק צערא דממונא ויכול למחול.

מטות

<b>וידבר משה אל ראשי המטות לבני ישראל לאמר זה הדבר וכו'.</b> (בגמ') (ספרי מטות ב') כל הנביאים נתנבאו בכה הוסיף עליהם משה שנתנבא בזה הדבר. ודבר זה לא היה נוהג אלא בדור הזה, והוא כי כל הנביאים היה שליחותם לישראל במאמר נביאתם כפי העת והזמן וכפי כח השגתם כן התנבאו, ועלה ברוח נביאתם אשר דבר נבואה הלז יהיה קיים לעולמי עד, אך באמת נמצא שנוים כפי ערך דור ודור, וע"ז הוסיף עליהם משרע"ה להתנבאות בזה הדבר, היינו שהוא השיג כל דבר לפי שעתו ומקומו והבין כי הנבואה אינה רק לזמן ולאחר זמן יחפוץ הקב"ה בענין אחר, ולכן בפרשת נדרים נאמר זה הדבר אף שהוא נוהג לדורות כדיליף בגמ' (בבא בתרא ק"כ:) משחוטי חוץ, אעפ"כ נאמר זה הדבר, כי הנודר מדבר הוא לפי ערך השגתו שדבר הזה ירע לו לעבודת ה' וגם שאין בדבר הזה שום טובה, ולכן נאמר זה הדבר שצריך האדם להבין כי לא נאסר לו רק לזמן, והש"י יוכל ליתן לו כח לקבל כל הטובות שבעולם ולא ינתק מעבודת הש"י.
<b>איש כי ידר נדר.</b> זש"ה (תהלים ק"ד, כ"ד) מה רבו מעשיך ה' כלם בחכמה עשית מלאה הארץ קניניך. כי שורש ענין איסור נדרים לאשר באמת כל הגדרים והסייגים הן בקום ועשה והן בשב ואל תעשה כולם הם נכללים בהתרי"ג מצות, אך התרי"ג מצות הם נצרכים בכל עת ובכל זמן לכל אדם הכל בלי שינוי ותמורה בשום ענין, ולאשר נמצא דברים בעולם אשר לפי השעה הם אסורים ולכן אף אם ישכיל אחד לאסור על עצמו או על דורו ולהגדיר לפי העת עכ"ז לא היה רק כאיסור דרבנן וגדר, ולכן ניתן פ' נדרים, אשר כל גדר לפי העת שיהיה נצרך יהיה נכלל בד"ת ויהיה כאיסור דאורייתא, כי בעת שנצרך הוא באמת ככל התרי"ג מצות שנמסרו למשה אך שהם מקבלים שינוי לפי העת והזמן. ולכן בעת אשר יעשה כל אדם הנדר בעת ההוא להגדיר א"ע הוא משלים לד"ת כמבואר בגמ' (שבת קי"ט:) כל האומר ויכולו כאילו נעשה שותף להקב"ה במעשה בראשית, כי תכלית בריאת העולם היה למען יתהלל שם ה', נמצא בעת אשר כל אחד עומד לשבח ולהודות על הבריאה הזאת הוא משלים, כאילו נעשה שותף, וכמו כן בעת עשיית גדר ונדר לפי העת משלים אז לכבוד התורה, וע"ז כתוב [שם] מה רבו מעשיך ה' וכו' מלאה הארץ וכו', היינו כי מלאה הארץ אף עתה בכל שעה ושעה קניניך היינו השלמת ד"ת לעשות השלמה בדברים וסייגים לאיסור דאורייתא.
<b>איש כי ידר נדר.</b> איתא במס' נדרים [י.] מאי קונם ר' יוחנן אמר לשון נכרים הן ר"ל אמר לשון שבדו להם חכמים. הענין בזה כמ"ש (איוב כ"ח,כ"ח) יראת ה' היא חכמה וסור מרע בינה. חכמה, הוא שהאדם ישכיל על כל דבר ויבין לאשורו אם נכון לפניו לעשותו והדבר אשר לא יכשר לפניו יגדיר א"ע ממנה. ובינה, היא כשלב האדם מזוכך שלא יבא בלבו שום דבר נגד רצון הש"י ולא שום חשק נגד רצון ה'. וכל מי שאין עוד לבו מזוכך צריך לגדרים וסייגים שלא יבא לידי מכשול, ולכן אמר ר"י כי כל הלשונות של נדרים לשון נכרים הן כי כל לשונות של נכרים נקרא עלגי לשון כידוע, וגם זה האדם אשר עדיין לא בא לכלל בינה להיות קבוע בלבו לבל יוצטרך עוד לגדרים וסייגים ע"כ לשון נכרים נקרא, ור"ל אמר לשון שבדו להם חכמים, כל אחד אמר לפי שורשו, כי ר"י היה צדיק מעיקרו ור"ל אמר לפי שורשו כי רב חסד מטה כלפי חסד, אף הלשונות האלו לשון חכמים הם. כי ה' ברוב רחמיו לא יעזוב אפילו כוונה לש"ש אף שעודנה לא נגמרה.
<b>נקם נקמת בני ישראל מאת המדינים אחר תאסף אל עמיך.</b> מדין מורה על דמיון, כי משה היה נקרא חכמת כל ישראל כמו שמבואר בפרשת תצוה [ד"ה ואתה תצוה] ואמר הקב"ה למשה כאשר יסיר דמיון מלב ישראל אז לא יוצטרכו בני ישראל להשתמש בחכמה לדעת עפ"י חכמתם את רצון ה', כי אף בלי דעת יכוונו את רצון ה'.
<b>ויצבאו על מדין.</b> ויצבאו הוא מלשון אצבע, היינו כי כל אחד מהלוחמים כיון את המטרה כמורה באצבע, כי לכל ישראל ניתן ד"ת לשמרם בכלל שוה בשוה, אך נמצא לפעמים שמכח האומות יבא יצר רע ללב ישראל, ומאיזה אומה שיבא היצר כפי אופיה של אומה זו, כן צריכים ישראל לשמור בזה ביותר מכל שאר ד"ת שלא יכשלו, וגם כאן בירר מרע"ה אנשים שילחמו במדין ובירר אנשים שיוכלו לעמוד כנגד יצרם של מדינים. גם ויצבאו מלשון צבא שהוא לשון מדוגל שאלו הנבררים היו המדוגלים שבישראל במדותיהם בכדי שיוכלו לעמוד נגד המדינים.
<b>ויקצוף משה וכו' הן הנה היו לבני ישראל וכו' על דבר פעור.</b> בכאן הראה מרע"ה לפנחס שטעה באותו טעות של זמרי וכל המתים בדבר פעור, כי טעותם היה שראו כי הנפשות האלה היה בהם קדושה, כמו שטען זמרי (סנהדרין פ"ב.) בת יתרו מי התיר לך וטענתו היתה כמו שמרע"ה הבין כי צפורה היתה שייכת לו כך הוא מבין שכזבי שייכת לו כמאמר האר"י ז"ל [מאמר פסיעותיו של אברהם אבינו] שהיא היתה גילגול דינה, והוא היה שכם, ושם פנחס ראה טעותו והרג אותו וכמו שנתבאר שם, כי בעוה"ז לא בחר הקב"ה בענין זה. וכאן הראה מרע"ה לפנחס כי גם עתה טעו בזה שהחיו נפשות ממדין לפי שעלו חינם בעיניהם וטעו שיכולים להכניסן לקדושה, אך בכאן לא היה המעשה לפועל, ולפנחס היה נראה שהם מותרים להחיות, אך מרע"ה הבין שבעומק הם אסורים, והראה מרע"ה לפנחס שגם במעשה דפעור סברי הם שהנפשות מותרים, וכי באמת היה להם איזה צד שייכות להנפשות.
<b>ויאמר אלעזר הכהן אל אנשי הצבא הבאים למלחמה.</b> ולכאורה היה מהראוי לכתוב הבאים מצבא המלחמה כמו שנכתב מקודם. אך הענין בזה כי האמת, אחרי אשר קצף מרע"ה באמרו החיים כל נקבה, היה בידם מה להשיב נגדו, ורצו להשיב, אך בראות אלעזר הכהן כי עתה כאשר ישיבו דבר סתירה נגד מרע"ה יקלקלו עד אין שיעור, לאשר משה רבינו ע"ה היה עומד עתה בכל הענינים בשלימות לחיי עוה"ב מבלי שום שייכות לעוה"ז, ועד כה היה בכח מרע"ה למחול, ועתה בעת הזאת לא היה בידו למחול, ואלעזר הכהן הבין הדבר לאשורו ומיהר לרמוז לישראל לבל ישיבו עתה ח"ו שום דבר סתירה נגדו, והיינו הבאים למלחמה, כי היה בלב ישראל להשיב עתה נגד משה רבינו וזאת היא המלחמה נגד מרע"ה, ואמר לישראל הלכות גיעולי עכו"ם כי אף איסור בלוע מכעס אסור, וכשמעם אשר אף בלוע אסור אז אמרו ונקרב את קרבן ה' לאשר מידי הרהור לא יצאנו, וחלודה שלמדו רבותינו מזה [עיין רש"י כאן] הוא ג"כ רומז על כעס, ולזה יקרא פנחס בן אלעזר משיב חימה בן משיב חימה והיכן מצינו באלעזר שהשיב חימה, אך כנזכר.

מסעי

<b>אלה מסעי בני ישראל וכו' ויכתב משה את מוצאיהם למסעיהם על פי ה' ואלה מסעיהם למוצאיהם.</b> הענין שנאמר תחילה ויכתוב משה וכו' ואח"כ כתיב ואלה מסעיהם וכו'. הענין בזה כי בהמ"ב מסעות נכללו כל הנסיונות וההתנשאות שישיג כל נפש מישראל, כי מצד השי"ת כל הבריות היו להיות שוים במדרגותם כי כלם למקטון ועד גדול יש להם הויה מעצמותו ית', אך כי ברא דרכים בנסיונות לפני האדם בכדי שיהיה לאדם יתרון ע"י מעשיו ומצד זה יבא גם התנשאות לאחד על חבירו, ועי"ז תחילה כאשר נכתב עפ"י ה', נכתב מוצאיהם למסעיהם, כי מצד הש"י אין שום יתרון לאחד על חבירו כי כלם חיים בהויה מעצמותו ית', וגם אין יתרון למעשי האדם רק במה שהוא חפץ בוחר, כי כאשר יצאו ממצרים היה הגאולה בדרך דילג, מדלג על ההרים וכמאמר האר"י ז"ל והוא שלא הבחין הקב"ה למעשים כלל, כי גם על ישראל היה טענה כדאיתא במדרש (במדבר רבה פרשה כ"ג,ב') הללו עובדי ע"ז והללו עובדי ע"ז, אך הש"י גאלם ברוב רחמיו כי אצלו היה מבורר כי כל ישראל אדוקים בהש"י. אך בהמסעות בררו א"ע לעין כל בהמסעות האלה כי הם נקיים בשורשם, ועי"ז נאמר עפ"י ה' היינו מצד הש"י, תחילה מוצאיהם ישיגו חן טוב אצל ה', ואח"כ מסעיהם היינו יצא לאור על הברור כי הם טובים בשורשם, אך אח"כ הוא מדבר מצד האדם, נכתב ואלה מסעיהם למוצאיהם, כי מצד האדם הוא שקונה לו טובה ע"י מעשיו ונסיונות.
<b>ויסעו מהר שפר ויחנו בחרדה.</b> היינו בכל דבר שאדם מסופק האיך רצון ה' נוטה, אז העצה היעוצה לו שיגדיר א"ע מהמעשה, וזה ויחנו בחרדה, כי ע"י חרדה שיהיה לאדם, טוב לו לחנות ולהיות שב ואל תעשה כמו עתה שנשבעו שלא ידחקו את הקץ (כתובות קי"א.). ויסעו מחרדה ויחנו במקהלות. היינו בעת שהש"י יחפוץ לקבץ אותנו אז יתן תקופות בלבם שלא יחרדו, הלואי שתהיה בקרוב בימינו.
הענין שלא נאמר נשיא בבני יהודא ושמעון ובנימין, כי אלו השבטים היה אהבה גדולה ביניהם והיה נמצא בהנשיאים שלהם חיבה לשבטם שלא היה יכול להתקרא בשם נשיא שלא היו מתנשאים כלל על שבטם, ולכן נאמר בגמ' סוטה [מ"ב.] לא יהודא על שמעון ולא שמעון על בנימין כי אלו היו אוהבים מאוד.
<b>כן מטה בני יוסף דברים.</b> אף כי ענין טענות בני יוסף נראה כעין רעה ח"ו כי הוא דקדוק קטן שלשבטם יהיה חלק קטן מעט, אך כי ארץ ישראל רומז על עוה"ב ואז יהיה הכל מדוקדק כחוט השערה, כי עתה צוה הש"י לפזר וליתן צדקה, כי אין ידוע חלקו של אדם, אך לעתיד יהיה כל אחד נכוה בחופתו של חבירו שאין שייך לו וכאן חלוקת א"י רומז ג"כ על עתיד לכן דקדקו מאד.
<b>כן מטה בני יוסף דברים.</b> הענין שנכתב בסיום התורה פרשה הזאת שאינה נוהגת רק לשעה. והענין בזה להראות להם לישראל כי לא על הלחם לבדו יחיה האדם כי על כל מוצא פי ה' יחיה האדם. לחם היינו ד"ת כללים הנצרכים לכל בכל עת לכל נפש מבלי שום שינוי ותמורה והם התרי"ג מצות. והעיקר הוא להבין בד"ת בכל זמן את רצון ה' מה רצונו בכל רגע לפי העת והזמן, ומד"ת יצא אור ללבות ישראל שיבינו עומק רצון ה' כפי הזמן. ועי"ז נכתב הפרשה הזאת אחר סיום כל התורה, בכדי להבין לישראל כי מכל התורה יוצא פרטים לכל עת ולכל זמן וכל ד"ת הם עצות בכדי שיבין האדם באיזה דבר יחפוץ הש"י עתה ויעסוק בה, ע"כ נכתב הפרשה הזאת שהוא ג"כ אינו נוהג אלא לזמן.

ספר דברים

דברים

<b>אלה הדברים.</b> איתא במדרש [שוחר טוב פרק ל"ט] לא ניתן להם תורה לישראל אלא כדי שלא יעסקו בדברים בטלים. וזה פירש (תהלים נ"ח,ב') האומנם אלם צדק תדברון, כי לכל הכוחות שנבראו באדם נתן הקב"ה מצוה שיוכל האדם לעבוד בו הש"י, והאדם נברא בכח הדבור וניתן לו ד"ת לעסוק בהם.
<b>בערבה מול סוף.</b> הענין מה שמכנה את חטאי ישראל על שמות המקומות ולא על שם הזמן, רמז בזה שלא יחשוב האדם כי חטאם היה נגד בחירתם, שהיה להם בחירה לפרוש מהחטא, ע"ז מרמז ענין המקום שלא היה באפשרות להשמר מחטאים ולזוז למקום אחר.
<b>אחד עשר יום מחרב.</b> כי בקבלת התורה עוד לא נזדכך לב ישראל להמשך אחר רצון הש"י בשלימות, ורק בשכלם הבינו כי טוב לפניהם לקיים רצון הש"י ולבם לא היה מזוכך, אך בביאת ארץ אז נזדכך לבם, וזה שאמר להם מרע"ה אחד עשר יום מחורב, היינו כשהייתם בחורב וקבלתם התורה היה בדעתיכם כי כבר נזדכך לבכם, כי הלכתם בג' ימים. ובאמת אינו כן כי יש מרחק אחד עשר יום, ולא קניתם ד"ת שיקבעו בלבכם, רק אחר הארבעים שנה ע"י המכשולות והנסיונות עי"ז נזדכך לבכם, שאין אדם עומד על ד"ת אלא א"כ נכשל בהם (גיטין מ"ג.), וע"ז אמר דהע"ה (תהלים קכ"ז,ב') שוא לכם משכימי קום וכו' אוכלי לחם העצבים כן יתן לידידו שינה, כי קודם שלב האדם נזדכך צריך ליגיעה ועצב קודם שיקיים רצון הש"י, אך אחר שנקבע ד"ת בלבו אז משפיע לו הקב"ה ד"ת אף בלי יגיעה ואף בעת שינה ואין צריך ליגע את עצמו כ"כ.
<b>לא אוכל לבדי שאת אתכם.</b> כי עיקר חלק מרע"ה היה קבלת התורה, וארץ ישראל היה חלק יהושע, וכאשר נאמר רב לכם שבת וכו' פנו לכם, היינו התחלות כניסת א"י אז נחלש דעתו.
<b>ואומר אלכם בעת ההיא לאמר לא אוכל לבדי וכו' הבו לכם אנשים חכמים ונבנים וידעים.</b> כאשר היו קרובים לכנוס לא"י והרגיש מרע"ה כי רצון הש"י הוא שע"י יהושוע יכנסו לארץ, והוא היה רוצה שיתפללו ישראל לה' שאינם רוצים במנהיג אחר, וזה שרמז להם במאמרו לא אוכל לבדי וכו' אף שמצינו שאח"כ בקש מה' שהוא יכניסם, ואומר להם כדי שיבינו שהוא צריך לתפלתם כעת, וזה הפסוק הוא פסוק תשיעי מהתחלת הסדרה ובכל מקום בפסוק התשיעי נמצא עומק שלא כפי פשוטו, וכמו שמבואר בפ' בלק [ד"ה ויאמר בלעם], והם לא הבינו ואמרו טוב הדבר, וע"כ אמר אח"כ ואקח מאתכם אנשים חכמים וידועים וכו' ואמרו חז"ל (נדרים כ':) מה שלא הוזכר נבונים כי נבונים לא מצא וז"ש ונבונים לא מצאתי רומז כי לא מצא מי שיבין כוונתו, כי באם הבנתם את כוונתי והתפללתם אולי הייתם מועילים בתפלתכם.
<b>ה' אלקיכם הרבה אתכם והנכם היום ככוכבי השמים לרב.</b> איתא במדרש (דברים רבה פרשה א',י"ד) אמר מרע"ה לפני הקב"ה למה לא משלת אותם בחמה ולבנה שהם גדולים מכוכבים, אמר לו הקב"ה חמה ולבנה יש להם בושה לעתיד לבוא מנין שנאמר (ישעיה כ"ד,כ"ג) וחפרה הלבנה ובושה החמה אבל הכוכבים אין להם בושה מנין שנאמר (יואל ב',כ"ז) כי בקרב ישראל אני ואני ה' אלקיכם ואין עוד, כי חמה ולבנה נקרא שיעשה האדם מעשיו עפ"י חכמתו ובינתו, וכל מחשבות אדם עפ"י חכמתו יהיו בטילין, וכוכבים נקרא במקום שהקב"ה יאיר עיני האדם וילך עפ"י הארות אור הש"י וזאת יקום לעולמי עד.
<b>ויהי בארבעים שנה בעשתי עשר חדש באחד לחדש דבר משה וכו'.</b> הענין שנתפרש כאן באיזה חודש, כי חודש שבט מורה על שבט ותוכחת מוסר וכתוב (משלי כ"ט,ט"ו) שבט ותוכחת יתן חכמה, ונתן מרע"ה עצה שיכנסו את עצמם בד"ת ותפדה אותם מכל רע כמ"ש (תהלים קי"א,ט') פדות שלח לעמו צוה לעולם בריתו, וברית הוא התורה כמ"ש (ירמיה ל"ג,כ"ה) אם לא בריתי וכו', וזה שנאמר (משלי ט"ו,ל"ג) יראת ה' מוסר חכמה, כי יש מוסר עפ"י יסורין ח"ו וד"ת ג"כ נקראים מוסר כמ"ש (משלי ח',י') קחו מוסרי, כי מד"ת יוכל ג"כ האדם להתייסר ואשרי הגבר אשר תיסרנו יה ומתורתך תלמדנו, וז"ש (תהלים קי"א,י') ראשית חכמה יראת ה' שכל טוב לכל עושיהם, פירוש שזה חכמה ושכל טוב לאדם שיכניס את עצמו בד"ת ועל ידה ינצל מכל רע.
<b>הנה ערשו ערש ברזל הלה הוא ברבת בני עמון.</b> מרע"ה נתירא מעוג לפי שהיה בו אות ברית אשר שם בו אאע"ה כדאיתא בזוה"ק (במדבר קפ"ד.), כי עוג היה אליעזר עבד אברהם, כידוע, והיה ירא פן ח"ו ה' עמו. וזה שנכתב תשע אמות ארכו וארבע אמות רחבו, כי ט' וד' הם האותיות הקודמת לשם י"ה, כי מאלו השני אותיות יוצאים כל ההשפעות לאדם, כי אותיות ו"ה מהשם הם מצד תפיסת האדם כידוע, וזה שירא מרע"ה כי שמא שורה עליו השם הזה, והראה לו הש"י כי אינו כן אף כי נדמה על הגוון כי מעשיו הם טובים אעפי"כ אין תוכו נקי, וזה שנאמר עליו הלה הוא ברבת בני עמון, כי עמון הוא קליפת תאוה וניאוף כידוע וכמאמר זוה"ק [שם] דפגים בההוא אות ברית, וזה שהבטיח הקב"ה למשה היום הזה אחל תת פחדך על העמים אשר תחת כל השמים, כי השמים נקרא הגוון הנראה למראה עינים לכח וסיעתא מה' והראה לו הש"י כי בתוך האומות אין בזה שום ממש, וזה ששינה בלשון, כי מהצורך היה לכתוב תת פחדך על כל העמים אשר תחת השמים, ורמז בזה כי כל הגוונין שנראים טובים בין האומות אין בהם שום ממש.

ואתחנן

<b>ואתחנן אל ה' בעת ההוא.</b> הענין שסיפר להם מרע"ה לישראל אלו הדברים, כי אף לפי ראות העין נראה שתפלתו לא הועילה כלום, אעפי"כ הבין להם שלא יחשבו שתפלתו היתה למגן. כי באמת אף בהתנהגות ארץ ישראל גם שם אני הרב שלכם, וכן בכל הדורות, והראה להם כי פעל בתפלתו. וכן משמע מלשון ואתחנן שהוא מלשון התפעל, היינו שנעשה מלא תחנונים והיתה תפלתו שגורה בפיו וזה ראיה כי הש"י שלח לו אתערותא להתפלל, וא"כ בטח לא חזרה ריקם, וזה רומז בעת ההוא, היינו אף אחר שנשבע הקב"ה שלא יכניס אותי לארץ ישראל, אעפ"כ לא מנעתי את עצמי מתפלה כמו דאיתא (ברכות י'.) בחזקיה מלך יהודה שאמר לישעיה בן אמוץ כלה נבואתך וצא כך מקובלני מבית אבי אבא וכו', שאין לך דבר שעומד בפני הרחמים ולמדו שם הגמ' שלא יהיה דבר חוצץ בינו לבין הקיר, היינו שלא יהיה לאדם שום מניעה מלהתפלל, ולא יתרשל אף שנראה לו כי יצא הגזירה מה'. כי קיר הוא מקור החיים ואעפ"י שידמה לאדם שאין לו ישועה ממקור אעפ"כ לא ימנע את עצמו מן הרחמים.
<b>אתה החלות.</b> היינו שמשה טען נגד הש"י אתה שלחת לי רצון להתפלל, ופתחת לי פתח, והש"י השיב לו רב לך היינו כי כל האתערותא שלחתי לך בכדי שילמדו ממך ישראל לדורות איך להתפלל לה' ולא ימנעו את עצמם ועתה רב לך, די לך כי יוכלו ללמוד מזה די צרכם.
<b>ראה למדתי אתכם חקים ומשפטים כאשר צוני ה' וכו'.</b> פי' אף שהאבות ג"כ קיימו כל התורה, ולמדו אותה לבניהם כדאיתא במדרש, אך קודם שנצטוו מפי מרע"ה היו אינם מצווים ועושים, ועכשיו חידש להם מרע"ה שיהיו מצווים ועושים, שזה גדול מאינו מצווה ועושה.
<b>ראה למדתי אתכם וכו' כאשר צוני ה' וכו'.</b> כאשר ראה מרע"ה שהוא לא יכנס לא"י והם יכנסו, ירא פן יקטן בעיניהם קדושת א"י באומרם אלו היה בה קדושה גדולה היה מרע"ה נכנס, ע"ז אמר להם כאשר ציוני ה' אלקי, היינו ה' שהוא אוהב אותי מאוד, ובאם נכנסתי גם אני, היה מצוה גם אותי על אלו הד"ת גם כן.
<b>ושמרתם ועשיתם כי הוא חכמתכם ובינתכם לעיני העמים.</b> ואיתא בגמ' על זה (שבת ע"ה.) זהו סוד העיבור וכפי אשר יעברו ישראל השנים כן יקום גם עפ"י מערכת הזמן הקור והחום, וכאשר יראו אומות העולם כי כאשר יעברו ויקבעו ישראל כן יקום ולא כפי שכלם וחשבונם, אז יבינו כי ישראל יונקים ממקור למעלה משכלם.
<b>כי מי גוי גדול אשר לו אלקים קרבים אליו.</b> היינו בכל הקריאות צריך האדם להיות דבוק בהש"י, כי קריאה היינו חשק ותשוקה לדבר, וע"ז אמר דוד המלך ע"ה (תהילים קל״א:א׳) שיר המעלות ה' לא גבה לבי ולא רמו עיני וכו' אם לא שויתי ודוממתי נפשי כגמול עלי אמו כגמול עלי נפשי, גמול הוא תינוק הנעתק משדי אמו, וכמו שהתינוק בעת שירצה ליקח איזה דבר מחזיר ראשו ומביט לאמו אם לא תלך ממנו, כן צריך כל נפש מישראל להביט לה' ושלא ישוקע בתאוה וחמדה שלא ישכח ח"ו בה' רק לחשוב דרכיו, וכמו דאיתא בגמ' (ביצה י"א.) יונה כל דמדדה ורואה את קינה וכו' וכנסת ישראל נמשלה ליונה (שבת ק"ל.).
<b>ועשיתם וכו' תמונת כל אשר צווך ה' אלקיך.</b> היינו שלא יחזיק האדם באיזה גוון אף ממצות אשר צוה ה' כדאיתא בזוה"ק, וזה פי' תבנית זכר היינו גוון ממצות עשה ותבנית נקבה היינו גוון ממצות לא תעשה.
<b>וידעת היום והשבת אל לבבך כי ה' הוא האלקים וכו'.</b> ונסמך לזה פרשת ערי מקלט אז יבדיל משה, הענין בזה כי איתא במדרש (דברים רבה פרשה ב',כ"ח) כי מרע"ה המליך את הקב"ה אף בחללא דעלמא כי אין עוד אף בחללא דעלמא, ולפיכך נסמך לזה פי' ערי מקלט כי זה היה חלק מרע"ה שהכיר כי אף באוירא דעלמא שולט הש"י ולא נעשה שום דבר בלי רצונו, ועשה הצלה וסנגוריה על העושה מעשה בשוגג כי איך היה ביכולת הגרזן לבקוע דרך האויר ולהרוג את האדם אם לא ברצון הש"י, וכן בכל הדברים שיבא לאדם שלא מדעת.
<b>לא את אבתינו כרת וכו' כי אתנו וכו'.</b> כי הש"י יחפוץ שיצא מבוקשו מבין החיים שיעבדו אותו כי אותן שהלכו לחיי עוה"ב כבר השלימו מה שהיו צריכין.
<b>שמע ישראל ה' אלקינו וכו' ואהבת את ה' אלקיך וכו' והיה כי יביאך וכו'.</b> הענין המשכת הפסוקים הללו כי האדם צריך לברר את עצמו בכל עניניו בחמשה דברים. שמע ישראל היינו שהאדם יראה כי הכל מיד הש"י והוא אחד. ואהבת היינו שיוכל האדם לעזוב כל חמדת עוה"ז בשביל אהבת הש"י. והיה כי יביאך היינו עבודה, שהאדם צריך לעבוד את ה' בכל נפשו כמ"ש אותו תעבוד ואף שיהיה לאדם כל טוב, כמ"ש שם ובתים מלאים כל טוב וכו' לא ישכח מלעבוד את ה'. לא תנסו את ה' הוא אחר שבירר האדם את עצמו באלו הג' בירורין, אז כשישפיע לו הקב"ה טובה לא יהיה ביראה ובספק פן אין זה לטובתו, כמו שנאמר ומשלם לשונאיו אל פניו להאבידו, וזה שנאמר כאשר נסיתם במסה, ושם נאמר (שמות י"ז,ז') היש ה' בקרבינו אם אין, ורק שיהיו בטוחים כי הש"י נותן בטובת עינו מאוד. לא תחנם היינו שלא יעלה חן שונאי ה' בעיניכם, וזה שמבואר בעירובין [כ"א.] עד שבא זכריה בן עדו ופרשו נמצא כל העולם כלו אחד משלשת אלפים ומאתים בתורה, שלשת אלפים נגד הג' פסוקים הראשונים, שמע, ואהבת, והיה כי יביאך, ומאתים נגד לא תנסון ולא תחנם, ועל אלו הד"ת עמד זכריה בן עדו אחרי שאביו עדו הנביא נכשל תחילה כאשר אכל אצל הנביא השקר (מלכים א' י"ג,י"ט), כי באמת היה לו מקום לסמוך שיאכל אצלו, כי כאשר היה נזהר שלא יאכל אז לא היה בו שום חשק לאכילה כי היה לבו נקי וכאשר נזהר לא היה תאב, אך כאשר שלח אליו הנביא שיאכל אצלו אז תיכף נצמח בו תשוקה לאכילה ומזה היה לו ראיה כי מה' הוא הדבר, כי כאשר יסכימו שני דעות ביחד, אז הוא רצון ה' בבירור וכמו שירמיה סמך עצמו ע"ז כמו שנתבאר על פסוק אלהי מסכה וכו' [לעיל פ' משפטים]. אך היה צריך להבין כי כל חשקו היה מחמת שהנביא שקר עורר בו ואז עי"ז נתחדש הלכה שאין מקבלין הלכה אלא ממכירין ולכן עמד בנו על אלו ד"ת.
<b>ואהבת את ה' אלקיך בכל לבבך ובכל נפשך ובכל מאדך.</b> ובפרשת והיה אם שמע לא נאמר, ובכל מאודיכם, כי מאודך היינו מאד מאד למסור את נפשו על קדושת שמו ית', היינו למסור נפשו אף בחיי עוה"ב, וזהו רק קודם שיתברר לאדם חלקו השייך לו בשורשו, כי לכל נפש שייך מצוה מיוחדת שעל ידה יגיע לעוה"ב כפי המצוה וכפי אשר יקיימה וזה עיקר לכל נפש, וקודם שנתברר לאדם חלקו צריך לעבוד את ה' בזה האופן שלא ימצא אצלו דבר שלא יוכל למסרה על קדוש ה', אך אחר שיבורר לאדם חלקו לא יחפוץ הש"י מן האדם שיעבוד אותו בזה האופן, כי לא ירצה הש"י ליקח מן האדם מה שסיגל וגם האדם מצדו אף שאינו מחויב למסור נפשו רק על הג' דברים הידועים, אבל על המצוה הידוע לו שזאת שייכת לו בשורשו מחויב למסור נפשו עליה, כמו שמצינו בדניאל שמסר נפשו על התפלה אף שלא היה מחויב עפ"י דין. וכן מרדכי שלא רצה לכרוע להמן שהיה דבר קטן. רק שהבינו שזה שייך להם בשורשם כמו שיתבאר על פסוק כי יקרא קן צפור [לקמן פ' תצא].
<b>והיו הדברים האלה אשר אנכי מצוך היום על לבבך.</b> איתא בגמ' (פסחים נ"ה:) אנשי יריחו היו כורכין את שמע שהיו מחברים ואומרים היום על לבבך, כי יריחו רומז על ריח וגם נקרא עיר התמרים היינו שהבינו לעומק, כי תמר הוא האחרית משבעת המינים. והם הבינו כי לאחרית יקבע ד"ת בלב ישראל כרצון הש"י וע"ז אומרים היום על לבבך היינו שד"ת אינם רק היום על הלב אבל מחר יהיו נקבעים בתוך הלב, וחכמים לא הסכימו לזה לפי שאין בכח האדם לקרב הישועה בלתי רצון הש"י, ולפיכך היתה זאת באנשי יריחו כי יריחו מורה על ריח כנ"ל היינו שמריח מרחוק את הישועה, וגם נקראת עיר התמרים (דברים ל"ד,ג') ותמרים היא הסוף שבשבעת המינים, והיינו שהיו מביטים לאחרית הדבר.
<b>שמור תשמרון את מצות ה' אלקיכם ועדתיו וחקיו אשר צוך.</b> הענין שנאמר תחילה לשון רבים שמור תשמרון ואח"כ לשון יחיד אשר צוך, והענין בזה כי התרי"ג מצות נתן ה' לישראל והם שוים לכל נפש לקיימם מבלי שום שינוי לנפש אחת מחבירו, אך עדותיו היינו טעמי המצות, כל אחד ואחד מרגיש טעם בהמצוה טעם מיוחד שאין חבירו מרגיש בו, ולא כפי הבנת חבירו, וכמו שמצינו בגמ' (פסחים נ"ג:) בין שאמרו להדליק ובין שאמרו שלא להדליק שניהם לדבר אחד נתכוונו, כי בתחילה היה נראה שהאחד חולק על חבירו, אך באמת לא נחלקו כי שניהם לדבר אחד נתכוונו ולא יחלוק אחד על מדותיו של חבירו, כי יבין שחבירו לא יוכל להשמר רק באופן אחר, לא כפי שמירתו, וע"ז נאמר להדוף את כל אויביך מפניך, וזה קאי על בעלי מחלוקת מישראל ולא שיאבדם ח"ו, רק ידחה אותם מפניך שלא יטרידו אותך מעבודתך.
<b>כי ישאלך בנך מחר לאמר מה העדת וכו' אשר צוה ה' אלקינו אתכם.</b> היינו שישאל מפני מה בחר ה' אלקים בנו בגודל אהבתו, לכן תשיב לו עבדים היינו, היינו שהיינו מדוכים, ודרך הש"י לשכון את דכא ושפל רוח כמ"ש (ישעיה נ"ז,ט"ו) מרום וקדוש אשכון ואת דכא ושפל רוח, וכאשר הש"י יחל להושיע יושיע בגודל תקופתו.
<b>וצדקה תהיה לנו.</b> תרגומו וזכותא תהא לנא, זכותא היינו שהש"י מעיד על מעשינו כי הם זכים מעומק הלב, כי גוי הנותן סלע לצדקה ע"מ שיחיה בנו הרי זה רשע, ובישראל הרי זה צדיק גמור (ר"ה ד'.), והוא מפני שהקב"ה מעיד על מעמקי לבנו שהם מזוככים כרצונו.

עקב

<b>והיה עקב תשמעון את המשפטים האלה.</b> אין והיה אלא לשון שמחה כדאיתא (בגמ') (בראשית רבה פרשה מ"ב,ד'), עקב היינו לסוף, והוא כי לעתיד יגלה הש"י לעין כל, וכל נפש מישראל יבין כי לא היה שום חקה בלי טעם, כי לעת עתה כל הסבלנות של ישראל שסובלין מקיום המצות, הוא מפני שאינם מבינים עומק הטובה הנמצא בהם, ודומין בעיניהם כחוקה בלי טעם ולכן סובלין מהם, אך כאשר יתברר כי הכל היה במשפט למען יוטב להם לישראל ואינם בלי טעם, אז ימלא שחוק פינו ונהיה בשמחה.
<b>והיה עקב.</b> איתא במדרש (דברים רבה פרשה ג',א') הלכה אדם מישראל שיש לו מנורה של פרקים מהו לטלטלה בשבת, כך שנו רבותינו המרכיב קני מנורה וכו', עד כאדם שהוא בונה בשבת. והנה מאי ענין הלכה זאת לכאן, הענין בזה כי באמת נאסר טילטול מנורה בשבת משום חשש בנין, כי פן בעת טילטולו את המנורה הקנים הרפים יתחזקו מעט ע"י טילטולו ויהיה בונה. כי מאחר שלא ניתן שיעור על מלאכת הבונה, נאסר בכל שהוא, ואי אפשר לדקדק, ואם יאמר האדם כי הקב"ה בא ח"ו בטרוניה עם בריותיו שנתן להם מצות שלא יוכלו לעמוד בהם, ע"ז סמך המדרש תיכף והיכן שמרו ישראל את השבת בתחילה כשניתן להם באלוש שנאמר וישבתו העם ביום השביעי שמא תאמר לרעתך ניתן לך את השבת, לא ניתן לך אלא לטובתך, להראות כי אף קיום המצות הוא ביד ה' כי יתן כח באדם שיוכל לקיימם, כי בשכל אנושי אי אפשר להשיג איך שמרו ישראל שבת הראשונה בכל דקדוקיה בלא הרגל תיכף בפעם הראשון, וכל ישראל לא עברו אף על דקדוק קטן ואעפ"כ הכתוב מעיד על כל ישראל שלא עברו, ובזה ראיה כי הש"י יגמור עלינו ויכונן כל מעשינו לטובה, וזה והיה עקב תשמעון, כי לסוף יראה הש"י כי כל ישראל הלכו אחר רצונו הקדוש.
<b>שגר אלפיך.</b> היינו מקום שהאדם עושה בלי דעת כלאחר ידו גם לזה יסכים הקב"ה לטוב.
<b>כי תאמר בלבבך רבים הגוים וכו' לא תירא מהם וכו'.</b> והנה איך יתכן להזהיר על דבר הנעשה מעצמו בלי רצון האדם לצוות על זה לא תירא והלא הלב מתירא, אך כי מפעולות האדם יוכר את תוך לבו וע"י המצות יתברר עומק לב האדם, כגון אדם שלא ימשול על חברו אף שיכול למשול עליו, מזה ראיה שהוא ירא ה', ובאם יהדר במצות עד שליש כמאמר חז"ל (בבא קמא ט':) אז ראיה שהוא אוהב ה' והוא מעומק לבו ולא על הגוון, וגם כאן הזהיר הש"י להסיר דמיון מלב ישראל, כי באמת נמצא בלב ישראל תקופות, אך צריכים להסיר הדמיון מלבם, כי באמת הש"י לא יחפוץ ביראת הדמיון כמ"ש (ישעיה מ"ה,י"ט) לא אמרתי לזרע יעקב תוהו בקשוני, תוהו היינו יראה של דמיון, וצריך האדם לדעת כי יש מנהיג בעולם, ורוצה שבריותיו יהיו בישוב הדעת ומה שהזהיר כאן לא תירא היינו שלא יראו מגוון, כמו שיתבאר בפסוק וראית סוס ורכב עם רב וכו' [פרשת שופטים].
<b>השמר לך פן תשכח את ה' אלקיך לבלתי שמר מצותיו וכו', פן תאכל ושבעת ובתים טבים תבנה וכו', ואמרת בלבבך כחי ועוצם ידי וכו', וזכרת את ה' אלקיך כי הוא הנתן לך כח וכו'.</b> ובפרשת ואתחנן נאמר היפך בזה הענין, כי שם נאמר והיה כי יביאך וכו', לתת לך ערים גדולות וטובות אשר לא בנית כרמים וזתים אשר לא וכו', השמר לך פן תשכח וכו' את ה' אלקיך תירא אותו תעבוד וכו'. כי שם מורה כאשר יראה האדם שנשפע לו טובה מה' וידמה לו כי ההשפעה ישפיע לו מבלי עבודה, ופן יחשוב עי"ז שאינו צריך לעבודה ויראה, ע"י נאמר שם את ה' אלקיך תירא אותו תעבוד וכו'. וענין שבכאן הוא בהיפך כאשר יבנה האדם בתים ויזרע שדות ויצליח ידמה לו שכחו ועוצם ידו פעל זאת, ע"ז נאמר וזכרת את ה' אלקיך כי הוא הנותן לך וכו', כי לולא רצון הש"י אין מעשה האדם כלום, ודבר זה הוא גם בענינים גדולים כאשר יבא לאדם השפעה מבלי עבודה וידמה לו כי אינו צריך לעבודת ה', ע"ז נאמר את ה' אלקיך תירא שאין הש"י נותן בחנם, כי לא ישפיע לך אלא ע"י תפלה ועבודה הנמצא בך עי"ז ישפיע לך, ובאם יאמר האדם לאמור כי יעבוד את ה' בעצמו ובכחו בלי סיעת הש"י ע"ז נאמר וזכרת את ה' אלקיך כי הוא הנותן לך כח, היינו שכח העבודה והתפלה אינו רק מהש"י כמ"ש (תהילים י',י"ז) תכין לבם תקשיב אזניך, כי בטח הזמין לך הש"י מצוה שלא מדעתך ומצוה גוררת מצוה ועי"ז נמצא בך כח עבודה בקביעות בלבך, וע"י שנקבע בלבך עבודה ישפיע לך טובה.
<b>אל תאמר וכו' בצדקתי הביאני ה' לרשת את הארץ הזאת וברשעת הגוים וכו' לא בצדקתך ובישר לבבך אתה בא לרשת את ארצם כי ברשעת הגוים האלה וכו'.</b> מהתחלת הדבור נראה שגם לא מרשעת הגוים ולבסוף כתיב כי מרשעת הגוים. והנה כי באמת בחר ה' בישראל אף בלי מעשיהם, כמ"ש (מלאכי א',ב') הלא אח עשו ליעקב ואהב את יעקב, וגם במצרים היה קטרוג גם על ישראל כדאיתא במדרש (ויקרא רבה פרשה כ"ג,ב') הללו עובדי ע"ז והללו עובדי ע"ז ועכ"ז בחר ה' בישראל כי הם חלק אלוה ממעל בעומקם ובשרשם, כמ"ש (דברים ל"ב,ט') כי חלק ה' עמו, וכמו שמצינו שצוה הש"י לאבד שבעה אומות שנראה באכזריות ח"ו, ומצינו שהקב"ה שונא את האומות מפני שהם אכזרים, ונראה מזה כי זה הדבר עצמו שבין האומות הוא רע, הוא טוב לישראל, כי הש"י מעיד על הכל כי ברצונו הוא. וזה פירוש כי ברשעת הגוים מפני זה הדבר עצמו שהם נקראים אצלי רעים ורשעים, בזה עצמו אתם נקראים עושה רצוני, וראיה מזה שלא בצדקתכם ולא ברשעת הגוים ה' מביא אתכם שמה ורק מפני שבלי שום דבר יחפוץ בכם, שאף שאתם עושים מעשים כמוהם ג"כ חפץ בכם ה', וכן ברשעת הגוים הוא לשון דהא, והוא נתינת טעם לדבר לפי שאתם חלקו ועי"ז כל מה שאתם עושים יסכים ויוטב בעיניו.
<b>ועתה ישראל מה ה' אלקיך שאל מעמך כי אם ליראה.</b> איתא בגמ' (ברכות ל"ג:) וכי יראה מילתא זוטרתא היא אין לגבי משה מילתא זוטרתא, משל למי שמבקשין ממנו כלי גדול ויש לו דומה עליו ככלי קטן, קטן ואין לו דומה עליו ככלי גדול, והנה מדברי הגמ' אינו מובן למה נמשלה היראה לכלי גדול או קטן, אך באמת יראה נמשלה ללחם שהוא מחיה את האדם, ונראה כאשר יתואר העני בעניותו, יתואר שאין לו אף ככר לחם, וכאשר יתואר העשיר בעשרו לא יתואר שיש לו לחם, כי זאת הוא דבר הצריך לכל אדם ורק יתואר כי יש לו כמה תענוגים שלא יהיה לכל אדם. וזה פי' הגמ' כלי גדול ויש לו דומה עליו ככלי קטן כי האדם השלם בכל, לא יתואר כלל במעלות היראה כי זאת הוא המעלה הראשונה שיצרך האדם להגיע אליה כמ"ש (תהלים קי"א,י') ראשית חכמה יראת ה', אך כאשר יתואר האדם לפחיתות אז יתואר שאף יראה אין לו ואז אצלו ככלי גדול, כי זאת הוא עיקר כמו הלחם שהוא עיקר מחיית האדם.
<b>ואהבת את ה' אלקיך ושמרת וכו', ואשר עשה לדתן ולאבירם.</b> ולא הזכיר את קרח לפי שכאן הוא פרשת אהבה, ולקרח היה באמת אהבת הש"י ולפי דעתו היתה כוונתו לש"ש, אבל הם לא כוונו אלא לכבוד עצמם, וגם כי הפרשה הזאת תדבר באהבת ת"ח ושיהיה אדם מוסכם לתת כל ממונו לת"ח ברצון הש"י, שזה נקרא שנת השמיטה שהאדם מחויב להפקיר כל רכושו לכבוד ה', וכמו שבזמן נמצא שנת השמיטה, כן נמצא בנפש הוא נפש ת"ח, וזה דאיתא במדרש (ויקרא רבה פרשה א',א') גבורי כח עושי דברו לשמוע בקול דברו בשומרי שביעית הכתוב מדבר, ולקרח היה כח הזה רק שטען שהוא הת"ח האמיתי שבדורו, וזה יקרא אתנן זונה שנותן במקום שאינו צריך, משא"כ דתן ואבירם שלא היו כלל במדריגה הזאת, ורק היו בחוצפה נגד הש"י וזה נקרא מחיר כלב, ולכן בפסוק וכל היקום אשר ברגליהם לא נזכר קרח לפי שהוא היה נקי מזה ורק הם לא היו נקיים.
<b>והיה אם שמע תשמעו וכו'.</b> התחיל בלשון רבים ואח"כ נכתב בלשון יחיד ונתתי עשב בשדך וכו', זש"ה (תהלים קל"ד,ג') יברכך ה' מציון עושה שמים וארץ. כי בקבלת עול תורה היו כל ישראל בשוה, כי כלם רוצים לעבוד את ה', אך הציון שד"ת עושים בלב האדם היינו שיקבעו בלבו בזה יש חילוקים ואין דעת אחד דומה לחבירו. וכן הוא הקבלת שכר כפי ההכנסה והציון, לכן תחילה נאמר לשון רבים, היינו בקבלת עול תורה כי הכל מקבלים עליהם בשוה, ואח"כ איירי מקיבל שכר שהיא כפי הרשימה הנקבעת בלב, כתיב לשון יחיד, כי בזה אין אחד דומה לחבירו, וע"ז כתיב וראה בטוב ירושלים, כי ירושלים רומז על יראה וכפי היראה והצימצום שאדם מצמצם א"ע בעבור כבוד הש"י כן יקבל שכר וכן ישפיע לו הש"י הרווחה.
<b>כל המקום אשר תדרך כף רגלכם לכם נתתי.</b> היינו כל דבר שיוכל האדם לקבל טובה בלי עקשות היינו שדורך עליה מלמעלה ויתבונן בה אם הוא ברצון הש"י, ובאם לאו יקל בידו לעזוב אותה, זה ינחיל הש"י לאדם בבירור, וכמו שנתבאר בסימני בהמות ועופות בפ' שמיני.

ראה

<b>ראה אנכי נתן לפניכם היום ברכה וקללה.</b> היינו כי הכל הוא מה', כי טבע האדם לזעוק ולצעוק לה' בעת צרתו מה עשה לו, ובעת שישפיע לו כל טוב טח עינו מראות כי מה' הוא, ויאמר כחי ועוצם ידי עשה לי את החיל הזה, ע"כ מראה הש"י ראה אנוכי וכו' היינו כי הכל הוא מהש"י.
<b>ראה אנכי נתן לפניכם היום ברכה וקללה.</b> היינו בכל מקום שהקב"ה ינחיל טובה לאדם ילבישה בלבוש הנראה כפי ראות העין הפך מהטובה, (וכמו שנתבאר בפ' קרח בפסוק ואשים דברי בפיך), בכדי שעל ידי פעולות האדם שיברר א"ע ויוציא לאור את הטוב מעומק, ועי"ז יקרא יגיע כפיך.
<b>את הברכה אשר תשמעו.</b> היינו באם יבא טובה לאדם אז ידע בבירור שקיים רצון הש"י, ובאם יארע לו ההיפך ח"ו, אז ידע כי בטח עבר על מצות הש"י אף שלא יתראה לפי ראות עיניו.
<b>השמר לך פן תעלה עלתיך וכו' כי אם במקום וכו'.</b> ענין שנכפל כאן אזהרות השמר ופן, כי עולה נקרא מקום שיעשה האדם מעשה שלא יגיע לו ממנה שום הנאה, כי עולה הוא כלה כליל לה' שלא יגיע לבעליו שום הנאה, וזאת אסור לאדם לעשות בשום דבר וענין אחר רק לה' לבדו.
<b>כי אם אל המקום אשר יבחר וכו'.</b> בזה נלמד לאדם דרך התפלה איך להתפלל לה' כמו דאיתא בגמ' (ברכות כ"ח:) יכון את לבו כנגד בית קדשי קדשים, היינו כשאדם ירצה להתפלל יראה מתחילה אם הדבר שרוצה להתפלל עליו הוא רצון הש"י, זה פי' יכון את לבו כנגד בית קדשי קדשים, ובזה ידע כי רצון הש"י הוא אם יראה שלבו מלא תפלה ושפתותיו מלאים תנובה יבין כי מאת ה' הוא כמו שנתבאר בפ' ואתחנן, וכדרך שאמר דהמע"ה [דה"א י"ז,כ"ה] אתה גלית את אוזן עבדיך על כן מצא עבדיך להתפלל לפניך.
<b>כי ירחיב ה' אלקיך את גבלך וכו' ואמרת אכלה בשר וכו' בכל אות נפשך תאכל בשר.</b> לא נאמר שיצאו חוץ לגבולם רק שגבולם יתרחב, כי באמת משם הוי"ה היינו מצד הש"י אשר בחר בישראל אין שום גבולין רק מותר להתפשט בכל הטובות, אך משם א"ד"נ"י היינו הכרת האדם וגבול תפיסתו מזה נצמח כל הגבולין שעד כאן מותר להתפשט ומכאן ואילך אסור, היינו כמה שימצא באדם כח עבודה כך יוכל להתפשט את עצמו בטובות. וזה פי' כי ירחיב ה' אלקיך את גבולך, כי בתחילה שהאדם נכנס בעבודה אסור להתפשט א"ע כי כאשר יתפשט יותר מדאי יוכל ח"ו להסתלק מיראה, אך כאשר יתרבה בו כח העבודה והיראה אז מותר להתפשט יותר מעבודתו, וזה פי' כי ירחיב ה' אלקיך את גבולך, היינו שיתן בך כח עבודה כל כך עד שיסתלקו ויסירו הגבולין מאתך עד שתוכל גם לאכול בשר ולא תצא חוץ לגבולך.
<b>ונתן לך רחמים ורחמך.</b> אחר שנכתב פ' עיר הנדחת שצוה להרוג כל העיר שנראה לעין אנושי כאכזריות חימה, ע"ז נאמר ונתן לך רחמים ורחמך שע"י שתקיים מצות ה' יבא בך מדות רחמנות שתהיה רחמן במקום שצריך להתרחם.
<b>עשר תעשר את כל וכו' ואכלת לפני ה' אלקיך וכו' מעשר דגנך וכו' למען תלמד ליראה וכו'.</b> מהאכילות האלו יבא יראה ללב האדם, כי דעת האדם מיושבת עליו במקומו, ובמקום נכרי אין דעתו מיושבת עליו, והקב"ה יזהיר שלא יהיה חילוק והפרש בדעת האדם רק ימשך אחר רצון הש"י בכל מקום בדיעה שלימה.
<b>שבעה שבעת תספר לך מהחל חרמש בקמה וכו'.</b> מהחל חרמש בקמה היינו קודם שיתחיל האדם לצאת לניצוח צריך ישוב הדעת וחשבון גדול, כי שבעה שבועות הוא מאד מזוקק כמ"ש מזוקק שבעתים (תהילים י"ב,ח').
<b>ושמחת לפני ה' אלקיך וכו' והאלמנה אשר בקרבך.</b> בכל ימים טובים נאמר אשר בשעריך וכאן נאמר אשר בקרביך, כי בשבועות היינו מתן תורה, ונאמר (נדרים פ"א.) הזהרו בבני עניים שמהם תצא תורה.

שופטים

<b>שפטים ושטרים תתן לך.</b> היינו שיחשוב האדם את דרכיו בכל מעשיו שיעשה וכמו שמסיים בסוף למען תחיה, כי הדברים שיעש. במשפט לא ילכו לאבדון כמו דאיתא בזוה"ק (במדבר קע"ח.) כי אין מעשה ודעת וחשבון בשאול, מעשה הנעשה בחשבון לא תפול בשאול. והנה כאן נאמר שש אזהרות נגד שית סיטרין דתלין במחשבה, א' שופטים ושוטרים, ב' לא תטע לך, ג' לא תקים לך מצבה, ד' צדק צדק, ה' לא תזבח, ו' זקן ממרא.
<b>שפטים ושטרים.</b> זש"ה (ישעיה מ"ד,ו') כה אמר ה' מלך ישראל וגואלו וכו' ומבלעדי אין אלקים. היינו כל התנשאות לא יבא רק מהש"י, ומה שנאמר שופטים ושוטרים תתן לך הוא שיהיה האדם נכנע מפני השופטים שינשא אותם הש"י, תתן לך היינו בנסתרות לבך תכנע מפניהם, וכן הוא הסדר שופטים היינו חכם ואח"כ פרשת המלך, חכם קודם למלך אע"פ שהמלך יותר גדול מחכם, רק בהתחלה אין ממנין למלך רק עפ"י סנהדרין [תוספתא סנהדרין פ"ג] ואח"כ כהן גדול ואח"כ נביא, אבל אחר שנתמנה למלך, קודם לחכם, כי מלך כל היוצא מפיו הם דברי אלקים כמו שמבואר בגמ' (שבת נ"ו.) שבדיבר הקל שעבר נעשה מורד, ואף שנראין לדברי חולין הם מהש"י. כהן גדול הוא מרגיש בבינה איך הוא רצון הש"י, נביא בעת שיאמר כה אמר ה' אז הכל צריכין לשמוע דבריו, אבל כשאינו אומר רק מדעתו אינו רק כחכם, והנה שופטים מרמז על מרע"ה כי הוא היה שופט ולא מלך (זבחים ק"ב.) כמו שמבואר בפסוק אל תקרב הלום כי לא היה מלך רק לדורו ולא יקרא בזה מלך, ופרשת המלך רומז לשהע"ה, ואלו השניים היו המעולים שבכל הדורות משה היה המעולה שבשופטים, ושלמה היה המעולה שבמלכים, וסדר ההנהגה שכתב מרע"ה בפ' האזינו כתב שהע"ה בשיר השירים בענין אחר, ויש הפרש ביניהם, כי שניהם כתבו ההנהגה מראש ועד סוף כל הדורות ולע"ע הסכים הקב"ה למרע"ה כי הקדים שופטים לפרשת המלך, אך לעתיד בתחיית המתים יברר הקב"ה שדעת שניהם אמת, והוא דבר עמוק.
<b>שפטים.</b> היינו שיהיה לאדם משפט בדעתו שיבין איזהו מותר ואיזהו אסור, שוטרים, היינו ברצון כשיבין שזה אסור ועוד ירצה בלבו לעבור אז יתן בלבו כח מכריח שיוכרח להמשך אחר הבנתו, איך שיוכל, אם יוכל לעזוב הדבר מחמת אהבת הש"י מה טוב, ובאם לאו, יוכל לחשוב בדעתו שיקבל שכר בעוה"ז, בכל שעריך, היינו התאוות, לשבטיך, היינו כל הדעות המסתעפים.
<b>צדק צדק.</b> היינו לדקדק במצות. תרדוף, היינו דוקא האדם לעצמו ולא שיכעוס על חבירו שאינו מדקדק כ"כ. למען תחיה היינו עי"ז תזכה להבין מתי להוכיח חבירך.
<b>שפטים ושטרים תתן לך בכל שעריך.</b> זש"ה (ישעיה ל"ג,כ"ב) ה' שופטנו ה' מחקקינו ה' מלכנו הוא יושיענו. ה' שופטנו, הוא מה שהש"י יאיר בשכל האדם שיבין איזה דרך יוטב לפניו להתנהג בו, אף שבתחילה אין לב האדם נמשך אחר רצון הש"י, מ"מ מאיר לו הש"י ויבין בשכלו וזהו ה' שופטינו. ה' מחקקינו, הוא שהש"י חוקק תשוקה בלב האדם ויתחיל לבקש עצות איך יוכל להתנהג עפ"י ד"ת כי יבין שאין לפניו דרך אחר ואף בעולם הזה לא יוטב לפניו דרך אחר בלתי דרכי התורה. ה' מלכנו, היינו שהש"י ינהג את רצון האדם כפי רצונו יתברך אף בלי דעתו, כי בהתחלה כשאדם יכנס בד"ת ידמה לו שיעשה זאת בכדי שישיג התעלות, אבל אח"כ יראה כי אף להשתוות הפשיטות לא יוכל לבוא בלתי ד"ת. הוא יושיענו, היינו לסוף יראה הש"י לאדם שכל מה שהתנהג עמו היה לטובה, ולא סר האדם מרצונו אף שעשה מעשה בלי דעת, כי הש"י תיכף ימלוך אף על כחות שאינם ביד האדם כגון השמיעה והראיה, ועל זה נאמר (במדבר כ"ג,כ"ב) כתועפות ראם לו, היינו הכחות הנמהרים שלא יגיע להם שליטות האדם בהם ישלוט ה' לבדו.
<b>תתן לך.</b> היינו בעומק דעת האדם כפי שישיג על פי חכמתו צריך עוד להוסיף לזה הבנה. כי אצל הש"י יש עומק עמוק יותר מהבנתו כמו דאיתא בגמ' (שבת י'.) הדן דין אמת לאמיתו, כי יש דין אמת ואינו לאמיתו כגון כופר הכל הוא פטור וזה דין אמת, אבל יוכל להיות כי אף שכפר הכל מ"מ הוא חייב באמת והדיין דן דין אמת שהוא פטור, ומ"מ באמת הוא חייב ואינו לאמיתו. וע"ז צריך להבין כי אין זה ביד האדם רק מי שיש לו סיעתא דשמיא לא יאונה לפניו שידין שלא לאמיתו, כגון קניא דרבא וכמו דאיתא בגמ' (נדרים כ"ה.) וסוף איגלאי מילתא דהאי שעתא הוי שכרא שתי, וזה הוא בלי דעת האדם רק בסיעתא דשמיא, ולכן אסור לדון בדיני אומות העולם כי אף שידינו דין אמת אך אין להם סיעתא שיצא הדין לאמיתו, וכמו (ר"ה כ"ה.) ר"ג ור' יהושע אף שר"ג אמר לו רבי בחכמה, היינו שעל פי חכמה היה הדין עם ר"י, מ"מ הש"י הסכים לר"ג, כי הוא היה נסמך לנשיא מפי הש"י וכמו דאיתא התם, אתם אפילו מוטעין וזה שאמר לו ותלמידי שקבלת את דברי היינו בהבנות הלב אני הוא המכוון לעומק דעת הש"י.
<b>שפטים וכו' בכל שעריך אשר ה' אלקיך נתן לך לשבטיך.</b> שעריך היינו לעשות שופטים בכלל ובפרט, בכל המדינה ובכל עיר, וכן הוא בכל נפש. שעריך הן ז' שערים שבנפש שבהן האדם מקבל טובה והן ב' עינים ב' אזנים ב' נקבי האף (כי באף ג"כ האדם מקבל כי מריח איזה דבר השייך לו) ופה, ובכל שער שאדם מקבל טובה צריך חשבון גדול, ובמקום שהאדם משפיע צריך ליותר חשבון. לשבטיך, היינו י"ב כחות שבאדם שמשפיע בהן יש מהן נגלות ויש מהן נסתרות, ב' ידים ב' רגלים וגויה הם כחות הנגלות, כבד, מרה וטחול דקין וקבה וב' כליות הם נסתרות, כבד כועס צריך משפט שלא לכעוס רק ברצון הש"י טחול שוחק צריך משפט שלא להתלוצץ וכן כלם.
<b>שפטים ושטרים.</b> זהו דקדוקי הדין כמו דאיתא במס' אבות, וזה קשה מאד לאדם לקיימן כי אין אדם עומד עליהם אלא א"כ נכשל בהם, כי להבין בחכמה, האמת בהמשפט צריך להיות נקי בארבעה יסודות שבאדם.  לא תטה משפט, היינו שלא יהיה באדם נגיעה, לזה צריך האדם שיהיה מופשט מתאוה וזה יסוד המים כי מים הוא תאוה כמו שנתבאר בכמה מקומות. לא תכיר פנים, הוא נגד יסוד העפר כמו שמצינו בגמ' (סנהדרין י"ט:) כובש פניו בקרקע היינו שנמצא בו כבידות ואין בו זריזות לאמור לבעל דין עמוד על רגליך. לא תקח שחד, נגד יסוד הרוח שזה עושה לו נייחא כמו הריאה שנושבת בכנפיה על הלב ומזה ינוח הלב, וזה הוא אף ששופט אמת, כי על שקר נאמר לא תטה משפט. צדק צדק, זהו יסוד אש שמכלה שאר היסודות ואינו מניחם להתפשט ולהתגבר. למען תחיה עי"ז תבואו למקור החיים, וירשתם את הארץ, היינו ע"י הצמצום תזכה להרחבה.
<b>לא תטע לך אשרה כל עץ אצל מזבח ה' אלקיך.</b> הענין בזה אף שנצטוה האדם שיהיה כפוף תחת תלמיד חכם כמבואר לעיל בעובדא דר"ג ור"י זהו רק בד"ת, אבל בתפלה אסור להיות כפוף תחת שום גוון כי מזבח הוא מקום תפלה ועבודה, וזה שנאמר בגמ' (ברכות כ"ז:) אסור לאדם שיתפלל אחורי רבו, היינו שלא יתפלל לשום גוון, כגון שיתפלל להש"י שיושיע אותו שיהיה גדול בתורה כרבו וזה אסור, כי בתפלה צריך להבין כי הוא מתפלל להש"י מקור הישועה שיכול להושיע אותו בלי גבול ומיצר, וכמו שנתבאר על פסוק ושור או שה בפ' אמור.
<b>ולא תקים לך מצבה.</b> היינו שלא יהיה האדם בעקשות בדבר אף בעבודת ה', וזה פי' [רש"י] אף שחביבה היתה בימי אבות, כי האבות היו תקיפין והיו מוסרין נפשם אף על דבר קטן כי אז לא היה ניכר מלכות הש"י בעולם לפיכך היה צורך השעה לזה, אבל עתה אין למסור נפש רק על ג' דברים הידועים. וגם רומז שלא יהיה האדם בעקשות נגד חבירו שלא יאמר לו שיקבל דעתו אף שידמה לו שהצדק עמו, וכמבואר בפ' ואתחנן בפסוק אם שמור תשמרון.
<b>לא תזבח לה' אלקיך שור ושה אשר יהיה בו מום.</b> זה הפסוק מזהיר על תפלה כי תפלה הוא ענין הקרבנות, היינו שלא יתפלל אדם תפלה להש"י שיהיה בה חסרון משטות וכדומה, שור רומז כי לא יתפלל האדם שיענש חבירו, שלא ימסור דינו לשמים, כי שור רומז על דין כדאיתא בכתבי האר"י ז"ל [ליקוטי תורה טעמי המצוות פרשת משפטים] ושה רומז שלא יקוץ האדם בחיים כגון תפלות יונה ואליהו.
<b>תמים תהיה עם ה' אלקיך.</b> בגמ' (נדרים ל"ב.) כל התמים הקב"ה מתמים עמו, היינו באם האדם עובד הש"י ואין לו שום התפארות מזה רק עושה בפשיטות מאחר שהוא נברא והש"י בראו ממילא צריך לעבדו, אז גם הש"י מתמים עמו כשישפיע לו טובה אינו מנכה לו מזכיותיו, רק כאב לבן.
<b>מקרב אחיך תשים עליך מלך.</b> היינו שיהיה לבו טוב לכל ישראל, וכמו שמצינו בדהמע"ה שנאמר עליו (תהלים ע"ח, ע') ואקחהו ממכלאות צאן היינו שראה הקב"ה איך נוהג ברחמנות עם צאנו, שמו למלך על ישראל.
<b>לא תוכל לתת עליך איש נכרי.</b> היינו מי שיש בו כעס כי מדות הכעס אין לה חלק בישראל.
<b>כי תצא למלחמה על אויבך וראית סוס ורכב עם רב וכו'.</b> סוס היינו בעל מחלוקת כגון ירבעם. ורכב היינו אף שתראה שעומד נגדך צריך אשר הוא מרכבה לשכינה. עם רב, היינו כגון רחבעם נגד י"א שבטים, ע"ז אמר דוד (תהלים כ"ז, ג') אם תחנה עלי מחנה וכו' והקב"ה אומר לא תירא מהם, כמו שמצינו איך אחיה השילוני משח את ירבעם למלך באשר אחיה היה משילה משבט יוסף וגם ירבעם כתיב בו (מלכים א' י"א,כ"ו) אפרתי, כי היה מאד מיפה ומוזהר מלא תנאף אשר זאת היא נחלת יוסף, ואצל יהודא לא נמצא זאת כי בשלמה כתיב (מלכים א' ג',א') ויתחתן וכו' ובדהמע"ה כתיב (שמואל א' י"ז,ב') בן איש אפרתי, ולזאת מאד הוטב בעיניו למשוח אותו, ואח"כ כשחטא בשני עגלי הזהב, התפלל אחיה לה' על הטעות הלז, ואז הראה לו הש"י כי האהבה שלו לא היתה רק לאביה בן ירבעם ונמצא בו דבר טוב (מלכים א' י"ד,י"ג). לזאת מעת אשר משח את ירבעם עד המאמר שנאמר וימת הילד בדבר ה' לא נמצא שיקרא אחיה בשם נביא או שילוני רק אחיה בסתם, ובמאמר הלז נאמר (מלכים א' י"ד,י"ח) כדבר ה' ביד אחיה השילוני הנביא, כי ה' התקין בזה והבן.
<b>אשימה עלי מלך ככל הגוים אשר סביבתי.</b> ע"ז נאמר בזוה"ק (ויקרא י"ב.) ישראל באן אתר אשרי להו והשיב ויתן אותם אלקים ברקיע השמים. היינו כל האומות יש להם גוון מטובה אשר הם עובדים לאשר נחלק להם שרים ולזאת מרגישים היראה, וישראל הם בלי שום גוון ולזאת אומרים אשימה עלי מלך אשר על ידו יהיה לנו גוון.
<b>כי תבאו אל הארץ וכו' ואמרת אשימה עלי מלך וכו'.</b> מלך היינו תקופות והתפשטות, וישראל מבקשים שיוכלו להתפשטות בכל חשק לבם ולא נצטרך לגדרים וסייגים כ"כ, וז"ש מקרב אחיך וכו' היינו שתביטו להנותן אז תהיו מותרים להתפשט בכל תענוגים מעוה"ז רק הכל יהיה בקדושה.

כי תצא

<b>כי תצא למלחמה על איביך וכו' ושבית שביו.</b> היינו הדבר הטוב הנמצא בהאומה, כי בכל האומות נמצא כח טוב, אך כל זמן שהיא ביניהם היא בשביה אך כשיבא לבין ישראל יהיה הטוב בשלימות, והטוב הנמצא בהם הוא התשוקה, כי מה שיש בכחם ממש באיזה טובה זאת אינו רק לפי שעה, אך התשוקה הנמצא בהם שיבינו שזה יחסר להם זה צריך להכניס לתוך ישראל, וכל זמן שהתשוקה הזאת היא ביניהם היא בשביה כי כח התשוקה אינו רק מהש"י וזה אין שייך להם רק לישראל.
<b>וחשקת בה ולקחת לך לאשה והבאתה וכו' וגלחה וכו' והסירה את שמלת שביה מעליה.</b> כי באמת כל מה שיעלה חן בעיני ישראל בטח נמצא בו דבר טוב, אך צריך לברר בבירורין אם עלה חן איזה גוון בעינו ולא חן אמיתי. לכן צוה שתסיר מאתה כל הגוונין ואח"כ אם עוד תעלה חן בעיניו אז בטח נמצא בה דבר טוב.
<b>וראית בשביה.</b> ונאמר בגמ' ע"ז [קידושין כ"א:] לא דברה תורה אלא כנגד יצה"ר. והענין מה שכאן התירה תורה כנגד יצה"ר מה שלא מצינו זאת בשום מקום, אך כי נמצא לפעמים אשר יצר האדם מתגבר עליו עד שלא יוכל לזוז בשום אופן ואז ברור הדבר כי מה' הוא כמו שמצינו ביהודא, ולזאת גילתה התורה זאת שלא יפול דעת האדם העושה.
<b>כי יהיה לאיש בן סורר ומורה.</b> ענין המשכת הפסוקים, תחלה עלה בלב האדם חשק לקחתה ובטח ידמה לו שמעשיה טובים כי לא בשופטנא עסקינן, ואח"כ שונאה בראותו כי אין מעשיה כמו שנדמה לו ושונאה מאד וידאג בלבו א"כ מה היתה תשוקתו לקחתה, ויתנחם בלבו אולי יולד לי ממנה בן טוב, אח"כ ראה הבן הנולד הוא סורר ומורה ומביא אותו לב"ד והורגין אותו, ואז מתעורר בלבו צער ורחמנות על בנו הנהרג כי זכאי היה כמאמר הגמ' (סנהדרין ע"ב.) בשביל שאכל תרטימר בשר ושתה חצי לוג יין יהרג, ומאד יעצב דעתו מאלו הדברים אשר חליפות עברו עליו, וע"ז נאמר כאן לא תלין נבלתו על העץ כי קללת אלקים וכו' ובזה ינחם הש"י את דעת אביו כי בטח נמצא בו דבר טוב, כי באם לא היה נמצא בו שום דבר טוב לא היה הש"י מקפיד עליו שלא ילין נבלתו, ומזה משמע כי אינו כדבר דומם רק היה נמצא בו דבר טוב אך היה צריך להתברר, ולא לחנם היה חשק האב לקחת את אמו. ואח"כ נאמר פרשת השבת אבידה היינו שאצל הש"י נמצא תיקון על כל הדברים שלא ידח מהם נדח משום חשק ומשום מעשה הנעשה בין ישראל והכל היה בהשגחה, מה שלקח את אמו לא חשק רק להטוב שבה, ומה ששנא את בנו לא שנא רק הרע שבו, וגם הריגתו לא בחנם היתה כי בזה נתברר שהיה זכאי.
<b>כי יקרא קן צפור וכו' שלח תשלח את האם ואת הבנים תקח לך וכו'.</b> אם היינו הכללים של דברי תורה, כי הכללים של ד"ת הם שבכל דבר צריך האדם לברר א"ע על פי (זוהר שמות ר'.) תלת נקודין לאורייתא. היינו שיברר שלא יהיה בדבר הנעשה שום שמץ נגד הש"י ונגד כלל ישראל וגם לאדם העושה, כמו שנתבאר בפ' קדושים בפסוק איש אמו ואביו תיראו, ועפ"י הכללים צריך האדם להתנהג בכל הענינים, והנה הכללים האלה יחייבו שאין האדם מחויב למסור נפשו על שום דבר חוץ משלשה דברים הידועים, אך מצות שלוח הקן מורה על מקום שהאדם יודע שהמצוה הזאת שייכת לו בשורשו אז מחויב למסור נפשו אף על מצוה קלה. וזה רומז שלח תשלח את האם, היינו שישלח את הכללים שלא ישגיח עליהם רק ימסור נפשו, כמו שמצינו בדניאל שמסר נפשו על תפלה ומרדכי שמסר נפשו שלא השתחוה להמן ור"ע שמסר נפשו על נטילת ידים, שלא עפ"י כללי הד"ת, כי הבינו שהמצוה הזאת היתה שייכת להם בשורשם, כי לכל אדם שייך מצוה מיוחדת בפרט כמו שנתבאר בכמה מקומות, וזה פי' ואת הבנים תקח לך, היינו שתשגיח רק על בינת הלב, וזה אומרם ז"ל (חולין קל"ט.) כי יקרא פרט למזומן, שאסור להמציא את עצמו למקום כזה לסכן את עצמו, רק כשיאונה לידו מקומה ולא להמציא את עצמו, וכמו שמבואר בגמ' (ברכות ל"ג:) האומר על קן צפור יגיע רחמיך, כי הש"י יכול להושיע שלא יצטרך האדם אף לזה, וכמו שנתבאר ע"פ ושור או שה אותו ואת בנו [לעיל פ' אמור].
<b>שלח תשלח את האם ואת הבנים תקח לך.</b> איתא בגמ' שני מצות פירש הקב"ה מתן שכרן אחת קלה שבקלות ואחת חמורה שבחמורות (חולין פ' שלוח הקן), כי שלוח הקן מורה שיוכל האדם לעזוב כל טוב עוה"ז בשביל כבוד הש"י וזה נקרא קלה שבקלות, כי כל נפש מישראל מוכן לזה, ובמקום שהאדם עוזב טובה שם הוא נקי מאד. וכבוד אב מורה על מצות שיש בהם הנאת הגוף, זה יקרא חמורה שבחמורות, כי במקום שאדם נהנה שם קשה להיות נקי מבלי שום נגיעה, לכן בשלוח הקן נאמר תחלה למען ייטב לך ואח"כ והארכת ימים כי כאן נראה שעוזב כל טוב עוה"ז, עי"ז מבטיח לו הקב"ה למען ייטב לך, זאת היא ודאי כי גם האדם יבין זאת וגם יבטיח לו שיאריך ימים, ובכיבוד אב נאמר למען יאריכון ימיך ולמען ייטב לך, היינו אף שאתה נהנה אף בעוה"ז יוטב לך גם לעתיד.
<b>כי תצא מחנה וכו' כי יהיה בך איש אשר לא יהיה טהור מקרה לילה ויצא אל מחוץ למחנה.</b> כי ענין מכשול הזה בא לאדם מפני שמביט בד"ת שאינם שייכים לו, ולכן נאמר ויצא אל מחוץ למחנה להראות לו שאין זה מקומו כי הוא עומד מחוץ לזה.
<b>ויד תהיה לך מחוץ למחנה ויצאת שמה חוץ.</b> יד הוא תקופות וכח שיוכל האדם לצאת חוץ לגבולו ולהכניס משם טובה לתוך הקדושה. ויתד תהיה לך על אזנך וכו', איתא בגמ' (תמיד כ"ח.) הרוצה שיחיה יחזיק באמונה יתירה, וזה פי' ויתד תהיה לך על אזנך היינו על כל דבריך יהיה לך בטחון ותקופות. והיה בשבתך חוץ. היינו באם יעשה אדם מישראל ח"ו מעשה שהיא חוץ מגדרו, וחפרת בה, היינו שיהיה נגדך ותתבייש בה, גם יעיין בה מלשון (איוב ל"ט,כ"ט) משם חפר אוכל. ושבת וכסית, היינו שאח"כ תעשה אותו הדבר בעצמו בהיתר [כענין שאיתא בגמ' (יומא פ"ז.) כיון שעבר אדם עבירה ושנה בה הותרה לו, הותרה לו סלקא דעתך, אלא נעשית לו כהיתר, ונתבאר הענין בפרשת ויגש בחלק ראשון וכענין שמצינו במשה רבינו שהוכיח את ישראל באמרו שמעו נא המרים ונחשב לו לחטא אף שבמדרש מביא כמה פשטים על זה, מכל מקום נחשב לו לחטא, וכאשר קצף שנית ואמר להם החייתם כל נקבה בזה תיקן ובירר את תוכחה הראשונה שגם אז לא היה בלבו שום כעס עליהם חלילה. תשלום.]. וכסית את צאתך, היינו כשתעשה עוד הפעם תכפר על העבר, כמו שמצינו באברהם אבינו ע"ה (בראשית כ"ה,א') ויוסף אברהם ויקח אשה ושמה קטורה, אחר כל הנסיונות נשא עוד הפעם את הגר ובירר שגם תחלה היה ברצון הש"י, וכמו שמצינו בגמ' (שבת מ"ט.) במעשה דאלישע בעל כנפים שהיה יוצא לחוץ בתפיליו לפי שהיה לו בטחון שבטח לא יוכל שום אדם להרע לו, ביען כי הוא מקיים מצות הש"י. ואח"כ כאשר תפסו הקסדור אז בטח ג"כ בה' שלא יאונה לו רעה ולא התרעם על מדותיו ששלח לו בטחון בזה, וע"כ השיב לו כי בידו כנפי יונה היינו שמניח את עצמו להתפתות מהש"י כמ"ש (הושע ז',י"א) יונה פותה, ובזה בירר כי גם תחלת יציאתו לחוץ לא היתה רק בתקופות ששלח לו הש"י ועי"ז ניצל.
<b>כי ינצו אנשים יחדו וכו'.</b> והחזיקה במבושיו וקצתה את כפה וכו'. זה מרמז כשאדם יבייש את חבירו במה שמגלה את חסרונו הנמצא בו ויבוש בו, על זה נאמר והחזיקה במבושיו, היינו דבר שמתביש בו, וקצותה את כפה, היינו שעי"ז יפסיד כל זכויותיו כי כף היינו ימין (מנחות ט':).
<b>זכור את אשר עשה לך עמלק.</b> איתא במדרש (תנחומא תצא ז') נאמר כאן זכור ובשבת זכור משל למי שאמר זכור פלוני אוהבי על תמחי מלאה כל טוב, זכור פלוני שונאי על תמחי רקנית. והענין בזה כי לעתיד כשיעקר היצה"ר מן העולם אז מצד הטבע לא יוכל להיות החשק והחמדה בעולם כמו עתה ע"י שהיצה"ר מפתה לב אדם לחטא, לכן כאשר יתגבר עליו אז יעשה רצון הש"י בגודל ניצוח, וכמו דאיתא בזוה"ק (ויקרא מ"ז:) על פסוק (קהלת י',א') יקר מחכמה ומכבוד וכו', וכן כאשר ינוח אדם משיעבוד, בההתחלה יהיה לו גודל נייחא, אך כאשר יורגל האדם במנוחה לא ירגיש טעם כ"כ בהנייחא, לכן נאמר זכור שיזכור בכל פעם איך היינו בשעבוד ואיך היה יצרנו גבר עלינו, ומזה יבא לנו בכל פעם חשק חדש ונהיה בנייחא מאד. וזה פי' על תמחי רקנית כי כל החטאים ויסורים ומחלוקת שנמצא בין ישראל כל זה בא מכח עמלק כי הוא ראשית גוים, וזה שנאמר (שמות י"ז,ט"ז) מלחמה לה' בעמלק מדור דור, וכאשר יתבטל כחו, אז בזכרונינו את כחו, יבא לנו חשק חדש.

כי תבוא

<b>והיה כי תבוא אל הארץ וכו' ולקחת מראשית כל פרי האדמה וכו'.</b> בזה שהאדם מחזיר להקב"ה ראשית פרי האדמה, בזה מברר א"ע כי יוכל לעבוד את ה' בכל מאודו.
<b>ושמת בטנא.</b> בטנא, בגימטריא מה טוב, וזה רומז לדבר בעתו מה טוב, בטנא היא סל שהיא נקוב כמו שפירשו, היינו שיהא תוכו כברו ואף דבר שיהיה כוונתו לש"ש אם נראה בו רעה לעין, לא יעשה זה, מפני שצריך שיהיה ברו כתוכו, וזה ענין דהע"ה כשרצה לילך לאכיש מלך גת כאשר ביארנו בפרשת לך [ד"ה הרימותי] עיי"ש.
<b>הגדתי היום לה' וכו'.</b> הגדה רומז על דברים הקשין, כי בזה אומר דברים קשין נגד הכהן כי מרמז להכהן אף כי הכהן עובד בבית המקדש והוא עובד בשדה, עכ"ז כאשר יגיע הנפש מישראל למקום המקדש ומביא בכורים, אז מברר כי בכל מקום היה בקדושה כמו הכהן העובד.
<b>וענית ואמרת וכו' ארמי אבד אבי.</b> ארמי היינו הטעות וההעלם הנמצא בעולם וזה שולל דעת האדם, כי מאלו הדברים הוא תמיד בפחד ודאגה, מאחר שזה מצוי בעולם א"כ אין דעת האדם בטוחה ומיושבת עליו, וכמו שמצינו בבני שמואל שנאמר עליהם ויטו אחרי הבצע, ופירשו בגמ' (שבת נ"ו.) ע"ז שבקשו להרבות שכר לחזניהם וסופריהם ובאמת היתה כוונתם לשם שמים כי מסתמא חזניהם וסופריהם היו צדיקים, והיו רוצים להמציא להם פרנסתם, ואעפי"כ נאמר עליהם ויטו אחרי הבצע, לפי שאין האדם יכול לשמור עצמו מטעות כי לא כוונו לרצון הש"י, וזה ארמי אובד אבי, כי אב נקרא המחשבה וע"י מצות בכורים יזכה האדם להנצל מטעות רק יביט לה' בכל מעשה שיעשה, ע"כ נאמר מיד אשר נתת לי היינו שמדבר עם הש"י פנים בפנים.
<b>ארמי אבד אבי.</b> הטעם שמתחיל פרשת בכורים בזה, ע"ד מה שאמרו ז"ל (ברכות ל"ד.) בסדר תפלות שמונה עשרה, ג' ראשונות כעבד שמסדר שבחו לפני רבו, ואמצעיות שואל צרכיו, וג' אחרונות כמקבל פרס מרבו ונפטר והולך לו וצריך לכרוע, כי הג' אחרונות הוא החזרת הטובה כגון מי שמבקש מה' שירויח ממון ואם עזר לו והרויח צריך למסור הכל להש"י בחזרה שילמוד לו מה יעשה בכל פרוטה שלא יוציאנה ח"ו במקום שהוא נגד רצון הש"י. וזה פי' כמקבל פרס מרבו וצריך וכו' וזה ג"כ ענין בכורים כאשר תבוא אל הארץ ויהיה לך כל טוב תחזיר הטובה לה' והיינו לבהמ"ק ותתן את המובחר לכהן ותדע כי עדיין הכל ביד הבורא, וזה הענין חידש יעקב אבינו ע"ה, כי אברהם אבינו ע"ה היה עובד את ה' במדות בכל לבבך ויצחק בכל נפשך, ויעקב במדות בכל מאודך היינו אחר קבלות הטובה שהחזיר אליו, כמו שאמר יעקב וכל אשר תתן לי עשר אעשרנו לך.
<b>השקיפה ממעון קדשך מן השמים.</b> השקפה היינו הבטה ביותר לכל אחד לא בתוך הכלל, כי הנה בכל מקום כשהש"י מביט לאדם ביחוד אז מאד יפחד לב האדם, כי נגד הש"י מי יאמר זכיתי לבי, ורק כשהש"י מביט לכלל אז לב האדם בנייחא כמ"ש (מלכים ב' י"ד,י"ג) בתוך עמי אנוכי יושבת. כי כשהש"י משגיח בכלל אז אחד מברר את חבירו שהוא טוב, כי כל נפש הוא נקי בדבר אחד וכידוע, אף כאן אף כי הש"י משגיח ביחוד ג"כ טוב, כי כשהאדם מפריש תרומות ומעשרות אז בא בזרוע נגד הש"י כמאמר המדרש (תנחומא תשא י"ד) אין לך שבא בזרוע כמו שמפריש מעשרות.
<b>את ה' האמרת היום וכו' וה' האמירך היום.</b> האמרת הוא לשון התנשאות שהאדם מתנשא ומפאר עצמו בהש"י מי כה' אלקינו, וה' האמירך היום היינו שהש"י מתנשא בישראל ישראל אשר בך אתפאר, האמרת לשון התפארות כמ"ש (תהלים צ"ד,ד') יתאמרו כל פועלי און היינו שמתנשאים שאומרים שעושים חכמה בהחטא, וכנגדם ישראל מתנשאים להיות לך לאלקים, היינו שישראל נמשכין אחר דעת הש"י כמו שינהג בהם ומבטלים דעתם נגדו, כנגד זה הש"י מתנשא כביכול בישראל כמ"ש להיות לו לעם סגולה כאשר דבר לך.
<b>ויצו משה וזקני וכו' והיה ביום אשר תעברו וכו' והקמת לך אבנים גדלות ושדת וכו' וכתבת על האבנים וכו' באר היטב.</b> ע"ז אמר דהע"ה (תהלים קמ"ז,י"ח) ישלח דברו וימסם ישב רוחו יזלו מים, כי כאשר ראה שנצטוו לכתוב ד"ת בין האומות באר היטב אז פחד מאד שלא יוכל ישראל להבין ד"ת באר היטב ח"ו רק בין האומות, אך כאשר בא על עומק הדברים אז אמר ישלח דברו וימסם ישב רוחו, כי זאת היה ברצון הש"י להיטיב לישראל כי יש ד"ת שאין אדם עומד עליהם אא"כ נכשל בהם (גיטין מ"ג.). ועי"ז נכתב ד"ת בין האומות כדי שיראו ויבינו כי דרך התורה טוב היא ועכ"ז לא יוכלו להתגבר על יצרם, ומהם ילמדו ישראל שלא יצטרכו לכשלון כי יראו שלומת הרשעים, וע"ז אמר ישלח דברו וימסם היינו כשהש"י ישלח ד"ת לאומות העולם יגרמו להם שימסו וילכו לאבדון, ישב רוחו היינו לישראל יזלו מים חיים.
<b>ובאו עליך כל הברכות האלה והשיגך.</b> היינו שלא תשתנה כמו שהיית, כי טבע האדם להשתנות בעת שירויח לו ה' וע"ז מבטיח לו הקב"ה כי הטוב שבנפש ישראל לא ישתנה ח"ו משום דבר.
<b>והלוית גוים רבים ואתה לא תלוה.</b> היינו שאתה לא תצטרך להם שיבואו ללוות ממך, כי דרך האדם המלוה באם לא ילוה ממנו אז הוא בעוצב, וזאת מבטיח הקב"ה שלא תהיה נצרך להם.
<b>את כל מדוה מצרים אשר יגרת מפניהם.</b> בכאן רמז להם משה לישראל אשר בכל מכה ומכה שבא על מצרים נרעד גם לב הרבה נפשות מישראל שהיה בהם שמץ חסרון דומה להם באיזה ענין, היו מתמלאים פחד ובזה הפחד נרצה עונם, ונתן הש"י את מצרים תחתיהם כמ"ש (ישעיה מ"ג,ד') ואתן אדם תחתיך, וזה פי' הפסוק (תהלים צ"א,ח') רק בעיניך תביט ושלומת רשעים תראה, היינו שתביט ותראה שלומת רשעים ובאם ימצא בך איזה חסרון, ע"י הפחד יתפשט בך עקמימות לבך לטוב.

נצבים

<b>אתם נצבים היום וכו' מחטב עציך עד שאב מימיך וכו'.</b> ע"ז אמר שלמה המלך ע"ה (משלי ל',י"ט) דרך גבר בעלמה, היינו כענין יפתח שאמרו חז"ל (ראש השנה כ"ה:) יפתח בדורו כשמואל בדורו. ביאר זה, כי יפתח השלים בעולמו כל מה שרצה הש"י ממנו כשמואל בדורו, וע"ז תמה שהע"ה ואמר (משלי ל',י"ח) שלשה המה נפלאו ממני וארבעה לא ידעתי, דרך גבר בעלמה היינו המובחר בישראל, כמו שהוא משלים רצון הש"י, כמו כן בעלמה היינו הקטן בישראל, וזה פי' אתם נצבים היינו שאתם מקושר בהש"י, ראשיכם היינו מדרגה גדולה עד שואב מימיך שהוא מדרגה הקטנה, כלכם אתם מקושרים בהש"י, חטב עציך היינו מי שיש לו יראה פחותה, שואב מימיך היינו אהבה פחותה.
<b>אתם נצבים היום וכו'.</b> היינו אחר כל קבלות העונשין אשר הם ברורין מי שיעמוד באמונתו ויקבל עליו ולא יתרשל בדעתו, ומי שאינו מאמין באמת זה לא ירצה בקבלות אזהרות ועונשין, כי שקרא לא קאי וקושטא קאי.
<b>ראשיכם שבטיכם זקניכם ושטריכם כל איש ישראל טפכם נשיכם וגרך אשר בקרב מחניך מחטב עציך עד שאב מימיך.</b> הנה נאמר כאן עשרה מדרגות חמשה נגד חמשה וכלם כאחד נכללו בין ישראל. ראשיכם, היינו בעלי חכמה, הם נגד טפכם כי טף היא מלשון טיפה היינו שלא נמצא בהם רק מעט דעת וממילא כאשר יאונה שום טעות אף לטף אז נוגע גם להראש, כי גם בהטף נמצא מעט דעת מהראש. שבטיכם, היינו התפשטות, כי בשורש יעקב אע"ה היו כל ישראל כמוסים והיו אז נפש אחד, אך כאשר נתחלק לשבטים אז יצאו להתפשטות כמה נפשות בדורות שונות, וזה נגד נשיכם כי כל ההתפשטות יבא מהלידה, כי כאשר הבן כמוס ונכלל בנפש האב אז אין בו שום התפשטות, רק כאשר יולד אז התחיל להתפשט. זקניכם, היינו זה קנה חכמה, וזה נגד גרך כי כמה חדושים שיתחדשו בד"ת בין ישראל כן יבואו ויתוספו גרים על ישראל, כי כמה שיתוסף בד"ת שיגיעו ליותר התפשטות כן יתפשט קדושת ישראל אף בנפשות האומות ויכנסו בין ישראל. שוטריכם, היינו בעלי יראה והם נגד חוטב עצך, כי חוטב היינו כעס וע"ז מעיד הקב"ה שבכל כעס ישראל נמצא יראה. כל איש ישראל היינו מדות אהבה הוא נגד שואב מימיך כי מים נמשלין לתאוה כדאיתא בכמה מקומות, וכל תאות ואהבת ישראל הוא להש"י.
<b>לעברך בברית.</b> פירש"י להיות עובר, כוונת רש"י בזה כי הברית הנאמר כאן הוא על המחשבה כדכתיב הנסתרות לה' אלקינו, ובאמת על המחשבה אינו מעניש הש"י רק עכ"ז אף כי אינו עונשין אלא על המעשה אך אינו מקורב להש"י כאשר המחשבה אינה דביקה בהש"י, ולכן פירש"י להיותך עובר היינו כמו שנותן הבחירה לך בעצמך בלי שום אזהרת עונש, והיינו במחשבה ג"כ תהיה עובד לה'.
<b>הנסתרות לה' אלקינו והנגלת לנו לבנינו וכו'.</b> בגמ' (סנהדרין מ"ד.) וא"ת מפני מה נענשו על עכן וכו' אלא אשתו ובניו היו יודעים וכו'. ולכאורה התירץ הזה אינו מספיק מפני שאשתו ובניו היו יודעים נענשו כל ישראל, לא היה צריך לענש רק אותם שהיו יודעים, ונראה שהענין הוא כך, כשהאדם עובר עבירה בסתר ולא ידע בזה שום אדם, אז הדבר הזה שעשה אינו נוגע לכלל ישראל רק הוא מהנסתרות שהוא לה' אלקינו, והש"י נקרא רב חסד מטה כלפי חסד והוא מברר הדבר לטובה והמדה הזו אינו רק בהש"י, אבל אם יש אחד שידע או שראה הדבר הזה שעשה חבירו, אז הדבר הזה נוגע לכל ישראל, כי מה שאירע לזה שראה את הדבר מחבירו אין זה כי אם מאשר שגם החסרון נמצא גם בו או באיש אחר מישראל ע"כ ראה זה המעשה שעשה חבירו, ובוודאי היה לזה שראה המעשה הרע מחברו הרהור תשובה בלבו, ע"כ הדבר הזה נוגע לכל ישראל כי כל ישראל ערבין זל"ז ועל דרך זה נאמר בפר' אמור על המקלל [כ"ד,י"ד] וסמכו ידיהם על ראש המקלל, כי היה צריך סמיכה כקרבן כי כל ישראל היו צריכים כפרה לפי ששמעו, ובו נתכפרו.
<b>והיה כי יבאו עליך כל הדברים האלה הברכה והקללה וכו'.</b> הענין שנכתב ברכה וקללה, היינו כי גם אצל הקללה נמצא גם ברכה בהסתר והשבות אל לבבך וכו' היינו הדבר הזה שגם בהקללה נמצא ברכה כנ"ל. ושבת עד ה' אלקיך ושמעת בקולו, היינו קול פנימאה הנמצא בכל דבר כדאיתא בזוה"ק (בראשית נ':). ושב ה' אלקיך את שבותך ורחמך, היינו רחמנות שהיא בתמימות הלב יתן לך הש"י בד"ת ותלמוד תורה בחשק ובתמימות. אם יהיה נדחך בקצה השמים, היינו דבר שהוא אצלך רחוק מדעתך שתוכל לתקן עוד יותר. משם יקבצך ה' אלקיך ומשם יקחך, היינו גם שם יתקן אותך הש"י. ומל ה' אלקיך את לבבך וכו' לאהבה את ה' אלקיך וכו', היינו החשק שהיה אצלך לדברים אשר אינם טובים בעיני ה', יתן ה' את החשק הזה ויתקן אותו בעת אשר תשוב בתשובה שלימה ואהבת את ה' ותחשק לד"ת. ונתן ה' אלקיך את כל האלות האלה על אויביך ועל שונאיך, היינו הדבר תאוה הרעה שנמצא בך יתן ה' על אויביך ועל שונאיך. ואתה תשוב ושמעת בקול ה' אלקיך ועשית וכו', היינו החשק הנמצא בך יברר אותו ויתן את החשק הזה לעשות בו כל מצותיו וחוקותיו.
<b>לא בשמים הוא ולא מעבר לים הוא.</b> ואי' בזוה"ק (במדבר קע"ו.) בכמה מקומות, כמה יקירין מילין דאורייתא, וזה נראה כמו מעבר לים, ואיתא עוד כמה עלאין מילין דאורייתא והוא כמו בשמים הוא, אך ביאר זה הוא ע"פ דאיתא בתנא דבי אליהו [זוטא פרק י"ב] משל למלך בשר ודם שעשה חומה שעל ידיהם יתכנסו לפלטרין גדולים ועשה פתח צר בהחומה ומי שאינו אוהב למלך אינו מייגע עצמו והאוהב דוחק עצמו שהוא יודע שאחר הצער מיד יבא לתענוגים גדולים, וכן כאן בעוד שלא השיג ד"ת כמה עילאין וכמה יקירין אינון, וכשבא על ד"ת אז לא בשמים הוא ולא מעבר וכו' וקרוב אליך בפיך וכו', ע"כ לא אמר מרע"ה אלו הדברים רק בסדרה הזאת שהיא אחר סדרה הנו"ן, כשבאה למדרגה הזו אז לא בשמים היא וקרוב וכו', היינו אף שצריך האדם לגדרים וסייגים בעוד שלא השיג ד"ת, אבל כשהשיג בשלימות אינו צריך לזה. ולא מעבר לים, היינו אין צריך להיות רחוק מכל חמדת עוה"ז שנקרא ים כי ים מורה לתאווה, רק מתחילה אי אפשר לבא לד"ת רק בפרישות גדול אבל אין זה עיקר כי עיקר הוא העשיה, וזה בפיך ובלבבך לעשותו הוא העיקר כמ"ש בתקונים ועשה לי מטעמים כאשר אהבתי אילין פקודין דעשה. וזה דאיתא בגמ' (תענית י'.) טובענא ולא יובשנא היינו שטוב להיות מוטבע מעט בתאוות ולא יהיה יבש לגמרי, וכדפרשנו על פסוק תאות אדם חסדו [ליקוטי משלי י"ט] עיי"ש.

וילך

<b>וילך משה וידבר את הדברים האלה וכו'.</b> הליכה הוא לשון טרדה, כי היה קשה בעיניו, איך יוכל האדם לתקן החסרון המוטבע בשורשו מיום הולדו מצד אב ואם אשר בחטא יחמתנו אמו, אך כאשר נאמר לו פרשת הקהל שנרמז לו, כי האדם יכול לתקן ג"כ החטא הנולד בו אשר יבא לאדם משורשו ושורש אביו ואמו, אז נתמלא בשמחה, כי נאמר (ירמיה ד',א') אם תשוב ישראל וכו' אלי תשוב, כי האדם כשעושה עבירה ח"ו אז יבוש בדעתו נגד חבירו אף שאין חבירו יודע בו, מ"מ אין הוא בנייחא מפני שיודע שחבירו טוב ממנו וזה אינו תשובה שלימה, ע"כ אמר הנביא אלי תשוב, היינו שיתבייש האדם מפני הש"י שלא יעשה מה שלא צוה ה', כי הש"י נתן לישראל תרי"ג מצות שהם עצות לישראל איך יוציא ממחשבתו תאות הרעות שהם משורשים בלבו, מחמת שהוא בעוה"ז הנקרא מקום טומאה כדאיתא בגמ' [קידושין מ':] ונופה נוטה למקום טומאה, לכן נתן הש"י עצות לאדם איך להסיר מאתו התאות, כגון מצות ציצית שיהיה לאדם יראת ה' ומצות תפלין שמורה על תקופות כמו שמבואר במקומם, אך במדות הרעות הנטבעים באדם מיום הולדו שבא לו משורש אביו ואמו ועליהם אמר הנביא (ישעיה מ"ח,ח') ופושע מבטן קורא לך, ע"ז נתנה פרשת הקהל כדאיתא בגמ' (חגיגה ג'.) וטף למה באו כדי ליתן שכר למביאיהן, היינו שע"י התשוקה שבאביו ואמו שיכנסו ד"ת באזני התינוק אף שאינו יודע מאומה כאמו של ר' יהושע בר חנניא כדאיתא בגמ' [ירושלמי יבמות פ"א ה"ו] עי"ז יתוקן באדם אף המדות שנטבעו בו מבטן אמו, והתשוקה הזאת נקראת שימושה של תורה שהיא גדולה מלמודה שעי"ז יכול לרפאות את הקודם, והיינו למביאהן שגם אביו ואמו יתוקנו ג"כ, וע"ז יתואר ר"י בר חנניא במעלות אשרי יולדתו (אבות פ"ב, מ"ח) לפי שהוא תיקון את הקודם היינו תשוקת אביו ואמו שהיתה להם בשעת זווג, וממילא היה נקי אגב אמו, וכאשר ראה מרע"ה את זאת אז נתמלא בשמחה.
<b>לא אוכל עוד לצאת ולבא.</b> היינו כי ביום הזה נשלם מרע"ה בשלימות האמיתי והש"י חתם שמו עליו, והנה כל זמן שלא נשלם האדם יוכל עוד להשיג ולהגיע למעלות, אך יוכל ג"כ ח"ו לאבד מה שהשיג מקודם, אבל אחר שנשלם לא יוכל עוד לאבד מה שהשיג מקודם, וג"כ לא יוכל עוד להשיג יותר, וזה שאמר מרע"ה לא אוכל עוד לצאת ולבא, לצאת היינו שהוא נשלם והש"י חתם שמו על מעשיו שלא יוכל לאבד מה שהשיג, ולבא היינו שלא יוכל להשיג עוד ג"כ.
<b>מקץ שבע שנים במעד שנת השמטה בחג הסכות.</b> איתא בגמ' (ראש השנה י"ב:) שנת השמטה מאי עבידתיה בחג הסכות שמינית הוא אלא כל תבואה שלא הביאה שליש בשביעית אתה נוהג בה מנהג שביעית בשמינית, והוא ע"פ פסוק (תהלים קט"ו,ט"ז) השמים שמים לה' והארץ נתן לבני אדם. וזה הוא רק כפי הנראה. אבל דהע"ה אמר (תהלים קל"ה,ו') כל אשר חפץ ה' עשה בשמים ובארץ. שהיה יודע בטוב שכל מעשי בני אדם אף שניתן הבחירה ביד אדם הוא רק דבר מועט כקליפת השום. וזהו שאנו אומרים ביום הראשון לה' הארץ וכו', דענין שבת הוא שתדע שאין שום כח ביד האדם לכל הל"ט מלאכות שנבראו בעולם שע"י יוכל אדם לפעול כל מה שירצה כולם נאסרים בשבת, וע"כ כשהתחילו ימי החול ומותר בעשיית מלאכה יוכל האדם ח"ו לומר כחי ועוצם ידי. ע"כ תיקנו חז"ל לומר מיד לה' הארץ ומלואה, וכן הענין ג"כ בשמטה שציותה התורה, היינו שתדע כי לה' הארץ ומלואה, וכשבא שנת השמינית והתורה התירה לחרוש ולזרוע פן תשכח ח"ו ותאמר כחי ועוצם ידי, ע"כ צוה להיות נוהג בה בשמינית ג"כ מנהג שביעית בתבואה שלא הביאה שליש כדי שתזכור כי לה' הארץ ומלואה.

האזינו

<b>האזינו השמים ואדברה ותשמע הארץ אמרי פי.</b> איתא במדרש (ספרי האזינו פיסקא א') משה ע"י שהיה קרוב לשמים נתן האזנה לשמים, וישעיה שהיה קרוב לארץ נתן האזנה לארץ, פי' דמשה רבינו ע"ה הוא המוח והחכמה של כל ישראל וזה נקרא שמים, והמוח יש לו יכולת לקבל אף דברים הקשים לאדם כגידין. וישעיה הוא הלב של כל ישראל וענין הלב שצועקת תמיד לישועה ואינה יכולה לקבל רק דבר נייחא, וזה ענין שמו של ישעיה, וזה האזינו השמים, היינו הכחות הגדולים הנקראים שמים שהוא המוח שיש לו כח לקבל הכל. ואדברה, דבור לשון קשה, ותשמע הארץ אמרי פי, אמירה לשון רכה. והיינו להלב שיקרא ארץ והיא צמאה תמיד לישועה תאמר לשון רכה. יערוף כמטר לקחי, היינו שהתורה אוחז בערפו של אדם בחזקה למי שלא רצה לקרב אליה ובע"כ צריך לקבל עליו עול תורה ומיד כשמקבל עליו עול תורה, תזל כטל אמרתי, היינו הד"ת תהיה אצלו בנייחא ובשמחה.
<b>כשעירם עלי דשא.</b> פירש"י כל עשבים בכלל נקראים דשא כשהארץ מתלבשת בדשאים, והיינו כל תרי"ג מצות בכלל ששייכים לכל ישראל. וכרביבים עלי עשב, פירש"י כל מין ומין בפני עצמו קרוי עשב, היינו נגד כל איש ישראל בפרט אשר כל אחד מכיר נגע לבבו, והחסרון שיש לזה אינו דומה לזה, ע"כ באותה מדה שיודע כל אחד חסרונו בה, צריך להטיף שם תמיד אותו ד"ת השייכים לאותו חסרון עד שיושלם באותו מקום והיינו כרביבים עלי עשב, כרביבים הוא לשון רב היינו שתרבה ד"ת באותו מקום אשר יש לך החסרון.
<b>כי שם ה' אקרא.</b> אמר מרע"ה מפני מה אני משתיק כל הכחות בעולמות העליונים הנקראים שמים וכל הכחות שנמצאו בארץ, היינו מפני שאני קורא וצועק שיכנסו ד"ת בלב כל איש ישראל הנקראים שם ה', הבו גודל לאלקינו, היינו מקום ריוח והתפשטות ותהיו כלם מסיעים לזאת ולא תהיו מונעים, ואפילו כל החיצונים כגון נבוכדנצר וחביריו וכל כחות הארץ הנמצאים בעוה"ז הנקראים חורגי דיומא מפני שהומים מאד בלב האדם, כולם יתבטלו כדי שיוכל לכנוס ד"ת בלב ישראל, ועכשיו התחיל דבר הד"ת לישראל מכיון שהשתיק כולם.
<b>הצור תמים פעלו.</b> פי' שזאת תדעו ותבינו, כי כל מעשה שאתם עושים הכל הוא ממנו יתברך ובלעדו לא ירים איש את ידו ואת רגלו לעשות איזה דבר, ולא תתגאו במעשיכם כלל. שחת לו לא, היינו פן תאמרו הואיל והכל בידי שמים, ע"כ החסרונות שיש לכם הם ג"כ ממנו ח"ו, אל תאמרו כן, כי כל הטובות שאתם עושים תתלו בהש"י וכל החסרונות תתלו בכם. בניו מומם, היינו באותו מקום שהם בניו כשהם טובים מאד שם נמצא מומם ג"כ. כי כל הגדול מחבירו יצרו גדול ממנו (סוכה נ"ב.). דור עקש ופתלתל, עקש היינו מי שמתעקש נגד ה' ואינו עושה רצון ה' מחמת שנמשך תמיד אחר הנאת עצמו, ופתלתל הוא להיפך שמסגף ומגדיר א"ע לה' במקום שאין צריך כלל ומענה א"ע יותר מדאי והוא ג"כ עבירה כמ"ש (משלי י"א,י"ז) ועוכר שארו אכזרי.
<b>הלה' תגמלו זאת.</b> היינו שתרצו לתלות גם הרע שלכם בו ית'. הלא הוא אביך קנך פי' שיש לו עליכם בחינות אב וגם בחי' חותן וזהו קנך, שדרך האב אף שבנו אינו מתנהג בדרך הישר כ"כ אעפ"כ רחמיו עליו, ודרך החותן שבקש לו בחור מפולג וממולא בכל טובות, וז"ש הלא הוא אביך שרחמיו עליך כאב על בנו אף אם אינו מתנהג בדרך הטוב, קנך היינו שמתפאר עצמו שאתם המעולים והמשובחים כמו שמתפאר החותן כשיש לו חתן טוב.
<b>זכר ימות עולם.</b> היינו פרשת בראשית עד ויכולו השמים, בינו שנות דור ודור היינו השני סדרות בראשית נח, יו"ד דורות שמאדם ועד נח ויו"ד דורות שמנח ועד אברהם והעסק שהיה להש"י בהם האיך היה מתנהג בהם. שאל אביך ויגדך, היינו שתלמוד סדרות של אברהם אבינו והם לך לך, וירא, חיי שרה. זקניך ויאמרו לך, היינו הסדרות של יצחק ויעקב שהיא עד סוף סדר בראשית, והבן העסק והמו"מ הגדול שהיה להש"י עם האבות. ולכך נאמר באברהם ויגדך ולא נאמר ויגד לך, היינו מפני שאברהם אע"ה היה מרעיש העולם, עד שהכניס כח באדם שיגיד גדולת הש"י כל אחד מישראל מאליו, וזהו ויגדך שיוכל כל אדם להגיד נפלאות ה' מעצמו.
<b>בהנחל עליון גוים וכו' יצב גבלת עמים למספר בני ישראל.</b> היינו מה היתה כוונתו בבריאת עולם ובכל הדורות עד אברהם אבינו ע"ה בכדי שיבואו אומה הישראלית לעולם. יצב גבולות עמים היינו מאין נמצא הקיום של האומות בעולם, הוא למספר בני ישראל היינו מההשפעות והחיים שנשפע לישראל משם נוטלים האומות הפסולת של ישראל ומהם יכולים להתקיים בעולם, כי חלק ה' עמו יעקב חבל נחלתו וישראל הם העיקר.

וזאת הברכה

<b>וזאת הברכה אשר ברך משה איש האלקים.</b> איש האלקים, היינו, שהש"י המסיר הדבר ביד משה בעת הזאת כפי שיברך וכפי אשר יסדר עד סוף כל הדורות מה יעבור על ישראל כן הסכים הש"י, וכן כפי אשר אשר יסדר כמה עבודה יוצטרך לכל נפש מישראל כן יקום.
<b>לפני מותו.</b> כי מרע"ה היה המובחר שבכל הנפשות וביום מותו נשלם בשלימות היאות לו כמ"ש בן מאה ועשרים שנה אנכי היום היינו שביום הזה נשלם בשלמות הגמור, כי כל אחד נשלם בזמן מיוחד. יעקב אבינו נשלם בעת שירד למצרים ואותן הי"ז שנים שחי במצרים היו מעין עוה"ב ומרע"ה נשלם ביום מיתתו, ואז ברך אותם, ובטח היתה הברכה על אופן היותר טוב לפני ישראל.
<b>ויאמר ה' מסיני בא.</b> היינו מי שממאס כל חמדת עוה"ז, עליו שוכן הש"י. וזרח משעיר למו. שעיר רומז על כעס ובזה נמצא מעט טוב כי נמצא רותחא דרבנן, לכן לא נאמר רק לשון זריחה כי אין לזאת המדה טובה רק מעט. הופיע מהר פארן, זה הוא נגד תאוה והוא נגד ישמעאל והופיע הוא הארה יותר קטנה מזריחה [כתוב בכתבים כמ"ש אשתך בירכתי ביתך. תשלום].
<b>ואתה מרבבת קדש.</b> היינו כל הסייעתות היו אז, כי מלאך היינו סיעתא.
<b>מימינו אש דת למו.</b> מימינו היינו מחמת גודל אהבת הש"י לישראל, לכן הגדיר את כל התורה באש דת היינו עונשין חמורין, וזהו מימינו היינו מאהבתו.
<b>אף חבב עמים.</b> זאת נאמר בלשון נסתר כי הוא לשון חיבה וגם לשון חוב. והוא כמו האב שכופה לבנו ללמוד תורה אשר כפי דעת הבן עתה הוא לחוב לו.
<b>כל קדשיו בידך.</b> הוא לשון נוכח היינו העושים מאהבה הם ביד הש"י ולנגדם מפורש הנוכח.
<b>והם תכו לרגלך.</b> היינו שדוחקים עצמם לפשיטות של הש"י, כמו בהר סיני אף שכפה עליהם הר כגיגית היו דוחקים עצמם תחת ההר.[כדי שיהיו מצווים ועושים כדאיתא בגמ' (ב"ק פ"ז.) גדול המצווה ועושה ממי שאינו מצווה ועושה. תשלום].
<b>ישא מדברתיך.</b> ישא הוא בלשון יחיד היינו שכלם כאחד כמ"ש (שמות י"ט,ב') ויחן שם ישראל נגד ההר, כלם כאיש אחד ובלב אחד. וגם ישא הוא לשון מנושא והוא כי ישראל הם מנשאים לד"ת, כי כשאין עוסקים בה היא מונחת בקרן זויות וישראל מקיימין אותה ומנשאין אותה.
<b>תורה צוה לנו משה מורשה.</b> דהנה יש שני ענינים היינו מה שמברכין בכל יום אשר נתן לנו את תורתו וגם נותן התורה. כי מה שהשרישו האבות בלב כל ישראל שלא יזוז ולא ימוט לעולם ואין שום חטא יכול לפגום זאת הקדושה, זה יקרא נתן, ומה שהש"י חלק לכל נפש מישראל שהוא יחדש בהתורה חדשות בזה יוכל האדם לפגום ח"ו. וזה הענין שפרשו חז"ל (ברכות נ"ז.) מורשה ומאורסה, מורשה היינו קדושת האבות ומאורסה היינו מה שניתן לאדם לחדש.
<b>ויהי בישרון מלך.</b> להיות כי המלך נצרך להתנהגות המדינה שלא יעבור אחד מבני המדינה על דת המשפט והחוק, אבל כשיתנהגו כל בני המדינה באמת ויושר, אז אין להמלך שום יתרון כי לא יוצרכו עוד למלך. אך זאת הוא רק במלך שמלכותו אינו רק מצד בני אדם שימליכהו, אבל מלך שהוא מצד הש"י לזה יש יתרון על כל העולם אף כי כלם יתנהגו בקושט וצדק, וכמו כן תקנו אנשי כנה"ג בתפלתינו ותמלוך אתה הוא וכו' כי תעביר ממשלת זדון וכו', היינו כי אז יגדל כסאך ביותר כי מלוכת הש"י אינו כמלוכת בשר ודם. וזהו כמו שמבואר בכתבי האר"י ז"ל בדרוש עגולים ויושר, [עץ חיים היכל א' שער ראשון ענף ב'] עגולים מרמז שכל נפש מישראל שעומד מכוון נגד הש"י ואין לשום אחד צד התעלות על חבירו וכמו שמבואר על מאמר הגמ' (תענית ל"א.) עתיד הקב"ה לעשות מחול לצדיקים. ומחול היינו בעיגול שהכל בהתקרבות השוה. ויושר היינו שיש מדרגות והתנשאות לאחד על חבירו ואחד יותר מקורב מהשני, ולעתיד יהיו אלו השנים ביחד, כי קדושת האבות נקרא עיגול וקדושה מה שהאדם סיגל במעשיו בזה ימצא התנשאות וגם אז יוכר מי שאהבו הש"י ואף בעיגול יוכר שהוא מקורב יותר, וזהו ויהי בישרון מלך היינו שגדולת משה רבינו ע"ה יהיה ניכר אז.
<b>יחי ראובן ואל ימת וכו'.</b> הנה בזה הברכה ריפא מרע"ה את הברכות שמנע ממנו יעקב קודם מותו, נגד יתר עז מה שאמר יעקב (בראשית מ"ט,ג') היינו שלקח ממנו התקופות והשמחה שבלב, נגד זה ברכו משה רע"ה יחי ראובן היינו שיהיה לו חיות ושמחה ותקופות בלב, ונגד יתר שאר ברכו ויהי מתיו מספר, כי הרבוי בא מצד התנשאות, שאלו לא היה התנשאות לאחד על חבירו וכ"א היה דומה לחבירו בדעת לא שייך רבוי מאחר שהן שוין, וכן (סנהדרין פ"ט.) אין ב' נביאים מתנבאים בסגנון אחד, אך מצד חיים של זה אין דומה לחיים של זה מכח זה שייך שיהיה רבוי וע"כ יש לאחד התנשאות על חבירו ע"כ ברכם, ויהיו מתיו מספר מורה לרפאות מה שאמר יעקב יתר שאת.
<b>יחי ראובן ואל ימת ויהי מתיו וכו'.</b> ברכת מרע"ה היה נגד ברכת יעקב, כי יעקב אמר על ראובן יתר שאת ויתר עז פחז כמים אל תותר ואמרו במדרש (בראשית רבה פרשה צ"ט,ו') כמו ששופך הכוס ולא נשתייר כלום, ע"ז ברך מרע"ה יחי ראובן נגד יתר עז, כי לשון יחי פירושו שיהיה לו תמיד חיותו ממקור מים חיים. ויהי מתיו מספר נגד יתר שאת היינו שכ"א בעצמו יהיה דבר שבמנין וחשוב.
<b>שמע ה' קול יהודה.</b> כאן רמז ברכה לשמעון, כי הי"ב שבטים הם אברי דשכינתא כדאיתא בזוה"ק (בראשית רמ"א.) וראובן הוא עיני דשכינתא שיש לו ראייה ברורה להש"י, ושמעון הוא אודני דשכינתא ויהודא הוא ליבא דשכינתא ויש לו לב נקי ומבורר, וזה פי' הפסוק שמע ה' קול יהודא ששבט שמעון ישמע לקול יהודה, כי שבט שמעון יצטרך תמיד לברורין כמבואר ע"פ ויאהב יצחק את עשיו [לעיל פ' תולדות].
<b>ואל עמו תביאנו.</b> שימצא חן בעיני עמו כי יש לו מחלוקת תמיד עם שבט אפרים כמבואר בפ' וישב [ד"ה וישב (א')].
<b>ידיו רב לו ועזר מצריו תהיה.</b> ידיו רב לו היינו שימצא בכח ידיו בעצמו לעשות די מלחמתו נגד צריו. ועזר מצריו תהיה פי' אף במקום שלא יהיה לאל ידו בעצמו לעשות מה, אז יהיה לו ישועות ה', וזה שאמרו חז"ל (חולין מ"ו.) בכבד כזית במקום חיותו וכזית במקום מרה, כי כבד הוא שורש הכעס להנקם. וזהו כזית במקום חיותו היינו ידיו רב לו וכזית במקום מרה היינו במקום שאין לו שום יכולת מצדו וזהו ועזר מצריו תהיה. ולזה כשעקרו רבה ור' יוסף פגע בהו ר' זירא ואמר ערוקאי כזית שאמרו במקום מרה, פי' הש"י יתן ישועה רק מצדו אף שאין לאל ידכם לעשות מה, והבן. [וזה הענין באלישע בעל כנפים שאיתא בגמ' (שבת מ"ט.) שפעם אחת גזרה המלכות גזרה על ישראל שכל המניח תפלין ינקרו את מוחו והיה אלישע מניחם ויוצא לשוק, ובודאי שלא עשה אלישע היפך הדין שאין צריכים למסור נפש, לילך לחוץ בתפלין רק שהיה לו אז כמו נבואה שנתמלא לבו כעס על הגזירה הזאת לכן רצה לקיים אז ידיו רב לו והנה ענין תפלין רומזים על תקיפות ועוז לישראל כמו שכתיב (דברים כ״ח:י׳) וראו כל עמי הארץ כי שם ה' נקרא עליך ויראו ממך ואיתא בגמ' (ברכות ו') אלו תפילין שבראש, לכן נתמלא תקופות ועוז ליצא לחוץ בתפלין שבטח שאם יראה אותו הקסדור יראה מפניו ואז יבין בעצמו שעשה כרצון השי"ת, וכאשר ראה שהקסדור רץ אחריו היה לו חולשת הדעת שהיה נראה כאלו הקב"ה מאנה אותי, ומכל מקום התחזק ואמר שבידו כנפי יונה שאף שנראה שהש"י מאנה אותי מקודם, מכל מקום לא אבד סברי מה' וחס ושלום השי"ת אינו מאנה אותי ואני אשים בטחוני בו ואני הולך אחריו כיונה פותה שאני מוסר כל לבי ודעתי להשי"ת שודאי השי"ת עוסק תמיד לטובתי ואף שאין דעתי משגת הטובה, וזה הוא ענין ועזר מצריו תהיה וכן הוא תמיד דרך ישראל שהם מתפתים תמיד מהשי"ת ומניחים עצמם להיות מתאנים ממנו, מפני שמאמינים בהשי"ת לכן מוסרים כל חייהם ודעתם לגמרי ומאמינים שהשי"ת עוסק תמיד לטובת ישראל וכמו שהשיב רבא לההוא צדוקי שאמר לו עמא פזיזא בגמ' (שבת פ"ח.) והשיב לו רבא אין דסגינן בשלימותא כתיב בן תומת ישרים תנחם (משלי י״א:ג׳). תשלום.].
בעזר יוצר הרים נשלם סדר הדברים
ובסיעת הנותן עוז ואורה תם ונשלם העתקות סדר התורה

ליקוטים מחמש מגלות

מגלת רות



Chapter 1



Chapter 2

<b>עיניך בשדה אשר יקצרון.</b> עיניך בשדה היינו שתוכל להתפשט, אשר יקצרון שבטח תגמור לטוב. והנה יש זריעה וקצירה, זריעה היינו ההתחלה שהאדם מקבל עליו עול מלכות שמים, אז צריך לצמצם את עצמו מבלי לתור אחר שום דבר שיחמוד, כמ"ש (במדבר ט"ו,ל"ט) ולא תתורו אחרי לבבכם ואחרי עיניכם, וע"ז נאמר (תהלים קכ"ו,ה') הזורעים בדמעה, ודמעה היינו לשון צמצום כמו דאיתא בגמ' מדכתיב ודמעך למדו מזה שחטה אחת פוטרת את הכרי. וכל זה הוא בזמן הזריעה, אבל בזמן הקצירה היינו שלבו של אדם מזוכך ואינו חומד רק לדבר שהוא רצון ה' זה מותר להתפשט ברצונו, וע"ז נאמר עיניך בשדה אשר יקצורון, היינו בזמן קצירה מותר להתפשט אחרי עיניו, כי שדה רומז על התפשטות הרצונות, ולכן נאמר בעשו (בראשית כ"ה,כ"ז) איש שדה שהלך אחר לבו בכל חפצו. אבל בעוד שאין לב האדם מזוכך אסור להתפשט, ובעת שלב האדם מזוכך נקרא שדה אשר ברכו ה'.
<b>ישלם ה' פעלך ותהי משכרתך שלמה.</b> במדרש רות [רבה פרשה ה',ד'] איתא א"ר חסא, אשר באת לחסות תחת כנפיו. היינו כי ותהי משכורתך שלימה משמע כל הפעולה תהיה נקרא על שמך הן המחשבה הן הפעולה, ובאמת המחשבה ביד השי"ת וע"ז א"ר חסא אשר באת לחסות תחת כנפיו היינו החוסה בה' ותולה כל פעולותיו בהש"י, אזי הש"י נותן לו מדה במדה שתולה אף המחשבה על פעולות האדם. ולזה נקרא ר' חסא כי כל תנא נקרא על שם המאמר, וחסא הוא לשון חוסה בצל כנפיו. וזהו מאמר המדרש (שיר השירים רבה פרשה ג',כ"א) מה בעטרה שעטרה לו אמו וכו' לא זז מחבבה עד שקראה אמי, היינו אחר שאמר דוד המלך ע"ה (דברי הימים א' כ"ט,י"ד) ומידך נתנו לך, היינו שתלה כל המעשה בהש"י, לזאת לא זז מחבבה עד שקראה אמי, אמי היינו המחשבה, והוא כי אף המחשבה נקראת על שמך, וע"ז נאמר במדרש (במדבר רבה פרשה י"ב,כ"ג) אצל הנשיאים קח מאתם היינו כי משה רבינו ע"ה חלש דעתו בראותו מעשה הנשיאים והש"י אמר לו ליקח מאתם כי זאת הוא מעשה ידם, והיינו כי נתנאל בן צוער השיאן עצה הלזו והוא ידע אשר ה' יתן חכמה מפיו וכו' (משלי ב',ו'), לזאת קרא הדבר על שמם כמו שנתבאר במקומו בפ' נשא [ד"ה ויביאו].


מגלת קהלת



Chapter 1



Chapter 2



Chapter 3



Chapter 4



Chapter 5



Chapter 6



Chapter 7

<b>טוב אשר תאחז בזה וגם מזה אל תנח את ידך.</b> הנה השי"ת צוה לישראל שיעבדו אותו בשני ענינים בקום ועשה ובשב ואל תעשה, ועל זה אמר שלמה המלך ע"ה אחוז בזה וגם מזה וכו'. היינו באם יקיים אדם רצון הש"י בקום ועשה יעשה בדעת וחשבון, כי אי אפשר שיקיים אדם מצות הש"י בשלימות רק לכבוד שמים, וזה צריך חשבון בכל מעשה אף במעשה המצות, וגם בעת שיקיים האדם רצון הש"י בשב ואל תעשה כגון שמירת שבת וכדומה צריך ג"כ לחשבון, הינו שלא ישבות ממעשה מחמת עצלות, רק צריך השביתה ג"כ להיות בזריזות, שהאדם ירצה לעשות מלאכה וישבות ממנה, כמ"ש (ישעיה כ"ח,י"ג) אם תשיב משבת רגליך, היינו שהאדם ירצה לילך ויזכור שהיום שבת ויחזיר את רגליו, והאדם שהוא תמיד בעבדות הש"י, אז הוא מקיים בכל מצוה את שניהם, הן המצות עשה יש לו הארה בהחשבון מלא תעשה והן בלא תעשה יש לו זריזות בהארה מקום ועשה.

Chapter 8



Chapter 9



Chapter 10



Chapter 11

<b>שמח בחור בילדותך ויטיבך לבך בימי בחורותיך והלך בדרכי וכו' ודע כי על כל אלה יביאך וכו'.</b> בגמ' (שבת ל':) בקשו לגנוז ספר קהלת שהיו דבריו סותרין ד"ת, בתורה כתיב ולא תתורו וכו', והוא אמר שמח בחור הותרה הרצועה ח"ו לית דין וכו', כיון שראו שאמר ודע וכו' אמרו טוב אמר שלמה. דהנה זאת ידוע כי לעתיד יברר ויצרף הש"י את מעשה ישראל אשר לא היה בהם שום שמץ חטא, ועל זה נאמר (ישעיה ס"ג,א') רב להושיע, היינו שהרבה עצות של זכות וישועה לפניו, ע"כ נאמר שמח בחור בילדותיך היינו בהתפשטותך מאחר שכל ההתפשטות יגיעו לתיקון ויבואו לגמר טוב, עד שהכל היה ברצון הש"י ואז מה שהיה יותר התפשטות הוא מוטב. ועכ"ז אמר ודע היינו שיש משפט ג"כ על כל דבר והוא כדרך משל (קהלת רבה פרשה י"א,י"ג) שאומרים לאדם השט בנהר, אל תשוט למרחוק כי תצטרך לשוט בחזרה, ואף כי תוכל להגיע בהליכתך אך בחזירתך יקשה לך, וגם כאן מזהיר שלמה המלך ע"ה שלא יתפשט האדם ביותר בעניני עוה"ז, כי יצטרך לבא בחזרה אל מקום המשפט היינו אל רצון הש"י, ויצטרך האדם לסבול מזה קודם שיתברר, וזה שרצו לגנוז לפי שתחלה נותן תקופות לישראל, אבל כשראו אח"כ כי יזהיר שהכל יהיה במשפט אז אמרו יפה אמר שלמה.

ליקוטים מנביאים

ספר יהושע



Chapter 1



Chapter 2



Chapter 3



Chapter 4

<b>ויהי בעלות הכהנים נשאי ארון ברית ה' מתוך הירדן נתקו כפות רגלי הכהנים אל החרבה.</b> הנה הירדן בעולם נגד הכבד בנפש שמורה על כעס כדאיתא (נדרים כ"ב:) אכתי לא עבר ירדנא, והים סוף בעולם נגד חוט השדרה בנפש שמורה על תאוה, ומרע"ה בקע את הים סוף היינו שישראל יהיו מנושאים על כל התאות שיוכלו להתגבר עליהם ולעבור בחרבה. ויהושע בקע את הירדן שהוא נגד כעס שיוכלו כל ישראל לגבור על כעסם, אך הכהנים עברו על כל מי הירדן היינו כי כהן הוא עובד ה' וכעסו הוא רותחא דרבנן שהוא טב בכל סיטרין(זוהר שמות קפ"ב:).

Chapter 5



Chapter 6



Chapter 7



Chapter 8



Chapter 9



Chapter 10

<b>אז ידבר יהושע וכו' שמש בגבעון דום וירח וכו'.</b> ואיתא במס' ע"ז [כ"ה.] שהיה אותו היום כשני ימים, כי מרע"ה היה עסקו תורה ויהושע היה עסקו מעשה וכמו שאמרו חז"ל [שוחר טוב פ' כ"א] ניתן ההוד למשה וההדר ליהושע. כי הוד הוא הפנימיות והדר הוא על הלבוש כמו שנתבאר במקומו, ומרע"ה היה במדבר ויום השבת שלו היה שב ואל תעשה, כי שבת היינו הכרת שם ה' על כל דבר כמו שנתבאר, ויהושע היה מבאי הארץ ויום השבת שלו היה קום ועשה, לכך נידם השמש, בכדי שמיום אחד של חול יעשה שבת והוא רומז כי המעשה הוא יום השבת.

Chapter 11



Chapter 12



Chapter 13



Chapter 14



Chapter 15



Chapter 16



Chapter 17



Chapter 18



Chapter 19



Chapter 20

<b>וידבר ה' אל יהושע לאמר דבר וכו' תנו לכם את ערי המקלט אשר דברתי אליכם ביד משה.</b> הענין שנשנו ערי המקלט בספר יהושע, כי משה רבינו לקח מחלקו של יהושע במה שכבש ארץ סיחון ועוג והנחיל ארצם לישראל שזה שייך ליהושע הכיבוש והחילוק, ונגד זה השיג יהושע מחלק מרע"ה, וגם במאמר הזה נאמר ליהושע בלשון שנאמר למרע"ה, וידבר ה' אל יהושע לאמור. וזה ענין שמבאר הגמ' בפרק כיצד מעברין (עירובין נ"ב:) בית נכנס בית יוצא, פגום נכנס פגום יוצא, שזה מדבר בהתקשרות נפשות, בית נכנס בית יוצא רומז על כי מעלת ומדרגות הטוב שבזה נכנס לזה ושמזה לזה ובזה מתקשרים, ופגום נכנס מורה על ההיפך כי גם בהחסרון יכנוס אחד באחד קצת, והנה ענין שהיה מצות ערי מקלט שייך למשה הוא מבואר בזוה"ק בפ' משפטים [קי"ד:] ע"פ ושמתי לך מקום, בגין דקטלית להאי בלא זמנא וכו', וגם יהושע היה קרוב לאביזריהו דהורג נפש בשגגה, לאשר חשק תמיד להשיג עומק בד"ת ולעומק האמיתי שהשיג לא היה באפשר שישיג בחיי מרע"ה, וע"י גודל התאמצותו בחשקו ותפלתו היה יכול לפעול מיתת מרע"ה, אך כאשר השיג מרע"ה את זאת, אז האיר לו הש"י עצה שאף הוא בעצמו יבקש רחמים בעד יהושע שגם הוא חפץ בטובתו מאד וממילא לא יוכל לעשות לו שום דבר נגד חייו, כמ"ש בתורה שהתפלל בעדו. ומתוך מבוכה שהיה למרע"ה כשהשיג זאת, האיר לו הקב"ה עצה הלזו, כי כל ד"ת שנתגלו למרע"ה לא נתגלו אלא ע"י מבוכה שהזמין לו הש"י שיהיה נצרך לזה.

ספר שמואל א



Chapter 1



Chapter 2



Chapter 3



Chapter 4



Chapter 5



Chapter 6



Chapter 7



Chapter 8



Chapter 9



Chapter 10



Chapter 11



Chapter 12



Chapter 13



Chapter 14



Chapter 15



Chapter 16



Chapter 17



Chapter 18



Chapter 19



Chapter 20

<b>ולא דבר שאול מאומה ביום ההוא כי אמר מקרה הוא בלתי טהור הוא כי לא טהור.</b> מלת כי משמש כאן בלשון דהא, והוא נתינת טעם לדבר למה אמר כן, כי החזיקו שהוא מכיר את שורשו שיש לו פגם בזה, וזהו כי לא טהור כאשר ידעתיו בזה, והענין בזה לאשר הניח הש"י אוצר הטהרה בזה השבט לכן היה להם תמיד עסקים ומאורעות וברורין בזה, כידוע ממעשה תמר שהיה התחלת הבנין של מלכות בית דוד כמו שנתבאר במקומו [ח"א פ' וישב ד"ה ויהי ער], ובת שבע, ובת פרעה, והש"י בירר את כלם שיצאו מאתו הדברים, והנה אבן של יהודא הניתן בהחושן היה שמו נפך שמספרו עולה ק"ן, ודוד המלך ע"ה עשה ק"ן פרשיות בתהלים, כי נ' מורה על טהרה ושלשה פעמים נ' מורה על שלימות הטהרה האמיתיות, ושלמה המלך ע"ה עשה את ים הנחושת שהיה מחזיק מאה וחמשים מקוה טהרה (עירובין י"ד.) גם עשה משלי, שיר השירים וקהלת שהם נ' פרשיות חוץ מפרשה אחרונה שבמשלי שהיא פ' אשת חיל.

ספר שמואל ב



Chapter 1



Chapter 2



Chapter 3



Chapter 4



Chapter 5



Chapter 6



Chapter 7



Chapter 8



Chapter 9



Chapter 10



Chapter 11



Chapter 12



Chapter 13



Chapter 14



Chapter 15



Chapter 16



Chapter 17

<b>ויאמר אחיתפל אל אבשלם אבחרה נא שנים עשר אלף איש ואקומה וכו'.</b> מה שאמר רק שנים עשר אלף ולא יעץ לו שיקבץ כמה שיוכל, כי באמת היה יודע את כח דוד המלך ע"ה, כי בכחו לעורר רחמים גדולים וישועה ע"י תפלתו, אך לזה בחר רק י"ב אלף שחשב כי נגד י"ב אלף יבטח דוד בכח עצמו ולא ירבה בתפלה ואז ינצחו אותו מפני החטא שראה אחיתופל ופרסמו, כדאיתא בגמ' (סנהדרין מ"ד:) כי כל חטא שאינו בפרסום מהנקל לתקנו אבל כשהוא בגלוי אז קשה לתקנו.

ספר מלכים א'



Chapter 1

<b>ואדניה בן חגית מתנשא לאמר אני אמלך וכו'.</b> להיות כי אדוניהו היה באמת איש צדיק ונקי מכל חמדה זרה וידע את עצמו שהוא מבורר ומזוכך מלא תנאף, וכאשר נפל בלבו חשק ליקח את אבישג השונמית דימה לו כי הוא ודאי מרצון הש"י שהמלוכה שייכת לו ולכן היא מותרת לו, ומזה היה מתנשא לאמר אני אמלוך, ולכן כאשר שלח לשלמה המלך שיתן לו את אבישג הבין שלמה בחכמתו כי בטח לא יחזיק אדוניה את חשקו לחמדה זרה, רק ממה שהחזיק בדעתו אשר באמת אף המלוכה שייכת אליו, לזה השיב שלמה (מלכים א' ב',כ"ב) ושאלי לו המלוכה, וראה כי הוא בעומק לבו מורד במלכות ונשבע חי ה' וכו', כי באמת עיקר החשק שהיה לו לאבישג בא לו ממה שבשורשו חשק להמלוכה.

Chapter 2



Chapter 3



Chapter 4



Chapter 5



Chapter 6



Chapter 7



Chapter 8

<b>ואתה תשמע השמים מכון שבתך וכו' ונתת לאיש ככל דרכיו אשר תדע את לבבו וכו'.</b> ובנכרי כתוב ככל אשר יקרא אליך. ובאמת מפני שישראל אינם חפצים בעומק לבם שום טובה שהוא נגד רצון הש"י, לכן כשהוא מתפלל על טובה באם ישרה בעיני הש"י לתתה לו היה משיגה, ובאם לאו היה נוטל ממנה החשק ולא יחשק עוד לזה ופעל זאת בתפלתו.

Chapter 9



Chapter 10



Chapter 11

<b>והמלך שלמה אהב נשים נכריות רבות ואת בת פרעה.</b> כי כל כח אומות העולם ביותר הוא בנקבותיהם ובפרט בבנות המלכים, ולכך בחר ליקח בנות מלכים כדי להכניע כל כחותם תחת הקדושה, מואביות הוא כח אכילה ושתיה, עמוניות הוא כח התאוה, צידוניות כחם הוא בממון, חתיות בכח וגבורה.

Chapter 12

<b>וישלח המלך רחבעם את אדרם אשר על המס וכו' והמלך רחבעם התאמץ לעלות במרכבה.</b> הענין שאמרו בגמ' (סנהדרין מ"ח:) כי רחבעם היה זב יתראה שמכאן פשטו, כי זב היינו שממהר ומקדים הזמן אף שאח"כ יהיה שלו, וכן מלכות בית דוד ודאי עתידה להיות פשוטה על כל ישראל רק שאז היה בלא זמנו מה שהתאמץ לעלות במרכבה.

ספר מלכים ב'



Chapter 1



Chapter 2



Chapter 3



Chapter 4



Chapter 5



Chapter 6



Chapter 7



Chapter 8



Chapter 9



Chapter 10



Chapter 11



Chapter 12



Chapter 13



Chapter 14



Chapter 15



Chapter 16



Chapter 17



Chapter 18



Chapter 19



Chapter 20



Chapter 21

<b>בן שתים עשרה שנה מנשה במלכו וכו' ושם אמו חפצי בה וכו'.</b> ענין מנשה שהיה נולד ביראה מופלגת מאד שאין בכח האדם לסבול יראה כזו, כי באמת לכל מלך היראה בהתגברות כמו דאיתא בגמ' (ברכות ל"ד:) מלך שכורע שוב אינו זוקף ולמנשה היה היראה ביותר וכל חטאו שחטא היה שבקש עצות שיסתלק ממנו היראה בכדי שיהיה בעל בחירה, כי ע"י התגברות היראה ניטל ממנו הבחירה, ומן השמים היה שנולד בגודל היראה היפך מדוד המלך ע"ה שהיה מדתו מדת אהבה.

ספר ישעיה



Chapter 1



Chapter 2



Chapter 3



Chapter 4



Chapter 5



Chapter 6



Chapter 7



Chapter 8



Chapter 9



Chapter 10



Chapter 11



Chapter 12



Chapter 13



Chapter 14



Chapter 15



Chapter 16



Chapter 17



Chapter 18



Chapter 19



Chapter 20



Chapter 21



Chapter 22



Chapter 23



Chapter 24



Chapter 25



Chapter 26



Chapter 27



Chapter 28



Chapter 29



Chapter 30



Chapter 31



Chapter 32



Chapter 33



Chapter 34



Chapter 35



Chapter 36



Chapter 37



Chapter 38



Chapter 39



Chapter 40



Chapter 41



Chapter 42



Chapter 43



Chapter 44



Chapter 45



Chapter 46



Chapter 47



Chapter 48



Chapter 49



Chapter 50



Chapter 51



Chapter 52

<b>הברו נשאי כלי ה'.</b> הענין הוא, כל המצות עשה נקראים כלי ה', וע"ז מזהיר הנביא את האדם הברו נושאי כלי ה', היינו אתה האדם כשאתה עושה המצות עשה, תראה לברר אותך מכל הלאוין, כגון שאתה נוטל אתרוג בידך לקיים המצוה יהיו ידיך נקיים ומבוררים מכל החטאים הנמצא במעשה ידיך ואז תקיים המצות בשלימות.

ספר הושע



Chapter 1



Chapter 2



Chapter 3



Chapter 4



Chapter 5



Chapter 6



Chapter 7



Chapter 8



Chapter 9



Chapter 10



Chapter 11



Chapter 12



Chapter 13



Chapter 14

<b>קחו עמכם דברים ושובו אל ה' אמרו אליו כל תשא עון וקח טוב ונשלמה פרים שפתינו.</b> כל תשא עון פי' שתהיו נושאי עון מכל וכל שלא ישאר בלבינו שום רושם חלילה, שכל זמן שיש בשורש רושם חטא הוא מסך מבדיל בינינו לבינו. וקח טוב, היינו שנקח את לבינו לטוב שיהיה קבוע בלבינו אהבתך ויראתך. ונשלמה פרים שפתינו היינו כל מה שנדבר יהיו מבורר ובדברינו נהיה פועלים כל מה שנרצה כי פר הוא בן שלש המורה על דבר המבורר בשלימות.
<b>אשור לא יושיענו על סוס לא נרכב ולא נאמר עוד אלהינו למעשה ידינו אשר בך ירחם יתום.</b> אשור הוא תקופות וכח בשר ודם וזהו קליפת אשור אשר הוא תקיף בעצמו ואנחנו לא נסמוך על תקופות שלנו. על סוס לא נרכב, ענין סוס היינו מהירות ומבוהל בלי ישוב הדעת, ורוכב הסוס היינו ישוב הדעת ולפעמים שישוב הדעת אינו טוב כנאמר למטה. ולא נאמר עוד אלוקינו למעשה ידינו, היינו שלא נשים בטחונינו בכסף וזהב. אשר בך ירוחם יתום, היינו מי שאין לו סמיכות ועזר, כן אנחנו לא יהיה לנו שום סמיכות רק עליך נשעננו.  ישוב הדעת הוא הנקרא תדיר שבזה טוב להתנהג תמיד. ומהירות נקרא מקודש אשר לפעמים המהירות ג"כ טוב מאד כמו שיש לאדם בבחירתו שהוא רץ לד"ת אף שעדיין אינו יודע מהו הריצה הזאת עכ"ז היא טוב מאד, וע"ז אמר שלמה המלך ע"ה (משלי כ"א,ל"א) סוס מוכן ליום מלחמה ולה' התשועה, היינו לבסוף יושיע לו הש"י ומראה לכל שטוב עשה בריצתו שיבין ד"ת לאמיתם, וזה היה החטא של הושע הנביא שאמר (פסחים פ"ז.) החליפם באומה אחרת וזה היה מכח ישוב הדעת, ואח"כ כשידע שחטא, היה אמר על סוס לא נרכב היינו שישוב הדעת ג"כ אינו טוב לפעמים, ע"כ אין לסמוך רק עליך לא על שכלינו.

ליקוטים מכתובים

ספר תהלים



Chapter 1

<b>אשרי האיש אשר לא הלך בעצת רשעים ובדרך חטאים לא עמד ובמושב לצים לא ישב, כי אם בתורת ה' חפצו ובתורתו וכו' והיה כעץ שתול על וכו' ועלהו לא יבול וכל אשר יעשה יצליח.</b> עצה היינו המחשבה, כי כן נמצא בפסוק לשון עצה המורה על המחשבה, והיינו שאינו עוסק במחשבו מחשבת רשע. ובדרך חטאים לא עמד, חטא מורה על שוגג, פי' אם נכשל ח"ו בחטאו בלא מחשבתו בשוגג זהו לא עמד בו רק משתדל לתקן תיכף מה שעוות. ובמושב לצים לא ישב, לץ נקרא מי שאינו עובר עתה שום עבירה רק אינו עוסק להתנהג בסייגים בדברי סופרים שלא יבא אח"כ לדבר איסור באורייתא, וזה המלעיג על דברי סופרים, שנראה בעיניו שיושב בטח ואינו מתירא שיבא לידי עבירה, ובאמת זה קשה מהראשונים שאדרבה בטח יבא למכשולים רבים, והם ג' מדרגות, עצת רשעים, ודרך חטאים, ומושב לצים, והם אזהרות להיות סור מרע. וכנגדו ג' מדרגות בועשה טוב, בתורת ה' חפצו ובתורתו וכו' הוא היפך מעצת רשעים. והיה כעץ שתול על פלגי מים וכו' ועלהו וכו' פי' שמשתדל להוסיף תורה ומע"ט, והוא היפך מדרך חטאים שעשה בשוגג ובשכחה, וכל אשר יעשה יצליח, יצלח לא נאמר אלא יצליח, היינו שהש"י יצליח את מעשיו למעלה משכלו וכוונתו, והוא כנגד מושב לצים, וזה להיפך שמשתדל להוסיף לעצמו גדרים וסייגים כדי שיוכל לקיים את כל ד"ת והמצות ועי"ז יעזור לו השי"ת שיצליח מעשיו למעלה משכלו וכוונתו.

Chapter 2



Chapter 3



Chapter 4



Chapter 5

<b>למנצח על הנחילות.</b> תרגומו לשבחא על חונגא, היינו שהצעקה הוא ברעש גדול מאד, כי חונגא הוא פעמון המרעים, שכל תשוקתו היה שישמע אליו ה' בזה, כמ"ש אמרי האזינה ה' הקשיבה לקול שועי מלכי ואלקי כי אליך אתפלל ה' בוקר תשמע קולי, הקשיבה לקול שועי מלכי ואלקי, מלכי היינו שהש"י אוהבי ואלקי היינו שהש"י מבטח עוזו, ה' בוקר תשמע קולי בוקר אערך וכו', כי בוקר מורה על תחילות הזריחה וצמיחת חידוש אור יום, וכן כל צמיחת רצון בלב האדם טרם שמתפשט נקרא בוקר, ואז בקש מהש"י בעוד שהמחשבה צומחת מחדש לא תתחיל להתפשט נגד רצון הש"י, ואמר כי לא אל חפץ רשע אתה וכו' ע"ד שנאמר במדרש תזריע בפ' נגעים (תנחומא ז') למה לא נאמר דבר אל בני ישראל מפני כי לא יגורך רע אין הרע גוררת אותו, וישראל מורה לדביקות בהש"י, וז"ש כי לא אל וכו', כי, היינו נתינת טעם לדבר שמתפלל מחמת כי באמת בתחילת הצמיחה שהוא מהש"י לא יצמח שום דבר רע, אך מתירא פן יתפשט אח"כ זאת הנקודה, לכן הרעיש כ"כ בתפלתו שיהיה הש"י בעזרו בתחילות ההתפשטות שיהיה נקי מכל צד הרהור וממילא יהיו נקיים כל מעשיו.

Chapter 6



Chapter 7



Chapter 8



Chapter 9



Chapter 10



Chapter 11



Chapter 12



Chapter 13



Chapter 14



Chapter 15



Chapter 16

<b>שויתי ה' לנגדי תמיד.</b> היינו שבמקום שישתוקק האדם לדבר יראה אם הוא רצון הש"י, לא יאמר מאחר שאני משתוקק בטח הוא רצון הש"י.

Chapter 17

<b>לפעלות אדם בדבר שפתיך אני שמרתי ארחות פריץ תמך אשורי במעגלותיך בל וכו'.</b> לפעולות אדם בדבר שפתיך, היינו שאמר דוד המלך ע"ה לפני הקב"ה מה שמסרת כח בידי האדם והודעת מפורש שזהו אורחת פריץ וביד האדם ובכחו לשמור מזה, בכל זה שמרתי את עצמי, אך תפלתי היא תמך אשורי במעגלותיך, מעגל הוא לשון דרך מן הצד שאין כל האדם יודע מזה ועל זה התפלל שהש"י יאיר עיניו ויתמכו מעגלותיו.

Chapter 18



Chapter 19



Chapter 20



Chapter 21

<b>ה' בעזך ישמח מלך ובישועתך מה יגל מאד.</b> עוז הוא ד"ת, ישמח מלך היינו הת"ח, כי מאן מלכי רבנן והוא שהתורה נותנת לו עוז לכבוש ולעמוד נגד כל העולם, וזהו ישמח מלך, אך בישועתך מה יגל מאד, היינו במקום שיש לו חסרון בתולדה בתחילת יצירתו כ"ש (ישעיה מ"ח,ח') ופושע מבטן וכו', וצריך לישועה שיפתח לו הש"י חידוש בחייו לרפאות את הקודם. וזה נקרא ישועה כי עומד במבוכה, וזהו ובישועתך היינו אם זוכה לישועה שיתרפא חסרונו, אז מה יגל מאוד.

Chapter 22



Chapter 23

<b>בנאות דשא ירביצני.</b> פי' כמו השור כשעומד על נאות דשא כל כח הסתכלותו בשלימות וכל קיומו ופרנסת חיותו הוא לפניו. כן בקש דהע"ה שכן יהיה השפעת הש"י לישראל כל מקום שיעלה על עין שכליהם יהיה הכל בשלימות מפורש לפניהם. על מי מנוחות ינהלני, היינו שהתחברות ישראל יהיה טוב אחד עם חבירו בטובת עין ואז האדם במנוחה.

Chapter 24



Chapter 25



Chapter 26



Chapter 27



Chapter 28



Chapter 29



Chapter 30



Chapter 31



Chapter 32



Chapter 33



Chapter 34



Chapter 35



Chapter 36



Chapter 37



Chapter 38



Chapter 39

<b>מכל פשעי הצילני חרפת נבל אל תשימני.</b> פשעי היינו החסרון שנטבע באדם מבטן אמו כמ"ש (תהלים נ"א,ז') ובחטא יחמתני אמי, ואף כי בזה אין החיוב מצד האדם, אך כי הש"י ינהיג שלעתיד יהיה הכל לטובה לישראל ואפילו החטאים יתבררו לטוב, עכ"ז עתה אינו מפורש ועל הגוון יש קטרוגים על ישראל מהאומות, לכן אמר מכל פשעי הצילני וכו', ולכן בעגלה ערופה נאמר (דברים כ"א,ח') כפר לעמך ישראל.

Chapter 40



Chapter 41



Chapter 42



Chapter 43



Chapter 44



Chapter 45



Chapter 46



Chapter 47



Chapter 48



Chapter 49



Chapter 50



Chapter 51



Chapter 52



Chapter 53



Chapter 54



Chapter 55



Chapter 56



Chapter 57



Chapter 58



Chapter 59



Chapter 60



Chapter 61



Chapter 62



Chapter 63



Chapter 64



Chapter 65



Chapter 66



Chapter 67



Chapter 68

<b>גשם נדבות תניף אלקים נחלתך ונלאה אתה כוננת.</b> גשם נדבות תניף אלקים היינו שהש"י נותן כח לישראל לסבול כל מה שיעבור עליהם מהאומות, וזהו נחלתך ונלאה היינו כל מה שישראל סובלין ושותקין הוא מגודל תקופותם מחמת שידוע להם כי בטח לא תעזבם ומסתמא הוא לטוב להם אך שהם נלאים, וזהו אתה כוננת היינו שבזה יתנחמו שהש"י כונן, בכדי שכל הטובות של האומות יבואו לישראל בקדושה.

Chapter 69

<b>ואני תפלתי לך ה' עת רצון.</b> כי לפעמים מרגיש האדם בעצמו חשקות ורצון גדול לדרוש את ה' ועוזו, ואז צריך להתאמץ בתפלה ולבקש מהש"י שישאר זה הרצון קבוע בו לעד, וכמו שדוד המלך ע"ה בקש מהש"י כאשר הרגיש נדבת לב ישראל לביהמ"ק אז אמר (דברי הימים א' כ"ט,י"ח), שמרה זאת לעולם ליצר מחשבות וכו', היינו שלא ינתק מהם לעד וזה פי' עת רצון מילתא הוא שנא' בגמ' (יבמות ע"ב.)

Chapter 70



Chapter 71

<b>אלקים למדתני מנעורי ועד הנה אגיד נפלאותיך וגם עד זקנה ושיבה וכו'.</b> הנה האדם צריך להביט ולהבין מימי עלומיו טרם יצרו גבר עליו בתקופות, צריך להבין לאיזה דבר גברה אז תאוותו ומאיזה דבר רחק לבו, ומזה ישכיל איזה דבר הכין לו הש"י לנסותו בה שיברר את עצמו ובדבר הזה צריך להתגבר ולשמור, כי לכל אדם חלק הש"י דבר מיוחד למען יברר את עצמו בה, והאדם צריך לבוא על בירר איזה דבר השייך לו, וזאת יכול בעיקר להתבונן מימי עלומיו, כי כאשר יתגבר עליו היצר אז יטהו להרבה דברים ולא יבין מה הוא העיקר אצלו, וזהו אלקים למדתני מנעורי, היינו מנעוריו יכול האדם להתבונן ולבוא ע"ז ועד זקנה ושיבה אלקים אל תעזבני.

Chapter 72

<b>לשלמה אלקים משפטיך למלך תן וכו' ורב שלום עד בלי ירח.</b> ענין ירח הוא חידש אור אין סוף ב"ה, ולעתיד יגלה הש"י כל החידושים ורזין דאורייתא שלא יהיה שום העלם, וזה פי' הפסוק (תהלים פ"ה,ח') הראנו ה' חסדך וכו', היינו שיגלה לנו הש"י את חסדיו לבל נצטרך עוד לישועה מחדש, רק שיהיה בנו כח לפעול ישועה ע"י גילוי אור חסדיו שלא יהיה שום העלם כמו שיהיה לעתיד. וזהו עד בלי ירח וזה שנאמר כאן כלו תפלות דוד בן ישי, היינו שאחר התפלה הזאת אין לנו להתפלל יותר כי הכל נכלל בה כל התפלות וכל הישועות.

Chapter 73



Chapter 74



Chapter 75



Chapter 76



Chapter 77



Chapter 78



Chapter 79



Chapter 80



Chapter 81

<b>תקעו בחדש שופר בכסה ליום חגנו כי חק לישראל הוא משפט לאלקי יעקב.</b> בגמ' (ראש השנה כ"ה:) מאימתי נקרא חוק בגמר דין. היינו שבזה החודש נמצא עומק יראה שאין לשער, כי חוק מורה על דבר שנגמר היינו כי בשורש הדבר לית דין כי הוא חוק וחקוק, וזה הוא אצל הש"י עוד במשפט למשל כל דין שבעולם הוא מי יחיה ומי בקיצו וכדו' וכן כל הרצונות שבעולם, רק שזה בוחר בחיים בגוון זה וזה בוחר בגוון אחר, אבל גוף החיים הוא דבר חקוק שאין מי שלא יבחר בזה, ועל זה החוק עוד הוא במשפט אצל הש"י כמ"ש (ירמיה ל"ג,כ"ה) אם לא בריתי יומם ולילה חוקות שמים וכו', וכן הוא בכל הענינים.

Chapter 82



Chapter 83



Chapter 84



Chapter 85

<b>אשמעה מה ידבר האל ה' כי ידבר שלום אל עמו ואל חסידיו.</b> היינו שדוד המלך ע"ה הטה אזנו לשמוע במה עוסק הש"י בינו לבין עצמו, ושמע כי אין רצונו רק להיטיב לישראל, כי בעת שדבר עמו אז דבר עמו מטובת ישראל, אבל הוא רצה לדעת במה יעסוק ה' בינו לבין עצמו, ושמע כי גם שם ידבר שלום אל עמו ואל חסידיו.

Chapter 86



Chapter 87



Chapter 88



Chapter 89



Chapter 90



Chapter 91



Chapter 92

<b>מזמור שיר ליום השבת טוב וכו', מה גדלו מעשיך ה' וכו', איש בער לא ידע וכסיל לא יבין את זאת.</b> הנה במזמור הזה יתבאר איך שאין לשום אדם שום צד טענה נגד הש"י, וכמו שמבאר הרמב"ם הקדוש בפרק חמישי מהלכות תשובה הלכה ה', וזה לשונו הטהור, שמא תאמר והלא הקב"ה יודע כל מה שיהיה וקודם שיהיה ידע שזה יהיה צדיק או רשע, אם תאמר, אם ידע שהוא יהיה צדיק אי אפשר שלא יהיה צדיק, ואם תאמר שידע שיהיה צדיק ואפשר שיהיה רשע הרי לא ידע הדבר על בוריו, וכפי הנאמר יש ביד אדם רשע לפטור עצמו מן הדין וגם אין כל כך זכות לצדיק או שלא יאומן ח"ו על הש"י שיודע כל, אכן לזאת ביאר דוד המלך ע"ה במזמור הזה ואמר מה גדלו מעשיך ה' מאוד עמקו מחשבותיך איש בער לא וכו', ואף כי לראות עין אנושי נפלאו דבריו היתואר הש"י כביכול בגדולתו ובעמקות מחשבותיו אם כסיל לא ישיגם ובער לא יבינם, אשר מהראוי היה לתאר כי אף חכמי העולם ונבוניה לא ידעם, כי הוא שכל הנעלם מכל רעיון, וכמ"ש (ישעיה נ"ה,ח') כי לא מחשבותי מחשבותיכם וכמו שמתאר אליהו הנביא זצ"ל בתפלתו [תיקוני זהר הקדמה אחרת] אנת הוא חכים ולא בחכמה ידיעא, לית מחשבה תפיסא בך כלל. אך זאת הוא כוונת דוד המלך ע"ה במאמרו זה, כי באמת החכמים המאמינים לא ילכו בדרכים כאלה להרהר אחר הש"י חלילה, כי ידעו כי אין להשיג יקרת עמקו והם ידעו כי מה מאד מחשבותיו גדלו ומה מעשיו רבו, ורק על זה אמר איש בער לא ידע, ירצה בזה כי איש בער לא ידע את עמקות מחשבותיו לכן יקשה לו על דרכי הש"י כמו שביארנו. וזה ביאר במאמרו בפרוח רשעים כמו עשב ויציצו כל פעלי און להשמדם עדי עד ואתה מרום וכו', והוא כי כל אשר פרחו הרשעים כמו עשב ופועלי און העלו ציץ לא היה תחלת בריותם רק כדי להשמדם עדי עד, ולא היה בריאתם רק בכדי שיוטב לצדיקים וא"כ אין להם שום טענה, כי מאחר שעיקר חיותם לא היה רק על זה ולא היה בשורשם חיים ביותר, וכמו שלעתיד אומות העולם יטענו נגד הש"י, מאחר שלפניך נגלו תעלומות וידעת כי על ידי ההשפעה שהשפעת לנו רוח טובה בעוה"ז והשפלת את עמך ישראל להגלותם תחת ידינו, יגרום לנו שיעלה בלבנו להשמיד את עמך ועי"ז יעשה לנו כאשר זממנו ולהרם קרן ישראל והלא מה אנו חייבים בזה ולא עלינו האשם, וזה שנאמר בפרוח רשעים וכו', להשמדם וכו', ונגד זה אמר ואתה מרום לעולם ה' היינו שבאמת תמיד אתה למעלה ואין לשום בריה צד טענה עליך ובצדק כל משפטיך נגדנו.
<b>כי הנה איביך ה' כי הנה איביך יאבדו יתפרדו כל וכו', ותרם כראים קרני.</b> והוא מחמת כי כל אומות העולם הם אויביך ולכן אין להם שום צד חיים בשורשם, כי באמת רק רצון הש"י הוא הנמצא ואין נמצא אחר זולתו, ומאחר שהם מתנגדים לרצונו אין להם חיים בשורשם, אך לעת עתה עוד הוא רצון הש"י בקיומם בכדי שעל ידם יתנשא ישראל ביותר, אבל מצד עצמותם אין בהם שום תועלת להש"י, וא"כ כאשר יאבדו לא יהיה להם שום טענה מה שהם הולכים לאבדון וישראל יורשים כל טובם, כי מה עשה להם, הלא היטיב להם כל ימיהם והיה להם כל השפעות טובה, ומה שלא ישאר מהם השארה, זה לא היה להם מעולם שום חיים שהוא לעד, כי מאחר שלא נבראו אלא לטובת ישראל, ובעתם ובזמנם יאבדו כי הם שונאים לישראל ולהש"י, וכל טובם ירשו ישראל.

Chapter 93



Chapter 94



Chapter 95

<b>לכו נרננה לה' נריעה לצור ישענו.</b> לכו נרננה היינו בצירוף אומות העולם כי עכ"פ הש"י מחיה ומהוה אותם. לזאת צריכים גם הם לרנן, אבל אנחנו ישראל עמו, נריעה לצור ישענו בחצוצרות וקול שופר, משמחת לבב הנובע מעמקי הלב, משל למלך שעשה סעודת נשואין לבנו וזימן קרואים לסעודתו וכיבדם במאכל ומשתה, הנה שמחת הקרואים הוא בעבור הסעודה שעשה להם וכיבדם, אבל שמחת בנו הוא שמחה עצמיות.

Chapter 96



Chapter 97



Chapter 98



Chapter 99

<b>ה' מלך ירגזו עמים.</b> היינו כשרצון הש"י לגלות כבוד מלכותו להושיע את ישראל באשר הוא מלכם והם עמו, אז האומות מרגישים ומתמלאים רגזה וחלחלה על ישראל וגוזרין עליהם גזירות.

Chapter 100



Chapter 101



Chapter 102



Chapter 103



Chapter 104



Chapter 105



Chapter 106



Chapter 107



Chapter 108



Chapter 109



Chapter 110



Chapter 111



Chapter 112

<b>אשרי איש ירא את ה' במצותיו חפץ מאד.</b> פי' שהש"י חפץ מאוד במצות ומעשים טובים של ירא ה'.

Chapter 113



Chapter 114



Chapter 115



Chapter 116



Chapter 117



Chapter 118



Chapter 119

<b>חצות לילה אקום להודות לך.</b> איתא בזוה"ק (ויקרא כ"ג:) מי שעוסק בתורה בחצות לילה אז אורייתא מודעת ליה חטאו ולא באורח דינא. חצות לילה היינו בעוד היצר גבר על האדם ויקום לעבוד את ה', אף כי חשקת היצר גברה עליו יתגבר נגדו ויבטח בה', אז אורייתא מודעת ליה חטאו ולא באורח דינא.

Chapter 120



Chapter 121



Chapter 122



Chapter 123



Chapter 124



Chapter 125



Chapter 126

<b>שיר המעלות בשוב ה' וכו' אז יאמרו בגויים הגדיל ה' וכו' הגדיל ה' לעשות עמנו היינו שמחים.</b> באור זה, הנה איתא במדרש [שוחר טוב פ' ט'] כל מקום שנאמר עני ואביון אינו מדבר אלא בישראל, כי באמת עם ישראל בעוה"ז בכל הכחות הם הקטנים, הן בחכמה הן בעושר הן בגבורה ואין להם רק חיים פשוטים ותשוקה להוספת חיים פשוטים מאת הש"י בלי שום גוון, וזה שיאמרו האומות העולם לעתיד, הגדיל ה' לעשות עם אלה היינו שכל כח השפעה נתן הש"י לישראל. הגדיל ה' לעשות עמנו היינו שמחים, היינו אפילו אנחנו שאנו ממולאים מנעורינו בכל טוב וכחותינו גדולים בכל דבר, אעפ"כ אם היה הקב"ה עושה עמנו זאת היינו שמחים ג"כ, כי אין דמיון וערך להטובה שיש להם עתה עם מה שיעשה הקב"ה לעתיד עם ישראל, ומכל שכן שבני ישראל צריכין לשמוח.

Chapter 127



Chapter 128



Chapter 129



Chapter 130



Chapter 131

<b>שיר המעלות ה' לא גבה לבי וכו' כגמל עלי אמו כגמל עלי נפשי.</b> היינו שדוד המלך ע"ה אמר לפני הש"י כי בכל חטאי ישראל לא נעתקו מהש"י, ורק כתנוק הנעתק משדי אמו, אף שמסיב פניו מאמו ליקח דבר מה, מחזיר פניו לאמו שלא תלך ממנו, כן בכל מקום שישראל ירצו בטובה יביטו אם הש"י לא יסוב מהם כדאיתא בגמ' (ביצה י"א.) גבי יונה כל דמדדה כו' וכנסת ישראל נמשלין ליונה כידוע (שבת מ"ט.)

Chapter 132



Chapter 133



Chapter 134



Chapter 135



Chapter 136



Chapter 137



Chapter 138



Chapter 139

<b>אם אסק שמים שם אתה ואציעה שאול הנך.</b> אם אסק שמים מורה בעת שאתה מעלה ומנשא אותי בשפע טובה והשכל מושל עלי, שם אתה זה ברור לי כמ"ש (דברי הימים א' כ"ט,י"ד) כי ממך הכל ומידך נתנו לך, ואציעה שאול היינו, אף בעת אשר נקטן שכלי גם אז תשוקתי להכיר כי אתה הוא והיכולת בידך, וזהו הנך.

Chapter 140



Chapter 141



Chapter 142



Chapter 143



Chapter 144



Chapter 145



Chapter 146



Chapter 147



Chapter 148



Chapter 149

<b>יפאר ענוים בישועה וכו'.</b> פי' העניו אין לו שום התפארות, והתפארות שלו היא רק בעת שהש"י מושיע לו.

ספר משלי



Chapter 1

<b>עד מתי פתים תאהבו פתי ולצים לצון חמדו להם.</b> פתי מורה על איש שהוא נקל בדעתו להתפתות, והנה זה נאמר אף בד"ת שהם נתפתים כפי הראות להם לעין ולא ירצו לעמוק יותר, ולזה נאמר ולצים לצון חמדו להם היינו באם האדם לא ישגיח כלל על המקרא כפי פשוטו אז יקרא לץ, כי זה דרך לצים אשר לצון חמדו להם.

Chapter 2

<b>בני אם תקח אמרי ומצותי תצפן אתך להקשיב לחכמה אזניך וכו' אם תבקשנה ככסף וכמטמנים וכו' אז תבין וכו' ודעת אלקים תמצא.</b> מה שנאמר תחילה להקשיב לחכמה אזניך לשון צווי ואח"כ נאמר אם תבקשנה וכו', כי להקשיב אוזן לחכמה ולהטות לבו לתבונה זה הוא בכח האדם, אבל לבקשה ככסף היינו שד"ת יהיו כל כך יקרים אצל האדם בדעתו שירדוף אחריהם כאדם הרודף אחר כסף ומטמונים, זה אינו ביד האדם רק בסיעת הש"י, ואם יהיו ד"ת בלבו חשובים כל כך אז ידע כי לבו מזוכך ויראת ה' נמצא בו.

Chapter 3

<b>חסד ואמת אל יעזבך.</b> ולא כתיב אל תעזוב, כי באמת השפעות הש"י יורדת תמיד בלי הפסק ורק האדם מצדו צריך לזכך את לבו ולעמוד מוכן לקבל שלא יפנה עורף ח"ו, אבל הש"י משפיע תמיד בטובו ולא יעזוב את האדם המחכה לחסדו.
<b>ומצא חן ושכל טוב בעיני אלקים ואדם.</b> בטח אל ה' בכל לבך ואל בינתך אל תשען בכל דרכיך דעהו וכו', אל תהי חכם בעיניך. הנה ענין סמיכות הפסוקים האלו ומצא חן ושכל טוב וכו', היינו שיראה האדם שמעשיו יעלו חן ותפארת לעיני בני אדם, אך אם ירצה להשתדל בכחותיו שיהיה מיופה ומהודר בעיני בני אדם, נגד זה אמר בטח בה' בכל לבבך ואל בינתך אל תשען, פי' אל תסמוך על בינת לבך כי תבין מה שיעלה חן ומה שלא יעלה, רק בכל דרכיך דעהו שתטה כוונתך רק לש"ש בכל דרכך שיהיו לרצון הש"י. והוא יישר אורחתיך, היינו אם תלך בדרך טובים מה שיצטרך שיהיה טוב בעיני בני אדם, הש"י יישר שיעלה חן, ואעפ"כ לא תסמוך גם על זה מכל וכל ולעשות מעשה שהוא היפך דעת בני אדם, ויסמוך על זה מחמת שידע כי בעומק הוא צדיק, על זה נאמר אל תהי חכם וכו' ירא את ה' וסור מרע.
<b>רפאות תהי לשרך.</b> היינו לשורש החסרון הנמצא בלב האדם שממנו בא התפשטות לכל צד, וע"י דברי תורה יתרפא השורש וממילא גם ממה שנסתעף ממנו ג"כ לא ישאר רושם, כי עיקר בריאות האדם הוא מטבורו כדאיתא בגמ' (סוטה מ"ה:).

Chapter 4



Chapter 5



Chapter 6

<b>כי נר מצוה ותורה אור.</b> התורה נמשלת לאור לפי שאורה גדול מאוד, והמצוה לנר כי נר אורו קטן מאור, אבל יש מעלה בנר יותר מאור כי נר יכול להכניסו לחורין וסדקין משא"כ באור, והנה התורה מזככת את כל האדם אך במקום שיודע בעצמו שיש לו חסרון, שם צריך למצוה מיוחדת שיחזיק בה כמו שמצינו בגמ' (שבת קי"ח:) אביך במה זהיר טפי אמר ליה במצות צצית, כי היה צריך לזאת המצוה עפ"י בינתו, ועי"ז נשלם החסרון.

Chapter 7



Chapter 8

<b>הלא חכמה תקרא וכו' בראש מרמים עלי דרך בית נתיבות נצבה.</b> בראש מרומים היינו בעוד שהאדם מרומם ומנושא על כל החמדות אז החכמה תעורר אותו, כי בעידנא דיצה"ר לית מאן דמדכר ליצ"ט (נדרים ל"ב:), רק קודם שיתגבר עליו אז תקרא אליו, וזהו בראש מרומים. ועלי דרך היינו אחרי אשר תסיעו מדבר רע, בית נתיבות נצבה הוא באם יזדכך לב האדם שלא יתאוה בלתי מה שהוא רצון הש"י. ליד שערים, כי הש"י ברא את האדם ישר בעולם וכמה שנתן בו כח התאוה לכל דבר, כן נתן בו כח החכמה להתגבר עליה, לפי קרת, היינו כמה שיכוון האדם לרצון הש"י, מבוא פתחים תרונה.
<b>כי מצאי מצא חיים ויפק רצון מה'.</b> הכתוב הוא מצאי היינו שמכיר כי אצל הש"י נמצא חיים, ותקנו הקרי מצא היינו שגם לאדם המכיר זאת ימצא לו לעצמו ג"כ חיים וטעם בד"ת.

Chapter 9



Chapter 10

<b>שפתי צדיק ידעון רצון.</b> היינו ע"ד שאמרו חז"ל (ראש השנה ו'.) כופין אותו עד שיאמר רוצה אני, פי' ע"י דבורו מכניס הרצון ג"כ בלבו. וזהו שפתי צדיק פי' מה שמדבר משפה ולחוץ בעבור שלבו עדיין אינו מבורר, לזה מועיל לו לברר את לבו לרצון בלב שלם, למשל כשצומח כעס בלבו על חבירו והוא יודע ומכיר זה לחסרון אז עצתו קודם לדבר טוב עם חבירו ואף שאין זה בלב שלם רק עי"ז פועל בעצמו מעט מעט עד שמכניס בלבו אהבה במקום שנאה. וזהו ידעון רצון לשון ידע פי' סדר, שע"י דבורו מסדר הרצון עד שמכניס וקובע כן בלב שלם, כמ"ש (תהלים ק"ד,י"ח) שמש ידע מבואו, פי' שיש לה סדר וקביעת בהליכתה מה שאין כן בלבנה פעמים בא בארוכה וכו' כדאיתא בר"ה [כ"ה.] ע"ש.

Chapter 11

<b>גומל נפשו איש חסד.</b> היינו לגמול חסד ולעשות מה שטוב לגופו כמאמר הלל (ויקרא רבה פרשה ל"ד,ג') כשנכנס למרחץ ניזיל ונגמול חסד להדא עלובתא והוא מדת חסידות, אך כל זה הוא אחר שזיכך את עצמו שלא לטעום למר מתוק, ואז אם נמצא מונע טובה מגופו בהיות לאל ידו ע"ז נאמר (משלי י"א,י"ז) עוכר שארו אכזרי, אבל אם אינו מבורר עדיין בזה וחשקו לעדן גופו, ע"ז נאמר רשע עושה פעולות שקר, היינו לא די שאינו נקרא גומל חסד עם גופו, אלא אדרבה נהפוך הוא שמשחית את גופו בתפנוקי מעדניו, וזהו פעולות שקר וזהו שמרמז בזוה"ק (שמות ר.) תלת נקודין לאורייתא, היינו בכל דבר קטן וגדול ישקול האדם בפלס למצא במעשה הזה ג' דברים שיהיה טוב לגופו כמחז"ל (פסחים ס"ח:) מעיקרא כי עביד איניש לגרמיה הוא עביד, ושיהיה טוב וישר בדרכי ה', ושלא יצמח מזה שום ריעותא לאחרים, ואז כשיהיה לו חשבון הזה יכול לעשות המעשה, ויקרא גומל נפשו וכו'.

Chapter 12

<b>לא יחרך רמיה צידו.</b> היינו בעת שהרמאי מרמה את חבירו אין לו שום חריכה ועיכב מלרמאות אותו, היינו שיבין שהצדק עם חבירו, ורק ידמה לו שהצדק אתו בכל ואינו נותן שום זכות לחבירו, ולכן אינו מכיר בעצמו שרצונו לרמאות אותו. והון אדם יקר חרוץ, היינו ההון של אדם יקר, הוא פגום בעיניו כי חרוץ הוא מלשון חריץ, היינו שהוא פגום בעיניו אף שהונו הוא בכשרות ואף כשידין עם חבירו יצא מב"ד זכאי, אעפ"כ אינו בנייחא מצד עצמו וחושש תמיד שלא בא עדיין לשלמות ופן נמצא בו רמיה.

Chapter 13

<b>תוחלת ממשכה מחלה לב ועץ חיים תאוה באה.</b> עץ חיים מורה למי שעוסק בתורה לשמה, היינו מי שעוסק בתורה לשמה רואה שאין לו שום ממשכה לאשר יחיל, רק יבא תיכף ומיד, ובאה לשון הוה שתמיד יבא אליו מיד, כמ"ש (בראשית כ"ט,ו') ורחל בתו באה וכו'.
<b>שכל טוב יתן חן.</b> האמנם ששכל היינו במקום שמשפט השכל יחייב לעשות, וא"כ מה חן שייך בזה כי עיקר החן הוא רק במקום שהאדם יעבור על מדותיו, אך שכל טוב יתן חן הוא, שבשכל הטוב יוכל האדם להטה את דעת חבירו אף כי נגד דעת חבירו יראה להיפך, ובאם אין האדם טוב בדעתו אז כשיראה שחבירו מתנגד לשכלו לא יטה לבו להבין לחבירו וממילא גם חבירו לא יאבה לו.
<b>ודרך בוגדים איתן.</b> איתן הוא לשון תקיפות ועקשות היפך ממדות הטוב, מחמת שהשכל שלו מתנגד למדות האמת והוא מתחזק עצמו בתקופות ומתעקש לנצח את חבירו.
<b>צדיק אכל לשבע נפשו.</b> לשון יחיד ובטן רשעים וכו' לשון רבים, היינו שהצדיק זהיר באכילה וקשה אצלו לאכול בחבורה שאינו של מצוה כמחז"ל (סנהדרין כ"ג.) נקיי הדעת שבירושלים לא היו אוכלים וכו'. ובטן רשעים וכו' היינו תאות רשע הוא רק לאכול בחבורת רשעים, לא בשל מצוה, לכן נאמר אח"כ יתיר מרעהו צדיק. היינו אם הוא חבורה של מצוה ואז הצדיק מייתר הרבה מרעהו כמחז"ל (ברכות ס"ג:) שנים ששונים ולא בד בבד.

Chapter 14



Chapter 15

<b>מרפא לשון עץ חיים וסלף בה שבר ברוח.</b> ביאר זה ע"פ משל לשני סוחרים שנסעו בסחורה למקום השוק ומכרו שניהם הסחורה בכך וכך, ופגעו זה בזה ושאל אחד לחבירו כמה נטלת בסחורתך אמר לו כך וכך והרווחתי הרבה, אמר לו חבירו והלא אני לקחתי יותר ממך והפסדתי אמר לו שוטה כאן לא טעית במקחך רק בביתך היתה הטעות שנתת בביתך בעד הסחורה הרבה יותר ממני, והוניתה אותך בביתך. כן הוא הענין בד"ת ג"כ, שבאמת הד"ת הוא מרפא לשון עץ חיים, היינו שמרפא כל החסרונות שיש לאדם, אך וסלף בה שבר ברוח היינו הלא לפעמים לומד האדם הרבה ואין לו שום ריוח ממנה והוא מעוות כמקדם, הוא מחמת שהוא שבר ברוח היינו שברוח חיים שלו במוחו ולבו שם יש לו חסרונות בתולדה ואינו מתקנם, ע"כ לא יועיל לו הד"ת, וצריך לראות לתקן מקדם החסרון הזה אשר לו בתולדה ואז יוכל להתקרב אל לבו הד"ת.
<b>שאול ואבדון נגד ה' אף כי לבות בני אדם וכו'.</b> היינו כי שאול מורה על דבר שאין לו ידיעה בתחילה אבל יש לו ידיעה בסוף, ואבדון הוא שאין לו ידיעה בתחילה ולא בסוף. ומה אם ב' דברים האלו שהם נעלמים מלבות בני אדם גלוים הם נגד הקב"ה, אף כי ליבות בני אדם, היינו מכ"ש דברים שהם גלויים ללבות בני אדם שהם גלויים וידועים להקב"ה.
<b>הפר מחשבות באין סוד וברב יועצים תקום.</b> פי' כי יש לפעמים שיבא לאדם במחשבתו לעשות דבר טוב וכשיבא להמעשה אז נעלם ממנו מה שחשב, הוא מחמת באין סוד היינו שלא נקבע עדיין הדבר הזה בלבו ג"כ, כי רק היה המחשבה משפה ולחוץ, וברוב יועצים היינו אחר רוב השתדלות ועצות שיקבע הדבר הזה בלבו ג"כ ואז תקום היינו לפעול במעשה ג"כ.
<b>תועבת ה' מחשבות רע וטהרים אמרי נעם.</b> פי' אותן מחשבות שהם רעים ותועבת הש"י, יוכלו להמצא לפעמים כאשר לב האדם נקי וטהור, אף אם אומר דברים שנראים כמחשבות רעים, מ"מ כשאומרם באמרי נועם ומוכיח בלשונו כי אין במחשבתו שום רע, כמשל שאמרה בת שבע למלך דוד (מלכים א א׳:ט״ו) בבקשתה מלכות לשלמה בנה, אף כי זאת הוא מחשבות רע לירש את מורישו ולחשוב מתי יהיה, אך כי היו דבריה טהורים באמרה יחי המלך לעולם, וידוע כי לא צפתה ח"ו מתי יבא הזמן רק כמאמרה והייתי אני ובני חטאים ובזה נתברר כי מחשבותיה היו טהורים ועי"ז אמרה דברים נעימים.

Chapter 16

<b>גל אל ה' מעשיך ויכנו מחשבתיך.</b> היינו שהאדם יגלגל כל מעשיו אל ה' והוא שכל כוונתו במעשיו לא יהיה רק לכבוד שמים ואז יכונו מחשבותיו. והוא, כי אף שלא יוכלו לצאת לפועל על המעשה, מ"מ יתחזקו מאת הש"י ויתקיימו לעולם, וכן מצינו בדוד המלך ע"ה שחשב לבנות את בית המקדש ואף שנאמר לו שאין זה שייך לחלקו רק לבנו שלמה, ולפי ראות עין יתראה כי המחשבה הזאת היתה דבר בטל, ועכ"ז האיר לו הש"י כי היטיב אשר היה עם לבבו, כי כך היה רצון הש"י שראשית המחשבה על בנין בית המקדש יהיה לדוד המלך ע"ה והמעשה יגמר ע"י שלמה.
<b>פלס ומאזני משפט לה' מעשהו כל אבני כיס.</b> פלס ומאזני משפט לה' היינו כי כל המצות ומעשים טובים הם מאד יקרים בעיני הש"י, אך מעשהו היינו במי בוחר הש"י, כל אבני כיס היינו מעשה טובה הבאה לאדם ע"י שיוציא על זה מה, וזהו כל אבני כיס היינו במקום שיוציא על זה יגיעה וכמו שפירש"י בפ' מי שהחשיך (שבת קנ"ג.) על מאמר הגמ' פשיטא כסו תנן ופי' שבא ביגיעה, כי למעשה טוב שאין בה חסרון כיס ויגיעה, לזה מוכנים כל ישראל לעשותו אף הקטן שבקטנים, אך במקום שיבא לאדם ביגיעה וחסרון כיס בזה ימצאו כל המדרגות שבעולם.

Chapter 17

<b>את פני מבין חכמה ועיני כסיל בקצה ארץ.</b> פי' החכם והנבון אף כי יפיק חכמה ותבונה אמיתיות אינו מתפאר בזה, כי זה נראה בעינו לדבר פשוט, מאחר שכל תשוקותיו הוא בכל פעם להוספות חכמה, אבל עיני כסיל בקצה הארץ, היינו כי כסילתו יראה בעינו לחכמה עד שידמה כי כבר השיג כל מדרגות החכמה עד הקצה.

Chapter 18



Chapter 19

<b>גדל חמה נשא ענש.</b> הכתוב הוא גרל חמה והוא מורה שאפילו נזרק חמה מפיו שלא בכוונה הוא ג"כ נושא עונש, ובזה המתיקו חז"ל מפני שחפצו בטובת ישראל ותקנו גדל חמה היינו מי שהוא מגדיל החמה בדעתו וכן בכל מקום הקרי ממתיק את הכתוב.
<b>תאות אדם חסדו וטוב רש מאיש כזב.</b> תאות אדם הוא התאוה שנמצא בלב האדם גם זה חסד מהש"י כי כל הגדול מחבירו יצרו גדול ממנו (סוכה נ"ב.), ואם יכניס את כח חשקו ותאותו לתוך הקדושה אז יגדל מעלתו ביותר, אך טוב רש מאיש כזב היינו אם מוציא את התאוה לפועל במקום זר זה נקרא איש כזב, היינו שמכזב בה, אז טוב ממנו הרש שלא נברא בכח תאוה כזה, מאחר שאינו משתמש בה כפי הצורך.

Chapter 20

<b>מים עמקים עצה בלב איש ואיש תבונה ידלנה.</b> הנה בכל נפש מישראל נמצא יקרות טמון בלבו ויש בו עצות איך לעמוד נגד חסרונו ולהתגבר על יצרו, ואיש תבונות היינו שהוא מבין כי הוא נצרך להשלים נפשו במקום החסר, זה ידלה את יקרותו מעומקו עד שיוכל לעמוד נגד יצרו כמו דאיתא במדרש (שיר השירים רבה פרשה א',ח') על שלמה המלך ע"ה קשר חבל בחבל ונימא בנימא וכו'.

Chapter 21

<b>אוצר נחמד ושמן בנוה חכם וכסיל אדם יבלענו.</b> אוצר נחמד ושמן בנוה חכם היינו כל הד"ת הם אוצר נחמד ושמן למי שירצה להטות אזניו ולהתחכם בהם, אך וכסיל אדם היינו מי שמצפה לד"ת ומבין ערכו כי במקום הזה הוא כסיל והוא נצרך מאוד לישועה מד"ת, לכן כאשר ישמע ד"ת השייכים לו יבלעם בכל אבריו בעומק, וזה דאיתא בגמ' במס' ברכות [כ"ד:] שאמר ר' זירא הא מילתא אבלעאי לי ביה רב המנונא המתעטש בתפלתו וכו', כי ר' זירא היה מתעטש ומאוד הפחיד בשעה ששמע שסימן רע לו, אך כאשר שמע החילוק בין עיטוש לעיטוש היה לו למשיב נפש שהשלימו חפצו. ע"כ אמר אבלעא לי כי נודע לו שהיה שלם מתחילה.
<b>פלגי מים לב מלך ביד ה' על כל אשר יחפוץ יטנו.</b> היינו כי יש לפעמים איזה ענינים לאדם שאינו יודע איך להתנהג ולפנות, היינו שמצד אחד הוצרך להיות שב ואל תעשה ומצד אחד קום ועשה כמו שיתבאר למטה, וזאת יקרא פלגי מים, היינו שד"ת מפליגים לשתי הצדדים, אז העצה לזה למסור את עצמו להש"י והוא יאיר לו איך לעשות, וזהו לב מלך היינו שימלוך אדם על לבו וימסרו לה', ואם ח"ו לא יאיר לו הש"י, על זה נסמך כאן פסוק עשה צדקה וחסד נבחר לה' מזבח ולא כתוב לעשות צדקה רק עשה לשון הוה, והוא לא שתעשה במעשה רק השב ואל תעשה הוא צדקה ומשפט, מאחר שאין ידוע איך לעשות, וזה נבחר לה' מזבח כי זבח הוא קום ועשה, וכמו שמצינו בפלוגתא דר' אליעזר ור' יהושע במס' זבחים [פ'.] כשנתת עברת על בל תוסיף ועשית מעשה בידך אבל כשלא נתת עברת על בל תגרע ולא עשית מעשה בידך.

Chapter 22



Chapter 23



Chapter 24

<b>הכן בחוץ מלאכתך ועתדה בשדה לך אחר ובנית ביתך.</b> הכן בחוץ מלאכתך היינו בתחילה צריך האדם לשמור כל המצות כפשוטם היינו להזהר בכל מצות לא תעשה מאד ולסור מרע, ועתדה בשדה לך, שדה היינו התפשטות והוא שיתפשט אליו כל האיסורים בגדרים וכל החומרות מדברי סופרים כמה שידוע עד כמה יסתעפו דברי אלקים, עד כי שמץ מכעס יקרא לא תרצח וריבוי שיחה עם האשה הוא אבזריהו דלא תנאף, וכמו שמצינו בגמ' (עירובין נ"ג:) שאמרה ברוריה לר' יוסי הגלילי היה לך לומר באיזה ללוד וכו', ועתדה, היינו לשון קיום וחיזוק שהגדרים והסייגים הם קיום לגוף המצוה, אחר ובנית ביתך, היינו אחר שתגדול עצמך בחוזק ובתקופות תהיה מוגדר מכל צד ותהיה מותר להתפשט עצמך בכל חפצך ולא תצטרך לשום גדר, ולכן באמת לא עבר ר' יוסי הגלילי על לא תרבה כי כבר היה נשלם ולא היה צריך לגדרים.

Chapter 25



Chapter 26



Chapter 27

<b>ידוע תדע פני צאנך.</b> צאן מורה על המשכה שטבע הצאן שנמשכים זה אחר זה, וזהו ידוע תדע פני צאנך שתכיר ותדע רצונות לבך להיכן נוטים ונמשכים, ועי"ז תוכל להזהר במקום הצורך ותדע איך להתנהג.
<b>כמים הפנים לפנים כן לב האדם לאדם.</b> היינו כמו שהאדם מסתכל במים וכפי אשר מראית המים יהיה אז או אדמדמות או ירוקה, לזה המראה נוטה גם מראית פני האדם, כן לב האדם באדם כמו שהאדם מטה לבו לאיזה ד"ת, ימשך גם כל גופו ואבריו אחר הלב לפעול מעצמם אף בלי דעת כפי אשר יוטבע בלב.

Chapter 28



Chapter 29



Chapter 30

<b>שוא ודבר כזב הרחק ממני.</b> שוא הוא דבר בטל שאין בו שורש, והוא, שאינו נצרך לאדם כלל, ודבר כזב היינו אף בדבר הנצרך כגון פרנסה, אך שבא ממקום שהוא בלתי רצון הש"י וזה לשון כזב כמ"ש (ישעיה נ"ח,י"א) וכמוצא מים אשר לא יכזבו מימיו.
<b>דרך הנשר בשמים דרך נחש עלי צור דרך אניה בלב ים ודרך גבר בעלמה.</b> נשר מורה על טומאה כי הנשר אין לו אף סימן אחד של טהרה (חולין ס"א.) וכל ארבע סימני טומאה נמצאו בו, ושמים מורה על טהרה ובהירות היינו בכל טהרה נמצא טומאה שצריך להתברר. דרך נחש עלי צור, צור היינו תקופות שהאדם תקיף בדעתו שילך בדרך טוב ונחש מורה על טעות, היינו שיכול לטעות. דרך אניה בלב ים היינו בכל מהירות ימצא מתינות, כי ים מורה על מהירות ברצונות והוא כי בכל בהלה ימצא ישוב הדעת, דרך גבר בעלמה, עלמה היינו העלם וגבר הוא בירור, והוא כי בכל העלם נמצא בירור, וזה שאמר שלמה המלך ע"ה בקהלת [א',י"ג] ענין רע נתן אלקים לבני אדם וכו' הוא על הענינים האלו, וגם ענין הוא ר"ת עלמה נשר ים נחש.
<b>שממית בידים תתפש והיא בהיכלי מלך.</b> שממית מורה על זעף ועצבות מלשון שממה, ובידים תתפש היינו שצמיחת החסרון נמצא אף באנשים גדולים מאד, כי מאן מלכי רבנן, וחכמים ראשי אלפי ישראל ילאו מזה להשלים עצמם שלא ימצא מזה שורש בלבם, וזה היה הענין בעוזיה שנכנס להקטיר קטורת לפני ולפנים לאשר רצה להשלים עצמו בזה, וכל זמן שידע בעצמו שלא נשלם בזה, הבין כי עוד לא נשלם בכל, וקטורת הוא משמח את לב האדם ככתוב (משלי כ"ז,ט') שמן וקטורת ישמח לב, וזהו שנאמר (דברי הימים ב' כ"ו,י"ט) בזעפו עם הכהנים והצרעת זרחה במצחו, לפי שהיה מכיר שאינו נקי בזה, לכן דן עצמו לסכנת נפשות והתיר עצמו להקטיר קטורת לבוא להשלמת נפשו, כי אין לך דבר שעומד בפני פיקוח נפש, והאמנם כי באמת כן עלתה בידו כי אחר זה השיג השלמה שנאמר עליו וצרעת זרחה לשון זריחה, היינו שרק על הגוון היה נראה שעשה מעשה שלא כראוי אבל בעומק השיג השלמה מזה ונאמר עליו (מלכים ב' ט"ו,ה') וישב בבית החפשית, היינו שנעשה חפשי כי היה בשלימות, אך לפי שהיה בין הכהנים ומהם נעלם עומק כוונתו, והיה נראה בעיניהם כמחלל את ה' וכן לפי תפיסתם היה כמצורע, וזה שנאמר ביותם בנו (דברי הימים ב' כ"ז,ב') ויעש הישר בעיני ה' ככל אשר עשה עזיה אביו רק לא בא אל היכל ה', והיא מיעוט ככל אכין ורקין שבתורה שלמדרגה הזאת לא בא, ואלו היה עוזיה מקטיר הקטורת היה בא לחיי עוה"ב מיד.

ליקוטי הש"ס

מסכת ברכות



Daf 1a



Daf 1b



Daf 2a

ראש דברך אמת, היינו החותם של ד"ת הם אותיות אמת, התורה מתחלת באות א' אנכי ה' אלקיך, ומשניות באות מ"ם מאימתי, וגמרא באות ת' תנא היכי קאי דקתני מאימתי.
<b>מאימתי קורין את שמע בערבית משעה שהכהנים נכנסין לאכול בתרומתן.</b> ובשחרית משיכיר בין תכלת ללבן, היינו ביום בעת שהבינה מפורשת בלב האדם אז הסימן הוא בהכרה, ובלילה שהבינה מתקטן בלב האדם אז הסימן הוא בכהנים הוא צאת הככבים, היינו בדבר הנראה לעינים, והוא חכמה.
<b>בגמ' תנא היכא קאי דקתני מאימתי ומשני תנא אקרא קאי.</b> היינו שלא נפרד חיבר משניות של רבי בשום פירוד והפרש מתורה שבכתב, רק כמו שהגמ' למדו התנאים והאמוראים את המשניות ורצו לעמוד על דעת המשניות ופירשו אותם, כן חיבר המשנה היה על תורה שבכתב, בעת שלמד הפסוק בשכבך ובקומך אז פי' תיכף זמן קריאת שמע, וכן סידר כל המשניות.


Daf 2b

<b>אמר מר משעה שהכהנים נכנסין וכו' ורמינהו משעה שהעני וכו' משעה שקידש היום וכו' משעה שבני אדם נכנסים להסב.</b> האי תנא אקרא קאי לפרש בשכבך ובקומך וקאמר מאימתי קורין את שמע בערבית. היינו כי קריאת שמע הוא הכרת אור אהבה רבה של הש"י, ואם כן מאימתי קורין את שמע בערבית היינו האיך נמצא בערבית גילוי אורו יתברך, ומפרש שהרי מצינו שהכהנים מצפים לזמן הזה וזוכים בעת ההוא יותר ממה שזכו עם אור השמש, א"כ בהכרח נמצא בזמן ההוא גילוי אור אהבה רבה לכל נפש מישראל וא"כ שייך בזמן הזה ק"ש, ומביא הגמ' איך כל אחד מצא עוד קדושה על זמן הזה, שעה שבני אדם נכנסין להסב היינו בפסח נמצא בזמן ההוא קדושה יתירה, ובערבי שבתות קידוש היום.

Daf 3a



Daf 3b



Daf 4a



Daf 4b



Daf 5a

<b>תנא רשב"י אומר שלש מתנות טובות נתן הקב"ה לישראל וכלן לא נתנן אלא ע"י יסורים ואלו הן תורה, וא"י ועוה"ב.</b> תורה שנאמר אשרי הגבר וכו'. הענין בזה כי מד"ת יתיש כח האדם כמבואר בגמ' (בבא מציעא פ"ד.) וע"י יתישת כח של ד"ת יוכל להזדכך לב האדם כמו מיסורין, לכן (תהלים צ"ד,י"ב) אשרי הגבר אשר תיסרנו יה ומתורתך תלמדנו וכו'.

Daf 5b



Daf 6a

<b>תניא אבא בנימין אומר אין תפלתו של אדם נשמעת אלא בביהכ"נ שנאמר לשמוע אל וכו' במקום הרנה וכו'.</b> הענין בזה כשאדם מתפלל להש"י על טובת עוה"ז ויש לו מיחש פן הטובה הזאת ירחק אותו מהש"י ח"ו, אכן העצה היעוצה לזה שתחילה יתפלל על זה המיחש עצמו, היינו באם לא יטרידו זאת הטובה מעבדות הש"י, אז יתן לו הש"י, ובאם לאו ימנע ממנו ולא יבא לו עוד אף חשק להתפלל על זה, וזה הענין בית הכנסת וכמו שמצינו בתפלת שלמה המלך ע"ה בנכרי אמר (דברי הימים ב' ו',ל"א) ועשית ככל אשר יקרא אליך וכו' אבל בישראל אמר [שם, ל'] אשר תדע את לבבו.

Daf 6b

<b>כל הקובע מקום לתפלתו אלקי אברהם בעזרו.</b> ולקמן אמר כל הקובע וכו' אויביו נופלים תחתיו, הענין בזה כי תחלה צריך האדם לסור מרע ואח"כ יעשה טוב. וזה היה באברהם אבינו ע"ה תחלה נסע מארצו, לפי שבני ארצו היו רעים וחטאים ולא היה יכול לסבול אותם ונסע מהם וזאת היה אצלו סור מרע, וקביעות מקומו בא"י היה כדי לעבוד שם את הש"י בשלימות, וכאשר האיר הש"י את עיניו ולבו אז לא היתה סירתו מרע נחשב בעינו אשר זאת יתואר בעיניו לעבודה, רק עיקר היו אצלו העשה טוב, כי לסור מרע היה אז דבר קטן אצלו, רק השתדל תמיד להשיג השגות גבוהים וגדולים. וזה פי' הגמ' תחלה אלקי אברהם בעזרו היינו שיוכל לעזוב הרע ואח"כ זאת היא אצלו דבר קטן, וזה פי' אויביו נופלים תחתיו, ועל זה האופן כוונו חז"ל במאמרם (ברכות ח.) לעולם יכנס אדם שיעור שני פתחים וכו'.

Daf 7a



Daf 7b

<b>ואמר ר' יוחנן משום רשב"י גדולה שימושה של תורה יותר מלמודה שנאמר פה אלישע בן שפט אשר יצק מים על ידי אליהו.</b> היינו התפלה שאדם מתפלל אצל כל מעשה המצוה שיצליח, זאת היא גדול מהמעשה, וזה פי' אשר יצק מים ע"י אליהו היינו שהיה מתפלל להש"י שאליהו יצליח, ועי"ז השימוש גדול מהלמוד, כי הלמוד הוא בגבול והתשוקה והתפלה הוא להש"י שהוא בלתי גבול.

Daf 8a

<b>ואמר ר' חייא משמיה דעולא גדול הנהנה מיגע כפיו יותר מירא שמים דאלו בירא שמים כתיב אשרי איש ירא את ה' וגבי נהנה מיגיע כפו כתוב אשריך וכו' אשריך בעוה"ז וכו'.</b> כל ירא ה' הוא מי שיש בו אף הפחות שביראות אף יראת עונש ג"כ אשרי לו בעוה"ז, אף שאינה יראה שלימה מ"מ מרויח על ידה טובת עוה"ז, כמו שמצינו בעבדי פרעה (שמות ט',כ') הירא את דבר ה' הניס וכו' והרויח טובת עוה"ז שנשאר לו קניניו, וזה נקרא ההולך בדרכיו כי גם זה נקרא הולך בדרכי ה'. אך יגיע כפיך כי תאכל, היינו האדם שמיגע את עצמו להגיע ליראה השלמה והאמיתית, לזה ניתוסף טובת עוה"ב ג"כ בשביל שיראתו הוא אמיתיות בלי שינוי לשום צד משיג טובה כאופן הזה, והוא טובת עוה"ב.

Daf 8b



Daf 9a



Daf 9b

<b>וינצלו את מצרים א"ר אמי שעשאוה כמצודה שאין בה דגן ור"ל אמר עשאוה כמצולה שאין בה דגים.</b> הענין בזה כי דגן מורה על קיום החיים כי הוא סיבה לקיום החיים, והוא שלקחו כל כח קיום החיים שלהם, וח"א כמצולה שאין בה דגים, דגים מורה על התחלת שורש החיים שהתחלת בריאות החיים היה דגים במאמר ישרצו המים, וזהו שלקחו מהם שורש המקור מהתחלת חיותם.

Daf 10a

<b>למה נסמכה פרשת אבשלום לפרשת גוג ומגוג שאם יאמר לך אדם כלום יש עבד שמורד ברבו אף אתה אמור לו כלום יש בן וכו'.</b> כלום יש עבד שמורד ברבו, היינו האיך יעלה על דעת האדם להאמין כי גוג יקום למרוד נגד הבורא במלחמה, אשר כל כחו וחיותו הוא ממנו ית', ואפילו הכח להלחם צריך לקבל מאתו ית', ע"ז התשובה כלום יש בן שמורד באביו, היינו האיך עלה על דעת אבשלום למלוך ולהרוג את אביו אשר כל שייכות המלוכה אליו אף לפי דעתו, אינו רק מפני שהוא בן דוד המלך אשר ניתנה לו המלוכה לברית מלח עולם, אלא הווה, הכי נמי הוה, ובאמת נאמר כן הנבואה (יחזקאל ל"ט,ב') ושובבתיך היינו שבאמת הש"י ישבב דעתו כדי שימרוד שלא כדרך הטבע.

Daf 10b

<b>אמר ר' מני גדול הקורא ק"ש בעונתה יותר מהקורא בתורה.</b> וזה הוא הענין שאנו אומרים בברכת ק"ש חמלה גדולה ויתירה וכו' כדכתיב (משלי ט"ו,כ"ג) שמחה לאיש במענה פיו ודבר בעתו מה טוב, שמחה לאיש במענה פיו היינו ד"ת שאדם לומד תמיד על ידם ושופע לו שמחה בלבו, ודבר בעתו מה טוב ד"ת שנקבע להם עת וזמן לאמרם היינו ק"ש שנקרא פעמיים בכל יום, מה טוב היינו שיותר גדולים הם כשלומדים בזמנם מאשר לומדים בשאר שעות היום, מפני שבעת הזאת הקב"ה ג"כ עוסק באלו הפרשיות. וזה פי' חמלה גדולה ויתירה, חמלה גדולה היינו שהקב"ה חמל עלינו בהנחילו לנו את תורתו, ויתירה היינו שקבע לנו זמן על כמה דברים שהודיע לנו כי אז גם הוא ית' עוסק באלו הדברים ואז הם גדולים מאוד.

Daf 11a



Daf 11b

<b>כדי להזכיר מדת יום בלילה ומדת לילה ביום בשלמא מדת לילה ביום משכחת לה כדאמרינן יוצר אור ובורא חושך אלא מדת יום בלילה וכו' אמר אביי גולל אור וכו'.</b> מדות יום בלילה היכי משכחת, היינו האיך שייכות בלילה למדה הזאת, דבשלמא מדות לילה ביום וכו' היינו כשאדם ירצה להנות ממדות לילה ביום יוכל להנות כגון בבית אפל, כי החושך אינו רק העדר האור. אבל מדת יום בלילה היכי משכחת לה, הלא אין שייכות להנאות אור בלילה בשום אופן, ומשני שאומר גולל אור מפני וכו' ואינו מזכיר בפירוש מדת היום.

Daf 12a



Daf 12b

<b>פרשת ציצית למה קבעוה בק"ש אמר ר"י בר חביבא מפני שיש בה חמשה דברים (ס"א ששה) מצות צצית, יציאת מצרים, עול מצות, ודעת מינים, הרהור עבירה, והרהור ע"ז.</b> להיות השאלה למה קבעוה, היינו כי פ' שמע והיה אם שמוע הם דברים הנצרכים לכל אדם בכל עת ובכל נפש כמ"ש בהם (דברים ו',ז') בשכבך ובקומך אבל פ' ציצית למה קבעוה, ומשני כי גם בפ' ציצית נמצא שלשה מצות עשה ושלשה מצות ל"ת, אשר הם אחד מול אחד והם נצרכים לכל נפש בכל עת והם כללים לשאר ד"ת, כי ענין הרהור ע"ז היינו שנמצא בלב האדם יראה והכנעה של שוא ודמיון אשר לא יצטרך לירא מזה, ונגד זה הוא יציאת מצרים כמ"ש (תהלים פ"א,י"א) המעלך מארץ מצרים שתהיה תמיד למעלה על כל דברי עוה"ז כי מצרים רומז על כללות עניני עוה"ז וכמ"ש ויוצא את עמו ישראל לחירות עולם, וא"כ מדוע ימצא בך הכנעה ויראה של הבל ודמיון, אך נגד זה צריך האדם לשמירה מדעת מינות, היינו פן תדחה מאיתך הכנעה במקום הצורך היינו קבלת עול מלכות שמים, נגד זה הוא עול מצות, היינו שבמקום הצורך תהיה כשור לעול, רק בזה צריך שמירה מהרהורי עבירה שלא ידמו מצות הש"י לעול על האדם ולא יהיה האדם עובד מיראה רק מאהבה צריך לעבדו, וזה נקרא הרהור עבירה, כי אף שאין האדם עובר במעשה שום דבר, אך באם ימצאו בלבו מחשבות המונעים ממנו אהבת הש"י נקרא הרהורי עבירה, ונגד זה ניתן מצות ציצית כי אין השכינה שורה אלא מתוך שמחה של מצוה ומצות ציצית מביאה אהבה ושמחה לאדם כמ"ש (במדבר ט"ו,ל"ט) וראיתם אותו, כי לשון אור משמש שתי לשונות לשון אורה ולשון בירור ותוכחה מלשון קוץ ממאיר, היינו שמכריח האדם לעבודת הש"י ולמנעו מעבירה, וכמו שמצינו במנחות [מ"ד.] שהיו הציצית מטפחין לו על פניו ועי"ז פירש וכו'.

Daf 13a



Daf 13b



Daf 14a



Daf 14b

<b>ואמר ר"י הרוצה שיקבל עליו עול מלכות שמים שלימה יפנה ויטול ידיו ויניח תפלין ויקרא ק"ש ויתפלל וזו וכו'.</b> כתיב (תהלים ל"ו,ח') מה יקר חסדך אלקים, חסד היינו תשוקה לד"ת וזאת נקרא יקר, לפי שאין זאת ביד האדם לקחת לו, אבל בני אדם החוסים בהש"י עליהם נאמר ירויון מדשן ביתך ונחל וכו' היינו שיבא עליהם השפעה, כי עמך מקור חיים באורך נראה אור, היינו ע"י מצות תפלין זוכין להוספת חידושין דאורייתא, ובאותו אור שיש לאדם תפיסה בד"ת יתוסף לו בכל פעם מהחידושין שהקב"ה מחדש בכל יום מעשה בראשית, כי ע"י ק"ש ומצות תפלין נסגר מלת אמת במעשה ודבור, ע"י תפלין שמניח עליו ארבע פרשיות שיש בהם אחדותו ית' מורה שיש אדון אחד והוא מעשה ע"י מישש, וע"י ק"ש שהוא בדבור שאומר בפירוש מלת אמת, וזאת הוא רק במעשה ודבור לבד, אך שיקשור ויטבע כך במעמקי הלב לזה העצה יפנה, היינו שיראה שיהיה תוכו כברו, ויקרא ק"ש ויתפלל היינו על העתיד שהש"י יצליח בידו, וכיון שעושה מה שביד אדם לעשות והוא מוכן אז הש"י יגמור בעדו לטוב.

Daf 15a



Daf 15b

<b>קרא ולא דקדק באותיותיה אמר רב טבי אמר ר' יאשיה הלכה כדברי שניהם להקל ואמר רב טבי אמר ר' יאשיה מה דכתיב שאול ועוצר רחם מה ענין שאול אצל רחם לומר לך מה רחם מכניס ומוציא אף וכו' והלא דברים ק"ו מה רחם שמכניסין לתוכו בחשאי מוציאין ממנו בקולי קולות שאול שמכניסין לתוכו בקולי קולות אינו דין וכו'.</b> ענין סמיכות המאמר של הקורא ק"ש ולא השמיע לאזניו עם המאמר הזה, כי ענין הקורא את שמע ולא השמיע לאזניו הוא אדם שאין בכחו לברר ולזכך את לבו לרצון הש"י, ורק שאומר בלבו היינו שרצונו הוא לטוב, ואעפ"כ פסק רב טבי שיצא, והוא מפני שהקב"ה יברר את כל מעשים טובים של ישראל אף שנראים שאינם רק מן השפה ולחוץ, מ"מ הש"י יוכיח בצדקתו כי היה כלו לשם שמים מעומק הלב, ולכן נסמך לזה מאמר השני של ר' טבי מה ענין שאול אצל רחם, כי זה ראיה למאמר הראשון שהקב"ה יברר את מעשי ישראל לטוב, מה רחם שמכניסין בו בחשאי הוא כי במצוה הזאת, אין אף אחד שיאמר זכיתי לבי כמאמר (הגמ') (ויקרא רבה פרשה י"ד,ה') אף חסיד שבחסידים וכו' וראיה לזה שמכניסין בו בחשאי שנמצא בושה במעשה הזאת, כי באם היה האדם מזוכך בזה לא היה נמצא בזה בושה רק היה כשאר מצות, ועכ"ז מוציאין ממנו בקולי קולות היינו שעינינו הרואות שכמה נפשות יקרות יולדו מזה, ואין זה רק ממה שהקב"ה יוכיח בחמלתו שכל כוונת אדם בזה המעשה היה לש"ש, ונוכל ללמוד מזה כל שכן במקום שימצא צעקה בלב האדם להש"י על שאירע לו שלא מדעת שזה יקרא שאול, שמכניסין בו בקולי קולות הוא שהאדם צועק ומרעים להש"י שיושיע לו אינו דין שיוציאו ממנו בקולי קולות, היינו שהש"י יושיע ויברר את מעשי ישראל לבלתי ידח מהם נדח.

Daf 16a



Daf 16b



Daf 17a



Daf 17b



Daf 18a



Daf 18b



Daf 19a



Daf 19b



Daf 20a



Daf 20b



Daf 21a



Daf 21b



Daf 22a



Daf 22b



Daf 23a



Daf 23b



Daf 24a



Daf 24b



Daf 25a



Daf 25b



Daf 26a

<b>אברהם תיקן תפלת שחרית יצחק תפלת מנחה יעקב תפלת ערבית.</b> תפלה הוא חיבור שהאדם מחבר את עצמו להש"י, אברהם תיקן תפלת שחרית היינו שהאדם יתן הודאה לשעבר ויתפלל על להבא שהש"י יוסיף לו טובה, ויצחק תיקן תפלת מנחה, היינו שמראה שקבל האור שנתוסף לו היום והוא שמח בחלקו, יעקב תיקן תפלת ערבית, היינו שבכל רגע צריך האדם להש"י ורק באורו יראה אור. ולכן תפלת ערבית אין לה קבע והלואי שיתפלל אדם כל היום. ועל זה נאמר (משלי כ"ב,ד') עקב ענוה יראת ה', היינו בימי הילדות שאז התגברות התאוה באדם אז עיקר החכמה יראת ה', ואחר כשנתבטל ממנו ההתגברות אז הוא צריך להלוך בדרך האמצעי, היינו עקב, היינו ממוזג אהבה ויראה, ואח"כ כאשר יזדכך לב האדם להמשך אחר הש"י, אז מותר להתפשט ולטעום מטוב, וכן מדרגות האבות אברהם היה ראשית חכמה יראת ה', יצחק היה עקב ענוה, ויעקב היה מנושא על כל הטובות וטעם ממקור החיים.

Daf 26b



Daf 27a



Daf 27b

<b>לא יתפלל אדם אחורי רבו.</b> היינו שיתפלל אל הקב"ה שישפיע לו ד"ת כמו לרבו וזאת הוא אסור, כי התפלה צריך להיות להקב"ה שהוא כל יכול, וכשהוא מתפלל להש"י שיושיע לו על פי השגתו אז אינו מאמין בהש"י בשלימות, כי למה לא יתפלל שיושיע לו בלי גבול, וכמו שנתבאר על פסוק ושור או שה אותו וכו' [פרשת אמור].
<b>רב צלי של שבת בערב שבת.</b> זש"ה (תהלים ס"ט,י"ט) קרבה אל נפשי גאלה, כי הש"י, יכול לקרב העתים כמו שמבואר על משנה דעדיות [ד"ה במשנה] על מאמר ומספר הדורות לפניו, כך צלי רב דשבת בערב שבת, וכמו כן יכול הקב"ה לקרב הישועה כי הזמן הוא ביד הש"י לבדו.
<b>תנו רבנן מעשה בתלמיד אחד שבא לפני ר' יהושע ושאלו תפלת ערבית רשות או חובה.</b> תפלת ערבית היינו להרעים ולצעוק לה' על צער ישראל שהם בגלות, ושאל רשות או חובה אם חובה להתפלל מחמת שבכל צרתם לו צר, או הוא רשות כי לעת עתה קודם שנגמר הבירור האמיתי ואין שום דבר מבורר עוד לכן אין חובה להתפלל, וכאשר בא גר עמוני לפניהם ונפסקה הלכה שהוא מותר לבא בקהל מפני שעדיין לא נגמר הבירור, כי לימות המשיח אין מקבלין גרים ועתה מה שמקבלין הוא מחמת שלא נגמר הבירור ועדיין יש ניצוצות קדושה הצריכים להתלקט, ולכן עתה ההלכה שתפלת ערבית רשות, אבל לעתיד יהיה תפלת ערבית חובה כי אז יהיה היחוד בשלימות ויהיה צערם נוגע בהש"י, ואותו תלמיד ר' שמעון היה כי הוא בא לשאול אם להתפלל שינצל מצער מערה, ובעת שבא גר עמוני הבין גם רבן גמליאל כי ההלכה הוא כר' יהושע, ואמר לו עשה בשביל כבוד אבא, היינו הלא דעתי ג"כ היה בשביל כבוד שמים ונתפייס, אך אח"ז נתנו לרבן גמליאל ג' שבתות ולר' אליעזר נתנו שבת אחת ע"פ מה שכתוב (משלי ח',י"ד) לי עצה ותושיה אני בינה לי גבורה, עצה ותושיה בינה גבורה היינו ארבע, והבינה נשאר לחלקו של ר' אלעזר כי בעוה"ז שייך הבינה להכהן.

Daf 28a



Daf 28b

<b>כשחלה ר"י בן זכאי נכנסו תלמידיו וכו' אמרו לו מפני אתה בוכה וכו' ולא עוד אלא שיש לפני שני דרכים.</b> ענין שהוכפלו דבריו ולא עוד, לפי שהיה תמיד בספק כמו שמצינו בגמ' (כלים פי"ז ט"ז) על כולן היה ריב"ז אומר, אוי לי אם אומר אוי לי אם לא אומר, ועי"ז אמר שיש לפני שני דרכים, ועי"ז אמר הכינו כסא לחזקיה מלך יהודא שבא כי גם הוא היה בספק ממעשיו כמ"ש (פסחים נ"ו.) על ג' הודו לו ועל ג' וכו'.
<b>אמרו לו רבינו ברכנו אמר להם יהי רצון שתהא מורא שמים עליכם כמורא בשר ודם.</b> כי מורא בשר ודם אינו רק על המעשה והדבור מקום שכחו וממשלתו מגיע, ובאם יהיה מורא שמים גדולה עד מקום שמגעת גדולה כמורא בשר ודם, ומורא שמים מגעת אף על המחשבה וגם במחשבה יזכך האדם את עצמו שלא יטה מרצון הש"י, כמו שמשמר את עצמו ממעשים מפני מורא בשר ודם, אז תהיה יראת ה' בשלימות.
<b>הני י"ח כנגד מי כנגד י"ח אזכרות שבק"ש.</b> זש"ה (תהלים ה',ח') ואני ברוב חסדך אבוא ביתך אשתחוה וכו' ביראתך. היינו כשמשתחוה עם י"ח חליות שבשדרה מקבל עליו עול מלכות שמים הוא י"ח אזכרות שבק"ש, ושבעה דשבת כנגד מי כנגד שבעה קולות, כי קול הוא קווי כי בשבת יש חידש לנשמה לכן נמצא קיוי חדשה, עד ראש השנה שנמצא יותר חידוש ישועה, ובתעניות יש כ"ד שאין למעלה הימנו כנגד כ"ד רננות שאמר שלמה המלך ע"ה.

Daf 29a



Daf 29b

<b>המתפלל בדרך מתפלל תפלה קצרה צרכי עמך ישראל מרובים וכו' יהי רצון וכו' ולכל גויה וגויה די מחסורה.</b> זש"ה (משלי ד',כ"ג) מכל משמר נצור לבך כי ממנו תוצאות חיים. זה הפסוק הוא עצה לאדם כי כל אדם צריך שמירה הן באזנים הן בעינים הן בפה שלא יחטיא ממטרת רצון הש"י, וקשה מאוד לכל אדם להשמר בכל אלה, והפסוק הזה נותן עצה מכל משמר נצור לבך היינו שישמור האדם את לבו מאוד וממילא ישמר מכל, כי ממנו תוצאות חיים לשאר האברים, וזהו הענין בהתפלה צרכי עמך וכו' היינו שצריכים שמירה בכל ענינים, וע"ז התפלה שתתן לכל גויה וגויה די מחסורה כי יש אדם שצריך ליותר שמירה, וזהו התפלה שיתן הקב"ה כל כך ד"ת בלב האדם עד שתוכל לשמרו כפי ערכו.
<b>אמר ליה אליהו לר' יהודא אחוה דרב סלא חסידא לא תרתח ולא תחטי לא תרוי ולא תחטי וכשאתה יוצא לדרך המלך בקונך וצא.</b> כי השני האזהרות האלה שהזהירו לו הם כוללין כל הטרדות שהאדם מוטרד ושוכח בבוראו, אך כשאתה יוצא לדרך, היינו כשאדם הולך לדרכו, היינו שצריך לעסוק בעניני עוה"ז ואז אין העצה לא תרתח ולא תרוי, כי בעניני עוה"ז לא יוכל האדם לשמור את עצמו כ"כ, כי דרך רומז על טרדה, היינו שהאדם הולך למקום טרדה, לכן העצה המלך בקונך וצא שקודם שתגיע להטרדה תמליך עליך את הש"י ותבקש בתפלה שלא יאונה לפניך דבר שהוא נגד רצון הש"י, וזהו דווקא קודם שיגיע האדם אל הטרדה או הנאות עוה"ז, אבל כשיגיע אז עביד איניש לאחזוקי דיבוריה, לכן צריך לתקן זאת קודם שיהיה בעקשות וטרדה ואז יועיל.

Daf 30a



Daf 30b

<b>כמה ישהא בין תפלה לתפלה חד אמר כדי שתתחונן דעתו עליו וחד אמר כדי שתתחולל וכו' שתתחונן דכתיב ואתחנן, שתתחולל דכתיב ויחל משה.</b> ענין שתי הלשונות הוא, כי לפעמים מחמת שהאדם נענה בתפלתו מזה יולד הישועה ונצמח לו חשק חדש להתפלל ולשאול עוד, וזהו כדי שתתחונן, והראיה לזה ואתחנן ע"פ שנתפרש שם מפני שראה שאמר לו הקב"ה נתון תתן סבור שמא הותר הנדר ולכן הוסיף להתפלל, ולפעמים אם האדם לא נענה בתפלתו אך מחמת התשוקה הגדולה שהיתה לו בתפלתו ולא נענה לא יוכל להתאפק מלהתפלל עוד הפעם על אותו דבר אולי ירחם ה' וזהו כדכתיב ויחל משה.
<b>חסידים הראשונים היו שוהין שעה אחת ומתפללין כדי שיכוונו לבם לאביהם שבשמים.</b> זש"ה (שמואל ב' כ"ב,מ"ז) חי ה' וברוך צורי, וירום אלקי צור ישעי. חי ה' היינו שיהיה האדם שמח במחשבתו, וברוך צורי היינו שיכיר האדם בלבו את כח הש"י, וירום אלקי צור ישעי היינו שיתגבר האדם לקיים רצון הש"י, וזהו הענין בתפלה, תחילה צריך לשהות היינו שידע שהש"י הוא מקור חיים של ישראל, ואח"כ השתוקקת אליו ית' זהו נגד חי ה' ונגד ברוך צורי ואח"כ כשעומד בתפלה אז צריך האדם להתגבר וזהו אפילו נחש כרוך על עקבו לא יפסיק.

Daf 31a

<b>אין עומדין להתפלל אלא מתוך הלכה פסוקה והיכי דמי הלכה פסוקה אמר אביי כי הא דר' זירא בנות ישראל החמירו על עצמן שאפילו רואות וכו', רבא אמר כי הא דר' הושעיא מערים אדם על תבואתו ומכניסה במוץ וכו' ואיבעית אימא כי הא דר' הונא וכו' המקיז דם בבהמת קדשים אסור בהנאה וכו'.</b> זש"ה (תהלים כ"ה,כ"א) תום ויושר יצרוני, תום לבריות היינו בנות ישראל החמירו על עצמן כדי שהזרע יהיה נקי וברור, ויושר היינו לעצמך באם תדע בעצמך שאין ביכולתך ליתן צדקה כל כך תן עצה לפטור ממעשר, ובאם תפטור עצמך אף במקום שתוכל ליתן וכדומה אז לא תהיה תום לשמים וזהו מטיל מום בקדשים.

Daf 31b

<b>אמר ר' אלעזר מיום שברא וכו' לא היה אדם שקרא להקב"ה צבאות עד שבאתה חנה וקראתו צבאות.</b> כי עד שמואל היתה מלוכה ונבואה אצל אחד, אך משבא שמואל נתחלק לזה נבואה ולזה מלכות, וזה פירוש צבאות כי צבאות היינו שיוכל האדם להתפשט לכמה ולהתאחד הרוב ועד שמואל לא היה נראה ההתפשטות.

Daf 32a

<b>ואולם חי אני מלמד שאמר הקב"ה למשה החייתני בדברך.</b> כי הנשמה היא כוללת מהגוף והקב"ה כולל כל הנשמות ואין בו שום תפיסה, וזה ביקש מרע"ה אם ח"ו לא תמחול להם יהיה בך תפיסה, כי זאת הוא בגדר שכל האדם, וזה הפי' חי אני שאני חי ואין בי שום תפיסה.

Daf 32b



Daf 33a



Daf 33b



Daf 34a



Daf 34b

<b>כל הנביאים לא נתנבאו אלא לימות המשיח אבל לעולם הבא עין לא ראתה אלקים וכו' מאי עין לא ראתה זה יין המשומר בענביו מששת ימי בראשית.</b> הענין בזה כי כשהש"י מראה לנביא את מראה הנבואה מראה לו מראשית המחשבה עד סוף המעשה בכל העולמות, עד שבזה העולם היה רואה ממש כענין המראה לנגד עיניו, דרך משל כאשר ראה הנביא את הארבע מלכיות (דניאל ז') והיו נמשלין בנבואתו כנשר וכו' היה רואה כח הנשר בכל העולמות עד שבעולם העשיה היה רואה ממש דמות נשר לנגד עיניו, וזהו שמקשי מאי עין לא ראתה מה לי אם לא נראה לעין בשר ודם אם הוא דבר שנתפס בשכל, מה לי אם לא נתראה בעיני בשר. וע"ז קאמר זה יין המשומר בענביו, יין רומז על שמחה והוא כי הטוב והשמחה אשר יגלה הש"י לעתיד באמת אין בו שום תפיסה שהוא בהסתר שלא נתגלה עדין בעולם כיין המשומר שהוא נסתר ונחבא בענביו ולא בא עדיין לעולם לידי גילוי, וממילא אין ביכולת ושכל האדם להשיגו, כי זה אינו שייך רק בדבר שבא לידי גילוי אז ביכולת השכל אנושי להשיגו, אבל לא בדבר שהוא בהעלם גמור, וזהו אלקים זולתך יעשה למחכה לו, היינו לזה שמקוה להש"י יש לו קצת הארה בעומק לבו. וחכמים אומרים זה עדן, עדן מורה על חכמה שיגלה הקב"ה לעתיד שגם בזה אין תפיסה וציור בעוה"ז.

Daf 35a

<b>על פירות הארץ אומר בורא וכו' חוץ מן הפת שעל הפת הוא אומר המוציא וכו'.</b> מה שאמרינן בפת לשון מוציא ובפירות בורא, ובפירות סיום הברכה אדמה, ובפת ארץ, כי אדמה הוא פני האדמה מה שהוא למעלה על פני הארץ, וארץ נקרא למטה מג' טפחים של עומק המחרישה אשר שם עיקר כח המצמיח, והפת שהוא עיקר חיות האדם יונק מעיקר כח הארץ מעומק וממילא שייך בברכתו לשון מוציא ולשון ארץ, אבל פירות שהם רק להתפשטות אף שהצמיחו מהשורש אך כי הם עצמם אינם עיקר, שייך בהם לשון אדמה ואין בהם שייכות לשון המוציא רק לשון בורא, ובבריאת אדם נאמר (בראשית ב',ז') עפר מן האדמה היינו ממקום המובחר, ממקום ביהמ"ק, וכאשר ראה אדה"ר כן הקטין עצמו ולא היה יתרון בדעתו בו מבהמה כמ"ש[שם] ויהי האדם לנפש חיה, ובהמה בכלל חיה וע"ז נאמר (תהלים ל"ו,ז') אדם ובהמה תושיע ה'.
<b>אסור לאדם שיהנה מעוה"ז בלא ברכה.</b> זש"ה (משלי כ"ב,ט') טוב עין הוא יבורך כי נתן מלחמו לדל, הש"י נקרא טוב עין כי דרך בשר ודם הנותן מתנה לחבירו ירצה שחבירו יכיר לו טובה, אבל מדת הקב"ה אינו כן רק ישפיע טובה לכל העולם בטובת עין שיוכל לדמות לאדם שלוקח לו מעצמו ולא יחפוץ בהכרת טובה, אך ישראל הם המכירים את בוראם ומכירים לו טובה על כל, ובעוה"ז צריך להכיר ולברך להש"י על כל טובה לפי שיש אומות העולם האומרים על הכל כחי ועוצם ידי, אבל לעתיד שיראוהו כל המעשים וישתחוו לפניו כל הברואים, אז לא נצטרך לברך על כל טובה כי יכירו כל העולם שהכל של הש"י, וזהו כל הנהנה מעוה"ז בלא ברכה, מעוה"ז דייקא.

Daf 35b



Daf 36a



Daf 36b



Daf 37a



Daf 37b



Daf 38a



Daf 38b



Daf 39a



Daf 39b

<b>אתמר הביאו לפניו פתיתין ושלמים מברך על הפתיתין.</b> פי' רש"י אם ירצה, ואפשר שיותר מצוה לברך על הפתיתין מפני שכבר בירך עליהן, כי הא דר' אמי ור' אסי ברכו אריפתא דערובא כיון דאיתעביד ביה מצוה חדא זימנא.

Daf 40a



Daf 40b

<b>כל ברכה שאין בה שם אינה ברכה ור' יוחנן אמר כל ברכה שאין עמה מלכות וכו'.</b> זש"ה (שמות ט"ו,ב') עזי וזמרת יה ויהי לי לישועה זה אלי ואנוהו. עזי וזמרת יה ויהי לי לישועה, הוא כשהאדם מכניס בלבו איזה מדה טובה שיהיה לבו טוב לבריות, גם הש"י מתנהג עמו במדה הזאת, כי זה השם י"ה הוא כמו אב ואם שמרחמים על בניהם ומדה זו היא עיקר, כמבואר בזוה"ק (דברים רס"ז.) לית פולחנא אלא רחימתא. ואחר שאדם יודע ואוחז בהיסוד צריך להוציא אותה בסדר יפה כמ"ש זה אלי ואנוהו, וזה שאמרו בגמ' כל המשנה ממטבע שטבעו חכמים בברכות היינו אפילו ביותר שבח לפי שאינו כסדר האמת, וזהו הפלוגתא בגמ' ח"א אם מזכיר שם שמים שהיא היסוד וח"א שצריך להזכיר גם מלכות היינו להוציא על פיו בסדר יפה.

Daf 41a



Daf 41b



Daf 42a



Daf 42b



Daf 43a



Daf 43b



Daf 44a



Daf 44b



Daf 45a



Daf 45b



Daf 46a



Daf 46b



Daf 47a



Daf 47b



Daf 48a



Daf 48b



Daf 49a



Daf 49b



Daf 50a



Daf 50b



Daf 51a



Daf 51b



Daf 52a



Daf 52b



Daf 53a



Daf 53b



Daf 54a

<b>התקינו שיהיה שואל את שלום חבירו בשם שנאמר ויאמר לקוצרים ה' עמכם.</b> מה שאמר התקינו ולא אמר התקין כי כפי הנראה שבועז עצמו תיקן את זאת, היינו דכתיב (מלאכי ג',ט"ז) אז נדברו יראי ה' איש אל רעהו ויקשב ה' וישמע ויכתב וכו'. היינו כאשר נדברים אחד לאחד למצוא החסרון ומבקשים עד שמוצאים השלמה לחסרונם ע"י עצה מד"ת, ויקשב ה' וישמע היינו כי זה הוא ריח ניחוח להש"י, ויכתב בספר זכרון לפניו, היינו שבעבורם מזכה הש"י לכל ישראל ומשפיע חידושים, ועצתם שחדשו משפיע הש"י בלב כל ישראל הנקראים בכלל ספר זכרון של הש"י, והנה זה הענין היה בבועז, כי בועז היה בטבעו אוהב צוותא והיה ירא לנפשו אולי אין זה מבורר שהוא לשם שמים, לכך התקין והגדיר עצמו שמיד שיראה את רעהו, הדיבור הראשון יהיה שישאלו בה', היינו שיזכירו וישאלו אם לא נעתק הוא כעת ח"ו משם ה' בשום שכחה, וזאת היה כדי לברר מדתו שהצוותא היא מבוררת בכוונה לשם שמים, ואח"כ כאשר חידש עצה זו התקינו, היינו שהשפיע הקב"ה את זאת וחקקו בלבות בני ישראל, וזה התקינו לשון רבים.
התשעה פרקים ממסכת ברכות הם על סדר התנהגות האדם מעת עד עת, השני פרקים הראשונים הם מעניני ק"ש שחרית וערבית, אח"ז שלשה פרקים מעניני תפלה, ואח"ז שלשה פרקים מעניני אכילה ואחר כל אלה פרק הרואה, היינו כשאדם קרא כבר ק"ש בזמנה ותפלתו היתה שלימה ואכילתו היתה ג"כ מבוררת, אז כשיצא לחוץ רואה מקום שנעשה בו נסים לישראל, היינו בכל מקום שמגביה עיניו ורואה, אינו רואה רק מקום שנעשה בו נס לישראל, כי הוא מכיר כי כל אשר ברא הקב"ה וכל מה שנעשה לא היה רק בשביל ישראל עמו, כן צריך האדם להיות מוקף בדברי תורה.

מסכת שבת



Daf 1a



Daf 1b



Daf 2a



Daf 2b



Daf 3a



Daf 3b



Daf 4a



Daf 4b



Daf 5a



Daf 5b



Daf 6a



Daf 6b



Daf 7a



Daf 7b



Daf 8a



Daf 8b



Daf 9a



Daf 9b



Daf 10a



Daf 10b



Daf 11a



Daf 11b



Daf 12a



Daf 12b



Daf 13a



Daf 13b



Daf 14a



Daf 14b



Daf 15a



Daf 15b



Daf 16a



Daf 16b



Daf 17a



Daf 17b



Daf 18a



Daf 18b



Daf 19a



Daf 19b



Daf 20a



Daf 20b



Daf 21a



Daf 21b

<b>אמרוהו רבנן קמיה דאביי משמיה דר' ירמיה ולא קבלה כי אתא רבין אמרוהו רבנן קמיה דאביי משמיה דר' יוחנן וקבלה אמר אי זכאי גמירתא לשמעתא מעיקרא, והא גמרה, נפקא מינה לגירסא דינוקתא.</b> אי זכאי היינו שהייתי מזוכך במדת קבל אמת ממי שאמרו גמירתיה מעיקרא, הלא הדבר הוא אמת מפני מה לא קבלתי אותה כשנאמרה משמיה דר' ירמיה, אף אם סוף דבר מארץ תצמח שלא הפסידו לגמרי, אך עכ"פ הפסיד הגירסא דינקותא, היינו שיש חילוק בין הלומד דבר תיכף ומיד כשנתחדש בעולם אז יש בו יותר כח וטעם מאשר כבר נתחדש, וזה פי' גירסא דינקותא היינו כמו שהתינוק יונק משדי אמו יונק חלב מה שלא היה עוד בעולם שלא נתיישן אפילו רגע ונמצא טעם טוב מדבר שנתיישן, כמו שנאמר בלחם הפנים (שמואל א' כ"א,י"ז) לשום לחם חם היינו שלא נתיישן רק היה תמיד חדש.
<b>עד דכליא רגלי דתרמודאי.</b> היינו שיגמר הבירור כי הם נתערבו בין ישראל כדאיתא ביבמות [י"ז.], אך ביען כי שלמה מלך ישראל בנה את תרמוד כמ"ש (דברי הימים ב' ח',ד') ויבן את תדמור במדבר מסתמא ראה ותיקן שלא יגיע מזה שום היזק לישראל.
<b>מאי חנוכה וכו'.</b> כתיב (תהלים קי"ט,ק"ה) נר לרגלי דבריך ואור לנתיבתי. נר לרגלי היינו שהש"י הנחיל ד"ת אשר בכל פרט מעשה יוכר כי מלכות ה' בכל משלה. ואור לנתיבתי היינו שבכלל האיר הש"י ג"כ הכרה מיוחדת כי המלכות שלו היא, כי נר הוא דבר פרטי, ואור הוא כללי, והנה הש"י ברא את עולמו בכלל ונכללים בשלשה כללים, עולם, שנה, נפש, וכתיב (תהילים קל"ט,ט"ז) ימים יצרו ולו אחד בהם, היינו כי מן הכללים הללו בחר בפרט בהמובחר שבכל כלל להאיר בהתגלות אור פרטי והכרה במלכותו ית', והיינו בעולם ברא הקב"ה את עולמו בכלל וארץ ישראל מקודש מכל הארץ (כלים פ"א,מ"ו) וירושלים מקודש מכל א"י והת"ק אמה מקודשין ומקום העזרה וההיכל מקודשין, ושם צוה להדליק את המנורה להאיר הכרה פרטיות במקום הזה, ושנה היינו בזמן, ברא ששת ימי המעשה ובחר בפרט ביום השבת וג"כ נמצא מצות נר של שבת, ובנפשות בחר בפרט בעמו ישראל מכל האומות, ולעת עתה קודם שנגמר הבירור בישראל בחר מהם בשבט לוי ומתוכם הכהנים ומהם הכהן גדול ונתן לו מצוה בפרט להדליק את המנורה, והנה בימי חשמונאי שהאיר להם הקב"ה מההארה של עתיד שזכה הכהן גדול למלכות כמו שעתיד להתגלות ע"י משיח בן דוד שיגמור הבירור ואז יהיה הבחירה בשבט יהודא, ואז כאשר זכה חשמונאי למלכות ניתוסף ג"כ אור הכרת בחירת כל נפש מישראל בפרט, אכן מהנס שנעשה בהמנורה קבעו נר פרטי לכל אחד ואחד להאיר האור הפרטי לבחירת כל נפש מישראל בפרט, וזה שאמר דוד המלך ע"ה (תהלים פ"ז,ו') ה' יספור בכתב עמים ולציון יאמר איש ואיש יולד בה, ה' יספור בכתב עמים הוא שעל כל האומות משגיח הקב"ה רק לקיום המין כמו שאר בריות, ולציון יאמר איש ואיש יולד בה, הוא שבישראל משגיח הקב"ה לכל פרט נפש וזה איש ואיש יולד בה. והוא יכוננה עליון, היינו איש ואיש מישראל תיכף כשיולד יהיה הכרה שנולד נבחר מנפש חדשה, וזהו שאמרו נר לכל אחד ואחד. וזהו שנחלקו ב"ש וב"ה, היינו האיך וכיצד יהיה הבירור וכיצד מדליקין את הנרות הרומזין לזה, ב"ש סבירא להו פוחת והולך כפרי החג שכן סדר הבירור שיכלה הפסולת להיותה פוחתת והולכת עד שתשאר הקדושה מבוררת, וב"ה סבירא להו מוסיף והולך היינו שעיקר הוא להתפשט הקדושה בכל עת והפסולת תתבטל ממילא, וזהו השיעור משתשקע החמה, עד שתכלה רגל מן השוק היינו שלא ימצא בנפש ישראל שום דבר רשות והרגל, וזהו מצוה להניחה על פתח ביתו מבחוץ היינו שהנר יאיר על כל צעדה שהוא בכוונה לשם שמים, ומה שנאמר עד דכליא רגלי דתרמודאי היינו שישלם הבירור בין ישראל כמבואר במס' יבמות [ט"ז:] כי שיתא אלפי קשתי העמידו, היינו נתערב מזרעם בין ישראל ועיקר אריכות הגלות הוא מזה, וכשיתברר אז יהיה רצון הש"י מפורש, וזהו משתשקע החמה, כי חמה רומז על כללי ד"ת, ולעתיד לא יצרך לכללים רק הש"י ישפיע לכל אדם בינה מפורשת בכל פרט מעשה, וזה אמרם נר חנוכה שהניחה למעלה מעשרים אמה פסולה כסוכה וכמבוי. נר חנוכה הוא כנגד נפש, וסוכה נגד עולם, ומבוי נגד שנה, כי בזמן הוא יום השבת המובחר.

Daf 22a



Daf 22b

<b>הנחה עושה מצוה או הדלקה וכו'.</b> כתיב (תהלים קי"ט,ק"ה) נר לרגלי דבריך ואור לנתיבתי, נתיב היא הכללים של ד"ת כמו [ירושלמי נדרים פ"ט,ה"ד] ואהבת לרעך כמוך זה כלל גדול בתורה, והוא שחז"ל הבינו שבזה הפסוק נכללו כל המצות, ונר לרגלי דבריך היינו לכל פרט מעשה ולכל פסיעה ופסיעה, צריך הש"י להאיר לאדם ולא יסמוך על הכלל, כי לפעמים שלא יבין הפרט מהכלל ויבא לידי טעות, וזהו האיבעיא הנחה עושה מצוה היינו אם יש לסמוך על הכללים שהם מונחים וקבועים וכפי הארתם כן יעשה, או הדלקה עושה מצוה שאין לסמוך על הכלל רק כפי שיאיר הש"י בכל פרט מעשה, וזהו הדלקה עושה מצוה היינו התחלת האור שהש"י צריך להאיר בכל מעשה, וכן הוא ההלכה.

Daf 23a



Daf 23b



Daf 24a



Daf 24b



Daf 25a



Daf 25b



Daf 26a



Daf 26b



Daf 27a



Daf 27b



Daf 28a



Daf 28b



Daf 29a



Daf 29b



Daf 30a



Daf 30b



Daf 31a



Daf 31b



Daf 32a



Daf 32b



Daf 33a



Daf 33b



Daf 34a



Daf 34b



Daf 35a



Daf 35b



Daf 36a



Daf 36b



Daf 37a



Daf 37b



Daf 38a



Daf 38b



Daf 39a



Daf 39b



Daf 40a



Daf 40b



Daf 41a



Daf 41b



Daf 42a



Daf 42b



Daf 43a



Daf 43b



Daf 44a



Daf 44b



Daf 45a



Daf 45b



Daf 46a



Daf 46b



Daf 47a



Daf 47b



Daf 48a



Daf 48b



Daf 49a

<b>במה טומנין, טומנין בכסות ובפירות ובכנפי יונה ובנסורת של חרשים ובנעורת של פשתן דקה.</b> במה טומנין היינו שנוכל להטמין כח חיותינו שלא יכבה בגלות ואסרו חכמים דבר המוסיף הבל, היינו שלא ירעים בנו כח לצאת בזרוע ולדחוק את הקץ כדאיתא בגמ' (כתובות קי"א.) שהשביע הקב"ה את ישראל, וזהו פי' טומנין בכסות היינו מצות ציצית שהיא מגינה עלינו, ובפירות הם הארבעה מינים שבלולב, ובכנפי יונה הוא תפלה ותפילין כמו שמצינו באלישע בעל כנפים וכמו שנתבאר ע"פ ויד תהיה לך [לעיל פ' כי תצא]. נסורת של חרשין היינו תכלין יסורין, כמו שמבואר בגמ' (פסחים קי"ח.) אלמנה בתרנגולתה יתום בביצתה. ונעורת של פשתן דקה היינו גמילות חסדים, כל אלו מגינים עלינו ולא יוסיפו הבל שנצא בזרוע רק כשיאיר לנו הש"י.

Daf 49b



Daf 50a



Daf 50b



Daf 51a



Daf 51b



Daf 52a



Daf 52b



Daf 53a



Daf 53b



Daf 54a



Daf 54b



Daf 55a



Daf 55b



Daf 56a



Daf 56b



Daf 57a



Daf 57b



Daf 58a



Daf 58b



Daf 59a



Daf 59b



Daf 60a



Daf 60b



Daf 61a



Daf 61b



Daf 62a



Daf 62b



Daf 63a



Daf 63b



Daf 64a



Daf 64b



Daf 65a



Daf 65b



Daf 66a



Daf 66b



Daf 67a



Daf 67b



Daf 68a



Daf 68b



Daf 69a



Daf 69b



Daf 70a



Daf 70b



Daf 71a



Daf 71b



Daf 72a



Daf 72b



Daf 73a



Daf 73b



Daf 74a



Daf 74b



Daf 75a



Daf 75b



Daf 76a



Daf 76b



Daf 77a



Daf 77b

<b>מאי טעמא עיזא מסגין ברישא והדר אימרא כברייתו של עולם ברישא חשוכא והדר נהורא.</b> והוא כדכתיב (תהלים י"ח,כ"ט) ה' אלקי יגיה חשכי, היינו אחרי כי האדם מכיר חטאו ומצטער עליו, עי"ז זוכה שהש"י מאיר לו תיקון על חטאו וזה לשון יגיה הוא זריחה. חשכי היינו ע"י החושך החרטה והצער שהיה לו על המעשה, זוכה לאור שיגלה לו תיקון על זה, וזהו ברישא חשוכא והדר נהורא.

Daf 78a



Daf 78b



Daf 79a



Daf 79b



Daf 80a



Daf 80b



Daf 81a



Daf 81b



Daf 82a



Daf 82b



Daf 83a



Daf 83b



Daf 84a



Daf 84b



Daf 85a



Daf 85b



Daf 86a



Daf 86b

<b>ת"ר בששי בחודש ניתנו עשרת הדברות לישראל רבי יוסי אומר בשבעה בו, דכולי עלמא בר"ח אתו למדבר סיני ודכ"ע בשבת ניתנה תורה לישראל כי פליגא בקביעי דירחא רבי יוסי סבור בחד בשבתא וכו' ורבנן סברי בתרי בשבתא וכו'.</b> להבין מה שאמר דכולי עלמא בראש חודש אתו וכו' ודכולי עלמא בשבת ניתנה וכו', היינו כי זאת ברור כי אין שייכות ליחס נתינות התורה ע"י אתערותא מצד ישראל וזהו בשבת נתנה תורה לישראל, כי ימי החול הם רומזין לפעולות אדם ושבת רומז כי לה' הארץ, ובר"ח אתו למדבר סיני ג"כ רומז ע"ז, כי כל המועדים רומזין על פעולת ישראל כי ישראל מקדשין להו, לכן הם בחמשה עשר יום כגון פסח וסכות שהם בט"ו בחודש, אבל כאן בר"ח אתו למדבר כי הוא רק ברצון הש"י ולא בשום פעולה מצד ישראל. כי פליגי בקביעא דירחא היינו בקביעות חשק בלב ישראל לקבלת התורה מהיכן בא, רבי יוסי סבור בחד בשבתא איקבע ירחא והיה תחילת צמיחת החשק מיום השבת, ורבנן סברי בתרי בשבתא היינו שלהתחלה הזאת יש שייכות ליחס לפעולות ישראל.

Daf 87a



Daf 87b



Daf 88a

<b>ההוא צדוקא דחזיא לרבא דקא מעיין בשמעתא ויתבה אצבעתא דידיה תותי כרעיא וקא מייץ בהו וקא מבען אצבעותא דמא א"ל עמא פזיזא דקדמיתו וכו' ברישא איבעיא לכו למשמע אי מציתו קבליתו ואי לא לא קבליתו א"ל אנן דסגינן בשלימותא כתיב בן תומת ישרים וכו' הנך אינשי דסגן בעלילותא כתיב בהו וסלף בוגדים ישדם.</b> כי שאל אותו איך תכניסו עצמיכם לכבוש דבר היותר גדול מכל כחכם, והשיב לו אנן דסגינן בשלימותא מחמת שעיקר דבקתינו הוא בשורש ומקור החיים היינו בהשי"ת, מזה יש לנו כח להכניס עצמנו אף בדבר גדול משכלינו וכחנו, וזהו תומת ישרים היינו משורש החיים תנחם, אבל אתון דסגיאין בעלילותא היינו שכל חלקיכם ותאותכם לדבר בטל היינו להנאות חיי עוה"ז, איך תוכלו לגשת לדבר העולה למעלה מכל כח החיים שלכם, וזהו וסלף בוגדים אם רצונו לסלף דרכו ולעלות בגדולות ונפלאות ממנו, ישדם היינו שהוא מאבד עצמו אף מכח החיים שיש לו.

Daf 88b

<b>ואמר רבי יהושע בן לוי בשעה שעלה משה למקום אמרו מלאכי השרת לפני הקב"ה מה לילוד אשה בינינו וכו' א"ל הקב"ה החזר להם תשובה וכו' אמר לפניו רבש"ע תורה שאתה נותן לי מה כתוב בה אנכי ה' אלקיך אשר הוצאתיך מארץ מצרים, למצרים ירדתם לפרעה השתעבדתם וכו'.</b> הנה דעת המלאכים שהתורה שייך גם להם, אחרי כי ראו וידעו שלא נמצא להם תועלת בה, כי התורה לא ניתנה רק להשלים החסרון כמ"ש (תהלים י"ט,ח') תורת ה' תמימה וכו', והוא כי קנין התורה אינו כקניני הון עוה"ז, כי קנין עוה"ז הוא דבר מותרות ואפשר להתקיים בלעדה, והתורה אינה כן רק כמ"ש (דברים ל"ב,מ"ז) כי הוא חייכם שעיקר חיות האדם תלוי בה, כי התורה משלמת את בריאת האדם במה שחסר לו מיום הולדו. וזה דאיתא בתנא דבי אליהו [רבה פרק כ"ב] שפגע בו תלמיד אחד ואמר לו אני מתאוה וחומד ומצפה לד"ת והשיב לו אין התורה נקנית אלא במי שמוסר נפשו עליה, אף שבאמת התלמיד הזה היה חומד לד"ת רק חמדתו היה להתענג בה כבהון ועושר עוה"ז, וזה שהשיב לו כי לד"ת צריך שימסור נפשו עליה, היינו למי שמכיר חסרונו ומוסר נפשו להשלים חסרונו, כי יראה כי באופן אחר אין לו חיים כלל. ועל אופן הזה היה חמדת המלאכים להתורה שיהיה שם שמים נקרא עליהם על אופן המבואר. ולזה אמר הקב"ה למשה להשיב להם והשיב להם כמו שנתבאר, והנה על כל הדברות השיב להם רק על לא תענה ולא תחמוד לא השיב להם, כי באלו השנים היה אצלם חסרון במקומו, כי במה שאמרו מה לילוד אשה בינינו נכשלו בלא תענה, כי שם ילוד אשה מורה ביניהם לזילזול היותר גדול ובאמת זה הוא המעלה הגורמת שבשבילה שייך להם עסק התורה. וגם נכשלו בלאו דלא תחמוד, כי אחרי אשר באמת אין להם שייכות בהתורה נמצא שחמדו דבר שאינו שלהם, וע"ז מסיים הגמ' מיד כל אחד נעשה לו אוהב ומסר לו רז, היינו שהשלימו חסרונם מה שנכשלו נגד לא תענה, הוא ההשלמה שנעשו לו אוהב, ועל לא תחמוד היינו שחמדו דבר שאינו שלהם השלימו שמסר לו כל אחד רז, היינו שאף משלהם נתנו לו. ומעתה לא היה אצלם שום חסרון וא"כ אין שייך להם ד"ת כמבואר.

Daf 89a



Daf 89b



Daf 90a



Daf 90b



Daf 91a



Daf 91b



Daf 92a



Daf 92b



Daf 93a



Daf 93b



Daf 94a



Daf 94b



Daf 95a



Daf 95b



Daf 96a



Daf 96b



Daf 97a



Daf 97b



Daf 98a



Daf 98b



Daf 99a



Daf 99b



Daf 100a



Daf 100b



Daf 101a



Daf 101b



Daf 102a



Daf 102b



Daf 103a



Daf 103b



Daf 104a



Daf 104b



Daf 105a



Daf 105b



Daf 106a



Daf 106b



Daf 107a



Daf 107b



Daf 108a



Daf 108b



Daf 109a



Daf 109b



Daf 110a



Daf 110b



Daf 111a



Daf 111b



Daf 112a



Daf 112b



Daf 113a



Daf 113b



Daf 114a



Daf 114b



Daf 115a



Daf 115b



Daf 116a



Daf 116b



Daf 117a



Daf 117b



Daf 118a



Daf 118b



Daf 119a



Daf 119b



Daf 120a



Daf 120b



Daf 121a



Daf 121b



Daf 122a



Daf 122b



Daf 123a



Daf 123b



Daf 124a



Daf 124b



Daf 125a



Daf 125b



Daf 126a



Daf 126b



Daf 127a



Daf 127b



Daf 128a



Daf 128b



Daf 129a



Daf 129b



Daf 130a



Daf 130b



Daf 131a



Daf 131b



Daf 132a



Daf 132b



Daf 133a



Daf 133b



Daf 134a



Daf 134b



Daf 135a



Daf 135b



Daf 136a



Daf 136b



Daf 137a



Daf 137b



Daf 138a



Daf 138b

<b>אמר רב עתידה תורה שתשתכח מישראל.</b> זש"ה (משלי ג',י"ט) ה' בחכמה יסד ארץ כונן שמים בתבונה בדעתו תהומות נבקעו. בחכמה יסד ארץ, היינו התרי"ג מצות, שהם יסודות העולם והם מיוסדים בעולם בלי שום שינוי ותמורה ונצרכים לכל נפש, ועי"ז נקראת ארץ כי הארץ לעולם עומדת. כונן שמים בתבונה, היינו הרצונות והמחשבות נקראים שמים, כי הם משתנים בכל נפש ובכל עת כמו פעולות השמים שמשתנים כמ"ש ובתבונה משנה עתים, וזה שנאמר בחכמה יסד ארץ לשון עבר וכונן שמים בתבונה לשון הוה, כי כל השינוים שיולדו בעולם וכל מחשבות האדם בכל עת ובכל זמן הש"י כוננם ומסדר אותם כמ"ש ומסדר את הכוכבים כרצונו. בדעתו תהומות נבקעו, תהום מורה על הדברים שאדם עושה בהעלם ומכוין לרצון הש"י מחמת כי במעמקי לבו הוא דבוק בהש"י, אף במקום שאין שכלו והרגשתו מגיעים, וזהו בדעתו תהומות נבקעו, כי ממעמקי לב האדם בונה הש"י בלב האדם שיקיים רצונו אף בהסתר ויתברר עי"ז שהוא דבוק בהש"י בשלימות. וזה פי' בדעתו ולא בדעת האדם, וכמו שמצינו בחזקיה מלך יהודא נאמר וכן מליצי שרי מלך בבל וכו' (דברי הימים ב' ל"ב,ל"א) עזבו אלקים לנסותו לדעת כל בלבבו, היינו שהעלים ממנו ונסה אותו אם יכוון לרצון הש"י אף בהעלם, כמ"ש (דברים ל"א,י"ח) ואנכי הסתר אסתיר פני ביום ההוא.
והנה זה הפרק תולין את המשמרת מרמז על כל הברורים שצריך להיות בין ישראל שעתיד הקב"ה לברר ביום שכלו שבת עד שיהיה היין נקי בלי שום סיג ופסולת, וזהו עתידה תורה שתשתכח מישראל, היינו שיהיה רצון הש"י נעלם בהסתר פנים בלי שום דעת ועצה מד"ת שהם תרי"ג עיטין כדאיתא בזוה"ק (שמות פ"ב:) ואז יהיה הבירור גמור שיכוונו ישראל לרצון הש"י רק ממעמקי לבם מחמת שהם בתולדה מזרע אברהם יצחק ויעקב, ומדביקותם האמיתי לא יטה לבם מרצון הקב"ה, ויתברר שהם דבקים בהש"י, דאורייתא וקודשא בריך הוא וישראל חד.

מסכת פסחים



Daf 1a



Daf 1b



Daf 2a

<b>אור לארבעה עשר בודקין את החמץ לאור הנר כל מקום שאין מכניסין בו וכו' ובמה אמרו שתי שורות וכו' מקום שמכניסין בו חמץ.</b> הנה ענין בדיקות חמץ מורה שהאדם צריך לברר ולנקות עצמו מכל סיג ופסולת וצריך להסיר ממנו כל נגיעותיו מצד עצמו, ולכן נאמר במשנה מקום שמכניסין בו צריך בדיקה, אבל מקום שאין מכניסין בו אין צריך, היינו באם האדם יודע בעצמו שהוא נקי בזה אין צריך לבדוק בזה הדבר, כמו שאמרו לידע איניש בנפשיה, ועל זה מקשי המשנה ובמה אמרו שתי שורות במרתף, כי מרתף של יין מורה על תלמיד חכם למה הוא צריך בדיקה ומשני מקום שמכניסין וכו', היינו שיש מעמקי הלב ומחשבות שם צריך לבדוק את עצמו אף שעל המעשה הוא נקי. ובאיזה הענינים צריך שיהיה הבדיקה, מפרש המשנה בית שמאי אומרים שתי שורות על פני כל המרתף ובית הלל אומרים שתי שורות החיצונות שהן העליונות, שתי שורות רומזין על שני לוחות שניתנו שתי שורות של חמש חמש, ובזה אמרו בית שמאי שתי שורות על פני כל המרתף היינו שצריך לבדוק בכל עשרת הדברות אם הוא נקי. ובית הלל אומרים שתי שורות החיצונות שהן עליונות, ומר דייק עליונה ולפנים הימנה היינו אנכי וכנגדו לא תרצח, ומר דייק עליונה ולמטה הימנה היינו אנכי ולא יהיה לך. מר דייק אנכי ולא תרצח אנכי היינו שיהיה ד"ת קשורים בלבך, ולא תרצח היינו שלא תחשוב רעת חבירך בלבבך. ובאם האדם מבורר בזה, הוא סימן שהוא נקי בכל התורה, כי תלת נקודין יש (זוהר שמות ר'.) והם לאהוב הש"י וכלל ישראל ואת עצמו, וזאת הוא דעת שמואל. ורב אמר אנכי ולא יהיה לך, אנכי כמו שנתבאר ולא יהיה לך היינו שלא ילך האדם אחר הנאות גופו, ובזה צריך עיקר הבדיקה, ואם האדם נקי בזה הוא ראיה שהוא נקי בכל התורה, והלכה כותיה דשמואל.

Daf 2b



Daf 3a



Daf 3b



Daf 4a

<b>ההוא דאמר דונו דיני אשתכח דמדן אתי דכתיב דן ידין עמו.</b> הנה בהתחלת מסכת זו נמצא בירור בלשון, וזה כל המעשיות שמביאה הגמ' זה שאמר כגדי מסנקן וכזנב הלטאה וכנגדו שאמר בוצרין בטהרה ואמר עליו מובטח אני בו שיהיה מורה הוראה בישראל. והסיום מהמסכת הוא ערבי פסחים לא יאכל, היינו ברורין באכילות נגד הפסוק (משלי כ"א,כ"ג) שומר פיו ולשונו שומר מצרות נפשו.

Daf 4b



Daf 5a



Daf 5b



Daf 6a



Daf 6b



Daf 7a



Daf 7b



Daf 8a



Daf 8b



Daf 9a



Daf 9b



Daf 10a



Daf 10b



Daf 11a



Daf 11b



Daf 12a



Daf 12b



Daf 13a



Daf 13b



Daf 14a



Daf 14b



Daf 15a



Daf 15b



Daf 16a



Daf 16b



Daf 17a



Daf 17b



Daf 18a



Daf 18b



Daf 19a



Daf 19b



Daf 20a



Daf 20b



Daf 21a



Daf 21b



Daf 22a



Daf 22b

<b>שמעון העמסוני ואמרי לה נחמיה העמסוני היה דורש כל אתים כיון שבא לאת ה' אלקיך תירא פירש עד שבא ר' עקיבא ולמד את ה' וכו' לרבות תלמידי חכמים.</b> והנה שמעון העמסוני לא היה יכול לדרוש את זה הדרש, כי שמו מורה עליו כי היה בר אבהן והיה לו תוקף וחוזק וזה שנקרא העמסוני כמ"ש (ישעיה מ"ו,ג') העמוסים מני בטן, ות"ח כזה אינו צריך להיות מצומצם ביראה מפני שום אדם רק מהש"י לבדו, כמו דאיתא בגמ' במס' שבת [כ"ג:] דדחיל מרבנן הוא גופיה צורבא מרבנן, היינו שבתולדה אינו בתוקף כ"כ רק שרוצה להכניס את עצמו בזה, זה צריך לירא מפני תלמידי חכמים, אבל דרחים רבנן הוין ליה בנין רבנן, אף שאין הבן דחיל רבנן מחמת שאין צריך, מחמת שהוא בתוקף מלידתו, שהרי אביו היה רחים רבנן ותורה חוזרת לאכסניא שלה. עד שבא רבי עקיבא שלא היה ת"ח מילדותו וגם היה בן גרים וזכה לכתר תורה ע"י פעולותיו, והוא היה דחיל והיה דורש לרבות תלמידי חכמים.

Daf 23a



Daf 23b



Daf 24a



Daf 24b



Daf 25a



Daf 25b



Daf 26a



Daf 26b



Daf 27a



Daf 27b



Daf 28a



Daf 28b



Daf 29a



Daf 29b



Daf 30a



Daf 30b



Daf 31a



Daf 31b



Daf 32a



Daf 32b



Daf 33a



Daf 33b



Daf 34a



Daf 34b



Daf 35a



Daf 35b



Daf 36a



Daf 36b



Daf 37a



Daf 37b



Daf 38a



Daf 38b



Daf 39a



Daf 39b



Daf 40a



Daf 40b



Daf 41a



Daf 41b



Daf 42a



Daf 42b



Daf 43a



Daf 43b



Daf 44a



Daf 44b



Daf 45a



Daf 45b



Daf 46a



Daf 46b



Daf 47a



Daf 47b



Daf 48a



Daf 48b



Daf 49a



Daf 49b



Daf 50a

<b>ביום ההוא יהיה על מצלות הסוס קודש לה' וכו', לא כעוה"ז עולם הבא, עוה"ז נכתב בי"ה ונקרא בא"ד, אבל לעוה"ב נכתב בי"ה ונקרא בי"ה.</b> כי באמת שם הוי"ה מורה על כי הש"י מהוה הכל והכל בידי שמים אף יראת שמים, אך בעוה"ז נקרא בא"ד שמורה על לשון אדנות ואנחנו עבדים, ולזה אמרו חז"ל (ברכות ל"ג:) הכל בידי שמים חוץ מיראת שמים, היינו בעוה"ז כל זמן שלא נתברר הטוב מהרע נקראים המצות ומעשים טובים וכן ההיפך, על שם מעשה אדם, היינו שאי אפשר בלא עבודה, אבל לעוה"ב כשנשלם הבירור אז יהיה ה' אחד ושמו אחד שיהיה הכל בידי שמים ויהיה הקריאה ג"כ בשם י"ה, ולכן נאמר זה אחר השלמת פרק ואלו עוברין שבו מבואר התיקון על כל מיני יצרי רעות המבוארין והכל יתוקן לעתיד. וכן היה החטא של נדב ואביהוא שהיו חושבים בעוה"ז שהכל בידי שמים, ולכן יש בפ' שמיני צ"א פסוקים כמנין שני השמות הוי"ה וא"ד, היינו שיקבע בלב כל אחד השני שמות הללו.

Daf 50b



Daf 51a



Daf 51b



Daf 52a



Daf 52b

<b>ר' שמלאי אתא לקמיה דר' יוחנן אמר ליה ניתני לי מר ספר יוחסין וכו' אמר ליה אין נידונים וכו' כפייה וארציה.</b> אמר ליה רבי מה בין לשמו ושלא לשמו לאוכליו ושלא לאוכליו וכו' אמר ליה לשמו ושלא לשמו אי אפשר לברר לאוכליו ושלא לאוכליו אפשר לברר איסורו. להבין סמיכות הדברים, דהנה הש"י נתן לישראל שס"ה מצות לא תעשה ורמ"ח מצות עשה שהאדם יתנהג על פיהם, אך יש באדם הרבה דברים שאין לידע אותם על פי תרי"ג מצות אך צריך לאלו הדברים הרגשה וטביעות בלב, אם הוא מיוחס מזרע אברהם יצחק ויעקב בלא שום פסול, שכל רצון האבות הקדושים היה לשם שמים אז הוא ג"כ יכול לסמוך על חשק לבו, והנה שם ר' שמלאי מורה שהיה לו לבוש תפארת בכל מעשה התרי"ג מצות והיה מבורר בהם, אך זאת היה רוצה לידע אם יכול לסמוך על חשק לבו בדבר שאין תרי"ג מצות מגיעין, ובא אצל ר' יוחנן ללמוד זאת, ובהתחלה תיכף לא היה רוצה ללמדו שהיה חושש אולי עדיין אינו נשלם בהתרי"ג מצות, ע"כ אמר לו החילוק בין אפשר לברר איסורן בין אי אפשר, והבין ר' יוחנן שהוא כבר נשלם בהתרי"ג מצות שמהם מבורר איסורו, אך שהוא עומד עתה בענינים שאי אפשר לברר איסורו על פי התרי"ג מצות וצריך לספר יוחסין, ואחר שהבין זאת ר' יוחנן מיד למדו.

Daf 53a



Daf 53b



Daf 54a



Daf 54b



Daf 55a



Daf 55b



Daf 56a



Daf 56b



Daf 57a



Daf 57b



Daf 58a



Daf 58b



Daf 59a



Daf 59b



Daf 60a



Daf 60b



Daf 61a



Daf 61b



Daf 62a



Daf 62b



Daf 63a



Daf 63b



Daf 64a



Daf 64b



Daf 65a



Daf 65b



Daf 66a



Daf 66b



Daf 67a



Daf 67b



Daf 68a



Daf 68b



Daf 69a



Daf 69b



Daf 70a



Daf 70b



Daf 71a



Daf 71b



Daf 72a



Daf 72b



Daf 73a



Daf 73b



Daf 74a



Daf 74b



Daf 75a



Daf 75b



Daf 76a



Daf 76b



Daf 77a



Daf 77b



Daf 78a



Daf 78b



Daf 79a



Daf 79b



Daf 80a



Daf 80b



Daf 81a



Daf 81b



Daf 82a



Daf 82b



Daf 83a



Daf 83b



Daf 84a



Daf 84b



Daf 85a



Daf 85b



Daf 86a



Daf 86b



Daf 87a

<b>אז הייתי בעיניו כמוצאת שלום, אמר ר' יוחנן ככלה שנמצאת שלימה בית חמיה ורדופה לילך לבית אביה וכו'.</b> היינו כי בנעוריה בית אביה אז אביה ואמה מדריכין אותה ומצמצמין אותה בגדרים ואינם מניחים אותה להתפשט, אך כאשר נשאת לבעל ונמצאת שלימה גם בבית בעלה אז היא רדופה לילך, היינו שאף בלי גדר מצד אחר ג"כ היא שלימה, וזהו שנסמוך לזה ביום ההוא תקראי אישי ולא תקראי לי עוד בעלי, ככלה בבית חמיה ולא ככלה בבית אביה היינו שאף בלי גדר יכוונו לרצון הש"י.

Daf 87b



Daf 88a

<b>ואמר ר' אלעזר מאי דכתיב והלכו עמים רבים ואמרו לכו וכו' אל בית אלקי יעקב ולא אלקי אברהם ויצחק לא כאברהם שקראו הר ולא וכו' אלא כיעקב וכו'.</b> אברהם קראו הר היינו שיש בליטה שנמצא בורא עולם וצריך האדם לשמוע בקולו ולעזוב כל חמדת עוה"ז בעבור עבודתו. ויצחק קראו שדה, היינו שהש"י נמצא בכל מקום, וכל מה שהאדם מפסיד בעבור עבדות הש"י הכל יחזיר לו ביתר שאת כמו שדה שזורעים בתוכה. ויעקב קראו בית כי אין האדם יכול להרים את ידו ורגלו בלתי רצונו ית', כמו בית שהוא מוקף כן האדם מוקף שלא יוכל לעבור רצון הש"י.

Daf 88b



Daf 89a



Daf 89b



Daf 90a



Daf 90b



Daf 91a



Daf 91b



Daf 92a



Daf 92b



Daf 93a



Daf 93b



Daf 94a



Daf 94b



Daf 95a



Daf 95b



Daf 96a



Daf 96b



Daf 97a



Daf 97b



Daf 98a



Daf 98b



Daf 99a



Daf 99b



Daf 100a



Daf 100b



Daf 101a



Daf 101b



Daf 102a



Daf 102b



Daf 103a



Daf 103b



Daf 104a

<b>המבדיל בין אור לחושך בין מים עליונים למים התחתונים.</b> הנה ענין הבדלה הוא בדבר שאינו ניכר ונראה בעין אנושי ההבדל וההפרש ביניהם ונתן הש"י בינה בלב כל אחד מישראל להבחין בין קודש לחול, וזה שנאמר (בראשית א',ד') ויבדל אלקים היינו מי שיש לו בינה מבין שיש הבדל אף ששניהם שוין, כגון בין קודש לחול שיום השבת וימי המעשה דומין בגוון וכן בין ישראל לעמים וכן בין מים עליונים לתחתונים, היינו בין חשק ותשוקת אהבת ה' ובין חמדת עוה"ז, כדאיתא בגמ' (נזיר כ"ג.) משל לשנים שאכלו פסחיהם זה שאכל לשם מצוה עליו נאמר כי ישרים דרכי ה' צדיקים ילכו בם וזה שאכל לשם אכילה גסה עליו נאמר ופושעים וכו' וזה שנאמר הפוחת לא יפחות משלש והמוסיף לא יוסיף על שבע ובנן של קדושים אומר אחת, כי מה שמוסיפין לומר הבדלות הוא, כאשר לא זכה האדם לרוחב בינתו להרגיש תוכן ההבדל צריך לברר לו ההבדלה בראיות, וזה שמביא כל שאר הדברים שהם תלוים ג"כ בהרגשות האדם עד שמבין דבר לאשורו, שאף שדומין על הלבוש יכיר בהם הבדלה, וזה שבנן של קדושים אומר אחת, היינו שהוא לא היה צריך לשום ראיה רק בהשקפה ראשונה מענין זה עצמו שעומד בה היה מכיר ומבין הבדל וחילוק, וזה שאמר מני ר' מנחם בר סימאי ואמאי קרי ליה בנן קדושים דלא אסתכל בצורתא דזוזא, היינו לא שנקרא כן ע"ש אבותיו רק מחמת קדושת עצמו שהיה מורגל בהקדושה כמו בן המורגל בקדושת אביו, וזה שאנו אומרים בני אברהם וכו' זרע יצחק, עדת יעקב, שבמדת אברהם אבינו ע"ה אנו מורגלים היינו אהבת הש"י כמאמר חז"ל (ברכות י"ז.) רצוננו לעשות רצונך ומי מעכב שאור שבעיסה ושיעבוד מלכיות, אבל באמת הוקבע בלב כל אחד מישראל קדושה עצומה, וזהו דלא אסתכל בצורתא דזוזא שלא היה רואה כלום על הצורה ועל הלבוש ורק הבין הפנימיות לכן אומר אחת לפי שמיד הכיר ההבדלה בין קודש לחול.

Daf 104b



Daf 105a



Daf 105b



Daf 106a



Daf 106b



Daf 107a



Daf 107b



Daf 108a



Daf 108b



Daf 109a



Daf 109b



Daf 110a



Daf 110b



Daf 111a



Daf 111b



Daf 112a

<b>שאל רשב"י את ר' עקיבא כשהיה חבוש בבית האסורין רבי למדני תורה א"ל כשאתה מלמד את בנך למדהו בספר מוגה.</b> כי ר' עקיבא חשב וחקר מה עלתה לו כך שיהיה נתפס לאומה זו ולסבול כל כך יסורין מהם, מהו הגורם, ועלה בדעתו שההתחלה היה מהמלמד שלימד את יואב ולימד לו טעות בין זכר לזכר (בבא בתרא כ"א:) על כן נשאר עוד זאת האומה, ומצערת לישראל ע"כ צוה ללמד מספר מוגה.

Daf 112b

<b>ניזהא דתורא הן הן ניזהא דאריה זה זה.</b> תורא נרמז למרע"ה כידוע פני השור זה משה. וזהו דאיתא במדרש (דברים רבה פרשה ט',ד') שאמר בדבר שקלסתיך הן לה' אלקי השמים וכו' בלשון הזה גזרת עלי מיתה הן קרבו ימיך, היינו שאני קלסתיך בלשון הן לה' היינו להודיע בעולם שהכל לכבוד שמים וגזרת עלי מיתה ג"כ בלשון הזה, היינו שרמזת לי שזה הוא ג"כ כבוד שמים, ע"ז הוא המשל במדרש משל לאוהבו של מלך שהביא לו חרב וצוה לחתוך ראשו בה, וזהו ניזהא דתורא הן הן. דאריה זה זה, אריה זה דוד המלך ע"ה שאמר מלא כל הארץ כבודו כי עיקר חיותו היה תלוי שהיה רואה נכחו את הש"י והיה אומר זה אלי ואנוהו, ועליו אמר הקב"ה (שמואל א' ט"ז,י"ב) קום משחהו, זה הוא ביען כי שקק לבנות ביהמ"ק לקיים זה אלי ואנוהו.

מסכת יומא



Daf 1a



Daf 1b



Daf 2a



Daf 2b



Daf 3a



Daf 3b



Daf 4a



Daf 4b



Daf 5a



Daf 5b



Daf 6a



Daf 6b



Daf 7a



Daf 7b



Daf 8a



Daf 8b



Daf 9a



Daf 9b



Daf 10a



Daf 10b



Daf 11a



Daf 11b



Daf 12a



Daf 12b



Daf 13a



Daf 13b



Daf 14a



Daf 14b



Daf 15a



Daf 15b



Daf 16a



Daf 16b



Daf 17a



Daf 17b



Daf 18a



Daf 18b



Daf 19a



Daf 19b



Daf 20a



Daf 20b



Daf 21a



Daf 21b



Daf 22a



Daf 22b



Daf 23a



Daf 23b



Daf 24a



Daf 24b



Daf 25a



Daf 25b



Daf 26a

<b>לא אתי צורבא מרבנן דמורה אלא או מלוי או מיששכר והאיכא יהודא שנא' יהודה מחוקקי, אסוקי שמעתא אליבא דהלכתא קאמינא.</b> היינו חלילה על יהודא לומר שאינו מכוון אל האמת, רק ענין ההלכה מורה על ההתנהגות בדברי תורה בעוה"ז, כגון כופר הכל הפסק הלכה שהוא פטור ובמעשה דקניא דרבא (נדרים כ"ה.) שבאמת היה טוען שקר אף שהיה אליבא דהלכתא שכופר הכל פטור על פי ד"ת, אך לפי הנראה היה רבא משבט יהודא שהיה מריח והרגיש שהדין אמת לאמיתו הוא שזה הכופר הכל חייב, והיה מיצר לו שדן דין אמת, אבל לא לאמיתו ואיסתעיה ליה משמיא שנשבר הקניא ואסיק ליה שמעתתא אליבא דהלכתא ודן דין אמת גם לאמיתו, ולפעמים נמצא גם ההיפך כי יכוון לאמיתו אך לא ידין דין אמת כמעשה דמבואר בגמ' בב"מ דף צ"ז דשאלי ליה לרבא והא פשיעה בבעלים הוא לבסוף אגלאי מילתא דהאי שעתא למיסר טעונא קא אזיל, וזה הענין נמצא בשבט יהודא שהש"י מושיע לו, וזה פי' הגמ' (שבת י'.) כל דיין שדן דין אמת לאמתו נעשה שותף להקב"ה, לאפוקי דין מרומה היינו אפילו שהדין אמת אבל לא לאמיתו או להיפך כנ"ל, אבל שאני יהודא שלעתיד יתגלה אור בן דוד במהרה בימינו שיהיה מורח ודאין ולא יהיה אצלו שום מציאת לדין מרומה.

מסכת סוכה



Daf 1a



Daf 1b



Daf 2a

<b>סוכה שהיא גבוהה למעלה מעשרים אמה פסולה וכו' אמר רבה דאמר קרא כי בסכות הושבתי וכו' עד עשרים אדם יודע שדר בסוכה למעלה וכו' דלא שלטא בה עינא, ר' זירא אמר מהכא וסוכה תהיה לצל וכו' עד עשרים אדם יושב בצל סוכה למעלה וכו' אלא בצל דפנות.</b> לרבה הטעם מחמת כשעין שולט בהסכך רואה האדם נכחו את הש"י ויש לו יראה מפניו, ולר' זירא צריך שיראה שיושב בצל סוכה היינו שיבין כי הנייחא ג"כ של הש"י כמ"ש (משלי ט"ז,ט"ו) ורצונו כעב מלקוש.

Daf 2b

<b>מחלוקת בשאין דפנות מגיעות לסכך אבל דפנות מגיעות לסכך אפילו למעלה מעשרים אמה כשרה.</b> זש"ה (תהלים פ',כ') ה' אלהים צבאות וכו' האר פניך ונושעה, צבאות פי' שברא כל הברואים ואין דעת אחד דומה לחבירו, גם צבאות האותיות צבא אות פי' נתן גבולם והאיר לכל אחד כפי מדרגתו עד כאן יש הכרה לזה ועוד נמצא גדול ממנו שאף בהארה קטנה יבין, כמו שהיה התפיסה והשגה לרבה שעד עשרים אמה שולט עין, וזה פי' אם הדפנות מגיעות לסכך כשרה אף למעלה מעשרים והבן.

Daf 3a



Daf 3b



Daf 4a



Daf 4b



Daf 5a



Daf 5b



Daf 6a



Daf 6b



Daf 7a



Daf 7b



Daf 8a



Daf 8b



Daf 9a



Daf 9b



Daf 10a



Daf 10b



Daf 11a



Daf 11b



Daf 12a



Daf 12b



Daf 13a

<b>אזוב ולא אזוב יון ולא אזוב כוחלי ולא אזוב רומי ולא אזוב שיש לו שם לווי.</b> אלא אזוב סתם, אזוב מורה על ענוה כמו שאמרו חז"ל (מדרש תנחומא מצורע ג') ישפיל עצמו כאזוב, ונמצא כמה מיני ענוה שאינה בשלימות, והגמ' מחשב כאן אזוב יון היינו שבאמת אינו עניו רק שחכמתו תחייב אותו שכך ינצח מה שחפץ, כגון נגד אדם שתקיף ממנו באם יתיהר נגדו אז לא ישמע דעתו, אזוב כוחלי היינו מחמת שרואה שבני אדם מיקרין את זה המדה לפיכך יתנהג בה וצובע עצמו כעניו. אזוב מדברי היינו שבאמת לא נמצא בו שום דבר טוב במה להתכבד לכן אינו חושש על בזיונו. אזוב רומי, היינו שנמצא בו גאות כל כך עד שלא יאות לפניו להתגאה רק בפני אנשים גדולים, רק אזוב סתם היינו מי שהש"י חוננו במעלות ומדות טובות ואינו מתגאה זה נקרא עניו.

Daf 13b



Daf 14a



Daf 14b



Daf 15a



Daf 15b



Daf 16a



Daf 16b



Daf 17a



Daf 17b



Daf 18a



Daf 18b



Daf 19a



Daf 19b



Daf 20a



Daf 20b



Daf 21a



Daf 21b



Daf 22a



Daf 22b



Daf 23a



Daf 23b



Daf 24a



Daf 24b



Daf 25a



Daf 25b



Daf 26a



Daf 26b



Daf 27a



Daf 27b

<b>מנין שחייב אדם להקביל פני רבו ברגל שנאמר מדוע את הולכת היום לא חודש ולא שבת מכלל דבחודש ושבת וכו'.</b> והנה לא מביא על רגל רק על חודש ושבת, אך דיוק הגמ' מדנקט תרויהו חודש ושבת ודייקו מזה שקאי על יו"ט כי יו"ט כלול משתי הקדושות מר"ח ומשבת, כי קדושת שבת קבוע וקיימא מבלי שום שינוי וקדושת ר"ח הוא ביד ישראל, וקדושת רגל הוא מעורב משתיהן וע"ז אין ביד ישראל לשנות שיעשו רגל ביום אחר בחודש מכפי שנקבע ולכן הרגל כלול משתיהן, בתחילה הוא קדוש בקדושת החודש ואח"כ נוסף קדושת שבת ולזה אמר לה תחלה חודש ואח"כ שבת, ומזה למדו בגמ' על רגל.
מה שסידר ביצה אחר סוכה, כי בסוף סוכה [נ"ו:] נזכר המעשה במרים בת בילגה, ואם יקשה לאדם לאמור וכי בשביל ריבא אחת יקנסו כל המשמר, ע"ז נישנית מס' ביצה כלומר בלום פיך כי אין בית הבליעה מחזיק יותר מביצת תרנגולות, והיינו לעתיד יברר הש"י שהכל היו במשפט.

מסכת ביצה



Daf 1a



Daf 1b



Daf 2a



Daf 2b



Daf 3a



Daf 3b



Daf 4a



Daf 4b



Daf 5a



Daf 5b



Daf 6a



Daf 6b



Daf 7a



Daf 7b



Daf 8a



Daf 8b



Daf 9a



Daf 9b



Daf 10a



Daf 10b



Daf 11a



Daf 11b



Daf 12a

<b>אין מוציאין לא את הקטן ולא את הלולב ולא את הספר תורה.</b> הנה נרמז בזה, הסדר וההיקף של כל מציאות דבר התחדשות מהתחלה עד סוף, קטן מורה על פסח שפסח מורה על דילוג כקטן שמתחיל לילך, ולולב מורה על חג הסכות, וס"ת מורה על חג השבועות, כי כן הוא הסדר, בר"ה כאשר נולד באדם איזה התחדשות בלבו הוא צומח כך בלבו כל ימי החורף עד שיצא להתגלות בחג הפסח שהוא זמן קצירה, ומזמן הזה יתחיל לבוא לידי בירור שיהיה מזוקק שבעתים בימי הספירה שבעה שבועות עד חג השבועות, שהוא סוף הקצירה ונשלם בירור החשק ומשיג בשלימות בחג השבועות שהוא זמן מתן תורתינו. אך כל זה הוא רק ביננו ובין הש"י, אך ביען כי ברצון הש"י הוא להנחיל לאוהביו דבר שלא ישתנה לעולם אף ע"י שום מסטין ומקטרג, ע"ז ציוה לתקוע שופר בר"ה ביראה גדולה כדי שיזכה אף בדין, ואח"כ צריך עוד בירור לפני הש"י ביום הכיפורים כמ"ש (ויקרא ט"ז,ל') כי ביום הזה וכו' לפני ה' תטהרו, ואף כי לעיני שכל יש יותר יראה לפני ה' שהוא יום הכיפורים מבראש השנה, אך נגד הש"י נמצא תקופות בלב שודאי יברר לטוב, ואח"כ הוא חג הסוכות היינו שהש"י רוצה שיקנה האדם הטובה שלא ישתנה אף בשינוי מקום רק שיהיה מוקף בהארות ה', לזה הוא מצות סוכה צא מדירת קבע ולברר הדבר אף בדירת עראי עד יום שמיני העצרת שהוא זמן הזיווג כידוע [פרי עץ חיים שער הלולב פ"ח] שנשלם כל הבירורין, כמשל למלך שאמר לאוהבו נעשה סעודה אני ואתה כי כבר נשלם הבירור בכל עניניו, ולזה קראו חז"ל את חג השבועות בשם עצרת אף כי לא נמצא זכר מזה בתורה, היינו אחרי השגות טובה בחג השבועות סמוך לבם בטוח בהש"י אשר בטח יגמור לטוב בעדם ולכן קראו תיכף לשבועות עצרת. וזה ג"כ הסדר שבמשנה שהיה לו לחשוב קטן ס"ת לולב כסדר פסח שבועות סוכות ומקדים לולב, היינו כמו שקראו לשבועות עצרת כי בטוחים שהש"י יגמור בעדם, כמבואר במדרש (ויקרא רבה פרשה ל',ב') מי שהוא בידו ניכר שהוא נוצח.

Daf 12b



Daf 13a



Daf 13b



Daf 14a



Daf 14b



Daf 15a



Daf 15b

<b>ואמר ר' יוחנן בשם ר' אליעזר ב"ר שמעון הרוצה שיתקיימו נכסיו יטע בהן אדר שנאמר אדיר במרום ה'.</b> אדר היינו לשון תקופות וחיזוק, ועיקר החיזוק הוא לאדם כשיבין כי הש"י הוא הנותן כח לעשות חיל ולא שיאמר כחי ועוצם ידי, ובאם יטע זאת הידיעה בכל קניניו אז יתקיימו. וזה פי' הפסוק (תהלים צ"ג,ד') מקולות מים רבים אדירים וכו' אדיר במרום ה'. מקולות מים רבים היינו הטרדות והיגיעות אשר מתייגע האדם לסגל רכוש, זאת נקרא מקולות מים רבים אדירים משברי ים, ועכ"ז מסיים הפסוק, אדיר במרום ה', היינו אחר כל הטרדות והיגיעות ידע האדם כי לה' הארץ ומלואה והוא הנותן כח לסגל לרכוש ובזה יתקיימו קניני אדם באם יכיר את זאת, וזה פי' הגמ' יטע בהן אדר וכו'.

מסכת ראש השנה



Daf 1a



Daf 1b



Daf 2a

<b>ארבעה ראשי שנים.</b> זש"ה (ישעיהו כ"ו,ד') כי ביה ה' צור עולמים, בשני אותיות הללו ברא הקב"ה את עולמו (מנחות כ"ט:). וארבעה ראשי שנים היינו שיש בליטות לעיני האדם ויש ארבעה בליטות כל אחד לעניניו, ובאחד בתשרי נותן הש"י חדשות, לכן צריך האדם להכין עצמו לקבל, כי מי יודע מה יחדש הקב"ה, אך צריך האדם להכין עצמו לקבל ישועות, היינו אף בדבר שהוא נפלא משכלו וצריך להאמין כי הש"י מצמיח ישועות כמ"ש מצמיח ישועות.

Daf 2b



Daf 3a



Daf 3b

<b>כאן קודם שהחמיץ כאן לאחר שהחמיץ.</b> זש"ה (משלי כ"ה,י"ז) הוקר רגליך מבית רעך. וכמו שנתבאר בזוה"ק הוקר הכעס מחמת שהוא דבר בזוי, מבית ריעך היינו שלא יכנוס הכעס לתוך לבך, כי ריעך היינו החכמה ומחשבה שבלב, כי כשם שהאדם מתנהג כן הש"י ינהג עמו אם הוא מרחם על הבריות הש"י מרחם עליו ויאהב אותו אף שיהיה עליו כמה מקטריגים, וזה פי' הפסוק (שמות ט"ו,ב') עזי וזמרת יה ויהי לי לישועה כי אלו השני אותיות מהשם נותנים באדם חיים על כל רגע ורגע כמ"ש (תהלים ק"נ,ו') כל הנשמה תהלל יה, היינו על כל נשימה ונשימה. וזמרת יה היינו כשאדם רואה נכחו את הש"י אז ויהי לי לישועה. וזהו באחד בניסן ראש השנה למלכים כי בזה היום נמצא גאולה ולכן תקנו חכמינו שגם ההתנשאות יהיה בזה היום, ובזה היום נכרת הבליטה, כי האדם צריך להש"י וזאת היתה מה' לחשוב לכורש מניסן כדי שלא יחמיץ כל עת שהיה צריך, ומה שאמרו על כורש שהחמיץ אף כי ישראל הנותן צדקה על אופן כזה נקרא צדיק גמור ובנכרי הרי זה רשע, כי על מעמקי לבבות ישראל מעיד הש"י שהם זכים, לכן אף שעושה באיזה כוונה מעיד הש"י עליו שהוא טוב, אבל בנכרי צריך להיות כלו לשמה.

Daf 4a



Daf 4b



Daf 5a



Daf 5b



Daf 6a



Daf 6b



Daf 7a



Daf 7b



Daf 8a



Daf 8b

<b>שנים אתה מקדש ואי אתה מקדש חדשים.</b> (ברכות נ"ה.) ואמר רב יהודה אמר רב שלשה צריכים רחמים מלך טוב שנה טובה וחלום טוב. מלך טוב דכתיב פלגי מים לב מלך ביד ה'. שנה טובה דכתיב תמיד עיני ה' אלוקיך בה מראשית השנה וכו', חלום טוב דכתיב ותחלימני ותחייני. והנה מפני מה לא חשב בלתי אלו הג' והלא כל דבר צריך רחמים, אלא מחמת שאלו הדברים הם ביד ה' ואף על הגוון ניכר כי הם ביד ה' למשל (ברכות נ"ז.) הרואה נחש בחלום אשר על הגוון הוא דבר פחד מ"מ מהפכים חז"ל ופתרו כי פרנסתו מזומנת לו וזש"ה (משלי ט"ו,ב') לשון חכמים תטיב דעת. וכן מלך אף שנראה מתחילה שהוא רע מ"מ הש"י יכול להפכו לטוב. וכן שנה אף שרשה בתחלתה מתעשרת בסופה, לכן אלו הג' צריכים רחמים בכל עת ובכל רגע, וכמו כן הדן דין אמת לאמתו אינו אלא ברחמים, כי ע"פ שכל אי אפשר לכוון ההלכה לאמתה כי אף שדן דין אמת יוכל להיות שהדין מרומה כמעשה דקניא דרבא (נדרים כ"ה.). וחלום טוב הוא המחשבה, מלך יקרא הלב כמו שמבואר בספר יצירה [פ"ו,מ"ב] הלב בנפש כמלך במלחמה, חלום טוב היינו העינים כי כשהעין רואה דבר ישתנה האדם להמשך אחריה ובפרט דבר התחדשות, וכשאלו השלשה הם טובים אז כל הגוף בנייחא, ועל דרך זה אנו מתפללין ותגמלנו חסדים טובים פי' כי כל מה שהש"י נותן הוא חסד, אך התפלה הוא שיהיו טובים גם בעוה"ז.

Daf 9a



Daf 9b

<b>דנין שנה שאין עמה חדשים משנה שיש וכו'.</b> זש"ה (דברים ל',ה') והביאך וכו' והטיבך והרבך מאבותיך. והטיבך היינו שיתן לך לב טוב, כי כשאדם בשעבוד אז אין שורשו מתגדל אבל כשאינו בשעבוד אז יתגדל ויתרחב, וכל זמן שהברורין לא נגמרו עוד, אין מצב לאיש ישראלי במקום אחד ואח"כ כשיקבץ הש"י נדחי ישראל יהיה לכל אחד מקום מצב. וזה נרמז ענין יובל שג"כ ראש השנה שלו באחד בתשרי, כי יובל היינו חירות, וע"ז נאמר והרבך היינו שיתגדל שורשך ואחר יובל מתחלת הג' לנטיעה היינו שנפרה ונרבה, כי כל זמן שהאדם משועבד אי אפשר להשתוקק להוספה, אבל אח"כ נאמר והרבך היינו שתוסיף ד"ת חדשים.

Daf 10a



Daf 10b

<b>ר' אליעזר אומר בתשרי נברא העולם וכו' מאי ליל שמורים שמשומר ובא מן וכו'.</b> זש"ה (תהלים כ"ז,א') ה' אורי וישעי ממי אירא ה' מעוז חיי ממי אפחד, אורי היינו המחשבות והתחלות וישעי היינו רצונות, מעוז חיי היינו נצוח וזהו סדר הבריאה, ועל הפלוגתא אימת נברא העולם מבאר האר"י ז"ל [פרי עץ חיים שער ראש השנה פ"ד] ששניהם אמת, כי בתשרי עלה במחשבה ובניסן בישוב זהו מחשבה ורצון וניצוח, היינו מה שאומות העולם מחרפים ומגדפים ואנו מתפללין כי תעביר ממשלת זדון וכו' אז יהיה ניצוח נגד כל אומות העולם.

Daf 11a



Daf 11b



Daf 12a



Daf 12b



Daf 13a



Daf 13b



Daf 14a



Daf 14b



Daf 15a



Daf 15b



Daf 16a

<b>בארבעה פרקים בשנה העולם נידון וכו'.</b> ובגמ' אמרו לפני מלכיות כדי שתמליכוני עליכם, זכרונות כדי שיעלה זכרונכם לפני לטובה ובמה בשופר. זה שאמר דוד המלך ע"ה (תהלים ה',ב') אמרי האזינה ה' בינה הגיגי הקשיבה לכל שועי מלכי ואלקי. אמרי האזינה היינו שתתן לי מחשבות קדושות כי לא התפלל להש"י שישמע כי לא יתכן לאמר כן, כי הלא הש"י יודע מחשבות ולמה בקש אמרי האזינה בינה הגיגי, אך בקש שישלח לו הקב"ה מחשבות קדושות שיקובלו בעיני הש"י. הקשיבה לקול שועי מלכי, כי נמצא בכל אדם מחשבות שהן כעול על האדם ולא יחפוץ בהם, לכן בקש מהש"י וקראו בלשון מלכי היינו תקיף עלי היינו שיוציאם ממנו. ואלקי היינו תן לי חכמה שכל מחשבותי יהיה כסדר ואלקי פי' מנהיגי. וזה פי' הגמ' אמרו לפני מלכיות כדי שתמליכוני עליכם היינו שאוציא מכם זדון לבבכם, זכרונות כדי שיעלה זכרוניכם וכו' היינו שתהיו כלכם שומרי מצוה ולא תדעו דבר רע בשום זמן, כמו אברהם אבינו ע"ה שהיה עוסק תמיד שישאר אחריו בעולם הכרת עול מלכות שמים וע"ז כרת עמו הש"י ברית, כי נח ג"כ היה ירא שמים והש"י כרת עמו ברית, אך ביען כי לא בקש שישאר אחריו השארה הזו, כי לא היה ירא רק מפני שראה שבא מבול, והוא לא חפץ במעשים כאנשי דור המבול ולכן נתן לו הקב"ה אות שלא יהיה עוד מבול מים לשחת וכו', אבל מפני שלא בקש בהשארה לפיכך אירע לו אותו מעשה, אבל אברהם אבינו ע"ה הוא היה הראשון שכיון בעומק לבו לשם שמים. ובמה בשופר זה שיהיו ד"ת בכל יום בעיני האדם כחדשים אף ששמעו אותו דבר כמה פעמים כמ"ש (דברים ו',ו') אשר אנכי מצוך היום וכל המקבל עליו עול תורה מעבירין ממנו עול מלכות (אבות פ"ג,מ"ה) פי' שבכל יום מקבל עליו ד"ת מחדש לכן תקבלו מלכיות וזכרונות וע"ז נאמר (משלי ח',ל"ד) אשרי אדם שומע לי לשקוד וכו' כי מוצאי מצא חיים היינו רצון מהש"י.

Daf 16b

<b>כל שנה שרשה בתחילתה מתעשרת בסופה.</b> זש"ה (דברים כ"ו,י"ז) את ה' האמרת היום, היינו שמאמינים לו על דבריו, כי מתחילה כשאדם נכנס בד"ת אינו מרגיש שום טעם אך בסוף מאיר לו הש"י, וכשהאדם מאמין להקב"ה אז גם הקב"ה מאמין לו ומברר אותו לטוב. וזהו כל שנה שרשה בתחילתה, היינו שהאדם נכנס ומדבק עצמו להש"י אע"פ שהוא רש עדיין שאינו מרגיש שום טעם, לזה מטיבין בסופו, וזה ענין התקיעות כי החודש הזה הוא מלא תאוה וחמדה והוא זמן אסיפה כמו האדם שבא ממסחרו ורואה כמה יש לו, ע"ז אמר הקב"ה תקעו כדי לערבב השטן שלא יאמר שאתם משוקעים בתאוה רק תקבלו תיכף התחלת החודש ביראה.

Daf 17a

<b>בית הלל אומרים ורב חסד מטה וכו' היכי עביד ר' אלעזר אומר כובשו שנאמר יכבוש עונותינו ר' יוסי ב"ר חנינא אומר נושא שנאמר נושא עון ועובר וכו'.</b> נושא היינו שהש"י מעיד על העונות של ישראל שלא נעשו כ"כ בזדון, וכובש היינו שמרבה הזכיות ומדשן אותם שיהיו גדולים היינו שמעיד עליהם שהיו בכל חשקות לב כמ"ש (תהלים כ',ד') ועולתך ידשנה סלה. תניא דבי ר' ישמעאל מעביר ראשון ראשון וכן הוא המדה, היינו שעל הראשון אומר שאינו חטא ואח"כ נשאר השני ראשון אך בהאחרון צריך להתברר לשארית נחלתו. אמר ר' אחא בר חנינא אליה וקוץ בה למי שמשים עצמו כשירים, וע"ז אמר וקוץ בה והלא איך אפשר לאדם לעשות עצמו כשירים הלא האדם הוא מלא נגיעה, אך ע"ז נאמר (תהלים פ"ט,כ"ב) אשר ידי תכון עמו וגם נאמר (תהלים כ"ז,א') ה' אורי וישעי היינו הש"י יכול לעזור לאדם ולגמור בעדו לטוב.

Daf 17b

<b>ר' אלעזר רמי כתיב ולך ה' החסד וכתוב כי אתה תשלם לאיש וכו'.</b> ובאמת בפסוק כתיב תחילה ולך ה' החסד ולמה אמר ר' אלעזר כי תחילה ישלם לאיש כמעשהו, אלא כשהש"י מביא האדם לדין יוצא תחלה עם החסד, אך מסוף מעשה ניכר במחשבה תחילה.

Daf 18a

<b>היוצר יחד לבם.</b> בגמ' רואה יחד לבם. זש"ה (משלי ט"ז,ט"ו) באור פני מלך חיים ורצונו כעב מלקוש, היינו כשהיוצר רואה יחד לבם אז היא פחד ויראה וחיים ואח"כ ורצונו כעב מלקוש, מלקוש היינו דבר שבא בסוף וזהו יוה"כ הוא יראה ואח"כ סכות (תהלים ה',י"ג) כצנה רצון תעטרנו.

Daf 18b



Daf 19a



Daf 19b



Daf 20a



Daf 20b



Daf 21a



Daf 21b



Daf 22a



Daf 22b



Daf 23a



Daf 23b



Daf 24a



Daf 24b



Daf 25a

<b>א"ל רבי לר' חייא זיל לעין טב וקדשיה לירחא ושלח לי סימנא דוד מלך ישראל חי וקיים.</b> כאן לימד רבי לר"ח להבין במי בוחר הש"י, זיל לעין טב, היינו שיהיה לך עין טובה ואז תבין הדבר במי שבחר הש"י ומי הקדוש, ושלח לי סימנא דוד מלך וכו' כי כאשר נפש מישראל יש לו עין טובה אז נקרא דוד מלך ישראל חי וקיים, כי מדת דוד המלך ע"ה היתה עין טובה כמ"ש אצלו (שמואל א' ט"ז,י"ב) יפה עינים וטוב רואי.

Daf 25b



Daf 26a

<b>מאי משמע דהאי יובלא לישנא דדוכרא אמר רבי עקיבא כשהלכתי לערביא היו קורין לדוכרא יובלא.</b> הנה נמנה כאן שנים עשר דברים נגד שנים עשר חדשים שבשנה, דוכרא יובלא הוא נגד חודש תשרי שבזה החודש צריך האדם להבין כי הש"י יכול להוציא את ישראל לחירות עולם ולהראות להם כי לא היו משועבדים מעולם ולא משל עליהם מעולם רק הוא לבדו. וא"ר עקיבא כשהלכתי לגליא היו קורין לנדה גלמודה, זאת הוא נגד חודש חשוון כי בזה החודש צריך האדם לברר את עצמו מתאוה. היו קורין למעה קשיטה, הוא נגד חודש כסלו כי בזה החודש צריך לאדם לברר את עצמו בחמדת ממון כדאיתא בגמ' [ירושלמי תרומות פ"ח,ה"ד] ליבא בכיסא תליא. היו קורין למכירה כירה לפרש בקברי אשרי כריתי לי, הוא נגד חודש טבת כי בזה החודש צריך האדם לברר את עצמו במדת כעס, וזה עיקר שורש גוי שבזה אין ביכולתו לברר עצמו כי הוא רובץ ומוקבר תחת המדה הזאת. היו קורין לכלה נינפי, נגד חודש שבט שבזה החודש צריך האדם לברר את עצמו בתאות אכילה, ואיתא בגמ' (פסחים פ"ו.) הכלה הופכת את פניה ואוכלת. היו קורין לתרנגול שכוי נגד אדר שבזה החודש צריך אדם לברר את עצמו מלצנות וקלות ראש וזהו הנותן לשכוי בינה. קבען פלניא, נגד חודש ניסן שאז צריך האדם להתברר בקנין שאינו שלו. עד מתי אתה מפזר חלוגלוגך, נגד חודש אייר שאז צריך האדם להתברר במקרה לילה וזה נקרא מפזר חלוגלוגך. עד מתי אתם נכנסין סירוגין סירוגין, נגד חודש סיון שאז צריך זריזות לד"ת. סלסלה ותרוממך, נגד חודש תמוז שאז צריך האדם לחבר עצמו לד"ת ולחפש אחריהם. וטאטתיה במטאטא השמד, נגד חודש אב שאז צריך לברר את עצמו מכל מיני חמדות וכל אומה יש לה חמדה מיוחדת, וכשיתבטלו האומות יתבטלו כל החמדות זרות. השלך על ה' יהבך, נגד חודש אלול היינו אם תאמר איך אפשר להתברר בכל אלה על זה נאמר השלך וכו' ותמסור את עצמך להש"י והוא יברר אותך, והנה במסכת מגילה [י"ח.] נזכרו ג"כ איזה דברים מענין הזה אך שם הוא הסיום וטאטתיה במטאטא השמד, כי שם מיירי במחיית עמלק ושם הוא העיקר וטאטתיה וכו' השמד, וכאן במסכת ר"ה העיקר להשליך על ה' יהבו.

Daf 26b



Daf 27a

<b>חצוצרות של כסף מ"ש התם דזהב ומ"ש הכא דכסף איבעית אימא כל כינופיא דכסף הוא ואיבעית אימא התורה חסה על ממונם של ישראל.</b> ומה שהיו ידותיהם של זהב ועל גוף החצוצרות חסה התורה, אך כי החצוצרות באין בזמן שיש צער כגון כי תבוא מלחמה או בתעניות, ע"כ גם הש"י כביכול ג"כ בצער וצמצום ואז שייך לאמור התורה חסה על ממונם וכו' אבל כשישראל בנייחא אז מצינו אין עניות במקום עשירות.

Daf 27b



Daf 28a



Daf 28b



Daf 29a



Daf 29b

<b>יו"ט של ראש השנה שחל להיות בשבת במקדש היו תוקעין אבל לא במדינה.</b> הענין בזה כי שבת הוא חותם ששת ימי בראשית היינו ששת ימי המעשה, שכל המעשים הנעשים בששת ימי המעשה אין להם יסוד עד שהש"י מבררם ביום השבת, ובשבת יגזור עליהם איך יתקיימו. ולכן הנכנס לבקר את החולה בשבת אומר יכולה היא שתרחם, היינו אף שכבר נגזר מכל מקום יש יכולת ביד הש"י לפתוח אוצרו הטוב לחדש שלא נגמר עוד הדין ועוד עומד בהתחלה להמשיך רחמים, וזה פי' (תהלים מ"ח,ח') ברוח קדים תשבר אניות תרשיש, אניות תרשיש מורה על תוקף וחוזק, היינו אף שנראה כי נגמר בכל תוקף מ"מ יכול הש"י לשבר, ע"כ יו"ט שחל להיות בשבת במקדש היו תוקעין ולא במדינה, כי תקיעה מורה על צעקה ובשבת אין מקום לצעוק כי היא אחר המעשה, אבל במקדש כי שם עיקר יסוד החיים שאין לו הפסק, שם לא יתכן שיקרא שום דבר שהוא אחר המעשה כי שם הוא המקום הנקרא רוח קדים, וע"ז נאמר (תהלים מ"ח,י"ד) שיתו לבכם לחילה, היינו תנו לבכם להכיר כח וחיזוק לזה הכח הנקרא רוח קדים המשבר אניות תרשיש, שיהיה נמצא לכם תמיד.

מסכת מגילה



Daf 1a



Daf 1b



Daf 2a



Daf 2b



Daf 3a



Daf 3b



Daf 4a

<b>ואמר ר' יהושע בן לוי חייב אדם לקרות את המגילה בלילה ולשנותה ביום שנאמר אלהי אקרא יומם ולא תענה ולילה וכו'.</b> בתוס' בד"ה חייב אדם וכו' אומר ר"י מדכתיב בקרא של יומם ברישא שמע מינה של יום עיקר הקריאה ופרסומי ניסא, עי"ש. ונ"ל לפרש המקרא בדרך שיהיה מסודר הלילה קודם ליום, אלקי אקרא יומם היינו יום הי"ג שהיה אז זמן קריאה לכל ומחיית עמלק וצפיתי אז שיהיה מחיית עמלק מכל וכל, והיינו אלקי אקרא יומם ביום הי"ג, אקרא הוא לשון ציפוי וקווי להש"י ביום י"ג שיהיה מחיית עמלק מכל וכל. ולא תענה, תענה היא לשון שמחה כמ"ש (דברים כ"ו,ה') וענית וכו' ודרשו בגמ' אין עניה אלא במקום שמחה, ולא תענה, לא היה לי שום שמחה אז כי צפיתי לה' לבל ישאר עוד מעמלק שום זרע, ולילה ולא דומיה לי, ולילה היינו ליל י"ד, ולא דומיה לי היינו היום י"ד לא דומיה לי מהקווי להש"י שיכרת זרע עמלק, והוכחת ריב"ל הוא מן ולילה ולא דומיה לי, ולילה היינו ליל י"ד ולא דומיה לי היינו יום י"ד ועפ"ז הפסוק מסודר הלילה קודם ליום, ושפיר מוכח מהפסוק שחייב וכו' בלילה ולשנותה ביום.

Daf 4b



Daf 5a

<b>אמר ר' אבא אמר שמואל מנין שאין מונין ימים לשנה וכו', ורבנן דקיסרי משום ר' אבא אמרו מנין שאין מונין שעות לחדשים וכו'.</b> היינו כי אחר שנעשה מחיית עמלק בפורים ומעשה הזאת התפשט לכל השנה, ורק י"א יום שימות החמה יתירה על הלבנה ובהם הוא עומד בכחו לדעתו, כי אומות העולם מונין לחמה, לכן אמר ר' אבא שאין מונין ימים לשנה היינו שאלו הי"א יום בטילין כיון שנתפשט מחיית עמלק על כל השנה, ממילא אלו בטילין ונכללין בהשנה, ורבנן דקסרי אמרו מנין שאין מונין שעות לחדשים, היינו אותן השעות שחודש החמה יתר על הלבנה שאין מונין השעה בפרט רק נכללין ובטילין לחודש הלבנה.

Daf 5b



Daf 6a

<b>ואמר ר' יצחק מאי דכתיב יוחן רשע בל למד צדק בארץ נכוחות יעול, אמר יצחק לפני הקב"ה רבש"ע יוחן עשו א"ל רשע הוא א"ל בל למד צדק א"ל בארץ וכו' א"ל אם כן בל יראה וכו'.</b> היינו שאמר יצחק לפני הקב"ה שיוחן עשו וכאשר השיב לו הש"י רשע הוא אמר בל למד צדק, היינו אפשר רשעתו היא מפני שאינו יודע רצון הש"י ולא למד ד"ת, א"ל בארץ נכוחות יעול היינו בהד"ת אשר הם מבוררין נגדו באותן יעול א"ל אם כן בל יראה גאות ה'.

Daf 6b



Daf 7a

<b>תני ר' יוסף ומשלוח מנות איש לרעהו שתי מתנות לאיש אחד ומתנות לאביונים שתי מתנות לשני בני אדם.</b> החילוק שבין משלוח מנות ובין מתנות לאביונים, היינו כי מה שתקנו אנשי כנסת הגדולה השתי תקנות הללו אחר הנס, כי שושן הבירה היתה בעילם המדינה, עילם זכתה ללמוד ולא זכתה ללמד כדאיתא בפסחים [פ"ז.] אחות לנו קטנה ושדים אין לה זה עילם שזכתה ללמוד ולא וכו' והוא לפי ששורש מלכות פרס ואפיה של אומה זו הוא מדות צרת עין כמו שנתבאר במקומו, וע"כ לא זכתה ללמד, אכן כאשר חקרו אנשי כנסת הגדולה על זאת הגזירה מהיכן צמחה בשורשה ועמדו על אמיתת הדבר שהיא משורש צרת עין, ומיד כשנתגלה להם הדבר לאמיתו היתה הישועה ונתבטלה הגזירה, לכן תקנו אח"כ השתי מצות אלו אשר שורשם הוא טובת עין, והמצוה נתחלק לשתים, משלוח מנות איש לרעהו, היינו לאנשים צדיקים וכשרים, שתי מתנות, היינו שתתפשט בטובת עין ליתן בשתי ידיך, אבל לעניים ואביונים שמחויב ליתן לכל הפושט יד ובכלל נמצא מדרגות שונים, לזה מתנה אחת היינו מצד החיוב בלי התפשטות, וזה שאיתא במס' פאה [פ"ד,מ"א] אפילו תשעים ותשעה אומרים לחלק ואחד אומר לבוז לזה שומעין שאמר כהלכה, היינו ג"כ לפי שנמצא בין עניים בכלל אותן שאין ראוים ליתן להם מיד ליד לכן המצוה הוא להניח לבוז, ולכן תקנו אנשי כנסת הגדולה מפני שהבינו כי צמיחת הגזרה היתה לפי שהתחיל לבא הצרות עין ועמדו ע"ז, ותיכף כאשר נתגלה לפניהם נתבטל הגזרה ואח"כ תקנו זאת, וכן עיקר כל צמיחת גזירות רעות שלא יבואו על ישראל שורשם אינו רק מהחסרון שיש בלבם כעת, ואם נוכל לבא על שורשה אז תוכל להתבטל תיכף כמו שנתבטל בימי אנשי כנסת הגדולה. וזה שנאמר במסכת אבות [פ"א,מ"א] הוו מתונים בדין והעמידו תלמידים הרבה ועשו סייג לתורה. הוו מתונים בדין, היינו אף בדבר שידוע לך שהדין עמך, אעפ"כ תהיה מתון ותתישב עוד הפעם קודם שתגמור, וזה שהיו הסנהדרין מלינים את הדין אף שהיו יודעים שהדין עמם היו מלינים אותו כדי לברר שכן רצון הש"י נוטה למה שדנו, כי היו מוכנים באם ישלח ה' ללבם איזה ראיות לזכות יזכו אותו. והעמידו תלמידים הרבה לאפוקי מרבן גמליאל שאמר (ברכות כ"ח.) כל תלמיד שאין תוכו וכו', כי כתוב וצפון לישרים תושיה וקרינן יצפון ביו"ד, וצפון מורה כרבן גמליאל, היינו שמזהיר לאדם שלא ילמוד רק לישרים, ולצפון, באינם ישרים צריך לצפון הד"ת, ויצפון ביו"ד מורה על העמידו תלמידים הרבה ולא תירא משאינם מהוגנים, כי יצפון קאי על הש"י היינו שאתה תלמד בשוה והש"י יסתיר ממי שאינו ראוי אף שישמע לא ילמדו ממך, ועשו סיג לתורה מורה שתעמוד על כל דבר שיאונה לנגדך תעמוד על שורשו ותעשה תיכף סייג לזה ויתבטל, ולכן תקנו אנכה"ג כאן אלו השתי מצות כמו שנתבאר.

Daf 7b

<b>אמר רבא מחייב אינש לבסומא בפוריא עד דלא ידע בין וכו'.</b> עד דלא ידע היינו לשון דעת והכרה לעין אך בינה הוא בלב דבר שאין בו תפיסה לעינים רק הבינה שבלב ממשיך לשורשו. ופור הוא לשון גורל המורה לבינה, וזהו חייב אדם וכו' עד דלא ידע היינו בלי דעת והכרה רק מהבינה שבלב ידע ארור המן וברוך מרדכי, וזה המנהג שמחלפין בגדיהם בפורים מורה שאף בלי הכרה על הלבוש יראו כל עמי הארץ כי שם ה' נקרא עלינו ויהיה ניכר נפש הישראלי.

Daf 8a



Daf 8b



Daf 9a



Daf 9b



Daf 10a



Daf 10b

<b>ומי חדי הקב"ה במפלתן של רשעים והא כתיב וכו' הוא אינו שש אבל אחרים משיש.</b> כי בכל דור ודור בכל צרה וצרה שלא תבא על ישראל, מגלה הקב"ה להצדיק שהוא עמוד הדור, מגלה לו העומק שבה ומראה לו שהכל לטובת ישראל, וזהו הוא אינו שש מחמת שמכל מקום יש צער לישראל שהם אינם מבינים היקרות, אבל אחרים משיש היינו להצדיק יסוד עוה"ז משיש בהגלותו אליו הטובה שנמצא בזה. רק בימי מרדכי לאשר עיקר הגאולה נעשה ע"י מרדכי והיה צריך הוא בעצמו לסכן עצמו מחמת זה נסתם ממנו.

Daf 11a

<b>ר' יוחנן פתח לה להאי פרשתא מהכא זכר חסדו וכו' ראו כל אפסי ארץ וכו' אימתי ראו כל אפסי ארץ את ישועות אלקינו בימי מרדכי ואסתר.</b> כתיב (תהלים ע"ז,ט"ו) אתה האל עושה פלא הודעת בעמים עוזך, היינו כי כל הניסים שעשה הקב"ה לישראל כגון יציאת מצרים וקריעת ים סוף וכל המלחמות שהיו שלא כדרך הטבע, וזה נקרא פלא ולא יתכן לאמור בהם לשון ראיה, כי אחר הנס נשאר העולם כמו שהיה קודם, ורק לשון שמועה שייך בהם, כי לא נשאר מהם רק שמיעת האזנים שהיה פלא בעת הזאת בעולם, אך הנס שנעשה בימי מרדכי ואסתר הראה הקב"ה אז אשר אף כל דרכי הטבע שיתנהגו בעולם גם הם אינם רק לטובת ישראל, כי הנס הזה היה נראה כפי דרך הטבע, שלקח את אסתר, וגם ענין מרדכי היה נראה כדרך הטבע ובזה שייך לשון ראיה, כי זאת ניכר לעין בכל עת ורגע.

Daf 11b



Daf 12a



Daf 12b

<b>והקרוב אליו כרשנא שתר וכו' אמר ר' לוי כל הפסוק הזה על שם קרבנות נאמר כרשנא כלום הקריבו לפניך כרים בני שנה וכו'.</b> הנה שייכות המאמר הזה למיתת ושתי, דהנה הבעש"ט ז"ל אמר על ערומה ולא באה שזה הענין ערומה עדיין לא בא עכ"ל. הענין בזה כי הש"י נתן להם לישראל תורה ומצות שהם לבושים שעל ידם יוכלו להשיג עצמותו ית', כי בעוה"ז אין בכח אנושי להשיג עצמותו ית' בלתי ע"י לבושים מתגשמים עד כל מה שאנו מקבלים הוא באמצעות הלבושים, ולע"ע כאשר ישופע שפע מהש"י משפיע דרך הארבעה עולמות ע"י מדה של עשר ספירות שהעולם צריך כעת עד שמגיע לעוה"ז שיוכלו להשיג ההשפעה, וגם האומות יוכלו להשיג כי בלבוש יש להם ג"כ איזה אחיזה, אך בההשפעה הלזו הם עושים כל התועבות, ע"כ כאשר ראו אנשי כנסת הגדולה שצוה אחשורוש שתבא ושתי ערומה, הבינו כי רוצה הש"י להנחיל להם לישראל התגלות האמיתי בלי שום לבוש, כמו שיהיה לעתיד שיגלה הקב"ה אורו בלי שום לבוש ומזה יבא להם התאוה בהתגברות, והזמן ההוא היה שביקשו אנשי כנסת הגדולה לעקור יצרא דעריות (יומא ס"ט:) וצעקו מלאכי השרת איך יהיה לאומות העולם תפיסה בענין ערומה, כלום הקריבו לפניך וכו' כי ישראל בעת שהיה האור בהעלם מאתם עסקו בעבודה ובקרבנות כדי לקרב אליהם האור בכל יכולתם, ולכן מהראוי שלעתיד יגלה להם הש"י את אורו בגילוי הגמור מבלי אמצעית, כמ"ש בשירי דוד מלך ישראל (תהלים פ"ד,ג') נכספה וגם כלתה נפשי לחצרות ה' לבי ובשרי ירננו אל אל חי, היינו לעת עתה כאשר נצרך ללבושים נכספה וגם כלתה נפשי לחצרות ה' היינו לבושים לאורו, אבל לבי ובשרי ירננו אל אל חי היינו היחול והקווי שלי הוא להתגלות האור שיהיה לעתיד בלי לבוש רק לחיים פשוטים זהו לאל חי, אבל אומות העולם שלא עסקו בעבודה ולא רצו לעסוק כדי להתקרב לאור ה' מדוע יזכו אז שיהיה להם שייכות להתגלות כשיהיה בלי עבודה ולבוש.
<b>תנא כולן על שמו נקראו בן יאיר בן שהאיר עיניהם וכו' בן שמעי בן ששמע אל תפלתו בן קיש שהקיש על שערי רחמים וכו'.</b> לכאורה היה הדבר להיפך שבתחלה הקיש ואח"כ שמע תפלתו ואח"כ האיר וכו' ונראה דהכי פירושא, שהאיר עיניהם של ישראל היינו שבודאי היו כל ישראל מתפללים, אעפ"כ האיר עיניהם של ישראל שתפלתו הועילה ובעבורו ניצולו והקב"ה שמע תפלתו יותר מהם והיינו מפני שהוא הקיש על שערי רחמים מאוד.

Daf 13a



Daf 13b



Daf 14a



Daf 14b



Daf 15a



Daf 15b



Daf 16a



Daf 16b



Daf 17a



Daf 17b



Daf 18a

<b>לא הוי ידעי רבנן מאי סירוגין שמעוה לאמתא דבי רבי דקאמרה להו לרבנן דהוי עילי פיסקי פיסקי לבי רבי עד מתי אתם נכנסין סרוגין סרוגין.</b> והמאמר הזה נמצא במס' ר"ה [כ"ו.] ג"כ וסיום המאמר במגילה הוא וטאטאתיה במטאטא וכו', ובר"ה הסיום הוא השלך על ה' יהבך וכו', כמו שמבואר בר"ה כל הענין שכל הדברים רומזין על חדשי השנה ובר"ה נחשבו י"ב דברים נגד י"ב חדשי השנה עיי"ש.
<b>לא הוי ידעי רבנן מאי וטאטאתיה במטאטא וכו'.</b> היינו שהש"י יבטל מעשי ידיו לבלתי ישאר מהם רושם, עד דשמעי לאמתא דבי רבי דאמרה שקולא טאטיאת וטאטי ביתא היינו הביאו להם ראיה בכדי שיבינו מחודש אדר המוכן לזה היינו למחיית עמלק ונאמר כי יד על כס י"ה ונאמר תמחה את זכר עמלק מתחת השמים, היינו ראו איך הש"י בעצמו מקוה ע"ז, ולכן סיום המאמר במס' הזאת היא במאמר הזה וטאטאתיה וכו' כי כאן מדבר במחיית עמלק ובר"ה [כ"ו:] הסיום השלך על ה' וכו'. לא הוי ידעי רבנן מאי השלך וכו' יהבך, היינו איזה מדה היא שמצמיח ישועה בלא זכות נגד מדת הדין, עד דאמר ליה ההוא טיעא שקולא יהבך ושדי אגמלאי היינו כי גמל הוא בריה שאין ליחס חיים שלה בשורשה וע"ז שמה גורם גם לי, היינו ראו כי הש"י מחיה גם אותי כידוע שכל בריה היא נבראת נגד מדה מהש"י, וע"ז נבראת בריה זו לראות איך הש"י יכול לוותר ברוב רחמיו, וטיעא רומז ג"כ על ישמעאל שאמר אברהם אבינו ע"ה (בראשית י"ז,י"ח) לו ישמעאל יחיה לפניך, שאף שמצדו אין יחוס לחיים שלו ואמר לו הקב"ה והרביתי אותו, לכן בר"ה הסיום בזה שהוא נגד חודש אלול שקודם ר"ה הרומז לרב חסד. 

Daf 18b



Daf 19a



Daf 19b



Daf 20a



Daf 20b



Daf 21a



Daf 21b



Daf 22a



Daf 22b



Daf 23a



Daf 23b



Daf 24a



Daf 24b



Daf 25a



Daf 25b



Daf 26a



Daf 26b



Daf 27a



Daf 27b



Daf 28a



Daf 28b



Daf 29a



Daf 29b



Daf 30a



Daf 30b



Daf 31a

<b>בפסח מאי קרינן וכו' עד ביום הכיפורים בשחרית באחרי מות במנחה בעריות וכו' אמר ר' יוחנן כל מקום שאתה מוצא גדולתו של הקב"ה שם אתה וכו' בסכות מאי קרינן.</b> הענין שהפסיק ר' יוחנן אחר קריאת יוה"כ במאמר הזה, כי ר' יוחנן היה חפץ להטיב לישראל בזה, כי כאשר ראה שביום הכיפורים במנחה קורין בעריות, והבין כי הרבה נכשלו בעונות האלו ואמר תיכף מאמר הזה, כי באמת כל תוקף מדת הדין ממה שהש"י גאות לבש מזה יצמיחו כל הדינין, ואז שולט מדת הדין, ואמר ר' יוחנן שכל מקום שאתה מוצא גדולתו שם אתה מוצא ענותנותו ויצמח למוד זכות על כל מעשי ישראל.

מסכת תענית



Daf 1a



Daf 1b



Daf 2a



Daf 2b



Daf 3a



Daf 3b



Daf 4a



Daf 4b



Daf 5a



Daf 5b



Daf 6a



Daf 6b



Daf 7a



Daf 7b



Daf 8a



Daf 8b



Daf 9a



Daf 9b



Daf 10a



Daf 10b



Daf 11a



Daf 11b



Daf 12a



Daf 12b



Daf 13a



Daf 13b



Daf 14a



Daf 14b



Daf 15a



Daf 15b



Daf 16a



Daf 16b



Daf 17a



Daf 17b



Daf 18a



Daf 18b



Daf 19a



Daf 19b



Daf 20a



Daf 20b



Daf 21a



Daf 21b



Daf 22a



Daf 22b



Daf 23a



Daf 23b



Daf 24a



Daf 24b



Daf 25a



Daf 25b



Daf 26a



Daf 26b



Daf 27a



Daf 27b



Daf 28a



Daf 28b



Daf 29a



Daf 29b



Daf 30a



Daf 30b

<b>חמשה עשר באב מאי הוא א"ר יהודא אמר שמואל יום שהותרו וכו' עד רבה ור' יוסף דאמרו תרויהו יום שפסקו מלכרות עצים למערכה וכו' וקרי ליה יום תבר מגל.</b> וזה הטעם הוא שורש כל הטעמים מכל האמוראים הנזכרים, כי כל הטעמים הולכים וסובבים על קוטב אחד, שנתבטלו הקיטרוגים רעים מישראל וזהו תבר מגל שנתבטלו כל הקיטרוגים ונשתברו כל הכעסים, ומזה העת התחיל הש"י לנהג עם ישראל במדות אהבה.

מסכת חגיגה



Daf 1a



Daf 1b



Daf 2a



Daf 2b



Daf 3a

<b>דרש רבא מאי דכתיב מה יפו פעמיך בנעלים בת נדיב וכו' בתו של אברהם אבינו וכו' שהיה תחילה לגרים.</b> הענין בזה כי בגר נמצא יקרות גדול מאי שאין בישראל, כי הגר עושה בנדיבות ובאהבת לבו לפי שבא מבין האומות להתחסה בצל כנפי השכינה, אך בשורש אין בו קדושה, כי הקדושה המורגלת באדם מנעוריו ומושרשת בו מאביו ואמו, בזה נמצא ג"כ יקרות גדול וזה לא נמצא בגר, אך כאשר נפש מישראל ישתדל ללמוד לעשות באהבה ולהוסיף הבנה וחשק לעבודת הש"י, לזה יש השני מעלות ביחד שהוא מורגל ומקודש בקדושת האבות וגם מוסיף נדיבות לבו. ולזה היא מצות עליות רגלים, שלא ישתקעו בהרגל מצות אנשים מלומדה, ואז יקראו ישראל בת נדיב בתו של אברהם אבינו שהיה תחלה לגרים, היינו שהגר הוא מבורר בזה שמנדבת לבו יוצא מההרגל, וליותר היה הדבר הזה מבורר אצל אברהם אבינו ע"ה, כי עתה לכל הגרים אף שיוצאים מהרגלם, מ"מ יש להם תפיסה למה הם נכנסין לפי שרואים את ישראל מקודשין, אבל אברהם אבינו ע"ה שהיה תחלה לגרים, שהיו כל העולם עובדי ע"ז והוא יצא מן הכלל, אף שלא ידע עוד במה שהוא בוחר וחושק, והיה צועק מי ברא אלה עד שנגלה אליו הש"י. וכן הענין כאן מה יפו פעמיך בנעלים וכו', היינו בשעה שעולים לרגל ג"כ יוצאים מהרגלם ובתשוקה חדשה ילכו וכל דבר שיצא מן הכלל ללמד לא ללמד על עצמו יצא אלא וכו', היינו שלאו דוקא רק במצוה הזו הולכים לעשות בחשק חדש ולא מההרגל רק בכל המצות רוצים בהתבוננות חדשות כפי רצון ה' בכל עת ואינם עושים בהרגל. וזהו שאמרו במעמד הר סיני נעשה ונשמע היינו בתחלה נעשה היינו שאנו מקבלים עלינו לעשות ולקיים מצותיך בתמימות, אבל לא לעמוד רק בהמעשה היינו אח"כ נשמע היינו נרצה להבין השורש ומה רצון יגיע להש"י בכל מעשינו, וכמ"ש בדוד המלך ע"ה כאשר התנדבו לבנין בהמ"ק אמר (דברי הימים א' כ"ט,י"ז) אני ביושר לבבי התנדבתי, היינו בנדיבות ממעמקי לבי לא במעשה לבד, ועמך ראיתי, בשמחה ה' שמרה זאת לעולם, היינו כמו שראיתי עתה מעשה נדבתם היה בשמחה מלבם ולא מתוך הרגל וטבע, לכן שמרה זאת לעולם להם שלא יכבה האור הזה מהם לעולם. וזהו ענין סמיכות הגמ' דרש ר' נתן בר מניומא משמיה דר' תנחום מאי דכתיב והבור ריק אין בו מים ממשמע שנאמר וכו' ומה ת"ל אין בו מים, מים אין בו אבל נחשים וכו', הוא ג"כ מורה על ענין הזה לקיים המצוה בשלימות ולא מתוך הרגל, וזה המאמר נאמר גם בנר חנוכה (שבת כ"ב.) ללמד לאדם שלא ידמה בנפשו מה יהיה אם אינו מקיים המצוה בשמחה, לכן נסמוך שם זה המאמר באם יהיה המעשה בלי חשק ושמחה של מצוה, אז יהיה בהמעשה נחשים ועקרבים, היינו שיתברר להיפך לזה ההכרח לבקש תשוקה לחדוש ד"ת תמיד. ונסמוך ג"כ הדרש מר' אלעזר בן עזריה טף למה באין כדי ליתן שכר וכו' היינו אם כל עיקר עליה לרגל הוא בכדי שלא יהיה כהרגל מה שייכות להביא הטף, אדרבה כי ביאת הטף היינו שהאב רוצה שיקבע גם בלב הטף המצוה הזו וא"כ יהיה כמצות אנשים מלומדה, אלא כדי ליתן שכר למביאהן היינו מחמת שכל כך פועלת העליה לרגל נדבות לב בלבות ישראל עד כמה שיוכל להתפשט הקדושה בזרעו ולהכניסם תחת כנפי הקדושה, ואין ביכולתו לעמוד ולמנוע מזה מצד טעם וסברא להביט מה שיהיה אחר זמן רק הוא עושה מה שביכולתו ובטח יתן ה' תיכף מבטח עוז במעשה זרעו להוציא לאור תעלומות לבבו ויביא ג"כ את טפו מכח תשוקת לבו, וע"ז אמר מרגליות טובה היתה בידכם ובקשתם לאבדה ממני.

Daf 3b



Daf 4a



Daf 4b



Daf 5a



Daf 5b



Daf 6a



Daf 6b



Daf 7a



Daf 7b



Daf 8a



Daf 8b



Daf 9a



Daf 9b



Daf 10a



Daf 10b



Daf 11a



Daf 11b



Daf 12a

<b>תנו רבנן בית שמאי אומרים שמים נבראו תחלה שנאמר בראשית ברא וכו' ובית הלל אומרים הארץ נבראת תחלה שנאמר ביום עשות ה' וכו' תנא דבי ר' ישמעאל משל למלך שאמר לעבדיו השכימו לפתחי והשכים ומצא אנשים ונשים למי משבח למי שאין דרכו וכו'.</b> כתיב (משלי י"ב,י') יודע צדיק נפש בהמתו היינו אף שמצינו בצדיקים שעדנו את גופם כמו שמצינו בהלל שאמר (ויקרא רבה פרשה ל"ד,ג') איזיל ואגמול חסד להדי עלובתא, מ"מ מבין בכל אכילותיו בכל כזית וכזית אם צריך עוד לאכול, היינו שלא יאכל איזה אכילה שעל ידה ישכח בהש"י וזה נקרא יודע צדיק נפש בהמתו היינו הגוף. ורחמי רשעים אכזרי היינו מי שידמה לו שמרחם על הגוף ואוכל יותר מכפי הראוי לו לעבודת הש"י זה נקרא אכזרי, והנה ארץ מורה על הגוף ושמים מורה על הנפש והנפש משגיח תמיד להש"י, אך הצדיק שמצמצם גם את גופו בהנאות עוה"ז זה נקרא מי שאין דרכו להשכים והשכים.

מסכת יבמות



Daf 1a



Daf 1b



Daf 2a



Daf 2b



Daf 3a



Daf 3b



Daf 4a



Daf 4b



Daf 5a



Daf 5b



Daf 6a



Daf 6b



Daf 7a



Daf 7b



Daf 8a



Daf 8b



Daf 9a



Daf 9b



Daf 10a



Daf 10b



Daf 11a



Daf 11b



Daf 12a



Daf 12b



Daf 13a



Daf 13b



Daf 14a



Daf 14b



Daf 15a



Daf 15b



Daf 16a



Daf 16b



Daf 17a



Daf 17b



Daf 18a



Daf 18b



Daf 19a



Daf 19b



Daf 20a



Daf 20b



Daf 21a



Daf 21b



Daf 22a



Daf 22b



Daf 23a



Daf 23b



Daf 24a



Daf 24b



Daf 25a



Daf 25b



Daf 26a



Daf 26b



Daf 27a



Daf 27b



Daf 28a



Daf 28b



Daf 29a



Daf 29b



Daf 30a



Daf 30b



Daf 31a



Daf 31b



Daf 32a



Daf 32b



Daf 33a



Daf 33b



Daf 34a



Daf 34b



Daf 35a



Daf 35b



Daf 36a



Daf 36b



Daf 37a



Daf 37b



Daf 38a



Daf 38b



Daf 39a



Daf 39b



Daf 40a



Daf 40b



Daf 41a



Daf 41b



Daf 42a



Daf 42b



Daf 43a



Daf 43b



Daf 44a



Daf 44b



Daf 45a



Daf 45b



Daf 46a



Daf 46b



Daf 47a



Daf 47b



Daf 48a



Daf 48b



Daf 49a



Daf 49b

<b>תני שמעון בן עזאי אומר מצאתי מגילת יוחסין וכו' וכתוב בה מנשה הרג את ישעיה הנביא וכו' א"ל משה רבך אמר כי לא יראני וכו' ואת אמרת ואראה את ה' יושב וכו' כי מטא להדי פומא נח נפשיה משום דאמר ובתוך עם וכו' אנכי יושב וכו'.</b> זש"ה (דברים ד',ז') מי כה' אלקינו בכל קראינו אליו היינו שכל קריאתינו יהיה רק אליו שימצא בהם כבוד שמים, כי אף במקום שאדם מוסר נפשו על קדושת הש"י שידמה לראות עינו, כי אין לך דבר ברור מזה שהוא מקיים רצון הש"י, אך באמת גם בזה צריך בירור אם יהיה מזה כבוד שמים, כמ"ש דוד המלך ע"ה (תהלים קי"ט,ק"ט) נפשי בכפי תמיד ותורתך לא שכחתי, נפשי בכפי תמיד היינו שאני מוכן תמיד למסור נפשי על קדושת הש"י, אך ותורתך לא שכחתי היינו שגם מה שאני חפץ בחיים הוא ג"כ לכבוד שמים, שבחיים שלי מתפשט כבוד התורה וכבוד שמים יתגדל, וזהו כי האדם מחויב להיות מוכן למסור נפשו על קדושת הש"י אך בלתי במקום שהוא מצד הש"י לבדו, אבל במקום שיבא ע"י מקטריגים שרוצים לדחות את האדם מחיים, להם אין צריך לשמוע ויראה להנצל מהם בכל היכולת וזהו ותורתך לא שכחתי להוציא לאור משפט. כמאמר זוה"ק (שמות פ"ב:) בכולהו יהיב קב"ה עיטין באורייתא. וזה הענין היה בישעיה הנביא שכל זמן שלא נתברר לו דעת הש"י כי חפץ כעת במסירת נפשו, עשה פעולות להנצל ממנו, אך כי מטי להדי פומא היינו שנתגלה לו דעת הש"י הנקרא פיהו כנאמר (משלי ב',ו') מפיו דעת ותבונה אז נח נפשיה, היינו ממילא במסירת הנפש מעצמו.

מסכת כתובות



Daf 1a



Daf 1b



Daf 2a



Daf 2b



Daf 3a



Daf 3b



Daf 4a



Daf 4b



Daf 5a



Daf 5b



Daf 6a



Daf 6b



Daf 7a



Daf 7b



Daf 8a



Daf 8b



Daf 9a



Daf 9b



Daf 10a



Daf 10b



Daf 11a



Daf 11b



Daf 12a



Daf 12b



Daf 13a



Daf 13b



Daf 14a



Daf 14b



Daf 15a



Daf 15b



Daf 16a



Daf 16b



Daf 17a



Daf 17b



Daf 18a



Daf 18b



Daf 19a



Daf 19b



Daf 20a



Daf 20b



Daf 21a



Daf 21b



Daf 22a



Daf 22b



Daf 23a



Daf 23b



Daf 24a



Daf 24b



Daf 25a



Daf 25b



Daf 26a



Daf 26b



Daf 27a



Daf 27b



Daf 28a



Daf 28b



Daf 29a



Daf 29b



Daf 30a



Daf 30b



Daf 31a



Daf 31b



Daf 32a



Daf 32b



Daf 33a



Daf 33b



Daf 34a



Daf 34b



Daf 35a



Daf 35b



Daf 36a



Daf 36b



Daf 37a



Daf 37b



Daf 38a



Daf 38b



Daf 39a



Daf 39b



Daf 40a



Daf 40b



Daf 41a



Daf 41b



Daf 42a



Daf 42b



Daf 43a



Daf 43b



Daf 44a



Daf 44b



Daf 45a



Daf 45b



Daf 46a



Daf 46b



Daf 47a



Daf 47b



Daf 48a



Daf 48b



Daf 49a



Daf 49b



Daf 50a



Daf 50b



Daf 51a



Daf 51b



Daf 52a



Daf 52b



Daf 53a



Daf 53b



Daf 54a



Daf 54b



Daf 55a



Daf 55b



Daf 56a



Daf 56b



Daf 57a



Daf 57b



Daf 58a



Daf 58b



Daf 59a



Daf 59b



Daf 60a



Daf 60b



Daf 61a



Daf 61b



Daf 62a



Daf 62b



Daf 63a



Daf 63b



Daf 64a



Daf 64b



Daf 65a



Daf 65b



Daf 66a



Daf 66b



Daf 67a



Daf 67b



Daf 68a



Daf 68b



Daf 69a

<b>שלח ליה רב ענן לרב הונא חברין שלם וכו' שלח ליה ענן ענן וכו' ומאן יתיב בי' מרזיחא ברישא וכו' מאי מרזיחא אבל.</b> היינו שלא הוכשר בעיני רב הונא שקרא ליה חברין, היינו שברור לו שדומה אליו בשוה, ע"כ שלח ליה מאן יתיב ביה מרזיחא ברישא, היינו מה שבעולם הזה מכובד כמותי אין ראיה שבאמת הוא שוה לי, ומרזיחא הוא בית האבל שהוא רומז לעוה"ב, ורמז לו שלעוה"ב איננו שוה לו אף שבעוה"ז דומה ששוה לו.

מסכת נדרים



Daf 1a



Daf 1b



Daf 2a



Daf 2b



Daf 3a



Daf 3b



Daf 4a



Daf 4b



Daf 5a



Daf 5b



Daf 6a



Daf 6b



Daf 7a



Daf 7b



Daf 8a



Daf 8b



Daf 9a



Daf 9b



Daf 10a



Daf 10b



Daf 11a



Daf 11b



Daf 12a



Daf 12b



Daf 13a



Daf 13b



Daf 14a



Daf 14b



Daf 15a



Daf 15b



Daf 16a



Daf 16b



Daf 17a



Daf 17b



Daf 18a



Daf 18b



Daf 19a



Daf 19b



Daf 20a



Daf 20b



Daf 21a



Daf 21b



Daf 22a



Daf 22b



Daf 23a



Daf 23b



Daf 24a



Daf 24b



Daf 25a



Daf 25b



Daf 26a



Daf 26b



Daf 27a



Daf 27b



Daf 28a



Daf 28b



Daf 29a



Daf 29b



Daf 30a



Daf 30b



Daf 31a



Daf 31b



Daf 32a



Daf 32b



Daf 33a



Daf 33b



Daf 34a



Daf 34b



Daf 35a



Daf 35b



Daf 36a



Daf 36b



Daf 37a



Daf 37b



Daf 38a



Daf 38b



Daf 39a



Daf 39b



Daf 40a



Daf 40b



Daf 41a



Daf 41b



Daf 42a



Daf 42b



Daf 43a



Daf 43b



Daf 44a



Daf 44b



Daf 45a



Daf 45b



Daf 46a



Daf 46b



Daf 47a



Daf 47b



Daf 48a



Daf 48b



Daf 49a



Daf 49b



Daf 50a



Daf 50b



Daf 51a



Daf 51b



Daf 52a



Daf 52b



Daf 53a



Daf 53b



Daf 54a



Daf 54b



Daf 55a



Daf 55b



Daf 56a



Daf 56b



Daf 57a



Daf 57b



Daf 58a



Daf 58b



Daf 59a



Daf 59b



Daf 60a



Daf 60b



Daf 61a



Daf 61b



Daf 62a



Daf 62b



Daf 63a



Daf 63b



Daf 64a



Daf 64b



Daf 65a



Daf 65b



Daf 66a



Daf 66b



Daf 67a



Daf 67b



Daf 68a



Daf 68b



Daf 69a



Daf 69b



Daf 70a



Daf 70b



Daf 71a



Daf 71b



Daf 72a



Daf 72b



Daf 73a



Daf 73b



Daf 74a



Daf 74b



Daf 75a



Daf 75b



Daf 76a



Daf 76b



Daf 77a



Daf 77b



Daf 78a



Daf 78b



Daf 79a



Daf 79b



Daf 80a



Daf 80b



Daf 81a

<b>דבר זה נשאל לחכמים ולנביאים ולא פרשוהו עד שפרשו הקב"ה בעצמו על מה אבדה הארץ על עזבם את תורתי אמר רבי יהודה אמר רב שלא בירכו בתורה תחלה.</b> היינו כי ברכת התורה אשר בחר בנו וחתימתה הוא בא"י נותן התורה, היינו שחכמת התורה בפשיטות הוא כולל כל החכמות שבעולם וכל חכמת הטבע כדכתיב (תהלים קי"א,ו') כח מעשיו הגיד לעמו לתת להם נחלת גוים היינו כמו שאמרו חז"ל (פסחים ל"ט:) לא ילעוס אדם חטים ויניח על גבי מכתו בפסח וכו' מלתא אגב אורחיה קמ"ל שהחטין יפה למכה. אך זה הוא באמת נחלת גוים חכמת הטבע, והש"י הנחיל לעמו ישראל את תורתו ומחדש בכל יום מעשה בראשית בהשפעה חדשה בד"ת כמו שצריך בזה הרגע ובזה המקום ולנפש הזה, כמאמרם ז"ל (ברכות נ"ח.) כשם שאין פרצופיהן דומות זה לזה כך אין דעתן דומות זה לזה וזהו לשון נותן התורה לשון הוה תמיד ולא נתן לשון עבר. וזהו שנאמר (שמות כ"ד,י"ב) עלה אלי ההרה וכו' היינו ההרה הוא לראש המדרגות וסוף החידוש המתחדש, והיה שם היינו השתדלותך ועיקר מקומך יהיה תמיד בהחידוש הזה, וזה שאמר רבי יהודה עזבם את תורתי שלא ברכו וכו' היינו אף שלמדו הרבה ד"ת אך לא ברכו תחלה ברכת נותן התורה להשיג אור החידוש שנותן כעת הש"י בהד"ת שלומדים עתה, וזה שאמרו בגמ' (סנהדרין ק"ג:) שאחאב היה יודע פ"ה פנים בתורה ודואג ואחיתופל טינא היתה בלבם, היינו ג"כ שהיו לומדים ד"ת מחמת שחמדו לחשק חכמה הנמצאת בד"ת ולא להשפע שיורד בד"ת בכל עת, וזה דאיתא בזוה"ק אם יתן איש את כל הון ביתו באהבה בוז יבוזו לו, אם ירצה לאיש ללמוד תורה באהבתו אותה לא מאהבת הש"י בוז יבוזו לו והיינו כנ"ל.

מסכת נזיר



Daf 1a



Daf 1b



Daf 2a



Daf 2b



Daf 3a



Daf 3b



Daf 4a



Daf 4b



Daf 5a



Daf 5b



Daf 6a



Daf 6b



Daf 7a



Daf 7b



Daf 8a



Daf 8b



Daf 9a



Daf 9b



Daf 10a



Daf 10b



Daf 11a



Daf 11b



Daf 12a



Daf 12b



Daf 13a



Daf 13b



Daf 14a



Daf 14b



Daf 15a



Daf 15b



Daf 16a



Daf 16b



Daf 17a



Daf 17b



Daf 18a



Daf 18b



Daf 19a



Daf 19b



Daf 20a



Daf 20b



Daf 21a



Daf 21b



Daf 22a



Daf 22b



Daf 23a



Daf 23b



Daf 24a



Daf 24b



Daf 25a



Daf 25b



Daf 26a



Daf 26b



Daf 27a



Daf 27b



Daf 28a



Daf 28b



Daf 29a



Daf 29b



Daf 30a



Daf 30b



Daf 31a



Daf 31b



Daf 32a



Daf 32b



Daf 33a



Daf 33b



Daf 34a



Daf 34b

<b>שלשה מינין אסורים בנזיר הטומאה והתגלחת והיוצא מן הגפן.</b> היינו נגד (פסחים קי"ג:) שלשה הקב"ה אוהבן מי שאינו כועס ומי שאינו משתכר ומי שהוא מעביר על מדותיו, וטומאה הוא נגד מעביר על מדותיו היינו שלא יהיה בלבך שום תרעומות על הש"י שנטל את הנפש הזה מהעולם, תגלחת נגד מי שאינו כועס כי שערות האדם מורה על כעס כדאיתא בזוה"ק (במדבר קנ"א:), והיוצא מן הגפן הוא נגד מי שאינו משתכר.

מסכת בבא בתרא



Daf 1a



Daf 1b



Daf 2a



Daf 2b



Daf 3a



Daf 3b



Daf 4a



Daf 4b



Daf 5a



Daf 5b



Daf 6a



Daf 6b



Daf 7a



Daf 7b



Daf 8a



Daf 8b



Daf 9a



Daf 9b



Daf 10a



Daf 10b



Daf 11a



Daf 11b



Daf 12a



Daf 12b

<b>אמר ר' יוחנן מיום שחרב ביהמ"ק ניטל נבואה מנביאים וניתנה וכו' מאי היא כי הא דמר בר רב אשי דהוה קאי וכו' שמעיה להאי שוטה דקאמר ריש מתיבתא דמלך וכו'.</b> והוא הבין מזה ונעשה נשיא, ע"ז מרמז הכתוב (תהלים קמ"ח,י"ב) זקנים עם נערים יהללו וכו' כי כל עניני הגמ' נמצא מזה רמז בתנ"ך כמו דליכא מידי בנביאי דלא רמיזא באורייתא, והנה זה הפסוק מרמז על זה המאמר שהנבואה שיהללו הנערים שם ה', לא שהנערים יבינו מה שהם אומרים, רק שהזקנים יבינו מהנערים שגם הנערים מהללים אף בלא ידיעתם והזקנים והחכמים יבינו, אבל אחר אינו מבין, וע"ז מביא ראיה ממר בר רב אשי אף שהשוטה בעצמו לא היה יודע, אך ביען שהיה שייך לו לכן הוא הבין.

מסכת עבודה זרה



Daf 1a



Daf 1b



Daf 2a



Daf 2b



Daf 3a



Daf 3b



Daf 4a



Daf 4b



Daf 5a



Daf 5b



Daf 6a



Daf 6b



Daf 7a



Daf 7b



Daf 8a



Daf 8b



Daf 9a



Daf 9b



Daf 10a



Daf 10b



Daf 11a



Daf 11b



Daf 12a



Daf 12b



Daf 13a



Daf 13b



Daf 14a



Daf 14b



Daf 15a



Daf 15b



Daf 16a



Daf 16b



Daf 17a



Daf 17b



Daf 18a



Daf 18b



Daf 19a



Daf 19b



Daf 20a



Daf 20b



Daf 21a



Daf 21b



Daf 22a



Daf 22b



Daf 23a



Daf 23b



Daf 24a



Daf 24b



Daf 25a



Daf 25b



Daf 26a



Daf 26b



Daf 27a



Daf 27b



Daf 28a



Daf 28b



Daf 29a



Daf 29b



Daf 30a



Daf 30b



Daf 31a



Daf 31b



Daf 32a



Daf 32b



Daf 33a



Daf 33b



Daf 34a



Daf 34b



Daf 35a



Daf 35b



Daf 36a



Daf 36b



Daf 37a



Daf 37b



Daf 38a



Daf 38b



Daf 39a



Daf 39b



Daf 40a



Daf 40b



Daf 41a



Daf 41b



Daf 42a



Daf 42b



Daf 43a



Daf 43b



Daf 44a



Daf 44b



Daf 45a



Daf 45b



Daf 46a



Daf 46b



Daf 47a



Daf 47b



Daf 48a



Daf 48b



Daf 49a



Daf 49b



Daf 50a



Daf 50b



Daf 51a



Daf 51b



Daf 52a



Daf 52b



Daf 53a



Daf 53b



Daf 54a



Daf 54b



Daf 55a



Daf 55b



Daf 56a



Daf 56b



Daf 57a



Daf 57b



Daf 58a



Daf 58b



Daf 59a



Daf 59b



Daf 60a



Daf 60b



Daf 61a



Daf 61b



Daf 62a



Daf 62b



Daf 63a



Daf 63b



Daf 64a



Daf 64b



Daf 65a

<b>רבא אמטי ליה קורבנא לבר שישך וכו' אזל אשכחיה דיתיב עד צואריה בוורדא וכו' א"ל אית לכו כי האי גוונא וכו' א"ל אתון איתא עליכו אימתא דמלכותא וכו'.</b> אימתא דמלכותא היינו אימתא דהש"י כגנב הזה שירא, כך אתם יראים, אולי יגלה הקב"ה כבוד מלכותו ותתבטלו וזהו אימתא דמלכותא היינו כל תענוגים שלכם הוא בהסתר מהש"י, אבל תענוג שלנו הוא העיקר לעשות תענוג להש"י ואנו מצפים לגלוי מלכותו ולקבל אז פנים בפנים ואז יהיה לנו התענוג בשלימות.

מסכת סנהדרין



Daf 1a



Daf 1b



Daf 2a



Daf 2b



Daf 3a



Daf 3b



Daf 4a



Daf 4b



Daf 5a



Daf 5b



Daf 6a



Daf 6b



Daf 7a



Daf 7b



Daf 8a



Daf 8b



Daf 9a



Daf 9b



Daf 10a



Daf 10b



Daf 11a



Daf 11b



Daf 12a



Daf 12b



Daf 13a



Daf 13b



Daf 14a



Daf 14b



Daf 15a



Daf 15b



Daf 16a



Daf 16b



Daf 17a



Daf 17b



Daf 18a



Daf 18b



Daf 19a



Daf 19b



Daf 20a



Daf 20b



Daf 21a



Daf 21b



Daf 22a



Daf 22b



Daf 23a



Daf 23b



Daf 24a



Daf 24b



Daf 25a



Daf 25b



Daf 26a



Daf 26b



Daf 27a



Daf 27b



Daf 28a



Daf 28b



Daf 29a



Daf 29b



Daf 30a



Daf 30b



Daf 31a



Daf 31b



Daf 32a



Daf 32b



Daf 33a



Daf 33b



Daf 34a



Daf 34b



Daf 35a



Daf 35b



Daf 36a



Daf 36b



Daf 37a



Daf 37b



Daf 38a



Daf 38b



Daf 39a



Daf 39b



Daf 40a



Daf 40b



Daf 41a



Daf 41b



Daf 42a



Daf 42b



Daf 43a



Daf 43b



Daf 44a



Daf 44b



Daf 45a



Daf 45b



Daf 46a



Daf 46b



Daf 47a



Daf 47b



Daf 48a



Daf 48b



Daf 49a



Daf 49b



Daf 50a



Daf 50b



Daf 51a



Daf 51b



Daf 52a



Daf 52b



Daf 53a



Daf 53b



Daf 54a



Daf 54b



Daf 55a



Daf 55b



Daf 56a



Daf 56b



Daf 57a



Daf 57b



Daf 58a



Daf 58b



Daf 59a



Daf 59b



Daf 60a



Daf 60b



Daf 61a



Daf 61b



Daf 62a



Daf 62b



Daf 63a



Daf 63b



Daf 64a



Daf 64b



Daf 65a



Daf 65b



Daf 66a



Daf 66b



Daf 67a



Daf 67b



Daf 68a



Daf 68b



Daf 69a



Daf 69b



Daf 70a



Daf 70b



Daf 71a



Daf 71b



Daf 72a



Daf 72b



Daf 73a



Daf 73b



Daf 74a



Daf 74b



Daf 75a



Daf 75b



Daf 76a



Daf 76b



Daf 77a



Daf 77b



Daf 78a



Daf 78b



Daf 79a



Daf 79b



Daf 80a



Daf 80b



Daf 81a



Daf 81b



Daf 82a



Daf 82b



Daf 83a



Daf 83b



Daf 84a



Daf 84b



Daf 85a



Daf 85b



Daf 86a



Daf 86b



Daf 87a



Daf 87b



Daf 88a



Daf 88b



Daf 89a



Daf 89b



Daf 90a



Daf 90b



Daf 91a



Daf 91b



Daf 92a



Daf 92b



Daf 93a



Daf 93b



Daf 94a



Daf 94b



Daf 95a



Daf 95b



Daf 96a



Daf 96b



Daf 97a



Daf 97b



Daf 98a



Daf 98b



Daf 99a



Daf 99b



Daf 100a



Daf 100b



Daf 101a



Daf 101b



Daf 102a



Daf 102b



Daf 103a



Daf 103b



Daf 104a



Daf 104b

<b>אמר רב יהודה אמר רב בקשו למנות עוד אחד באתה דמות דיוקנו של אביו ולא השגיחו עליו באתה אש וכו' ולא וכו' עד שיצאה בת קול ואמרה המעמך ישלמנה וכו'.</b> הנה לא נזכר מה עשו אחר בת קול הלזה, וגם מה השגיחו בבת קול הלזה יותר מכל הדברים שנזכרו ולא השגיחו עליהם. אך באמת דברי הקב"ה אינם כדברים של בשר ודם, כי בשר ודם כשירצה להבין לחבירו דבר שאינו בהשגת שכל אנושי מדמהו בדברים, אבל הקב"ה בעת שידבר עם האדם וירצה להבינו דבר, אז בהדברים שמדבר עמו מאיר לו ומכניסו במדרגה הזאת כפי הדבר שרוצה להבינו. וכן דיבור עם כל הנביאים וכמו שנתבאר בפ' בהעלותך בפסוק ותדבר מרים וכו', כי אז הבין למרים ואהרן והכניס אותם לתוך מדרגות משה רבינו ע"ה. והנה אנשי כנסת הגדולה נקראו זקנים במס' מגילה [י"ז:] והוא כי הש"י נתן להם כח לשפוט אף בעניני עוה"ב למי יגיע חלק ולמי לא יגיע, ומסתמא תחת הכללים שנחשבו בגמ' כאן את כל שדנו מסתמא נכלל תחת זה כל העולם, והראה להם הקב"ה כי על שלמה המלך אין כח המשפט מגיע עד למדרגתו, כי זאת היא מדרגת שלמה המלך ע"ה דאיתא בבבא בתרא פרק השותפין (בבא בתרא י':) שאלו את שלמה בן דוד איזהו בן עוה"ב אמר להם כל שנגד זקניו כבוד, היינו שאינו משגיח על משפט הזקנים כי הוא למעלה מכח משפטים, ולכן הוצרך להיות כך כי על פי המשפט בטח היה להם טעם מפני מה חשבוהו, אך הוצרך להיות כך כי זאת היתה מדרגתו של שלמה המלך ע"ה.

מסכת עדיות

<small>(עדיות ד.) </small> <b>במשנה, הוא היה אומר האב זוכה לבנו בחמשה דברים בנוי בכח בעושר בחכמה ובשנים ומספר הדורות לפניו והוא הקץ אע"פ שנאמר ועבדום וענו אותם ארבע מאות שנה ונאמר ודור רביעי ישובו הנה.</b> הנה כתיב (תהלים קי"ט,פ"ט) לעולם ה' דברך נצב בשמים, היינו לעולם אע"פ שנראה לעין אנושי כדבר מפורש שאין להעמיק ולחדש עוד בדבר הש"י, מאחר שנאמרו בפירוש, מ"מ דברי הש"י הם תמיד בידו וכפי רצונו כן יאיר בלבות בני אדם. והנה האב זוכה לבנו בחמשה דברים והחמשה דברים ההם שנחשבו כאן הם כוללים כל הטובות שבעולם ולכל הטובות האלה יוכל האדם לבוא מכח האב שמצוי בו, כי מאחר שהבן תגדל מכח האב יתכנו כל טובות האב להמצא בו בלי מגרעת, וא"כ היה מהצורך שילך דור אחר דור שוה בשוה, וע"ז נאמר במשנה, ומספר הדורות לפניו, ומספר הדורות היינו גידול והתחדשות להתפשט איזה דבר טוב ביתר שאת, ואיך יסודרו כל אלו הטובות בהאדם, זאת היא לפניו היינו לפני הש"י, כי מזה יבא שהבן יכול להגדיל בכוחו יותר מהאב לפעמים, או שלא ימצא כל טוב האב בהבן, והוא מחמת שהש"י יכול להוסיף לאדם על כח הנמצא בו עד שיצא לפועל בהתפשטות, אף שזה הכח היה גם אצל אביו אך אצל אביו היה כמוס בנקודה קטנה, והקב"ה יתפשט אותו בהבן שיצא לפועל ביתר שאת ועוז מאביו. וזה פי' אף על פי שנאמר ועבדום וענו אותם, היינו שיהיה נראה שדבר הש"י היה מפורש מ"מ נאמר לעולם ה' דברך נצב בשמים, היינו ברצונו הבין לכל כי ברד"ו נשלם השיעבוד, כן יוכל הש"י להגדיל כל דבר כרצונו אף שנראה כי חלק חוק לדבר, מ"מ יכול ברחמיו להגדילה כפי רצונו ית'. 

מסכת אבות

<small>(פ"ג,מי"ז)</small> <b>אם אין חכמה אין יראה אם אין יראה אין חכמה אם אין בינה אין דעת וכו' אם אין קמח אין תורה וכו'.</b> אם אין יראה אין חכמה, כי באמת בדבר שיש לאדם בה השגה בחכמה ושכל, בזה יש לו תקופות מאוד מפני החכמה מחמת שמבין שורשה, אך עומק תקופות אינו רק בטוחות בה' כמ"ש (תהלים קי"ב,ז') נכון לבו בטוח בה', וע"כ צריך להמצא גם יראה בהחכמה אז הוא חכמה ותקופות בשלימות, כי בלא יראה יוכל להיות פן ימצא בחכמתו בזה שום דבר התנגדות נגד רצון הש"י, וזה אם אין יראה אין חכמה, היינו אם אינו חושש להתבונן בהתקופות שלו אם הוא אמיתי מהש"י אז אין חכמתו נחשבת לכלום. ולהיפך אם אין חכמה אין יראה, אם אין לאדם חיזוק ותקופות מצד שכלו וחכמתו, רק כלו יראה תמיד אין זה יראה רק דמיון, כי באם היה לו יראה אמתיות מהש"י בוודאי היה הש"י נותן לו תקופות ג"כ. אם אין בינה אין דעת, בינה היינו הכללים של ד"ת שכל אחד כולל כמה פרטים, ודעת יקרא הפרטים בפני עצמם, והיינו אם אין בינה אם לא נודע טעם הכלל אין דעת לא תוכל לבוא אל הפרטים בשלימות, ואם אין דעת היינו שלא יודעו לך כל הפרטים, אין בינה היינו שלא תוכל לבוא על עומק הכלל, כמו שנתבאר בפ' ויחי [ד"ה ויחי]. אם אין קמח וכו' קמח מורה על בירר ונופה שמנפה ומברר כל דבר סברא בד"ת שיהיה נקי כדאיתא (יומא מ"ו.) מאן האי דלא חייש לקמחא היינו שאינו אומר דבר ברור.


מסכת מנחות



Daf 1a



Daf 1b



Daf 2a



Daf 2b



Daf 3a



Daf 3b



Daf 4a



Daf 4b



Daf 5a



Daf 5b



Daf 6a



Daf 6b



Daf 7a



Daf 7b



Daf 8a



Daf 8b



Daf 9a



Daf 9b



Daf 10a



Daf 10b



Daf 11a



Daf 11b



Daf 12a



Daf 12b



Daf 13a



Daf 13b



Daf 14a



Daf 14b



Daf 15a



Daf 15b



Daf 16a



Daf 16b



Daf 17a



Daf 17b



Daf 18a



Daf 18b



Daf 19a



Daf 19b



Daf 20a



Daf 20b



Daf 21a



Daf 21b



Daf 22a



Daf 22b



Daf 23a



Daf 23b



Daf 24a



Daf 24b



Daf 25a



Daf 25b



Daf 26a



Daf 26b



Daf 27a



Daf 27b



Daf 28a



Daf 28b



Daf 29a



Daf 29b



Daf 30a



Daf 30b



Daf 31a



Daf 31b



Daf 32a



Daf 32b



Daf 33a



Daf 33b



Daf 34a



Daf 34b



Daf 35a



Daf 35b



Daf 36a



Daf 36b



Daf 37a



Daf 37b



Daf 38a



Daf 38b



Daf 39a



Daf 39b



Daf 40a



Daf 40b



Daf 41a



Daf 41b



Daf 42a



Daf 42b



Daf 43a



Daf 43b



Daf 44a



Daf 44b



Daf 45a



Daf 45b



Daf 46a



Daf 46b



Daf 47a



Daf 47b



Daf 48a



Daf 48b



Daf 49a



Daf 49b



Daf 50a



Daf 50b



Daf 51a



Daf 51b



Daf 52a



Daf 52b



Daf 53a

<b>אמרו ליה רבנן לרבי פרידא, רבי עזרא בר בריה דרבי אבטולס דהוא עשירי לרבי אלעזר בן עזריה דהוא עשירי לעזרא קאי אבבא, אמר מאי כולי האי, אי בר אוריין ובר אבהן יאי בר וכו' אמרו ליה בר אוריין הוא א"ל ליעול וליתי חזייא דהוה עכירא דעתיה פתח ואמר אמרתי לה' וכו' טובתי בל עליך וכו'.</b> הענין העסק הלז, היינו שר' פרידא היה בעת ההוא ראש ומנהיג הדור ומכתיר בנימוסי בעל מצות ומעשים טובים כמו שמצינו (עירובין נ"ד:) שלמד לתלמידו ד' מאה זימנא גם נשאל משמים מה רוצה או טובות דורו או אריכות ימים ובחר בטובות דורו יותר מאריכות ימים, וכששאלהו (מגילה כ"ז:) במה הארכת ימים אמר שלא ברכתי לפני כהן, וזה המעשה היה קודם הסתלקותו שהגיע עת שבחר הקב"ה בר' עזרא לקבל נשיאותו וינהג ע"י תורה, לא עיקר ע"י מעשים טובים וסיבב הש"י שנכשל כאן שציער את הכהן שהיה עשירי לעזרא נגד שאמר לא ברכתי לפני כהן, וכשקם אבבא הרגיש ר' פרידא שיש לו תרעומות ודנו מפרשה ויהי העם כמתאוננים מאחר שהוא היה אז עמוד הדור והוא התלונן עליו, ועונש המתאוננים היה באש לכן אמר אשא תיכלא, כי חזייא דהוה עכירי דעתיה היינו שהרגיש שדעת ר' עזרא הוא שיתכבד ר' פרידא בבואו אליו, פתח ואמר טובתי בל עליך, היינו שאין לפי דעתי להחזיק לך שום טובה שבאת אלי, כי העיקר החשיבות אצלי רק לקדושים אשר בארץ הם, והם האבות הקדושים הרומזים למצות, ואדירי כל חפצי בם הם מעשים טובים מפורשים וקבועים לעד, וכי באמת בימי ר' פרידא בחר הש"י בזה מאוד שמצות ומעשים טובים היו העיקר אז, כיון דשמע דקאמר אדיר היינו דבר שהוא קבוע בלי שינוי אז פתח ואמר יבא אדיר יפרע מאדירים, היינו איך יעלה על הדעת ליתן מקום וכח חיזוק כ"כ למצות ומעשים טובים מאחר שאינם רק לבושים, וגם לאומות העולם יש לבושים ותפיסה מהם, ועכ"ז נאמר בהם צללו כעופרת במים אדירים, כי באמת כל חיות אומה ואומה הוא ע"י איזה לבוש ממדה טובה, ובעת שהשי"ת מפשיט עצמו כביכול ממדה הזאת אז האומה הזאת תלך לאבדון עם כל אדירם. ואח"כ אמר יבא ידיד, היינו אם תרצה לדעת למי שצלחה מצוה בפועל והוא קבוע לעד זה הוא שלמה המלך ע"ה שהצליח בבנין בית המקדש שהש"י בחר בזה בלי שום שינוי לעולם, אבל אדם אחר לא יוכל להתפאר בענין כזה, יבא טוב ויקבל טוב מטיב לטובים היינו כעת בחר הש"י בתורה שנתן לנו ע"י משה עבדו שזה לא ישתנה, יבא זה ויקבל זאת מזה לעם זו, זה הוא משה וזאת היא התורה אשר שם משה לבני ישראל, כי בעבור זאת התורה לא ישתנה בעבור כי לא ניתנה רק לעם זו ואין לאומות שום חלק בה כמ"ש אשר שם משה לבני ישראל.

Daf 53b



Daf 54a



Daf 54b



Daf 55a



Daf 55b



Daf 56a



Daf 56b



Daf 57a



Daf 57b



Daf 58a



Daf 58b



Daf 59a



Daf 59b



Daf 60a



Daf 60b



Daf 61a



Daf 61b



Daf 62a



Daf 62b



Daf 63a



Daf 63b



Daf 64a



Daf 64b



Daf 65a



Daf 65b



Daf 66a



Daf 66b



Daf 67a



Daf 67b



Daf 68a



Daf 68b



Daf 69a



Daf 69b



Daf 70a



Daf 70b



Daf 71a



Daf 71b



Daf 72a



Daf 72b



Daf 73a



Daf 73b



Daf 74a



Daf 74b



Daf 75a



Daf 75b



Daf 76a



Daf 76b



Daf 77a



Daf 77b



Daf 78a



Daf 78b



Daf 79a



Daf 79b



Daf 80a



Daf 80b



Daf 81a



Daf 81b



Daf 82a



Daf 82b



Daf 83a



Daf 83b



Daf 84a



Daf 84b



Daf 85a

<b>אמרי ליה יוחני וממרא למשה רבינו ע"ה תבן אתה מכניס לעפריים א"ל אין למתא ירקא ירקא שקיל.</b> היינו שלא הראה הקב"ה אותות ומופתים כמו שהראה במצרים והוא למתא ירקא ירקא שקיל, היינו אם יש לאדם מין ירק טוב מאוד וכשמוליכו למקום שהירק אינו בנמצא שם אין מבינים את יקרת הירק הטוב ויסברו כי הוא ירק פשוט, אך אם יוליכו למקום שנמצא ירק שם יבינו שזה אינו כירק פשוט שלהם, והוא מפני שהחרטומים היו מכשפים וראו כי כל המופתים שעשה משה אף שגם הם עשו ממטה נחש וכדומה, מ"מ הבינו כי הנחש של משה אינו כשלהם ורק אצבע אלקים הוא.

מסכת בכורות



Daf 1a



Daf 1b



Daf 2a



Daf 2b



Daf 3a



Daf 3b



Daf 4a



Daf 4b



Daf 5a



Daf 5b



Daf 6a



Daf 6b



Daf 7a



Daf 7b



Daf 8a



Daf 8b

בשאלות דסבי דבי אתונא<br><b>גברא דאוזיף וטריף מאי חזי דהדר אוזיף א"ל גברא אזיל לאגמא, קטל קמא טונא ולא מצי ביה קטל ומנח וכו' עד דאיתרמא ליה איניש מדלי ליה.</b> להיות כי שאלו אותו כי נראה בכל פעם שהש"י שולח אמרתו לפדות את ישראל בשעת זה ישעבדו או"ה ביותר עם ישראל וישלטו גם על דיבור הזה, כמו שמצינו בפרעה כאשר בא אליו משה ואמר אליו דברי הש"י אז אמר שלא ינתן להם תבן, והשיב כי כל זה עושה הש"י כדי שיכריח לפדותם אף שאינם ראוים עוד, כי באמת במצרים היו קיטרוגים על ישראל ג"כ, ולכן לא שלח הש"י דיבור שיוכל לפעול רק דיבור שלא יפעול עוד בשלימות, ומזה נתוסף בפרעה כח מאחר שנתן הש"י דיבור שיכול לשלוט גם על זה, וזאת ידוע כי דברי הש"י לא ישובו ריקם ויכרח הש"י לפדות את דברו מהגלות, וממילא נפדו ישראל אף שהיו קיטרוגים עליהם. 
<b>מלחא כי סריא במאי מלחו לה א"ל בסולתא דכודנייתא ומי אית לה סולתא לכודנייתא ומילחא מי סריא.</b> היינו כי שאלו לקנטר לישראל שנפסק מהם הברית מלח עולם אשר כרת עמם, ובמה תעוררו את אהבת הש"י לכם כי אתם מצפים לישועה. ואמר להו בסילתא דכודנייתא, דהנה כתוב שמעו אלי רודפי צדק וכו' הביטו אל צור חצבתם וכו' הביטו אל אברהם וכו' כי אחד קראתיו ואברכהו וכו' כי ניחם ה' ציון וכו' (ישעיהו נ״א:ב׳-ג׳) היינו כי אחד היה אברהם היינו שמצד מערכת הטבע נולד אברהם שיהיה אחד כמו דאיתא בגמ' אברהם אבינו עקר היה, אך מחמת שעיקר בריאות העולם לא היה אלא בשביל ישראל זרע אברהם, לכן היה מהצורך בלידתו שיהיה שלא כסדר העולם והראה הש"י שהוא אינו טפל לעולם רק כמו שהעולם נברא יש מאין, כי הוא מתחיל לנטוע באברהם מטע ה'. והנה כמו שבבריאת העולם לא נבראת אלא בחסד בלי אתערותא כן בחר באברהם מבטן, ולכן איך יפסוק מאתנו הכריתת ברית, מאחר שתחילה היתה הכריתת ברית שבחר באברהם מבטן אף בלא מעשים טרם כל הנסיונות, מ"מ בחר בו ה', ועתה איך יפסוק כי עתה נתחזק כבר בכל מעשים טובים של ישראל, ועתה אנו מתפללין אליו וכ"ש שלא יעזוב אותנו. ומזה ראיה כי ניחם ה' ציון היינו זה הש"י נתן לנו כבר, מן הסתם יחזיר לנו ולא יעזוב אותנו כדאיתא בגמ' (סנהדרין צ"א.) לא הוי הוי דהוי לא כל שכן. והשיבו לו מי איכא סילתא לכודנייתא היינו מי יעיד לכם שאברהם היה חוץ מסדר העולם ורק הש"י חידוש בו דבר מה, ע"ז השיב להם ומילחא מי סריא היינו אם אתם מכחישים שלא בחר בנו ה' מההתחלה מה הפסיקת הברית שתראו שנפסק האהבה מאתנו ואדרבה שלא נפסוק והאהבה היא בשלימות. 
<b>בני לן ביתא באוירא דעלמא אמר שם, תלא בין רקיע לארעא אמר להו אסיקו לי לביני וטינא.</b> להיות כי הם קנטרו אותו באמרם אליו אתם אם שעבודתכם היא למקום שאין בו תפיסה הראינו המצב שלכם אם יש בו כח. כי כל או"ה עובדים לאיזה כח כמו קדריים עובדים לאש לפי שיש בו כח שמכלה הכל, וכן העובדים לשמש ולשאר דברים שהם לכח כפי דעתם, ולכן שאלו לו בני לן ביתא, היינו שתראינו הכח שיש במקום הזה, ועי"ז אמר שם תליא בין רקיע לארעא היינו שהראה להם כי יש לו מקום לעמוד שם, רק לכם אין בו תפיסה, וזה פי' הבו לי ליבנא וטינא היינו התקרבו עצמיכם בדברים הנצרכים לבנין הזה ובואו ג"כ למקום הזה, ואז תבינו מה כח נמצא במקום הזה אבל אנחנו כלנו משורש הזה, וזה שאמר הכתוב ביעקב אבינו ע"ה (בראשית ל"ג,י"ז) ויבן לו בית ולמקנהו עשה סוכות ע"כ קרא שם המקום סכות, ולמה לא קרא את שם המקום בית על שם ביתו ולא ע"ש קנינו, אך כי ביתו הוא באוירא דעלמא כמו שנתבאר. 
<b>מציעתא דעלמא היכי, זקפה לאצבעותיה א"ל הכא א"ל ומי יימר אייתי אשלי ומשחו.</b> היינו ששאלו אותו, כי זאת ידוע כי הש"י שולח השפעותיו למקום אחד, וממנו יסתעף לכל העולם והיכי הוא המקום, זקפיה לאצבעותיה א"ל הכא היינו במקום שישראל עומדין, שם הוא הנקודה האמצעית, רק אתם לא תוכלו למדוד ובאם הבנתם על כל דבר הייתם רואים כי אנחנו נקודה האמצעית. 
<b>אית לן בירא בדברא עיילא למתא א"ל אפשילו לי חבלי מפארי ואיעוליה.</b> היינו שקנתרו אותו באמרם אליו במה שישראל אומרים שהם בוטחים בהישועות שהבטיח להם הש"י, מהיכן אתם יודעים שגם לנו לא ימצא הבטחות ישועות. וזהו בירא בדברא, בור היינו בטוחות לישועה באר מים חיים, אך עילוהו למתא היינו שתראה לנו מפורש בראיה ברורה שתציגה לפנינו. אמר להו אפשילי לי חבלי מפארי, היינו באם הייתי אומר לכם דבר חדש שהש"י יחדש לנו, הייתם יכולין לומר שגם לכם יש בטוחות כזה, אך כי אני אומר לכם שאנו יודעים הסדר איך יתנהג בכל דור וע"פ הסדר הזה יודעים אנחנו שיושיע לנו הש"י, וזהו חבלי מפארי חבלי היינו חבל ארוך שנגדל ונטוה בסדר ופארי היינו הלבושים, היינו כי הראה להם ראו איך נביאינו סדרו סדר בהלבושים שהעולם יתנהג שאחר מלכות זה ימלוך זה וסדר המלחמות כמ"ש בס' דניאל, ואחר שאתם רואים כי כפי שסידר דניאל על לבושי העולם כן הוא, וכל זה הוא מפני שידע שורש החיים לכן ידע לסדר גם הלבושים, וכאשר תוכלו לסדר סדר כזה אז אאמין לכם שגם לכם יש מבטח לישועה. 
<b>משרי דסכינא במאי קטלי לה בקרנא דחמרא, ומי אית ליה קרנא לחמרא ומי איכא משרא דסכינא.</b> משרא דסכינא היינו החסרון הנמצא באדם שנטבע בו מבטן אמו, כי זה החסרון הוא היותר גדול באדם ויקרא משרא דסכינא במה יתרפא, וא"ל בקרנא דחמרא היינו במה שהאדם מכניס עצמו בעבודת הש"י כחמור למשא בזה יתרפא, כמו שנתבאר בפ' קרח ע"פ ועבד הלוי הוא, וכדאיתא בזוה"ק (במדבר קע"ח:) בדין האי מטילא דארונא לאגברה על סטר שמאלא, אמרו ליה ומי אית ליה קרנא לחמרא, היינו אם יש כ"כ כח בעבודה שתשיג עד מקום החסרון הזה, אמר להו ומשרא דסכינא מי איכא היינו שאין הש"י בורא חסרון באדם רק עד מקום שכח עבודה מגעת. 
<b>אייתו ליה תרי ביעי א"ל הי דזגתא אוכמתא והי דזגתא חיורתא אייתא להו תרי גביני א"ל הי דעיזא אוכמא והי דעיזא חיוורתא.</b> והוא שאמרו לו מה שישראל אומרים שבהם בחר הש"י מבטן אמם ואף בלי פעולתם ואתם הדבקים בו, אמור לנו הבדל בין שתי תינוקת בשעת לידתן אחד גוי ואחד ישראל קודם שזה פעל טוב וזה פעל רע אמור לנו ההבדל וההכרה שיש ביניהם, וזה הענין שהביאו לו שני ביצים כי ביצה מורה על תחלת יצירה, ע"ז השיב להם ואייתו להם תרי גבינה, היינו שהשיב להם כן אשר בחר הש"י בנו וקידש אותנו מבטן, אך אתם לא תוכלו להבין את זאת, כי אני באמת אכיר את ההבדל בין זרע קודש לבשר חמורים אף ברגע הראשון שנוצרו, אבל אתם איך תרצו להשיג קדושת הש"י אל ישראל שהוא דבר נבדל מכם, כי הלא חכמה שהוא דבר הניתן מפורש בעולם לא באתם עד תבונתה להבין ולהכיר בין חכמה לדמיון, וזה שהביא להם תרי גבינה, כי חלב מורה על מתינות כמו שנתבאר בפסוק לא תבשל גדי [לעיל פר' משפטים] ומתינות הוא חכמה היותר עמוקה הנותנת לעוה"ז, והראה להם שאין להם ידיעה אף בחכמות עוה"ז, וגם גבינה מורה על גמר הבריאה כי הוא סוף הדבר אחר שהעז יולדת וחולבת ומפרישין החלב ואח"כ נשאר הגבינה, והוא שרמז להם כי ע"פ חכמות עוה"ז יתחייב כי באדם המת אשר הוא נשלם יתחייב להכיר אם עבד את הש"י כי כל מעשי האדם ישאר מהם השארה כדאיתא בגמ' (סנהדרין צ"א.) ששאל אותו דלא הוי הוי דהוי לא כ"ש, ואם לא ישאר השארה מה חילוק בין הוי ללא הוי, אך בטח שנשאר השארה וא"כ הכירו לי במת אם עבד את ה' אם לאו, ובזה הכרה אראכם כי יש להכיר גם תינוק שנולד להיכן שייך. 


מסכת חולין



Daf 1a



Daf 1b



Daf 2a



Daf 2b



Daf 3a



Daf 3b



Daf 4a



Daf 4b



Daf 5a



Daf 5b



Daf 6a



Daf 6b



Daf 7a



Daf 7b



Daf 8a



Daf 8b



Daf 9a



Daf 9b



Daf 10a



Daf 10b



Daf 11a



Daf 11b



Daf 12a



Daf 12b



Daf 13a



Daf 13b



Daf 14a



Daf 14b



Daf 15a



Daf 15b



Daf 16a



Daf 16b



Daf 17a



Daf 17b



Daf 18a



Daf 18b



Daf 19a



Daf 19b



Daf 20a



Daf 20b



Daf 21a



Daf 21b



Daf 22a



Daf 22b



Daf 23a



Daf 23b



Daf 24a



Daf 24b



Daf 25a



Daf 25b



Daf 26a



Daf 26b

<b>כל מקום שיש תקיעה אין הבדלה וכל מקום שיש וכו' יו"ט שחל להיות בע"ש תוקעין וכו' במוצאי שבת מבדילין וכו'.</b> היינו כדאיתא בזוה"ק (שמות פ"ח:) מאי שבת שמא דקוב"ה, שביום השבת מברר הש"י כל המעשים שנעשו בששת ימים וחותם עליהם על הטוב שבהם, וע"כ בערב שבת תוקעין היינו צועקין להש"י שיקבל את כל המעשים שנעשו בששת ימי המעשה ויחתום עליהם, ולא מבדילין היינו שלא יבדיל בהם הטוב רק שיקבל כולם, שאף אותם שראוין להבדיל יתן להם תיקון אור שכבר עשינו אותם ויש בכחו להפוך אותם לזכות. אבל במוצאי שבת מבדילין ולא תוקעין היינו על ששת ימי המעשה הבאים לקראתינו, אנו מקבלים עלינו שלא לעשות מעשים שיצטרכו לתיקון ולבירורים רק כולו טוב.

Daf 27a



Daf 27b



Daf 28a



Daf 28b



Daf 29a



Daf 29b

<b>אמר ליה קיסר לר' יהושע בן חנניה בעינא דאיחזא לאלוקיכי א"ל לא מצית וכו' אזל אוקמא להדי יומא בתקופת תמוז א"ל אסתכל ביה א"ל לא מצינא א"ל יומא דחד משמשא דקמיה וכו' שכינה לא כל שכן.</b> היינו שהראה לו אשר אור כזה שמוסיף והולך אין כח בכח הראות עיני בשר שהוא בעלי גבול לקבלו מחמת שהשמש הוא בלי גבול, על אחת כמה וכמה הש"י שהוא מוסיף והולך בהתגלות אלקותו ואורו ומחדש בכל יום תמיד מעשה בראשית, איך יהיה ביכולת האדם שהוא בעל גבול לראותו, ולכן האומות כמו שהש"י מוסיף אור והתגלות אלקותו המה מתבטלים כמו שמבטל כח ראות העינים בהסתכל בהשמש, אבל אנו ישראל כי אורייתא וקוב"ה וישראל חד (זוהר ויקרא ס"ג.) ובכל מה שמוסיף התגלות אורו ואלקותו כן מוסיף להם תמיד כח וגבורה לקבל האורה והתגלות אלקותו.

Daf 30a



Daf 30b



Daf 31a



Daf 31b



Daf 32a



Daf 32b



Daf 33a



Daf 33b



Daf 34a



Daf 34b



Daf 35a



Daf 35b



Daf 36a



Daf 36b



Daf 37a



Daf 37b



Daf 38a



Daf 38b



Daf 39a



Daf 39b



Daf 40a



Daf 40b



Daf 41a



Daf 41b



Daf 42a



Daf 42b



Daf 43a



Daf 43b



Daf 44a



Daf 44b



Daf 45a



Daf 45b



Daf 46a



Daf 46b



Daf 47a



Daf 47b



Daf 48a



Daf 48b



Daf 49a



Daf 49b



Daf 50a



Daf 50b



Daf 51a



Daf 51b



Daf 52a



Daf 52b



Daf 53a



Daf 53b



Daf 54a



Daf 54b



Daf 55a



Daf 55b



Daf 56a



Daf 56b



Daf 57a



Daf 57b



Daf 58a



Daf 58b



Daf 59a



Daf 59b



Daf 60a



Daf 60b



Daf 61a



Daf 61b



Daf 62a



Daf 62b



Daf 63a



Daf 63b



Daf 64a



Daf 64b



Daf 65a



Daf 65b



Daf 66a



Daf 66b



Daf 67a



Daf 67b



Daf 68a



Daf 68b



Daf 69a



Daf 69b



Daf 70a



Daf 70b



Daf 71a



Daf 71b



Daf 72a



Daf 72b



Daf 73a



Daf 73b



Daf 74a



Daf 74b



Daf 75a



Daf 75b



Daf 76a



Daf 76b



Daf 77a



Daf 77b



Daf 78a



Daf 78b



Daf 79a



Daf 79b



Daf 80a

<b>אמר ליה קיסר לר' יהושע בן חנניה בעינא דאיצבת ליה נהמא לאלוקוכי וכו' א"ל הני כנושאי וזלוחאי דאתי קמיה וכו'.</b> היינו שרצה אשר הש"י יהנה ממעשיהם ג"כ, והוא הראה לו כי עיקר הנאת הש"י יהיה בעת אשר יאבדו, ולעת עתה עיקר קיומם בעולם לצורך ישראל, וזהו כנושאי וזלוחאי, כנושאי ליתן חיים לישראל קיום וחלק בכל הענינים, וזלוחאי הוא ישוב העולם פן תרבה עליך חיות השדה והבן.

Daf 80b



Daf 81a



Daf 81b



Daf 82a



Daf 82b



Daf 83a



Daf 83b



Daf 84a



Daf 84b



Daf 85a



Daf 85b



Daf 86a



Daf 86b



Daf 87a



Daf 87b



Daf 88a



Daf 88b



Daf 89a



Daf 89b



Daf 90a



Daf 90b



Daf 91a



Daf 91b



Daf 92a



Daf 92b



Daf 93a



Daf 93b



Daf 94a



Daf 94b



Daf 95a



Daf 95b



Daf 96a



Daf 96b



Daf 97a



Daf 97b



Daf 98a



Daf 98b



Daf 99a



Daf 99b



Daf 100a



Daf 100b



Daf 101a



Daf 101b



Daf 102a



Daf 102b



Daf 103a



Daf 103b



Daf 104a



Daf 104b



Daf 105a



Daf 105b



Daf 106a



Daf 106b



Daf 107a



Daf 107b



Daf 108a



Daf 108b



Daf 109a



Daf 109b



Daf 110a



Daf 110b



Daf 111a



Daf 111b



Daf 112a



Daf 112b



Daf 113a



Daf 113b



Daf 114a



Daf 114b



Daf 115a



Daf 115b



Daf 116a



Daf 116b



Daf 117a



Daf 117b



Daf 118a



Daf 118b



Daf 119a



Daf 119b



Daf 120a



Daf 120b



Daf 121a



Daf 121b



Daf 122a



Daf 122b



Daf 123a



Daf 123b



Daf 124a



Daf 124b



Daf 125a



Daf 125b



Daf 126a



Daf 126b



Daf 127a



Daf 127b



Daf 128a



Daf 128b



Daf 129a



Daf 129b



Daf 130a



Daf 130b



Daf 131a



Daf 131b



Daf 132a



Daf 132b



Daf 133a

<b>אמר אביי מריש הוה חטיפנא מתנתא וכו' כיון דשמענא וכו' לא חטיפנא מימר אמרי הבו לי כיון דשמענא וכו' מימר נמי לא אמרי ואי יהבי לי שקילנא כיון וכו' לא מקבלינא.</b> היינו אל יעלה על הדעת שאביי מספר בגנות מעשיו הקודמת רק שגילה בזה דבר עמוק, היינו מאחר שכאשר שמע תיכף היה נמשך לצאת מדרכו שהיה מורגל בו ולא עיכבו שום נידנוד נגיעתו מלפרוש, ובזה בירור עצמו שהנהגתו מקודם לקבל היתה רק כוונתו לשם שמים, ובוודאי היה ברצונו ית' שיקבל, לכן העלים ממנו וגילה לו כל אחד ואחד בזמנו.

Daf 133b



Daf 134a



Daf 134b



Daf 135a



Daf 135b



Daf 136a



Daf 136b



Daf 137a



Daf 137b

<b>אמר ליה מאן ריש סודרא בבבל א"ל אבא אריכה.</b> רב היה נקרא אבא אריכא, אריכא רומז לספירת כ"ת"ר ואבא לספירת חכמה ומה שמקדים אבא לאריכא הוא מפני שספירת כ"ת"ר אינו יוצא אל הגילוי רק ע"י ספירת חכמה והבן.

מסכת עוקצין

<small>(פ"ג, מ"י) </small> <b>אמר רבי שמעון בן חלפתא לא מצא הקב"ה כלי מחזיק ברכה לישראל אלא שלום שנאמר ה' עוז לעמו יתן ה' יברך את עמו בשלום.</b> הנה הש"ס מתחיל במ"ם פתוחה היינו שזה שער לכנוס בו ולמצוא כל מה שלבו של אדם חפץ, והסיום הוא במ"ם סתומה, היינו שאל יאמר האדם שגמר והשלים ובא עד תכליתה, כי אין אדם יכול לבוא עד תכליתה, כי ארוכה מארץ מידה, וזהו מ"ם סתומה כי נסתם מן כל האדם ולא יכול לבוא עד תכליתה. 

ליקוטים

השם י"ק"ו"ק, האות י"וד הוא הנקודה הנאצלת מהמאציל ב"ה וב"ש הנקודה הזו הוא אות יו"ד, אח"כ התפשט הנקודה הזו עד שנתהוית בלב האדם לרצון ולחשק הוא האות ה', אח"כ נמשך בזה יראה בלב האדם שלא יהיה הרצון והחשק הלב נוטה מן רצון הש"י זהו אות וא"ו, ומזה בא לישועה שמאיר לו הש"י שהרצון והחשק הלז מציאותו מאתו ית"ש ושהוא מכוון לרצון הש"י עד המעשה זהו אות ה' האחרונה, זהו השם של אהרן הכהן ושל דוד המלך, תיכף בהרגש נקודה הנאצלת טרם התפשטותה לרצון וחשק בלב נמשך לו יראה עילאה שלא יתפשט חלילה הנקודה הזו בשום צד נטיה מרצון הש"י וזהו אות וא"ו אחר אות יו"ד, ואח"ז כשבא לו תוקף מרצון הש"י בלבו היינו אות ה' אחרונה תיכף סמוך לבו לא ירא עוד רק נכון לבו בטוח שחשקו ורצונו אינו נוטה מרצון הש"י רק זה הוא רצון הש"י, ולכן הצירף בו שני ההין ביחד וגם ה' אחרונה תהיה אז בראשונה, כי ה' אחרונה היא מצד תפיסת האדם כשיכוין בשלימות לרצון הש"י, ועל דוד המלך ע"ה יחתום הש"י תיכף את שמו על כל מעשיו קודם שיצא להתפשטות, ולכן יהיה הצירף לעתיד יו"ד וא"ו ה"א והשם י"ק"ו"ק הוא ברזא דארבע, ושלמה המלך עשה ספר משלי ברזא דארבע ארבע להראות כי לא נעלם ממנו גם אור צירופי שם ה"ו"י"ה בצירוף של אהרן הכהן.
ולעתיד ישלוט השם ע"פ צירף של דוד המלך ע"ה והוא י"ו"ק"ק, והשמות היוצאים מברכת כהנים היינו הכ"ב אותיות א"נ"ק"ת"ם היינו בעוד שלא זכה האדם לבוא לשורשו וחלקו בד"ת הוא נואק בצעקה תמיד להש"י לעזרו מן רצונות ומחשבות זרות המציקים לו ומנגדים ומבלבלים אותו להורידו ממקומו, אח"כ כשזוכה לישועת הש"י ומתחיל לבוא למקום חפצו זהו פ"ס"ת"ם פס מורה על הרחבה כמו (תהלים ע"ב,ט"ז) יהי פסת בר וכו' שנרחב לו מהמציקים ואויביו נופלים תחתיו, אח"כ פ"ס"פ"ס"י"ם היינו שמשתדל להרחבת גבול לא מן המציקים לו, רק בשפע רב שמשפיע לו הש"י בשתי ידים וזהו פ"ס"פ"ס, אח"כ ד"י"ו"נ"ס"י"ם היינו שזוכה להתנשאות בנשיאות ראש, והענין מדות התנשאות הוא באמת למעלה מן השכל האיך מדת הש"י ליתן התנשאות לצדיקים האיך מנשא שני צדיקים בדור אחד וכל אחד זוכה שחלקו מתנשא על כל ראש ואין שני לו, והשני כמו כן מתנשא ואין שני לו כמו משה ואהרן שהיו כל אחד מהם חד בדרא וזהו ד"י"ו"נ"ס"י"ם היינו שנים שהש"י נותן להם נשיאות בעולם כאחד, זהו בדרך נס. והד' מדרגות האלו נובעים ויוצאים מברכת כהנים כידוע, לזה על השני שמות של חג הסכות והם א"נ"י ו"ה"ו הקשה התוי"ט (סוכה פ"ד,מ"ה) שהשם ו"ה"ו הוא ראשון בע"ב שמות והשם א"נ"י הוא שם הל"ז שבע"ב שמות ולמה מקדימין א"נ"י ל"ו"ה"ו, אך האמת הוא כי נמצא בע"ב שני שמות של ו"ה"ו אחד הוא השם ראשון שמקשה עליו התוי"ט והשני הוא השם מ"ט והראשון יוצא מפסוק (תהלים ג',ד') ואתה ה' מגן בעדי כבודי ומרים ראשי, והשני יוצא מפסוק (תהלים קמ"ה,ג') גדול ה' ומהולל מאוד ולגדלתו אין חקר כמבואר בהאריז"ל [מובא בספר שערי ציון בשם הרמ"ע והרמב"ן] וזהו השם ו"ה"ו של חג הסכות שהוא השם השני המאוחר לשם א"נ"י, וזהו השם הראשון א"נ"י הוא על התחלה שלא זכה לשרשו וחלקו ורצונות ומחשבות המתנגדים מציקים לו כנ"ל גבי שם א"נ"ק"ת"ם לזה הוא יוצא מפסוק ואתה ה' מגן בעדי וכו' שעזרו הש"י בהגנה שלא יזיקו לו המציקים האלה. אבל השם השני ו"ה"ו, ו"ה"ו הוא יוצא מפסוק גדול ה' ומהלל מאוד שזכה להתגלות אור שפע הש"י לנגד עיניו והש"י נותן לו התנשאות לזה הוא מאוחר, ובברכת כהנים ג"כ הוא מאוחר שהברכה של ישא ה' הוא השלישית והחג השלישי הוא חג הסכות מוכן מאוד להשפיע התנשאות לישראל על כל האומות שבעולם כנאמר בזכריה [י"ד,ט"ז] ועלו מידי שנה וכו' ולחוג את חג הסכות וכו', וזהו ג"כ השם האחרון מברכת כהנים והברכה השלישית של ברכת כהנים מורה ג"כ על חג הסכות.
בברכת כהנים יש י"א תיבות חוץ מן התיבות הכפולות והם נגד י"א סימני הקטורת, ואליך, ולך, הם שנים, אליך היינו שיתן לך התנשאות שיומשך לב כלם אליך שלא יהיה שום התנגדות נגדך, ולך היינו תוספות התנשאות שאף אם יקומו מתנגדים עליך יהיה לבך בטוח בהש"י ולא תירא מהם כי ה' עמך, וזהו לך בפני עצמך.
<b>הטעם שקורין שבת שלפני פסח שבת הגדול</b><br>כתיב (תהלים קמ"ה,ג') גדול ה' ומהולל מאוד ולגדולתו אין חקר, היינו גדולת מורה על התפשטות ולגדלתו של הש"י היינו להתפשטותו אין חקר, משל למלך הבונה פלטרין אף שנותן עינו ולבו לכל מעשה הבנין וכל דבר קטן וגדול נעשה על פיו ומחשבתו עם התפשטות מלכותו ניכר מאוד בבנין הזה, אף על פי כן אם בעת בניית הבונים יפול צרור לארץ היתכן לומר שבזה ג"כ נתפשט מחשבתו שיהיה הצרור נופל ושיפול במקום הזה, וכיוצא, לא כן מדת הקב"ה כי הוא אדון כל תולדות ובלעדו לא ירים איש את ידו ואת רגלו ממש, והנה קודם יציאת מצרים לא היה קדושה בזמן רק ביום השבת שקבוע וקיימא מששת ימי בראשית, וכשיצאו ישראל ממצרים נוסף קדושת זמנים ומועדות וניתנו לישראל שיהיו מקודשים על ידם, אך מהיכן ממשיכין ישראל קדושה לזמנים אלו, הוא רק מקדושת הזמן, שקבע ליום השבת מתפשט על ידו לזמן מועדות האלה, אכן במועד חג הפסח הראשון שניתן להם עוד במצרים בשבת הקודם התחיל קדושת הזמן שבשבת הלז להתפשט עד שנתפשט על כל ששת ימי המעשה, עד שניתן לנו עי"ז לקדש ששה מועדים נגד אלו ששת ימי החול שנתפשט בהם קדושת שבת, יום א' וב' נגד ר"ה ויוה"כ יום ג' וד' נגד שבועות וסכות יום ה' וא"ו נגד פסח ושמיני עצרת, ולכן נקרא שבת הגדול.
<b>טעם לחומרות ישראל בפסח</b><br>רבינו ר' בונם מפרשיסחא זצוקללה"ה אמר בזה"ל כל החומרות שישראל מחמירים ונוהגים בפסח הם תכשיטין לקדושה רמז לזה (שיר השירים א',י') צווארך בחרוזים. היינו כי כל אברי האדם והגוף אינו מקבל שום תכשיט שלא יהיה שום שייכות לדבר הלז להמקום, או על דרך מלבוש או לכסות וכיוצא, אבל הצוואר מיוחד לקבל תכשיט אף מדבר שאין לו שייכות דהיינו שנוטלין דבר יקר כגון מרגליות ואבנים טובות וזהב אף שאינם לכסות ולא לקור ולא לחום רק תולין בצוואר לתכשיט, והוא הענין שהחמירו בפסח מחמת שהצוואר הוא הכלי לקבל האכילות ובעסק אכילות שייך כל החומרות שאדם מחמיר, אף שאין בעצם כ"כ מקום להחומרות, ומה גם שחג הפסח הוא בירור באכילות, לכן כל החומרות שהחמירו בזה אף שנראים רחוקים ממצוה הזאת הם תכשיטים לקדושה, וזהו החילוק שבמעשר שני מפורש [מעשר שני פ"ד,מ"ד] מערימין על מעשר שני ובפסח מחמירין כ"כ, היינו שמצות מעשר שני הוא למען יברך עשר בשביל שתתעשר, אכן לבוש מצות הש"י בזה הוא ג"כ בעשירות, והדין נותן שהעשיר אינו מדקדק כ"כ ומוותר עוד מדיליה, ואפילו ע"י איזה סיבה אם אחד עושה לו עוולה אינו מדקדק עמו ונותן מקום לזכותו, לכן אמרו ז"ל מערימין על מעשר שני, אבל בפסח המצוה הוא לצמצם ונקראת לחם עוני ואמרו (פסחים קט"ו:) מה דרכו של עני בפרוסה, א"כ לבוש קדושת המצוה בזה לדקדק אף כחוט השערה, וממילא אף דבר קטן ממש נחשב בכאן לדבר וחשיבות גדול כמאמרם מה דרכו של וכו', לכן נתנו בזה מקום לכל החומרות ולבדוק עד מקום שידו מגעת ואיסורו במשהו, אך נמצא מבינות בלב הישראל שבאמת כ"ז הוא רק לתועלתינו שיהיה כל עשיותינו חשובים ונחשבים ונכללים בקדושה, אבל בעצם אין עניות במקום עשירות.
<b>טעם למה שנוהגין לאכול בצים בליל פסח</b><br>כי בפסח לא היה הארה שלימה שישאר בקביעות בלב ישראל יתד שלא תמוט, כמו שנתבאר בפ' אמור ע"פ והבאתם את עומר וכו', רק נתגלה להם האור ונסתם מהם, ורק בשבועות השיגו הארה בשלימות במתן תורה, וע"ז מורה הביצה, כי ביצה ג"כ הוא הולדה ואך שאינה שלימה וצריך עוד להתגמר להיות נולד ממנה תרנגולת.
<b>טעם למה שמדבקין ניירות עם פרחים על החלונות בחג השבועות.</b><br>כי בחג השבועות ניתנה תורה לישראל ותורה אור, ע"כ מדבקין ניירות על החלונות היינו שהניירות ממעטין את האור השמש מלהאיר לבית, ותורה אורה ולא צריך עוד לאור השמש כמ"ש (ישעיה ס',י"ט) לא יהיה לך השמש לאור יום וכו' והיה לך ה' לאור עולם.
<b>טעם מנהג העולם לאכול סעודות פורים בליל ט"ו</b><br>ולמה נוהגין כן והלא בכל הדברים היום הולך אחר הלילה, אך דאיתא במדרש (במדבר רבה כ"א,ד') כל השופך דמם של רשעים כאלו הקריב קרבן. ובקרבנות הלילה הולכות אחר היום.


חלק ב

הקדמה

<b>הקדמת נכד המחבר הרה״צ רבי מרדכי יוסף מלובלין זצ״ל</b>
המביא לבית הדפוס חלק שני של מי השלוח מהדורה ראשונה
<b>מה</b> נכבד היום בהגלות לנו אמרי קודש ונפתח מי השלוח, מים קדושים אשר יצאו מפה קדוש, הוא כבוד אדוני אבי זקיני הרב החסיד הגאון הקדוש מורינו ורבינו מרדכי יוסף זללה״ה זכותו יגן עלינו ועל כל ישראל אמן, בן הרב הגדול הצדיק המקובל מוהר״ר יעקב זללה״ה, אשר דרש לפני קהל קדושים וחסידים מדי יום ביומו ושבת בשבתו. ואודה ד׳ בכל לבב אשר זכיתי להוציא לאור לקוטים ממאמריו, והנה אם היו נכתבו דברי קדשו בחייו לא ספקו עורות אילי נביות מהכיל כלמו, כי נחל נובע מקור חכמה היו שפתותיו, ודרש דרש רבינו שיעורין תמידין כסדרן בכל יום ויום בלימוד הגמרא עפ״י דרך האמת ובשבתות ומועדים מענינא דיומא כמה שעות רצופים בכל פעם כידוע לכל אנשי בריתנו אשר התחסו בצל כנפי אא״ז זללה״ה, ולימד דעת את תלמידו אשר הסתופפו בצל קדושתו לדעת את ד׳ ולעבדו בלבב שלם, ולידע מה ד׳ דורש ממנו, לאהבה וליראה אותו, ולימד דעת ובינה להבין עמקי סודות התורה ודרך אמונה שלימה בהנהגה והשגחה, ומוסר השכל לישר הלבבות ומדות טובות, וביאור התורה שבכתב ושבעל פה בפרד״ס, ואיך כל דברי תורה שייכים לכל אדם בפרט, וכל המאורעות הנזכרים בתורה הם שייכים לכל אדם ועוברים על כל נפש בכל דור ודור, וממנה נקח לעבוד את ד', ויבינם את דברי הזה״ק וכתבי האר״י עפ״י דברי החסידות אשר קבל מפי רבותיו נ״ע, והוא התחיל להרחיב את השער אשר פתח מרן הקדוש ר״י בעש״ט ז״ל וכמו שכתב באגרתו שקודם ביאת הגואל יתפרסם לימודו ויתגלה בעולם ויפוצו מעינותיו חוצה.
<b>והנה</b> אף שתלמידיו היו לאלפים דורשי ד׳ ומבקשי תורתו, ובתוכם גם גאונים וצדיקים אשר הרביצו תורה לרבים אחרי פטירת אאזמו״ר זללה״ה, אעפ״כ לא היה גם אחד ביניהם אשר העלה על הכתב תורת רבו, כי כל העדה עדת תלמידיו היו כולם קדושים, וחבבו דבריו עד לאחת כמו הדגים שבים בעת הגשם פותחים פיהם כמי שלא טעמו טעם מים מעולם, ואחרי שמעם תורת רבם העמיקו בדבריו כל אחד לפי השגתו להבין ולהשכיל עומק כונת דבריו הקדושים, לשמור ולעשות ולקיים עד לימוד השיעור השני, ולא היה להם פנאי וצורך וגם לא לכבוד היה להם, להגשים ולצמצם את אשר קבלו מפה לאוזן בכתב, וקיימו כתבם על לוח לבך, ומתוך שחסידים היו תורתן משתמרת.
<b>אולם</b> אחרי עבור כמה שנים אחרי הלקחו מאתנו נתנו תלמידיו אשר הסתופפו בצל אדוני אבי מו״ר זללה״ה על לבם ללקוט מאשר נזכר ביניהם ולאדפוסי אדרא למען אשר לזכר עולם יהיה צדיק ודבריו יהיה זכרונו, ולמען אשר הדורות הבאים יאותו גם הם מאור תורת קדושתו, והפצירו בכבוד אאמו״ר זללה״ה ומילא בקשתם ומסר את הדבר לבנו, ואסף איש טהור הוא אחי אדמו״ר הגאון הקדוש מו״ה גרשון חנוך העניך זללה״ה, אשר היה עודנו בזמן ההוא צעיר לימים איזו מאמרים והדפיסם בלי שום שינוי כפי אשר נשאר בזכרון תלמידיו בקיצור מופלג, ורק שורש הדברים מבלי אריכות ביאור ומראה מקום והדפיסם בשנת תר״כ בשם ספר מי השלוח, מפני הטעם אשר נזכר בהקדמת בית יעקב לספר בראשית והעתקתיו הלאה.
<b>והנה</b> אחר הדפסת הספר נאספו עוד הרבה מאמרים בכתובים, ועלה בדעת אחי אדמו״ר זללה״ה להדפיסם עם הרחבת ביאור, גם לצרף ביאור רחב על הדברים הסתומים שבמי השלוח חלק ראשון, למען נוכל להבין עומק דבריו הקדושים, ומסר את הכתבים להעתיקם ולסדרם. אולם בטרם נגמר מלאכת ההעתקה נצחו האראלים את המצוקים ונלקח מאתנו ארון האלהים ולא זכינו לאורו שיאיר לנו את הדברים הסתומים.
<b>והנה</b> זכיתי שהתגלגל זכות על ידי להוציא לאור את הדברים הקדושים, והרבה יגעתי בהגהותיו, כי יען שנכתב בקיצור מופלג והיא מועט מחזיק את המרובה רב האיכות אף הגהה אות אחת יוכל לשנות הכונה ויראתי להגיהה רק במקום שההכרח אלצני – ובסוף הספר קבעתי מדור בפני עצמו דברים השייכים להשלמת המאמרים מחלק ראשון, וחלקתים לשני חלקים, חלק א', הוא מה שכתב אחי אדמו״ר רגח״ה זללה״ה בכתב ידו הקדושה על גליון מי השלוח חלק ראשון ומכונה בשם גליון, חלק ב', הוא מה שמצאתי בין הלקוטים כתבים אשר אינם בפני עצמם, רק מילוי דברים והשלמה לאיזה ענינים אשר נזכרים בחלק ראשון ומכונים בשם תשלום, ורשמתי לאיזה מקום בחלק ראשון שייך ההוספה והתשלום הנוסף היא מוקף בחצי מרובעים.
<b>והאמנם</b> כי בכמה מקומות יקשו הדברים לאנשים אשר לא הורגלו בדברים כאלה, אך נאסף עבור אנשי שלומינו אשר הסתופפו בצל אדוני אבי מו״ר זללה״ה, אשר הרחיב את השער, אשר פתח אאזמו״ר זללה״ה והבין לנו את עומק דבריו הקדושים, כי המה דברים העומדים ברומו של עולם, ומבינים את ערך יקרותם.
 <b>והנני בזה להעתיק מהקדמת בית יעקב בראשית</b>
מה שכתב אחי אדמו״ר זללה״ה אודות אא״ז זללה״ה, וז״ל:
<b>המורם</b> מתלמידי מורנו ר׳ שמחה בונם מפרשיסחא זללה״ה הוא כבוד אדוני אבי זקני הרב החסיד הגאון הקדוש מורנו ורבינו מרדכי יוסף זללה״ה זכותו יגן עלינו ועל כל ישראל אמן, הוא היה אחד המיוחד שבחדרו חדר צאן קדושים של רבו אשר עשה כרשב״י ועלתה בידו, עזב כל עניני עוה״ז ומכר ביתו נחלת אבותיו מחית פרנסה וכל כלי תשמישו, הנשארים לו מאביו הרב הגדול המקובל מוה״ר יעקב זללה״ה, וכתת רגליו ללמוד תורה וכלכל עצמו בלחם צר ופת במלח ומים במשורה ולא מנע עצמו מבית מדרשו של רבו תשע שנים רצופים, רק על שבועות אחדים בשנה נסע לביתו לפעמים על חג הפסח, ואף כי היה גבר חלש תש הכח וידוע חולי מחלת החזה ר״ל, לא הביט כלום לטובת גופו וסבל צער קור וחום מחוסר בגדי החורף, ואף כי מתולדתו היה ענוג מאד בן לאביו ורך לפני אמו גזע משפחתינו מיוחסה עד רש״י ז״ל ור׳ יוחנן הסנדלר ומזרעא דדוד קא אתינא.
<b>ושמעתי</b> מפיו הקדוש שטרם שנסע פעם הראשונה לרבו הקדוש מורנו רבי שמחה בונם זללה״ה, הכין לבבו ונפשו כי יהיה ראוי ומוכן ומוכשר לקבל תורת אמת, ולמד כל ספרי הקבלה אשר היו בבית מדרש עירו עד שהיו כולם שגורים בפיו, והיה מלא תורת ד׳ במקרא במשנה וגמרא והלכה ומדרשים וזהר הקדוש, והיתה משנתו סדורה מאד. – והרב רבינו שמחה בונם זללה״ה בבואו אליו פעם ראשונה אמר לו, בא ונמדוד עצמינו מי משנינו גדול, ומדד עצמו עמו וסמך ידיו עליו ואמר לו בזה הלשון, לעת עתה אני גדול ממך אך עתה עודך צעיר ועול ימים עוד תוכל לגדול, ובפירוש לא כוון על גידול הקומה כי רבינו שמחה בונם זללה״ה היה ארוך בדורו הן בקומה הן בתורה ואאזמו״ר זללה״ה עם שהיה ארוך בתורה אכן היה קצר הקומה.
<b>וכן</b> שמעתי מפיו הקדוש וגם סיפר, שאמר עליו, שהוא כמי השלוח ההולכים לאט וחופש בעומק מעמקים, אשר גלל זה נקרא ספרו הקדוש מי השלוח. והוא החל לגלות טעמי תורה בלשון תורה ולפרש דברי תורה בסדר מסודר וזכה להפיץ מעינותיו הקדושים והטהורים מיוסדים על יסודי האמת והאמונה, ולימד דעת לתלמידיו המקשיבים לקולו והסיר מהם כל מבוכות והתיר להם כל הספיקות הצריכים ביאור, ולקט סלת נקיה לבאר דברי חכמינו ז״ל האמורים במעטפות ולבושים המסתירים אורם וכל דברי יסודתם בהררי קדש, והרביץ תורה לרבים עד שלמד והבין ולימד דעת את תלמידיו שיבינו בדברי רבינו רבי שמעון בן יוחאי ובדברי האר״י ז״ל כמו שמבינים פשוטי דברי הלכה.
 <b>ואף</b> כי לא נכתבו דבריו בחייו ולו היו נכתבים בחייו לא ספקו עורות אילי נביות וקצר לכתוב כולם, אכן קבע כל כך דברי תורתו בלב מבקשיהם עד שמה שנאסף אחר פטירתו מעט מן המעט מדבריו, מאשר זכרו דורשי תורתו, נאסף ספר מי השלוח, שהוא כולל הרבה טעמי מצות וביאורי תורה שבכתב ושבעל פה הנגלות והנסתרות וסדר זמנים ולימוד נועם מדות ישרות ודרכי תורה ויראה ואהבה. אכן יען שנכתבו בקצור מופלג ורק שרש הדברים נכתבו מבלי מראה מקום ואריכות ביאור, יען אנכי בעת לקטי דבריו מפי שומעיהם בעוד ראשי נמלא טל ילדות קוצותי רסיסי בחרות שחרות ורשמתי הדברים כפי אשר שמעתים, ומעט אשר שמעתי אז מפני אאמו״ר הגאון הקדוש זללה״ה נכתבו ברורים ורבת אשר שמעתי ממי שלא השלים למודו נזכר רק שרשי הדברים ולכן לא נכתבו בשלימות והרבה דברים אינם מובנים לאנשים שלא הורגלו בדבריו הקדושים.
<b>והנה</b> אצלי בכתובים הרבה דברי תורה מאאזמו״ר זללה״ה (הוא הספר הנדפס עתה מי השלוח חלק ב') ואי״ה אוציאם לאור בצירוף פירוש על ענינים הסתומים שבספר מי השלוח, משם יראו ויבינו עומק דבריו הקדושים והם ענינים ברורים ורמים יזכני ד׳ להוציאם לאור כו׳.
<b>ואאזמו״ר</b> זללה״ה הוא היה המיוחד בחדר רבינו שמחה בונם זללה״ה ששימש כל צרכו ולא מש מאהל התורה, ואחר הסתלקות רבינו שמחה בונם זללה״ה שלש עשרה שנה סבל צער החבאת מערת עדולם, שלא הגיע העת עדיין ללמד תורה ברבים בפרהסיא ונפשו בתוך לבאים שכנה ולימד תורה בצנעה ואת צנועים חכמה. עד עת בא דבר ד׳ והגיע הזמן ורוח ד' החל לפעמו בשנת שש מאות לאלף הששי, היא העת אשר עליו רמז רבי שמעון בן יוחאי בזה״ק (וירא קטז:) וכד ייתי אלף שתיתאה דאיהו רזא דואו וכו', ושם (קי״ז) ובשית מאה שנין לשתיתאה יתפתחין תרעי דחכמתא לעילא ומבועי דחכמתא לתתא וכו' וכדין יתחזי קשתא בגווני נהורין וכו', ושם (קיח) אמר לון רבי שמעון לית רעותא דקוב״ה בדא דיתגלי כל כך לעלמא וכד יהי קריב ליומי משיחא אפילו רבי דעלמא זמינין לאשכחה טמירא דחכמתא וכו', והיינו שיתקרבו הדברי תורה להשגת האדם ותפיסתו על ידי שיבין שכל הדברי תורה הם צריכים לכל ישראל לעבודת השי״ת, וכדאיתא בגמ' (חגיגה יד.) שגם במעשה מרכבה יש נאה דורש ונאה מקיים, היינו שיבין האדם שצריך ליסוד נפשו הדברי תורה היותר יקרים שיעבוד את השי״ת על ידי הדברי תורה, ואז שלח ד׳ מן השמים ויושיעו ושלח לו חסדו ואמתו.
<b>והוא</b> היה הראשון אשר פתח את השער והחל ליסד ולקבוע ביסודי קבלה האמתית וללמד איך כל דברי תורה הנראים על הלבוש גבוהים ורמים ונפלאים מגבול תפיסת האדם, שאין שום דברי תורה שאינם שייכים לכל פרט נפש, וקבע בה מסמרות כמסמרות נטועים מטעים, העושים פרי למעלה ושורש למטה הידועים והנודעים נגלים ונראים על כנסיתנו הקדושה וראו כל עמי הארץ כי שם ד׳ נקרא עלינו, אוהבי ד׳ ותורתו ועוסקים בתורה ומכבדים את התורה ושומרים מצותיה ועושים סיג לתורה, והוא היה מקובל קבלה אמתית ביסוד אמונת השי״ת אשר קבלו ויסדו לנו רועי החסידים באמונתם, כמבואר בפתח השער לבית יעקב וקבלה בסודות התורה והרבה אשר לא יכלו לבא בביאור גלוי רמוזים ברמזים עמוקים ועוד לאלוקי מלין שנמסרו רק מפה לאוזן המקובלים לכנסיתנו כל אחד לפי ערכו.
<b>אכן</b> כל ימיו היו ימי צער וטורד ומעטים היו רק שלש עשרה שנה וגם היה חלש מאד לא ראה טובה נרדף בלי חשך מכמה עברים, נפטר בשם טוב בשנת תרי״ד בשבעה בחודש טבת מנוחתו כבוד בעיר איזביצא. עכ״ל אחי אדמו״ר זללה״ה.
<b>ואני</b> תפלה כי יזכני ד׳ להוציא לאור שאר הספרים בנגלה ונסתר מאבותי הקדושים זכותם יגן עלינו ועל כל ישראל ואזכה לראות בנים ובני בנים עוסקים בתורה ובמצות ויתן בלבנו בינה להבין ולהשכיל לשמוע ללמוד וללמד לשמור ולעשות.
היום יום כ״ז לחדש תמוז א׳ לסדר באר את התורה שנת תרפ״ב פה לובלין.
<b>מרדכי יוסף</b> בן הרב הגאון הקדוש כבוד קדושת מרן מורנו רבי יעקב זללה״ה בן הרב הגאון הקדוש מורנו ורבינו <b>מרדכי יוסף</b> זללה״ה המחבר.

ספר בראשית

בראשית

<b>בראשית ברא אלהים את השמים ואת הארץ.</b> איתא בזוה"ק (ויקרא י"א:) עשרה מאמרות במעשה בראשית ועשרה מאמרות במתן תורה, היינו כשהאדם ירצה להכיר את אחדות ה' יכיר מהראשית, שיתן לבו על כל מעשים הנעשים בשוה. וממה שנתהוה בליטה ונעשה ראשית מזה יכיר את השי"ת, כמו שכתוב (דברים כ"ו,ב') ולקחת מראשית כל פרי האדמה, והיינו מזה שהאדם יודע שסדנא דארעא חד הוא וכשיורד לתוך שדהו ורואה תאינה שביכרה מתפלא ואומר מהיכן בא שקדמה פרי זה להתבשל, מכיר מזה שמה' כל משפטו, ומביאם למקום המקדש ומזכיר חסדי המקום שישראל עלה במחשבה והם ראשית תבואתו, וכן מצינו (סנהדרין ק"ב:) מהיכא בעית למישרא המוציא, אמר ליה לא ידענא כו', א"ל מהיכא דקרים בישולא (וברש"י ז"ל ל"א מהיכא דקדים בישולא), א"ל מאחר דחכימתו כולי האי מ"ט קא פלחיתו לעכו"ם וכו', ולכאורה מה הוא החכמה בזה, וגם למה צריך לברך המוציא על מקום דקדים בישולא, אכן כאשר האדם עוסק במעשה הככר ונותן כל הככר בשוה אל התנור, ואח"כ רואה שיש ללחם ראשית ששם נאפה מקודם, וזה אינו ביד האדם באיזה מקום יתחיל להתבשל, יכיר מזה הכרה מפורשת שהשי"ת ברא הכל, וזה היה חכמתו של מנשה מלך יהודה לברך על הראשית להשי"ת שמשם נתראה הנהגת השי"ת, ולכן מאמר בראשית הוא נגד אנכי ה' אלהיך, וזה דאיתא (במדרש רבה בראשית פרשה א',ו') בזכות משה שנאמר (דברים ל"ג,כ"א) וירא ראשית לו, ר' הונא בשם ר' מתנה אמר בזכות ג' דברים נברא העולם, בזכות חלה ובזכות מעשרות ובזכות בכורים, ומה טעם בראשית ברא אלהים, ואין ראשית אלא חלה כו' מעשרות כו' בכורים כו' היינו שבכל ראשית ההשפעה יכול האדם להכיר שבזה נמצא מוציא פי ה' המחיה את האדם (וכמו שנתבאר בח"א פ' תרומה על פסוק ויקחו לי תרומה).
<b>בראשית ברא אלהים את השמים ואת הארץ.</b> במדרש רבה (בראשית פ"א,ס"א) אמון פדגוג, אמון מכוסה, אמון מוצנע אלו השלשה נקראים תהו ובהו וחשך, והם ההסתרות שעוברים על האדם, תהו הוא אמון פדגוג, שצריך האדם לפדגוג יען שנעלם ממנו מה הוא הדבר שימלא חסרונו ואינו יודע מה טוב לו, וצריך בכל רגע שהשי"ת יאיר לו, ובהו הוא אמון מכוסה, היינו שכבר טעם מהאור וראה מה שטוב לו, רק אחר כן נשכח ונעלם מאתו, לכן משתוקק תמיד שהש"י יאיר לו את האור כדי שלא יטה מרצון הש"י. וכדאיתא (בספר הבהיר בהשמטות לזה"ק ח"א רס"ג.) ומאי תהו דבר המתהא את בני אדם, ומאי בהו דבר שיש בו ממש דכתיב בהו בו הוא, והיינו שתהו נקרא כשאדם אינו יודע כלום, ובהו נקרא כשמכוסה ממנו האור שכבר טעם רק שנשכח ממנו. וחשך הוא אמון מוצנע, היינו שבתפיסתו אי אפשר להשיג גודל עמקות אורו מחמת שהוא מאוד מוצנע ועמוק, וזה ההעלם יכול להיות אפילו באנשים גדולים אפילו בנביאים, וצריך לבקש רחמים שלא יארע להם טעות חלילה, וכמו שמצינו באדם הראשון שהיה יצור כפיו של הקב"ה וגם מחוה שהיתה אם כל חי שנעלם מהם והנחש הטעה אותה, וגם אדה"ר נמשך אחרי דברי הנחש שכל דבריו היו כמו שכתוב (משלי ה',ג') וחלק משמן חכה, וכמו שכתוב (בראשית ג',ו') ותרא האשה כי טוב העץ למאכל וכי תאוה הוא לעינים ונחמד העץ להשכיל, וכמו שקרה לעדו הנביא שהטעהו הנביא השקר נגד מאמר מפורש מהש"י שאמר לו (מלכים א' י"ג,י"ח) גם אני נביא כמוך. ורוח אלהים מרחפת על פני המים, היינו שמשוטט האדם באלו המאורעות כמו במים עמוקים עד שהשי"ת אומר די, וזהו ויאמר אלהים יהי אור היינו ישועתו של השי"ת, ומחמת שאדם הראשון התמרמר מאוד מדוע אירע לי טעות כזה, שהטעות היה נקרא נחש שמורה על מדתו ליצן ומטעה, (כמו שנתבאר בח"א בראשית ע"פ ויאמר האדם) שנחש ענינו כקוף שעושה כמו אדם ומראה בעצמו גוון שנראה כאמת, ולכן התמרמר על זה מאוד, ולכן הושיע לו השי"ת ונתן לו מתנה כתנות אור, וכן בנביא השקר שכתוב (מלכים שם) כחש לו, היינו שעשה גוון הנראה כאמת, ולכן הושיע לו השי"ת ונתן לו מתנה שהשיג אור שלא השיגו חכמים ונביאים, כדאיתא בגמ' (עירובין כ"א.) דריש מרי בר מר, היינו בן חורין בן בן חורין, מאי דכתיב (תהלים קי"ט,צ"ו) לכל תכלה ראיתי קץ רחבה מצותך מאד, דבר זה אמרו דוד ולא פירשו אמרו איוב ולא פירשו אמרו יחזקאל ולא פירשו עד שבא זכריה בן עדו ופירשו כו' נמצא כל העולם כולו אחד משלשת אלפים ומאתים בתורה, ולכן נקרא בגמרא בן עדו אף שבאמת היה בן ברכיה כמו שכתוב (זכריה א',א') רק מפני שהישועה הזאת האיר לו השי"ת אחר הכשלון של עדו הנביא שהיה זקנו לכן נקרא האור בשם בנו.
<b>ויאמר אלהים יהי אור ויהי אור וירא אלהים את האור כי טוב ויבדל אלהים בין האור ובין החשך ויקרא אלהים לאור יום וגו'.</b> נאמר חמשה פעמים אור, יהי אור הראשון הוא כשהש"י מכין בינו לבין עצמו להאיר להאדם, ועוד אין האדם מבין בזה ומרגיש כלל רק הש"י עוסק להאיר להאדם, ואח"כ ויהי אור שהאדם מתחיל להרגיש, ואח"כ וירא אלהים את האור כי טוב שהאדם מכיר את בוראו ומבין כי טוב להמשך אחר הש"י, ויבדל אלהים בין האור ובין החשך היינו שהאדם הוא סור מרע, ומכל מקום צריך אח"כ עוד ויקרא אלהים לאור יום היינו עשה טוב כדאיתא בגמ' (פסחים ב'.) קרייה רחמנא לנהורא ופקדיה אמצותא דיממא, שאינו די בזה רק האדם צריך לעסוק בזו ההכרה ולעבוד את ה' ולעשות מצות ומע"ט.
<b>ויאמר אלהים נעשה אדם.</b> נמלך בכל הברואים כי כל הברואים נפרדים ואינם נכללים זה בזה, ולכן אין בהם שכר ועונש כי אין להם כח בחירה, אבל האדם חותם הבריאה, לו ניתן כח כל הברואים להתהפך פעם לכח זה ופעם לזה לכן נמצא בו עונש וגמול, ולזה היה מהצורך לשאל בדעת כל הברואים, כי מזה נכנסו לספק פן יפסידו ע"י מעשי האדם, ולכן הטובים הסכימו לבריאת האדם והרעים אמרו מה אנוש.
<b>ויברא אלהים את האדם בצלמו.</b> במדרש (רבה בראשית פ"ח,ח') אמר להם (ר' שמלאי) לשעבר אדם נברא מן האדמה חוה נבראת מן האדם, מכאן ואילך בצלמנו כדמותנו לא איש בלא אשה ולא אשה בלא איש ולא שניהם בלא שכינה, ובאבות דר"נ (פ"ד,ג') עצם מעצמי כו' עיי"ש, הענין שברא השי"ת את האדם וסידר סדר תולדות שאדם יוליד אדם ולא ברא הרבה נפשות שכולם יהיו נבראים מהשי"ת, שאף שהיה רצון הבורא ברבוי נפשות, אבל הרי היה ביכולתו לברוא הרבה נפשות, אכן לזה היה כונת הבורא שיולדו הנבראים בדרך עילה ועלול, לפי שהשי"ת רצה לסדר הנהגת העולם שיתנהג מדה במדה, וכפי התעוררות האדם כן ינהג השי"ת עמו, וכדאיתא בזוה"ק (אמור צ"ב.) בעובדא דלתתא אתער עובדא דלעילא אי בר נש עביד עובדא לתתא כדקא יאות הכי אתער חילא כדקא יאות לעילא, עביד בר נש חסד בעלמא אתער חסד לעילא ושארי בההוא יומא ואתעטר ביה בגיניה, ואי אתדבר בר נש לרחמי לתתא אתער רחמי על ההוא יומא ואתעטר ברחמי בגיניה, וכדין ההוא יומא קאים עליה למהוי אפוטרופא בגיניה בשעתא דאצטריך ליה, ולכן סידר השי"ת שיהיה התרבות הבריאה על ידי הולדות אב ואם , וקבע רחמנות בלב האבות, שאף שבניהם יעברו על רצון וצוי אבותם, ואף שיכונו להכעיסם, מכל מקום הטביע רחמנות בלב האבות שעם כל זה יבקשו מהשי"ת שלא יענוש את בניהם, לפי שהטבע מהעילה לרחם על העלול ורחמנותו יעלה על כל ותכסה על כל פשעים. וזה יחייב מדה במדה שהשי"ת ירחם על ישראל אף שיעברו על רצונו, מצד מדת המשפט מדה במדה.
<b>אלה תולדות השמים והארץ בהבראם ביום עשות ה' אלהים ארץ ושמים.</b> הנה עד אחר בריאת אדם לא כתוב רק שם אלהים, ואחר בריאת אדם כתוב ה' אלהים, כי אז יצא מפורש רצון השי"ת בשלימות, שזה נקרא שם המפורש, והנחש בהסתתו הסתיר שם הוי', ומאז לא נזכר שם הוי' עד התיקון, ומזה בא החטא שנסתר ממנו כח ה' וכאשר ידעו שחטאו והתחיל התיקון אז נפתח להם אור ה', כמו שכתוב וישמעו את קול ה' אלהים שראו אור השי"ת כראשונה והתביישו מאד, ולכן נאמר לו וקוץ ודרדר תצמיח לך, דרדר מורה על ספק והסתרה, שרמז לו השי"ת שעד עת קץ יסתר ממנו אור מבורר ומפורש, ומחמת שערב טוב ברע לכן יהיה בספק לעולם, כדאיתא בשם הגאון הקדוש ר' שמשון מאוסטרעפאלע זלה"ה על מאמר המדרש (רבה ויקרא פי"ט,ס"ב) ה' אחד אם אתה עושה ד' ר' אתה מחריב את כל העולם כולו, כי לא תשתחוה לאל אחר אם אתה עושה ר' ד' נמצא אתה מחריב את כל העולם כולו, שעל זה מרמז דרדר שיתחלף לו בין ד' לר' ח"ו, וכמו שנתבאר (תצוה) על פסוק פעמון זהב ורמון שפעמון רומז על יראה מלשון ותפעם, ורמון רומז על תקופות שהשי"ת מקיפו, כדאיתא בגמ' (עירובין י"ט.) שאפילו פושעי ישראל מלאים מצות כרמון, והאדם צריך להשתמש בכל אחד במקומו ולא יחליף לשמש במדה אחת במקום שצריך להפוכו, ועל זה מורה שלא יעשה מד' ר' ומר' ד', וזה תיקן אדם הראשון בקראו לאשתו חוה כי היא היתה אם כל חי, שהכיר אחר תשובתו שאין האדם יכול לפעול כלום בעוה"ז רק הכל הוא מהשי"ת, וממילא גם חטאו היה ברצון השי"ת רק שהיה למעלה מדעתו, ולכן קראה אם כל חי שהיא הסתתו לחטוא והכיר שהנהיגה אותו בענין שלמעלה מדעתו וזהו נקרא בגמ' (ב"מ נ"ט.) אוקירו לנשייכו כי היכי דתתעתרו.
<b>ויפל ה' אלהים תרדמה על האדם ויישן.</b> זה נכתב אחר שכתיב וייצר ה' אלקים את האדם עפר מן האדמה ויפח באפיו נשמת חיים, ואיתא (בספר הקנה למעשה בראשית) מאן דנפח מעצמו נופח, וכח הפועל בנפעל, ולא היה ניכר באדם כח יגיע כפיו, לכן בחסד השי"ת למען שלא יאכל האדם נהמא דכסופא הפיל עליו תרדמה, היינו שהסתיר את אור הבהיר, ורק שישתדל בעצמו בבחירתו, ובעצמו יבין דרכו, וכמו שכתוב (ואתחנן ד',ל"ט) וידעת היום והשבת אל לבבך כי ה' הוא האלהים, והיינו שיאכל האדם יגיע כפו ואז אשריו וטוב לו.
<b>והנחש היה ערום מכל חית השדה.</b> מזה נראה שבחית השדה נמצא יותר חכמה מבהמות הארץ, שבהמה מסכמת בדעתה להשתעבד ולהתיסר תחת יד האדם והאדם יתן אוכל לנפשה, ולא תרצה לכלכל מחסרה מיד הש"י, אבל החיה נמצא בה יותר חכמה שלא תרצה לקבל השפעתה על ידי בשר ודם, ומסכמת לחיות בצמצום, ורק שהשפעתה תהיה מיד השי"ת, שתביט בכל עת להנותן. והנחש שהיה ערום אף מחית השדה, שמסבב סבות שאף להשי"ת לא יצרך להביט, רק יקבל ההשפעה בהכרח, ולכן נתקלל מדה במדה, ועפר תאכל כל ימי חייך, כי הנחש טען טענתו שאינו צריך לעבודה, כענין שנתבאר בחלק ראשון (פרשת תשא ד"ה ויאמר) שחטא ישראל היו שהרגישו מאור השי"ת שיהיה לעתיד, שאיתא בגמ' (נדה ס"א:) מצות בטילות לעתיד לבוא ולא יצרכו לעבודה, ובאמת כל חטאי ישראל הם כמו אוכלי פגה שרוצים לקבל האור קודם הזמן, וכמו שנתבאר (שם) והם הרגישו אז האור מלעתיד שיתגלה הש"י אורו ולא יצרכו לעבודה, ועמלק מדתו להרגיש תיכף החסרון ואז טוען עמלק שגם הוא אינו צריך לעבודה כיון שהוא נקי אגב אמו, וגם חכמת הנחש היה זאת.
<b>ויאמר אל האשה אף כי אמר אלקים לא תאכלו מכל עץ הגן.</b> ענין הנחש שפיתה אותה באמרו שמאמר ה' היה על כל עץ הגן שלא יאכלו, כי כן הוא האמת כי על ידי הגדר שנתגדר על עץ הזה ממילא נתגדר על כל הגן שלא יאכל אותו בלתי כפי רצון הש"י, כי כן הוא גם בישראל אחרי כי מאכלות אסורות נאסרו להם, ממילא יתחייב מזה צמצום לעת הצורך גם במותרות.
<b>הן האדם היה כאחד ממנו לדעת טוב ורע ועתה פן ישלח ידו ולקח גם מעץ החיים.</b> הענין בזה כי בתחלה מה שבאה הבריאה לעולם הזה היה על ידי החטא, כדאיתא בזה"ק (קדושים פ"ג.) אדם קדמאה לא הוה ליה מהאי עלמא כלום, ובכתבי האר"י ז"ל [עץ חיים היכל ו' שער מ"ן ומ"ד דרוש א'] שקודם החטא היה אחיזתו קטנה בזה העולם, ואחר החטא הוקבע בקביעות בזה העולם כרצון השי"ת כדי שהטובה יהיה נקרא על שם יגיע כפיו, ואם היה עוד אחר החטא בגן עדן היה יכול לעשות תשובה בשלימות ולברר עצמו לגמרי, ורצון השי"ת היה שהחטא לא יתברר עד לעתיד, כדי שכל הדורות אחריו יסגלו מעשים טובים שיהיו נקראים על שמם, לכן נתגרש מגן עדן, וכענין שנתבאר בחלק ראשון על עוזיה מלך יהודה (משלי ל' ד"ה שממית).

נח

<b>ויאמר ה' אל לבו לא אסף לקלל עוד את האדמה בעבור וגו'.</b> והנה זה היה עיקר המאמר לכל השתלשלות הבריאה שירצו באחדות ובלי יתפרדו, כי מקודם כשאמר לו הקב"ה לנח קץ כל בשר בא לפני וגו' לא ביקש רחמים על דורו, אכן אחרי כן נתן הקב"ה בלב כל הברואים שירצו באחדות, כמו אברהם שביקש על סדום, ומשה אף שאמר לו הקב"ה ואעשך לגוי גדול אמר מחני נא, כי הבריאה רצתה באחדות, וענין שלא ביקש נח על דורו, כי הוא סבר כי העולם הוא עוד שייך לעלמין דאיתחרבו שעודנה צריך להתחרב לחיזוק הבריאה, אכן אח"כ הראה לו הש"י שהוא חפץ בקיום העולם, ולכן נקרא המבול מי נח (ישעיה נ"ד,ט') לפי שלא התפלל ולא רצה באחדות, והנה אחרי שבאו הדור על זה שהש"י חפץ באחדות רצו לבנות המגדל ולהתאחד יחד, כי ענין המגדל היה אחרי כי ראו כי לא יחריב הקב"ה את כל עולמו ומהצורך להשאר אחד, אז אמרו להתאחד כלם וממילא ישארו כלם כי ביניהם יהיה זה הנפש שחפץ בו הש"י, וזה ענין נמרוד שנקרא גבור ציד לפני ה', כי היה יודע לתפוס ולצוד דבר ה' ולהכניסו הפך מרצונו כמו ענין המגדל, וזה שנאמר ונעשה לנו שם כי יתאחדו, וכמו שכתיב פן נפוץ על פני וגו' והוא כי רצו שיכוונו כלם למקום אחד וממילא לא ישלוט בהם הרע, ולכן בנו אותו בארץ שנער כדאיתא בגמ' (זבחים קי"ג:) שכל מתי מבול ננערו שם ושם נטבע בבני אדם גודל היראה כמו שמבואר [ח"א פר' נח ד"ה ויאמר ה'], וזה היה היפך מבית המקדש שחפץ בו הש"י, כי בית המקדש היה גבוה מכל העולם שהתאחדו שם כל ישראל והמליכו את ה', אבל כאן רצו שיטבע בהם היראה ולא יצטרכו לעבודה. וזה הענין דאיתא בגמ' (מנחות ק"י.) דקראן ליה אלהא דאלהא שלא יצרכו לירא כי הטבע תקבל כח היראה, ולכן בנו בבקעה וגם בארץ שנער, והראה להם הקב"ה כי אחדות נגד רצונו לא יתקיים.
בעשרה דורות שמאדם עד נח כתיב בכל אחד וימות, ובעשרה דורות שמנח עד אברהם לא כתיב וימות, כי מיתה היא השלמה ועשרה דורות הקודמים היה ענינם בדרך ארץ הקדמה לתורה כמבואר בחלק ראשון (נח) והם נשלמו בזה כל צרכם, אבל אחר כן התחיל להבנות בנין עדי עד ע"י דברי תורה, וכל העשרה דורות היה הכנה ללידת אברהם אבינו, לכן לא שייך בהם לשון מיתה והשלמה כי לא נשלמו עד שבא אברהם אבינו שעל ידו התחיל להתגלות עסק הדברי תורה.

לך לך

<b>ואברם כבד מאד.</b> לשון כבידות כי היה לו לטרחא כמו שאומר למה לי רוב עושר כזה, (וזה שאמר לו השי"ת אחרי הפרד לוט מעמו קום התהלך בארץ לארכה ולרחבה כי לך אתננה שיתן לו מקום בקדושה להתפשט להראות שמכל קניניו יהיה כבוד שמים).
<b>אל תירא אברם.</b> איתא במדרש (רבה וישלח פע"ו,ס"א) אינו אומר אל תירא אלא למי שנתיירא, כי כאשר הרג אברהם את המלכים פחד מאוד, כי מה שאדם מצליח יותר מחבירו הוא מחמת שיש בקרבו יותר עבודה ומעשים טובים, אבל אם חיי חבירו יבוטלו עבורו מזה יש לאדם פחד עצום שהרי השי"ת ברא גם אותו ונתן לו הויה וכל זמן שהוא קיים ודאי יש לו להשי"ת איזה צורך בו, ומזה פחד מאוד, עד שאמר לו השי"ת אל תירא, כי באמת חייהם אין ואפס נגד חיי ישראל כי מחצבם ממקור עליון, וזה נקרא כריתת ברית עמו שהראה לו מחצבו.
<b>ויאמר אלהים אל אברהם ואתה את בריתי תשמר אתה וזרעך אחריך לדרתם.</b> הענין שלא קיים אברהם מצות מילה קודם שנצטוה כמו שמצינו בגמ' (יומא כ"ח:) קיים אברהם אבינו אפילו עירובי תבשילין, אכן כל המצות המה שמירה לאדם שילך כפי אשר עשה אלהים את האדם ישר ולא יטה לצד אחד רק ילך בדרך הממוצע, כי באם יהיה משוקע בדבר אחד אזי ישנה את דרך הישר ויסור ממנו, לכן קיים אברהם אבינו כל המצות קודם שנצטוה עליהם, אבל מצות מילה הוא שהאדם יתקן בריאת השי"ת שנברא בחסרון, לכן קודם שנצטוה לא היה יכול מצדו לשנות ולתקן בריאת השי"ת כי היה דומה חלילה כאומר כמה מכוער כלי זה שעשית, לכן הראה לו השי"ת לידת ישמעאל כי גם בלידתו קיים רצון השי"ת, כי אצל אברהם אבינו לא היה שום דבר רשות, רק כל פעולותיו עשה כרצון השי"ת, ואח"כ ראה שמעשי ישמעאל אינם טובים ומזה הבין שבמכוון הציב השי"ת חסרון שהאדם יתקנו ויהיה נקרא על שם האדם, ומזה הבין שנמצא מקום למצות מילה, וזה לא ראה עד שישמעאל היה גדול בן י"ג שנה, ותיכף כשהבין שיש מקום למצות מילה האיר לו השי"ת ונתן לו המצוה תכף במאמר מפורש, שכן רצונו שיתראה פעולות אדם ויגיע כפיו יאכל.


וירא

מכל הכנסת אורחים שקיים אברהם אבינו לא נכתב בתורה מפורש רק הפרשה של המלאכים שהם אינם צריכים לאכילה והוא נחשב לו למצוה ויש בזה כמה דברי תורה עמוקים.
<b>ויהי בעת ההוא ויאמר אבימלך ופיכל שר צבאו אל אברהם לאמר אלהים עמך בכל אשר אתה עשה.</b> ענין סמיכת הפרשות, כי מתחילה דאג אברהם אבינו על שהכניס עצמו בסכנה במלחמת המלכים להציל את לוט שממנו יצאו עמון ומואב שיבבי בישא דירושלים, אך אחרי כן האיר לו השי"ת שממנו יצא מלכות בית דוד שנאמר (שמואל ב' ז',ט"ז) ונאמן ביתך וממלכתך עד עולם, ואח"כ כאשר התפלל על אנשי סדום כי היה בדעתו שאינם רשעים, והראה לו השי"ת שהם שונאי ה' דאג מאוד על מה שהתפלל על רשעים אכן התנחם מחמת שהיה לוט ביניהם והוא צדיק, אבל כשראה שלוט בא על בנותיו הרע לו מאוד, אבל עד כעת לא הרע לו רק על מה שחוץ מגופו אולי יהיה מזה היפוך מכבוד שמים, אכן כאשר אמרה לו שרה גרש את האמה הזאת ואת בנה והשי"ת הסכים על זה באמרו כל אשר תאמר אליך שרה שמע בקולה, אז הרע לו מאוד שראה שגם ביוצאי יריכו יש בהם היפוך מכבוד שמים, ודאג שמא מעשיו אינם רצוים לפני הש"י, אך כאשר אמרו לו אבימלך ופיכל, אלהים עמך בכל אשר אתה עשה. תיבת כל היא רבוי, שאפילו הסלקא דעתך גם כן טוב, והסלקא דעתך היה ישמעאל והקמ"ל הוא יצחק, וזה היה לו למשיב נפש, כדאיתא בזוה"ק (משפטים קכ"ג.) דעת גניז בפימא דמלכא, שהאדם יכול להבין משיחת אנשי העולם שכן הוא רצון השי"ת, וכמו שנאמר (ישעיה ל',כ"א) ואזניך תשמענה דבר מאחריך ודדייקינן מזה בגמ' (מגילה ל"ב.) שמשתמשין בבת קול, וכיון ששלא מדעתו אמרו לו אלהים עמך בכל אשר אתה עושה היינו כמו שנאמר (תהלים ע"ג,כ"ג) ואני תמיד עמך אחזת ביד ימיני, אז התנחם ואמר בעבור תהיה לי לעדה כי חפרתי את הבאר הזאת, היינו שאני הייתי הראשון שעל ידי נתפרסם כבוד השי"ת בעוה"ז והרגלתי את הברואים לקרוא בשם ה' אל עולם ונטע אשל בבאר שבע, והתנחם בזה שה' אלהיו עמו, ואח"כ עלה בדעתו איך יכול האדם להתפאר עצמו בזה, ולכן נאמר ויגר אברהם בארץ פלשתים ימים רבים ואיתא במדרש (רבה מצורע פי"ט,ס"ה) כי ימים של צער נקראים ימים רבים, לכן היה לו נסיון העקידה שיתחיל לברר עצמו ולברר כל נסיונות הקודמים, ובזה הנסיון היו כלם תלוים והיה יכול חלילה להפסיד כלם, ועל זה נאמר (תהלים ס',ו') נתת ליראיך נס להתנוסס מפני קשט סלה ונדרש זה הפסוק במדרש (רבה וירא פנ"ה, ס"א) על נסיון העקידה, שבמעשה העקידה נאמר בי נשבעתי נאום ה' ושם ה' קיים לעולם ועד, והיינו שזה האמת והקשוט יהיה לזכות לכל הדורות סלה, וכיון שראה שנמצא בכוחו למסור הכל להשי"ת, אז הבין שכל מה שעברו עליו עד עתה עשה רצון השי"ת.
<b>ויאמר אברהם אנכי אשבע.</b> מה שאמר בלשון נפעל ולא אמר אשבע להורות שאברהם אבינו הבין וראה מה שיהיה לעתיד ומצד זה נתפעל להשבע כמו שכתוב (ירמיהו ד',ב') ונשבעת חי ה' באמת במשפט ובצדקה והתברכו בו גוים ובו יתהללו.
עיקר הנסיון מהעקידה מחמת שהיה מפורש לפניו הלאו לא תרצח, ומה גם לשחוט את בנו, כי בפשיטות היה בנקל לפני אברהם אבינו לקיים מצות השי"ת בכל נפשו אף להעלות עצמו, ורק כאן שאיתא בזוה"ק (וירא ק"כ.) שזה המאמר היה לו באספקלריא דלא נהרא, היינו שלא נאמר לו מאמר מפורש, והיה נבוך בלבו והיה יכול לפשוט הספק לכל צד, שבאם היה לו קצת נגיעה ליצחק כאהבת אב לבן היה פושט לעצמו שלא יעלהו שעמדו כנגדו מחשבות ודעות שונות והיה נבוך בהם וכדאיתא במדרש (רבה וירא נ"ו,ט"ו) היה לו מה להשיב אתמול אמרת כי ביצחק וגו' ועכשיו קח נא את בנך וגו' וחס ושלום לא עשיתי כן אלא כבשתי רחמי לעשות רצונך, וזה היה עיקר הנסיון.
<b>ויקרא אברהם שם המקום ההוא ה' יראה אשר יאמר היום בהר ה' יראה.</b> זש"ה אני כברוש רענן ממני פריך נמצא (הושע י"ד,ט') ובזוה"ק (לך פ"ה:) פריי נמצא לא כתיב אלא פריך, ההיא תיאובתא דנוקבא דעביד נפש ואתכליל בתוקפא דדכורא ואתכליל נפש בנפש ואתעבידו חד כליל דא בדא כדאמרן. לבתר אשתכחו תרוויהו בעלמא ודא בחילא דדכורא אשתכח איבא דנוקבא. הענין בזה כי כל דבר שואף לשרשו, האבן שואף לירד, והאש לעלות,וכן אברהם אבינו שאף לעשות רצון השי"ת, היפך מעכו"ם שחפצם להכחיש כבוד שמים, אבל אברהם אף שזה הנסיון היה באספקלריא דלא נהרא כדאיתא בזוה"ק (וירא ק"כ.) והיינו שנעלם ממנו הבהירות, ורק בשרשו כיון לרצון השי"ת אף בעת שנסתר ממנו הסייעתא, ולכן כתיב פריך ששואף בטבעו לרצון השי"ת אף למעלה מדעתו, וזה נקרא תיאובתא דנוקבא, שבשרשו מקושר באהבת השי"ת וכן הענין בזווג השי"ת עם ישראל, שאף שישראל עלו במחשבה, והאבות הם המרכבה, אכן על ידי הנסיון נעשה הולדה להוריד אור השי"ת לעולם הזה שיתגדל מלכות שמים. אף בפועל בעולם הזה, ולכן התפלל בנסיון הזה להשי"ת הלא בכל הנסיונות אתה עוזר לי שאעמוד בנסיון ואחר שהכל מידך למה אתה מנסה אותי, והשיב לו השי"ת שכיון לרצונו יתברך שלא ינסהו עוד.


חיי שרה

<b>אנכי בדרך נחני ה' בית אחי אדני.</b> זה שאמר הכתוב (תהלים ק"ה,ג') ישמח לב מבקשי ה'. ישמח לב הוא לב אחד, ומבקשי ה' הם שנים, וכן כאן נשמח לב אברהם כשראה ששרה רוח נבואה גם על עבדיו, אז הבין כי השי"ת שוכן בתוך כל מעשיו וגם על כל התפשטותיו וקניניו, וכמו שנראה ברבן גמליאל שאמר על מה שרחץ לילה הראשונה שמתה אשתו והשיב איסטניס אני, אף שעדיין לא נאמר הדין שאיסטניס מותר, אכן מחמת שהיה מבורר מאוד עד שהשי"ת שכן בכל מעשיו, לכן נקבע ממעשיו להלכה שאיסטניס מותר לרחוץ (ברכות ט"ז:) ולכן איתא (שם) שעבדים ושפחות אין נקראים אבא פלוני ואמא פלונית חוץ משל בית רבן גמליאל, לפי שכל כך קבע אור ה' בכל התפשטות מעשיו עד שכל קניניו היו מלאים קדושה.
<b>ויסף אברהם ויקח אשה ושמה קטורה.</b> במדרש (תנחומא חיי ז') זה שאמר הכתוב (תהלים ע"א,י"ד) ואני תמיד איחל והוספתי על כל תהלתך כו' אמר רבי חוניא כתיב ביום השמיני ימול כל בשר ערלתו כו' הוי אומר והוספתי על כל תהלתך. היינו כי אברהם בהתבוננו כמה דורות גדולים וגבוהים מעל גבוהים יעמדו ממנו, אזי נפל בדעתו אולי הוא לא יהיה נחשב נגדם, והאיר לו השי"ת שכולם יהיו צריכים להתחיל בהשער וההוספה שהוסיף אברהם אבינו, כי מצות מילה רומז על זה, שהאדם מוסיף ועושה חותם בבשר הגוף שעל ידו יקבע בגופו קדושה בקביעות שיהיה גם בהגוף רשימה שהוא לחלקו של השי"ת.


תולדות

<b>ויאהב יצחק את עשו כי ציד בפיו.</b> בכל עת שהביט יצחק על עשו והוטב בעיניו מזה נצמח שיצא ממנו נשמת גרים, כמו עובדיה גר האדומי וכדומה, כי השי"ת עצת מלאכיו ישלים, וכמו שאיתא (אבות פ"ב,מ"ד) בטל רצונך מפני רצונו כדי שיבטל רצון אחרים מפני רצונך, וזה נקרא כי ציד בפיו.
<b>ויעל משם באר שבע וירא אליו ה' בלילה ההוא ויאמר אנכי אלהי אברהם אביך אל תירא כי אתך אנכי.</b> זה נאמר אחר הבארות, שנתבאר (בחלק הראשון ד"ה ויכרו) שרומזים על בירורים, ולכן עלה לבאר שבע, שהיצר לו מתי ישלמו הבירורים, ומסר נפשו להשי"ת, כי באר שבע רומז על תשלום הבירורים כדאיתא בזוה"ק (ויצא קמ"ז:) ואמר לו השי"ת אל תירא כי אתך אנכי, וזה שכתוב (ישעי' מ"ד,כ"ג) רנו שמים כי עשה ה' הריעו תחתיות ארץ פצחו הרים רנה יער וכל עץ בו כי גאל ה' יעקב ובישראל יתפאר, כל אלו הם בירורים וכשישלמו לעתיד ירונו כלם שיראו שלא סבלו מעולם.
<b>ויהי כי זקן יצחק ותכהין עיניו מראות וגו'.</b> זה שאמר הכתוב (תהלים קי"ב,ד') זרח בחשך אור לישרים חנון ורחום וצדיק, זה נאמר על יצחק אבינו, שבאמת היה יצחק מכיר את מעשי עשו שאינם טובים, וגם מעשי נשיו שהם בירורי האדם (וכמבואר בחלק ראשון בד"ה ויאהב יצחק), רק היה מסופק מי מבניו החביב אצל השי"ת והתפלל להשי"ת שיראה לו האמת, וזרח לו השי"ת אור בהחושך היינו בהספק, ובפרט כי כהו עיניו, כדאיתא בזוה"ק (תולדות קמ"ב.) אבל יצחק כהו ודאי מכל וכל ואתעביד חשך. וזה היה בנפלאות אהבת השי"ת ליעקב שלא הראה ליצחק בדעה מפורשת רק שלא מדעת, ומזה תגדל הברכה ביותר, כי הוא רצה לברך את עשו שנדמה לו שהוא הכלי היותר מוכן לקבל טובה. שאף שהכיר שהולך בשטף וזרם, אכן אם יבררו השי"ת לטוב אז יהיה גדול מאוד. ומצד מדתו שהוא יקוב הדין את ההר לכן הלך במשפט מחמת שהוא היה הבכור, אף שיעקב הוא מבורר יותר ממנו הרי השי"ת מצדו יכול לברר גם אותו ואז יהיה הוא הנבחר והראוי, ולפי שראה שמעשיו לעת עתה אינם מבוררים לא מצא חשק בלבו לברכו, ולכן אמר לו שיביא לו מטעמים ויכניסו ברצון ושמחה ויטיב דעתו וימצא בלבו חשק לברכו, ואז יסכים השי"ת על ברכותיו, ולכן אמר וצודה לי צידה בה"א כדאיתא בזה"ק (תולדות קמ"ג.) ומחמת שהשי"ת חפץ בישוב הדעת לכן הנהיגו למעלה מדעתו ובירך את יעקב, וזה היה לטובת יעקב אבינו, כי באם היה מברך את יעקב בדעה וכונה היה מתברך רק באופן שמעשיו יהיו מבוררים, לכן היה בדעתו שהוא עשו ונתברך יעקב אף שחלילה עשה מעשים שאינם מבוררים יתבררו לטובה ולא ידח מהם נדח כי כן כיון יצחק בברכתו, כי בדעתו שמברך לעשו. וזה היה מחמת שהשי"ת חנון ורחום וצדיק לכן זרח ליצחק בהחושך אור והוליכו בדרך הישר, וזהו אור לישרים.
<b>ויגש וישק לו וירח את ריח בגדיו ויברכהו ויאמר ראה ריח בני כריח שדה אשר ברכו ה'.</b> למי אמר ראה והלא לא היה עמו שום איש, רק אמר כן להשי"ת, והתפלל שהשי"ת יתגלה ויראה לעין כל את האור של יעקב אבינו שכל תשוקותיו המה כריח שדה אשר ברכו ה' וזה חקל תפוחין קדישין.
<b>ויתן לך האלהים מטל השמים ומשמני הארץ ורב דגן ותירש.</b> יעבדוך עמים וישתחוו לך לאמים הוה גביר לאחיך וישתחוו לך בני אמך ארריך ארור ומברכיך ברוך. איתא בזה"ק (תולדות קמ"ג:) שבאלו הברכות נתקן הקללות שנתקלל אדם הראשון, וכן אלו הברכות הם נגד עשרת הדברות, ויתן הוא נגד אנכי ה' אלהיך, שתכיר בידיעה מפורסמת ומפורשת שהשי"ת הוא הנותן, לך רומז שאתה תכיר מפורש ולא תטעה בגוון זר ודמיון כוזב, וזה הוא נגד לא יהיה לך, האלהים רומז על כח השי"ת בעולם הזה, וזה הוא נגד לא תשא את שם ה' אלהיך לשוא, כי הלבוש הנראה לעין נקרא שם ה', ולא תשא אותו לשוא, מטל השמים רומז על תשוקה ותקופות גדול, וזה הוא נגד זכור את יום השבת, כי מיום השבת יש להאדם תשוקה ותקופות גדול, ומשמני הארץ רומז על כח המקיים מין האדם. והוא החכמה והבינה, ובעולם הזה נקרא זאת אב ואם, וזה הוא נגד כבד את אביך ואת אמך, שיכבד האדם אלו הכוחות והמחשבות הנקראים חכמה ובינה, ולא יזלזל האדם בהמשמנים החפצים בקיום העולם וחיי האדם, ורוב דגן מורה שיהיה מעשיו מבוררים היטיב כמאמר הגמ' (ברכות מ"ז:) האי אדגן, וזה הוא נגד אלו הארבעה לא תרצח ולא תנאף ולא תגנוב ולא תענה, כי לא תרצח ולא תנאף עומדים אחד מול אחד, והאדם צריך להתברר ולילך בדרך הממוצע, וכן לא תגנוב ולא תענה כמבואר בחלק א' (פרשת יתרו ד"ה אנכי ג'), ותירוש מורה על שמחה שישמח האדם בשלו בכל ענין במעלות ובמדות וביושר ולא ישאף לחלק חבירו, ואפילו בעבדות השי"ת ישמח האדם בחלקו וזה הוא נגד לא תחמוד, וזה הוא ותירוש וכדאיתא בזה"ק (תולדות קמ"ג:) שאלו הברכות הם לעילא לעילא, וכדאיתא בזה"ק (יתרו פ"ג.) אסתכל רבי אבא ואמר השתא אשתמע כלא ואשתכח דברכתא דיצחק עלאה ממאי דחשבינא.
ויהי כאשר כלה יצחק לברך את יעקב נאמר הטעם בזרקא סגול, כי היה קשה לו מאוד להפסיק מלברך אותו, ולכן כאשר בא עשו אמר ולכה אפוא מה אעשה בני, הלא אני מצדי לא ברכתי גם אותו בלתי שהשי"ת שלח תנובות בשפתי לברך אותו, ועבורך אין בפי שום ברכה לברך אותך.


ויצא

<b>וידר יעקב נדר לאמר אם יהיה אלהים עמדי ושמרני בדרך הזה אשר אנכי הולך ונתן לי לחם לאכל ובגד ללבוש.</b> הורה לנו יעקב בזה שלא יחשיב האדם שהלחם הוא רק צרכי הגוף, רק ידע שבלחם של האדם השי"ת עוסק כי נוגע לנפש ישראל, ובאם חלילה חסר לחם בטח יש לו חסרון בעבודה כמו שכתוב (תהלים ל"ז,כ"ה) ולא ראיתי צדיק נעזב וזרעו מבקש לחם, לכן יתבונן האדם על מעשיו וישוב אל ה' וירחמהו, וזה נלמד מיעקב אבינו שהתפלל על פרנסה ואיתא במדרש (רבה ויצא פס"ט,ס"ד) אמר ר' איסי אף על הפרנסה השיבו שנאמר כי לא אעזבך וכו'.
<b>ויחר אף יעקב ברחל וגו'.</b> קפדנותן של אבות הביא ישועה לעולם. כי אם נתודע להאדם חסרונו הוא התחלת הישועה כמו שכתוב (ויקרא ד',י"ד) ונודעה החטאת אשר חטאו עליה, כי זה צריך חקירה מאוד להכיר שורש חסרונו, ואם מכיר זאת מתקנו בשורשו וממילא ירדוף אחריו ויגרשהו ממקום אחר ויתוקן הכל, וכן בכאן כאשר הקפיד יעקב על רחל ואמר לה אשר מנע ממך ובאו לידי טענות כדאיתא במדרש (רבה ויצא פע"ה,ז') עד שאמר זקנתי הכניסה צרתה לתוך ביתה ובזה גילה לה חסרונה שכתוב ותקנא רחל באחותה וכאשר הכירה חסרונה אמרה אם הדבר הזה מעכב הנה אמתי בלהה בא אליה ומזה נצמח הישועה ונפקדה רחל.
<b>ויפרץ האיש מאד מאד.</b> הענין שכתוב שני פעמים מאד, כי מקום שנאמר אצל ד"ת מאד הוא עד אין סוף, והנה יעקב כלל כל י"ב גבולי אלכסון, והיה מבורר במדת החסד ובמדת הגבורה להשתמש בכל אחד במקום הראוי, (עיין בחלק ראשון על פסוק ויאמר אני ה' אלהי אברהם אביך) ולכן נאמר כאן מאד מאד שקנה הכל מד"ת ואף מה שנראה על הגוון כהיפך מד"ת כמו שנראה כאן בעסקו עם לבן, אכן יען שיעקב כלל כל ההפכים א"כ גם זה קנה מדברי תורה ולכן נאמר מאד מאד.
<b>וישמע את דברי בני לבן לאמר לקח יעקב את כל אשר לאבינו וגו' וירא יעקב את פני לבן והנה איננו עמו כתמול שלשום וגו' וישלח יעקב ויקרא לרחל וללאה וגו' כי כל העושר אשר הציל אלהים מאבינו לנו הוא ולבנינו וגו'.</b> ענין סמיכת הפסוקים האלו על פי מה שביאר בזה רבינו ר' בונם זללה"ה מפרשיסחא שעיקר ישיבת יעקב אצל לבן היה ללקוט ממנו כל הדיעות טובות ומדות טובות ולהכניסם לקדושה, וכל זמן שזה המדה היא אצלם אז היא בגלות כי עושים עם המדה היפך מרצון השי"ת, אבל כשתכנוס זו המדה לתוך ישראל לא נשאר עוד אצל העכו"ם שום כח במדה זו כי הם רק כקוף בפני אדם, וכל זמן שהמדה הוא עוד אצלם נתראה על הגוון שהם לבוש למדה זו של השי"ת יותר מישראל, וזה נקרא שהמדה היא בגלות, אבל כשתכנוס לישראל אז הם יקיימו בה רצון השי"ת, כי הם כלי פעולה לרצונו יתברך, וכל זמן שהמדה היא עוד בין עכו"ם יש להם גוון חן בעוה"ז, וזורח זאת בפניו, ויצא לפועל על רכוש וקנינים. וכאשר שמע יעקב מבני לבן שאמרו לקח יעקב את כל אשר לאבינו, אע"פ שהם בעצמם לא הבינו מה שהיו אומרים, אך יעקב אבינו הבין שהשי"ת שלח זאת לפיהם כדי שהוא יבין שכבר קיבל ממנו כל כחו, וכל המדות טובות שנקראו נצוצות קדושות נכנסו כבר לישראל, ולכן אין לו עוד שום עסק עמו, ומיד וירא יעקב את פני לבן והנה איננו עמו כתמול שלשום והבין מזה שניטל ממנו כל הגוון חן שהיה לו ואין פניו עוד כראשונה, ולכן היה צריך לברוח ממנו, שכבר לא היה בלבן שום ניצוץ טוב שיעצור בעדו מלהרע ליעקב. ושלח לקרוא לרחל וללאה, והם הבינו כוונתו והסכימו לדבריו ואמרו כי כל העשר אשר הציל אלהים מאבינו לנו הוא ולבנינו, היינו כי מה שקבלנו מאתו הטובות היה כמציל מידו, שכל הטובות שייכים בשורש לזרע ישראל.
<b>ויבא אלהים אל לבן הארמי בחלם הלילה ויאמר לו השמר לך פן תדבר עם יעקב מטוב עד רע.</b> הענין שלא אמר ה' ליעקב שלא יירא מלבן כי באמת היה צריך יעקב לירא מלבן כי היה בידו קנינים מלבן, וכל מי שיש בידו קנינים מעכו"ם צריך לפחוד ממנו, ורק ללבן הזהיר, ועל זה התפלל דוד המלך ע"ה (תהלים ל"ה,ג') אמור לנפשי ישועתך אני, אתה ה' אמור לי שאני לא אירא ולא אפחד מהם, כי אני אינו יודע מה שאמרת לשונאי שאל ירעו לי.
<b>לולי אלהי אבי אלהי אברהם וגו' את עניי ואת יגיע כפי ראה אלהים ויוכח אמש.</b> עד יעקב אבינו לא נאמר יגיע כפך, כי זה היה מדת יעקב שהכיר שלא יכול להושיע את עצמו ולזוז אפילו תנועה קלה בלי רצון השי"ת (כמבואר בח"א ויחי ד"ה ויאמר אלהים) ולכן המשפט שהשי"ת רואה את יגיע כפים שלו, וזה נקרא תפארת ועל זה איתא בגמ' (ברכות ח'.) גדול הנהנה מיגיעו יותר מירא שמים דאלו גבי ירא שמים כתוב (תהלים קי"ב,א') אשרי איש ירא את ה' ואילו גבי נהנה מיגיעו כתוב (תהלים קכ"ח,ב') יגיע כפיך כי תאכל אשריך וטוב לך.
<b>לולי אלהי אבי אלהי אברהם ופחד יצחק וגו' את עניי ואת יגיע כפי ראה אלהים ויוכח אמש.</b> זה שאמר הכתוב (תהלים י"ט,י') יראת ה' טהורה עומדת לעד, שענין הטענה הזאת שטען יעקב אבינו נגד לבן את עניי ואת יגיע כפי ראה אלהים, כדאיתא בזוה"ק (הקדמה י"א:) אית בר נש דדחיל מקב"ה בגין דייחון בנוהי ולא ימותון או דחיל מעונשא דגופיה או דממוניה, וכו' אית בר נש דדחיל מן קב"ה בנין דדחיל מעונשא דההוא עלמא וענשא דגיהנם, תרין אלין לאו עיקרא דיראה אינון ושרשא דיליה. יראה דאיהי עקרא, למדחל ב"נ למאריה בגין דאיהו רב ושליט עקרא ושרשא דכל עלמין וכו'. והנה ידוע כי לבן היה עושה על הגוון כפי מה שראה מיעקב אבינו, אכן בזה נתברר יעקב אבינו שיראתו הוא טהורה מפני שהוא יראת ה' כי יראה חיצונית אי אפשר להשיג רק מפני יראת עונש, אכן יראתו של יעקב אבינו אחר שהיה משופע בכל טוב עושר וגבורה ובנים, וכן היה לו הבטחת השי"ת על כל, כמו שנאמר בראש הפרשה, ועם כל זה היה ירא את השי"ת מאד, וזה הוא עומדת לעד, מפני שהוא יראה הטהורה יראת ה', וכדאיתא (בהקדמת תיקוני הזהר ו'.) דרגא עשיראה ביראת ה' (ובתיקון ל"ג דף ע"ד:), וביראה זו התפאר יעקב אבינו את עניי ואת יגיע כפי ראה אלהים, שליראה זו הגיע ע"י בירורים ועבודה, ובזה נתברר נגד לבן, שיראת לבן היתה מן השפה ולחוץ ויראת יעקב אבינו היתה טהורה ועומדת לעד.


וישלח

<b>וישלח יעקב מלאכים לפניו.</b> איתא במדרש (רבה וישלח פע"ה) לדרכו היה מהלך ואתה משלח אצלו, אין הכוונה במדרש שיעקב לא עשה כראוי, רק ע"פ שמבואר בחלק ראשון (ליקוטי ברכות) שגדולה שמושה של תורה יותר מלמודה, כיון שהתשוקה והתפלה להשי"ת הוא בלי גבול והלמוד הוא בגבול ולכן גדולה שמושה של תורה יותר מלמודה, ולכן אף שראה יעקב שיסבול ממנו, אך ראה צמיחת הטובה בלי גבול שיהיה אח"כ מאלו הדברים, לכן לא היה יכול להתאפק מלשלוח אליו.
<b>וישלח יעקב מלאכים לפניו.</b> זה שאמר הכתוב (ישעיה ס"ג,ז') חסדי ה' אזכיר תהלות ה' כעל כל אשר גמלנו ה' ורב טוב לבית ישראל אשר גמלהו כרחמיו וכרוב חסדיו וגו' וינטלם וינשאם כל ימי עולם. היינו שבעת ההוא עסק יעקב עם עשו על כל הששת אלפים שנה שישראל יהיו לרחמים לפני שוביהם, בזה שאמר לו יעבר נא אדני לפני עבדו, וזה רומז על טובות עוה"ז עד ימות המשיח יקח עשו לחלקו, וזה נקרא לפני עבדו כמו שכתיב (ואתחנן ז',ט') שמר הברית והחסד לאהביו ולשמרי מצותיו לאלף דור ומשלם לשנאיו אל פניו להאבידו, אל פניו נקרא שיש לו תפיסה ואחיזה בטובה וסופו הוא להאבידו, כדאיתא בזה"ק (וישלח קע"ב.) ואני אתנהלה לאטי אנא אסלק גרמי לההוא עלמא דאתי וסוף יומיא כו' לרגל המלאכה, מאן מלאכה, דא אספקלריא דלא נהרא כו', וכדאיתא בזה"ק (אמור ק"ב.) א"ר יוסי ווי לון לעמא דעשו בשעתא דהאי שעיר משדרי לההוא דלטורא כו' והיינו שסופו להאבידו, ושמר הברית והחסד לאהביו מלשון ואביו שמר את הדבר, כמו שכתיב (תהלים ל"א,כ') מה רב טובך אשר צפנת ליראיך, וזהו וישלח יעקב מלאכים "לפניו" וכן ותעבור המנחה "על פניו", וסיים עד אשר אבא אל אדני שעירה כמו שכתיב (עובדיה א׳:כ״א) ועלו מושיעים בהר ציון לשפוט את הר עשו והיתה לה' המלוכה.
<b>ויבן לו בית ולמקנהו עשה סכת על כן קרא שם המקום סכת.</b> להבין למה קרא שם המקום על שם המקנה שהוא טפל ולא על שמו שהוא העיקר, אכן בית ענינו הוא הגנה לאדם עד שאינו מרגיש מה הוא בחוץ, וסכות הוא הגנה קלושה, שבית רומז על קדושת אבות שמגין שלא מדעת, וסוכה אף שהיא ג"כ רומז לקדושת אבות, כי כל הגנות ואורות מקיפים הם מקדושת אבות, שרומז לקדושה קבועה, אכן רומז שהאדם ישתדל לדעת מפני מה נמצא בו קדושה קבועה הזו, וכדאיתא (אבות פ"ג,מי"ח) חביבין ישראל שנקראו בנים למקום חבה יתירה נודעת להם שנקראו בנים למקום, וידיעה הזאת הוא כמו שכתיב (שמות ל"א,ב') לדעת כי אני ה' מקדשכם, וזה בא לו לאדם ע"י עבודה, ויעקב אבינו לא בטח על זכות אבות, רק זה היה לו שלא מדעת, וזהו ויבן לו בית שהיה לו זכות אבות שלא מדעת, אך למקנהו עשה סכות היינו להשתדלותיו ולקניניו שזה נקרא בכל מאדך זה היה עיקר עבודתו לעשות הגנה מדעת וזה היה העיקר אצלו, לכן קרא שם המקום סכות.
איתא בתרגום יונתן (ויחי נ',י"ג) רישיה דעשו וכו' בגו עיטפיה דיצחק, הוא כדאיתא בזוה"ק (בא ל"ד.) דהכי אתחזי לב"נ למנדע טוב ולמנדע רע ולאהדרא גרמיה לטוב ודא איהו רזא דמהימנותא.
בפרשה הזאת נכתב כל הצער שהיה ליעקב בנסעו מבית לבן עד בואו ליצחק אביו, וגם אחרי כל צער נכתב נחמה שהשי"ת נתן לו להניח דעתו, אחר צרת עשו כתיב ויבא יעקב שלם, שלם בגופו ובממונו ובתורתו, וגם כתיב ויצב שם מזבח ויקרא לו אל אלהי ישראל שממנו נקבע בישראל שהשי"ת נקרא אלהי ישראל כמו שכתיב (דה"א כ"ט,י') ויאמר דוד ברוך אתה ה' אלהי ישראל אבינו מעולם ועד עולם, ואחר צרת דינה כתיב ויאמר אלהים אל יעקב קום עלה בית אל ושב שם וגו' ויבן שם מזבח ויקרא למקום אל בית אל, ואחר אבילת אמו שכתיב ויקרא שמו אלון בכות ואיתא במדרש (רבה וישלח פפ"א ס"ה) באה ליה בשורתא שמתה אמו, כתיב אחר כן וירא אלהים אל יעקב עוד בבאו מפדן ארם ויברך אותו ואיתא במדרש (רבה וישלח פפ"ב ס"ד) ברכת אבלים ברכו, ונאמר עוד ואת הארץ אשר נתתי שאברהם וליצחק לך אתננה ולזרעך אחריך אתן את הארץ, הענין שנכפל בפסוק הזה את הארץ כי באמת למה קרא יעקב את האלון, אלון בכות על מיתת אמו, על פי פשוטו למה בכה כל כך עליה הלא כבר מלאו ימיה והיתה זקינה, אכן כל המאורעות שהיו לאבותינו היו מראים על דברים גבוהים ורמים, ובעת שנתודע ליעקב ממיתת רבקה ראה חורבן הבית שני ובכה מאוד על זה, ולכן אמר לו השי"ת ההבטחה הזאת וכפל בפסוק הזה שני פעמים את הארץ, לרמוז על הפסוק הזה (ירמיה ל"א,כ') כי ברא ה' חדשה בארץ נקבה תסובב גבר, וזה נרמז לו בזה שנאמר לו ולזרעך אחריך אתן את הארץ שזה רומז על הארץ החדשה לנחמו שלא יזנח לעולם ה', ואחר צרת רחל נאמר ויט אהלה מהלאה למגדל עדר (כמבואר בחלק ראשון על פסוק ויסע ישראל ויט אהלה), ואחר צרת ראובן נאמר ויהיו בני יעקב שנים עשר, ואחר כל אלו ההרפתקאות שעברו עליו נאמר ויבא יעקב אל יצחק אביו ממרא קרית הארבע הוא חברון אשר גר שם אברהם ויצחק, היינו למקום שמתייחדים שמים וארץ, ויעקב אבינו כל חפצו היה תמיד לבוא למגורי אביו כמו שכתוב (בראשית ל"א,י"ח) וינהג את כל מקנהו וגו' לבוא אל יצחק אביו ארצה כנען.
<b>ואלה תולדות עשו הוא אדום.</b> אחר אלו הברורים מתחיל בירורים בין ישראל לעשו (וכמו שנתבאר בח"א בד"ה ואלה המלכים) וגם בין ישראל עצמם, וזה מתחיל ממכירת יוסף, שאז התחילו ברורים בין ישראל, וזה יהיה עד עת קץ. שכתיב (עובדיה א',י"ח) והיה בית יעקב אש ובית יוסף להבה ובית עשו לקש וסיים שם והיתה לה' המלוכה שאז יתבררו ישראל בבירור השלם והיתה לה' המלוכה.


וישב

<b>וישב יעקב בארץ מגורי אביו בארץ כנען.</b> וישב הוא מלשון משיבת נפש, שהחיה את נפשו בזה שבא למדת אביו, וזה הוא מגורי אביו וכן אחר כן כשבא למדת ענוה שזה נקרא ארץ כנען, ואיתא במדרש (שיר רבה פ"א פסוק א' ס"ט) מה שעשתה החכמה עטרה לראשה עשתה ענוה סנדל לעקבה, כי מדת ענוה יקרה מאוד, לכן היה יעקב סבר בדעתו כיון שבא למדת ענוה שכבר נשלם במדותיו, והראה לו השי"ת אלה תולדות יעקב יוסף, שכאן מתחיל הולדה חדשה ועסק חדש.
<b>ויאמרו לו אחיו המלך תמלוך עלינו אם משול תמשל בנו.</b> מה שנכפל לשון מלוכה ולשון ממשלה, כמו שאמר הרב הקדוש ר' זושא ז"ל אשר כל אדם צריך להיות תקיף נגד עצמו שלא ישמע פתויי היצר, ואחר כן יוכל להיות לו תקיפות נגד אחרים שלא יירא מהם שהשי"ת יתן לו עוז ותעצומות נגדם, וזה שטענו השבטים ליוסף המלך אתה על עצמך שתרצה למלוך עלינו, אם תמשול ברוחך שתרצה להיות מושל גם עלינו.
<b>ויהי בעת ההיא וירד יהודה מאת אחיו.</b> במדרש (רבה וישב פ"ה ב') ר' שמואל בר נחמן פתח (ירמיה כ"ט,י"א) כי אנכי ידעתי את המחשבות, שבטים היו עסוקין במכירתו של יוסף, ויוסף היה עסוק בשקו ובתעניתו, ראובן היה עסוק בשקו ובתעניתו, ויעקב היה עסוק בשקו ובתעניתו, ויהודה היה עסוק ליקח לו אשה, והקב"ה היה עוסק בורא אורו של מלך המשיח. הענין בזה כמו שכתיב (תהלים קל"א,ב') אם לא שויתי ודוממתי נפשי כגמל עלי אמו כגמל עלי נפשי, שדוד המלך ע"ה הורה לנו שיצפה האדם לישועת השי"ת כמו שבעת שנולד האדם ואין לו עדיין דעת לכלכל נפשו משפיע לו השי"ת פרנסתו בשדי אמו, וכאשר יגדל מעט אך אין לו עדיין כח לפרנס עצמו אז אביו ואמו יכלכלו מחסורו, אכן כשיגדל עוד ויש לו דעה שלימה לשית עצות בנפשו לפרנס נפשו אז אין עוד השפעתו נשפע ע"י אחר, רק הוא ישתדל לברר מעשיו ויבטח בהשי"ת שזן ומפרנס לכל נפש, וזה שאמר דהמע"ה שויתי נפשי כגמל עלי אמו שאין בו עוד כח ודעת לכלכל מחסורו, ולכן סיים יחל ישראל אל ה' מעתה ועד עולם, כי באם יצפה האדם להושע מהשי"ת ויאמר בכל לבו אליך ה' נפשי אשא אז קרובה ישועתו לבוא, וכן הענין כאן שכולם עסקו בפעולותם והשתדלותם שחשבו שע"י זה יתקרבו להשי"ת. אבל יהודה חשב שהוא מצדו אין בו כח להשלים נפשו, וצעק מאוד להשי"ת אליך ה' נפשי אשא, ואין לי שום עצה רק להוליד נפש טוב, והשי"ת היודע מחשבות הסכים למחשבת יהודה שענינו היה כענין דוד המלך ע"ה, ובורא אורו של משיח, והאיר לו השי"ת שמצא תקוה בנפשו שיתקן הכל בשורש כמו שנתבאר בחלק ראשון (פרשת וישב), והיינו שאחר שהגיע למסור כל נפשו להשי"ת, אז האיר לו השי"ת מאין בא לו רצון ודעה הזאת, הלא ודאי לא נתרחקתי מהשי"ת, ואף שנדמה לו שאין ישועתו בה', אבל באמת ה' מגן בעדי כבודי ומרים ראשי.
<b>ויהי כמשיב ידו והנה יצא אחיו ותאמר מה פרצת עליך פרץ.</b> להבין החילוק מיעקב ועשו שנולדו גם כן תאומים, ויעקב היה ראשון ליצירה כדאיתא במדרש (רבה תולדות פס"ג י"א) משל אם תניחו שתי מרגליות בשפופרת כו'. ומכל מקום לא התגבר לצאת ראשונה מהבטן, וכאן בפרץ וזרח כתיב והנה יצא אחיו, שפרץ התגבר עליו ויצא ראשונה, אכן הענין בזה כי אצל יעקב לא היה ליעקב שום שייכות עם לידת עשו, לכן לא התגבר עליו כלל, כי בזה שהקדים עשו לצאת אין שום שייכות ללידת יעקב, וכמו שכתיב בפרשת וישלח שיעקב עשה כמה השתחוואות לפניו ואמר לו יעבר נא אדני לפני עבדו, יען שכל עניני עשו היו דברים קטנים בעיני יעקב ולא היה כדאי לפניו להקדימו, כדאיתא בזה"ק (וישלח קס"ו:) דאילו הוה ידע עשו חכמה דא יקטיל ליה לגרמיה, אבל בפרץ וזרח שהיו שניהם מטע ה' זרע ישראל, לכן הקדים פרץ לצאת, כיון שהוא גדול במעלה שיצא ממנו מלכות בית דוד, הראה פרץ לאחיו שצריך להיות לו הכנעה מפניו.
<b>ויהי ה' את יוסף וגו' וירא אדניו כי ה' אתו וגו' ויברך ה' את בית המצרי בגלל יוסף וגו'.</b> מכאן יש ללמוד ק"ו מה מי שעשה את הצדיק לנאמן הצליחו ה', מכל שכן מי שמוסר כל רכושו וכל קניניו להשי"ת ומחזיקו לנאמן על אחת כמה וכמה שתשרה ברכה והצלחה בכל מעשי ידיו.
<b>והוא כפרחת עלתה נצה הבשילו אשכלתיה ענבים.</b> מזה הכיר יוסף ששר המשקים ישוב על כנו, כי כשהשי"ת מצמיח ישועות לישראל המה קיימים לעולמי עד ולכן מושיע לישראל בהדרגה כדי שיודמה להאדם שביגיע כפו בא לו הישועה ויורגל בה, ואם ח"ו נפסק טובה מישראל נפסקת בבת אחת כדי שיורגש להאדם חסרון הטובה ויטעון לפני הש"י כי נשאתני ותשליכני מפני שמרגיש בחסרונו וע"י זה יושע, אבל בעכו"ם כשנותן השי"ת להם טובה נותן אותה בבת אחת שיכיר שלא מיגיע כפו באה לו הטובה, ובעת שנפסקת נפסקת בהדרגה כדי שלא ירגישו ולא יהיו להם טענה, לכן בשר המשקים שראה החלום בהדרגה מתחילת הפריחה עד גמר הפרי מזה הבין יוסף שהוא ישוב לכנו שזהו שייך לישראל שישועתן קיימת לעד, כדאיתא בירושלמי (ברכות פ"א ה"א) למנצח על אילת השחר מה שחר כו' כך הוא גאולתן של ישראל קמעא קמעא, ושר האופים ראה בפעם אחת כל מעשה אופה היינו שלא בהדרגה ראה דבר שלם בבת אחת מעשה אופה גמורים לכן הבין יוסף כי יתלה על העץ (כי יוסף הצדיק התבונן בהחלומות כי יש להם שייכות לישראל כדאיתא בזה"ק [וישב קצ"ב.]).
בענין יהודה ויוסף שאח"כ הראה השי"ת ליוסף החלום של שר המשקים ושר האופים כמו שנתבאר בח"א (פרשת וישב ד"ה וישב), וע"ז כתיב (משלי י"א,ה') צדקת תמים תישר דרכו וברשעתו יפול רשע, והיה צריך לכתוב ורשע יפול ברשעתו, אך הענין בזה צדקת תמים תישר דרכו ולא יבא עליו חלילה שום עונש, ואף שנמצא בו איזה חסרון שמפני זה ראוי ליענש חס ושלום לא יבא עליו עד שיחזור וישלים חסרונו אכן השי"ת ברוב רחמיו מודיע לו חסרונו לא ע"י עונש כדאיתא בזה"ק (ויקרא כ"ג:) ומאן דקאים בליליא למלעי באורייתא אורייתא קא מודעא ליה חוביה ולא באורח דינא ורק ע"י שרואה רשע אחד שיש לו זה החסרון ונענש, מזה נתודע להתמים שנותן אל לבו שגם בו נמצא זה החסרון וחוזר בתשובה ומשלים חסרונו, וזה הוא וברשעתו היינו ברשעה הנמצא בתמים מזה יפול רשע, וכן היה הענין בשר האופים שנתלה כדי שיוסף הצדיק יתן אל לבו לתקן מעשיו כמו שנתבאר בח"א (פ' וישב ד"ה וישב א'). 

מקץ

<b>ויהי מקץ שנתים ימים ופרעה חלם והנה עמד על היאר.</b> זה שאמר הכתוב (ישעיה ס',א') קומי אורי כי בא אורך וכבוד ה' עליך זרח. שישועת השי"ת קרובה לבוא כהרף עין. וזה מלמד אותנו השי"ת בפרשה הזאת שבפרשה הקודמת כתיב כל החושך והצרות שהיה לכולם. שיעקב אבינו אמר כי ארד אל בני אבל שאלה, היינו שאמר שכל ימיו לא נהנה מעולם הזה אפילו באצבע קטנה שלו רק ציפה שיהיה חלקו שלם לעולם הבא, וכיון שראה שנאבד יוסף הצדיק נדמה לו שלא יהיה לו גם עולם הבא חס ושלום, כדאיתא (תנחומא ויגש ט') שסימן זה היה ליעקב אבינו שאם לא ימות אחד מבניו בחייו לא יראה פני גיהנם ומזה היה ליעקב צער גדול מאוד, וגם השבטים כשראו צרת אביהם ובפרט כשראו שיצחק מנחם ליעקב ואין הדברים נכנסים בלבו התחרטו והתמרמרו מאד, כי מתחילה היה בדעתם שע"פ הטבע אדם מתנחם אחר בנו, וגם יוסף במקום שהיה שם היה לו צער גדול וחושך. ובפרשה הזאת האיר השי"ת ישועתו כהרף עין, וזה שכתיב קומי אורי כי בא אורך, שהשי"ת שלח ישועתו ואורו ליוסף הצדיק כהרף עין. וזה שאמר הכתוב (ישעיה מ"ד,ג') כי אצק מים על צמא ונוזלים על יבשה אצק רוחי על זרעך וברכתי על צאצאיך, כמו שאדם נותן לצמא מים בזריזות, שממון אין האדם נותן בזריזות. אבל מים נותן תיכף כשרואה צמא, יען שאין בו חסרון כיס. כן מאיר השי"ת ישועתו כהרף עין למי שהוא צמא לד"ת. ובכלל העולם, ישראל הם צמאים הרבה לדברי תורה ובישראל בפרט גם כן יש חילוק. והשי"ת צופה ללב. מי שלבו צמא יותר לדברי תורה, לזה מאיר השי"ת ישועתו. וצמאון לדברי תורה הוא כשאדם מצמצם עיניו ולבו לבל יתפשטו עצמם ויחמדו לחלק חבירו, כי העין והלב הם שני סרסורי עבירה, כדאיתא בירושלמי (ברכות פ"א ה"ה) שהעין רואה והלב חומד לחלק חבירו. כי בטבע האדם שיהיה לו קנאה אם רואה שלחבירו או לשכינו יש כל טוב, ולו פרנסתו מצומצמת. אז אומר השי"ת למה לך להסתכל בחלק חבירך, בטח הוא רצוני כן שלחבירך יהיו כל הטובות ואתה תצמצם את עצמך. אבל אם האדם עוצם עיניו ולבו לבל יחמוד לחלק חבירו ובלי שום קנאה מתפלל להשי"ת שיהיה ההשפעה לו בהרווחה. אז מראה לו השי"ת שמצד השי"ת אין שום צמצום בההשפעה. וישועת ה' כהרף עין. רק המניעה הוא מצד האדם שצריך האדם לברר עצמו בהשני לאוין לא תרצח ולא תנאף. ואחר שמברר עצמו בהם יראה מפורש אור ישועתו מהשי"ת מוכנת תמיד. ושורש הלאו לא תרצח הוא כמו שכתיב (זכריה ח',י"ז) ואיש את רעת רעהו אל תחשבו בלבבכם. ובזה מקיים הלאו לא תרצח עם כל פרטיו. ושורש מלא תנאף הוא כשמצמצם עיניו ולבו לבל יחמדו לחמדת עולם הזה שהוא חמדת דמיון, בזה הוא מקיים הלאו לא תנאף עם כל פרטיו. וזה שכתיב ויהי מקץ שנתים ימים, היינו אחר שבירר יוסף עצמו באלו השני לאוין אז היה צמא לאור השי"ת, ואז תיכף הושיע לו השי"ת. ולכן מתחיל הזה"ק (מקץ קצ"ג:) בזה הפסוק (תהלים י"ח,ט"ז) חי ה' וברוך צורי וירום אלהי ישעי. חי ה' הוא כשאדם מרחיק עצמו מכל חמדת דמיון וחיים ותענוג של עוה"ז רק מדבק עצמו בחיים של השי"ת שהוא חיים נצחיים, וחמדת אמת שחושק להתענג באור ה', ובזה מקיים לא תנאף עם כל אביזרייהו. וברוך צורי, היינו שמשבח להשי"ת על מה שנתן לו לב טהור לאהוב את חבירו ולקיים לא תרצח. אז תיכף וירום אלהי ישעי, שהשי"ת נותן לו כל מיני ישועות. אבל בעוד שאין האדם מבורר באלו השני לאווין, אם יקבל אז השפעת ישועה חלילה יתפשט בזה וישכח חלילה שהשי"ת הושיע לו, אבל אחר שבירר עצמו יוכל לקבל ישועת השי"ת כהרף עין. וזה שמסיים שם בזה"ק ברוך ה' יום יום אלו שנתים ימים, היינו כשנתברר בהשני ימים אז הוא יעמס לנו האל ישועתינו סלה. וזה שכתיב (תהלים ק"ה,י"ט) עד עת בא דברו אמרת ה' צרפתהו, שאחר שנתברר באמרת ה' הושיע לו השי"ת בהרף עין. ונתקיים בו הפסוק (תהלים ל',ו') בערב ילין בכי ולבקר רנה, שבלילה חלם לפרעה ובבקר יצא יוסף מבית האסורים. שמאהבת השי"ת לישראל שולח צעקה נוראה קודם הישועה, שיהיה הלב צמא להישועה. כי יוסף הצדיק כל י"ב שנה היה ישן בלילה אך בלילה הזה בכה מאד כל הלילה, ונזכר אז שהיה מפונק בתענוגים כל הי"ז שנה שהיה אצל אביו, ועתה בכבל רגלו ברזל באה נפשו. והתפלל ובכה עד מתי אסבול כל הצער הזה, שבמכוון שולח השי"ת צעקה קודם הישועה, כדי שידמה שהישועה היא מצד תפלת האדם, ויהיה יגיע כפך. והושיע לו השי"ת תיכף ואז אמר ה' אלהי ישועתי יום צעקתי בלילה נגדך. ונתקיים עליו הפסוק (ישעיה מ"ט,ז') כה אמר ה' גאל ישראל קדושו לבזה נפש למתעב גוי לעבד משלים מלכים יראו וקמו שרים וישתחוו.
<b>ויקרא יוסף את שם הבכור מנשה כי נשני אלהים את כל עמלי ואת כל בית אבי ואת שם השני קרא אפרים כי הפרני אלהים בארץ עניי.</b> שני שמות האלו קרא על שם חסדי השי"ת שהיה עליו, על דרך שכתיב (תהלים ל"ד,ט"ו) סור מרע ועשה טוב. ולכן קרא שם הבכור מנשה, שמורה שהשי"ת הצילו מכל מה שעבר עליו מיום צאתו מבית אביו שנמכר לעבד והיה בכבל רגלו, עד שהושיע לו השי"ת ונתן חנו לפני שר בית הסהר וניצל מכל רע. ושם אפרים על ראותו בטוב, וזה נקרא הפרני שנרחב לבו, כדכתיב ונתון אתו על כל ארץ מצרים. והודה להשי"ת על הטובה כפולה, אחד שיצא ממסגר אסיר, ועוד הוספת ראותו טובה שמשל על כל ארץ מצרים לאסור שריו בנפשו, כמו שבישר לאביו שמני אלהים לאדון לכל מצרים. וזה הפרני אלהים בארץ עניי שעל ידי שסבל זכה להטובה, והכיר טובה גם בהסבלנות.
<b>וישא עיניו וירא את בנימין אחיו בן אמו ויאמר הזה אחיכם הקטן אשר אמרתם אלי ויאמר אלהים יחנך בני.</b> ענין חנינה נקרא כשהשי"ת יסכים למעשי האדם אף במקום שנמצא עליו מקטרגים. ומזה היה עיקר גדולת יוסף שהשי"ת הסכים על מעשיו נגד כל המקטרגים. וזה דאיתא במדרש (רבה מקץ פצ"ב, ס"ה) לפי ששמענו חנינה בי"א שבטים ולא שמענו חנינה בשבט בנימין, והיכן שמענו כאן שמענו ויאמר אלהים יחנך בני. היינו שיעקב אמר על כל השבטים אשר חנן אלהים את עבדך, ובשבט בנימין לא שמענו ממנו חנינה, לפי שראה יעקב ששבט בנימין יכנס בהסתרות בפילגש בגבעה, וכל השבטים יתנגדו לו, לכן לא אמר עליו חנינה. אך יוסף אמר עליו אלהים יחנך בני, כי שבט בנימין על ידי התחברותו למדת יוסף הצדיק יתברר, כדאיתא בזה"ק (ויצא קנ"ג:) יוסף צדיק לעילא בנימין צדיק לתתא.
<b>אלהים יחנך בני.</b> איתא בגמ' (ברכות ל"ג.) הבדלה בחונן הדעת מ"ט א"ר יוסף מתוך שהיא חכמה קבעוה בברכת חכמה. ובירושלמי (ברכות פ"ה ה"ב) אם אין דיעה הבדלה מניין. כי הישוב הדעת שיש באדם מלמדתו חכמה להבדיל בין דבר לחבירו, וזה שברכו בחנינה היינו חונן הדעת, כי שבט בנימין מדתו היא לחטוף מהעכו"ם ולהכניס שללם לתוך ישראל. אם רואה בהם דבר טוב חוטף מהם הטובה ומכניסה לישראל, כמו שנתבאר בחלק ראשון (פרשת ויחי) ואם רואה שהדבר הזה אינו טוב להכניסה לתוך ישראל אזי ישליך הטובה מאחריו, ולזה צריך ישוב הדעת מאוד. כמו מי שרץ מראש הר משופע לתחתית העמק רץ במהירות מאוד וקשה לפניו לעמוד באמצע, ורק מי שיש לו כח עצום לעצור מהירתו יש לו כח לעמוד באמצע. וכן בזה השבט שיש לו ישוב הדעת בעת שרץ במהירות ללקוט ולחטוף שלל, ואם רואה באמצע שלא טוב זה לפניו משליך מאחריו. וזה שכתוב (בראשית מ"ט,כ"ז) בנימין זאב יטרף בבקר יאכל עד, היינו שירוץ לחטוף הכל, ולערב יחלק שלל, שמה שיש בו טובה יקח אותו, ומה שאין בו טובה ישליך אחריו. וזה שברכו יוסף אלהים יחנך בני שיהיה לו דעת ובחירה עצומה מאד להבדיל ולהבחין בין רע לטוב.
<b>האלהים מצא את עון עבדך.</b> בשעה שנמצא הגביע באמתחת בנימין התחיל יהודה לחשוב עצמו מאין בא עלילה זו עלינו, הרי כלנו כנים ואין בינינו גנבים רק השי"ת המציא זאת לפנינו, ולמה המציא זאת בטח נמצא במעמקי לבנו חסרון אשר אין אנחנו מכירים החסרון הזה, לכן המציא השי"ת לידינו מעשה הזה כדי שיתראה בולט החסרון ממעשה הזה. וזהו האלהים מצא שהשי"ת המציא זאת כדי שאנחנו נחשב דרכנו שיש לנו החסרון הזה. והלך יהודה בלב נשבר מאוד, ואז התפללו (תהלים ס"ט,ב') הושיעני אלהים כי באו מים עד נפש, וכתיב שם ואני תפלתי לך ה' עת רצון, היינו שידע האדם שבעת שהוא בצער ובלב נשבר אז הוא עת רצון.


ויגש

<b>ויגש אליו יהודה ויאמר בי אדני וגו'.</b> זה שאמר הכתוב (ישעיה ל"ג,כ"ב) כי ה' שפטנו ה' מחקקנו ה' מלכנו הוא יושיענו. ה' שפטנו היינו שהשי"ת מברר לנו המחשבות, ואף שהשי"ת מברר המחשבות מכל מקום קשה על האדם שרצונות לבו ימשכו אחרי המחשבה המבוררת, לכן כתיב ה' מחקקנו, שהשי"ת יחקק בלבנו המחשבות, וכיון שיזכה לזה אזי הוא כמו שאיתא בגמ' (סנהדרין י"א.) על כמה גדולים שהיו ראוים שתשרה עליהם שכינה רק שדורם לא היו זכאים לכך. ואם יטעון האדם מה אני חייב בזה הלא מצדי אין לי חסרון, לכן כתיב ה' מלכנו הוא יושיענו. "והוא" נקרא לשון נסתר, היינו שאין לך השגה בזה היאך הישועה תוכל לבוא מהשי"ת וזה הענין היה ביהודה שזכה לה' שפטנו ולה' מחקקנו, אז טען ברעש גדול למה יעשו עלילה עלינו מה ירצו מאתנו הלא אנחנו מצדנו אין לנו חסרון. וזה שטען וצעק בי אדני הלא אצלי במעמקי לבבי נחקק אור רצון השי"ת מפורש ובזה עצמו נפתחה הישועה, אשר זה נקרא הוא יושיענו שלא היה להם השגה תחילה בזה הדרך שבאה להם הישועה.
<b>ויאמר יוסף אל אחיו אני יוסף וגו' ויאמר יוסף אל אחיו גשו נא אלי ויגשו ויאמר אני יוסף אחיכם אשר מכרתם אותי מצרימה ועתה אל תעצבו וגו' כי למחיה שלחני אלהים לפניכם וגו'.</b> בזה מלמד אותנו השי"ת שבל יתייאש שום אדם אפילו שידמה לו שהישועה רחקה ממנו מאוד, וחלילה כל יום קללתו מרובה מחבירו, עד כי אפס ממנו הישועה. ובזה יתחזק האדם שיתן לב לצער השבטים שהיה להם בזה העת שנתפסו כמרגלים, אחרי הלכו לשבור תבואה להחיות נפשם ברעב וגם אחרי כל זה נאסר שמעון לעיניהם, וגם נמצא הגביע באמתחת בנימין ונלקח גם בנימין לעבד ונדמה להם כי אין להם שום תקוה להושע, והצדיקו עליהם את הדין באמרם הננו עבדים לאדני, ואחרי כן כאשר הגיע עת הישועה אמר יוסף אני יוסף אחיכם, ולא נעשה שום מעשה שיהיה חילוק בין רגע שקודם התגלותו לאחיו ובין רגע שאחר כן. כי גם קודם הישועה היה נצב נגד פניהם כל הישועה, שכתיב בה ותחי רוח יעקב אביהם, וזה החיים היה נגד פניהם, רק קודם העת לא הרגישו בזה. וכן נקוה כאשר יבוא העת לגלות כבוד מלכותו עלינו ולרחם שארית ישראל, כל ישראל יראו שהישועה היתה נגד פנינו, רק מצדנו נסתר זאת, ויתקיים הכתוב (זכריה י',ו') והיו כאשר לא זנחתים.
<b>ויאמר אנכי האל אלהי אביך אל תירא מרדה מצרימה וגו' אנכי ארד עמך מצרימה ואנכי אעלך גם עלה וגו'.</b> הענין שנתיירא יעקב לירד למצרים עד שאמר לו השי"ת אל תירא. אך הענין בזה כדאיתא אין תורה כתורת א"י (ב"ר פט"ז, ז') אין חוץ לארץ כדאי ליתן תורה לישראל וזה היה פחד יעקב. עד שהבטיחו השי"ת אנכי ארד עמך מצרימה, שמילת אנכי רומז על התורה והיינו שגם בחוץ לארץ ישפיע לו השי"ת דברי תורה. ועוד נתיירא יעקב אבינו כיון שאין בחוץ לארץ כל כך קדושה מפורשת, אם כן לא יהיה בהשפעת הדברי תורה כל כך קדושה, והבטיחו השי"ת ואנכי אעלך גם עלה, היינו שיגיע למדריגה העליונה של דברי תורה, וזה רומז גם עלה.


ויחי

<b>ויחי יעקב בארץ מצרים שבע עשרה שנה.</b> בזה הסדרה כתוב עיקר החיים של יעקב אבינו, כמו שכתוב אחר כן הקבצו ושמעו בני יעקב ושמעו אל ישראל אביכם. שיעקב אבינו כל ימיו היה מצפה בכל פרטיו ומעשיו לידע מה הוא אצל בוראו, ואיזה ברכה וקדושת השם ישאר אחריו השארה קיימת להיות נקרא על שמו. ויען שהשי"ת כך דרכו להודיע לאדם שכרו ופעולתו, כדאיתא במדרש (רבה חיי שרה פס"ב ס"ב) כד דמך ר' אבהו אחזו ליה י"ג נהרי אפרסמון כו'. לכן בהקבצו יחד שבטי ישראל ובאו אל יעקב שיברכם אמרו כולם שמע ישראל ה' אלהינו ה' אחד כדאיתא בגמ' (פסחים נ"ו.) ומקודם לא סדרו ביניהם מה שיאמרו רק ששרתה עליהם רוח הקודש שכוונו לדבר אחד. ובזה הראה השי"ת ליעקב תעלומות לבו כל ימי חייו, כי תעלומות לב האדם נתראה ביוצאי חלציו שעל ידם נתגלה מחשבותיו, לכן הראה לו הש"י כי אחדות השי"ת יתקרא על שם יעקב אבינו, כדאיתא בזה"ק (ואתחנן רס"ג.) שמע ישראל ישראל סבא. וכששמע יעקב אבינו אחדות השי"ת מפיהם שמח מאוד ואמר ברוך שם כבוד מלכותו לעולם ועד, וזה שאיתא בגמ' (תענית ה':) יעקב אבינו לא מת, כי זה היה עיקר החיים שלו שיכיר כל אדם אחדות השי"ת. וזה ויחי יעקב שצורתו נחקק בכסא הכבוד כדאיתא בזוהר חדש (רות דף פ"ג.) יעקב אבינו לא מת והקב"ה חתים ליה גו כורסא יקריה (עיין שם כל הענין מק"ש).
<b>ויברך את יוסף ויאמר האלהים אשר התהלכו אבתי לפניו אברהם ויצחק האלהים הרעה אתי מעדי עד היום הזה המלאך הגאל אתי מכל רע וגו'.</b> כתיב (תהלים כ"ח,ט') הושיעה את עמך וברך את נחלתך ורעם ונשאם עד העולם. זה נאמר נגד מעשה ומחשבה ורצון שאפילו אם האדם נקי כפים ממעשה ובר ממחשבה עוד נצרך לסייעתא על הרצון, כי זה הוא אף בצדיקי עולם צריכים רחמים לבל יעלה על רצונם רק כרצון השי"ת, כדכתיב (דברי הימים א כ״ח:ט׳) דע את אלהי אביך ועבדהו בלב שלם ובנפש חפצה. וזה האלהים הרעה אתי מעודי, כמו שכתיב (תהלים ל"ז,ג') ורעה אמונה, שהשי"ת ישים ברצון לבי שאכיר שאני כגמול עלי אמו, וכדכתיב (תהלים כ"ג, א') ה' רעי לא אחסר שהכיר בכל רגע שהשי"ת רועה אותו שחסד ה' תמיד לנגד עיניו. וזה הגאל אתי מכל רע שלא יקרב באהלי והוא יברך את הנערים וגו' וידגו לרב בקרב הארץ. וזה הוא פירש ורעם ונשאם עד העולם, כמו שכתוב (מלכים א' ט',ג') והיו עיני ולבי שם כל הימים.
<b>ויקרא יעקב אל בניו ויאמר האספו.</b> במדרש (תנחומא ויחי ס"ח) האספו הטהרו כענין שנאמר (במדבר י״ב:י״ד) תסגר שבעת ימים מחוץ למחנה ואחר תאסף. הענין בזה כי יעקב היה הראשון שצוה לבניו שידרשו שלום רעיהם ולא ידברו דופי איש ברעהו, וזה שהזהירם בלשון אסיפה שזה נקרא טהרה כי מי שנזהר בזה יש לו אסיפה במחנה ישראל, לפי שמצינו שמי שמחזיק במחלוקת ומשלח מדנים אין לו אסיפה כדכתיב תסגר שבעת ימים מחוץ למחנה ואחר תאסף, מחמת שדברה במשה, מזה נלמד שאין לאדם אסיפה וחיבור לכלל ישראל רק כאשר נשמר מלדבר בחסרון רעהו. וזה האספו שהזהירם על זה לדרוש בשלום רעיהם.
<b>ראובן בכרי אתה וגו' פחז כמים אל תותר.</b> אם כוונת יעקב אבינו על ראובן היה רק לקנטר אם כן היה לו להתחיל פחז כמים אכן בזה היה קצת ברכה לראובן שזה הוא מדת ראובן שבכל עניניו יהא ההתחלה שלו טוב מאוד הן בפעולות והן בכל דבר יהיה המושכל ראשון שלו גדול ביתר שאת ויתר עז, אך שאינו יוכל לגמור המעשה שתהיה נגמרת כפי ההתחלה שהתחיל, וזה הוא פירוש הפסוק אל תותר שאינו יכול לגמור כפי התחלתו.
<b>גד גדוד יגודנו.</b> גד מורה על קטנות, שנולד בקטנות מאוד, ולכן קראה שמו גד מלשון גרגיר קטן. ולכן ברכו יעקב אבינו בצוותא גדוד יגודנו, שיהיה אוהב צוותא, וממילא כשיתחבר לרבים יהיה לו שלימות, כי כל הטובות וכח וגבורה נכלל בהתחברות ושלום ואחדות.
<b>בן פרת יוסף בן פרת עלי עין.</b> שנתגדל בבת אחת כהרף עין. ונתקיים בו (קהלת ד',י"ד) כי מבית הסורים יצא למלך זה יוסף שיצא מבית האסורים (בראשית רבה מקץ פ"ט,ב') ובבת אחת האיר אור הצלחתו. ואף שמצינו (בירושלמי ברכות פ"א ה"א) שישועתן של ישראל הוא בהדרגה קימאה קימאה. וכדאיתא בזה"ק (וישלח ק"ע.) ר' יהודה פתח ואמר (שיר השירים ו׳:י׳) מי זאת הנשקפה כמו שחר יפה כלבנה ברה כחמה איומה כנדגלות כו' אינון ישראל בזמנא דקב"ה יוקים לון ויפיק לון מן גלותא כדין יפתח לון פתחא דנהורא דקיק זעיר ולבתר פתחא אחרינא דאיהו רב מניה כו' זעיר זעיר עד דיתתקף אבל לעשו לאו הכי אלא בזמנא חדא נהיר ליה ואתאבד מניה זעיר זעיר, והיינו שלעכו"ם יאיר הצלחתם בזמנא חדא למעלה מכח כליהם, וכאן בישועת יוסף היה הישועה בזמנא חדא, אכן זה היה ממה שנתברכו אבותינו (בראשית כ"ב,י"ז) וירש זרעך את שער אויביו, שלפעמים יוכל הישראל לקבל ישועה למעלה מכח כליו, ומכל מקום לא יתבטל, ואז נקרא שירש שער אויביו, וזה נתקיים ביוסף הצדיק. וזה שברכו בברכת עלי עין, כמה דאמרו אנשי לראות עין נתגדל, וזה דאיתא (ב"ר פע"ג ובזה"ק) שכל ההתחלות ישועות הם מזרעה של רחל, ואח"כ תתפשט הישועה על כל ישראל כצפרים עפות כן יגן ה' צבאות וגו' (ישעיה ל"א,ה').
<b>בנימין זאב יטרף.</b> בנימין נקרא טורף, כדאיתא בגמ' (זבחים נ"ג:) בחלקו של טורף. ואבנו בחושן נקרא ישפה, יש פה לחטוף ולקבל ממקומות הרחוקים ביותר ומכניס זאת לקדושה. מפני ששבט בנימין עומד על הספר וכל דבר טוב וניצוץ קדוש שרואה בין העכו"ם מכניסה לקדושה ולכן ברכו משה (דברים ל"ג,י"ב) ובין כתפיו שכן, היינו שיהיה לו יראה עצומה, כמו אכתפיה דמריה. היינו מפני שהיה מכניס עצמו בספיקות לנצח או להנצח. כמי שנושא משא על כתיפיו והמשא נוטה לכל צד, אכן השי"ת תמיד חושב מחשבות לבלתי ידח ממנו נדח, וכמו שמצינו ששאול ריחם על אגג מפני שאמר אוי לי שמא יכלה זרעי (תנא דבי אליהו רבה כ"א) אע"פ שזה הרחמנות היה נחשב לו לחטא, מכל מקום חשב השי"ת שמזה הפעולה ישאר מחשבה טובה, כדאיתא בגמ' (גיטין נ"ז:) מבני בניו של המן למדו תורה בבני ברק, ונתברר בזה כוונת שאול שזה היה כוונתו להוציא הטוב והקדושה שנמצא באגג, כי שאול הוא מבנימין, ולכן נקרא זאב יטרף.


ספר שמות

שמות

<b>ויאנחו בני ישראל מן העבודה ויזעקו ותעל שועתם אל האלהים מן העבדה.</b> בכאן מתחלת הישועה, כיון שהיו זועקים מיד ותעל שועתם שהתחילה הישועה, כי עד כאן לא היה בהם שום התעוררות לזעוק ולהתפלל. ומכיון שרצה השי"ת להושיעם התעורר בהם זעקה וזה הוא התחלת הישועה כשאדם מתעורר לזעוק לה'. וכמו שאמר דוד המלך ע"ה (תהלים ס"ו,כ') ברוך אלהים אשר לא הסיר תפלתי וחסדו מאתי, היינו כיון שנמצא בו תפלה מאיר השי"ת חסדו, שמקודם שרוצה השי"ת להושיע אין האדם רואה את החסרון שלו, ואינו יודע כלל מה הוא חסר לו, אבל כשהשי"ת רוצה להושיע מראה לו שורש חסרונו, וממילא יראה כי כל הסתעפות חסרונותיו הם רק משורש הזה, ושולח לו כח תפלה וצעקה להשי"ת ומתחיל להרעיש על זה להשי"ת, ואז השי"ת מאיר לו חסדו.


וארא

<b>וידבר אלהים אל משה ויאמר אליו אני ה' וארא אל אברהם אל יצחק וגו' ושמי ה' לא נודעתי להם וגו' וגם אני שמעתי וגו' לכן אמור לבני ישראל אני ה' וגו' ולא שמעו אל משה מקצר רוח ומעבדה קשה.</b> ולמעלה מן הענין כתיב ויאמר ה' למה הרעתה לעם הזה וגו'. והענין בזה כי למשה רבינו נדמה שמחמת קושי השעבוד וגודל סבלנות הגלות כבר נזדכך לב ישראל וראוים לגאולה. לכן שאל משה והצל לא הצלת את עמך והראה לו השי"ת שאדם יראה לעינים וה' יראה ללבב שעדיין לא נשלמו ישראל. וזה שגילה לו האור משם הוי' ב"ה באמרו אני ה' כי אין לשער גודל היקרות מהשם הוי' ב"ה עד שגם לאבות הקדושים לא נודעתי להם בשם הזה. וכדאיתא בזה"ק (משפטים צ"ו.) בר שמא יחידאה בריר דכל שאר שמהן דאחסין לעמא יחידאה בריר מכל שאר עמין ואיהו שם הוי' דכתיב (דברים ל"ב,ט') כי חלק ה' עמו וכתיב (שם ד',ד') ואתם הדבקים בה' בשמא דא ממש יתיר מכל שאר שמהן. וזה שהוכיח לו השי"ת בראיה אמיתית שאם כדבריו שישראל המה מזוככים בשלימות, אזי כשתודיע להם יקרות השם הוי' ב"ה היו צריכים לשמוע אליך ולדבק בו. וזה שאמר השי"ת לכן אמור לבני ישראל אני ה' שזה השם רומז על שכר ועונש ובנין עדי עד כי ביה ה' צור עולמים, ומאחר שכתיב ולא שמעו אל משה מזה נתראה מפורש שעדיין לא נזדככו בשלימות, ולפני השי"ת נגלו תעלמות לבם שעדיין אינם ראוים לגאולה, ובטח בהגיע עת דודים לא יתעכבו רגע, כמו שכתיב (שיר ב',ח') מדלג על ההרים מקפץ על הגבעות.
<b>ויקח אהרן את אלישבע בת עמינדב אחות נחשון לו לאשה וגו' ואלעזר בן אהרן לקח לו מבנות פוטיאל לו לאשה ותלד לו את פנחס.</b> זה שאמר הכתוב (תהלים צ"ז,י"א) אור זרע לצדיק ולישרי לב שמחה. אור זרוע לצדיק היינו שדברי תורה מאירים להצדיק שמכלכל דרכיו על פי כללי התורה ולא יסור מהם. ולישרי לב שמחה ישרי לב נקרא מי שלבו נמשך אחר רצון השי"ת, אף שעל הגוון נתראה שלפעמים יסור מדרך התורה, גם זה הוא ברצון השי"ת. וכמו שאיתא בגמ' (שבת נ"ו.) כל האומר דוד חטא אינו אלא טועה. יען כי לבו היה נמשך אחר רצון השי"ת, ותמיד מוסכם בלבו להיות מנוצח מהשי"ת. וכמו שכתיב (תהלים נ"א,א') למען תצדק בדברך תזכה בשפטך וכדאיתא (סנהדרין ק"ז., זה"ק משפטים ק"ז.) דלא לימרו עבדא זכי למריה וזה שאמר שלמה המלך ע"ה (שיר ה', ד') דודי שלח ידו מן החור ומעי המו עליו, מן החור נקרא דברים שאינם מיופים על הגוון, גם בזה כוון לרצון השי"ת בעומק, וזהו ומעי המו עליו. וזהו ויקח אהרן את אלישבע בת עמינדב שחלק אהרן בעוה"ז הוא שלימות בכל מעשה ומעשה שלא יסור מכללי דברי תורה, כמו שאיתא בחלק א' (פ' קרח בענין המטות) והדברי תורה מאירים לו. ולפי שהשי"ת רצה להטעימו מחלק דוד המלך שנקרא ולישרי לב שמחה, לכן היה זיווגו לשבט יהודה, ולכן כתיב ויקח אהרן שלקיחתו היה מיופה ומהודר גם על הגוון. אבל באלעזר כתיב לקח לו מבנות פוטיאל, לפי שלא היה זיווגו לבנות פוטיאל מיופה כל כך על הגוון, כדאיתא במדרש (תנחומא פנחס א') שעמדו השבטים עליו ואמרו ראיתם בן פוטי זה וכו', לכן כתיב לקח לו שבדיעבד טוב הוא. וזה רומז על דודי שלח ידו מן החור ומעי המו עליו. ועל זה כתיב (משלי י"ח,י') מגדל עז שם ה' בו ירוץ צדיק ונשגב, מי שחוסה ובא בשם ה' יש לו מגדל עז, אפילו שעושה מעשה שאינו מיופה על הגוון שנדמה שעושה במרוצה, מכל מקום יש לו תקופות ומגדל עז כיון שהוא שם ה', אף שבו ירוץ, מכל מקום מכוון לעומק רצון השי"ת, כיון שאינו עושה רק מה שהוא רצון השי"ת, וזה ונשגב שהמעשה הזה הוא למעלה מהשגת תפיסת האדם בעוה"ז. וזה שנאמר ותלד לו את פנחס, שהשי"ת חתם עצמו על זה המעשה שהוא נשגב מאוד, כמו שכתיב (במדבר כ"ה,י"ב) לכן אמור הנני נתן לו את בריתי שלום, שהשי"ת חתם עצמו עליו.
<b>והפליתי ביום ההוא את ארץ גשן אשר עמי עמד עליה לבלתי היות שם ערב וגו' ושמתי פדת וגו'.</b> הנה השבע מכות שבפרשה הזאת הם נגד הפסוק (משלי ו',ט"ז) שש הנה שנא ה' ושבע תועבות נפשו כמבואר בחלק ראשון (פרשת וארא). ומכת הערוב הוא נגד לב חורש מחשבות און, שהשי"ת שלח להם מכת ערוב לערבב דעתם ויהיו טרודים בצערם, ולא יוכלו לחשוב רעה על ישראל. וכתיב (ישעיה נ"ג,א') מי האמין לשמועתינו, היינו מי האמין שהשי"ת הבטיח לנו והפליתי ביום ההוא. וכדאיתא בזה"ק (שלח קע"א.) בכל אתר ביום ההוא יומא בתראה הוא. וזה והפליתי ביום ההוא שלעתיד הקב"ה ילמד זכות על ישראל ויגלה מפורש שלא נמצא בלב ישראל שום מחשבות און. וזה הפלאת זכות יהיה ממקור הרחמים שנקרא פדיון, כדאיתא בזה"ק (וישלח קע"ד:) פתח ואמר (איוב ל״ג:כ״ג) אם יש עליו מלאך מליץ אחד מני אלף וגו' פדעהו מרדת שחת מצאתי כפר וכו' כדין קב"ה אמר פדעהו מרדת שחת, ועם כל דא לא אהדר בריקניא בגין דאתיהיב ליה אחרא לשלטאה עלוי' וליטול נשמתיה מניה וכו' הה"ד מצאתי כפר למפדי ליה. ונתבאר הענין בהאר"י ז"ל (לקוטי תורה ישעיה א') גאולה הם רחמים פשוטים וכו' אבל הפדיון לא נעשה אלא בכפר תחת דבר הפדוי כענין פדעהו מרדת שחת מצאתי כפר וכו'. ובלקוטי תורה (ירמיה ל"א) נמצא כי גאולה גדולה מפדיה וכו', היינו שפדיה רומז שאפילו אם מצד משפט מגיע עונש, אכן השי"ת יש לו עצות כמו שכתיב (ישעיה מ"ג,ד') ואתן אדם תחתיך, וזה שכתיב (תהלים ק"ל,ז') והרבה עמו פדות והוא יפדה את ישראל מכל עונותיו. וזה הפדיון הוא למעלה מכל סדר ההנהגה והמציאות, כי סדר א-ב הוא סדר המציאות. ועד דוד המלך ע"ה לא נמצא סדר א-ב רק דוד המלך ע"ה התחיל בסדר א-ב. ומזמור ל"ד שהוא לדוד בשנותו שהוא א-ב הראשון, כי מזמור כ"ה לדוד אליך ה' נפשי אשא אינו א-ב שלם כמו מזמור ל"ד. והאות ת' היא תמותת רשע רעה שרומז ע"פ סדר המציאות תמורת טוב טוב ותמורת רשע רע. ואח"כ כתיב פודה ה' נפש עבדיו, אף שמצד המשפט חלילה יגיע עונש מכל מקום מצד הפדות לא יאשמו כל החוסים בו, שזה הוא פדיון שאפילו נפסק ויצא גזר הדין יש להשי"ת עצות בכופר ופדיון, כענין ואתן אדם תחתיך, וגם במזמור כ"ה גם שם נכתב אחר כן פדה אלקים את ישראל מכל צרותיו. וזה כוונת הכתיב והפליתי ביום ההוא, היינו שלעתיד יראה השי"ת שמקום אשר עמי עומד עליה לא היה שם ערוב כלל, ושמתי פדות בין עמי ובין עמך.
<b>והפליתי ביום ההוא את ארץ גושן אשר עמי עמד עליה לבלתי היות שם ערב.</b> היינו שהשי"ת יברר את ישראל לבלתי היות בם מחשבות זרות. כמבואר בחלק ראשון (פרשת וארא) שמכת ערוב רומזת על המחשבה. ולשון והפליתי היינו הבדלה בדרך פלא, שאפילו במקום אשר ידע האדם בעצמו את נגעי לבבו, יפלה השי"ת את לב ישראל להפריד הרע לבלתי היות שם ערוב, כי באמת שורש כל החטאים הוא גאות, שאינו מכיר שהכל הוא מהשי"ת, כמו שאיתא בגמ' (ברכות ל"ה.) כל הנהנה מעולם הזה בלא ברכה מעל, היינו שאינו מכיר שהכל היא של השי"ת, וכן במצות ומעשים טובים אם מתגאה בהם במה שמכיר לפי השגתו אז אין לו כלום, כי פנימיות של מעשי המצות הם למעלה מהשגת האדם. כמו שמצינו בשלמה המלך שהוא היה יסוד ושורש של מעשי המצות עד שהוא בנה בית המקדש, ומכל מקום אמר (קהלת ז',כ"ג) אמרתי אחכמה והיא רחוקה ממני, ששורש פנימיות טעמי המצות הם למעלה מהשגתו, ומה שהוא למעלה מהכרת דעת האדם אין לו קנין וזכות בו. כדאיתא (בהגהת אשר"י ב"מ פ"ב) באחד שקנה מעכו"ם בדיל בחזקת בדיל, ומכרו לישראל אחר בחזקת בדיל, ואח"כ נמצא שבפנים הוא כולו כסף, ופטרו הר"א ממיץ. וזה שכתיב והפליתי ביום ההוא, שלעתיד יברר השי"ת את מחשבות ישראל שכל חשקם ורצונם היה רק להטוב הנמצא בהדבר, וכמו ביצחק שרצה לברך את עשו, יתברר אח"כ שכל חשקו היה מה שנמצא בו על הלבוש חשק לחיים, ולעתיד יפריד השי"ת את כל הרע מהטוב לבלתי היות שם ערוב, וזה יהיה בדרך פלא.


בא

<b>ויאמר ה' אל משה בא אל פרעה.</b> איתא בזה"ק (בא ל"ד.) לך אל פרעה מבעי ליה מאי בא אלא דעייל ליה קב"ה אדרין בתר אדרין. הענין בזה כי באמת האבות בגודל עבודתם קבעו קדושה בעולם וביחוד בבניהם קבעו קדושה עצומה מאוד, אכן בגלות מצרים נקטן ונצתמצם הקדושה ונתראה על הגוון שישראל היו אז דומין בפעולתם למצרים וכדאיתא במדרש (רבה אחרי פכ"ג, ב') אלו מגדלי בלורית ואלו מגדלי בלורית כו'. אכן השי"ת בעצמו יודע את לב ישראל, ולכן הכניס את משה רבינו אדרין בתר אדרין להראותו שישראל בשורשם המה דבוקים בהשי"ת ולעכו"ם בשורשן אין להם שום חיים וכדאיתא בזה"ק (בא ל"ד:) וכל חד וחד נקיב נוקבא ברישה כד"א (תהלים ע"ד,י"ג) שברת ראשי תנינים וגו', ובזה יש הבדל דק כי נקיבת קרום של מוח הוא טריפה במשהו, ואין לו חיים וזה שעייל לה אדרין בתר אדרין להראות לו שורש החיים של ישראל שמקושר בהשורש.
<b>החדש הזה לכם.</b> היינו כח לחדש יהיה לכם שתוכלו לחדש הן בדברי תורה והן בהנהגה, נותן השי"ת זה הכח לישראל. ואף שנראה שאינו מצדם כיון שהוא התחדשות, אכן השי"ת חותם עצמו על זה שההתחדשות הוא לכם.
<b>ויאמר ה' אל משה ואהרן זאת חקת הפסח כל בן נכר לא יאכל בו.</b> מי שהוא נכרי מדברי תורה לא יבין ולא ירגיש הטעם. כי באמת טעם הפסח היא, שהאדם ירגיש טעם צאתו לחירות, וירגיש שטוב יותר משיהיה נכנע תחת שעבוד ועול טובות עולם הזה, כי במצרים היה עיקר השעבוד כדאיתא (במכילתא יתרו א') שאין עבד היה יכול לברוח ממצרים, לפי שהיתה משופעת בחמדות עולם הזה, כמו שנאמר (בראשית י"ג,י') כגן ה' כארץ מצרים, והיה נוח לו להיות עבד במצרים מלהיות שר בארץ אחרת. והוציאנו השי"ת ממצרים שנקבל עלינו עול תורה ומצות, ואז מבין האדם שכל אלו החמדות המה הבלים ואין בהם שורש חיים כלל. אבל מי שהוא נכרי מדברי תורה אינו מבין טובת יציאת מצרים, אף שעל הגוון יקיים גם כן מצות הפסח, לא ירגיש בו טעם כלל, למשל מי שיש לו בן משכיל וטוב וכששומע אביו שמהללים אותו אז יתענג מאוד, אבל איש נכרי אין לו שום תענוג מזה, וזה כל בן נכר לא יאכל בו.
<b>ויאמר ה' אל משה ואהרן זאת חקת הפסח כל בן נכר לא יאכל בו.</b> ומתרגמינן כל בר ישראל דאשתמד. וכל עבד איש מקנת כסף ומלתה אותו אז יאכל בו וגו'. וכי יגור אתך גר ועשה פסח לה'. בזה מראה השי"ת לישראל שכל הענינים המה הפכים מדעת הטבע, שהוא דעת עכו"ם, שאומרים שהעצם והמקרה המה מחולקים בשורשן ולא יתחלפו בשום פעם, שהעצם לא יקבל המקרה ולא ישתנה במקרה וכן המקרה לא יוכל להתהוות עצם. אבל מאמיני ה' יראו מפורש שאין כח בעצם ובמקרה רק ממה שמשפיע להם השי"ת, לכן ישתנו כפי רצון השי"ת. ועכו"ם שאומרים שהעולם הוא מקרה, הם בעצמם יתקראו מקרה, ובעצם אין להם חיים בשורש. ולכן כתיב וכל עבד איש מקנת כסף וגו' וכי יגור אתך גר ועשה פסח לה' היינו שיכול הגר להתנטע בישראל. כדאיתא במדרש (רבה ויקרא א',ב') ישובו יושבי בצלו (הושע י"ד,ח') אלו הגרים שבאין וחסין בצלו של הקב"ה. יחיו דגן נעשו עיקר כישראל, וזהו שממקרה יתהווה עצם. וכן בר ישראל דאשתמד יוצא מכלל ישראל, וזהו שהעצם יקבל המקרה, כי הכל הוא ברצון השי"ת, וענין קרבן פסח רומז על זה.
<b>למען תהיה תורת ה' בפיך.</b> הנה בלילה הראשונה של פסח צוה השי"ת שהאדם יברר את פיו. כי כחות הפה המה אכילה ושתיה ודיבור. וצוה השי"ת מצות אכילת מצה, ושתית הכוסות, ובזה יתבררו אכילות ושתיות של כל השנה, שהמצות האלו יגנו על האדם על כל השנה, שלא יבואו דברים האסורים לפיו. ונגד כח הדיבור צוה השי"ת אמירת ספור יציאת מצרים, ובזה יש הגנה על כל השנה שלא ידבר דיבורים האסורים. וזה הוא למען תהיה תורת ה' בפיך, שכל כוחות הפה יהיו מבוררים מאוד ומלאים דברי תורה.
בפרשה הזו נכתבו אלו הג' ענינים מצה מרור תפילין. מצה מורה על צמצום. מרור מורה שלא יבקש תענוגים, כדאיתא בגמ' (ברכות ה'.) ג' מתנות טובות נתן הקב"ה לישראל וכולן לא נתנן אלא ע"י יסורין, שצריך האדם ליגיעות ובירורים וספיקות. ואח"כ הוא תפילין, שמורה על דביקות, שישראל דבוקים בהשי"ת, כי תפילין מורה על תקופות אור הנמצא בכל פעולות ישראל.
<b>והיה לאות על ידכה ולטוטפות בין עיניך.</b> איתא בגמ' (מנחות ל"ד:) טט בכתפי שתים פת באפריקי שתים. טט מורה על התחלה שעדיין לא ניכר, כדאיתא בזה"ק (בראשית ג'.) שאות ט' מורה שטובו גנוז בגויה ואינו ניכר הטובה שנמצא בהמצוה. וזהו בכתפי, שבהתחלה שאדם מתחיל במעשה המצות ועבודה ואינו מרגיש בהם שום טעם וכדאיתא בגמ' (ברכות י"ז.) מסובלים במצות ואז נקרא בכתפי שהאדם סובל כמאן דטעין אכתפיה. אכן גם בזה שאדם עושה בתוך הסתר אור, אחר שעושה באהבה אף שאינו מבין העומק, גם כן השי"ת מסכים על ידו, והשי"ת יהיה עמו, וזהו שתים. ופת מורה על הרחבה, מה שהאדם מרגיש טעם כשכבר האיר לו השי"ת להבין העומק. וזהו באפריקי שהוא לשון חירות, וזהו לשון פירוקא, שהתירוץ פורק עול הקושיא ומוציא הענין ממאסר לחפשי, וזה שנזכר כמה פעמים בש"ס מאן מלכי רבנן. וזהו שתים, שהשי"ת עוזרו ומסכים עמו וסומכו ומסעדו במבטח עוז.
<b>והיה לאות על ידכה ולטוטפות בין עיניך.</b> איתא בגמ' (מנחות ל"ד:) טט בכתפי שתים פת באפריקי שתים, טט רומז על התחלה כשאדם נכנס לדברי תורה, שכל התחלות קשות, ואז צריך לבירורים ולצמצם עצמו מעניני עוה"ז הצריכים בירורים. וזה רומז טט מלשון (ישעיה י"ד,כ"ג) וטאטאתיה במטאטא, לרחק ממנו עניני עוה"ז וצריך האדם לסבול מזה כמו שנושא משא על כתפיו, וזה טט בכתפי שתים, שהאדם יצמצם עצמו בקבלה ובהשפעה וזה רומזים השני פרשיות הראשונות שבתפילין שנכתב בהם צמצום הקבלה במצה וצמצום השפעה בקדושת בכור, וכמו שנתבאר בחלק ראשון (בזו הפרשה), וכשהאדם מצמצם עצמו בהם מאיר לו השי"ת הרחבה שפת רומז להרחבה, ובן אפריקי רומז על זה, כי לשון אפר הוא כר נרחב, וכענין שכתיב (מלכים ב' י"ח,ל"ב) עד באי ולקחתי אתכם אל ארץ כארצכם ואיתא על זה בגמ' (סנהדרין צ"ד:) שזה אפריקי, וזהו שתים השניות שבתפילין, שרומזים שהאדם יתענג מחייו ויתענג מרכושו.


בשלח

<b>וישם את הים לחרבה ויבקעו המים.</b> להבין ענין הנס מקריעת ים סוף למה נקרא זאת נס, הלא משה רבינו וגם כל ישראל הכירו מפורש שכמו שהשי"ת ברא את הים כן יכול לבקוע ולהוביש אותו, כי באמת כל הנסים המה רק לפני דעת האדם שהוא מורגל בהנהגת הטבע. אבל לפני מי שמכיר מפורש הכרת השי"ת למה נקרא זאת נס, אכן עומק הענין בזה כמו שנתבאר בחלק ראשון ובחלק זה (יהושע ד"ה ויהי) שמשה רבינו בקע את הים שישראל יהיו מנושאים על כל התאות שבעולם הזה שיוכלו להתגבר עליהם ולעבור בחרבה, כי השי"ת הכניס כל העונג בדברי תורה, וישראל יגיעו לכל הטובות על ידי שיבחרו בדברי תורה ולא על ידי עניני עולם הזה.
<b>ויסע משה את ישראל מים סוף וגו' ולא מצאו מים.</b> זה שאמר הכתוב (תהלים קי"ט,ל"ו) הט לבי אל עדותיך ואל אל בצע. עדות הוא דבר ברור מאוד, שדוד המלך ע"ה התפלל שהש"י יטה לבו שלא יקבל רק דברים ברורים ומותרים ושייכים לחלקו, ואפילו אם הדבר מותר אך שאינו שייך לחלקו זה נקרא בצע, וכן היה הענין כאן שהצריך משה להסיעם בעל כרחם, וקבלו מעט יותר מכפי שהיה שייך לחלקם, ולכן היה ענשם מדה במדה שאבדו מעט גם שלהם, שלא מצאו מים היינו תשוקה, כמו שנתבאר על פסוק זה (בחלק ראשון).
<b>ויורהו ה' עץ.</b> ומתרגמינן ואלפיה ה' אעא. בזה מורה לנו השי"ת שלא ירצה האדם לקרב להשי"ת רק גדולי דעה ותלמידי חכמים, רק אפילו גם אנשים פשוטים שנמשלים למים המרים, כשירצו לבקש השי"ת גם להם יאלף דרכי ה' ליישר ארחותם, כמו שהתפלל דוד המלך ע"ה על שלמה המלך ע"ה (תהלים ע"ב) אף שהיה מלך בן מלך שיחוס על אנשים עניים בדעת, כמו שכתיב וצדקתך לבן מלך וגו' יחוס על דל ואביון ונפשות אביונים יושיע, ואין עני אלא בדעת, ועל זה נאמר (שמואל ב' י"ד,י"ד) וחשב מחשבות לבלתי ידח ממנו נדח, וזה הוא ואלפיה ה' אעא להמתיק המר ולקרב הנדחים בארץ מצרים, וללמד תועים בינה שיכלכלו דרכם במשפט וישובו אל ה' וישומו בלבם אהבתו ויראתו ולעבדו בלבב שלם.
<b>ויאמר אם שמוע תשמע לקול ה' אלקיך.</b> היינו שתמיד יהיו אזניך פתוחות לשמוע דברי תורה מחדש ותשמע באהבה כאלו לא שמעת מעולם וכדאיתא במדרש (רבה ויחי פצ"ז) מה דגים הללו גדלים במים כיון שיורדת טיפה אחת מלמעלה מקבלין אותה בצמאון כמי שלא טעמו טעם מים מימיהן, כך הם ישראל וכו'. והישר בעיניו תעשה, שלא תעשה שום דבר כחוב רק באהבה ובחיבה בישרות הלב (כמו שנתבאר בחלק ראשון על פסוק זה).
<b>ויראו בני ישראל ויאמרו איש אל אחיו מן הוא כי לא ידעו מה הוא.</b> הענין שנאמר תחילה שקראו שמו מן ואח"כ נזכר כי לא ידעו מה הוא, שהיה לו לכתוב תחילה שלא ידעו מה הוא לכן קראו שמו מן, והענין בזה שבאמת ראו מה הוא, רק שלא היה להם השגה איך יהיה להם קיום מדבר רוחני כזה, שבאמת היה להמן לבוש דק מאוד, כדאיתא בזה"ק (בשלח ס"א:) מזונא דאשתכח להו לישראל בההוא זמנא במדברא מאתר עלאה דאקרי שמים הוא, מזונא יתיר דקיקא דעייל יתיר לנפשא מכלא וכו' שהלבוש בעולם הזה שהיה להמן כמו המלאך כשיורד לעולם הזה מוכרח להתלבש בלבוש, וזה שנפלאו מאוד איך מדבר זה יהיה להם קיום בעולם, וזה שמסיים ויאמר משה אליהם הוא הלחם אשר נתן ה' לכם לאכלה, שזה הוא הלחם המחיה את ישראל, שלא ישיג מאין יושפע לו מאיזה סבה, וכן לא ישיג היאך יוכל להתקיים משפע כזה, וזה הוא הקיום של ישראל שידע שלא על הלחם לבדו יחיה האדם ורק המוצא פי ה' הוא המחיה.


יתרו

<b>וישמע יתרו כהן מדין חתן משה וגו'.</b> זה שאמר הכתוב (ישעיה מ"ה,כ"ה) בה' יצדקו ויתהללו כל זרע ישראל. הענין בזה כדאיתא בגמ' (פסחים פ"ו.) הלשכות הבנויות בקודש ופתוחות לחול תוכן חול וכו' בנויות בחול ופתוחות לקודש תוכן קודש. שזה מורה שעיקר הוא חשק ורצון הלב, כי אף אם האדם עוסק בדברי קודש אם לבו בל עמו שפתוח לחול היינו שתשוקתו וחשק לבו הוא פתוח לחול בזה לא בחר ה' כי רחמנא לבא בעי, וזה האדם נקרא תוכן חול, אבל אם האדם עוסק אפילו בדברי רשות, אך אם כונתו שעל ידי זה יוכל לעבוד את השי"ת ונקרא בנויות בחול, אך מחמת שחשק לבו פתוח לקודש נקרא תוכן קודש, ואיתא בזה"ק (יתרו ס"ט.) וכלהו הוו מסתכלין ביתרו דאיהו חכים ורב ממנא דכל טעוון דעלמא, והיינו שיתרו ע"י חכמתו השיג זאת שאין לשום דבר חיים ועיקר בלתי השכל הנעלה שהוא מהשי"ת ובכל דבר צריך האדם סייעתא דשמיא, ומחמת זה השתוקק מאוד לדבק בישראל, ואף שבנינו היה בחול כי לא היה מזרע ישראל, אכן חשק לבו היה נקרא פתוח לקודש ותוכו קודש, וכן בכל הגרים אם רצון לבם מבורר לשם שמים אז נקראו גירי צדק. וזהו בה' יצדקו רומז על הגרים, שאם רצון לבם להתדבק לישראל לשם שמים באמת אז יצדקו בה' שנקראים גירי צדק, ואם עוד אינם מבוררים שרצונם באמת אז אין מעשיהם נחשב לכלום. אבל על ישראל נאמר ויתהללו כל זרע ישראל, שיעקב אבינו פעל זאת לזרעו, שאף שעדיין אין כונתם מבוררת עוד, מ"מ לא ידח מהם נדח, שהשי"ת יברר שכל עסקם שלא לשמה לא היה בלתי שעל ידי זה יבואו לעסוק לשמה, וכדאיתא בגמ' (פסחים נ':) לעולם יעסוק אדם בתורה ובמצות אע"פ שלא לשמה שמתוך שלא לשמה בא לשמה וזהו ויתהללו, היינו שבזה יתפארו כל זרע ישראל, כי אף שעוד אינם מבוררים בשלימות מ"מ נכללו בכלל זרע ישראל, וכמו שנתבאר בחלק ראשון (פ' ואתחנן) על פסוק וצדקה תהיה לנו כדאיתא בגמ' (ראש השנה ד'.) שבישראל הנותן צדקה בשביל שיחיה בנו הוא צדיק גמור ובעכו"ם הוא רשע, יען שהשי"ת מעיד על מעמקי לב ישראל שפתוחות לקודש ותוכן קודש, וזהו שמתרגמינן וצדקה תהיה לנו וזכותא תהא לנא שישראל הם זכים בשורשם ובעומק לבם, וזה שאיתא בגמ' (ראש השנה ו'.) כופין אותו עד שיאמר רוצה אני ואף שזה נראה כאונס והקרבן צריך להיות לרצונו, אכן יען שלפני השי"ת נתגלה מעמקי הלב שרוצה בעומק הלב ליתן הקרבן, אך על הלבוש יש לו מניעות, אבל כאשר יאמר גם בשפתיו הרי ברו כתוכו ופיו ועומק לבו שוים זה נקרא לרצונו.
<b>וישמע יתרו כהן מדין חתן משה וגו'.</b> כתיב (תהלים קט"ו,ט"ו) השמים שמים לה' והארץ נתן לבני אדם. כי בצורת אדם תתיחס כל הבריאה ושמים בעולם הוא נגד מחשבה, וארץ הוא נגד המעשה, ועל הגוון נתראה שהמחשבה הוא ביד השי"ת ששולח המחשבה להאדם, והמעשה הוא ביד האדם שהרשות נתונה, ועל זה נאמר השמים שמים לה' והארץ נתן לבני אדם, אכן אם האדם מכיר שבאמת גם המעשה היא ביד השי"ת ואומר לה' הארץ ומלאה, ומבלעדו לא ירים איש את ידו ואת רגלו, אז משלם לו השי"ת שכרו מדה במדה ותולה גם המחשבה בהאדם, ועל ענין הזה נאמר (רות ב',י"ב) ישלם ה' פעלך ותהי משכרתך שלמה מעם ה' אלקי ישראל אשר באת לחסות תחת כנפיו, וכמו שנתבאר בחלק ראשון (מגלת רות) שזה הוא משכרתך שלמה שהשי"ת יעיד שאפילו תחילת המחשבה שבאת לחסות בה', שזאת נתראה שלא היה מאתה להתקרב אל ה' אך החוסה בה' ומכיר שכל המעשים הם מהשי"ת, לכן מעיד השי"ת שכל התחלת המחשבה היה ג"כ מצדו, וזה נקרא משכרתך שלמה, וזה שאיתא במדרש (רבה שיר ג',כ"א) ולא זז מחבבה עד שקרא אותה אמי כמו שנתבאר בחלק ראשון (שם), ועל ענין הזה נאמר וישמע יתרו, אף שהתחלת השמיעה לא היה מצדו רק הש"י שלח לו זה השמיעה, אכן מחמת שהיה לו הכרת השי"ת ורוב תשוקה להתדבק בישראל והכיר שלה' הארץ ומלואה, לכן כתיב וישמע יתרו שהשי"ת נתן לו ברוב רחמיו שכרו בשלמות שתלה גם תחילת השמיעה שהיה מצדו.
<b>וישמע יתרו.</b> במדרש (רבה יתרו כ"ז,ה') הה"ד (משלי י"ט,כ"ה) לץ תכה ופתי יערים וכו' לץ תכה זה עמלק ופתי יערים זה יתרו, לץ הוא שמלוצץ על דבר אמת, ופתי הוא המאמין לכל דבר ובאמת שניהם אינם טובים, אכן על הלץ נאמר תכה, שהוא לא יגיע לדעת חסרונו לתקנו, אחר שהוא מתלוצץ על כל דבר אמת ואינו שומע כלל אכן הפתי היינו שמתפתה מכל דבר, זה יוכל לקבל האמת ולהגיע לתקן שורש חסרונו, ולכן על עמלק נצטוינו למחותו, כי לא יצא ממנו שום טוב, אכן יתרו שבקש לדעת תכלית הטוב, רק מתחילה האמין בעכו"ם והבלים ואח"כ כשראה רוממות השי"ת אמר עתה ידעתי כי גדול ה' ונתגייר.
<b>וישמע יתרו.</b> הענין שנכתב בתורה פרשת הגר קודם מתן תורה, להורות שאם ירצה האדם לקבל ד"ת צריך למסור עצמו להשי"ת בכח גדול ולהתהפך מהיפוך אל היפוך, כמו הגר שבא לדבק עצמו אל עם לא ידע מתמול שלשום בני אב ואם ורק רצונו למסור נפשו להשי"ת לגמרי ולחסות תחת כנפיו, כמו שמבואר בחלק ראשון (מגלת רות) ואח"כ משפיע לו השי"ת דברי תורה.
<b>וישמע יתרו.</b> הענין שנכתב בתורה ביאת יתרו קודם מתן תורה כמו שכתיב (ישעיה נ"ז,ט"ו) כי כה אמר רם ונשא וגו' מרום וקדוש אשכון ואת דכא ושפל רוח וגו' ואיתא על זה בגמ' (מגילה ל"א.) כל מקום שאתה מוצא גבורתו של הקב"ה אתה מוצא ענוותנותו, היינו אף שהשי"ת נקרא רם ונשא שהוא מרומם ומנושא אף על כל צבאי מעלה, מ"מ שוכן את דכא ושפל אשר ישתוקק להארת פניו, וזה רומז ביאת יתרו להתגייר אף שהיה פחות ממדרגת זרע ישראל מ"מ בגודל תשוקתו נתקרב אל השי"ת מאד. ומכל שכן מי שהוא מזרע ישראל וישתוקק להארת השי"ת, יהיה השי"ת נמצא לו עוד יותר, ולכן ביאת הגר הוא הכנה לקבל ד"ת, כי אחד מהסיבות המונעים לקבל עליו עול תורה הוא מחמת התרשלות שנכנס בלב האדם שחושב אדם ערכו וכדאיתא במדרש (רבה ואתחנן פ"ב,ט"ז) באלו הפנים אנו חוזרין להקב"ה, לכן נכתב מקודם וישמע יתרו, שאף שאיתא בגמ' (זבחים קט"ז.) שיש מ"ד שיתרו בא אחר מתן תורה, מ"מ נכתב זאת קודם מתן תורה, להראות עד היכן כח התורה להחזיר לטוב, עד שאפילו יתרו שלא היה מזרע ישראל והיה מרוחק ביותר, כדאיתא במכילתא שלא הניח ע"ז שלא עבדה, מ"מ כיון שהשתוקק באמת, זכה שיאמר פרשת מתן תורה בפרשה הזאת, וכמו שכתיב (תהלים קמ"ה,י"ח) קרוב ה' לכל אשר יקראוהו באמת, וזה מורה שעיקר הוא התשוקה וכמו שכתיב (דה"א כ"ח,ט') אם תדרשנו ימצא לך, ובכח הדברי תורה להחזיר למוטב כל נפשות שנתרחקו, כמו שכתיב (ישעיה נ"ז,י"ט) שלום שלום לרחוק ולקרוב, וזה שהיה שמו יתרו, שעל זה רמזו בברכת אהבת עולם, חמדה גדול ויתירה חמלת עלינו, היינו מלבד שאהבתנו אהבת עולם נודעת לנו בחמלה גדולה ויתירה שגם נפשות שנתרחקו יכולים להתקרב להשי"ת ולקבל ד"ת, ושם יתרו רומז על חמלה יתירה, שנתפשט האור להאיר גם להרחוקים, ולכן זאת הפרשה הוא הכנה לקבלת התורה.
<b>ויבחר משה אנשי חיל.</b> לא הביט על כל הארבע דברים שאמר יתרו, רק על אנשי חיל. כי אנשי חיל רומז שמכירים שמצד עצמם אין להם כח לעשות חיל רק השי"ת נותן להם כח ולכן נקראו אנשי חיל, כי זה הוא עיקר החיל שמכיר שמצדו אין לו, לכן מושיע לו השי"ת שכוחו נקרא על שמו ויגיע כפו ובזה נכללו כל הארבע דברים.
<b>אתם ראיתם אשר עשיתי למצרים.</b> היינו מה שנענשו מצרים הכל הוא מחמת אהבתכם כי קודם שנבחרו ישראל נענשו העכו"ם על חטא עצמם, כמו בדור המבול שכתיב (בראשית ו',י"ב) והנה נשחתה, וכן דור הפלגה ואנשי סדום, אבל מפני שאומה אחת משלה על חברתה לא נענשו, אבל משנבחרו ישראל נענשו כל מי שמעיק להם בפרט, וכן כל פרטי מעשיות כל הנוגע בהם כנוגע בבבת עינו, וכמו אבימלך שנענש על מה שהעיק לאברהם, וכן פרעה על ששיעבד בישראל.
<b>ואשא אתכם על כנפי נשרים.</b> הענין שנאמר נשרים לשון רבים, כמו שכתיב (שמואל ב' כ"ג,ג') מושל באדם צדיק מושל יראת אלקים, וכמו שנתבאר בחלק ראשון (פרשת ויגש) שנמצא תקופות בלב הבעל תשובה, אף שעבר על דברי סופרים שזה נקרא אדם צדיק, ואף שעבר על דברי תורה שזה נקרא יראת אלקים, מ"מ יש לו תקופות והתנשאות, שאין לך דבר שעומד בפני התשובה, ולכן גם בכאן נאמר נשרים לשון רבים שהשי"ת נותן התנשאות להבעל תשובה על אלו השנים, נגד מושל באדם צדיק הוא דברי סופרים ונגד מושל יראת אלקים הוא דברי תורה, וזה שאמר דוד המלך ע"ה (תהלים קל"ח,א') לדוד אודך בכל לבי נגד אלקים אזמרך, היינו נגד התורה והמצות, וזה שמסיים שם כי הגדלת על כל שמך אמרתך, שמך נקרא התורה שהוא שמותיו של הקב"ה, ואמרתך מורה על מה שכתיב (תהלים ל"ה,ג') אמר לנפשי ישועתך אני, והיינו שהשי"ת הגדיל על ד"ת את אמרתו, שאמירה הוא בלחישה שהשי"ת לוחש באזני הבעל תשובה שישועתך אני, שאף שעבר על דברי תורה מ"מ אין לך דבר שעומד בפני התשובה והשי"ת מאיר לו אחר כן שמעולם לא יצא מרצונו כלל, וכענין מעשה דבת שבע שאיתא בזה"ק (הקדמה ח':) דאזדמנת ליה בת שבע מיומא דאתברי עלמא, וזהו כי הגדלת על כל שמך אמרתך, שזה התקופות היה לדוד המלך ע"ה.
<b>ואשא אתכם על כנפי נשרים.</b> זה מורה על התנשאות שאין לשער בתפיסת האדם, ואבא אתכם אלי תרגומו וקריבית יתכון לפולחני כענין שכתיב (ירמיה י"ג,י"א) כי כאשר ידבק האזור אל מתני איש כן הדבקתי אלי את כל בית ישראל וגו', היינו שעבודת השי"ת יהיה דרך ישראל. ועתה אם שמוע תשמעו בקלי, היינו שיעבדו את השי"ת בשמחה ובאמונה לכוון עומק רצונו ית'. ושמרתם את בריתי, שתזהרו מאוד במצות לא תעשה, כי במצות עשה יש קדושה מאוד בעשיתו לכן בזה נתראה השמחה והתקופות שיש בעומק, אבל במצות לא תעשה שרומז על יראה, וביראה כתיב ובעבור תהיה יראתו על פניכם, היינו שעל הגוון לא נתראה בזה השמחה רק היראה, לזה כתיב ושמרתם את בריתי כיון שישמרו ויצמצמו עצמם על כל גווני לבושים יראו שגם בזה תוכו רצוף אהבה. ואתם תהיו לי ממלכת כהנים, היינו שושלת יחוס, ויחוסם יתחיל מהשי"ת בעצמו, כי השי"ת הוא אביהם, ומהשי"ת ישתלשל הקדושה דרך האבות עד לנו, וכן בפרט כל נפש מישראל מקבל מהשי"ת קדושה המיוחדת לנפשו בפרט. וגוי קדוש, שגם על הגוון יהיו ישראל מפוארים בגדרים שיתגדרו כרצון השי"ת. אלה הדברים אשר תדבר אל בני ישראל, היינו שאלו הדברים כוללים דברים הרבה.
<b>ואבא אתכם אלי ועתה אם שמוע תשמעו בקלי וגו'.</b> בפסוק הזה מראה השי"ת לישראל גודל אהבתו, ונותן להם עוז ותעצומות בקרבם להשי"ת. אם מלך בשר ודם יזמין למקוראיו איש אחד הלא לא ישוה לו כל תענוגי העולם בהיותו נחשב ונקרא לבוא לפני המלך, מכל שכן שהשי"ת הזמין את ישראל במאמר ואבא אתכם אלי, הלא כל חמדת תבל כאין נגד זה בראותינו אהבת ה' אותנו, ומכל מקום נאמר אחר כן ועתה אם שמוע תשמעו בקולי, כענין שאיתא במדרש (רבה קדושים כ"ה,א') בני אם תקח אמרי (משלי ב',א') אם יש לך זכות קח אמרי כי תיבת אם רומז על זה, וזה ועתה, אף שעתה יש לך תקופות מאוד מזה שכתיב ואבא אתכם אלי, מכל מקום צריך אתה לרחמים, אם שמוע תשמעו היינו כשיהיה לך זכות תשמע בקולי, ולשמור את בריתי, ותמיד אתה צריך להתפלל לפני השי"ת ליישר אורחותיך כמו שכתיב (מלכים א' ח',נ"ה) אל יעזבנו ואל יטשנו להטות לבבנו אליו וגו' והיה לבבכם שלם עם ה' אלהינו.
במדרש (שיר השירים על פסוק עד שהמלך במסבו) ויהי ביום השלישי בהיות הבוקר וכתיב כי ביום השלישי ירד ה' לעיני כל העם ישנו להם ישראל כל אותו הלילה לפי ששינה של עצרת עריבה והלילה קצר א"ר יודן אפילו פורטענא לא עקץ בם בא הקב"ה ומצאן ישינים התחיל העמיד עליהם בקלאנין הה"ד ויהי ביום השלישי בהיות הבוקר ויהי קולות וברקים והיה משה מעורר לישראל ומוציאין לאפנטי של מלך מלכי המלכים הקב"ה הה"ד ויוצא משה את העם לקראת האלהים וכו'. הענין בזה כי נתינת התורה לישראל היה בלי שום הכנה ואתערותא מצדם כי כעת שיש לנו תורה ומצוות, לכן כעת ההכנה ואתערותא הוא מכח התורה, אבל בהתחלת נתינת התורה לישראל שהשי"ת רצה לגלות לישראל את אורו לכל אחד כפי מדרגתו, לכן אם היה אז איזה הכנה מצדם, אם כן לא היה קבלת התורה רק כפי אתערותא דלתתא, ומה נחשב כל מה שיכול האדם להשתדל ולעשות הכנה הלא מעט הוא. וזהו כוונת המדרש שהיו ישראל ישינים כל אותו הלילה עד שלא היה להם שום פנאי להכין עצמם מצדם רק משה היה מעוררם צאו וקבלו התורה, וזה שכתיב (ישעיה מ"ח,ה') ואגיד לך מאז בטרם תבוא השמעתיך פן תאמר עצבי עשם ופסלי ונסכי צום, היינו ואגיד לך מאז אף בטרם באת בהכנה שלך בהשתדלותך אז השמעתיך, פן תאמר עצבי עשם ופסלי ונסכי צום, שלא תאמר שבהשתדלותך היה קבלת התורה, לכן ואגיד לך מאז בלי שום אתערותא מצדך רק מצד השי"ת לבד.
<b>אנכי ה' אלהיך אשר הוצאתיך מארץ מצרים.</b> הנה כח ארץ מצרים הוא הפסולת של השבע מדות הגלוים, שנדמה להם שיש בידם כח לעשות חיל, ובעת שהיו ישראל משועבדים להם היו ג"כ מעט משוקעים בזה הדמיון, וזה היה עיקר גלותם, והוציא אותם השי"ת מזה הגלות, שהראה להם שעיקר הכח הוא בהשי"ת, וכל עוד שידמה האדם שיש לו איזה דמיון לומר כוחי ועוצם ידי, שיש לו הויה בפני עצמו, אפילו בעניני תפילות ועבודות, אז הוא עדיין בשעבוד הגלות ואינו בן חורין, וזה היה העסק להשי"ת בצותו לישראל מצות פסח ומצה ושאר עבודות, שיראו כח השי"ת, עד שהגיעו לז' של פסח, שאז ראו מפורש כח השי"ת, ובלעדו לא יעשה שום פעולה, ועדיין לא היו מבוררים בשלימות, עד שבררו עצמם בימי הספירה בכל המ"ט מדות מזוקק שבעתים, ובכל יום ויום הכירו יותר שהשי"ת הוא הנותן ואין זולתו והסירו מהם כל דמיון, וזה דאיתא בזה"ק (בשלח ס"א:) בקדמיתא כד נפקו ישראל ממצרים עאלו בנהמא דאקרי מצה כו' (ושם דף מ"ו:) ובגין ההוא יובלא עלאה אתעכבו חמשין יומין לקבלא אורייתא, והנה ביציאת מצרים היה על הגוון אתערותא גדולה מצד ישראל, כמו שכתיב (שמות ב',כ"ג) ויאנחו בני ישראל מן העבודה ויזעקו ותעל שועתם וגו' וישמע אלהים את נאקתם, שצעקו אל השי"ת מגודל שעבודם והשי"ת הוציא אותם, וכן הוא בכל נפש ובכל ענינים שרואה שאינו מבורר בהם ונאחז בכמה טעותים ודמיונות, אז ירעים בצעקתו אל ה' שהשי"ת יאיר פניו אליו, כי מאחר שבדברים הללו אין בכח אדם ופעולותיו לברר עצמו לזאת צועק להשי"ת שהוא יושיע לו, וזה דאיתא בגמ' (ב"מ ס"א:) שלזה נזכר יציאת מצרים בפרשת רבית וגבי ציצית ובמשקלות אמר הקב"ה אני הוא שהבחנתי במצרים בין טפה של בכור כו', והיינו שדברים הללו אין בדעת האדם לבחון רק השי"ת בוחן בזה ואחר שמושיע השי"ת להאדם יכול האדם לטעות ולדמות שע"י פעולותיו הסיר מלבו הדמיונות, אבל באמת אין פעולות האדם מושיעים לו כלום, רק השי"ת לבדו מושיע לו, כמו שאמר דוד המלך ע"ה (דה"א כ"ט,י"ד) כי ממך הכל ומידך נתנו לך, אכן האדם מצדו יכול לדמות לו שבכח תפלתו עורר את הישועה מגאולת מצרים, כי על הגוון נדמה שהצעקה היה מצד ישראל, כי במתן תורה אז ראו ישראל מפורש שלא היה שום אתערותא מצדם, וכמבואר בחלק ראשון (מסכת שבת פ"ו.), וזה דאיתא במדרש (שיר השירים א',נ"ו) שינה של עצרת עריבה (וכמבואר בענין הקודם), ולכן כשבאו אל הר סיני והאיר להם השי"ת אור בהיר שהכירו שאין בכח אדם לפעול מאומה, ואז באו אל השלימות הגמור שראו אור השי"ת מפורש, וזהו דאיתא במדרש (רבה יתרו פכ"ט,ט') כשנתן הקב"ה את התורה צפור לא צווח עוף לא פרח שור לא געה אופנים לא עפו שרפים לא אמרו קדוש הים לא נזדעזע הבריות לא דברו, אלא העולם שותק ומחריש ויצא הקול אנכי ה' אלהיך, היינו שהשי"ת השתיק אז כל הכחות, עד שהאיר להם באור בהיר ומפורש שאין להם שום כח, ואפילו תחלת הצעקה שהיה להם במצרים לא היה להם מצדם, רק שהשי"ת שלח להם התעוררות תפלה לצעוק להשי"ת, וזהו שהתחיל השי"ת במאמר אנכי ה' אלהיך אשר הוצאתיך, היינו שכמו שקבלת התורה הכירו שלא היה מצדם כלל כן יציאת מצרים לא היה מצד התעוררותם בתפלה, רק אנכי ה' אלהיך שהוציאך ממצרים וששלח לך כח תפלה והתעוררות להתפלל, וזה בעצמו נקרא קבלת התורה, כשרואה הארת השי"ת מפורש שכל כחו הוא מהשי"ת אפילו התעוררות תפלתו.
<b>לא תשתחוה להם ולא תעבדם וגו'.</b> לא תשתחוה היינו שלא תהיה כפוף תחת איזה דבר שהוא מתנגד לרצונו ית' רק תתגבר על כל אלו הדברים שהם כחות זרים ותשוקות זרות, ולא תעבדם שלא תעשה מהם עבודה להש"י בהכניסך לנסיון כדי שתתגבר על יצרך ובזה תעבוד הש"י על זה בא האזהרה לא תעבדם. וכמו שאיתא בגמ' (ע"ז י"ז:) א"ל אידך ניזיל אפיתחא דבי זונות ונכפייה ליצרין ונקבל אגרא וכו' א"ל מנא לך הא ופירשי ז"ל מנא לך הא, דסמכת אנפשך למיתי הכא ולא מיסתפית מיצר הרע, מזה מוכח שאדם אסור להכניס עצמו בנסיון ואפילו אם מכוין שעי"ז יתרבה כבוד שמים בהתגברו על היצר וזה הוא לא תעבדם, ושאני רבי חנינא ורבי יונתן שהיו בטוחים שהדברי תורה שיש בהם תשמור אותם כדמסיים (שם בגמ') (ע"כ סמך עצמו ע"ז ולא הלך אפיתחא דע"ז משום דכתיב אל תקרב אל פתח ביתה ומוקמינן בעבודה זרה כדאיתא בתוס' (שם ד"ה ניזיל) והראשון היה רוצה יותר ללכת אפיתחא דע"ז מלהכניס עצמו בנסיון).
<b>כבד את אביך ואת אמך.</b> איתא בזה"ק (קדושים פ"ב.) שאב ואם רומזים על מחשבה שבראש ורצון שבלב, וזה שציונו הש"י לכבדם שאם האדם ידע בנפשו שהוא מבורר מאוד בלי שום נגיעה אז לא ידחה את המחשבה והרצון שלו רק יכבדם.
<b>לא תעשון אתי אלהי כסף ואלהי זהב וגו'.</b> בזה"ק (יתרו צ':) א"ר יוסי (חגי ב',ח') לי הכסף ולי הזהב, אע"ג דלי הכסף ולי הזהב לא תעשון אתי כלומר אותי, הענין בזה כסף מורה על אהבה וזהב מורה על יראה וזה אע"ג דלי הכסף ולי הזהב, היינו שאהבה ויראה המה דברים יקרים שעובדים בהם את הש"י אעפ"כ לא תעשון אותי שלא יעשו גוון בו ית', היינו ברצון הפשוט אין בו שום תפיסה, ומסיים (שם) בזה"ק אמר ר' יצחק כתיב (ירמיה י',ו') מאין כמוך ה' גדול אתה וגו' גדול אתה, היינו לי הכסף, וגדול שמך בגבורה, היינו לי הזהב אלין תרין גוונין לא מתחזיין ולא מתפארן בר כד אינון גליפין באתר חד באן אתר אתגליפו בישראל, כאן אתחזו גוונין לאתפארא כד"א (ישעיה מ"ט,ג') ישראל אשר בך אתפאר. היינו שאהבה ויראה ביחד אי אפשר בשום ענין ביחד רק בעבודת הש"י כמו שאיתא בס' הישר לר"ת ז"ל.
<b>לא תעשון אתי אלהי כסף.</b> כסף רומז על תשוקה וכח התשוקה הוא חלק שחלק הש"י לאדם אבל אצל הש"י לא ידמה האדם שהש"י יש לו תשוקה שאדם יעבוד אותו ומתפעל ח"ו מעבודת האדם מצד עצמותו, כי מלכותו היה קודם שנברא העולם ולא ישיגוהו שום שינוי ותמורה וזהו לא תעשון אתי אלהי כסף. וזהב מורה על רכוש וזהו ואלהי זהב לא תעשון לכם, שלא ידמה האדם שיש לו איזה כח מצד עצמו, כי האדם מצדו אין לו רק התשוקה והש"י יש לו כל הקנינים ולה' הארץ ומלואה ואין עוד מלבדו. מזבח אדמה תעשה לי היינו פשיטות הגמור.
<b>לא תעשון אתי אלהי כסף ואלהי זהב וגו' מזבח אדמה תעשה לי.</b> ובאמת הלא כבר כתיב לא תעשה לך פסל וכל תמונה, אכן זה מורה שלא יעבד כמצות אנשים מלומדה כמו שראית מרבך ואבותיך יראה ואהבה וכמו שמצינו שאברהם אבינו עבד להשי"ת במדת אהבה ויצחק אבינו במדת יראה ולא עשה כמו אביו, וזהו מזבח אדמה תעשה לי מזבח רומז על קווי, ואדמה רומז על פשיטות היינו שתקווה לה' בפשיטות ויעזור לך השי"ת.


משפטים

המרחק מפרשת יתרו לפרשת משפטים הוא מאגרא רמה לבירא עמיקתא שבפרשת יתרו כתיב קבלת התורה וקרבת אלהים והפרשה הזאת מתחלת כי תקנה עבד עברי שהלך וגנב ונתפס ונמכר בב"ד, ובאמת למה לא כתיב חטאו רק תיקונו שהפרשה מתחלת כי תקנה עבד עברי והלא לא נזכר עדיין גניבתו, אך הענין בזה כי בכאן מתחיל עולם התיקון שרומז על ביאת אדה"ר לעוה"ז לתקן חטאו, והענין בזה כדאיתא בזה"ק (קדושים פ"ג.) אדם קדמאה לא הוה ליה מהאי עלמא כלום וכו' כיון דחטא אתחשך ואזעיר גרמיה ואצטריך לגופא אחרא וכו' והיינו שבבואו לעוה"ז בלבוש הזה היה לתקן חטאו, וכן בתיקוני הזוהר (תיקון י"ט דף מ"ב.) אדם דברא ליה עלת העלות בדיוקנא דיליה סתים וגניז האי גרים דאסתלק עלת העלות, אדם תנינא חאב במחשבה, ואדם תליתאה חאב במעשה, ולכן מתחלת הפרשה מעולם התיקון מעת שבא אדה"ר לעוה"ז שזה נקרא ונמכר בגניבתו וזה נקרא כי תקנה עבד עברי.
<b>שש שנים יעבד ובשבעת יצא לחפשי חנם.</b> זה רומז על ענין שמיטה שאף שעבד הנמכר בגניבתו הוא מחמת שלא יוכל לקבל מהש"י פנים בפנים בלתי דרך אמצעי, מ"מ הש"י מביט לנפש מישראל בכל מקום שהוא, ובעת שימצא בו עבודה וציפוי להש"י, שזה נקרא שנת השמיטה שרומז על עבודה, אז אין שום רשות יכול לשלוט עליו. ושנת היובל שאז שולט רצון הפשוט ואז יתעורר בלב כל נפש מישראל רצון הפשוט, לכן אין שום שיעבוד על שום נפש מישראל.
<b>וכי יזד איש על רעהו להרגו בערמה מעם מזבחי תקחנו למות.</b> ענין שנכתב כאן לשון זה מעם מזבחי, כי יש כמה מיני זדונות וכעס, יש שהוא נכעס לשעה ועושה מעשה זדון על זה יש לימוד זכות שיצרו אנסו בהתגברות לשעתו, וכן כמה מינים כדומה, אבל כי יזיד איש על רעהו להרגו בערמה, היינו שמכנס ומאסף כעסו לצבור כעס וזדון רב, שערמה היא לשון ערימה שעושה כרי וערימה מכעסו שקובץ ואוסף על יד על יד כדי שיתקונן בלבו כעס הרבה כדי שיוכל לבצע מעשה זדון, על זה נאמר מעם מזבחי תקחנו למות, שאף צדיק ועובד את הש"י לא יועילו לו כל זכיותיו ללמד זכות עליו, כי כעס כזה אינו חלק ישראל כלל.
<b>זבח לאלהים יחרם בלתי לה' לבדו.</b> זה רומז גם על תפלה שהאדם מתפלל על איזה ענין טובה שהש"י יתן לו לא יתפלל בעקשות ולא יהיה נוגע לזה מאוד כי פן אין זה רצון הש"י, וזה רומז זבח לאלהים שזה השם רומז על גבורה (ומשותף גם לחול) אבל שם הוי' ב"ה רומז על עמוד האמצעי וזהו בלתי לה' לבדו, וכדאיתא בזה"ק (משפטים ק"ח.) שקרבנות אסור להקריב לשום שם רק לשם הוי' לבדו.
<b>ראשית בכורי אדמתך תביא בית ה' אלהיך.</b> ראשית מורה על מובחר ובכורים מורה ג"כ על המיופה ומנוקה ומבורר ביותר וראשית ביכורי היינו עידי עידית אעפ"כ כשהם אדמתך, כשיתראה בהם שום גוון מפעולת אדם אז הוא העצה תביא בית ה' אלהיך לברר בבירורים היטיב בתפלה ועבודה וצריך לרחמים גדולים שיוטבו בעיני ה' והאדם יצליח בהם, כי כל מה שנתראה בו פעולות אדם אף שהפעולות היה ישרים וטובים מ"מ אינם מבוררים בשלימות וכמו שנתבאר בחלק ראשון (תהלים) כי חוק לישראל הוא משפט לאלהי יעקב (תהלים פ"א,ה') מה שנדמה להאדם בדעתו שכבר נגמר בחוק עוד צריך לזה משפט מה יענה אלהים.
<b>ויקח ספר הברית ויקרא באזני העם ויאמרו כל אשר דבר ה' נעשה ונשמע.</b> הענין שהקדימו ישראל נעשה לנשמע, כי באמת כל עניני תורה ומצות אין דעת האדם משגת לעומק הכונה, כי באם היה יכול האדם להשיג עומק השורש אזי היה די בכונה לבד בלי פעולה, אכן לפי שאין דעת האדם משגת, לכן צריך האדם לפעולות שעל ידם יגמור עומק האור בלב האדם שאף שלא מדעתו נקבע אח"כ בו קדושה, ולכן אמרו תחלה נעשה שיעשו הפעולות אף בלי השגת עומק האור הנמצא בהם, ואח"כ נשמע, שבקשו מהש"י שיבינם אח"כ עומק הענין כמו אב שהולך עם בנו הקטן ומצא מטמון יקר ואמר לבנו קח מה שתוכל שאת והבן לא ידע ערך יקרותם ושאל את אביו שיגיד לו והשיב לו אביו מהר קח כל מה שתוכל ואחר שנבוא לביתינו אודיעך ערך יקרותם ולמה שיוצלחו, ועל ענין הזה תקנו לנו חז"ל בתפלת יו"ט והשיאנו ה' אלהינו את ברכת מועדיך כי בזמן המועד מאיר הש"י לישראל אור בהיר שלמעלה מדעתם, ואז קצרה תפיסתם להבין ולהשיג ערך יקרות האור לכן מתפללים ישראל והשיאנו, היינו שיעמוס לנו את ברכת המועד ואח"כ בכל עת נעמיק להבין ערך יקרות האור ויהיה נקבע בלבנו, וכן בכאן אמרו נעשה קודם לנשמע, נעשה הוא פשוטי המצות בפעולות, נעשה כפי יכולתינו, ואח"כ נשמע שניתן לבבינו להבין עומק ענינם.


תרומה

<b>וידבר ה' אל משה לאמר דבר אל בני ישראל ויקחו לי תרומה.</b> היינו שצוה הש"י שישראל יסייעו לו בכל ההנהגות דבר בעתו כדאיתא בספר הבהיר (השייך לקמ"ו.) הרימו אותה בתפלותיכם ומי הוא אותו שנדבו לבו להמשך מן העולם הזה כבדוהו כי בו אני שמח שיודיע שמי וממנו ראוי לקחת את תרומתי שנאמר מאת כל איש אשר ידבנו לבו תקחו את תרומתי מאותו המתנדב דא"ר רחומאי צדיקים וחסידים שבישראל שמרימין אותי על כל העולם בזכיותיהן וכו'.
ויקחו לי תרומה שצוה הש"י שכל אחד יפריש לעצמו שעה מובדלת לה' בכל יום ולהתבודד בעבודת הש"י.
<b>ויקחו לי תרומה.</b> במדרש (רבה תרומה פרשה ל"ג א') יש לך אדם לוקח מקח יש בו זהב ואין בו כסף יש בו כסף ואין בו זהב, אבל המקח שנתתי לכם יש בו כסף וכו' יש בו זהב וכו' יש אדם לוקח שדות אבל לא כרמים כרמים ולא שדות אבל המקח הזה יש בו שדות ויש בו כרמים וכו', היינו כי בעניני העולם הזה אין בהם שני הפכים מתאחדים כאחד כי זהב הוא יראה וכסף הוא אהבה, לכן בשורשם המה שני הפכים ובשורשם אינם מתאחדים בעולם הזה, וכן שדה היא התפשטות וכרם הוא סדר כדאיתא בגמ' (ברכות ס"ג:) כשנכנסו רבותינו לכרם ביבנה, אבל בד"ת נמצאים כל ההפכים ומתאחדים שם כאחד לעבוד בהם את הש"י.
<b>ועשו ארון עצי שטים וגו' וצפית אתו זהב טהור מבית ומחוץ תצפנו וגו'.</b> איתא בגמ' (יומא ע"ב:) (שקלים פ"ו ה"א) שלש ארונות עשה בצלאל שתים של זהב ואחת של עץ ונתן של זהב בשל עץ ושל עץ בשל זהב וציפהו, הג' ארונות מרמזים על המלך וכהן גדול וצדיק יסוד עולם ונרמזו בזה"ק (יתרו ס"ז:) והשנים של זהב מרמזים על המלך שהוא נגד הפנימי, וכהן גדול הוא נגד החיצון, והאמצעי של עץ רומז על צדיק יסוד עולם שהוא המשפיע, והנה הכ"ג והמלך צריכים לבחינת צדיק, כי הכ"ג אין לו שייכות לזה העולם כל כך כי הוא עובד הש"י תמיד בעבודה נפלאה כמו שנאמר על הכהן (מלאכי ב',ז') כי מלאך ה' צבאות הוא, ויכול הכהן גדול לשכוח לגמרי מזה העולם, לכן צריך לבחינת צדיק שיקבל על ידו השפעה בעולם הזה, והמלך מחמת שיש לו כח תשוקה לקבל השפעה יותר מכפי כלי קיבולו בדעתו לקבל, לכן צריך לבחינת צדיק לקבל ההשפעה בהדרגה ובצמצום כפי שיש דעת לקבל, ולכן מדת צדיק הוא באמצע מפני שמדתו מכריע בין המלך ובין הכהן הגדול.
כל מדות הארון היו חצאים כי לקנות דברי תורה צריך לידע שחסר לו והוא עומד באמצע, ובלי דברי תורה אינו שלם, כי אין הש"י משפיע דברי תורה רק למי שמכיר שהוא חסר מהם ונצרך להם להשלים חסרונו, אבל אם רק חומד ומתאוה להם כמו לחכמה אחרת אם כן הרי גם המלאכים חמדו לה, כמו שנתבאר בחלק ראשון (מסכת שבת פ"ח) וזה היה תשובת אליהו זכור לטוב לאותו תלמיד בני לא זכה האיש לדברי תורה אלא א"כ מוסר נפשו למיתה עליה לכבוד שמים וכו' (תדבא"ר פכ"ב) והנה אי אפשר לומר שלא היה לו כונה רצויה בזה שאמר שהוא חומד ומצפה לדברי תורה, שהרי נתגלה לו אליהו ז"ל ומסתמא כשהיה לו גילוי אליהו היה כונתו טובה רק שאמר לו שירצה לקבל התורה כמו חכמה, וכן מצינו (בתדבא"ז פי"ד) שאליהו שאל להציד בני מי למדך ואמר לך שתביא פשתן ותארגהו מצודות וכו' היינו שאמר לו אליהו ז"ל אם תדע שחסר לך ד"ת כמו לחם אז תבין יראת ה'.
<b>ועשית מנרת זהב טהור וגו' גביעיה כפתריה ופרחיה ממנה יהיו.</b> גביעיה הוא נגד אברהם אבינו, שהיה הראשון שפרסם את הש"י בעולם ותיקון הכלי קבלה לקבל תמיד השפעה מהש"י. כפתריה הוא נגד יצחק אבינו, כי כפתור מורה על בליטה מפורשת כענין כך שמע משה מפי הגבורה שהוא דבר בולט ומפורש, ומידת יצחק היה להסתלק מן הספק רק כשראה רצון הש"י מפורש אז נכנס להדבר הזה ועשה זאת. ופרחיה הוא נגד יעקב אבינו כי הוא לא היה לו בליטה מפורשת בשום דבר יען שהיה נכלל משניהם, לכן בכל רגע ובכל מקום שפנה עצמו היה לו יראה כדאיתא בזה"ק (יתרו ע"ט.) והנורא דא יעקב וכו' לית דחילו אלא באתר דהוי שלימותא שכיח, וזה נקרא פרח דבר דק מאוד.
<b>ועשית את הקרשים למשכן עצי שטים עמדים.</b> רומז אם יאונה לאדם דבר שיש בו שני הפכים ואינו יודע אנה לפנות, לזה העצה שיעמוד מצדו בשוה ויהיה שב ואל תעשה.
מה שכל הכלים נאמרו בפרשה הזאת חוץ ממזבח הזהב שכתיב בפ' תצוה, לפי שלידת שאר שבטים נאמרו בפ' ויצא חוץ מלידת שבט בנימין שכתיב בפרשת וישלח, כי מדת בנימין הוא ללקט מחוץ ולהכניס לתוך ישראל וכן קטורת רומז על זה.


תצוה

<b>ואתה תצוה את בני ישראל.</b> במדרש (רבה תצוה פל"ו,ד') בד' דברים נתאוה הקב"ה למעשה ידיו, וכו' ואלו הן ד' דברים, הקב"ה סובל עולמו וכו' וצוה לבני קהת שיסבלוהו וכו' והקב"ה משמר עולמו וכו' ואמר לישראל שישמרוהו וכו' ומאיר לעולמו וכו' ואמר לישראל ויקחו אליך שמן זית זך, ולא חשב הד' שהקב"ה זן את עולמו כמו שנחשב זאת בתנחומא (תצוה ב') ואף שבתנחומא ג"כ חסר שומר, אכן בתנחומא לא אמר מתחילה שיש ד' דברים, אבל כיון שבמדרש רבה התחיל בד' דברים למה לא חשב זן את עולמו וכמו שמצינו בגמ' (ע"ז ג':) יושב וזן את עולמו. אכן אלו השלשה הם מורגשים לכל נפש שבכל עת רואה האדם שנצרך בהם להשי"ת, סובל את עולמו האדם מרגיש שהוא רק מרצון השי"ת אשר רקע הארץ על המים ובלא השי"ת לא היה לו שום מקום, וכן שומר את עולמו ג"כ מרגיש האדם שיש כמה מקרים בעולם ואין לו שמירה רק מהש"י, וגם מה שהשי"ת מאיר לעולמו ג"כ מורגש לכל אדם, אבל מה שהשי"ת זן את עולמו זה אינו מורגש כל כך כי יוכל האדם לטעות ולומר שמזונו בא לו מכוחו ועוצם ידו, ולכן לא חשבו המדרש, ונגד אלו הד' יש ד' מיתות ב"ד, סקילה היא נגד סובל את עולמו, כי זה חטא עד שאין לו מקום בעולם, ולכן כל הנסקלין נתלין מפני שאין לו מקום בעוה"ז לכן נתלה באויר, שרפה היא נגד מאיר לעולמו, אף שיש לו מקום מ"מ אור חייו הפסיד, כי שרפה היא שרפת נשמה וגוף קיים, והרג הוא נגד שומר את עולמו, כי השמירה והגנה נסתלקת ממנו, וחנק הוא נגד זן את עולמו כי מי שמגיע לו חנק הוא מחמת חטא שחטא בקבלה שנדמה לו בקבלתו שמקבל מחמת כוחו ועוצם ידו לכן נתחייב חנק שענשו הוא שלא יהיה לו כח לקבל, ונגד אלו הד' תקנו לנו חז"ל לומר בתפלה אלו הד' אדון עוזנו צור משגבינו מגן ישענו משגב בעדינו שהשי"ת משגיח עלינו באלו הארבעה (סובל, אדון עוזנו. זן, צור משגבינו. שומר, מגן ישענו. מאיר, משגב בעדנו. נמצא בלקוטים מכ"י אחי בעל ארחות חיים זללה"ה).
<b>שמן זית זך כתית.</b> אלו הד' תיבות הם נגד הד' אותיות של אהרן הכהן.
<b>ושמת את שתי האבנים על כתפת האפד אבני זכרון לבני ישראל ונשא אהרן את שמותם לפני ה' על שתי כתפיו לזכרון.</b> הענין בזה כי השי"ת נקרא חכם הרזים בגמ' (ברכות נ"ח.), שברא נפשות רבות בדעות שונות ומכחישים אלו את אלו, וכן יש תמיד בין ישראל עצמם שבני לאה אומרים על בני רחל שהם מצמצים עצמם יותר מכפי הראוי והש"י לא צוה כן, ובני רחל אומרים על בני לאה שהם מתפשטים עצמם יותר מכפי הראוי, וכיון שהם מתנגדים אלו לאלו א"כ היאך יוכל להיות שכולם טובים, אכן אהרן הכהן נשא אותם על כתיפיו כמי שנושא משא על כתיפיו, לפי שזו המשא שייכות לו מחמת שהיה לאהרן הכהן לב טוב שמברר לכל נפש מישראל שכל אחד פועל במדתו גם למעלה מדעתו ובעתו ובזמנו מכוין לרצון הש"י ואלו ואלו דברי אלהים חיים.
<b>ועשית חושן משפט.</b> חושן רומז שהאדם צריך שיהיה מבורר כל כך במשפט עד שאפילו קניניו לא יוכלו להזיק וכמבואר בחלק ראשון (בפרשת משפטים ד"ה ואלה) ומצד זה המשפט היה הדין שתם ישלם נזק שלם, ואם הוא מועד גם בעליו יומת, אך אין האדם יכול בדעתו לברר עצמו כל כך לזאת הוא האפוד שרומז על סמיכה, כמבואר בחלק ראשון (פרשת תצוה ד"ה ואלה ב') שהוא חיזוק ותקופות להאדם שהשי"ת מנהג עמו כפי דעת האדם, ומזה יש כל הרחמנות שהתם לא ישלם רק חצי נזק והמועד ישלם בעליו הכופר ולא יומת, רק כופר ישית עליו.
<b>רבוע יהיה כפול זרת ארכו וזרת רחבו.</b> הענין שהיה החושן כפול כי כל לבושי כהן גדול רומזים לתפלה, ולכן היה החושן כפול שבפנים היה לו תמיד צעקה הושיעה אדוני המלך, שאע"פ שכבר התפלל כמה תפלות בכל לבו ולא נענה, מ"מ אינו מייאש עצמו רק חוזר וצועק הושיעה אדוני המלך, ונקודת התלמיד חכם הוא שמכיר שאין לו שום כח מעצמו רק מהשי"ת אפילו כח תפלה כמו שכתיב (ישעיה כ"ו,י"ב) ה' תשפות שלום לנו, כי גם כל מעשינו פעלת לנו, והיינו שהכל בידי שמים, ונקודת המלך ישראל הוא תקופות גדול עד שכל מה שבלבבו יעשה, כי מה שעולה בלבבו הוא בטח רצון הש"י, וזה הוא מדרגה גדולה שלא נצרך לשום עצה משום נביא, כמו שכתיב (דה"ב כ"ה,ט"ז) הליועץ למלך נתנוך חדל לך ושם היה הענין עמוק בזה כמבואר בחלק ראשון (ויקרא ד"ה על כל) כי מלך כל היוצא מפיו הם דברי אלהים כמבואר בחלק ראשון (שופטים ד"ה שופטים ב').
<b>רבוע יהיה כפול.</b> ותרגומו עיף, עיף מורה על כלי קיבול ריק ומעופף, היינו שהחושן רומז שלב אהרן היה מלא רצון ואהבה ולא סר מלבו אף רגע לצעוק הושיעה אדוני המלך, וזה שאיתא (במסכת אבות פ"ה מ"ז) שאחת מעשרה נסים שנעשו במקדש שלא אירע קרי לכהן גדול ביום כפור, ובאמת הלא עשו הרבה השתדלות לזה כדאיתא בגמ' (יומא י"ט:) שפרחי כהונה היו מכין לפניו באצבע צרדא כדי שלא יישן, אכן אם היה לבו מתנמנם ופוסק רגע מלצעוק להשי"ת לא היה מועיל כל ההשתדלות בזה, שבמקום המקדש שהיה עיני כל ישראל אליו שהוא מורה לישראל שאין שום הויה בעולם רק השי"ת לבדו, וכן כהן הגדול שהוא מובחר נפשות ישראל ומדוגל בכח עבודתו ויום הכפורים הוא יום המדוגל בשנה שהוא נעלם ונסתר מכל מערכת ההנהגה, וכדאיתא במדרש (רבה בראשית ג',י') ויהי ערב ויהי בקר יום אחד זה יום הכפורים ואחד הוא שאינו במספר השיתוף כדאיתא בזוהר חדש (בראשית) קב"ה אקרי אחד וכו' קב"ה אקרי ראשון ובמדרש (רבה נשא פי"ג,ח') יום אחד יום ראשון אינו אומר אלא יום אחד וכשם שאמר יום אחד יאמר יום שנים יום שלשה, אלא למה אמר יום אחד שעד שהקב"ה היה יחידי בעולמו נתאוה לדור עם בריותיו, ולכן איתא בגמ' (יומא כ'.) השטן בגימטריא שס"ד וביום הכפורים אין לו רשות לקטרג וכדאיתא בזה"ק (תצוה קפ"ה.) העצה בשעיר המשתלח לדחות קטרוגו, דא איהו ההוא חדוה דההוא דלטורא בגין דקב"ה יטול עמיה גורל וכו' (וכמו שנתבאר בענין יו"כ), ולכן אם היה הכהן הגדול שוכח רגע אחת מלשית ה' לנגדו והיה חושב שיש לו איזה כח והויה בפני עצמו היה לו מכשול, שענין מכשול הזה שנקרא בתורה מקרה, היינו שנדמה לאדם שיש מקרה בעולם בלא השגחה פרטית, ומזה נדמה לאדם שיש לו כח הויה בפני עצמו, וזה הוא גיאות שהאדם מתגאה שזה שורש היצר הזה והחטא הזה שבא מגיאות שהאדם מתגאה ונדמה לו שיש לו כח השפעה, וכמו שמצינו שבמסכת סוטה נזכר כל עניני גיאות וגודל היזקם, ובגמ' (שבת ק"י:) הרוצה שיסרס תרנגול יטול כרבלתו ומסתרס מאליו ומסיק שם דרמות רוחא הוא דנקיטא ליה לפי שאין לו גיאות אין לו תאוה, ועיקר העצה נגד יצר הזה הוא שפלות והכנעה מהכרת רוממות הש"י, ולכן היה נס גדול בכהן גדול שאם היה נמצא דמיון בנפשו שום כח הויה בפני עצמו היה שולט עליו הקטרוג חס ושלום וזה היה רק בדרך נס.
<b>ויהלום.</b> הוא נגד זבולן, כי יהלם הוא אותיות להים, כי זבולן היה חלקו בים כמו ביבשה, ואף שים הוא מקום שאין שם שום ישוב ומטריד דעת האדם מאד, אך זבולן היה לו תקיפות ובטחון בהשי"ת ולכן היה בנייחא בים כמו ביבשה, וכמו שכתיב (דה"א י"ב,ל"ג) מזבולן יוצאי צבא וגו' ולעדור בלא לב ולב, ותקופות בטחונו היה כענין שבט יהודה, אך זה היה החילוק כי יהודה יוכל מתקופות בטחונו להלחם בים כמו ביבשה ומראה תקופתו גם בפועל וזבולן רק בדעתו יש לו נייחא ובטחון ותקופות.
<b>פעמון זהב ורמון פעמון זהב ורמון.</b> פעמון רומז על יראה וספק מלשון ותפעם רוחו, ורמון מורה על תקופות כדאיתא בגמ' (עירובין י"ט.) שמלאים מצות כרמון, ואלו השנים עוברים תמיד על ישראל ומתחלפים פעם יש לו יראה ופעם יש לו תקופות כמבואר בפרשת בראשית (על פסוק אלה תולדות השמים), ולכן כתיב ופעמוני זהב בתוכם, שאף שיהיה להאדם תקופות עצום מ"מ יהיה בהתקופות יראה עצומה באמצע, ובאלו השנים יבוא אהרן אל הקדש כדכתיב והיה על אהרן לשרת.
<b>ועשית ציץ זהב טהור ופתחת עליו פתוחי חתם קדש לה' וגו' והיה על מצח אהרן וגו' ועשה להם מכנסי בד לכסות בשר ערוה.</b> והנה הציץ והמכנסים כתובים יחד להורות בזה שאף שאהרן הכהן היה הנבחר מכל ישראל שהשי"ת חתם עצמו על מצחו קדש לה', היינו שמחשבתו היה מקושר תמיד ברצון השי"ת, מ"מ מצד עצמו בא האזהרה ועשה להם מכנסי בד לכסות בשר ערוה להשמר מכל תאוה אפילו החמורה שבחמורות, ואף שנדמה שלנפש יקר כזה לא צריך האזהרה כי לא יעלה זאת על מחשבתו, אכן מ"מ מצד עצמו צריך האדם להשתדל תמיד בשמירה וזהירות וכמו שכתוב (משלי ג׳:ה׳) ואל בנתך אל תשען, וכדאיתא (אבות פ"ב,מ"ה) ואל תאמין בעצמך עד יום מותך, וזה הוא לימוד שאפילו הנפש היקר מאוד שהוא מבורר בשורש מכל מקום צריך מצדו תמיד שמירה וזהירות.


כי תשא

<b>ענין מחצית השקל.</b> כדאיתא בגמ' (קידושין מ':) לעולם יראה אדם עצמו כאילו חציו חייב וחציו זכאי עשה מצוה אחת אשריו שהכריע עצמו לכף זכות, היינו שלא יהיה לו תקופות וגם שלא יתייאש עצמו וזהו העשיר לא ירבה והדל לא ימעיט ממחצית השקל רק תמיד יהיה לו חצי המשקל.
<b>ומשחת בו את אהל מועד וגו' ואת השלחן ואת כל כליו ואת המנרה ואת כליה וגו' ראה קראתי בשם בצלאל וגו' ועשו את כל אשר צויתך וגו' ואת השלחן ואת כליו ואת המנרה הטהרה ואת כל כליה.</b> להבין מה שבהמשיחה כתיב בשלחן כל כליו ובמנורה כליה ובעשיה כתיב בשלחן כליו ובמנורה כל כליה, כי שלחן מורה על מצות שיש בהם הנאת הגוף כגון אכילת שבת ויו"ט וכדומה ובהם צריך האדם להזהר בלי להתפשט הנאת הגוף רק לצמצם, לכן לא נאמר בעשית השלחן כל כליו, אבל מנורה שמורה על מצות שאין בהם שום הנאת עוה"ז כגון תפילין וציצית וכדומה, שבהם צריך האדם להתפשט בזה המצוה ולקיימה בכל מיני דקדוקים לכן נאמר בעשית המנורה כל כליה, אכן משיחת הכלים שרומז שהשי"ת מברר כל מעשה האדם שאפילו הנאת הגוף שהיה להאדם היה הכל לכבוד שמים, לכן נאמר בהשלחן ואת כל כליו שאפילו כל התפשטות שהיה לך בהמצוה הזאת ואפילו הנאת הגוף ג"כ יברר השי"ת שהיה לכבוד שמים, אבל במנורה לא נצרך לכתוב כל כליה כיון שבהתפשטות אלו המצות אין בהם הנאה, אם כן בטח כל מה שדקדק האדם בהם יותר מתברר הכל לטוב.
המשכן וכליו מרמזין על צורת אדם, כדאיתא בתיקוני הזהר (הקדמה י"ג) ותקונא דמשכנא הוה ציורא דעובדא דבראשית, כי הכל הוא אחד תקונא דמשכנא ועובדא דבראשית וצורת האדם, ארון (אולי הכונה שבו הלוחות) הוא נגד המוח נשמה שנתת בי טהורה היא, כפורת הוא נגד הלב כדאיתא בזה"ק (פנחס רל"ה.) ובתיקונים (הקדמה י"ג:) (בתיקונים הנוספים תקונא תליתאה ק"מ:) שכרובים הם נגד כנפי ריאה שמנשבים על הלב לקרר חום החמדות, מזבח הקטורת הוא נגד חוטם הריח, שלחן הוא נגד אזנים, מנורה הוא נגד עינים, מזבח הנחושת הוא נגד הפה ששם נתבררו כל אכילות ולכן פרסו על מזבח הנחושת בעת נסיעתן בגד ארגמן שרומז על דבור (עיין מד"ר דברים פ"ח).
ששה פרשיות נאמרו כאן והם נגד ששה שאלות ששואלין את האדם שאיתא בגמ' (שבת ל"א.) אמר רבא בשעה שמכניסין אדם לדין אומרים לו נשאת ונתת באמונה קבעת עתים לתורה עסקת בפריה ורביה צפית לישועה פלפלת בחכמה הבנת דבר מתוך דבר. נשאת ונתת באמונה, הוא נגד מחצית השקל שזה הוא אזהרה לכל נפש מישראל שיחקור בנפשו מה הוא חלקו ומדרגתו כגון שבט יהודה שנקרא בדחנא דמלכא ויוסף שר האופים כמו שנתבאר בחלק ראשון (פרשת וישב ד"ה וישב א') ובאם לא יתנהג האדם במדה הראוי לו ושייך לחלקו זה נקרא שאינו נושא ונותן באמונה וזהו מחצית השקל. קבעת עתים לתורה, הוא נגד פרשת הכיור, כי כיור מורה על סילוק נגיעה כמבואר בחלק ראשון (פרשת תשא ד"ה ורחצו) וזהו נקרא קביעת עת לתורה לסלק כל נגיעותיו ומניעותיו רק לשום לב לדברי תורה. עסקת בפריה ורביה, הוא נגד פרשת שמן המשחה כי ענין פריה ורביה, הוא להתפשט ולפרסם הקדושה הנמצאת בעומק הלב, כמבואר בחלק ראשון (פרשת תזריע) על פסוק אשה כי תזריע וילדה זכר, שלא יתפלא האדם האיך יוכל להולד נפש קדוש שמקודש יותר מן המולידו מתשוקת אשה שהוא הסתרה, כי בזיוג מוכרח להיות הסתרה ומכל שכן מצד האשה לא יבין האדם זאת, אכן בזה יתברר שבטח נמצא כח כמוס בה והוא עמוק מאוד, ובלידת הנפש נתפרסם ונתפשט הקדושה וכן במשיחה נתפשט הקדושה אף על הדומם. צפית לישועה, הוא נגד פרשת הקטורת שאפילו במקום שהאדם מצדו מייאש עצמו שלא נמצא בו טובה מראה השי"ת שנמצא שם ריח טוב ויוכל להתקן, וזהו דאיתא בגמ' (עירובין כ"א:) אלו ואלו עתידין שיתנו ריח. פלפלת בחכמה, הוא נגד פרשת בצלאל כי ענין פלפול הוא להבין מההיפוך איך הוא רצון השי"ת כעת, כי הס"א מהלכת אחר רצון השי"ת כקוף בפני אדם כדאיתא בזה"ק (בלק קפ"ט.) דסטר מחדא הוי דאזלא בתר קדושא כקוף בתר בני נשא. הבנת דבר מתוך דבר, הוא נגד פרשת שבת, להבין מכל הצמצום שרומז על העתיד שלא תצטרך למעשה ידיך ולפיכך נאסר לעת עתה מלאכה בשבת.
<b>וידבר ה' אל משה לך רד כי שחת עמך.</b> בזה החטא נאבד מישראל כל ההדר שקבלו בזו הפרשה בסדר קדושה והתנשאות. כי כן מנהג השי"ת שאדם מקבל טובה ואח"כ נעלה ממנו ועל ידי זה מרעים וצועק בכל לבו ומתפלל להשי"ת כמו שכתיב (תהלים ק"ב,י"א) כי נשאתני ותשליכני, ועל ידי זה הצעקה מחזיר לו השי"ת כל מה שאבד בהוספת טובה ובזה נקראו הטובות על שמו כי קנה אותם ע"י שסבל מהם, וזה נקרא בזה"ק (בראשית ט"ז:) מטי ולא מטי וע"י זה נקבע הקדושה בלבו יתד שלא תמוט לנצח, לכן נכתבו בכאן הסדר שנאבד נגד הסדר שנכתב בקנינם הקדושה. לך רד כי שחת עמך הוא נגד פרשת כי תשא, שרומז על התנשאות למעלה להתכלל בשורשו, כי מזה הוא עיקר ההתנשאות כשמאחד כל הנפרדים ונתכלל לשורשו והשאתם הוא היפוך מזה שהוא פירוד לבל יתאחדו החלקים ולא יוכלו עוד להתכלל בשורשם. סרו מהר הוא נגד פרשת הכיור, כי נטילת ידים הוא סילוק נגיעה כמבואר בחלק ראשון (פרשת תשא ד"ה ורחצו) שהאדם יסלק כל נגיעותיו מצדו וסרו הוא לשון התעקשות שלא יטה אוזן רק יתעקש בנגיעתו כרצונו. עשו להם עגל מסכה הוא נגד פרשת שמן המשחה, כי שמן הוא אור, ואור יכול להתפשט מאד, וכדאיתא במדרש (תנחומא תרומה ב') כי לקח טוב נתתי לכם וכו' שני פרקמטוטין עומדין זה עם זה אחד בידו מטכסא ואחד בידו פלפלין, אמרו זה לזה בוא ונחליף ביני ובינך, נטל זה את הפלפלין וזה המטכסא מה שביד זה אין ביד זה וכו' אבל התורה אינה כן זה שונה סדר זרעים וזה שונה סדר מועד השנו זה לזה נמצא ביד זה שנים וביד זה שנים, והיינו כי דברי תורה הוא אור, ומאור יכול להדליק כמה נרות ואינו חסר כלום, ומסכה הוא היפך מזה כי הוא דבר הניתך ונחסר כמה. וישתחוו לו היא נגד פרשת הבשמים, כי בשמים מפקח לב האדם ובהריחו עולה שכלו למעלה עם הריח, כדאיתא בגמ' (יומא ע"ו:) חמרא וריחני פקחין והשתחואה במקום שאין רצון השי"ת הוא היפוך מזה שנכפף קומתו ושכלו ויורד למטה. וכן ויזבחו לו הוא נגד קטורת, כי קטורת רומז שיש חיבור והתקשרות (כדאיתא בזה"ק פנחס רכ"ד.) וכל נפשות ישראל מתאחדים ועל ידי זה נתאחד כל הבריאה, וזביחה במקום שאין רצון השי"ת היא היפוך מזה כי זביחה היא פירוד ההרכבה והוצאות החיים. ויאמרו אלה אלהיך ישראל הוא נגד פרשת בצלאל, כי בצלאל הכין כל הכלים לקבל פנימיות קדושה, כי כל הכלים הוכנו לסגולתם המיוחדת להם שעל ידם יהיה ניכר הקנין בפרט שיש בישראל בקדושה, כי הגביעים מורים על כלי קיבול לקבל בכל פעם תוספות קדושה, והכפתורים מורים על קדושה קבועה שנמצא בנו מאבותינו והפרחים על יראה, והם הביאו את הקדושה בהסתר שערבו את הקדושה בדבר הניתך שאין עליו בלתי דבר הנראה על הגוון ולא כונה עמוקה שלמעלה מתפיסת אדם, וזה הוא אלה, שאין בזה יותר רק מה שנראה. והנה עם קשה עורף הוא, הוא נגד שבת, כי כל הימים טובים נקראים פני ה' כמו שכתיב (שמות כ"ג,ט"ו) ולא יראו פני ריקם שהאדם צריך לעמוד אז פנים בפנים נגד השי"ת כי אז משפיע השי"ת השפעה מרובה לישראל, ושבת היא תוך ופנימיות מכל המועדים והתוך מקדושת כל ההשפעות, ונגד זה כתיב קשה עורף שהפנו עורף מהשפעת השי"ת, והנה כל זה היה כדי להיטיב לישראל בהחזרת טובה, בהוספה מרובה, כי אחר החטא נתעורר לב האדם בתשובתו ועל ידי זה נקרא כל סגולת קדושה שסיגל על שמו.
<b>ויאמר ה' אל משה ראיתי את העם הזה והנה עם קשה עורף הוא.</b> ראיתי היינו שהשי"ת אמר שהוא קבע בהם זאת המדה כדי שיהיה להם חיזוק נגד העכו"ם.
<b>ויפן וירד משה מן ההר וגו' לחת כתבים משני עבריהם.</b> איתא בגמ' (שבת ק"ד.) ואמר רב חסדא כתב שבלוחות נקרא מבפנים ונקרא מבחוץ כגון נבוב בובן רהב בהר סרו ורס, ועי"ש ברש"י ותוס', ונראה שבא לשבח בזה את ישראל שחטאם אין פוגם בשורש חייהם, רק מהשפה ולחוץ וזה הוא נקרא מבפנים, שבעומק יש בישראל שורש החיים אף במקום שנתראה על הגוון לחטא. וזה נבוב בובן, נבוב הוא חלל שאף שנראה שיש חלל בלבו והוא ריק מד"ת, בובן היא לשון צינור המקלח מים, היינו שבפנים ושורש החיים שלו נוזלים דברי תורה. רהב הוא תאוה כמו שאיתא (בזה"ק תרומה ק"ע:) ששר של מצרים נקרא רהב שהיו שטופי זמה כמו שנאמר (עמוס ח',ח') ונגרשה ונשקעה כיאור מצרים שהמים שלהם הם עכורים שזה רומז על תאוות עכורות, ואם אפילו נראה זאת על הגוון בישראל מ"מ הוא בהר שהר מורה שאין בו לחלוחות, כן בעומק ישראל הם בלי לחלוחות תאוה. סרו הוא כעס כדאיתא בגמ' (ב"מ נ"ט:) מפני שסורו רע ששורש עכו"ם הוא כעס וזה נקרא סורו שכל תנועותיו ואל כל אשר יפנה הוא רע, ושורש ישראל הוא לב טוב וזה המדה נקרא ישראל סתם, ולכן אפילו אם נתראה בישראל על הגוון מדת הכעס מ"מ בעומק הוא ורס שמורה על דבר רך כמו ממרס בדמו, לרוס את הסולת שבעומק לב ישראל הוא בלי שום כעס.
<b>ודבר ה' אל משה פנים אל פנים כאשר ידבר איש אל רעהו וישב אל המחנה.</b> ואיתא במדרש (רבה תשא פמ"ה,א') שהש"י אמר לו שישוב כשאהיה בכעס אתה מרצה אותי וכשתהיה בכעס אהיה מרצך, בזה הראה לו הקב"ה שאהבת השי"ת לישראל אינה פוסקת אפילו רגע, וכמו שכתיב (דברים כ"ג,ו') ולא אבה ה' אלהיך לשמוע אל בלעם ויהפך ה' אלהיך לך את הקללה לברכה כי אהבך ה' אלהיך שזה הפסוק הוא התשע וארבעים בפרשת תצא שפרשת תצא היא הפרשה המ"ט בתורה, וזה רומז שאחר זיקוק שבע שבועות שבעתים שהוא תכלית הזיקוק נתגלה שכל התורה היא אהבת ישראל, ואף מה שנראה לפעמים ההיפוך ג"כ היא אהבה, שאהבה רבה מהשי"ת לישראל היא אהבת עולם שאינו פוסק אף רגע, וכמו שכתיב (תהלים פ"ה,ט') אשמעה מה ידבר האל ה' כי ידבר שלום אל עמו ואל חסידיו, והענין נתבאר בחלק ראשון (ספר תהלים) שרצה לשמוע במה עוסק השי"ת בינו לבין עצמו לכן אמר אשמעה מה ידבר, כי בעת שהשי"ת משפיע נבואה על הנביא או שהוא מתפלל להקב"ה והכנת הנביא היה תמיד להמשיך רצון ושפע טוב, אז ודאי היה רואה שהשי"ת הוא עוסק בטובת ישראל ורואה אהבת השי"ת לישראל, אכן רצה לדעת ולשמוע מה ידבר השי"ת בינו לבין עצמו, ושמע שמדבר שלום אל עמו, וזה ראיה הגדולה מבלעם שהוא קטרג על ישראל ורצה להמשיך כעס ומכל מקום גם אז עסק השי"ת בטובת ישראל ויהפך לנו את הקללה לברכה.
<b>ויאמר משה אל ה' ראה אתה אמר אלי העל את העם הזה וגו' וראה כי עמך הגוי הזה.</b> היינו כי בחטא היה ענין עמוק ועיקר כונתם היה שיהיה השי"ת מוכרח (כביכול) להמשך אחריהם להשפיע להם כל דבר שיבקשו אותו, ובאמת בבית המקדש נענו כל ישראל בתפלתם, כמו שכתיב (מלכים א' י',מ"ג) ועשית ככל אשר יקרא אליך הנכרי שהנכרי נענה בטובות עוה"ז מיד, ובישראל כתיב (שם ל"ט) אשר תדע את לבבו, שאם הטובה הזה שהוא מבקש עליה לא תעבירהו על דעת קונו אזי תתן לו ואם לאו יסיר השי"ת את התפלה מלבו שלא יחמוד עוד לזו הטובה, נמצא דעל כל פנים נענה בתפלתו, וכן זה היה כונת ישראל בחטא הזה שרצו שהנהגת השי"ת יהיה מפורש לנגד עיניהם, כמו שהיה בבית המקדש, ואיתא בגמ' (כתובות ס"ב:) מתחלה כתיב תביאמו ותטעמו ולבסוף כתיב ועשו לי מקדש, וזה היה טענת משה רבינו וראה כי עמך הגוי הזה, היינו וראה שהרגישו בגודל אהבתך שאמרת ועשו לי מקדש עוד קודם ביאת ארץ ישראל, וכונו בדעתם לדעתך, כי באמת חטא העגל לא היה רק על הגוון ובשורש לבם היו דבוקים בהשי"ת, כי בעת שהשי"ת חקק על הלוחות המאמר זכור את יום השבת בזו הרגע עשו את העגל, כי שבת מורה שעומק הלב יהיה דבוק בהשי"ת.
<b>ויאמר משה אל ה' ראה אתה אמר אלי העל את העם הזה ואתה לא הודעתני את אשר תשלח עמי.</b> איתא בגמ' (מגילה ל"א.) אמר רב הונא אמר רב שבת שחל להיות בחולו של מועד בין בפסח בין בסוכות מקרא קרינן ראה אתה, הענין בזה הוא מפני שאז הוא התחלפות הזמנים, ואז יתעורר לב ישראל וצועק ומרעים להשי"ת הנה עובר עלי זמן חדש והנהגה חדשה, ובמה אזכה את ארחי כי אינו יודע ההרפתקאות שיעברו עלי, וזה נרמז בתפלת משה רבינו כי משורש משה רבינו ע"ה מתעורר הצעקה שהוא החכמה מכל ישראל ובכל דור מאיר משה רבינו עליו השלום שהוא המנהיג והשי"ת מנהו לרעיא מהימנא, וכשרואה התחדשות הנהגה בהתחלפות הזמנים עומד ומרעיש וצועק אתה אמר אלי העל את העם הזה ואתה לא הודעתני את אשר תשלח עמי, שלא אדע מה יעבור עלינו בזמן הבא, ועל זה השיב לו השי"ת אל תירא כלום, אני נותן לך שנים עשר שמירות ואזהרות שבהם יכלכלו דרכיהם ובזה יצלחו, שמר לך את אשר אנכי מצוך היום הנני גרש מפניך את האמרי והכנעני והחתי והפרזי והחוי והיבוסי, השמר לך פן תכרת ברית ליושב הארץ, היינו שלא יהיה לשום נפש מישראל שום התחברות עם עכו"ם ושלא יוטב בעיניו שום מדה ממדותיהם אף שנראה שהוא מדה טובה, וע"ז יודמה ליושב בבית המדרש שזה צריך ליזהר רק היוצא לשוק ועוסק במשא ומתן מפני שיש לו עסקים עמם אבל לא אני, לזה באה האזהרה השניה אלהי מסכה לא תעשה לך שלא יהיה לך מחשבות כעס ותאוה כי הם אינם מסחורתי ולא כאלה חלק יעקב, כי הם נקראים אלהי מסכה. את חג המצות תשמור, שלא תהא רעבתן רק לברר כל תאוות אכילה בצמצום גדול. כל פטר רחם לי, כל פתיחות רחמנות שיש בלבך תדע שאינו בא רק ממנו לכן לא תהרהר אחר מדותיו של הקב"ה כשתראה צדיק ורע, כיון שהשי"ת הוא אב הרחמים וכל הרחמנות שיש בלבך בא מחמת שהשי"ת שלח לך, א"כ אין לך להרהר, שהש"י יודע מה שמנהג בעולמו.
<b>ויאמר ה' אל משה פסל לך שני לחת אבנים כראשנים וכתבתי על הלחת את הדברים אשר היו על הלחת הראשנים אשר שברת.</b> ואיתא בגמ' (שבת פ"ז.) יישר כוחך ששברת, מחמת שהיה קשה בעיני משה מאד שבירת הלוחות לכן הראה לו השי"ת כי באמת למעלה אין שום פירוד ורק בעולם הזה נתראה כנפרדים וזה דאיתא בגמ' (חגיגה י"ד:) אמר להם ר' עקיבא כשאתם מגיעין אצל אבני שיש טהור אל תאמרו מים מים כי למעלה אין שום פירוד בין מים למים כי הכל אחד וכדאיתא בתיקוני הזהר (תיקון מ' פ':) דהא לית תמן פרודא לעילא וכו', ובזה"ק (בראשית כ"ו:) עיין שם כל הענין.
<b>אלהי מסכה לא תעשה לך.</b> שלא יהיה האדם קל בדעת שהנאות וחדות מעוה"ז יטו דעתו, כי זה נקרא מסכה, כמו שמצינו אצל שלמה המלך שכתיב (מ"א ז',ח') ובית יעשה לבת פרעה שרצה להרחיב קדושת השי"ת בעולם אף שלא יהיה לב ישראל מבורר ועומד נגד השי"ת, ולכן כתיב (מ"א י"א,כ"ז) בנה את המלוא, ולעתיד יגמור, ולכן נאמר ובית יעשה לשון עתיד, כי כשנגמר בית המקדש אז היה בדעת שלמה שכבר הגיע העת, כי שלמה בבנותו המקדש כדי שיכנסו קדושת כל הכלים בו לכן היה אז זך לב ומבורר ולא עשה בו שום רושם כל האלף מיני זמר שנזכר בגמ' (שבת נ"ו:).
<b>אלהי מסכה לא תעשה לך.</b> הנה עיקר שם אדם הוא הבינה והשכל שיש בו כי מצד הגוף כמקרה הבהמה יקרה גם אותו, ומצד זה לא נקרא אדם, אכן הגוף אינו רק נרתיק לשורש החיים וכל המחשבות ורצונות ומעשים העוברים על האדם הם מצד הגוף, ולכן כשאדם יחמוד לדבר מה צריך להיישיר דעתו ולהעמיד על התבוננות כאילו היה החיים שלו נפרד מהגוף, ואם עיקר החיים שלו חומד לזה הדבר מוכח שהוא קיים לעולמי עד, כי מצד הגוף לא יוכל זאת להבין יען ששורש הגוף אינו אלא לשעה לכן יתאוה לדברים קטנים שהם ג"כ לשעה, ואף שיבין הגוף שאין בזה חיי עולם מ"מ יחפוץ בזה, מחמת שכל שורשו הוא רק לפי שעה, אבל הנפש יבין שבזה שאינו רק לפי שעה לא יחפוץ בזה, וזה שאמר דניאל (דניאל ז',ט"ו) אתכרית רוחי אנא דניאל בגו נדנה, היינו שכרה החיים שלו כאלו עומד בפני עצמו נפרד מן הגוף שהגוף הוא הנרתיק שלו, וזה הוא אלהי מסכה כי מסכה הוא לשון מזיגה וערבוב, שאם בא לידך איזה חמדה לא תערבב בה כוחות והנאת עוה"ז, כי אז לא תבין הדבר לאמתו אם טוב הוא רק צריך להתבונן בחיים אמתים.
<b>ויאמר ה' אל משה כתב לך את הדברים האלה.</b> שהשי"ת אמר למשה אף שדברי תורה נראים מפורשים מ"מ לא ישיגם האדם רק כשיביט להשי"ת, כי משה רבינו רצה שיקבעו כל הדברי תורה בלב כל נפש מישראל יתד שלא תמוט לעולם, והשיב לו השי"ת שלא יוכל להבין הדברי תורה כל נפש כמו שמשה רבינו הבין, יען שהוא מביט להשי"ת ביותר, רק כל אחד יבין כפי מדרגתו, וזה כתב לך.


ויקהל

<b>ויקהל משה את כל עדת בני ישראל וגו'.</b> כשרואין בני אדם דבר נחמד ויפה רוצה כל אחד לחטוף אותה ולהמשיכה אליו, לכן כאן שרצה השי"ת להנחיל לישראל טובה ולהראותם יקרות קדושתו, הקהילם משה שיתאחדו ויזכו כולם להיקרות הזה וזכות הרבים גדול מזכות היחיד ויזכה כל אחד ואחד עבור כולם יען כי התקבצו ונקהלו כולם כאיש אחד.
<b>ויקהל משה את כל עדת בני ישראל וגו' ששת ימים תעשה מלאכה וביום השביעי יהיה לכם קדש שבת שבתון לה'.</b> ובסוף הפרשה הזו הוא, וכל היתדת למשכן ולחצר סביב נחשת, כי שבת מורה שהאדם צריך לסלק נגיעותיו ולשבות מכל דבר בלתי שיברר מתחלה בכמה בירורים אם הוא רצון השי"ת וכל זה הוא בהתחלה, אבל באדם שהוא קדוש ושלם בכל הבירורים שנמשך אחר רצון השי"ת שלא יבוא בלבו שום דבר רק ברצון השי"ת שמשפיע לו, על זה נאמר וכל היתדת למשכן ולחצר סביב נחשת, נחשת מורה על תקופות שאדם הנשלם צריך להיות תקיף בדעתו שלא יעזוב שום רצון לריק, כי כשיבא לו רצון בטח הוא רצון השי"ת כמבואר בחלק ראשון (קדושים פסוק איש אמו ואביו תיראו).
<b>ששת ימים תעשה מלאכה.</b> כתיב לשון התפעל תעשה ולא נאמר תעשה להורות שגם בששת ימי החול בלי רצון השי"ת לא יעשה דבר.
<b>ויקהל משה את כל עדת בני ישראל וגו' ששת ימים תעשה מלאכה וגו', ויאמר משה אל בני ישראל ראו קרא ה' בשם בצלאל.</b> ענין סדר הפרשיות הללו כי במלאכת המשכן כתיב אשר נתן ה' חכמה ותבונה בהמה, היינו שהמלאכה נעשית למעלה משכלם, ומצד העושים במלאכה נעשה רק כמעשה קוף שנגמרת המלאכה רק מצד השי"ת למעלה מדעתם כלל כונו ידיהם, כמו שכתיב (תהלים ע"ח,ע"ב) ובתבונת כפיו ינחם, שהתבונה הנמצאת בידיהם היה רק מצד השי"ת שעשו כפי רצון השי"ת בלי דעת וחשבון כלל, אכן הם בתפיסתם נדמה להם לכל אחד מעושי המלאכה כי הפליא לעשות מהשתדלותו וחכמת לבבו, אכן כאשר הרבו ישראל להביא נדבות וכל אחד מהעושים כיון לעשות כרצון השי"ת, אז השיגו כל אחד שאין לו שום התנשאות בעשיתו ובחכמתו, וכדאיתא בזה"ק (פקודי רכ"ב:) בשעתא דכלהו אומנין שארו למעבד אומנותא ההוא עובדא ממש דשראן איהי אשתלימת מגרמה אינון שראן ואיהי אשלימת עבידתא, ולכן כתיב ויקהל משה את כל עדת בני ישראל ונרמז בכאן קהל ועדה וישראל, היינו שעשה קהלה ברעש גדול שנקהלו קהילה אחת קטן וגדול שם הוא, להראות שיכירו שאין שום דגל התנשאות בין העושים במלאכת המשכן, כי הכל נעשה למעלה מדעתם וחשבונם, ולכן כתיב ששת ימים תעשה מלאכה לשון התפעל כי הבינו כולם שהכל מהשי"ת ואין להם להחזיק טובה לעצמם, ולכן נאמר אחר כן ראו קרא ה' בשם בצלאל שהשי"ת יראה ללבב ומתנשא לכל לראש, ואף שהאדם יראה לעינים שאין שום התנשאות, אכן סוד ה' ליריאיו אחר שהכיר שמצד עצמו אין לו התפארות בשורש, הראה השי"ת שיש לו התנשאות מזה שהוא יגע במלאכה, והשי"ת מצדו בירר זאת שכתיב וימלא אותו רוח אלהים, ולכן כתיב אחר כן ויעש בצלאל את הארון שנקראת המלאכה על שמו.


פקודי

<b>אלה פקודי המשכן משכן העדת אשר פקד על פי משה.</b> היינו הבירורים הנעשים על פי משה, עבדת הלוים שבזה משלימים רצון השי"ת כדאיתא בזה"ק (קרח קע"ח:) ועבד הלוי הוא, הוא אשלים לסטר שמאלא הוא אשלים לפגימו דעלמא ואפילו ההוא סטרא דצפון דאשתאר חסר בעלמא כד ברא קב"ה עלמא ליואה בארונא אשלים לכלא, וזה היה ע"י הלוים בעבודתם, כי הם היו יכולים לעזוב כל תענוגי עולם הזה וכל החיים שלהם מפני עבודת השי"ת, וזה הוא מחמת שמביטין לעומק הטוב הצפון בעבודתם על לעתיד, ולכן שם נשיאם היה איתמר כי תמר רומז על עומק אחרית הטובה כי תמרים הוא האחרון שבשבעת המינים שרומז על אחרית ותקוה, כדאיתא בגמ' (תענית כ"ט:) לתת לכם אחרית ותקוה אלו דקלים, שלעתיד יברר השי"ת את כל לבות בני ישראל שכונו לעומק רצונו ית', והיו הלוים מוסרים נפשם בעוה"ז בשביל רצון הש"י, לכן שם נשיאם היה אי תמר שלא להביט לאחרית לבד רק שגם בהוה ג"כ ייטב להם.
בפרשת פקודי נאמר ונסדר המילוי לסדר ויקהל שבפרשת ויקהל כתיב שם מעשה הארון וכאן בפרשת פקודי כתיב ויתן את העדת אל הארן, בפרשת ויקהל כתיב מעשה השלחן ובפקודי כתיב ויערך עליו ערך לחם, בפרשת ויקהל כתיב מעשה המנורה ובפקודי כתיב ויעל הנרת, בפרשת ויקהל כתיב מזבח הזהב וכאן ויקטר עליו קטרת, בפרשת ויקהל כתיב מזבח העולה וכאן ויעל עליו את העלה, בפרשת ויקהל כתיב כיור וכאן כתיב ויתן שמה מים לרחצה שזה הוא לשון פקודי שנתמלא מה שנפקד ונחסר באלו הכלים שנחשבו.


ספר ויקרא

ויקרא

<b>ויקרא אל משה וידבר ה' אליו מאהל מועד לאמר.</b> כתיב (תהלים ק"ד,א') ברכי נפשי את ה' וגו', בזה המזמור רמז דוד המלך ע"ה כל סדר ההנהגה מראשית הבריאה עד אחר ביאת הגואל בב"י. השם הוי' הראשון רומז על מעשי בראשית שנזכרים בפרשת בראשית. השם הוי' השני רומז על הענינים הנזכרים בפרשת נח. אלהי, רומז על הפרשות המדברים מעניני אברהם אבינו, שעיקר עסק אברהם אבינו היה להכיר הכרה מפורשת שהשי"ת צופה תמיד לטובה וזה נקרא אלהי. גדלת, רומז על הפרשות המדברים מעניני יצחק אבינו. מאד, רומז על הפרשות המדברים מעניני יעקב אבינו. הוד והדר לבשת, רומז על הפרשות המדברים מעניני גלות מצרים עד אחר הגאולה, שבענינים האלו נתגלה מפורש אהבת השי"ת לישראל. עטה אור כשלמה, רומז על פרשת יתרו, שאז הראה השי"ת לישראל גודל אורו ועומק רצונו בדברי תורה. נוטה שמים כיריעה, רומז על פרשת משפטים שאחר התגלות האור של מתן תורה אחר כן נסתר כל כך עד שיצא בפועל על כי תקנה עבד עברי כמו שנתבאר ענינו בחלק זה (פרשת משפטים ד"ה המרחק). המקרה במים עליותיו, הוא נגד פרשת תרומה שהוא בנין המשכן שיסוד בנין המשכן היה אחר הכשלון שנבנה בלב ישראל יראה קבועה שנקרא בית, יראת ה' הוא אצרו, שאחר הכשלון ניתן להם מצות בית וקדושתו שכל יסודי הגוף מושכין לפועלות גשמיות וכשנותן כנגדם מצוה הוא גם כן להכניס כחות הגוף במצוה מעשיות, וזה מרמז עצי שטים שהם מרמזין ליסוד בנין האדם שנמשל לעץ, וזה מורה שטים כדאיתא במדרש (תנחומא בלק ט"ז-י"ז) שטים שעשו שטות וכו' ומעין שטים של זנות היה וכו', ולכן נגד תאות הגופניות ניתן להם מצות בעבודה ופעולה מעשיות, ובמשכן היה זה נרמז בעצי שטים. השם עבים רכובו, נגד פרשת תצוה שנזכר בה חושן ואפוד שרומזים לתוקף וחיזוק האדם שעל ידי מעשה המצות מתלבש האדם ומתאזר בתקופות כדאיתא במדרש (רבה תשא פמ"א א') אין לך שעה שישראל באין בזרוע עם הקב"ה כשעה שמקיימין את המצות. המהלך על כנפי רוח, נגד פרשת תשא ששם כתיב ענין מחצית השקל שרומז על מה שאמרו חכמים (קידושין מ':) לעולם יראה אדם עצמו כאלו חציו חייב וחציו זכאי וגם כתיב שם החטא. עשה מלאכיו רוחות, נגד פרשת ויקהל כדאיתא במדרש (ויקהל פמ"ח ה') ויעשו כל חכם לב, ולא בבני אדם אלא אפילו בבהמה ובחיה שנאמר חכמה ותבונה בהמה, בהמה כתיב והיינו שכל הכוחות סייעו למלאכת המשכן. משרתיו אש להט, נגד פרשת פקודי שנזכר בה לבושי כהן גדול שהוא המשרת להשי"ת וכדאיתא במדרש (רבה אחרי פכ"א,י"א) דא"ר פנחס בשעה שהיה רוח הקודש שרוי עליו היה פניו בוערות כלפידים. יסד ארץ על מכוניה, נגד ספר ויקרא שהוא תורת כהנים שבזכות הקרבנות מתקיים שמים וארץ, ואז ישראל הם בנייחא. בל תמוט עולם ועד, רומז על ספר במדבר ששם נתבארו ונתגלו הרבה נסתרות. תהום כלבוש כסיתו, רומז על ספר דברים שנמצא בו ענינים מכוסים ועמוקים.
<b>ויקרא אל משה.</b> להבין ענין הקרבנות למה צוה השי"ת שאם האדם עשה היפוך מרצונו ית' ולא הלך ביושר יקריב קרבן ומתכפר לו ששוחטין אותה ומקריבין אותה על המזבח, ובזה האדם מתכפר, ולהבין ענין זה הכפרה. אך עיקר הכפרה הוא הוידוי והתפלה שהאדם מתפלל לפני השי"ת, כי באמת מצד השי"ת אין שום חטא נוגע כלל כדכתיב (איוב ל"ה ו'-ז') אם חטאת מה תפעל בו וגו' אם צדקת מה תתן לו, כי כל החטא הוא רק מצד האדם, ואדם הראשון לא הותר לו לאכול בשר מפני שאז היה עוד קודם הכשלון, לא היו נכללין הברואים זה בזה. אכן בנח שהיה אחר הכשלון והתקון הותר לו לאכול בשר שיתכללו הברואים זה בזה. ומזה יש כל השכחות בעולם, כי כשאדם עושה חלילה היפוך מרצון השי"ת בזה מוריד כל הברואים, וכשעושה תשובה נתעלו כל הברואים, ולכן כשאדם חוטא ומקריב בהמה שהיא מדרגה קטנה מצורת אדם, והכהן והבעלים מתפללין על הקרבן שיעלה לרצון לפני ה' וע"י עבודת הכהן נכללת הבהמה בשור אשר במרכבה, כדאיתא בזה"ק (פנחס ר"מ:) וזה שאיתא שם (רמ"א.) בשעתא דקרבנא שלים אריה נחית ועאל באשא ואכיל ואתהני מתמן. וכן בקרבן עופות איתא (שם) שנכללים בנשר אשר במרכבה, וזה הקרבן היה מאיר לכל העולמות. כדאיתא (שם) ואי תימא היך אתפשט זעיר מהאי יונה או משפנינא דא לכמה סטרין חיילין דלית לון שיעורא או מן בעירא חדא אוף הכי, ת"ח חד שרגא דקיק דליק אתמליה מניה כל עלמא. וזה שאיתא במדרש (תנחומא תצוה י"ג) ראה מה היו הקרבנות בשעה שהיו קרבין כל מה שהיה התקרב מן מינו היה מברך את מינו, היינו מחמת שמגביה כל הברואים בזה הקרבן עד שאפילו התפיסה האחרונה שהיה מתחלה נחשבת לחטא גם כן מתנשאת עד השי"ת לכן נתברך כל העולם.
<b>אדם כי יקריב מכם קרבן לה' מן הבהמה מן הבקר ומן הצאן תקריבו את קרבנכם.</b> מורה לנו בזה היאך אדם מקרב את עצמו להשי"ת, על זה איתא בת"כ (פרשה ב' פ"ז) ובגמ' (ב"ק מ':) מן הבהמה להוציא את הרובע ואת הנרבע שיהיה נקי בלא תנאף. מן הבקר להוציא את הנעבד שלא יהיה לו התנשאות על שום בריה. מן הצאן להוציא את המוקצה שלא יהיה בצוותא עם עוברי רצונו, כי מזה יש שורש העצבות. ומן הצאן להוציא את הנוגח שלא יהיה בו שום כעס ורציחה וקפדנות. וכן המנהיג הדור שאדם ירצה להיות כפוף תחתיו צריך להיות נקי מדברים האלו. תקריבו את קרבנכם, איתא בת"כ (פ"ב פי"א) מלמד ששנים מתנדבים עולה בשותפות, שאף שאין שני נפשות דומין זה לזה כי כל אחד הוא פרט בפני עצמו, אכן מצינו שבן או תלמיד יש להם איזה השתוות לאביו או לרבו. את קרבנכם, מלמד שהיא באה בנדבת ציבור, היינו מה שאדם מחדש עבודה להשי"ת ואם הוא מבורר אומר השי"ת שראוי לנטוע זאת בכל ישראל, כמו שמצינו שכתיב בבועז (רות ב',ד') ויאמר לקוצרים ה' עמכם, ואיתא על זה בגמ' (ברכות נ"ד.) התקינו שיהא אדם שואל חבירו בשם שזה יתנטע בכל ישראל.
<b>אם עלה קרבנו מן הבקר וגו'.</b> הנה בזמן שבית המקדש היה קיים כשעלה בדעת האדם לעשות דבר חדש לבנות ארמון גדול וכדומה בכל ענינים, דבר שיתמיהו בני אדם וידברו מזה והיה לו פחד לעשות הדבר הזה, והתיישב בדעתו כיון שיש לו פחד אולי אין רצון השי"ת בזה, היה מקריב עולה ומנחה, עולה הוא שמסר כל רצונו ודעתו להשי"ת אל כל אשר יחפוץ יטנו, כי עולה הוא כולה כליל, ואז אם היה רצון השי"ת בזה נתבטל מלבו הפחד. והמנחה היה שמצד המנחה נתחזק לבו בתקיפות גדול וחשק וזריזות להמעשה, ואם לא היה רצון השי"ת בזה מצד העולה נתבטל מלבו החשק לעשות המעשה, אכן רצה לידע למה מנעו השי"ת מזה לכן הביא מנחה שע"י מנחה האיר לו השי"ת שהעסק היה מזיק לו לפרט זה בנפשו ואז היה לבו בנייחא, לכן נקרא הקרבן מנחה שהאדם יש לו נייחא מזה, ולכן איתא בגמ' (מנחות ק"ד:) אין שנים מתנדבין מנחה אבל מתנדבים עולה, כי למסור הרצון והדעת להשי"ת בזה כולם שווים, אבל הנייחא של הלב והנפש נתפעל כל פרט נפש מישראל בפני עצמו, ואין אחד שוה לחבירו. ושלמים הוא כשהיה נפש מישראל מוטרד בדעתו ולא היה דעתו נוחה אז היה מקריב שלמים, ועכשיו כשחרב בית המקדש התפלות הם במקום קרבנות ויש תפלות שרומזים ג"כ על ענינים האלו.
<b>אל פתח אהל מועד יקריב אתו לרצנו לפני ה'.</b> היינו אם יש לאדם רצון ומחשבה טובה הוא מיד לפני ה', אכן זה הוא מצד המחשבה, אבל מצד הגוף שהאדם הוא מורכב בגוף שחפץ בהסתרה ובקל יוכל לשכוח רצון הטוב, לכן העצה היא להביא את הרצון והמחשבה לידי מעשה, כדי שיתקיים אצלו. וזה היה כונת הקרבן שפועל ע"י פעולה, אף שעיקר הוא כונת הלב כי רחמנא לבא בעי אכן הפעולה היא גומרת הרצון, כי מצד הדעה של האדם בקל יכול להכניע עצמו לפני השי"ת אך שיוקבע זאת גם בהגוף שגם הגוף יורגל לעבוד את השי"ת צריך לזה מעשה ופעולה ומזה יוקבע בהגוף, וזה הפעולה היא גמר המחשבה וזה יקריב אתו לרצונו לפני ה'.
להבין השינוים הכתובים בקרבן עולה, בעולת הבקר כתיב וזרקו את הדם וגו' וקרבו וכרעיו וגו' ובעולת העוף כתיב ונמצה דמו וגו' והסיר את מראתו בנוצתה שזה הוא במקום קרביו. הענין בזה כדאיתא בזה"ק (ויקרא ח':) כמה דהוה חטאה הכי הוה מקריב יש שמכיר בנפשו שיש לו חטא במעשה ממש שלא מדעת, וזה נצמח ברתיחת דמו שאינו מבורר, לכן תיקונו הוא להקריב הדם הוא הנפש לטהר הדם שלא יומשך אחר רתיחת דמו, ומהקרב והכרעים אין לדבר טרם יתוקן המעשה ואח"כ כאשר יתוקן אז גם הקרב וכרעים המה מתוקנים, וזה הוא בעולת הבקר. ועולת הצאן הוא באיש אשר נקי מלחטוא במעשה רק מחשבתו לא מטוהרה, ואון יחשוב על משכבו, ולא צריך על דמו תיקון כי הוא מתוקן רק עיקר תיקונו הוא בקרבים שלו לטהר מחשבותיו. ועולת העוף הוא באנשים יקרים נקיי כפים וברי לבב, הן במעשה והן במחשבה, אך ברצון צריכים בירורים, שרצונם יהיה מקושר בהשי"ת כמו שאמר דוד המלך לשלמה בנו (דה"א כ"ח,ט') דע את אלהי אביך ועבדהו בלב שלם ובנפש חפצה, היינו שלא יהיה ברצונו רק עבודת השי"ת לכן כתיב דמו ומראתו כי הוא נקי ממעשה וממחשבה רק תפלתו היא שרצונו יהיה מקושר בהשי"ת כמו שכתיב (תהלים נ"א,י"ב) לב טהור ברא לי אלהים ורוח נכון חדש בקרבי.
<b>ונפש כי תקריב קרבן מנחה לה'.</b> הנה קרבן עולה רומז שהאדם ימסור נפשו לה' אף במקום שלא יגיע לו שום הנאה, ואינו מרגיש שום טעם בזה מ"מ מסכים בדעתו לעבוד את השי"ת וזה הוא נגד מה שאמרו ישראל במתן תורה נעשה, ומנחה היא שאדם יחפוץ שגם הוא ירגיש טעם טוב בעבודתו וזה הוא נגד נשמע.
<b>וכל קרבן מנחתך במלח תמלח ולא תשבית מלח ברית אלהיך מעל מנחתך על כל קרבנך תקריב מלח.</b> מלח מורה על יראה וכמו שכתוב (שופטים ט',מ"ה) ויזרעה מלח, היינו שיש בזה יראה שלא תרצה להצמיח. וזה שהזהיר שיראת ה' יהיה ראשית דעת ולא יזוז ממנו היראה בכל מעשי המצות ותורה ותפלה והתקרבות להשי"ת. כי שלמה כלל כל התורה בספר משלי שהוא מלא עצות לעבודת השי"ת, וסיים שם (משלי ל"א,ל') אשה יראת ה' היא תתהלל, אף שבאמת יראת ה' היא אהבה ברורה וכדאיתא (תדבא"ר ג') יראתי מתוך שמחתי על כל זה בהכרח שיהיו כל המעשים כלולים ביראה, כענין שאיתא (ירושלמי ברכות פ' הרואה ה"ה) דע שאתה ירא, וזהו פירש על כל קרבנך תקריב מלח, היינו בכל התקרבותך תורה ועבודה ומצות יהיו ביראה ובזה יתקיים הכל כדכתיב (תהלים י"ט,י') יראת ה' טהורה עמדת לעד.
בפרשת ויקרא נמצאים י"ב קרבנות כנגד י"ב ברכות האמצעיות שבתפלת י"ח, ובפרשת שמיני נמצאים ששה קרבנות כנגד שלש ראשונות ושלש אחרונות. וזה כונת המדרש (רבה קהלת פ"א,פל"א) שפרשת שמיני היה ראוי להיות התחלת ספר ויקרא, וענין מה שמתחיל במדרש (תנחומא ויקרא ב') בענין טעה בברכת המינים שמחזירין אותו שמא מין הוא שאם יהא בו צד מינות קלל עצמו ועונין הקהל אמן וכו' ובענין הגר להורות שעיקר הוא הקריאה והחשק שהגר אף שאינו מזרע ישראל מ"מ ע"י חשק שלו נתנטע בישראל ומי שהוא מין אף שהוא מזרע ישראל, כיון שלבו וחשק שלו להיפך מרצון השי"ת מתרחק משורשו.

צו

<b>וידבר ה' אל משה לאמר דבר אל אהרן ואל בניו לאמר זאת תורת החטאת במקום אשר תשחט העלה תשחט החטאת לפני ה'.</b> זה שאמר הכתוב (משלי כ"ב,י"ט) להיות בה' מבטחך הודעתיך היום אף אתה. לשון אף אתה הוא לרבות את הבעל תשובה שגם לו יהיה מבטח עוז בהשי"ת, ואף שעבר על דברי תורה מ"מ לא יתייאש עצמו, כדאיתא (בתדב"א רבה כ"ב) אפילו הגדיל אדם מאה עבירות זו למעלה מזו ועשה תשובה הריני עמו ברחמים ומקבל את תשובתו וכו', וזהו שצוה השי"ת במקום אשר תשחט העלה תשחט החטאת, כי עולה הוא קרבן של צדיק גמור שבא על המחשבה. וחטאת באה על חטא מפורש אומר השי"ת שזה שחטא ושב והקריב חטאת נתקשר תיכף באותו מקום חיים ותקופות שהצדיק גמור נתקשר שם. וזה שהעולה דמה ניתן למטה מחוט הסיקרא אף שהיא כולה כליל שעולה רומז לצדיק גמור שהוא כלו לה' והחטאת בשרה נאכל אבל דמה ניתן למעלה מחוט הסיקרא, היינו הצעקה שהבעל תשובה צועק להשי"ת שיושיע אותו זה עולה למעלה במקום שאין צדיק גמור מגיע, וכדאיתא בזה"ק (חיי שרה קכ"ט:) דבעלי תשובה אינון קריבין למלכא יתיר מכלהו ואינון משכי עלייהו ברעותא דלבא יתיר ובחילא סגיא לאתקרבא למלכא.


שמיני

<b>ויקחו בני אהרן נדב ואביהוא איש מחתתו וגו' ותצא אש מלפני ה' ותאכל אותם.</b> הנה כל חטאי ישראל הכתובים בתורה הם להורות דברי תורה לכלל ישראל כדאיתא בגמ' (ע"ז ד':) לא עשו ישראל את העגל אלא ליתן פתחון פה לבעלי תשובה וכו' לא דוד ראוי לאותו מעשה וכו' שאם חטא יחיד אומרים לו כלך אצל יחיד ואם חטאו צבור אומרים להן כלך אצל צבור. וכן ענין נדב ואביהוא הכתוב בתורה הוא להורות יראה ליחיד, שאף שהם היו נקיים אגב אמם כי היתה אחות נחשון בן עמינדב שממנו יצא מלכות בית דוד, ומלך פורץ גדר, יען שהוא בטוח שרצונו הוא רצון השי"ת, לכן היה להם תקופות לסמוך על רצונם שבטח הוא מהשי"ת, אכן בזה הראה השי"ת שלא יעשה האדם שום דבר בלתי כשמבררו שבעתים.
<b>יין ושכר אל תשת אתה ובניך אתך וגו'.</b> היינו שמחמת שמדת אהרן היה לאהוב מאוד את ישראל ומגודל אהבה יכול לפעמים לענוש את אחד, כמו אב המעניש את בנו אהובו מפני גודל אהבה, ולכן נאסר לו שתיית יין כי מזה יכול לבוא להקפדה, לכן הזהירו שלא יקפיד בגודל אהבתו.
<b>יין ושכר אל תשת אתה ובניך אתך וגו'.</b> איתא בגמ' (כריתות י"ג:) אל תשתהו כדרך שכרותו. כי ענין שיכור הוא שנדמה לו שאינו צריך להשי"ת כי נטרד דעתו ואין לו בינה, ולכן הכהן אסור לשתות דרך שכרותו כי הכהן צריך להיות תמיד ביראה ובדעת כדכתיב (מלאכי ב',ה') ואתנם לו מורא וייראני וגו' כי שפתי כהן ישמרו דעת וגו' אבל בשבט יהודה נאמרו כל ברכות ביין (בראשית מ"ט,י"א) אסרי לגפן עירה ולשרקה בני אתנו כבס ביין לבשו ובדם ענבים סותה חכלילי עינים מיין, כי שבט יהודה נמשל לירח שלית ליה מגרמיה כלום כדאיתא בזה"ק (ויחי רל"ז.,רל"ח.) (ר"ה כ"ה.) ששבט יהודה מכיר תמיד הכרה מפורשת שהכל מה' לכן נאמרו אצלו ברכות ביין, כי במלך איתא בגמ' (ברכות ל"ד:) כיון שכרע שוב אינו זוקף שכל הכורע זוקף בשם, אבל המלך אינו יכול לזקוף בעצמו עד שיזקפהו השי"ת, שעומד בהתבטלות עצום נגד השי"ת, ולכן אינו נקרא אצלו דרך שכרותו.
<b>ואת שעיר החטאת דרש דרש משה והנה שרף ויקצף על אלעזר ועל איתמר בני אהרן וגו'.</b> כי באמת לא היה בזה מאמר מפורש שיאכלוהו כי לא היו יודעים בקדשי דורות היאך לעשות, וכפי הדין היו צריכים להחמיר ולא לאכלו, אכן טענת משה רבינו היה ואתה נתן לכם לשאת את עון העדה, שבדבר הזה נמצא ענין עמוק ויקר באכילתו ולא היו צריכים להחמיר בזה, והשיב לו אהרן שב ואל תעשה עדיף כדאיתא בגמ' (ראש השנה כ"ח:) כשלא נתת עברת על בל תגרע ולא עשית מעשה בידך כשנתת עברת על בל תוסיף ועשית מעשה בידך.
<b>וידבר ה' אל משה ואל אהרן לאמר אלהם וגו' זאת החיה אשר תאכלו מכל הבהמה אשר על הארץ.</b> ולמעלה מן הענין כתיב וירא כבוד ה' אל כל העם ותצא אש וגו' וירא כל העם וירנו ויפלו על פניהם. שמזה נצמח הבדלה במאכלות אסורות, וזה שמצינו בגמ' (חולין נ"ט.) ששם כתובים כל סימני חיות ובהמות ועופות איתא שם שאמר ליה קיסר לר' יהושע בן חנניא בעינא דאחזי לאלהיכו.
<b>את זה תאכלו מכל אשר במים כל אשר לו סנפיר וקשקשת וגו'.</b> איתא בגמ' (חולין ס"ו:, נדה נ"א:) כל שיש לו קשקשת יש לו סנפיר וכו' מכדי אנן אקשקשת סמכינן סנפיר דכתיב רחמנא למה לי וכו' מנלן דקשקשת לבושא הוא דכתיב (שמואל א' י"ז,ה') ושריון קשקשים הוא לבוש, ולכתוב רחמנא קשקשת ולא בעי סנפיר א"ר אבהו וכן תנא דבי ר' ישמעאל (ישעיה מ"ב,כ"א) יגדיל תורה ויאדיר, הענין בזה כי קשקשת הוא כמו עין שמרמז על אלופו של עולם שעיניו משוטטות בכל, וענין סנפיר הוא כאות זיין שרומז על יראה כי שמו מוכיח עליו זיון וכדאיתא בזה"ק (בשלח נ"ד.) מאן זיין דא (ישעי' ל"ד,ו') חרב לה' מלאה דם, שאות זיין הוא כמו תמונת פטיש, וזה כונת אז שכתיב כמה פעמים שאלף רוכב על זיין כדאיתא בזה"ק (שם), ואיתא בגמ' (ברכות מ':) אמר רב כל ברכה שאין בה הזכרת השם, היינו שיכיר שהשי"ת המציא זאת מאין ליש והשי"ת ברא אותה, ועל זה מרמז שם הויה ב"ה, וזה ג"כ ענין קשקשת. ואין בה מלכות, הוא מוסיף על זה שיכיר שאפילו אחר שברא השי"ת מאין ליש ונתן לאדם, מ"מ כולם בידו וברשותו הוא מלך גם עתה על זה, וזה הוא ענין סנפיר שרומז על יראה שאפילו בעת שהוא ביד האדם גם אז הוא ביד השי"ת, וזה שמקשה בגמ' שאחר שכתוב קשקשת שרומז על התגלות השם הויה ב"ה שזה היא ענין קשקשת שמרמז שהשי"ת מהוה הכל בעולם הוא די ולמה למיכתב סנפיר, ומשני הגמ' יגדיל תורה ויאדיר, מפני שהשי"ת אוהב אותנו אהבה גמורה ומדריך אותנו בשלימות שאנחנו נדע שה' הוא מקדש אותנו ולדעת באיזה דבר אנו נאחזים בהשי"ת בפנימיות, לכן גילה לישראל ענין סנפיר שהוא מלכות, שאף אחר הבריאה הכל הוא בידו, כי כן דרך האוהב הנאמן שמפרש כל הפירוש שאפשר לפרש.
<b>את זה תאכלו מכל אשר במים כל אשר לו סנפיר וקשקשת.</b> איתא בגמ' (חולין ס"ו:, נדה נ"א:) כל שיש לו קשקשת יש לו סנפיר וכו' מכדי אנן אקשקשת סמכינן סנפיר דכתיב רחמנא למה לי וכו' מנלן דקשקשת לבושא הוא דכתיב (ש"א י"ז,ה') ושריון קשקשים הוא לבוש, ולכתוב רחמנא קשקשת ולא בעי סנפיר א"ר אבהו וכן תנא דבי ר' ישמעאל (ישעיה מ"ב,כ"א) יגדיל תורה ויאדיר. ענין ויאדיר מורה על דבר שממילא נדע אותו ומ"מ כתבה התורה מפורש כדי להאדיר שהשי"ת רוצה שיהיה מפורש לדעת האדם שהשי"ת מקדשו, שמה שנקבע בלב האדם ד"ת לאמיתם זה נקרא יגדיל תורה, ומה שבכח האדם להוציאם לפועל זה נקרא ויאדיר, אף שבטח אם יש בלב האדם דברי תורה בטח יוציאם לפועל מכל מקום השי"ת מפרש זה יותר, וזה מורה ענין סנפיר וקשקשת, קשקשת הוא דברי תורה קבועים ואמיתים שיש בלב האדם, וזה שאיתא בגמ' כמו שכתיב ושריון קשקשים הוא לבוש, שבסימני טהרה מורה זאת על מה שבטח יש בלב האדם דברי תורה, וסנפיר נקרא זה שפורח ושט בו, והיינו שמוציא את הד"ת לפועל, ואף שכל שיש לו קשקשת יש לו סנפיר, מ"מ השי"ת רוצה שיהיה ויאדיר, שהשי"ת מצליחו בזה שיוציא את הד"ת לפועל ויהיה מפורש לנגד עיניו לדעת כי אני ה' מקדשכם, וכל מה שיעשה האדם להאדיר דברי תורה ולהוציאם לפועל, יאיר לו השי"ת מפני מה ירעים וירעיש בלבו להוציא דבר תורה לפועל, מפני שיש בו בלבו בקביעות דברי תורה מפני זה הוא רוצה להאדירה ולהוציאה לפועל, וכדאיתא בזה"ק (תרומה קכ"ח:) ומנא ידעינן דהא קב"ה אתרעי ביה ושוי מדוריה ביה כד חמינן דרעותא דההוא בר נש למרדף ולאשתדלא אבתריה דקב"ה בלביה ובנפשיה וברעותיה, וזה שהשי"ת מאיר לו שמפני זה רוצה להאדיר דברי תורה, מפני שהשי"ת שוכן בו ויש בלבו דברי תורה בקבועות.
סימני בהמות וחיות הוא נגד יסוד עפר, ועופות הוא נגד רוח, ודגים הוא נגד מים, וארבה הוא נגד אש, והוא לברר היסודות שיהיה רק לרצון השי"ת.
<b>מפריס פרסה.</b> פרסה בגימטריא משה, שהחכמה יפריס לבלי ימהר וכדאיתא במדרש (רבה חקת פי"ט, ג') כך היתה חכמה גדורה לשלמה.
סימני עוף טהור שאינו דורס ואוכל. הענין בזה כמו שנאמר (איוב ל"ה,י"א) מלפנו מבהמות ארץ ומעוף השמים יחכמנו, היינו שמכל הברואים נלמוד לקדש עצמינו במותר לנו, וזה הוא הסימן בעוף טהור שעומד מנגד ואינו דורס ברגלו, וכן ילמוד האדם שבל יהיה משוקע בשום תאוה ויכיר שעל כל מוצא פי ה' יחיה האדם, ובאכילתו יהיה כמו זה השלחן אשר לפני ה', וכן בכל מקום שאתה מוצא גדר ערוה אתה מוצא קדושה. 

תזריע

<b>וידבר ה' אל משה לאמר, דבר אל בני ישראל לאמר אשה כי תזריע וילדה זכר וגו'.</b> אשה כי תזריע רומז על תשוקה ברורה כשיתעורר בנפש האדם, אז וילדה זכר שיתעורר מזה כח משפיע דברי תורה, וזה היה הענין שאמר אברהם לפני השי"ת (בראשית י"ז,י"ח) לו ישמעאל יחיה לפניך והשיב לו השי"ת שישמעאל אף שעושה כל המעשים כמו ישראל, מ"מ אין לבו מבורר, כי הוא אינו נקי אגב אמו, אבל ישראל לבם ותשוקתם הוא מבורר מאוד בלתי להשי"ת לבדו, כי בשורשם מקושרים בהשי"ת, וזה שהשיב לו השי"ת (שם) אבל שרה אשתך יולדת לך בן וגו', היינו ההולדה שיהיה אחר התשוקה המבוררת להשי"ת עם זה ההולדה אקים את בריתי לברית עולם, כי זה התשוקה הנקראת שרה אשתך, הוא תשוקה מבוררת בשורשה ומקושרת ברצון השי"ת.
<b>אשה כי תזריע וילדה זכר.</b> זה מורה לאדם שלא יתרשל האדם בעבודת השי"ת לומר מה כחי כי איחל ומה יועילו מעשי לקשרם ברצון השי"ת, לא יאמר האדם כן רק יעבוד את השי"ת אם מעט אם הרבה ובלבד שיכון לבו להשי"ת, והשי"ת יצרף פעולותיו אחר כן לחשבון גדול, וזה שכתוב אשה כי תזריע כי אין לך קטן מטפת הזרע שהיא מצומצמת מאוד, ואין לשער קטנות חשיבות שם אשה כמבואר בחלק ראשון (תזריע ד"ה אשה א') שהמלאכים תארו את האדם בשפלותו בילוד אשה כדאיתא (שבת פ"ח:) מה לילוד אשה בינינו ומכל מקום כתיב וילדה זכר. ובנפש אדם רומז זאת על אשה יראת ה' כמו שכתיב (משלי ל"א,ל') אשה יראת ה' היא תתהלל וכי יזרע בכח יראת ה' אז יוליד מחשבה שהמחשבה הזאת בעצמה תוכל להשפיע.
שלמה המלך ע"ה לא ישב על כסא מלכותו עד שלמד והבין שני פרשיות תזריע מצורע לאמיתם.
<b>אדם כי יהיה בעור בשרו וגו'.</b> במדרש תנחומא (תזריע ט'), זה שאמר הכתוב (תהלים ה',ה') כי לא אל חפץ רשע אתה לא יגרך רע וכו' ואין הרעה גוררת אותך, ענין ההתחלה בזה לענין נגעים שעיקר תיקון חטאי ישראל לעתיד הוא מפני כי אין שום רע בשורש ישראל שהם דבוקים בהשי"ת.


מצורע

<b>וראה הכהן והנה נרפא נגע הצרעת מן הצרוע.</b> איתא בזה"ק (תזריע מ"ט:) הכהן סתם דא קב"ה היינו שבעת שהשי"ת מביט לפרט נפש מישראל, אז ממילא מתרפא האדם מכל חסרונותיו, כי ראיית השי"ת פועלת טובה.


אחרי מות

<b>ואל יבא בכל עת אל הקדש.</b> כמו שבעולם הזה נקרא תאות הממון כל חפץ וזאת גובר על כל החמדות, כי זה התאוה היא חמדה כוללת שיוכל להשיג על ידה כל התאוות, כן דברי תורה נקראים כל עת וגם כל חפץ, כי דברי תורה כוללים כל הטובות וכל הישועות, לכן זה היום הכפורים כולל כל העתים, כי בזה היום המיוחד השי"ת מגלה מצחו רעוא דרעוין ומראה עומק אהבתו לישראל ובפרט במקום קדש הקדשים שם הוא כלל הכל וזה נקרא כל עת, וכן איתא בתורת כהנים (פרשת אחרי) ואל יבא בכל עת זה יום הכפורים, ולכן מזהיר השי"ת לכהן גדול שאל יבוא בכל עת, היינו בהתפשטות אהבה ושמחה לא תבוא, רק תבוא בצמצום ויראה ודרך ארץ ולכן נסמך זה לפרשת נדב ואביהוא.
<b>וכל אדם לא יהיה באהל מועד בבאו לכפר בקדש עד צאתו וגו'.</b> הענין בזה אף שנאמר (משלי ט"ז,א') לאדם מערכי לב, היינו שהאדם יסדר תפלתו לעצמו. אבל בבאו אל קדש הקדשים ביום כפור צוה השי"ת שלא יהיה שום צורת אדם אך יבטל דעתו לגמרי והשי"ת יאיר לו שם מה יתפלל, וזה שכתיב וכל אדם לא יהיה באהל מועד וגו' שאז נכלל עולם שנה נפש, עולם הוא מקום קודש הקדשים שמשם הושתת העולם, ושנה הוא יום כפור שהוא מובחר בזמן, ונפש הוא כהן גדול כדכתיב וכפר הכהן אשר ימשח אותו וגו' שכל עבודת יום כפור אינה כשירה אלא בו.
<b>ומזרעך לא תתן להעביר למלך.</b> היינו שעכו"ם עובדים בכח זה שאין אהבה בעולם יותר מאהבת אב לבן והעכו"ם מראים שאינם רוצים להיות משועבדים לזה הכח. אבל השי"ת אסר עבודה בכח זה שאומרים העכו"ם שיש להם כח גדול מזה לעזוב ולמסור אהבה זו לדחלא דלהון, אכן השי"ת הציב בעולם שרוצה בזה האהבה שהאב אוהב לבן, וכן כל ע"ז של העכו"ם או שעובדים לכח אהבה או לכח יראה.


קדושים

<b>קדשים תהיו וגו'.</b> קדושה הוא לשון הבדל ולשון שייכות וזימון, היינו כי השי"ת יזהיר לישראל שיהיו מובדלים מכל דברי עוה"ז ויהיו מזומנים ושייכים לעבודתו ית'.
<b>קדשים תהיו כי קדוש אני ה' אלהיכם איש אמו ואביו תיראו וגו'.</b> הענין שכתיב תהיו ולא כתיב היו, כתיב (ישעיה נ"ה,י') כי כאשר ירד הגשם והשלג מן השמים ושמה לא ישוב כי אם הרוה את הארץ והולידה והצמיחה ונתן זרע לזרע ולחם לאכל. כן יהיה דברי אשר יצא מפי לא ישוב אלי ריקם כי אם עשה את אשר חפצתי והצליח אשר שלחתיו. וזה כענין עצתי תקום שהשי"ת הודיע את ישראל שלא יעלה על רוחם שבהיותם בארץ אויביהם חלילה אבד תוחלתם מה' רק ידעו שכאשר הגשם לא ישוב כי אם הרוה את הארץ, כן דברי השי"ת ומחשבותיו על ישראל שעלו במחשבה תחילה בטח לא ישוב ריקם כי אם הצליח אשר שלחתיו. וזה הוא קדשים תהיו כי קדוש אני ה' כדאיתא (בספר הקנה למעשה בראשית) מאן דנפח מתוכו נפח ובטח קודש ישראל לה' ראשית תבואתו (ירמיה ב',ג'), אך האדם מצדו צריך להזהר בכל אלו האזהרות איש אמו ואביו תיראו ויקדש עצמו מצדו מלמטה ומקדשים אותו מלמעלה.
<b>קדשים תהיו כי קדוש אני ה' אלהיכם.</b> ובסוף פרשת שמיני אצל מאכלות אסורות כתיב כי קדוש אני בקמץ כי שם האזהרה לפרוש ממאכלות אסורות וכל הדור המדבר היה צריכים לקמוץ פיהם מאוד, כי קמץ מורה על קמוצה והעלם, כי אין לשער גודל הנסיון שהיה להם בזה שביום אתמול קודם האזהרה היו מותרים לאכל כל מה שברצונם, ואחר כן בפעם אחד נאסר להם וגם כל כליהם נאסרו להם, ולזה הדבר היו צריכין פרישות וצמצום גדול וזה נקרא קמץ שהוא צמצום מאוד, אבל בפרשה זו שאיתא בזה"ק (קדושים פ"א.) בפרשתא דא אתחדשו רזין עלאין דאורייתא. ובכל יום השי"ת פותח שערים חדשים בדברי תורה, ולכן נאמר כאן אני ה' בפתח שפתח שרומז להרחבה.
<b>קדשים תהיו.</b> איתא במדרש (רבה קדושים פכ"ד,ו') שכל מקום שאתה מוצא בו גדר ערוה אתה מוצא קדושה. ערוה נקרא כל חמדות עוה"ז כענין שנאמר (בראשית מ"ב,ט') ערות הארץ, והאדם אשר מגדיר עצמו בגדר חזק בפני כל הנאת עוה"ז אז נמצא בו קדושה מיד, ואפילו אם הוא מצדו אינו מרגיש כל כך בזה, מ"מ השי"ת שוכן בו תמיד ויש בו קדושה.
<b>וידבר ה' אל משה לאמר וגו' קדשים תהיו וגו'.</b> זאת הפרשה היא מכוונת נגד פ' ויצא, כי פרשת ויצא היא הפרשה השביעית מספר בראשית ופרשת קדושים היא השביעית מספר ויקרא, כי מכל בירורים ומעשים שהאבות עשו נולדו נפשות בישראל, וכן נכתב מזה מעשי המצות ומכל יגיעה ועצה שכלכל עצמו יעקב אבינו נולד לו אחר כן שבט, ובזה ראה שהסכים השי"ת על יגיעתו שמיגע עצמו כרצון השי"ת בפרט הזה וכן בשאר פרטים, וכן יש מצוה פרטית לכל שבט שבזה הפרט צריך שמירה יותר מכל הפרטים, ומצד ענפים שהם ענפי שורש אחד לכן צריכים שמירה בכל הפרטים ובכל הדברי תורה, כי באמת אחד נוגע בשורש חברו כי כולם משורש אחד מסתעפים, רק כל אחד מאיר בפרט אחד יותר מפרט חבירו, ובפרשת ויצא כתובים לידת כל השבטים ופרטיהם המסתעפים משורש אחד, ובפרשת קדושים כתובים כל השמירות וגדרים הצריכים לכל פרט נפש מישראל כדאיתא בזה"ק (קדושים פ"א.) בעשר אמרין וגזרין וענשין ופקודין עלאין דכד מטאן חברייא לפרשתא דא הוו חדאן.
<b>איש אמו ואביו תיראו ואת שבתותי תשמרו.</b> אב הוא התלמוד ואם היא המעשה והתלמוד גדול שמביא לידי מעשה כדאיתא בגמ' (קידושין מ':), ואת שבתתי תשמרו, שבאלו השנים ימצא העיקר המכוון, כי העיקר כונת מעשי המצות נקרא שבת כי שבת הוא שמא דקב"ה כדאיתא בזה"ק (יתרו פ"ח:).
<b>ואהבת לרעך כמוך אני ה'.</b> שממצות ואהבת לרעך כמוך יתגדל כבוד שמים. שמצד הטבע כל הטובות שאדם מסגל הוא מכניסם לעצמו, ומנין יבוא שאדם רוצה להיטיב עם חבירו להשפיע לו ממה שחנן אותו ה', הוא מפני שיודע שכמו שהוא נברא מהשי"ת כן גם חבירו נברא מהשי"ת והלא אב אחד לכלנו אל אחד בראנו ולמה נמנע מלגמול חסד זה את זה זרע ברוכי ה', וגם ממה שיודע האדם שלא כחו ועוצם ידו עשה לו חיל רק מתת ה' היא לו וממילא יקיים בו רצון הנותן, ונמצא מזה עצמו שאוהב את רעהו כמוהו נתגדל כבוד שמים, וכן צריך לקיים מצות ואהבת לרעך כמוך שכמו שהאדם אוהב את עצמו אף על פי שמכיר עצמו ויודע חסרונו, מ"מ על כל פשעיו תכסה אהבתו לנפשו. וכן צריך לאהוב גם את חבירו אף על פי שמכיר אותו לבעל חסרון. וזה מורה אני ה' שכמו שהשי"ת אוהב את שניכם אע"פ שמכיר חסרונכם, כדאיתא בגמ' (קידושין ל"ו.) בין כך ובין כך אתם קרוים בנים וכו'.
<b>את שבתתי תשמרו ומקדשי תיראו אני ה'.</b> ותרגומו ולבית מקדשי תהון דחלין הוא כענין שנאמר (הושע ג',ה') ופחדו אל ה' ואל טובו באחרית הימים, כמו שאדם מפחד וחרד ומצפה, (תהלים מ"ב,ג') מתי אבוא ואראה פני אלהים ולא כתיב ואראה רק ואראה היינו שיתראה עליו שם ה' כמו שכתיב (דברים כ"ח,י') וראו כל עמי הארץ כי שם ה' נקרא עליך, וכדאיתא בזה"ק (בא ל"ח.) מאן פני האדון ה' דא רבי שמעון בן יוחאי.
<b>ואיש אשר יקח את אחתו וגו' חסד הוא.</b> בפרקי דר"א (פכ"א) ר' מיאשא אומר נולד קין ותאומתו עמו נולד הבל ותאומתו עמו אמר לו רבי ישמעאל והלא כבר נאמר ואיש אשר יקח את אחתו וגו' וכו', ועל זה נאמר (תהלים פ"ט,ג') כי אמרתי עולם חסד יבנה, בחסד נברא העולם עד שלא ניתנה התורה. זה הענין מורה לנו שלא יאמר האדם מאחר שהשי"ת אוהב אותי בשרשי אוכל לעשות כחפץ לבי, אך זה האהבה הוא דוגמת אהבת אח ואחות המושרשים באהבת התולדה בלי השתדלותם, והשי"ת רוצה שהאדם על ידי השתדלותו ופעולותיו יאהבנו השי"ת, ואם תאמר והלא התחלת הבריאה לא היה מצד פעולות אדם והתעוררות מצדו, רק השי"ת בחסדו ובטובו ברא את העולם כי חפץ חסד הוא, כמו שכתיב זכר רחמיך ה' וחסדיך כי מעולם המה, (תהלים כ"ה,ו') שהשי"ת חפץ בחסדו בלי פעולות אדם כמו שהיה בריאת העולם, אכן זה היה רק בהתחלת הבריאה שכתיב עולם חסד יבנה, אבל אחר בריאת עולם רוצה השי"ת שרק ע"י עבודה וברורים יבחר בישראל, וזה שאיתא (חגיגה ט"ז.) אם יאמר לך יצר הרע חטוא והקב"ה מוחל אל תאמין, ע"ז כתיב חסד הוא ונכרתו לעיני בני עמם, שבאם האדם לא ישתדל בפעולות ומעשי המצות אז יסיר השי"ת את אהבתו ממנו ויראה לעין כל כי הוא מרוחק מהשי"ת.


אמור

<b>והוא אשה בבתוליה יקח.</b> כי הכהן גדול צריך לקבל בכל עניניו ממקור ובכל ענין מראה לו הקב"ה חדשות וגם בכל תפלה צריך הכהן גדול לחדש דבר.
<b>לחם אלהיו מקדשי הקדשים ומן הקדשים יאכל אך אל הפרכת לא יבא ואל המזבח לא יגש וגו'.</b> זה נאמר נגד התרעומת שיש בלב הבעלי מומין מזרע אהרן למה נתרחקו מעבודה. כי כל הפסולים והטמאים אשר זה החסרון הוא מצד אדם הם יצדיקו עליהם הדין, אבל מי שנולד בעל מום יש לו תרעומות בלב כענין לך לאומן שעשני, ועל זה נאמר לחם אלהיו וגו', היינו שבפנימיות שלך לא תחסר דבר אך מה' כל משפט זרע אהרן כמה בעלי מומין ימצאו בהם, ואם עליו עלה רצונו ית' להרחיקו מעבודה לא יתרעם כלום כי בזה נשלם רצונו יתברך, אבל בפנימיות שלו אינו מרוחק ויאכל קדשים, אך אל הפרכת לא יבא ואל המזבח לא יגש שבזה מקיים מצות ה' כמו במעשה ועבודה כדאיתא בזה"ק (וישב קפ"א.).
<b>וספרתם לכם ממחרת השבת.</b> ענין הספירה הוא שבליל גאולת מצרים שנגלה הקב"ה בכבודו ובעצמו וגאלם, וגדלה ההשפעה מאוד כי אצל השי"ת נגמר אז כל הגאולות עד גאולה אחרונה, כי כל הגאולות נכללים בגאולה ראשונה, כמו שאנו אומרים בתפלה ויוצא את עמו ישראל מתוכם לחירות עולם, וכדאיתא בזה"ק (ויקהל רט"ז:) ובגין דא בעי לאחזאה פורקנא דאית ביה ארבע גאולות וכו' ועל דא אית לאדכרא בההיא גאולה ד' זמנין אמת עד עזרת אבותינו וכו' ומתמן ולהלאה ארבע זמנין אחרנין אמת, והיינו שהוא לרמז שבשורש יצאנו מכל הארבע גליות, אכן לא היה אז בכח תפיסת ישראל להשיג ולידע בתפיסתם את האור שהאיר להם השי"ת, לכן צוה השי"ת וספרתם לכם, היינו שתספרו ותמנו מה שהשגנו כן תספרו חמשים יום עד שביום העצרת תתבוננו מה שהשגתם, כמו אב ההולך עם בנו הקטן ומצא מטמון מאבנים טובות ומרגליות ולא היה בכח הבן ובתפיסתו להבין ערך יקרות הדברים היקרים, ואביו צוה לו לקבל אותם כמו שיוכל שאת, ושאל אותו הבן מה הוא ערך יקרותם, והשיב לו אביו עתה אין עת לעסוק עמך ולהודיעך ערך יקרותם רק כעת חזק ואמץ בני וקח כל מה שתוכל בהתחזקות ובמהירות, ובבואך לביתך תספור ותמנה מה שהשגת ואז אודיעך ערך יקרותם, וכן בכל שנה ושנה מאיר השי"ת אורו הלמעלה מתפיסת אדם בליל א' של פסח, ואח"כ במשך זמן ימי הספירה יתבונן האדם ומכיר בתפיסתו מעט מעט עד שביום העצרת מתבונן האדם ערך יקרות האור הזה (ועיין בפ' משפטים בחלק זה בענין נעשה ונשמע).
<b>ועשיתם ביום הניפכם את העמר כבש תמים וגו' ומנחתו שני עשרנים וגו' ונסכה יין רביעית ההין.</b> ענין כבש הבא עם העמר שמנחתו כפולה הוא, שהשי"ת יראה לישראל שיש די באלוקותו להשפיע טוב לכל בריה ולכל גויה די מחסורה מבלי שום השגת גבול אחד לרעהו ונסכיו לא היו כפולין.
<b>בחדש השביעי באחד לחדש יהיה לכם שבתון.</b> ותרגומו ניחא, הענין בזה כאיתא בגמ' (ראש השנה י':) רבי אליעזר אומר בתשרי נברא העולם וכו' בראש השנה יצא יוסף מבית האסורין בראש השנה בטלה עבודה מאבותינו במצרים, והנה במצרים לא היה עבד יכול לברוח משם כדאיתא (מכילתא יתרו פר' א') אכן כאשר בא זמן חידוש העולם אז נתעורר החסד הראשון כמו שכתיב (תהלים כ"ה,ו') זכר רחמיך ה' וחסדיך כי מעולם המה, וכן כתיב (תהלים פ"ט,ג') כי אמרתי עולם חסד יבנה שבריאת עולם היה בלי שום התעוררות מצד האדם ורק מצד השי"ת, ולכן בעת שהתעורר זה החסד הראשון אז בטל השיעבוד מיוסף הצדיק ובטלה עבודה מאבותינו, וזה הוא ניחא שבכל שנה ושנה מתעורר אז החסד מבריאת עולם כמו שאמר הבעש"ט זללה"ה על פסוק (תהלים קי"ט,פ"ט) לעולם ה' דברך נצב בשמים, כי מאמר יהי אור מקיים תמיד קיום העולם, ולכן כשנתעורר בכל שנה זה החסד וחפץ השי"ת אז הוא ניחא לכלל ישראל.
<b>וידבר ה' אל משה לאמר וגו' ויקחו אליך שמן זית זך וגו' ולקחת סלת ואפית אותה וגו'.</b> זה שאמר הכתוב (תהלים מ"ג,ג') שלח אורך ואמתך המה ינחוני יביאוני אל הר קדשך ואל משכנותיך. אורך מורה על המנורה כדאיתא בגמ' (שבת כ"ב:) זו נר מערבי שנותן בה שמן כמדת חברותיה וממנה היה מדליק ובה היה מסיים והוא עדות שהשכינה שורה בישראל, ומזה יתחייב גודל יראה כי מי יאמר זכיתי לבי נגד השי"ת, כי כיון שהאדם רואה שהשכינה שורה בישראל יבוא לו מזה גודל התבטלות ויראה, ואמתך מורה על לחם הפנים שרומז על אהבה וחיבה שבלחם הפנים מראה השי"ת שאוהב מאוד את ישראל ורוצה תמיד בטובתם כדאיתא בגמ' (חגיגה כ"ו:) שמגביהין אותו ומראין בו לעולי רגלים לחם הפנים ואומרים להם ראו חיבתכם לפני המקום סילוקו כסידורו, ומזה יבוא גודל תקופות לישראל, וזה הוא יביאוני אל הר קדשך ואל משכנותיך.
<b>ולקחת סלת.</b> כענין שאיתא במדרש (תנחומא תצוה ה') וסלית לי מתוכה גלוסקא אחת יפה מנופה ומעולה ושם איתא זאת על שיר השירים, וכן הענין בכאן אחר כל מעשה הקרבנות של המועדים כתיב מעשה לחם הפנים בלשון ולקחת סלת שהוא מנופה ומעולה, כי לחם הפנים הוא כולל עולם שנה נפש, כמו שכתיב על השלחן הטהר לפני ה' זה המקום המובחר מהעולם וכתיב ביום השבת ביום השבת יערכנו לפני ה' תמיד שזה הוא המובחר מהזמן ושנה, ואח"כ כתיב והיתה לאהרן ולבניו ואכלהו במקום קדש כי קדש קדשים הוא לו מאשי ה' חק עולם זה הוא המובחר מהנפש, ובכל אחד כתיב שם הויה ב"ה ובזה נכללו כל הברואים, ומזה יתראה לישראל חיבתם לפני השי"ת כדאיתא בגמ' (חגיגה כ"ו:).


בהר

<b>והיתה שבת הארץ לכם לאוכלה.</b> הנה השי"ת מראה לישראל שהחיים של ישראל הוא היפך מן הטבע, שעל פי הטבע צריך האדם לעשות פעולות ומזה יקבל השפעה וזה הוא רק בעכו"ם שאין החיים שלהם מהצמצום והשביתה, אבל חיים של ישראל הוא למעלה מתפיסת עולם הזה, שעיקר השפעה מקבלים מהצמצומים והשביתה ששובתים בשביעית מעבודת הארץ, וכן מזה שמוסיפים מחול על הקודש בערב שבת מזה בא להם השפעה מרובה, וזה הוא והיתה שבת הארץ לכם לאכלה, שמהשביתה יקבלו השפעה טובה שבהשביתה צפון רוב טובה.
<b>לא תעשו לכם אלילים ופסל ומצבה לא תקימו לכם ואבן משכית לא תתנו בארצכם להשתחות עליה.</b> אלילים הוא מלשון אל, היינו מעשה שאין בו חיים, ופסל הוא גוון, ומצבה היא עקשות שתגמור בדעתך במצב הזה אני רוצה בדוקא וכך ישר בעיני, אין לך רשות לבחור בזה כמו שכתיב (איוב ל"ד, ל"ג) כי אתה תבחר ולא אני, ואבן משכית נקרא בפישוט ידים ורגלים, שלא יאמר האדם אם יהי כך לא אוכל לחיות וכענין שאיתא בגמ' (תענית כ"ג.) עג עוגה ועמד בתוכה כדרך שעשה חבקוק הנביא שנאמר (חבקוק ב',א') על משמרתי אעמדה שאמר אינו זז מכאן שלא היה יכול לסבול ממשלתו של נבכדנצר הרשע כמו שכתיב (שם) והיה בנפשו של חבקוק, ובאמת גם אז היה צריך לצפות להשי"ת, כי אם השי"ת יכול לסבול גם הוא היה מוכרח לסבול כי מאוד עמקו מחשבות השי"ת וכמו שכתוב על בבל (ירמיה נ"א,י"ג) רבת אוצרת. ואוצר מורה על דבר הגנוז בתוכו ואינו נראה על הגוון לתפיסת האדם, אך מ"מ הראה לו השי"ת במפלתו של נכבדנצר וגם הוא בא על זה, וכמו שכתיב (חבקוק ב',ד') וצדיק באמונתו יחיה וכמו שנתבאר (שם בחלק זה).
<b>ואבן משכית לא תתנו בארצכם להשתחות עליה.</b> היינו שהאדם לא ימסור נפשו על כל דבר, כמו ענין נפילת אפים, שבמשה ואהרן כתוב כמה פעמים בתורה ויפלו על פניהם, מפני שהיה בטוחים שעל ידי זה בטח יענה להם השי"ת, אבל אצל כל אדם בא האזהרה שלא יעשה כן, כי אצל השי"ת יקר מאוד חיים של ישראל ואולי אין בכוחו לפעול ויכול לאבוד החיים שלו והשי"ת חפץ חיים, וכדאיתא בגמ' (מגילה כ"ב:) אין אדם חשוב רשאי ליפול על פניו אלא אם כן נענה כיהושע בן נון, ועיין בזה"ק (במדבר ק"כ:) בענין נפילת אפים.


בחוקתי

<b>אם בחקתי תלכו.</b> לא נאמר כאן לשון וידבר ה' אל משה או ויאמר ה' כי לשונות האלו הם על מצוה מפורשת בגוון פעולה שהוא מצות מעשיות, אבל כאן שהוא מורה שתוכל לכוון בעומק אל רצונו ית' וזה הוא יקרות מאוד שכתיב עליו לשון אם כמו ספק אם יש לך זכות, כמו שאיתא במד"ר (קדושים פכ"ה) על פסוק (משלי ב',א') בני אם תקח אמרי אם יש לך זכות וזה שאמר השי"ת אם יש לך זכות בחקתי תלכו תכוון לעומק רצוני ולשורש החיים, וזה היה האדרא של רבי שמעון בן יוחאי שכוון לזה העומק, ומקודם צריך ליזהר שלא להתלוצץ על שום בריה.
<b>אם בחקתי תלכו.</b> אם הוא לשון ספק כי מי יודע אם מקיים את התורה כעומק רצון השי"ת, כי בהפרשה הקודמת כתיב שמיטה ויש ג"כ שמיטת כספים שכתיב בפרשת ראה, ושם כתיב כמה אזהרות על זה, השמר לך פן יהיה דבר עם לבבך בליעל לאמר וגו' ומכל מקום איתא במסכת שביעית (פ"י,מ"ח) המחזיר חוב בשביעית יאמר לו משמט אני, אמר לו אעפ"כ יקבל ממנו שנאמר וזה דבר השמיטה ושם (משנה ט') המחזיר חוב בשביעית רוח חכמים נוחה הימנו, והיינו שבזה סגי שמקיים שמיטת כספים בדבורו שאומר לו משמט אני ומזה מוכח שיש עומק בד"ת יותר ממה שנכתב על הלבוש והשי"ת האיר לחכמינו ז"ל בזו המצוה עומק רצונו ית' ולכן כתיב כאן לשון ספק שאף שאדם נזהר לקיים כל השלחן ערוך עדיין הוא בספק אם כוון לעומק רצון השי"ת, כי רצון השי"ת הוא עמוק עמוק מי ימצאנו, וגם לשון אם הוא לשון תפלה שהשי"ת כביכול מתפלל הלואי שתלכו בחקותי ותכוונו לעומק רצוני.
<b>והשיג לכם דיש את בציר ובציר ישיג את זרע.</b> דיש הוא הבירורים של האדם ישיגו את בציר עד שהשי"ת יאיר ויושיע שאנחנו נהיה מבוררים כרצונו, ובציר היינו הישועה יצמיח זריעה חדשה על ענין חדש שהשי"ת יתחיל לעסוק עמנו בעסק חדש.
<b>וידבר ה' אל משה לאמר דבר אל בני ישראל ואמרת אליהם איש כי יפלא נדר בערכך נפשת לה'.</b> נסמך פרשת ערכין לפרשת תוכחות שמי שמקבל על עצמו שבאם יעבור חלילה אפילו על דקדוק מצוה יבואו עליו כל מה שכתיב בפרשת תוכחות חס ושלום, זה האיש יוכל לעשות פדיון נפש להעריך נפשו, והשקל הוא עשרים גרה שאות כ' רומז על חיים כמבואר בחלק א' (פרשת ויצא ד"ה והנה אנכי) והגדול שבערכין הוא חמשים שקל שהוא אלף גרה שרומז לברכה דקב"ה כדאיתא בזה"ק (ויצא קס"א.) על כל מה דשריא ברכתא דלעילא לא פחות מאלף.
<b>ואם משדה אחזתו יקדיש איש לה' וגו' ואם גאל יגאל את השדה וגו'.</b> ענין שנצטוו על פדית הקדשות, אם האדם גומר בדעתו להקדיש למה יועיל פדיון אחר כן, אכן זה הוא עצה להאדם כשיראה שהמון רכושו יסובבהו בטרדות רבות ויראה שיוכל חס ושלום להשתקע בטרדת עולם הזה ויסתר דעתו מחמת קניניו, לכן נותן לו התורה עצה שיקדיש קניניו ואח"כ יפדה אותם, ואז ממילא לא ישלטו עליו להכניעו תחת טרדתם רק הוא מושל עליהם מחמת שזכה אותם משלחן גבוה.
<b>וכל מעשר בקר וצאן כל אשר יעבר תחת השבט העשירי יהיה קדש לה' וגו' ולא ימירנו.</b> היינו כשהשי"ת מנשא לנפש מישראל אף שידמה לך שאינו כדאי אין לך רשות לומר עליו גנאי, כיון שהוא עבר תחת השבט והוא העשירי וסוקרו בסיקרא הוא לה' ושהשי"ת חפץ ביקרו ובטח ראוי הוא להתנשאות.


ספר במדבר

במדבר

<b>תפקדו אתם לצבאתם אתה ואהרן ואתכם יהיו איש איש למטה איש ראש לבית אבתיו הוא.</b> הענין בזה שמשה רבינו הכיר שהשי"ת בוחר תחילה בהאדם ומזה נמצא אח"כ בהאדם כח בחירה בעבודה, נמצא שהכל הוא מהשי"ת, וזה נקרא במדרש (תנחומא צו ח') בחרו ולא קרבו אבל הוא קרב את עצמו, ואהרן הכהן היה מכיר כי מצד שהאדם בעבודתו והשתדלותו מקרב עצמו להשי"ת ועי"ז אח"כ בוחר בו השי"ת, וזה נקרא קרבו ולא בחרו, ובאמת בהשקפה ראשונה נתראה כשני הפכים אבל באמת בשורשם אחד הם, והנה מצד אלו השני דעות היו נבדלים כמה נפשות מישראל שלא קרבו עצמם מצדם ולא נבחרו גם כן מצד השי"ת, א"כ חלילה היו נבדלים מנשיאות ראש, ולכן מחמת אהבת ה' לישראל לבלתי ידח ממנו נדח ויהיו הכל נכללים במספר צבאם ובנשיאות ראש, לכן צוה השי"ת שיהיה נשיא השבט עם משה ואהרן בעת המנין, שהנשיא היה דורש טוב לעמו לכל שבטו להמציא להם מקום בשורש ולא ידח מישראל שום נדח.
<b>איש על דגלו באתת לבית אבתם יחנו בני ישראל.</b> דגל מורה על ההכרה והפרסום בעולם, והורה השי"ת בזה אף שבחניית הדגלים היה מדרגות, שבמזרח היה דגל יהודה ובצפונה היה דגל דן לאחרונה יסעו לדגליהם, ובאמת אליאב בן אחיסמך למטה דן נשא לבו אותו בדעת ובחכמה כמו בצלאל משבט יהודה, ובזה מורה לנו השי"ת שלא יהרהר אליאב ויאמר מדוע בצלאל יגביה לשבת ואני אסע לאחרונה, לזה כתיב איש על דגלו, היינו במקום שרצון השי"ת ששם יהיה ההכרה שלו בכבוד שמים שם יחנו ואל יקנאו זה בזה, ובכל מקום הוא כבודי וזה שהיה שבט דן מתקשר ביהודה כדאיתא בזה"ק (ויחי רמ"ד:) דן גור אריה יזנק מן הבשן, מ"ט בגין דיהא שירותא וסופא דד' דגלין קטיר ביהודה דאיהו מלכא כד"א גור אריה יהודה וכו' למהוי שירותא וסופא קטיר בחד אתר.
שני מיני פדיונות היה לבכורים, אחד מה שפדו הלוים בגופן, היינו ע"י עבודה, ואחד הרע"ג בכורים שלא נפדו בגופן של לוים רק פדו עצמם אצל הכהנים, היינו כי מה שלא יכול להתכלל בשורש עבודה בגוף, צריך לקנות באגר שלים שעל ידי זה יקבע בשורש הגוף.


נשא

<b>איש איש כי תשטה אשתו.</b> ענין סוטה הוא שלא חטאה במעשה רק שמתחברת עם מי שאינו נזהר באלו הדברים הנזכרים בתהלים במזמור א', עצת רשעים הוא שלא יכנס בלבו שום מחשבות זרות, ודרך חטאים הוא אחר שנכנסו בלבו לא יעמוד בהם רק ימשך תיכף מזה, ובמושב לצים הוא מי שאינו נשמר משני הדברים הנזכרים, ואם אחד מתחבר עם מי שאינו נזהר מלהיות במושב לצים ע"ז נאמר ועבר עליו רוח קנאה וגו', וכפי ראות אדם סוטה קודמת, אבל חכמים סדרו נזיר קודם, היינו שיקשוט עצמו תחילה ואחר כן תוכל לקנא על אחר, ומי שנקי באלו הג' פרשיות היינו שלוח מחנות וסוטה ונזיר זוכה לברכת כהנים, שיהיה לו סיעתא דשמיא על ידי אהרן הכהן שהוא חיים מבוררים וברכתו קיימת לעד.
<b>איש או אשה כי יפלא לנדר נדר נזיר להזיר לה'.</b> כתיב (תהלים קמ"ו,ז') ה' מתיר אסורים ה' פקח עורים ה' זקף כפופים ה' אהב צדיקים, ובאמת אינו מובן מה הוא הרבותא שאוהב צדיקים הלא ראוי לאהוב אותם, אכן הענין בזה כדאיתא בגמ' (נדרים י'.) וכפר עליו מאשר חטא על הנפש וכי באיזו נפש חטא זה אלא שציער עצמו מן היין, היינו יען שנפש שהוא יציר כפיו של הקב"ה מדוע יסגף עצמו ויצער עצמו לאסור לנפשו דבר שהתיר לו השי"ת, אכן כמו שמצינו בגמ' (שם דף ט':) אמר שמעון הצדיק מימי לא אכלתי אשם נזיר טמא אלא אחד, פעם אחת בא אדם אחד נזיר מן הדרום וראיתיו שהוא יפה עינים וטוב רואי וקווצותיו סדורות לו תלתלים, אמרתי לו בני מה ראית להשחית את שערך זה הנאה, אמר לי רועה הייתי לאבא בעירי הלכתי למלאות מים מן המעיין ונסתכלתי בבואה שלי ופחז עלי יצרי וביקש לטורדני מן העולם, אמרתי לו רשע למה אתה מתגאה בעולם שאינו שלך וכו' העבודה שאגלחך לשמים וכו' אמרתי לו בני כמוך ירבו נוזרי נזירות בישראל עליך הכתוב אומר איש כי יפלא לנדר נדר נזיר להזיר לה'. והיינו כי יפלא שמפליא עצה וכוון לעומק רצונו ית', והנה מדת יוסף הוא צדיק יסוד עולם, ובברכת יעקב ליוסף כתיב קדקוד נזיר אחיו, וזה הוא ה' אהב צדיקים, היינו שנזיר כזה אף שחטא על נפשו מכל מקום ה' יודע דרך צדיקים שלטובה כונתו כמו נזיר של שמעון הצדיק שה' אוהב אותו. וזהו ה' אהב צדיקים מפני שהפליא להזיר, ועליו אומר זה הכתוב כדמסיים שם בגמ' ונזיר כזה גורם ברכה לעולם כמו שנסמך לזה ברכת כהנים ומסיים שם ואני אברכם.
<b>ישא ה' פניו אליך וישם לך שלום.</b> איתא בגמ' (ברכות כ':) וכי לא אשא פנים לישראל שכתבתי להם בתורה ואכלת ושבעת וברכת את ה' אלהיך והם מדקדקים על עצמם עד כזית ועד כביצה, הענין בזה כי באמת אין המאכל מחיה את האדם רק המוצא פי ה' הנמצא בהמאכל. והמבין בשרשו ולא ישגיח על הגוון אז רואה בכזית גם כן את המוצא פי ה', כי אין הפרש בין כזית לככר גדול, ולכן גם השי"ת משלם מדה במדה, כי באמת בעומק לא נמצא שום כעס אצל השי"ת ולישראל מגלה השי"ת את עומק טובו שלא נמצא אצלו שום כעס כי הכעס הוא רק לפנים, וזה הוא מדה במדה שכמו שהגוף של ישראל אף שעוד אינו שבע מ"מ מראה עצמו בטובה כאלו הוא שבע, אחר שהבין במוצא פי ה' שהראה לו השי"ת אורו בפנים שוחקות, ומברך את השי"ת כאלו היה גם גופו שבע, כן לעומת זה השי"ת נושא פנים לישראל שאף שאין כל מעשיהם עוד מבוררים בפעולה, אכן השי"ת דן את הלבבות, וכיון שלבו של ישראל תוכו רצוף אהבה אף שאינו מבורר עוד על הפעולה, מראה לו השי"ת נשיאת פנים ומעיד עליו כאלו נתבררו בכל יכולתם אף על הפעולה, וזהו ישא ה' פניו אליך שיגלה לנו השי"ת את סתרו כי ידבר שלום אל עמו תמיד וזהו וישם לך שלום.
<b>ויהי המקריב ביום הראשון וגו' ביום השני וגו'.</b> איתא במדרש (רבה נשא י"ג,ג') שכל אחד הקריב על כוונה מיוחדה, ונראה שהוא מדויק מדלא כתיב כמו גבי פרי החג כמשפטם ולא נכתב כל יום בפרט, ובכאן נכתב בכל אחד כל הפרט אף שהיו שוים בקרבנותיהם בודאי היה לכל אחד ואחד כונה מיוחדה, ובעת שהאדם מביט לעומק דברי תורה אז מרגיש מעט בכל אחד ואחד מה שהיה אז כוונתו.
ספר שמות הוא למודי החכמות לראות איך הוא רצון השי"ת. ספר ויקרא הוא למודי העבודה, היינו איך נקבע בלב האדם זאת ההרגשה. ספר במדבר הוא למודי האמת והבירור שהאדם יברר דברים שאין לו צורך להם בעבודה, שיש שלא יועיל לו עבודה בהם ויש שצריכים עבודה ויפעול בעבודתם. גם במדבר מורה שלגדולתו אין חקר שכל דבר שבעולם אפילו קטן שבקטנים הוא בהשגחה פרטית. וסדר בהעלותך מורה שנשמת כל חי תברך שם ה' אף שלא מדעת, וזה שנאמר (ישעיה נ"ה,י"א) כן יהיה דברי אשר יצא מפי לא ישוב אלי ריקם כי אם עשה את אשר חפצתי והצליח אשר שלחתיו, דברי נקראים ישראל שכל אחד ישלים מה שנברא. וכל סדר נשא אינו רק הכנה להפסוק המסיים ובבא משה אל אהל מועד לדבר אתו וישמע את הקול מדבר אליו, קלא דלא פסיק.


בהעלותך

<b>ויעשו בני ישראל את הפסח במועדו.</b> איתא בגמ' (פסחים ע"ז.) במועדו ואפילו בשבת במועדו ואפילו בטומאה וכו' הכתוב קבעו מועד אחד לכולן, והנה ענין במועדו מורה על מקום שהשי"ת מאיר מפורש לעיני האדם, שם מותר לעשות אפילו נגד כללי דברי תורה, כמו שכתיב (תהלים קי"ט,קכ"ו) עת לעשות לה' הפרו תורתך ולכן אפילו בשבת, ששבת הוא כלל כל הדברי תורה מ"מ נדחה, וכן אפילו בטומאה, שזה מורה שאפילו במקום שנדמה להאדם שיש לו נגיעה בזה הדבר ומחמת הנגיעה אין בזה תפארת לעושיה (כמו שמפורש בכמה מקומות בחלק ראשון) לא ישגיח על זה כיון שמפורש נגדו רצון השי"ת והיא תפארת לו מן האדם, שבצורת אדם שלו מכוון לרצון השי"ת המפורש נגדו לא יביט על שום דבר.
<b>וביום הקים את המשכן כסה הענן את המשכן וגו'.</b> בזה הפרשה יוכל האדם לכלכל בה כל ימי חייו, כי כל גופי תורה תלויים בה, כי ענין נסיעת ישראל במדבר ממסע למסע, הוא שיצאו חוץ לגבולם למקומות השוממים והשובבים להכניע כל הכוחות השובבים הנקראים נחש שרף ועקרב וצמאון, ולהוציא משם הקדושה, וכן האדם בנפשו יש לו כוחות שובבים שרוצים להחטיאו והם מעלמין דאתחרבו, וצריך האדם להכניסם להקדושה, וזה נקרא נסיעה. וחניה נקרא שיש עתים שרצון השי"ת הוא שלא יתפשטו ישראל חוץ לגבולם רק יצמצמו עצמם בכל מיני צמצומים כענין הכבד ושב בביתך (מלכים ב י״ד:י׳) ומזה החניה היה כל הסבלנות שסבלו ישראל ולכן כתיב כסה הענן את המשכן, משכן נקרא נקודת העומק שבלב ישראל וכיסה הענן את המשכן היינו שלא יתפשט האדם להכניס קדושה מחוץ לגבולו, ולכן היו מוכרחים לסבול ההסתרה יום או יומים או חדש או שנה, כפי רצון השי"ת, ולכן כתיב ויש אשר יהיה הענן מערב עד בקר. היינו שהשי"ת מנהג בהנהגה בהדרגה כמו שברא יום ולילה אז האדם הוא בנייחא, כמו שכתיב ונעלה הענן בבקר ונסעו, שהאדם הוא בנייחא שלא יאריך ההסתר רק שצריך להיות מעט הסתר כדי שיהיה התגלות אורה וזהו הנהגה בהדרגה, וכן היה לפעמים נסתר יותר עד שהיה ברצון השי"ת שיהיה רשאים ליסע לקנות חדשות, וכדאיתא במדרש (רבה נשא פ"ז,ח') שכל הגדרים וקידוש מחנות היה רק בשעת חניה, אבל משהגללו הפרכת הותרו זבים ומצורעים לכנוס למחנה, וזה שכתיב ובהאריך הענן על המשכן ימים רבים ואיתא במדרש (רבה שמות פ"א,מ"א) כל מקום שנאמר ימים רבים הם של צער ואז נאמר ושמרו בני ישראל את משמרת ה' היינו שהיה צריכין לשמור בכח שלא ידחקו את הקץ ואת השעה ובשביל זה יושיע לנו השי"ת.
<b>על פי ה' יחנו ועל פי ה' יסעו את משמרת ה' שמרו על פי ה' ביד משה.</b> הסתלקות הענן ושכינתו לא נראה רק למשה רבינו ע"ה, וכן בכל דור ודור מי שהוא צדיק הדור רואה רצון השי"ת כמו שכתוב (משלי י',ל"ב) שפתי צדיק ידעון רצון, והיהודי הקדוש זללה"ה בדורו ראה רצון השי"ת באיחור זמן תפלה ונסמך על מאמר הכתוב (דברים י"ב,ד') לא תעשון כן לה' אלהיכם, כן רומז על קביעות בלי חיים, וכשראה רצון השי"ת בזה לכן התאחר בתפלתו, ונשמתו מאירה בגן עדן מזה כי כוון לאור רצון השי"ת, אף כי יכול זאת בשנוי זמנים להשתנות מ"מ נאמנה את אל רוחו עד עת קץ.
<b>ויאמר אל נא תעזב אתנו וגו' והיית לנו לעינים.</b> להבין הלא לא היה צריך משה רבינו שחובב יהיה מורה דרך שלו ולמה אמר והיית לנו לעינים. אכן הענין בזה כדאיתא בגמ' (ב"ב ע"ה.) אמר רבה א"ר יוחנן עתיד הקב"ה לעשות שבע חופות לכל צדיק וצדיק, שנאמר (ישעיה ד',ה') וברא ה' על כל מכון וגו' כי על כל כבוד חופה מלמד שכל אחד ואחד עושה לו הקב"ה חופה לפי כבודו, עשן בחופה למה א"ר חנינא שכל מי שעיניו צרות בתלמידי חכמים בעוה"ז מתמלאות עיניו עשן לעוה"ב, ואש בחופה למה א"ר חנינא מלמד שכל אחד ואחד נכוה מחופתו של חבירו, ועיקר החופה הוא כמו שכתיב (שם) כי על כל כבוד חופה שכל אחד יתכבד ממה שקנה בעוה"ז ויתכבד נגד חבירו הקטן ממנו ואפילו הקטן שבישראל יתכבד נגד הגדול שבגרים, ולכן מוכרח שיהיה גר להשלים ההתנשאות וכבוד של כלל ישראל להראות לו לעינים שלכבוד הזה של אזרח ושורש ישראל אין ביכולת שום בריאה שאינו מזרע ישראל להשיג אף אחר גודל עבודות, ואף שבאמת הגר עשה דבר גדול לכנוס תחת כנפי השכינה מכל מקום איתא בזה"ק (יתרו פ"ז.) גר צדק אקרי ולא יתיר וזהו והיית לנו לעינים, וכמו שכתיב (ישעיה ס"ו,כ"א) וגם מהם אקח לכהנים ללוים, היינו לבחינת עבודה יכולים גם הגרים להגיע אבל לשורש ישראל אין יכולים להגיע בלבוש הגרים כדאיתא בזה"ק (סבא משפטים צה:).
<b>ויהי העם כמתאננים רע באזני ה' וישמע ה' ויחר אפו וגו' והאספסף אשר בקרבו התאוו תאוה וגו' ויחר אף ה' מאד ובעיני משה רע.</b> להבין מה שבחטא מתאוננים לא נאמר ובעיני משה רע, כי ענין חטא מתאננים לא היה רק עצבות כמבואר בחלק ראשון, ועל עצבות לא יוכל להרע בעיני שום איש על חבירו, כי העולם הזה מחייב עצבות, ורק כתיב וישמע ה' ויחר אפו כי עוז וחדוה במקומו, אבל בחטא תאוה אז אף בעיני משה רע כי על תאוה יכול גם אדם להקפיד על חבירו, ובענין חטא התאוה מראה השי"ת שאינו מעניש שום אדם רק על כוונתו כי באמת רצון השי"ת היה שיתאוו רק כעומק רצון השי"ת והם התאוו ככונתם לכן נענשו על זה.
<b>ויען יהושע בן נון משרת משה מבחריו ויאמר אדני משה כלאם.</b> ואיתא בגמ' (עירובין ס"ג.) א"ר לוי כל דמותיב מלה קמיה רביה אזיל לשאול בלא ולד שנאמר ויען יהושע בן נון וגו' וכתיב (דה"א ז',כ"ז) נון בנו יהושע בנו, ואף שלא היה בזה שום נוגע לעצמו ורק מצד כבוד רבו אמר זאת, אכן בכאן היה צריך להבין מדיבורם שהוא מאמר השי"ת כה אמר ה' ולא היה לו לחות דעתו.
<b>הבשר עודנו בין שניהם טרם יכרת וגו' ויך ה' בעם מכה רבה מאד וגו'.</b> ולא נאמר וימת עם רב רק מכה רבה מאד שמלשון זה משמע שנלקח מהם נפש יקר למאוד, כמו שמצינו שכתיב (ש"ב כ"ד,ט"ז) ויאמר למלאך המשחית בעם רב ואיתא על זה בגמ' (ברכות ס"ב:) א"ר אלעזר א"ל הקב"ה למלאך טול לי רב שבהם שיש בו ליפרע מהם כמה חובות באותה שעה מת אבישי בן צרויה ששקול כרובה של סנהדרין, וכן משמע בכאן שמת באותה שעה נפש יקר, ונראה שזה היה נחשון בן עמינדב, וסמך לזה מזה"ק (בהעלותך קנ"ו.) הא אנא פגימא ואהרן פגים ונחשון בן עמינדב פגים, כי נחשון היה דרועא שמאלא כדאיתא בזה"ק (ואתחנן ר"ס:) ומיתת משה ואהרן נכתב בתורה ומיתת נחשון לא נכתב.
<b>והאיש משה ענו מאד מכל האדם אשר על פני האדמה.</b> ענין פסוק זה לכאן כי באמת למה לא השיב משה לאהרן ומרים ע"ז כתיב שהיה כל כך ענו שלא עלה על דעתו כלל מה שאהרן ומרים מדברים עליו.
<b>אם יהיה נביאכם ה' במראה אליו אתודע בחלום אדבר בו, לא כן עבדי משה בכל ביתי נאמן הוא פה אל פה אדבר בו ומראה ולא בחידות ותמנת ה' יביט.</b> להבין החילוק בין במראה אליו אתודע בין ומראה ולא בחידות, אכן הענין בזה כדאיתא בגמ' (יומא כ"ו.) לא משכחת צורבא מרבנן דמורי אלא דאתי משבט לוי או משבט יששכר וכו' ואימא יהודה נמי דכתיב (תהילים ס׳:ט׳) יהודה מחוקקי אסוקי שמעתא אליבא דהילכתא קאמינא, וחלילה לומר על שבט יהודה אשר מלך המשיח יצא משבטו שהוא יאיר וישלים רצון השי"ת והוא מורח ודאין, שאינו יכול חלילה לאסוקי שמעתתא אליבא דהילכתא, ובאמת הלא מצינו בגמ' (ב"ק נ"ב.) שמשה רבינו התפלל עליו ועזר מצריו תהיה שיהיה יכול לאסוקי שמעתא אליבא דהילכתא, אכן הענין בזה כמו שנתבאר בחלק ראשון (ליקוטי הש"ס יומא) שמה שנקרא בכל השבטים אליבא דהילכתא אינו נקרא עדיין אצל יהודה אליבא דהילכתא, כי כופר הכל הוא פטור מטעם חזקת ממון וחזקה אין אדם מעיז פניו בפני בעל חובו, אבל אצל יהודה אינו מבורר עוד לפניו שהוא פטור כי יכול להיות שבאמת חייב לו, ולכן מלך המשיח שיבוא משבט יהודה שהוא ישלים רצון השי"ת בבריאת עולם יהיה מורח ודאין כמו שכתיב (ישעיה י"א,ג') והריחו ביראת ה' שיריח לעומק האמת, וזה שמשבח השי"ת את משה רבינו אם יהיה נביאכם ה' במראה אליו אתודע, היינו שכל הנביאים המה פרטי נפשות ואין השי"ת מאיר להם רק כפי בחינת נפשם וזה נקרא במראה אליו כפי שורש בחינת נפשו, וגם זה ההארה אינו מפורש לפניו היטב רק בחלום אדבר בו, אבל במשה רבינו פה אל פה אדבר בו, היינו שבשעת התגלות הוא רואה הדבור מפורש יוצא מפי השי"ת באתוון גליפין, ומראה ולא בחידות שהוא כלל כל נפשות ישראל, לכן מראה לו השי"ת כל חילוקי דעות שנמצא בישראל, וזה נקרא ולא בחידות, היינו לא דעה אחת לבד רק כל הדעות, כי משה רבינו היה כלל כל הששים רבוא נשמות מישראל, וזה שכתיב (שמות כ"ב,י"ד) אם שכיר הוא בא בשכרו, ולא נתפרש דינו ונחלקו בזה התנאים אם דינו כשומר חנם או כשומר שכר וזה נקרא בא בשכרו, היינו שאני יודע היטיב שיש בזה מחלוקת התנאים, ותמנת ה' יביט שיודע עומק האמת ומכיר רצון השי"ת בכל פרט לכן יכול לאסוקי שמעתא אליבא דהילכתא כעומק האמת. ובזה התפאר עצמו שלמה המלך ע"ה (משלי ל',א') נאם הגבר לאיתיאל לאיתיאל ואכל, נאם הגבר הוא כמו פה אל פה אדבר בו שראה הדיבור באתוון גליפן, לאיתיאל לאיתיאל הוא כמו ומראה ולא בחידות שראה כל הפלוגתות שבש"ס בין כל הפוסקים, ולכן כתיב שני פעמים לאיתיאל, ואכל הוא כמו ותמנת ה' יביט שיודע עומק רצון השי"ת לכוון ההלכה אמת לאמתו כרצון השי"ת, כי שלמה המלך ע"ה היה גם כן כלל כל נפשות מישראל. וכן מלך המשיח יהיה מורח ודאין, וכמו שנתבאר בחלק ראשון (בפרשת שופטים ובליקוטי הש"ס שם) על ענין קניא דרבא (נדרים כ"ה.) שהוא היה שפיר משתבע אך רבא הריח לעומק רצון השי"ת והרגיש שהדין דין אמת אבל לא לאמתו ולא היה יודע היאך לברר, ובעסק כזה צריך האדם לצעוק להשי"ת הושיעה ה' וכן עשה רבא, והשי"ת גמר בעדו ונתברר שנשבר הקניא ואסיק ליה השמעתא לעומק האמת.
בספר במדבר נרמז כי לא יצדק לפניו כל חי שאפילו נפשות יקרות אין צדיק בארץ אשר יעשה טוב ולא יחטא, שבפרשה זו כתיב ותאכל בקצה המחנה בקצינים שבמחנה, ובפרשת שלח כתיב חטא מרגלים כלם אנשים ראשי בני ישראל שהיו תועי לבב ולא ידעו דרכי ה', וכן פרשת מקושש, ובפרשת קרח שפקח היה ועינו הטעתו, ובפרשת חקת כתיב מי מריבה על משה ואהרן, ובפרשת בלק על זמרי בן סלוא שהיה נשיא, זה רומז מה שנאמר (דברים ט',ז') זכר אל תשכח את אשר הקצפת את ה' אלהיך במדבר, כי מדבר מורה על החרבן והשממון שבכל פרט, וכמו שהיה עלמין דאיתחרבו קודם עולם הבנין, וזה רומז בכח אדם על כחות השובבים והפראים שבו שרוצים להחטיאו בחטאת נעורים, ולכן גם בכל ענינים גבוהים נמצא מכח המדבר, כי מדבר מורה על כלל העולם, שקודם בריאת צורת האדם היה כל העולם כולו מדבר שישוב הוא רק מבני אדם וכל דבר טרם שנגמר צורת האדם בשלימות נקרא מדבר.


שלח

<b>וידבר ה' אל משה לאמר, שלח לך אנשים ויתרו את ארץ כנען וגו' וישבו מתור הארץ מקץ ארבעים יום וגו'.</b> זה שאמר הכתוב (תהלים קי"ט,י"ח) גל עיני ואביטה נפלאות מתורתך, איתא בזה"ק (בהעלותך קנ"ב.) מה דתחות לבושא דאורייתא, כי שורש ארץ ישראל הוא שמפורש בה הדברי תורה, ושם נתגלה שהוא ארץ אשר ה' דורש אותה תמיד, ולכן לא היה להכותים קיום בארץ ישראל עד שלמדו משפט אלהי הארץ וקיימו דברי תורה, כי הדברי תורה הנקבעים בדומם מאוד נסתרים על הלבוש ולא יתראו, כי גם בדברי תורה מפורשים לא נתראה על הלבוש עומק יקרותם, כי על הלבוש יתראו כעול ומשא, אך המבקש ה' מתפלל להשי"ת שיגלה עיניו ויביט נפלאות מתורתו מה דתחות לבושא דאורייתא ואז יראה שתוכם רצוף אהבה, וכן להמרגלים צוה משה רבינו שיביטו לעומק הפנימיות שזה מורה לשון ויתרו, ואם עשו כן היה רואים שבעומק הוא מלא טובה, אך הם הסתכלו רק על הלבוש והיה נראה שהוא ארץ אוכלת יושביה, ואם לא התרעמו בכעס רק התפללו להשי"ת שיגל עינם ויראו נפלאות מתורתו אז הכירו שבעומק יש שם דברי תורה מפורשים ותחת הלבוש הוא רצוף אהבה.
ענין חטא המרגלים כוונתם היה באמת לשם שמים והיה עבירה לשמה שזאת ידעו ברור שמיתת משה רבינו תלויה בביאת הארץ וגם זאת ידעו שאיתא בגמ' (ע"ז ה':) לא קאי אינש אדעתיה דרביה עד ארבעין שנין לכן התחכמו עצה לעכב ביאת הארץ כדי שיוכל משה רבינו להיות עוד אצלם למען שיוכלו לעמוד על עומק דעתו, אכן באמת היה זה נחשב לחטא, כי השי"ת אמר הלא אני נקרא גדול העצה וכל יכול ואם יהיה רצוני שיהיה משה רבינו עוד אצליכם היפלא ממני דבר הלא אצל השי"ת לא נמצא תרתי דסתרי, ואינו צריך לעצת אדם ואם היה רצונו בחיי משה לא היה ביאת הארץ סותר לזה, והא ראיה הלא יהושע וכלב גם כן ידעו זאת ורצו גם כן בחיי משה והלכו לתומם ולא התחכמו שום עצה נגד רצון השי"ת והשיגו שאלתם וחפצם, ואמר השי"ת ראו עומק תוצאות הדבר של יהושע וכלב שבתומם הפיקו רצונם מהשי"ת.
אחר פרשת מרגלים כתיב פרשת נסכים. היינו אחר שראה השי"ת את גודל מרירות לבם אחר מעשה המרגלים לכן נתן להם פרשת נסכים להחיות את נפשם ולבם הנמרר כמו שכתיב (משלי ל"א,ו') ויין למרי נפש וזה שכתיב (קהלת ט',ז') לך אכול בשמחה לחמך ושתה בלב טוב יינך, היינו מי שהוא בעוצב ומרירות ושותה יין שעל ידי זה יתחזק לבו ויהיה לו לב טוב מותר לשתות, אבל מי ששותה יין לרתוח דמו ולכעוס זה הוא מדה מגונה מאוד, וזה שליכא מידי בנביאי דלא רמיזא באורייתא שמזה הפרשה אמר שלמה המלך ע"ה ויין למרי נפש.
על ענין פרשת נסכים וחלה, איתא במדרש תנחומא (שלח י"ד) לך אכול בשמחה לחמך, ושתה בלב טוב יינך, ואם כן היה צריך להיות הסדר פרשת חלה ואח"כ נסכים, כי באמת מצות חלה רומז ליראה עצומה שאף שהפריש תרומה ומעשר ראשון ושני צריך לזכור עוד את השי"ת בשעת גלגול עיסה, ונסכים מורה על תקופות כי השיתין נוקבין ויורדין עד התהום כדאיתא בגמ' (סוכה מ"ט.) שזה מורה שנתברר כל דבר בהעומק, ואם כן היה צריך להיות הסדר תחילה פרשת חלה היינו שקודם המעשה צריך האדם יראה, ואחר כן על העבר צריך האדם להתחזק בתקופות, אכן כאן נאמר פרשת נסכים תחילה כי כאן היה זה דבר בעתו מה טוב, כי אחר מעשה המרגלים נתיאשו בדעתם יען שראו שבעומק לבם לא יאהבו את הארץ ולא יטב בעינם, כמו שכתיב אחינו המסו את לבבינו, ולכן נדמה להם שחלילה חייהם הוא היפך מרצון השי"ת, ולכן איתא על זה בתדבא"ר (פכ"ט) יצא לבם, כי בכל ענינים אף שחלילה עובר האדם על דברי תורה מכל מקום בשורשו הוא דבוק להשי"ת, אבל כאן שנדמה להם שבשורש לבם לא יאהבו את הארץ לכן יצא לבם כי לב מורה על שורש החיים, ולכן נתן להם השי"ת פרשת נסכים שמורה על תקופות, ולכן נאמר פרשת נסכים תחילה כי זה הפרשה היה דבר בעתו.
<b>והקריב המקריב קרבנו לה' מנחה סלת עשרון בלול ברבעית ההין שמן, ויין לנסך רביעית ההין וגו'.</b> זה שאמר הכתוב (יואל ב',כ"ו) ואכלתם אכול ושובע והללתם את שם ה' אלהיכם, היינו שאף אחר שתאכלו ותשבעו תהללו את שם ה'. שלזה רומז ענין נסכים שישראל מקדישים יין ומביאין למזבח שאף שלא מדעתם יהיה מלא הלולים לה', היינו אף מתוך שכחה וטרדה שלזה רומז יין מכל מקום הם דבוקים בה'. וזה שסיים (שם) וידעתם כי בקרב ישראל אני ואני ה' אלהיכם ואין עוד ולא יבושו עמי לעולם, כי אני הוא שם הל"ז שבע"ב שמות שהוא כנגד פרשה זו שהוא פרשה ל"ז שהוא נגד ספירת גבורה שביסוד שנדמה שהוא צמצום בהשפעה, ולפי שנאמר בפרשה זו כי אין ה' בקרבכם לכן אמר הכתוב וידעתם כי בקרב ישראל אני ואף שלפעמים נראה שהשי"ת בהסתר פנים מישראל כמו שכתיב (דברים ל"א,י"ח) ואנכי הסתר אסתיר פני ביום ההוא ושונאי ישראל יאמרו אין אלהים בקרבם לכן אמר שאף על פי שהסתר אסתיר מכל מקום אני בקרבכם.
<b>ועשו להם ציצת.</b> ובמקום אחר נקראים גדילים, כי ציצית רומזים ליראה ואהבה, הענף נקרא יראה היינו שלא יהיה האדם חכם בעיניו ולא יצא חוץ מדברי תורה כמלא השערה, ואפילו אם תינוקת של בית רבן ישאלו לו אם עשה כדין והוא יש לו כונה עמוקה בזה, מ"מ יאמר להם כונתו בזה ויהיה נכנע מפניהם ואם חלילה טעה יאמר להם טעיתי, וזה נקרא ציצית. וגדיל נקרא אהבה, היינו שאם יודע האדם שזה ששאל לו הוא מצד שנאה אין אתה צריך להשגיח עליו כלל ויהיה לך תקופות ולא תענה לו, וזה הוא ענין השני שאלות ששאלו את בן זומא בעת שיצא מפרדס כדאיתא בגמ' (חגיגה י"ד:) וכמבואר בחלק ראשון (פרשת אמור) ובחלק זה (פרשת אמור) כי אלו השני שאלות היה אם נקל בעיניו להתלוצץ מבריותיו של הקב"ה במקום שרצון השי"ת שצריך לומר ולגלות הכונה, וכן השאלה השניה אולי משיג את כח הברואים יותר ממה שנמצא בהם, והיינו שיהיה לו תקופות במקום שרואה את רצון השי"ת שמאיר לו באהבה ובתקופות, אז צריך לקשר כונתו כמו גדיל שרומז על זאת וכמבואר בחלק זה (בפרשת תצא), ולכן היו גדיל ופתיל במצות ציצית שצריך האדם לשמש באלו השנים כפי שיאיר לפניו רצון השי"ת.
<b>והיה לכם לציצת וראיתם אתו וזכרתם את כל מצות ה' ועשיתם אתם ולא תתורו וגו'.</b> ואח"כ כתיב ועשיתם את כל מצותי. כי ענין תכלת מורה על יראה, ובהתחלה בעת שנכנס האדם לדברי תורה צריך לילך ביראה שכל ההתחלות קשות, לכן כתיב בלשון נסתר את כל מצות ה' וגו' ולא תתורו כי חס ושלום יתענשו, אבל אחר כן כשאדם מקבל עליו עול מלכות שמים בא אל מדרגות אהבה ורואה את השי"ת לנוכח, וזה שנאמר ועשיתם את כל מצותי.


קרח

<b>ויקח קרח בן יצהר וגו' כי כל העדה כלם קדשים ובתוכם ה' וגו'.</b> זה שאמר הכתוב (משלי י"ב,י"ט) שפת אמת תכון לעד ועד ארגיעה לשון שקר, שזה שאמרו אמת נחקק בדברי תורה לעולמי עד והשקר שהיה בפיהם נתבטל תיכף, ועל זה אמר הכתוב (נחום ב',א') בליעל כלה נכרת, שלעתיד לא יהיה עוד באדם מחשבות שהמה בלי עול מלכות שמים כי מחשבות כאלו יאבדו, והענין בזה, כי בספר הזה נחשבו עד הפרשה הזו שבעה מכשולים א' במתאננים שבא להם מרה שחורה, ב' ששאלו בשר, ג' חטא מרים ואהרן שאמרו הלא גם בנו דבר וזה אמרו רק הגדולים שבישראל, ד' חטא המרגלים, ה' ויעפילו שגם זה נחשב לחטא, כי אחר חטא המרגלים היה להם לבטוח בה' שימחול להם ולא שיעשו אח"כ מעשה בעקשות בעוצם ידם, ו' מקושש, ז' קרח ועדתו, ואלו השבעה דברים המה בירורים דקים, כי בתורה נמצא רמ"ח מצות עשה ושס"ה מצות לא תעשה שהם מלמדים את האדם איך להתנהג במעשיו, אבל אלו השבעה דברים הם בירורים דקים שיצרך כל אדם לברר עצמו בהם, ועל זה נאמר (משלי ט',י') תחלת חכמה יראת ה' ודעת קדשים בינה, שאלו הדברים לא נכתבו מפורש כי אינם לדורות להתנהג בהם, כמו ענין פרשת נדרים שנכתב בתורה שהאדם יגדיר עצמו בעת הצורך ואחר כן מותר לו, ולכן אינם מפורשים אלו הדברים לפני האדם ורק בחכמה ידע כל פרט נפש איך להתנהג בהם, וזה נקרא (קהלת א',ג') תחת השמש, שנגד עיני האדם אין רואה בהם אור ואינו יודע היאך להתנהג בענינים אלו, והשי"ת מנסה את האדם בהם לראות איך יתנהג בהם, כי אלו הדברים המה בירורים דקים מאוד, וכמו במעשה הזה שקודם שבירר השי"ת שהדין עם משה לא היה מבורר לפני ישראל שעמדו מן הצד עם מי הדין, כי אפילו משה רבינו היה גם כן מלובש בגוף שהוא לבוש מלבושי עוה"ז, א"כ יוכל להדמות שחלילה נמצא גם במשה רבינו באיזה ענין חסרון מה, וכמו שנמשל עדת קרח במדרש (רבה קרח פי"ח,ב') למי שאין ברצון בעל הגניבה לפרסמו התחיל נותן סימניו וכו' בן טובים בעל קומה ושיניו נאות ושערו שחור וחוטמו נאה, היינו שבאמת בכל העולמות היה ספק עם מי יסכים השי"ת, אך למשה רבינו ע"ה היה סייעתא דשמיא כמו שמוזכר בתרגום יונתן (קרח ט"ז,י"ט) ובעא למטרד בההוא עותרא ית משה וית אהרן מן עלמא אילולי דאתגלי איקרא דה' לכל כנשתא, ונגד אלו הז' מכשולים איתא בגמ' (פסחים נ"ד:) שבעה דברים מכוסים מבני אדם, והששי הוא מלכות בית דוד מתי תחזור שהיא נגד מכשול ממקושש שנגד זה ניתן לישראל מצות ציצית שיהיה נפש בישראל שמדקדק ברצון השי"ת כחוט השערה וגם כל העולם יסכימו לגדולתו כמו שנאמר (נחום ב',א') חגי יהודה חגיך וכן כתיב (בראשית מ"ט,ח') יהודה אתה יודוך אחיך, וזה שנאמר (במדבר ו',כ"ו) וישם לך שלום, שכל העולם יסכימו לגדולתו, והשביעי הוא מלכות פרס מתי תפול הוא נגד מכשול מחלוקת קרח, כי אופיה של מלכות פרס הוא צרת עין, כי כל אומה יש לה קליפה מיוחדת, וצריכים ישראל להכניס כל הטובות מהם להכניסם לקדושה, שמחמת שהיה בבבל קליפה מגיאות כדאיתא בגמ' (סנהדרין כ"ד.) אין לבבל נחית ולכן כשישראל קבלו מהם כל הטובות שנמצא בהם יצא משם תלמוד בבלי, וזה שכתיב (משלי ח',ט"ו) בי מלכים ימלוכו שכשיבוא זאת לתוך ישראל הוא מלא קדושה, אכן עיקר גסות הרוח וצרת עין היה אופיה של מלכות פרס כדאיתא (שם) בגמ' ואישתרבובי דאישתרבב לעולם, ואיתא (שם) זו עילם שזכתה ללמוד ולא זכתה ללמד, וזה הוא מלכות פרס מתי תפול מתי שיבוטל מדת הצרת עין מהעולם, כי כל המחלוקת הוא מצד הצרת עין הנמצא, כמו שמצינו שאחיתופל שהיה חכם גדול כמו שכתיב (ש"ב ט"ז,כ"ג) ועצת אחיתופל אשר יעץ בימים ההם כאשר ישאל בדבר האלהים וגו' ואיתא בגמ' (בבא בתרא קמ"ז.) שצוה את בניו אל תהיו במחלוקת ואל תמרדו במלכות בית דוד, כי מאד צריך האדם להיות מבורר בצרת עין ואז יוכל להכניס עצמו במחלוקת, כי מי שיש לו טובת עין מאד שידע ברור שאם יאיר לו השי"ת שהדין עם חבירו אזי תיכף יתרצה לחבירו ויהיה כפוף תחתיו אז מותר לחלוק על חבירו, וזה שאיתא בגמ' (חולין פ"ט.) אין העולם מתקיים אלא בשביל מי שבולם את עצמו בשעת מריבה, והיינו שכובש את יצרו לבלי יכנס במחלוקת על זה העולם מתקיים ומתחדש כבריאה חדשה, וכן בכל הענינים כשאדם מצמצם עצמו לכבוש את יצרו ולסבול, לכן מדה במדה מצמצם השי"ת את הבריאה לנגדו שמתחדש כבריאה חדשה, כי השי"ת חפץ בטובת כל הברואים ואינו חפץ חלילה ברעתם, לכן מתנהג השי"ת עם האדם מדה במדה, ובענין מריבה צריך האדם לסבול ולצמצם עצמו ולבלום פיו, וזה שאיתא בזה"ק (קרח קע"ח:) ועבד הלוי הוא הוא אשלים לסטר שמאלא וכו' מאי בארונא בההוא מטולא דהוו נטלי במשכנא, והיינו כמו שכתיב (במדבר ז',ט') בכתף ישאו שצריכים לסבול, ועדיין לא נגמר הבירור מהמחלוקת כי יש בישראל ג' מדרגות, בעלי מעשים טובים, וצדיק, וכהן. וזה דאיתא במסכת אבות (פ"א,מ"ב) על ג' דברים העולם עומד על התורה ועל העבודה ועל גמילות חסדים, צדיק הוא תורה, וכהן הוא עבודה באהבה ובעל מע"ט הוא גמילות חסדים, וכל זה אינו מבורר בשלימות כמו שמצינו שכתיב (מ"א י"ט,י"א) לא ברוח ה' וגו' לא ברעש ה'. רוח הוא נגד רצון שיש בבעל מע"ט, רעש הוא יראה שיש בתורה שהוא נגד צדיק ואש הוא נגד כהן שהוא עבודה באהבה עצומה, ולכן כתיב מתחלה (מ"א, י"ח,כ"ד) והיה האלהים אשר יענה באש הוא האלהים ויען כל העם ויאמרו טוב הדבר שהסכימו כולם שמי שיכול לפעול אצל השי"ת על ידי עבודה באהבה עצומה בו בחר ה'. אכן אח"כ הראה השי"ת לאליהו הנביא שאחר כל אלו צריך האדם שהשי"ת יסכים ויחתום על כל זה, וזה שכתיב (שם י"ט,י"ב) ואחר האש קול דממה דקה, קול הוא חתימת השי"ת על רוח שהוא רצון בעל מע"ט שהם מהשי"ת אז הם טובים, דממה הוא חתימת השי"ת על רעש. דקה הוא חתימת השי"ת על אש, וכאשר יחתום השי"ת על אלו הדברים שאין האדם נוטה בהם לצד נגיעתו אז המה מבוררים בשלימות, כי אף בענינים כאלו כשאדם משתוקק לאהבה ויראה יוכל גם כן לחמוד להם כחמדת עוה"ז וצריך האדם שהשי"ת יסכים עליו שכונתו באמת לשם שמים, וכל זה הוא מפני שיש מסך המבדיל שמסתיר לפני האדם שאינו מביט להשי"ת בכל פרט ענין, אבל כשיהיה עיני האדם פקוחות להביט בכל דבר להשי"ת אז הוא מבורר בכל פרט ואז יהיה מותר לו להתפלל על כל דבר יען שיראה שהכל הוא מהשי"ת, ולעת עתה דבר זה נסתר וכדאיתא בגמ' (ברכות ל"א.) כך היה מנהגו של ר' עקיבא כשהיה מתפלל עם הצבור היה מקצר ועולה וכו' וכשהיה מתפלל בינו לבין עצמו אדם מניחו בזוית זו ומוצאו בזוית אחרת וכל כך למה מפני כריעות והשתחויות, והיינו אף שנגד עיני רבי עקיבא היה הכל מבורר, אכן מפני שלעין הצבור לא היה כל כך מבורר לכן לא הרבה בתפלה, כי כל התפלות שאנו מתפללין עפ"י סדר שסדרו אנשי כנסת הגדולה המה רק שיתגלה שהכל הוא מהשי"ת ואז נוכל להתפלל להשי"ת לבדו ולא יהיה שום מסך המבדיל שאז יהיה התפלה בלב ישראל בקביעות, כמו שכתיב (תהלים ק"ט,ד') ואני תפלה, היינו שהוא עצמו הוא התפלה שהוא רואה תמיד נכחו את השי"ת שבלעדי ה' הוא חסר מכל ואין לו שום חיים בלתי כשיתחבר להשי"ת, וזה שורש התפלה שהוא לשון חיבור כמו שכתיב (בראשית ל',ח') נפתולי אלהים נפתלתי. והענין הוא כמשל מלך שאמר לבנו שבל יראה פניו רק כל מה שיצטרך אליו ישלח דברו על ידי שליח, והיה משלח תמיד ע"י שליח בקשות רבות וכל הבקשות לא היו רק שיוכל לראות פניו ולא יצרך לדבר אליו עוד ע"י שליח, וכן כל העבודות הם ע"י כהנים שהם נקראים עבדי ה', ואין לך גדול בישראל כדוד המלך ע"ה שכתיב עליו (תהלים ב',ז') בני אתה וגם איתא בגמ' (יומא כ"ה.) אין ישיבה בעזרה אלא למלכי בית דוד בלבד, וזה הוא מפני שנקראים בנים מכל מקום אין רשאי לכנוס במקום שהכהן נכנס, מפני שהבן לא יבוא כל כך במורא כמו העבד, ועל זה התפלל דוד המלך ע"ה (תהלים כ"ז,ד') שבתי בבית ה' כל ימי חיי לחזות בנועם ה' ולבקר בהיכלו, שלא יצטרך לממוצע רק לבקש מה' פנים בפנים.
<b>ויקח קרח.</b> שלבו לוקחו עד שלא היה בכוחו לצאת מהמחלוקת ולהגבר על יצרו, כי יש ענינים שהאדם נכשל בהם מדעתו ורק שלא ידע שזה אסור וזה נקרא שוגג, ויש שהאדם יש לו טעות ונכשל בענינים הרבה שלא מדעת מחמת זה הטעות, וזאת נקרא נסתרות, אכן יש דברים שהאדם יודע שזה אסור רק שיש לו חשק רב לדבר הזה ואין בכוחו למלט נפשו מזה וזה נקרא זדים, ועל אלו הג' התפלל דוד המלך (תהלים י"ט,י"ג) שגיאות מי יבין מנסתרות נקני גם מזדים חשך עבדך אל ימשלו בי.
<b>כי כל העדה כלם קדשים ובתוכם ה'.</b> הנה מה שנכתב בתורה דברים האלו על שמו בטח אמר זה מהכרתו ועומק לבו שבתוכם ה', כי אם היה רק משפה ולחוץ לא היה נכתב בתורה לעולמי עד על שמו, ואם כן היה בו קדושה יקרה, ומה היה חסרונו אך חסרונו היה בזה שנדמה לו שכעסו הוא רק רוגזא דרבנן כמו שכתיב (ירמיה כ"ג,כ"ט) הלא כה דברי כאש נאם ה' ואיתא על זה בזה"ק (תצוה קפ"ב:) אורייתא אשא איהו ואורייתא קא מרתחא ליה, לכן היה בדעת קרח שכל דבריו המה אמת גמור, אכן באמת בין רוגזא דרבנן ובין כעס היורד לשאול הוא רק חילוק קטן דקה מן הדקה, שלעיני בשר לא נראה מפורש שום חילוק, רק השי"ת היודע תעלומות לב חשב זאת לחטא וענשו לזכרון לבני ישראל שסביביו נשערה מאוד, כי חילוק זה בשרשו במעשה בראשית הוא דק מאוד כמו פרח שושן שאיתא בגמ' (עירובין י"ד.) והא איכא שפתו א"ר פפא שפתו שפת פרח שושן כתיב ביה וכן חסרונו היה דק מאוד כשנוטה מעט לשמאל יורד לשאול וכשנוטה קצת לימין הוא חיים, ובזה היה טעות קרח, ובני קרח ג"כ מתחלה סברו כן אכן אחר כן ראו שטעו בזה ההבדל דק היורד לשאול שההבדל הוא רק כמו פרח שושן, לכן אמרו אחר כן המזמור (בתהלים מ"ה) למנצח על ששנים לבני קרח משכיל שיר ידידות שזה המזמור הוא כולו מתלמיד חכם. וזה שאיתא בזה"ק (בראשית י"ז.) שטעות קרח היה במעשה בראשית, ויאמר אלהים יהי רקיע, הכא בפרט רזא לאפרשא מיין עלאין לתתאי ברזא דשמאלא הכא מחלוקת ברזא דשמאלא וכו' חכמתא דמשה בהא אסתכל ובעובדא דבראשית אשגא בעובדא דבראשית הוה מחלוקת שמאלא בימינא וכו' יום תליתאי עאל בינייהו ואפריש מחלוקת ואסכים לתרין סטרין וכו' כגוונא דא מחלוקת קרח באהרן שמאלא בימינא אסתכל משה בעובדא דבראשית אמר לי אתחזי לאפרשא מחלוקת בין ימינא לשמאלא וכו'.
כתיב (ישעיה כ"ז,י"ג) והיה ביום ההוא יתקע בשופר גדול ובאו האובדים בארץ אשור והנדחים בארץ מצרים והשתחוו לה' בהר הקודש בירושלים. הנה כתיב תחילה אובדים ואחר כן נדחים כי באמת אובד משמע שאובד לגמרי ונדח הוא שנדח רק לזמן, וכאן משמע שהאובד יחזור להשיב לבוא קודם להנדח, אכן אובד הוא מי שגופו נראה שהוא נקי ורק בשורש נפשו יש בו חסרון ואינו ניכר רק מעט, וכמו בקרח שחסרונו לא היה נראה כחסרון גדול שכן קראו המדרש (תנחומא קרח א') אח נפשע מקרית עוז שהיה על הגוון מנוקה מכל חמדה ועל הלבוש לא היה עליו דופי, ולזה הוא אובד לגמרי, כי אינו יכול להגיע על חסרונו שהרי בעיניו נקי הוא וזך, ולכן לעת עתה קודם שנתגלה הבירור מהפנימיות הוא אובד, אבל לעתיד שיגלה לו הקב"ה ההפרש שבינו לבין משה רבינו ע"ה יתהפך ברגע אחד וישוב להתבונן ויגיע על חסרונו ויעלה בבת אחת להתהפך מחושך לאור, והנדח הוא שגופו הוא מרוחק ומשוקע ביצר רע וזה יקשה מאוד לזכך גופו ולברר לעזוב דרכו וחמדותיו, ולכן זה יאוחר לזכך נפשו וגופו קודם שיגיע לשורשו, ולכן האובד קודם לנדח בתשובה.
<b>וילנו כל עדת בני ישראל ממחרת על משה ועל אהרן לאמר אתם המתם את עם ה'.</b> היינו שהיה בדעתם כי אם לא היה נוגע המחלוקת הזה למשה ואהרן מאד, לא הגיע לקרח ועדתו עונש רב וגדול כזה שרק מצד משה ואהרן תבע השי"ת עלבונם, כי ידעו אשר הקב"ה תובע כבוד הצדיק יותר מכבודו, כדמצינו (זה"ק בשלח ס"ד. האזינו רפ"א. תנחומא תולדות סי"ב) פרעה חרף וגדף ואמר (שמות ה',ב') מי ה' וגו' וקב"ה לא תבע ממנו מניה עד דסריב בהו בישראל דכתיב (שם ט',י"ז) עודך מסתולל בעמי (שם) הנה יד ה' הויה במקנך, וכן ירבעם הקטיר לע"ז ולא הוביש ידו וכשפגע בעדו הנביא תיכף נתיבש ידו, ע"כ הלונו על משה ואהרן על שלא מחלו על כבודם, אבל באמת מה שחרה למשה היה רק מצד כבוד השי"ת, כי הנגיעה למשה ואהרן על זה העידה התורה שממעקי לבם אמרו (שמות ט"ז,ז') ונחנו מה ותיבת מה מורה על ביטול נגיעתם ודעתם לגמרי, וכמו שאיתא בגמ' (חולין פ"ט.) גדול שנאמר במשה ואהרן יותר ממה שנאמר באברהם דאילו באברהם כתיב (בראשית י"ח,כ"ז) ואנכי עפר ואפר ואילו במשה ואהרן כתיב ונחנו מה.


חקת

<b>ויאמר ה' אל משה ואל אהרן בהר ההר על גבול ארץ אדום לאמר, יאסף אהרן אל עמיו וגו'.</b> ובמשה רבינו כתיב (דברים ל"ד,ו') ויקבר אתו בגי בארץ מואב מול בית פעור, הענין בזה כי משה רבינו ע"ה היה כולל הדעת של כל ישראל וכדאיתא בזה"ק (תשא קצ"א:) דאיהו היהודים כללא דיהודאי, שמזה נדחה ניאוף שהוא מצד שנכנס באדם רוח שטות, לכן היה קבורתו מול בית פעור ששם היה מקום השיטים ואיתא במדרש (רבה בלק פרשה כ', כ"א) מעין שיטים של זנות היה, ומשה רבינו שמדתו מתנגדת לזה לא הבין מציאות ניאוף בעולם לכן היתה קבורתו מול בית פעור. ואהרן שהיה איש חסד ומדתו הוא לאהוב שלום ומזה נדחה רציחה מישראל, כי מדתו מדת החסד והשלום מתנגד לרציחה ולא הבין מציאות רציחה בעולם, לכן היה קבורתו על גבול ארץ אדום שמדת אדום הוא רציחה כמו שכתיב (בראשית כ"ז,מ') ועל חרבך תחיה, וכן בזה"ק (בלק קצ"ב:) שהשיב שרו של עשו דהא שלטנו דילי על קטולא איהו כי זה קיומו וחיותו עד עת קץ, ולכן היתה קבורת אהרן על גבול ארץ אדום, כי מאד עמקו מחשבות השי"ת.
<b>ומשם בארה הוא הבאר אשר אמר ה' למשה אסף את העם ואתנה להם מים, אז ישיר ישראל את השירה הזאת עלי באר ענו לה.</b> ע"ז אמר הכתוב (הושע י"ד,ג') קחו עמכם דברים ושובו אל ה' אמרו אליו כל תשא עון וקח טוב וגו', קחו עמכם דברים הוא דברי ויכוחים. כל תשא עון ולא נאמר כל עון תשא, להורות שלא ישאר שום רושם מהעון כדאיתא במדרש (שוחר טוב ו') משל למלך שכעס על בנו היתה לפניו אבן גדולה ונשבע המלך שהוא זורקה בו וכו' כתתה ועשאה צרורות קטנות והיה זורקה בו אחת אחת נמצא לא הזיק את בנו ולא בטל את גזירתו, ולא נשאר שום רושם כלל, וקח טוב היינו שטוב היפך מרע ועיקר השם של יצר הרע הוא רע כדאיתא בגמ' (סוכה נ"ב.) הקב"ה קראו רע, וזה אסף את העם ואתנה להם מים שהטיף להם השי"ת טיפי חיים שזה הוא היפך מרע, וטעמו מהחיים ואז אמרו עלי באר ענו לה ענו הוא לשון צעקה בקול רם.


בלק

<b>אל מוציאם ממצרים כתועפת ראם לו.</b> תועפת היינו כרגע כמו שכתיב (איוב כ"ב,כ"ה) וכסף תועפת לך, והיינו כרגע כעוף הפורח אחר אשר יצאו ממצרים מיד היתה טבע הראם גבורת ראם להם, ובראם כתיב (איוב ל"ט,ט') היאבה רים עבדך, שהראם לא יקבל עליו שום עול מאיש, וזה שהפליג בשבח ישראל שתיכף ביציאתם ממצרים, אף שהיו שם משועבדים בעבודת פרך וסבלות מצרים, ומכל מקום תיכף ביצאתם קבלו התורה שהוא חירות מכל עול ושיעבוד כדאיתא (רבה שמות פמ"א ט', ובהרבה מקומות) חרות על הלוחות אל תקרא חרות אלא חירות ועל זה נאמר (דברים ל"ג,כ"ט) אשריך ישראל מי כמוך.
<b>כעת יאמר ליעקב ולישראל מה פעל אל.</b> היינו שכאשר אמר לו בלק לקב אויבי לקחתיך וגו' על זה השיב לו וכי אני הוא המברך הלא כעת היינו בזה העת עצמו יאמרו הברכות גם להם בעצמם ולא אני הוא המברך, רק שגם דרך פי צריכים לילך הברכות האלו.
<b>כעת יאמר ליעקב לישראל מה פעל אל.</b> הענין בזה כדאיתא בגמ' (ברכות י"ז.) שלעתיד צדיקים יושבין ועטרותיהם בראשיהם ונהנין מזיו השכינה, ופירוש מזיו השכינה שידעו באיזה פרשה השי"ת עוסק וזהו מה פעל אל, במה השי"ת עוסק וכדאיתא במדרש (תנחומא תבא) שהתורה שנתן השי"ת לישראל שאף שלעתיד יהיה הכל עתידין לשמוע תורה מפי הקב"ה אלא שכשישמעו דברי תורה מפי הקב"ה ידעו באיזה פרשה הוא עוסק.


פנחס

<b>ויאמר ה' אל משה ואל אלעזר בן אהרן הכהן לאמר, שאו את ראש כל עדת בני ישראל וגו'.</b> הענין שאחר מעשה זמרי נצטוו למנות את ישראל ולפרוט משפחות, כי פנחס אשר קנא איתא בזה"ק (פנחס רי"ג:) דאתתקן מה דאתעקם שהמעשה הזה היתה שייכת רק אליו ליישר חסרונו, וכדאיתא בגמ' (זבחים ק"א:) לא נתכהן פנחס עד שהרגו לזמרי ולכן כתיב אשר קנא לאלהיו, היינו לפי פרט קדושתו וכדאיתא בזה"ק (בשלח מ"ח.) על יונה, ויתפלל יונה אל ה' אלהיו לאתר דהוה קשיר ביה, ולכן נאמר אחר כן המנין, להראות שאף שנתחלקו ישראל לפרטים וכל אחד שיך לחלקו בפרט קדושה, מ"מ יש בהם גבולים בפרט משפחות לחלקם ולפרטם כפי כח שורש קדושתם המוטבע בהם, ולכן נסמך אחר כן לאלה תחלק הארץ שאף שכל אחד נוטה למכיון אחר, מכל מקום מיישרים כולם את לבם למקום אחד, וכן בבנות צלפחד שהם בתומם כוונו לעומק עמוק עד שגם משה רבינו לא השיב להם לפי שהפרשה הזו היתה שייכת לפרט נפשם.
<b>וביום הבכורים וגו' שעיר עזים אחד לכפר עליכם.</b> ולא כתיב חטאת כמו בשאר הקרבנות כדאיתא בירושלמי (ראש השנה פ"ד, מ"ח) אמר להן הקב"ה מכיון שקבלתם עליכם עול תורה מעלה אני עליכם כאילו לא חטאתם מימיכם, שמצד דברי תורה יתחייב ויצמח פדיון לכל החטאים לבלי ישאר שום רושם רק יתוקנו משורשם. כי אחר שקבלו עול תורה ימצאו בדברי תורה פדיון על הכל לתקן את הקודם מעיקרו.
<b>ביום השמיני עצרת תהיה לכם.</b> בזה הפרשה נרמז קץ האחרון ויקוים בנו יהי כבוד ה' לעולם ישמח ה' במעשיו (תהלים ק"ד,ל"א).


מטות

<b>וידבר משה אל ראשי המטות לבני ישראל לאמר.</b> הענין שלא נאמר בפרשת נדרים וידבר ה' אל משה כמו בכל המצות, כי כל המצות הם נוהגים תמיד, אבל נדרים הוא בינה בלב האדם שיבין בדעתו שמזה הדבר צריך להגדיר עצמו לשעה זו ואחר כן יהיה מותר לו, ולכן לא כתיב וידבר ה' אל משה שזה אינו מצד שהשי"ת אוסר על האדם, רק ממה שהאדם בעצמו מבין בדעתו ובחכמתו וזה נקרא וידבר משה אל ראשי המטות.
<b>איש כי ידר נדר לה' וגו'.</b> הנה מצינו במס' אבות (פ"ב, מ"א) רבי אומר וכו' הסתכל בג' דברים ואין אתה בא לידי עבירה דע מה למעלה ממך וכו' וכן (פ"ג, מ"א) עקביא בן מהללאל אומר הסתכל בג' דברים ואין אתה בא לידי עבירה דע מאין באת וכו' וכל אלו הדברים המה עצות קודם התגברות התאוה שלא יבוא לידי עבירה, אבל מה היא העצה להאדם בעת שחס ושלום מתגברת עליו פתאום התגברות התאוה אשר אז בעידנא דיצר הרע לית מאן דמדכר ליצר טוב (נדרים ל"ב:), על זה נתנה התורה עצה איש כי ידור נדר לה'. היינו חי ה' אם אעשה זאת לעבור על רצון השי"ת חס ושלום, וכמו שמצינו בדוד המלך ובועז שליצרם נשבעו כדאיתא במדרש (רבה אחרי פכ"ג,י"א) וכמו שאיתא בש"ס (נדרים ט':) אמר שמעון הצדיק מימי לא אכלתי אשם נזיר טמא אלא אחד, פעם אחת בא אדם אחד נזיר וכו' וקווצותיו סדורות לו תלתלים אמרתי לו בני מה ראית להשחית את שערך זה הנאה אמר לי וכו' ונסתכלתי בבבואה שלי ופחז עלי יצרי ובקש לטורדני מן העולם אמרתי וכו' העבודה שאגלחך לשמים וכו' אמרתי לו בני כמוך ירבו נוזרי נזירות בישראל עליך הכתוב אומר איש וגו' נזיר להזיר לה' (במדבר ו',ב') היינו אף שאין ראוי לנדור בנזירות, שאני הכא שנדר בעת צרה בעידנא דיצה"ר ונשבע לבטל הדבר אשר הביאו לידי הסתה ואמר העבודה שאגלחך לשמים, ואמר לו שמעון הצדיק כמוך ירבו נוזרי נזירות בישראל ומצוה קעבדת כי עליך אמר הכתוב איש וגו' נזיר להזיר לה'.
<b>ועתה הרגו כל זכר בטף וכל אשה ידעת איש למשכב זכר הרגו, וכל הטף בנשים אשר לא ידעו משכב זכר החיו לכם.</b> הענין בזה כי בישראל הנקבות שלהם כל כבודה בת מלך פנימה כי תוכל להתפס, אבל הזכר יוכל לשלוח פעמיו ללחום ולכבוש הטוב ולהביא לתוך ישראל, ואף שבשעת מלחמה פטור מכל המצות, אכן אחר כן יתקן הכל ויחזור הכל לתוך הקדושה, אבל אצל העכו"ם הוא להיפך שהזכר יוכל להתחפש בגוון טוב כמו שכתיב (ש"א ט"ו,ל"ב) וילך אליו אגג מעדנות, שעשה לעצמו גוון טוב, וכל מה שהוא יותר אדוק בטומאתו יכול להתחפש יותר שיתראה כישר הולך, ולכן בעמלק אסור ממנו אפילו הרכוש שלו, כי גם על ידי הרכוש יוכל חס ושלום לבוא לידי חטא, אכן הנקיבות מהעכו"ם כאשר יתראה בהם גוון טוב יוכלו לבוא לישראל, ועל זה נאמר וכל אשה ידעת איש למשכב זכר הרגו, כי על ידי שנמצא בה כח הזכר גם היא תוכלה להתחפש שתתראה שנמצא בה טובה ובאמת לא יהיה בה שום טובה, אבל מי שלא ידעו משכב זכר על זה יש בישראל מבינות בלב שלא יטעו רק יראו אם יש בהם טובה יחיו אותם.
<b>ויאמרו אם מצאנו חן בעיניך יתן את הארץ הזאת לעבדיך לאחזה.</b> בזה הענין נרמז שאם האדם יקדיש מקומו בד' אמות של הלכה חל קדושת ארץ ישראל על זה המקום, כמו שאמרו בני גד ובני ראובן ואתנו אחזת נחלתינו מעבר לירדן, שאף שאינו נכלל בגבולי ארץ ישראל מכל מקום הסכים השי"ת שיחול קדושת ארץ ישראל שם לכל מצות התלויות בארץ, וכן בכל מקום שיקדיש האדם מקומו לשם ה' הוא קדוש בקדושת ארץ ישראל ששם ישכון השי"ת בקבועות והוא דורש אותה תמיד, כדמצינו בגמ' (ברכות ח'.) אוהב ה' שערים המצוינים בהלכה וכו' והיינו דאמר ר' חייא בר אמי משמיה דעולא מיום שחרב ביהמ"ק אין לו להקב"ה בעולמו אלא ארבע אמות של הלכה בלבד.


מסעי

ענין חיבור שתי הפרשות מטות מסעי ברוב השנים, שענין נדרים הם עצה לאדם בכל ענין שיאונה לפניו, שבכל מקום שהוא מפורש לאדם שרוצה לילך ולכנוס למקום הצריך שמירה ויודע מאיזה דבר נצרך שם שמירה, כגון במקום שיש שם חסרון בכעס צריך לזכך לבו מקודם בענין כעס שירחק ממנו מדת הכעס, וכן בתאוה, וכל זה כשיודע לאיזה מקום נכנס, אבל אם הולך למסעו ואינו יודע לאיזה מקום יגיע ואיזה מדה רעה שולטת שם ואינו יודע איך להכין לבו, אז העצה היעוצה לו להכין לבו בכלל לנדרים וגדרים, כשיאונה לפניו איזה דבר רע ידור ממנו, וזה הוא מטה עוז בידו ללחום בו נגד כל מה שיאונה לפניו, ואז יוכל ליסע לכל מקום, ולכן נאמר קודם פרשת מסעי פרשת נדרים ונזכר בלשון ראשי המטות לפי שהנדרים הם מטה עוז נגד כל היצרים.
<b>ויסעו מרתמה ויחנו ברמן פרץ.</b> הנה אחר מעשה המרגלים שנחלש דעת ישראל מאוד, לכן חנו אחר כן ברמן פרץ שהשי"ת שלח תקופות בלבם, כי רמון רומז על תקופות שאפילו פושעי ישראל מלאים מצות כרמון כאיתא בגמ' (עירובין י"ט.).
<b>והורשתם את כל ישבי הארץ מפניכם ואבדתם את כל משכיתם ואת כל צלמי מסכתם תאבדו וגו'.</b> היינו כל הגוונין שלהם, והורשתם את הארץ נאמר כמו שכתיב במבול (בראשית ו',י"ג) את הארץ ודרשינן על זה במדרש (רבה נח פל"א, ז') ג' טפחים של עומק המחרישה, וכן בכאן ירשו ישראל את הכח שיש להם בארץ וכדאיתא בגמ' (שבת פ"ה.) יושבי הארץ וכו' שהיו בקיאין בישובה של ארץ וכו' וחורי שמריחים את הארץ וחוי שהיו טועמין את הארץ, והיינו שהיה להם כח גדול בישוב הארץ וזה יקנו ישראל, ורק שאצלם היה זה בלבוש ארצי וישראל יכללו כח זה בקדושה.


ספר דברים

דברים

<b>אלה הדברים אשר דבר משה אל כל ישראל.</b> הפרשה הזאת נקבעת לקרותה בחודש אב כדאיתא (טוש"ע סימן תכ"ח) (חסר בכ"י ואולי צ"ל הגלית את בניך ואת שותק) שזה מורה שאין הקב"ה משפיע אז דברי תורה, ולכן נקבעת הפרשה הזאת לקרוא אז, להורות שגם אז הקב"ה עוסק להשפיע דברי תורה, וזה שהיה החורבן בחודש אב שהוא אות ט' בספר יצירה [פרק ה'] וגם בט' לחודש שאות ט' הוא חיים כדאיתא בזה"ק (תרומה קנ"ב.) להורות שדבריו חיים וקיימים ולא נפסק הקדושה ממקום המקדש והשי"ת שוכן בקביעות בתוך ישראל להשפיע להם דברי תורה וזה אלה הדברים וגו' הואיל משה באר את התורה וגו'.
<b>אחד עשר יום מחרב וגו'.</b> היינו כי ענין קבלת התורה הוא שקנו דברי תורה במוחם ושכלם ודעתם, וארץ ישראל רומז לקביעות דברי תורה בגוף כיתד שלא תמוט, וזה שאמר להם משה רבינו ע"ה בעת שקבלתם התורה בחורב נדמה לכם שנקבע בלבבכם ואין שום מרחק בין המוח להלב, כי אחד עשר יום מחרב והם הלכו בג' ימים כמו שמפורש רש"י ז"ל, אבל באמת יש מרחק רב מהמוח לקביעות בלב והמרחק היא כל המ' שנה שבמדבר וכל המכשולים שהיה להם אז, ועל ידי זה נזדכך לבם שיהיה ראוים ליכנס לארץ ישראל ולקבועות דברי תורה, כי אין אדם עומד על ד"ת אלא אם כן נכשל בהם כדאיתא בגמ' (גיטין מ"ג.), וכל הצער והסבלנות שהיה להם היה כדי שאח"כ יקבעו ד"ת בהם בקביעות גמור, ועל זה אמר שלמה המלך ע"ה (תהלים קכ"ז, א') אם ה' לא יבנה בית וגו' אכלי לחם העצבים כן יתן לידידו שנא, היינו לידיד ה' משפיע השי"ת דברי תורה בלבו אף בעת שהוא ישן ואינו מיגע עצמו כל כך ועל עצמו אמר זה.
<b>הבו לכם אנשים חכמים ונבנים וידעים לשבטיכם.</b> איתא בספרי (והובא ברש"י ז"ל) שיהיו ידועים לכם הרי שמתעטף בטליתו ובא וישב לפני איני יודע מאיזה מקום הוא ומאיזה שבט הוא אבל אתם מכירים אותו שאתם גדלתם אותו, ובאמת משה רבינו רבן של כל הנביאים בודאי היה מכיר בכל אדם מי הוא ומה הוא וכדאיתא בזה"ק (יתרו ע"ח.) שמשה היה דן בלא עדים, כי יהיה להם דבר בא אלי וכו' דא רוח קודשא דהוה אתי לגביה וביה הוה ידע, אלא שבמשפט שניתן להם לישראל למנות דיינים לא ניתן להם רק לדון על פי המשפט וכללי החקים והמשפטים, ולכן אמר משה שהמשפט לאלהים הוא, היינו שמסר דברי תורה לישראל לדון על פי כללי התורה, ואם יבוא לפני משה הכל לא יהיה מקום לכללי התורה כי תיכף היה רואה ומכיר שורש כל נפש, ולכן ניתן להם המשפט לישראל, וזה שאמר להם, שלפני משה אין מקום לשום לבושים לדון על פיהם והרי שבא לפני מעוטף בטליתו איני יודע מאיזה שבט הוא, היינו שאני איני מסתכל לחזקתו כלל רק לשורשו, אבל אתם שאתם במדרגות נמוכים ממני לכם נמסר המשפט לדון על פי כללים וחוקים ומשפטים וחזקות ועדים, והשי"ת יסכים על דיני ישראל שאף שאין דנים אלא על פי הלבושים, כגון כופר הכל פטור משום חזקה דאין אדם מעיז אף שנמצא לפעמים שאינו כפי הכלל וכן הרבה, אבל השי"ת מסכים על הוראת ישראל שאם דנים על פי התורה וכלליה יסכים השי"ת שהדין דין אמת לאמתו.
<b>והדבר אשר יקשה מכם תקריבון אלי ושמעתיו.</b> היינו שאני אשמיע לכם ואלמוד עמכם שתבינו היטב.


ואתחנן

מה כתיב למעלה ואת יהושוע צויתי בעת ההוא וגו' לא תיראום. והענין הוא כדאיתא (ברכות ל':) אין עומדין להתפלל אלא מתוך כובד ראש כמו שצריך לומר ק"ש קודם שמנה עשרה, כדי למסור דעתו לדעת המקום ולסלק כל הנגיעה והתשוקה והרצון של האדם ואח"כ יתפלל על דעת המקום אם ניחא לפניו שיתפלל על דבר זה, כן עשה משה רבינו שהיה מסלק את נגיעותיו והיה מצוה את יהושע בעין טובה שהוא ימשול ויכבוש את הארץ ואח"כ התפלל.
<b>ואתחנן אל ה' וגו'.</b> תיבת ואתחנן רומז כי אין לבריה כלום אצל בוראו ורק מצד מדת חנינה כמו שכתיב (שמות ל"ג,י"ט) וחנתי את אשר אחן, וזה כולל כל זה הפרשה וכמו שכתיב (דברים ז',ז') בך בחר ה' אלהיך להיות לו לעם סגלה, היינו כמו מי שזכה בגורל בהון רב אשר לא עמל בו וכמו שכתיב ובתים מלאים כל טוב אשר לא מלאת, שלא יאמר האדם שמצדו בא לו זאת רק ידע שרק השי"ת נתן לו זכות כזה וישראל עלו במחשבה עוד קודם שהיה פעולות אדם, וזה הכלל נקרא ואתחנן.
<b>אעברה נא ואראה את הארץ הטובה.</b> איתא בגמ' (סוטה י"ד.) וכי לאכול מפריה הוא צריך או לשבוע מטובה הוא צריך, אלא כך אמר משה הרבה מצות נצטוו ישראל ואין מתקיימין אלא בארץ ישראל וכו'. היינו שעיקר כוונתו היה שיהיה לו אור קדושת ארץ ישראל, כדאיתא בגמ' (כתובות ק"י:) כל הדר בארץ ישראל דומה כמי שיש לו אלוה וכו' כדאיתא בזה"ק (יתרו ע"ט.) ומשה לא קאמר אלהיך אלא לאינון דהוו זמינין למיעאל לארעא קדישא ולקבלא אפי שכינתא ומה דלא אמר אלהינו משום דהא משה לא זכה למיעאל לארעא וכו' וזה שאיתא בגמ' (ברכות מ"ח:) משה תקן לישראל ברכת הזן וכו' יהושע תקן להם ברכת הארץ, ובברכת הזן כתיב לשון נסתר ובטובו הגדול וכו' וברכת הארץ שתקן יהושע הוא בלשון נוכח, לפי שהדר בארץ ישראל דומה כמי שיש לו אלוה, כי בארץ ישראל מפורש שהשי"ת נמצא בכל פרט אף בעניני עולם הזה וכמו שנתבאר בחלק ראשון (בפרשת תבא על פסוק הגדתי היום וגו') ולכן נתאוה משה ליכנס לארץ ואמר לו הקב"ה רב לך רב טוב צפון לך כדמסיים שם בגמ' (סוטה י"ד.) מעלה אני עליך כאלו עשיתם וכו'.
<b>ונשב בגיא מול בית פעור, ועתה ישראל שמע אל החקים וגו' למען תחיו ובאתם וירשתם וגו'.</b> זה שאמר הכתוב (ישעיה נ"ג,י"ב) ואת פושעים נמנה, שכלל משה עצמו עם ישראל בענין בעל פעור מחמת שהוא לא קנא קנאת ה' כפנחס, אכן אחר כל זה כתיב ועתה ישראל, שמורה על תשובה, כדאיתא במדרש (רבה נח פל"ח,י"ד) ואין עתה אלא תשובה ועתה ישראל שמע אל החקים והכל מחל לך כפי' רש"י ז"ל ולמען תחיו וירשתם את הארץ ויזכו להלוך לפני ה' בארצות החיים, כמו שכתיב ואתם הדבקים בה' אלהיכם חיים כלכם היום.
<b>ראה למדתי אתכם חקים ומשפטים כאשר צוני ה' אלהי.</b> היינו שאמר להם משה ראו כי בטובת עין ומעומק לבבי אני חפץ ללמד אתכם להנאתכם ולטובתכם, כאשר צוני ה' אלהי שבטח הוא חפץ בטובת בריותיו ומלמדם לטוב להם כמו שכתיב (דברים י',י"ג) אשר אנכי מצוך היום לטוב לך וכתיב (תהלים פ"ט,ג') עולם חסד יבנה, כן ראו שאני גם כן לומד אתכם לטובתכם למען תחיון והארכתם ימים לטוב לכם.
<b>או הנסה אלהים לבוא לקחת לו גוי מקרב גוי וגו'.</b> שישראל הם כל כך חביבים לפני השי"ת שאף שיעשו מעשים כמו העכו"ם, מ"מ מעשה ישראל המה טובים, כמו שנתבאר בחלק ראשון (פ' בשלח על הפסוק נכחו תחנו וגו'), וכמו שמשה רבינו לא רצה לקבל את מראות הצבאות עד שהשי"ת השיב לו שבישראל נמצא בזה קדושה עצומה, וזה נקרא גוי מקרב גוי שמעשה ישראל המה טובים, וכדאיתא במדרש (שוחר טוב ק"ז) כך היו ישראל נתונין בתוך מצרים כעובר שהוא נתון בתוך מעיה של בהמה וכשם שהרועה נותן יד בתוך מעיה ושומטה כך עשה הקב"ה שנאמר לבוא לקחת לו גוי מקרב גוי.
<b>ושמעת ישראל ושמרת לעשות אשר ייטב לך ואשר תרבון מאד כאשר דבר ה' אלהי אבתיך לך ארץ זבת חלב ודבש.</b> בזה מורה לנו התורה שבאם כונת האדם בשמירת התורה רק למען להיטיב לו בזה העולם לא יפול עליו לבו כיון שרק לגרמיה הוא דעביד, רק ידע האדם שגם בזה קיים מצות השי"ת שחפץ להיטיב לברואיו, כמו שהשי"ת משבח את ארץ ישראל כמו שכתיב כי ה' אלהיך מביאך אל ארץ טובה וגו' ומזה נדע כי גם זה כבודו, אכן האדם צריך להתחזק לעבוד את השי"ת באהבה ויראה שלימה ולא יהיו כעבדים המשמשין את הרב ע"מ לקבל פרס ומכ"ש לתועלת עולם עובר, אכן על העבר אם עבד האדם את השי"ת והתפלל רק למען טובת עולם הזה בזה גם כן עשה רצון השי"ת.
<b>לא מרבכם מכל העמים חשק ה' בכם ויבחר בכם כי אתם המעט מכל העמים.</b> איתא ע"ז בגמ' (חולין פ"ט.) כל מקום שאתה מוצא דבריו של רבי אליעזר בנו של ר' יוסי הגלילי בהגדה עשה אזניך כאפרכסת, לא מרבכם מכל העמים וגו' אמר להם הקב"ה לישראל חושקני בכם שאפילו בשעה שאני משפיע לכם גדולה אתם ממעטין עצמכם לפני, נתתי גדולה לאברהם אמר לפני ואנכי עפר ואפר, למשה ואהרן אמרו ונחנו מה וכו' אבל העכו"ם אינן כן וכו' לנבוכדנצר אמר אעלה על במתי עב, ובאמת וכי לא ידע אברהם שהוא הגדול שבאבות, וכי לא ידע משה שהוא רבן של הנביאים, אך על זה אמר שלמה המלך ע"ה (משלי כ"ח,י"א) חכם בעיניו איש עשיר ודל מבין יחקרנו, היינו כל העכו"ם בעוה"ז נקראים עשירים לפי שנדמה להם שכוחם ועוצם ידם עשה להם את כל והם חכמים בעיניהם, אבל ישראל נקראים בעולם הזה דלים לפי שמכירין שלה' הארץ ומלואה, והם יבינו זאת בראותם שאומה אחת משופעת בטובה אחת אך טובה אחרת יחסר לה ואומה אחרת הוא להיפך שיש לה הטובה החסרה לאומה הראשונה מזה מבינים ישראל שהכל מהשי"ת, ולכן מדה במדה חושק השי"ת בהם שכל מה שמשפיע להם טובה יתקרא הטובה על שם ישראל שהם סגלו זאת בעבודתם, וזה חידש רבי אליעזר שזה הוא החשק שחושק השי"ת בנו, ולכן איתא עשה אזניך כאפרכסת.


עקב

<b>והיה עקב תשמעון את המשפטים האלה וגו'.</b> זה שאמר הכתוב (תהילים צ״ב:א׳-ב׳) מזמור שיר ליום השבת טוב להודות לה' ולזמר לשמך עליון. עליון רומז על אשר נעלם מתפיסת האדם משפטי ה' ורק שהאדם רואה בתפיסתו שיד השי"ת על העליונה, אבל לעתיד ליום שכולו שבת יתגלה טובו לעין כל שהשי"ת חפץ חסד הוא וחפץ להיטיב לבריותיו, ויתקיים (ישעיה י"ב,א') ואמרת ביום ההוא אודך ה' כי אנפת בי. ביום ההוא נקרא יום שכולו שבת, שאז יכירו ישראל הטובה מהסבלנות ואז יאמרו טוב להודות לה' ולזמר לשמך עליון, וזהו והיה עקב תשמעון שבסוף יראו הכל את המשפטים האלה ויבינו שהכל במשפט ויודו לשמו.
<b>כי ה' אלהיך בקרבך אל גדול ונורא.</b> איתא בגמ' (ברכות ל"ג.) גדולה דעה שנתנה בין שתי אותיות וכו' גדול מקדש שניתן בין שתי אותיות וכו' ונראה שנוכל לומר שגדולה אכילת ישראל וכל דבר נצרך סייעתא שיהיה כשר לאכילת ישראל ושיבוא הדבר לתוך הקרבים של ישראל, שהקרבים נכתב גם כן בין שתי אותיות שכתיב כי ה' אלהיך בקרבך אל גדול ונורא, ובקרבך נקרא קרבים כמו שכתיב (תהלים ק"ג) וכל קרבי את שם קדשו ודרשינן בגמ' (ברכות י'.) על הקרבים וזה דאיתא בגמ' (תענית י"א:) כאלו קדוש שרוי בתוך מעיו שנאמר בקרבך קדוש.
<b>המוציא לך מים מצור החלמיש.</b> כתיב (ישעיה נ"א,א') הביטו אל צור חצבתם ואל מקבת בור נקרתם הביטו אל אברהם אביכם ואל שרה תחוללכם כי אחד קראתיו ואברכהו וארבהו כי נחם ה' ציון נחם כל חרבותיה וגו'. בזה מורה השי"ת לישראל שלא יתייאשו מישועה, הביטו אל צור חצבתם הוא אברהם אבינו שאחד קראתיו היינו שנולד שיהיה בטבע עקר, וכן מקבת בור נקרתם הוא שרה שאיתא במדרש (רבה לך פמ"ז,ב') עיקר מטרון לא הוה לה, וכיון שהם בטבע לא היו ראוים להוליד לא היה בהם שום כח תפלה כלל מצדם, ומכל מקום ואברכהו שנתקיים אצלו הברכה (בראשית כ"ב,י"ז) כי ברך אברכך והרבה ארבה את זרעך, מזה יאמין האדם כי נחם ה' ציון נחם כל חרבותיה מאחר שכבר היתה בנויה מהשי"ת ועל זה יש כח תפלה יותר שיש טענה מה תעשה לשמך הגדול המחולל, וזה קל וחומר מאברהם ושרה שלא היה ראוים כלל להוליד וברכם ה', וזה קל וחומר דלא הוה הוה דהוה לא כל שכן, וזה שכתיב (ישעיה שם) וישם מדברה כעדן, שעדן הוא היפוך מחורבה שלא יחשבו ישראל שאבד סברם שמצור שנחצבו ממנו יבינו שיש תקוה שישובו בנים לגבולם, וזה המוציא לך מים מצור החלמיש שחלמיש הוא הקשה מכל אבנים שאין בו לחלוחית כלל, ומשם מוציא השי"ת מים שהוא היפוך מתפיסת אדם לגמרי.
<b>וזכרת את ה' אלהיך כי הוא הנותן לך כח לעשות חיל.</b> זה הוא עיקר לזכור את הנותן בכל דבר. וכמו שמצינו שכתיב במעשרות (דברים כ"ו,י"ג) לא עברתי ממצותיך ולא שכחתי, ואיתא על זה בגמ' (ברכות מ':) לא עברתי מלברכך ולא שכחתי מלהזכיר שמך עליו, ואפילו בדברי תורה אם אין האדם זוכר נותן התורה אין חכמתו נחשבת לכלום. ולכן הציב השי"ת שהאדם לא יוכל לחיות בלא מאכל כדי שיהא חסר ויוצרך השתדלות רב ויזכור את המשפיע, וזה הוא מעלת ישראל שזוכרים תמיד במשפיע הטובה ועל ידי זה מקבל הפנימיות מהמאכל, כי באמת בכל דבר יש סגולה פרטית כמו יין שמשמח הלב כמו שכתיב (תהלים ק"ד,ט"ו) ויין ישמח לבב אנוש וכו' ותמרים מסיר הדאגה כדאיתא בגמ (כתובות י':) וכן להיפוך מצינו בגמ' (ברכות ל"ו.) שקמחא דשערי קשה לקוקיאני, וכן מה שיש חמשת מיני דגן יש בזה עומק שדוקא במינים אלו יקבל האדם כח וחיזוק, וכן מה שאמרו שיעור כזית, ששמן מורה על ראשית חכמה יראת ה', שעל זה הוא כל הענינים שלא יאמר האדם כחי ועצם ידי, רק יזכור שעל כל מוצא פי ה' יחיה האדם, שעיקר החיות היא המוצא פי ה' שנמצא בעומק בכל דבר, ועל זה מברך האדם שיושפע לו כח וגבורה ממה שקיבל לתוכו שיוכל לעבוד בכח זה את השי"ת כמו שכתיב (משלי ט', י"א) כי בי ירבו ימיך וגו'.
<b>ובתבערה ובמסה ובקברת התאוה מקצפים הייתם את ה'.</b> מורה לנו הכתוב שלא יהיה לאדם תקופות לומר זכיתי לבי רק ישמור דרכיו בכל רגע, וביותר על אלו הג' דברים ישמור נפשו, היינו מתבערה הוא המרה שחורה הנצמח מכעס, ומסה הוא ספק בטחון הנצמח מחסרון אמונה, וקברת התאוה כמשמעו, מאלו הג' צריך האדם להשמר מאד שחלילה לא יקציף בזה את ה'.
<b>ממרים הייתם עם ה'.</b> היינו שאף שהייתם ממרים מכל מקום הייתם עם ה' שהייתם מדובקים ברצון השי"ת.
<b>ומלתם את ערלת לבבכם וערפכם לא תקשו עוד.</b> זה נאמר נגד דעת בני אדם כאשר יתאספו באגודה ללמוד דברי תורה כדכתיב (הושע י"ד,ג') קחו עמכם דברים ושובו אל ה' ואח"כ בצאתו אל השוק סר הכל מלבו ויאמר מה בצע לי בזה יען שלא אזכור אח"כ, ע"ז נאמר ומלתם לשון וקטפת מלילות בידך שתשנה ותשלש הרבה פעמים עד שיקבע בלבבך וכמו שכתיב אבנים שחקו מים (איוב י"ד,י"ט) שדברי תורה ישחקו לבך שהוא כאבן, וזה ומלתם את ערלת לבבכם שימלול הדברי תורה הרבה פעמים עד שיקבעו בלבו.
בפרשה הזה יש צ"ג שמות הויה נגד צ"ג כלים שהוציאו מלשכת הכלים בכל יום (תמיד פ"ג ל'.) ועיין ירושלמי (חגיגה פרק ג' משנה ח' כ'.).

ראה

<b>ואכלתם שם לפני ה' אלהיכם ושמחתם בכל משלח ידכם אתם ובתיכם אשר ברכך ה' אלהיך.</b> זה קאי על שילה ואחר כן כתיב כי לא באתם עד עתה אל המנוחה ואל הנחלה וגו' ואחר כן כתיב ושמחתם לפני ה' אלהיכם אתם ובניכם ובנתיכם ועבדיכם ואמהתיכם שאיתא בגמ' (סנהדרין כ':) שזה קאי על ירושלים, ועל שילה לא נאמר ואמהתיכם רק אחר שכתיב והיה המקום שזה הוא ירושלים נאמר ועבדיכם ואמהתיכם, כי עבדים ואמהות מורה על הגשמיות וגופים מגושמים שגם בהם יהיה קדושה נפלאה, וזה היה רק על ידי דוד המלך ע"ה שע"י פעולותיו נזדככו אפילו הם, וזה שכתיב (ש"ב ו',כ') ותצא מיכל בת שאול לקראת דוד ותאמר מה נכבד היום מלך ישראל אשר נגלה היום לעיני אמהות עבדיו וגו' ויאמר דוד אל מיכל לפני ה' אשר בחר בי מאביך ומכל ביתו לצות אתי נגיד וגו' ועם האמהות אשר אמרת עמם אכבדה, היינו שזה הוא הכבוד וההתפארות שלי שנכתב עלי בתורה ואמהתיכם שזה היא הנקודה שלי.
<b>כי ירחיב ה' אלהיך את גבלך כאשר דבר לך ואמרת ואכלה בשר כי תאוה נפשך לאכל בשר בכל אות נפשך תאכל בשר.</b> נראה שזה הוא הטעם למאכלי חלב בחג השבועות, כי קודם מתן תורה היו יריאים לאכול בשר כדאיתא בגמ' (פסחים מ"ט:) עם הארץ אסור לאכול בשר, כי אין לו מעלה שבכח הזה ידבר דברי תורה, אכן כאשר ניתן להם התורה זה נקרא כי ירחיב ה' את גבלך, שזה עיקר הרחבת הגבול הרחבת הדעת להבין מדרגתו שבעל נפש הוא ועל זה נאמר בכל אות נפשך תאכל בשר.
<b>לא תאכל כל תועבה.</b> זה האזהרה נאמרה קודם כל מאכלות אסורות כדאיתא בגמ' (נדרים נ"א.) תועבה תועה אתה בה, משל למלך שבנה אוצרות בחדרים רבים צוה לבנו שילך להחדרים אבל לא אל כולם, אף שאני בניתי את כולם אבל אתה לפי שכלך הקטן אם תלך אל כולם תתעה בהם ותבלבל דעתך ותשאר שמה ולא תוכל לצאת חזרה לחוץ.
<b>אך את זה לא תאכלו וגו' את הגמל ואת הארנבת ואת השפן וגו' ואת החזיר.</b> זה מרמז בעניני מדות שידבק האדם באלו המדות תמיד, היינו אמונה ובטחון וגם ישוב הדעת שמעלה גרה רומז לאמונה ובטחון ומפריס פרסה רומז לישוב הדעת, ואמונה ובטחון צריכים למדת ישוב הדעת ובלא זה אין אמונתו ובטחונו בשורש, ולכן כתובים אלו הג' שהמה אסורים, הגמל הוא פזרן שרומז לישמעאל, וארנבת רומז לחוצפה שלא בישוב העולם כמו משחק בקוביא וכנודע שיש הרבה אנדרוגינוס במין ארנבת שהוא שוכב ונשכב, והשפן רומז לעצלות ואף שבעצלות נדמה שיש אמונה אבל אינה בשורש שהוא רק עצלות ולכן אינו עוסק במלאכה, וזה שכתיב כי מעלה גרה המה שאלו השלשה מעלים את האמונה והבטחון לעין כל, ופרסה לא הפריסו שאין להם ישוב הדעת, טמאים הם לכם, ואת החזיר רומז על מדת כילי שהוא מדה גרועה מכל המדות ונדמה שיש לו ישוב הדעת וזה נקרא כי מפריס פרסה הוא אבל אין לו שום אמונה, ולכן כתיב בפרשת שמיני והוא גרה לא יגר טמא הוא לכם שאין לכילי שום אמונה ולכן טמא הוא.
<b>אך את זה לא תאכלו וגו' את הגמל.</b> הוא מבוהל שאינו מיישב עצמו אולי לא טוב המעשה שעושה, רק עושה בבהלה. והארנבת שמנסה ושוקל הדבר רק פעם אחת ועושה אבל עוד אין זה טוב כי צריך האדם לשקול כל דבר היטב. והשפן הוא עצלות ומרה שחורה שאינו עומד על דעתו לעולם. והחזיר הוא שאין לו דרך ארץ בפני תלמיד חכם. 

שופטים

<b>שפטים ושטרים תתן לך בכל שעריך וגו'.</b> הנה זו הסדרה נכתבה אחר פרשת עליית רגלים, שנאמר בסוף פרשת ראה והיית אך שמח שלש פעמים בשנה וגו'. הענין הוא ע"פ מה דאיתא במס' (ברכות ו':) אמר ר' חלבו אמר רב הונא היוצא מבית הכנסת אל יפסוע פסיעה גסה, אמר אביי לא אמרן אלא למיפק, אבל למיעל מצוה למרהט. והיינו כי בעת שהאדם הולך לבית המדרש לקבל ד"ת אז נמצא בו גודל תקופות ומותר להתפשט עצמו במעט תקופות, כי בזה בטח יקיים רצון השי"ת, אבל בעת יציאתו מבית המדרש אז אסור לו להראות תקופות רק לכלכל דבריו במשפט ולראות להתנהג ע"פ הד"ת שקיבל בבית המדרש, לכן נסמכה פרשה זו אחר פרשת עליות רגלים שנאמר שם והיית אך שמח, היינו בעת עלייתו לרגל אז מותר לו להתפשט בגודל שמחה, אבל אחר שהולך לביתו אז נאמר שפטים ושטרים תתן לך, שיעמוד בלבו צמצומים וגדרים לראות הארת הד"ת שקיבל בבית המקדש.
<b>שפטים ושטרים תתן לך בכל שעריך אשר ה' אלהיך נתן לך וגו'.</b> כתיב (איוב כ"ח,כ"ח) הן יראת אד' היא חכמה ואיתא בגמ' (שבת ל"א:) שכן בלשון יוני קורין לאחת הן. והיינו שצריך האדם לירא את ה' להשמר מכל רע וזה הוא חכמתו של האדם, וזה הן יראת ה' הוא חכמה וכמו שכתיב (ישעיה נ"ב,י"א) הברו נשאי כלי ה' שהגוף נקרא נושא כלי ה' בכל מעשי המצות וזה שהזהיר שכל אבר שעושה מצוה ינקה עצמו ויזככו מעבירה כמו מצות ציצית שכתיב (במדבר ט"ו,ל"ט) וראיתם אתו ישמר את עיניו שלא תתרו אחרי לבבכם ואחרי עיניכם וכן מצות אתרוג ומיניו שהמה ביד כמו שכתיב (ויקרא כ"ג,מ') ולקחתם לכם וגו' צריך להזהר שיהיה במקח ולא בגזל ואם ח"ו איננו נקי מעבירה אזי המצוה שיעשה באותו אבר לא יקובל ברצון עד אשר מנקה את עצמו כמו שכתיב (ישעיה א',ט"ו) ובפרשכם כפיכם אעלים עיני מכם וגו' ידיכם דמים מלאו וזה פירוש הברו הנקו. והנה השי"ת נתן שערים שהאדם יקבל בהם טובות ודברי תורה יכנסו דרך השערים המקבלים לתוך לב האדם, ועל זה נאמר שפטים ושטרים תתן לך בכל שעריך, שהלכה נקרא שפטים שמלמדים את האדם שלא יעבור על דברי תורה רק יקיים כהלכה ואם חלילה לא ישמור האדם את ההלכה על זה יש דברי אגדה המייסרים גוף האדם וזה נקרא שטרים, וע"י זה ישוב האדם אל לבו לקיים דברי תורה, ואם יברר האדם את השערים שלו ע"י שפטים ושטרים יכנסו דברי תורה ללבו.
<b>צדק צדק תרדף.</b> ענין שנכפל בכאן שני פעמים צדק הוא כמו שכתיב (משלי כ"א,כ') אוצר נחמד ושמן בנוה חכם וכסיל אדם יבלענו, והענין בזה כי כסיל נקרא מי שאינו מבין טעמי מצות וצמא מאוד לידע וכמו שמצינו בגמ' (עירובין ו':) מחומרי ב"ש ומחומרי ב"ה עליו הכתוב אומר והכסיל בחשך הולך, היינו מי שמחמיר על עצמו במקום שאינו מבין טעם הדבר זה נקרא כסיל אף שבעומק לבו ירא את ה', אכן מפני שאינו מבין עומקו נקרא במקום הזה כסיל, ולכן יען שמכיר שאינו מבין וצמא לשמוע דברי תורה כאשר יגיע להשיג הדבר נבלע לו בעצמיו, וכמו שאיתא בגמ' (ברכות כ"ד:) אבלעא לי וכמו שנתבאר בחלק ראשון (משלי כ"א), וזה צדק צדק תרדף אף במקום שלא יבין טעם המצוה לא ירף לבו, ולכן סיים למען תחיה וירשת את הארץ שמבטיח לו השי"ת שיפתח לו שערי בינה להבין טעמי התורה והמצוה וזה נקרא וירשת את הארץ כמו שאיתא בגמ' (בבא בתרא קכ"ט:) ירושה אין לה הפסק, והוא שהולך באורח ישר, שכשאינו מבין אז יש הפסק בין השגתו לעצם הטובה וכשמבין נקרא ירושה שאין לה הפסק.
<b>צדק צדק תרדף.</b> הענין שנכפל בכאן צדק, הראשון הוא נגד השי"ת שידקדק במעשיו עד כחוט השערה, והשני הוא נגד חבירו שבאם יראה שחבירו חלילה עבר רצון השי"ת וירצה לכעוס עליו, על זה נאמר צדק שהשי"ת לא ירצה שאחד יקטרג על חבירו וכמו שנתבאר בחלק ראשון (פ' בהר ד"ה ולא תונו), כמו שהסנהדרין היה מלינים את הדין אף שידעו ששפטו משפט צדק, אכן פן יאיר השי"ת את עיניהם ויפתח להם אור חדש ללמד זכות על נפש מישראל.
<b>לא תטע לך אשרה כל עץ אצל מזבח ה' אלהיך וגו'.</b> היינו שלא תשיג כח הנבראים יותר ממה שנמצא בהם וכמו שנתבאר בחלק ראשון (פ' אמור) על פסוק ובארצכם לא תעשו.
<b>לא תזבח לה' אלהיך שור ושה אשר יהיה בו מום וגו'.</b> בזה מזהיר הפסוק שלא לכעוס כל כך על עוברי רצונו עד שיקוץ בחיים, כמו שמצינו באליהו (מלכים א' י"ח,ל"ט) שפעל בתפילתו שכל ישראל הכירו וענו ה' הוא האלהים וגו' ואח"כ שנס מתניו ורץ לפני אחאב וכשבא אחאב לביתו וספר לאיזבל את כל אשר עשה אליהו ואיזבל שלחה לאליהו דברי חירופין, ע"ז כעס אליהו ואמר קח נפשי, וכן יונה שקץ בחייו, על זה מזהיר הפסוק שלא יתפלל האדם כן וכמו שנתבאר בחלק ראשון על פסוק זה (עיין ח"א).
<b>וכי יבא הלוי מאחד שעריך מכל ישראל אשר הוא גר שם ובא בכל אות נפשו אל המקום אשר יבחר ה' ושרת בשם ה' אלהיו וגו'.</b> זה רומז שלא לדחות שום נפש מישראל שיש לו תשוקה להמשך אחר ה', אף שאין לבו מבורר עדיין בשלימות אך בטח יסייע לו השי"ת ועל זה נאמר ושרת בשם ה' אלהיו וגו'.
<b>ואכלת את שלל איביך אשר נתן ה' אלהיך לך.</b> כל הטובות הכין השי"ת רק לישראל כדאיתא בגמ (יבמות ג'.) אפילו הספינות הבאות מגליא לאספמיא אינן מתברכות אלא בשביל ישראל, ורק שפזר השי"ת כל הטובות וכדאיתא בגמ' (שבת פ"ח:) ה' יתן אמר המבשרות צבא רב (תהלים ס"ח,י"ב) כל דיבור ודיבור שיצא מפי הגבורה נחלק לשבעים לשונות, אומר הוא טובה מפורשת בהפלגת שפע, וטובה מפורשת הוא רק בשביל ישראל והם מינה השי"ת לשומרים וכדאיתא בגמ' (ע"ז מ':) ברוך המקום שמסר עולמו לשומרים שהוא שמר שבעים שנה את היין תפוחים בשביל רבינו הקדוש ונתראה מפורש שכל הזמן שהיה משומר תחת ידו היה רק בשביל רבינו הקדוש, וכל הטובות שיש להם הוא שכר שמירתם וטרחתם, אכן אם יעיקו לכם אז נאמר ואכלת את שלל איביך אשר נתן ה' אלהיך לך שתטול את שלך ויהיה לך כל הטובה.
<b>כי תצור אל עיר ימים רבים להלחם עליה לתפשה לא תשחית את עצה.</b> על זה נאמר (תהלים כ"ז,ד') שבתי בבית ה' כל ימי חיי. בית הוא נייחא, אבל דרך הוא טרדה, לכן התפלל דוד המלך ע"ה שיהיה תמיד בנייחא בלי שום טרדה, וזה שהזהיר כאן שאפילו בשעת טרדה וכעס ימצא בהאדם ישוב הדעת שלא יקלקל דבר שיוכל להנות ממנה אפילו הנאה קטנה, לכן כתיב כי תצור וגו' להלחם עליה מכל מקום לא תשחית את עצה, ובזה יש מעלה לישראל שאפילו בעת כעסם נמצא בהם ישוב הדעת וכמו שנאמר (שמות ח',י"ח) והפליתי ביום ההוא את ארץ גשן אשר עמי עמד עליה לבלתי היות שם ערב, שהשי"ת יברר שישראל אינם רוצים רק הנקודה הטובה הנמצא בכל דבר (וכמו שנתבאר על פסוק זה בחלק זה).
<b>רק עץ אשר תדע כי לא עץ מאכל הוא אתו תשחת וכרת וגו'.</b> מזה הפסוק הקשו על הרמב"ם ז"ל [הלכות טומאת מת פ"ט הי"ב] שסובר שספיקא דאורייתא מדאורייתא לקולא, הלא כתיב רק עץ אשר תדע בודאי כי לא עץ מאכל הוא אבל ספקו אסור, אכן מה שהתורה מקילה בספק מפני שלא תחמיר על ישראל בספק איסור לאהבת ישראל, אבל כאן מה שאסרה התורה להשחית עץ מאכל הוא גם כן לאהבת ישראל שיהנה ממנו נמצא שגם בספק לא ישחית כי זה הוא מחמת טובת ישראל.
<b>כי ימצא חלל באדמה וגו' לא נודע מי הכהו.</b> כתיב (תהלים י"ט,י"ג) שגיאות מי יבין מנסתרות נקני, שגיאות נקרא מה שמצינו בגמ' בהרבה מקומות ששאל אחד את חבירו על שעשה שלא כהלכה והשיב לו לאו אדעתאי כדאיתא בגמ' (ברכות כ"ו. חולין ו'.), ונסתרות נקרא מה שנמצא הטעות בלב ואין האדם מרגיש כלל ולכן נכשל בהרבה דברים שלא מדעת וזה כי ימצא חלל וגו' לא נודע מי הכהו שמרמז בפרט האדם על חטא מקרה לילה שאין האדם מבורר מנסתרות, ולכן היו מתפללים כפר לעמך ישראל לבררם מנסתרות, וזה הענין שאיתא במדרש (רבה ויגש צ"ד) על פסוק וירא את העגלות וגו' בשעה שפירשתי ממך לא בפרשת עגלה ערופה הייתי עוסק שרמז לו שבעת שפירש ממנו היה נצרך להתברר מנסתרות כמו שכתיב (תהלים ק"ה,י"ט) עד עת בא דברו אמרת ה' צרפתהו שהדברי תורה היו מצרפים ומבררים אותו מנסתרות וכדאיתא בזה"ק (מקץ ק"צ:) עד לא אירע ליוסף ההוא עובדא לא אקרי צדיק וכו' ואח"כ כאשר נתברר בשלימות אז שלח מלך ויתירהו ואיתא בזה"ק (מקץ קצ"ה.) שלח מלך דא קב"ה וזה דאיתא בזה"ק (מצורע נ"ה.) עד עת בא דברו דמאן אלא עד בא דברו דיוסף, ואתבחין ההוא מלה הה"ד אמרת ה' צרפתהו. 

כי תצא

<b>כי תצא למלחמה על איביך ונתנו ה' אלהיך בידך ושבית שביו.</b> (תהלים צ"ב,א') מזמור שיר ליום השבת טוב להדות לה' מזמור זה שבת אמרה כדאיתא בזהר חדש (בראשית ד"ה אלה תולדות) וזה ותרם כראם קרני, שכל הנהגות של השי"ת עם ישראל הוא כדי שיתרומם קרן ישראל, והיינו שיקראו כל הפעולות על שמם שיהיה יגיע כפיהם ולא יאכלו נהמי דכסיפין, שיש לישראל ידיעות בלב וקדושה מדברי תורה, וכל העבודות הם שיהיה נקבע בלב כמו שאנו מתפללין שתרגילנו בתורתך וכמו שכתיב (בראשית כ"א,ז') מי מלל לאברהם ובזה"ק (ויחי רמ"ט.) כמה דאת אמר וקטפת מלילת בידך (דברים כ"ג,כ"ו), היינו אף שאברהם האמין להקב"ה, מכל מקום לא היה עוד אצלו הרגשה מפורשת כמו שמי שיש בו, קונה עבורו איזה מלבוש אף על פי שאינו צריך לו עוד, והרגשה מפורשת לא היה עוד אפילו אצל אברהם, וזהו כל העבודות שהאמונה תהיה מוחשת ומורגשת בכל האברים, וזה מורה פרשה זו שיש בה הלכות שתלוים בקביעות קדושה. והנה בכל מצוה יש פרט וכלל וכמו שכתיב (תהלים קמ"ה,ג') גדול ה' ומהלל מאד ולגדלתו אין חקר וכמו שנתבאר בחלק ראשון (בענין שבת הגדול) שאם יאמר האדם שיחזיק בכל הפרטים על זה נאמר ולגדלתו אין חקר, היינו ההתפשטות אין חקר ולכן צריך לקבוע הכללים בלב וממילא יוכל לקיים הפרטים וזה שנאמר (משלי ד',כ"ג) מכל משמר נצר לבך, וכן נאמר (משלי ג',ג') כתבם על לוח לבך, היינו שתקבע אותם על התפשטות הלב ושיקבעו במורשי לבך, ובפרשה זו יש מ"ד הלכות וכל נפש מישראל יכול למצוא עצמו בפרשה זו והלכה אחת יש בתוכה שהוא יסוד ושורש (נראה הכוונה על ונשמרת מכל דבר רע [הגה"ה מאדמו"ר בעל ארחות חיים]) והנה דברי תורה הם חיים וקיימים אף כפי הפירוש הפשוט, אכן באמת כל ההלכות רומזין גם על המחשבה,כמו שלא תרצח רומז שלא ימצא שום כעס בנפש מישראל איש את רעת רעהו אל תחשבו בלבבכם, וכן כל מצוה, ועל זה נאמר (משלי ג',י"ח) ותמכיה מאשר שהמקיים המצוה בכל דקדוקיה הוא תומך את המצוה ומקימה, כמו המקים את האדם ומעמידו שהיה שוכב ומקימו שיעמוד בקומה זקופה, וזה שנאמר ותרם כראם קרני בלתי בשמן רענן. בלתי בשמן הוא חכמה כשהחכמה מאירה לאדם אז הוא בנייחא, וזהו רענן שבתחלה צריך להתנהג ביראה ואחר כן באהבה וזה שגר אלפיך ועשתרות צאנך, שגר אלפיך, היינו מה שהאדם משגר מכחו בלא דעתו רק מההרגל ועשתרות צאנך הוא המשכות רצונו יהיה גם כן מבוררים לטוב וזה רומז למה שנאמר (ישעיה נ"ח,י"ד) והאכלתיך נחלת יעקב אביך נחלה בלי מצרים, היינו אף במקום שאינו מוגדר גם כן יכוון לרצון השי"ת כי יעקב אבינו היה תמיד בעבודה כמו שכתיב (בראשית מ"ח,ט"ו) האלהים הרעה אתי מעודי וגו' שהיה מביט תמיד לרצון השי"ת שבמקום שהיה בדעתו היה הולך תמיד באור, וכדאיתא במדרש (רבה מקץ צ"א) לא דבר יעקב אפילו דיבור אחד לבטלה שהיה איש תם, אכן היה מתפלל שאף בעת השינה ובעת ההסתר יהיה ג"כ מזוכך, והראה לו השי"ת (בראשית כ"ח,י"ג) והנה ה' נצב עליו שאף בשינה השי"ת נצב עליו ואפילו חלומו נכתב בתורה, וזה רומז מה שנאמר והבאתה אל תוך ביתך שכל המעשים שנפש מישראל מסגל מבחוץ יכול להביאם לקדושה, אכן יש מעשים שצריכים בירורים ויש מקום שאין צריך בירור, וכמו קדושת שבת שההנאות האדם ותענוגיו הם בקדושה, ואין צריכים לבירורים, וזה רומז המשנה במס' שבת (קל"ז:) אין תולין את המשמרת ביו"ט ואין נותנין לתלויה בשבת, שבת ויו"ט אין צריך לבירורים שכל המלאכות שנאסרו בשבת רומזין שכן השי"ת מנהג נגד ישראל, ועל הנאת שבת ויו"ט חותם השי"ת שאינם צריכים לבירורים.
<b>כי תצא למלחמה על איביך.</b> הענין בזה כמו שנתבאר בחלק ראשון (פרשת בשלח) על פסוק נכחו תחנו וגו' שכל אומה מעכו"ם יש לה כח מיוחד, לזו חכמה לזו עושר לזו גבורה, והכח הנמצא בהם אינו נקרא חיים כלל רק חיי שעה, כי הטובה שבהם הוא רק לפי שעה ובאחרית הימים יאספו, ורק מה שיש להם תשוקה לדבר שנחסר להם, כגון האומה מהעכו"ם שהיא משופעת בחכמה ומשתוקקת לעושר וכדומה זו התשוקה נקרא חיים, וזאת מקבלים ישראל מהם כי ישראל מונין ללבנה שאין לה מגרמה כלום, רק תשוקה שמשתוקקת שהחמה תאיר בה אורה, וזה ושבית שביו כח התשוקה שאצלם זה הכח הוא בשביה זה יקבלו מהם ישראל אבל שאר כחם יאפסו, וזה התשוקה נקראת שמושה של תורה שהיא גדולה מלמודה כי תשוקה אין בה גבול, וזה שכתיב (משלי כ"ד,ו') כי בתחבלות תעשה לך מלחמה, ביאור הענין כמו רב החובל שעושה ומתחכם בפעולותיו להטות הספינה מצד זה לצד זה, ובאמת אם יטה מאוד לצד השני ג"כ לא יהיה טוב כי יכול ליטבע שם, וכן הוא הענין במלחמת האדם בקרבו, שמטה עצמו ממדה למדה ההפכות מחסד לגבורה או מתאוה לכעס כי כעס הוא היפך מתאוה כדאיתא בגמ' (קידושין מ'.) ילבש שחורים שזה הוא מרה שחורה שהוא מצד כעס וזה מציל מתאוה וכן תאוה מציל מכעס, ובאמת אלו השנים אינם טובים אכן על זה מסיים הכתוב ותשועה ברב יועץ, שעל ידי שהאדם מתהפך בתחבולותיו להנצל מחטאים מרחם השי"ת עליו ושולח לו ישועה בקו האמצעי ואז הכל יהיה טוב, ובחטא נמצא שני ענינים אחד מחסרון הנטבע בתולדתו וזאת אין מכיר האדם יען שנטבע בו מתולדה, אבל מה שהחסרון מחטיאו בזה מרגיש האדם תיכף, אכן מזה קשה לו לפרוש מהחטא, ועל זה מבטיח הפסוק ונתנו ה' אלהיך בידך, והיינו שתכיר חסרון התולדה באיזו ענין הוא ותדע לפרוש ממנו. ושבית שביו הוא על מה שהחסרון מחטיאו ומבטיח הכתוב שהאדם יפרוש ממנו וזה נקרא שביה יען שמה שהחסרון מחטיא נשבה האדם מחסרון התולדה לכן נאמר ושבית שביו.
<b>גדלים תעשה לך.</b> מלשון גודלין את הפתילה, שאם תראה שמי ששואל לך דבר מה שעשית כל כוונתו הוא רק לקנטר מחמת איזה שנאה תסתיר ותכרוך כונתך ולא תענה אותו ולא תחוש לכבודו, וכמו שנתבאר בחלק זה בפרשת שלח.
<b>לא תביא אתנן זונה ומחיר כלב בית ה' אלהיך.</b> אתנן זונה הוא תאוה ומחיר כלב הוא כעס, והזהיר הכתוב שלא יביא אותם בית ה' אלהיך שלא יתפלל האדם על דבר תאוה או דבר כעס שיוכל לבצע מעשהו, כי תועבת ה' גם שניהם, ואיתא בגמ' (תמורה ל':) שב"ש אוסרים שינוייהן, שאפילו אם ישנה אותם שיאמר שרוצה בזה לשם שמים גם כן אסור להתפלל עליהם, כיון שנמצא עוד התאוה או הכעס בלבו לכן אפילו לש"ש אסור, רק יהיה מזוקק שבעתים מ"ט פעמים (ועיין בליק"ת להאריז"ל פרשה זו בטעמי המצות).
<b>לא יחבל רחים ורכב כי נפש הוא חבל.</b> הענין שנאמר לשון נסתר שזה קאי על השי"ת שלא יתבטל שום תפלה שיתפלל כל אחד ואחד מישראל ולא תתעכב משום קטרוג וכמו שאיתא בגמ' (ברכות ז'.) שהקב"ה מתפלל וכו' יהי רצון מלפני שיכבשו רחמי את כעסי, וזה מורה הפסוק הזה שלא יתבטל שום תפלה ושום טרחה של ישראל שיטרחו על דברי תורה, וזה נקרא רחים ורכב כי זה ממהר ומקרב קיום החיים.
<b>לא תעשק שכיר וגו' ביומו תתן שכרו ולא תבוא עליו השמש.</b> מהמצוה ביומו תתן שכרו נתראה רצון השי"ת שרוצה להטעימנו מפרי מעשינו בעולם הזה כדי שלא יאכל האדם נהמא דכסיפין, ומכל מקום לא יבוא האדם בחוצפה לקבל מצד חיוב, רק כאדם המקבל עם אהבת הנותן ומכיר טובה לבעליו ואף שאיתא בגמ' (ברכות י"ז:) על הצדיקים שנזונין בזרוע כמו שכתיב (ישעיה מ"ו,י"ב) שמעו אלי אבירי לב הרחוקים מצדקה, כל העולם כלו נזונין בצדקה והם נזונין בזרוע, מחמת זכותם, מכל מקום המה מכירים טובה ומקבלים את הטובה באהבת הנותן, וזה שנאמר ולא תבוא עליו השמש, היינו שיאיר לנו השי"ת בכל פרט טובה ויכיר האדם מאיזה פרט מצוה בא לו זו הטובה, ועל ידי זה נקרא אצלו יגיע כפו.
בזו הפרשה נמצאו כל הי"ג מדות וגם רזא דגלגולא והשבת אבידה כמו שאיתא בהאר"י ז"ל [טעמי המצוות פרשת תצא] ונזכר כסדר עד מצות שכחה שזה נקרא רב חסד, שאפילו שלא מדעת האדם נחשב לו למצוה כמו שאיתא בספרי (תצא) נפל סלע מידו ומצאו עני ונתפרנס בו הקב"ה קובע לו שכר.


כי תבוא

<b>והיה כי תבוא אל הארץ וגו'.</b> ולעיל מניה כתיב מחיית עמלק, שזה מורה שאחר מחיית עמלק יהיו ישראל בנייחא, כי עמלק מקטרג תמיד על ישראל ובכל מקום שישראל חוטאים המטרה אפילו כחוט השערה מרגיש עמלק תיכף ומקטרג וכמו שמצינו (שמואל א' כ"ט,ל') כאשר הלך דוד עם אכיש מלך גת בא עמלק אל צקלג ואף שכתיב שם ולא נעדר להם מן הקטן ועד הגדול וגו' הכל השיב דוד, ומזה נתראה שלא נטה חס ושלום מרצון השי"ת, אך מחמת שעל הגוון היה נראה כחטא לכן הרגיש עמלק תיכף ובא לקטרג, לכן כאשר יהיה מחיית עמלק אז יהיו ישראל בנייחא.
<b>ארמי אבד אבי.</b> זה שאמר הכתוב (ישעיה ל"ג) כי ה' שפטנו ה' מחקקנו וגו' כי לבן הארמי רצה לדמות עצמו ליעקב אבינו ע"ה בכל מעשיו ופעולותיו, ולכן טען לפני השי"ת מה נשתניתי מיעקב, וגם יעקב אבינו דאג מאוד שאמר הלא לבן עושה כמו אני ומה יתרון שלי, וזה ארמי אבד אבי ועד שהאיר לו השי"ת ה' מחקקנו, היינו שבעומק הלב בחקיקה שלו היה יעקב כולו טוב ולבן כולו רע.
<b>כי תכלה לעשר את כל מעשר תבואתך בשנה השלישית וגו' ואמרת לפני ה' אלהיך בערתי הקדש מן הבית וגו' בכל מצותך אשר צויתני לא עברתי ממצותיך ולא שכחתי וגו' שמעתי בקול ה' אלהי וגו'.</b> זה שאמר הכתוב בפ' ואתחנן (דברים ו',כ"ה) וצדקה תהיה לנו כי נשמר לעשות את כל המצוה הזאת וגו' ומתרגמינן וזכותא תהי לנא, היינו שהשי"ת יברר אותנו שכוונתינו אמת שמצד האדם אי אפשר שיברר את עצמו רק כשהשי"ת מסייעו ומברר עומק לבו שכונתו היתה רצויה, כי כל דבר צריך תמיד להבורא כל שעה וכל מקום שאם השי"ת ישגיח עליו יהיה לו הויה, וכל שכן האדם שהוא תמיד חסר וצריך להשלמה, והאיך יתכן שהאדם יצדיק עצמו יאמר לא עברתי ממצותיך ולא שכחתי, והרי איתא בגמ' (ברכות ס"א:) לידע אינש בנפשיה אם צדיק גמור הוא, ובאמת אם לא היה יודע שאמר אמת איך יאמר עשיתי ככל מצותיך, וכדאיתא במס' מעשר שני (פרק ה' משנה י"א) ככל מצותך אשר צויתני הא אם הקדים מעשר שני לראשון אינו יכול להתודות, וכאן אומר דברים שצריכים בירור שאומר שנתן וכוון לרצון השי"ת ושמא לא כוון שלא נתנו לעני הראוי ושמא נתן לרמאי, וזה רק מה שהשי"ת האיר לו אז והראה אותו שכוון לרצונו יתברך, שהרי אומר השקיפה ממעון קדשך מן השמים וברך וגו' ולא נקרא בזה עובד על מנת לקבל פרס, וגם אומר לא שכחתי ואיתא על זה (מעשר שני שם) לא שכחתי מלברך ומלהזכיר שמך עליו, שהוא דבר שצריך בירור גדול שלא שכח בהבורא בעת קבלת הטובה, ועל זה אמר הכתוב וצדקה תהיה לנו היינו כדמתרגמינן וזכותא תהי לנא, שהשי"ת יברר ויזכך לב ישראל ויראה שכל מה שמבקש הוא לכבוד שמים, וזה שאומר השקיפה הוא גם כן לכבוד שמים, ומה שאומר לא שכחתי וכדאיתא בברכות (דף מ':) מלהזכיר שמך, היינו גם כן שמכיר שהשי"ת מאיר לו שלא שכח מלהזכיר שמו וזה שכתיב (דברים ו' שם) לטוב לנו כל הימים שאחר שהשי"ת מברר אותו מותר לבקש גם על טובתו שאחר שעשה מה שנצטוה כפי דעתו השי"ת יגמור בעדו לבררו לטוב, שהמצות הם עצות שיקבע אמת בלב, וזה שצריך להזכיר שם השי"ת בברכה על כל טובה. שמך היינו אהבה שאחר שיודע שהשי"ת הוא הנותן נקבע בלבו אהבה, ומה שצריך להזכיר מלכות בברכה כדאיתא בברכות (שם) מלהזכיר שמך ומלכותך עליו כי מלכות הוא יראה, ורב סבר שהעיקר הוא אהבה ורבי יוחנן סבר שצריך להזכיר גם מדת מלכות שצריך לשניהם אהבה ויראה, כי זה הוא השלימות כמו שכתיב (תהלים ל"ד,י') יראו את ה' קדושיו כי אין מחסור ליריאיו שעל ידי היראה כשתצטרף לאהבה אז הוא ההשלמה.
<b>את ה' האמרת היום וגו' וה' האמירך היום וגו'.</b> האמרת הוא לשון אמונה ובטחון שמאמין להשי"ת, כי מתחלה כשאדם מתעורר עצמו לעבודת השי"ת ולקבל על עצמו עול תורה אינו מרגיש עוד שום טעם כי אין השי"ת מראה לו שום בהירות, יען שעדיין לא נקבע בו בקביעות שלא ישתנה לכן אינו מרגיש שום טעם עדיין, ורק מצד שמאמין בהשי"ת שבטח באחרית יוטב לו, ולכן כתיב את ה' האמרת היום וגו' ולשמוע בקלו כי אח"כ כשנקבע בתוך לבו עבודת השי"ת בקביעות על ידי שסבל מזה בסבלנות זה העולם, לכן אחר כן מאיר לו השי"ת בבהירות עצום שהאדם ירגיש טעם בעבודתו, וה' האמירך היום זה קאי על השי"ת, שאף שבתחלה עוד אין מעשי האדם מבוררים בשלימות, מכל מקום מעיד עליהם השי"ת שהם טובים ויתבררו לטוב, וזה נקרא שנה שרשה בתחלתה מתעשרת בסופה בגמ' (ראש השנה ט"ז:). ולתתך עליון על כל הגוים אשר עשה לתהלה ולשם ולתפארת ולהיותך עם קדוש וגו' היינו שאחר שהאדם ירגיש טעם מעבודת השי"ת אז לא יסבול כלום מעבדות השי"ת, ובנקל יהיה לו לעבוד את השי"ת ולהיות עם קדוש לה' אלהיך כאשר דבר.
<b>וה' האמירך היום וגו'.</b> כתיב (תהלים קל"ח,ב') כי הגדלת על כל שמך אמרתך, שכל שמותיו של הקב"ה הם על שם מדת טובו שמטיב לבריותיו וכל שם מיוחד למדה המשפעת טובה, על זה אמר דוד המלך ע"ה שעל כל השמות גדלה אמרות ה' שאמירה הוא בלחישה כדאיתא בזה"ק (אמור פ"ח:) היינו האור שהופיע להזריח לו השי"ת בסוד (תהלים ל"ה,ג') אמר לנפשי ישעתך אני שאני תמיד עמך להושיע לך וזה היה גדול מאוד בעיני דוד המלך ע"ה, וזה שכתיב (תהלים קי"ט, קס"ב) שש אנכי על אמרתך כמוצא שלל רב שאני שמח בזה שאמרת לי בלחישה שישועתי אתה, אני שמח כמוצא שלל רב כי בזה אני בטוח, וזהו וה' האמירך היום להיות לו לעם סגלה וגו'.
<b>וענו הלוים ואמרו אל כל איש ישראל קול רם ארור האיש אשר יעשה פסל ומסכה וגו'.</b> הנה השי"ת נתן התורה לישראל להשלים חסרונם כמו שנתבאר בחלק ראשון (מסכת שבת דף פ"ח ד"ה ואמר ריב"ל) שמחמת זה לא נתן השי"ת את התורה למלאכי השרת יען שהם היו רוצים רק להתענג מהדברי תורה ולא להשלים חסרונם, ודברי תורה נתנו רק לישראל שעל ידי התורה יבררו עצמם ויהיה מדרגתם אח"כ גדול מאוד, ואיתא בפרוש רש"י ז"ל שי"א ארורים שיש כאן הם נגד י"א שבטים, והיינו מחמת שבכל אחד היה חסרון נטבע בו בתולדה לכן נאמר י"א ארורים.
<b>ארור האיש אשר יעשה פסל ומסכה.</b> נאמר נגד שבט לוי כי שבט לוי שמרו עצמם בלי לצאת מגדר כללי דברי תורה, ובאמת כל הד"ת הם נלבשים בלבוש שיוכל האדם לקבלם ולהשיגם, אכן לפעמים יחפוץ השי"ת לנצח האדם כמו שכתיב (תהלים נ"א,ו') למען תצדק בדבריך וגו' וכמו שנתבאר בחלק זה (פרשת וארא על פסוק ויקח אהרן את אלישבע) אבל הם לא יכלו לעבוד את העגל, כי להם היה מגיע החטא לשורש חיים ולא היו יכולים לתקן את החטא, לכן שמרם השי"ת, ועיין בפ' תשא בחלק א' ענין חטא העגל שהיה גם כן שרצו להשיג אור השי"ת קודם הזמן עיי"ש.
<b>ארור מקלה אביו ואמו.</b> הוא נגד יהודה, כי אביו ואמו רומזין לחכמה ובינה ושבט יהודה לא ישגיח על החכמה והבינה, ובמקום שמכוון בזה לרצון השי"ת אז הוא טוב, וזה שאמר דוד המלך ע"ה (תהלים כ"ז,י') כי אבי ואמי עזבוני וה' יאספני, שאף שעל פי חכמה ובינה הייתי נעזב חס ושלום כמו שאיתא במדרש (תנחומא תשא) רבים אומרים לנפשי אין ישועתה לו באלהים סלה ואתה ה', אמר דוד ואתה רבון העולם הסכמת בתורתך עמהם ואמרת מות יומת הנואף והנואפת, מכל מקום חלק יהודה הוא למעלה מכל כללי ד"ת, ולכן צריך לראות שלא יפעול במדתו בלתי כרצון השי"ת ואז הוא טוב.
<b>ארור מסיג גבול רעהו.</b> הוא נגד יששכר שמדת יששכר הוא כחמור למשא כדאיתא בזה"ק (ויחי רמ"ב.) דחמור נטיל מטולא וכו' ובגודל עבודתו יכול להשיג ולהכניס לגבולו גם מגבול חבירו, כי יששכר רומז על יש שכר שיכול להשתכר ומה יכול להשתכר אם לא שיכניס מחוץ לתוך גבולו, כי כן בכל עבודות, כגון בשמירת שבת אם בכח השביתה יעשה אח"כ מצוה אז נקרא השביתה מצוה, וכן נמצא חלילה להיפך, וכן גם בכל עניני הרשות, כגון אכילה ושאר הנאת הגוף צריכים בירור מה שיעשה האדם אחר כן בכחם, ואם יעשה מצוה אחר כן נקרא שמכניס הגבול לתוך קניניו, ולכן צריך להיות נזהר שלא יכניס הגבול במקום שמזיק לחבירו כי באמת להנחיל אוהבי יש, וזה מורה יששכר יש שכר.
<b>ארור משגה עור בדרך.</b> הוא נגד יוסף.
<b>ארור מטה משפט גר יתום ואלמנה.</b> הוא נגד בנימין.
<b>ארור שכב עם אשת אביו.</b> הוא נגד ראובן, כי הבכור בתולדה יכול להתדמות לאביו ולהתנהג במדת אביו אף שאינם שייכים לו, וזה נקרא שכב עם אשת אביו.
<b>ארור שכב עם כל בהמה.</b> הוא נגד גד, כי גד מורה שהיה נפשו קטן מאוד שנולד בקטנות והוא לשון זרע גד היינו פירור קטן, ולכן נתברך בזה שיהיה לו צוותא וכשיתחבר לרבים יהיה לו שלימות, אכן מצד זה היה יכול להסתפק במיעוט ובדברים קטנים וזה נקרא שכב עם כל בהמה.
<b>ארור שכב עם אחתו.</b> הוא נגד אשר, כי לאשר היה הרחבה והתפשטות כמו שנתבאר בחלק ראשון (פרשת תצוה ד"ה ומלאת) ומי שיש לו כל הטובות בהרחבה יכול לטעות שאינו צריך לעבודה, רק אהבתו להשי"ת באהבת השורש כאהבת אח ואחות וכמו שנתבאר בחלק זה (פרשת קדושים) על פסוק ואיש כי יקח את אחתו חסד הוא לכן נגד אשר נאמר ארור שכב עם אחתו.
<b>ארור שכב עם חתנתו.</b> הוא נגד זבלון כי אשה רומז ליראה, ולמעלה מיראה הלכו נדב ואביהו שבגודל אהבתם מסרו נפשם להשי"ת כמו שנתבאר בחלק ראשון (פרשת שמיני ד"ה ויהי ביום השמיני) וזה נקרא חתנתו למעלה מאשה יראת ה'. ושבט זבלון היה להם מהירות וגם גבולו שהיה לחוף ימים גם כן רומז על מהירות, ולכן היה צריך להיות נשמר מזה.
<b>ארור מכה רעהו בסתר.</b> הוא נגד דן, שזה מורה שלא יענש לחבירו בתפלה אף שיראה ממנו דבר שלא כהוגן מכל מקום לא יכהו בסתר בסתרו של עולם, וזה היה נגד דן שנמצא בם נצוח גדול בעבודת השי"ת כמו שנתבאר בחלק ראשון (פרשת תצוה) שעל דן נאמר (בראשית מ"ט,י"ז) הנשך עקבי סוס ויפל רכבו אחור.
<b>ארור לקח שחד להכות נפש דם נקי.</b> הוא נגד נפתלי שכתיב בו (בראשית מ"ט,כ"א) נפתלי אילה שלוחה, וזה האזהרה הוא שלא ימהר האדם טובה לחבירו קודם הזמן, ולא יתפעל ממה שיוטב לחבירו כי בזה יעשה לו רעה, וזה נקרא לקח שחד שיתפעל מטובה ואפילו מטובת חבירו.


נצבים

<b>כי אתם ידעתם את אשר ישבנו בארץ מצרים וגו' פן יש בכם איש או אשה או משפחה או שבט וגו'.</b> בזה נרמז ענין פילגש בגבעה, איש ואשה ומשפחה רומז על המעשה ראשונה מהפלגש (שופטים י"ט) ושבט נאמר על אשר בכו לפני ה' על אשר דחו שבט בנימין לבוא בקהל כמו שכתיב (שופטים כ"א) עד שהאיר הקב"ה את עיניהם שראו שנזכר חטאם בתורה כמו שכתיב כאן והבדילו ה' וגו' מכל שבטי ישראל, ואז ראו שהכל הוא מהשי"ת ולא התייאשו עצמם ומצאו עצות לקרבו, כיון שנזכר זאת בתורה אם כן נמצא גם לזה תיקון.
<b>כי אתם ידעתם את אשר ישבנו בארץ מצרים וגו' פן יש בכם וגו' אשר לבבו פנה היום וגו'.</b> ואיתא בירושלמי (ברכות פ"א,ה"ה) עינא וליבא תרין סרסורי דחטאה אינון, לכך צריך האדם לשות עצות בנפשו שגם לבבו לא יפנה מעם ה'. שבדעת האדם שפעולותיו המה בבחירתו, ועל מחשבתו מכיר האדם שהוא מהשי"ת, כי איך יתפאר שמחשבתו בידו מאחר שאין אדם יודע מה יחשוב ביום מחר לכן מכיר האדם שריהטא דמוחא אינם מצדו, ועל זה תלמד לנו התורה שנלמוד סתום מן המפורש, שכמו שעל המחשבה מבורר לפניו שהוא מהשי"ת, כן יעבוד האדם לברר לעצמו בהוכחות מבוררות לשמוע בלמודים ולהוכיח שגם מעשיו הם מהשי"ת, ולא רק משפה ולחוץ יאמר כן אך מעומק לבו לברר לעצמו שהמחשבה והמעשה הכל הוא מהשי"ת, וכאשר ייטיב מעשיו יקבל שכר על שניהם, וחלילה כאשר יכשל בעון חלילה וישוב בתשובה זה ההכרה תהיה לו לזכות לכפר לו גם על המעשה, וזה שאמר דוד המלך (תהלים קט"ו,ט"ז) השמים שמים לה' והארץ נתן לבני אדם, היינו שהשי"ת ממדת טובו הציב שידמה לאדם שביגיע כפיו זכה אבל באמת (תהלים כ"ד,א') לה' הארץ ומלואה שהמעשה הוא ג"כ מהשי"ת שאמר דוד המלך ע"ה שבזה יהיה לו טובה כשאמסור הכל ביד השי"ת אפילו המעשה, אכיר ג"כ שהוא מהשי"ת אז ייטיב לי וזהו לה' הארץ ומלואה.
<b>כי אתם ידעתם את אשר ישבנו בארץ מצרים ואת אשר עברנו בקרב הגוים אשר עברתם ותראו את שקוציהם ואת גלליהם וגו' פן יש בכם שרש פרה ראש ולענה.</b> היינו שהזהיר הכתוב שלא יחשוב האדם שהוא מבורר רק תמיד ידאג לבו בקרבו, מאחר שהוא בין העכו"ם ורואה את שקוציהם לכן צריך לדאוג פן אינו מבורר מאביזרייהו דידהו היינו ניאוף וכדומה, פן יש בו עדיין שורש פרה ראש ולענה, ואם יאמר האדם אם כן לא מצדי הוא זה רק מאוירא דארץ העמים על זה סיים הכתוב הנסתרת לה' אלהינו והנגלת לנו לבנינו עד עולם לעשות וגו' היינו שאין הקב"ה בא בטרוניא עם בריותיו וישתדל האדם לבער הרע מקרבו ולבדוק עד מקום שידו מגעת בנגלות, והשי"ת יעזור לו בנסתרות שהם לה' אלהינו כמו שכתיב (משלי ג',ו') בכל דרכיך דעהו והוא יישר ארחתיך.
<b>והיה בשמעו את דברי האלה הזאת וגו' למען ספות הרוה את הצמאה, לא יאבה ה' סלח לו.</b> ואיתא בגמ' (סנהדרין ע"ו:) זה המחזיר אבדתו לעכו"ם, כי סליחה היא לבטל הרע מהלב ויהיה הכל בקדושה כיון שלא יהיה שום רע, ומחמת שזה האבדה היה כבר ברשות ישראל בקדושה והוא הוציאה מהקדושה, לכן עליו כתיב לא יאבה ה' סלח לו, להוציא ולבטל הרע מלבו.
<b>והיה כי יבאו עליך כל הדברים האלה וגו' ושבת עד ה' אלהיך ושמעת בקלו.</b> ואחר כן נאמר ואתה תשוב ושמעת בקול ה' וגו' ואחר כן נאמר כי תשמע בקול ה' אלהיך, הענין בזה כדאיתא בזה"ק (משפטים צ"ד:) זכה יתיר יהבין ליה רוחא מסטרא דחיות הקודש זכה יתיר יהבין ליה נשמתא מסטרא דכרסייא וכו' וכן נרמז בכאן בתחלה ושמעת בקלו ואח"כ יזכה לושמעת בקול ה' ואחר כן יזכה לקול ה' אלהיך שזה הוא מדרגה עליונה מאוד, וכן איתא בזה"ק (ויגש ר"ו.) דהא בקדמיתא אית ביה נפש ואיהו תקונא קדישא לאתתקנא בה בר נש וכו' ולכן נאמר ושמעת בקלו וכדאיתא בזה"ק (בראשית נ':) והאי קול פנימאה איהו וכו' ומהכא נפקא אורייתא דאיהו קול יעקב ועיין בתיקוני הזהר (תיקון ס"ט קי"ז:) שקול הוא מוצא פי ה' המחיה כל דבר.


וילך

<b>וילך משה וגו' ויאמר אלהם בן מאה ועשרים שנה אנכי היום.</b> ואיתא בגמ' (ראש השנה י"א.) היום מלאו ימי ושנותי, היינו שבזה היום נשלם משה רבינו ואז ראה שכל ישראל עושים רצון השי"ת וזה נקרא היום מלאו ימי ושנותי, כי אברהם נשלם בשעת העקידה ויצחק לאחר העקדה ויעקב בנסיעתו לארץ מצרים ומשה בזה היום, ואז ראה שאין אחד מישראל שיעשה חלילה שלא כרצון השי"ת, ולעתיד יראה השי"ת לעין כל שאין שום בריה שיעשה בלי רצונו יתברך, (ואף שאיתא בזה"ק (בלק קפ"ז:) משה משה דלא פסקא טעמא וכו' משה מיד אתקשר בדרגא דיליה והיינו שמשה רבינו ע"ה היה שלם מתחלתו, אכן זה היה רק השלימות שהיה יכול להשיג בחיים ולא היה לפניו להשיג שלימות אחר רק להתעלות ולהתכלל ברעוא עלאה כדאיתא בזה"ק (בראשית מ"ד:) וזה השיג ביום האחרון מימי חייו, [הגה"ה מאחי אדמו"ר בעל ארחות חיים זצלה"ה]).
<b>הקהל את העם האנשים והנשים והטף וגו'.</b> ענין מצות הקהל בשמינית כי שנת השמיטה מורה שאין שום פעולת אדם רק לה' הארץ ומלואה, ושנה השמינית הוא התחלת פעולת אדם, ועל זה היה המצוה לקרות את התורה הזאת נגד כל ישראל באזניהם לקבוע בלבם קדושה משנת השמיטה, שגם בעסקם בפעולות אדם יכירו שהכל מהשי"ת, וכן הוא בסעודה השלישית שבשבת שרומז ג"כ לענין זה, כי יש אתוון רברבין ואתוון זעירין, אתוון רברבין הם בשנים וזעירין הם בימים, ששבת רומז גם כן לענין זה שלה' הארץ ומלואה כמו שנתבאר בחלק ראשון (פרשת בהר ד"ה ושבתה הארץ) וששת ימי המעשה הם פעולות אדם ועיקר כוחם הוא בהתחלתם ביום א' כמו שבשנים הוא שנת השמינית כמו כן בששת ימים הוא היום הראשון, ולכן שיר של יום א' הוא מזמור כ"ד בתהלים שכתיב לה' הארץ ומלואה להמשך קדושת ההכרה זו לפעולת אדם שגם אז יכיר שהכל הוא מהשי"ת, וזה הוא הטעם שממשיכין סעודה שלישית לאור יום א' כדי לקבוע קדושת השבת ולהמשיך זאת לתוך ששת ימי המעשה.


האזינו

<b>האזינו השמים ואדברה ותשמע הארץ אמרי פי.</b> זה שאמר הכתוב (משלי כ"ה,ג') שמים לרום וארץ לעמק ולב מלכים אין חקר, שיש מדות שונים בלבות בני אדם יש מי שלבו נמשך לגיאות וזה נקרא שמים לרום, ויש מי שנמשך לעצבות וזה נקרא וארץ לעמק, ולב מלכים אין חקר מלך נקרא תלמיד חכם שהוא צריך תמיד להשמר מאלו השנים, לכן נאמר בכאן בשמים ואדברה ובארץ אמרי פי, שנגד מדת גאות צריך לדבר קשות עד שיבטל מלבו, ונגד העצבות צריך לומר בלשון נייחא, כי דיבור הוא לשון קשה ואמירה איתא בזה"ק (אמור פ"ח:) שהוא בלחישו שעם העצב צריך לדבר בנייחא.
<b>כי שם ה' אקרא הבו גדל לאלהינו.</b> בזה הזהיר משה רבינו ע"ה שבעת שיעסוק אדם בתורה ותפלה שלא יבטלו אותו מחשבות זרות ממוח ולב שנקראים שמים וארץ, רק כולם יטו אזנם ויסכימו לשמוע דברי תורה ותפילה, ולכן אמר האזינו השמים ואדברה ותשמע הארץ אמרי פי יערף כמטר לקחי, שיבין האדם אשר ביד השי"ת נפש כל חי כענין שאיתא במדרש (רבה אמור ל"א,ד') אמר הקב"ה לאדם נרך בידי ונרי בידך, והיינו כאדם המחזיק בערפו של חבירו ואומר לו בעל כרחך צריך אתה לשמוע אלי ותזכור תמיד לפני מי אתה עומד, ולכן כתיב כי שם ה' אקרא כדאמרי אינשי שכל בני הבית צריכים לירא ולכבד את בעל הבית, וזה כי שם ה' אקרא כאשר אני עוסק בקדושת שם הויה המחיה הכל, לכן אתם כולכם הבו גדל לאלהינו אין נקי מלסייע לזה.
<b>כי חלק ה' עמו יעקב חבל נחלתו.</b> צורה דשמעתתא של כל התורה הוא שירת האזינו כדאיתא בגמ' (נדרים ל"ח.) שכל התורה נקרא שירה ועיקר הוא שירת האזינו, וצורתא דשמעתתא של שירת האזינו הוא הפסוק הזה שמורה שכונת הקב"ה בבריאת עולם היה רק עבור בני ישראל שהם חלקו וחבל נחלתו וישראל ימליכו את השי"ת בכל לב ונפש.
<b>יסבבנהו יבוננהו יצרנהו כאישון עינו.</b> יסבבנהו הוא ברזא דאור מקיף כדאיתא בתנא דבי אליהו (רבה י"ד) דרכן של בנ"א אומרים תורה קדמה ואני אומר ישראל קדמו וזה נקרא יסבבנהו, שהשי"ת מקיף את ישראל בלי יוכלו לצאת משורשם וזה ישראל קדמו, יבוננהו הוא כשאדם ירצה להבין עומק ד"ת השי"ת מבין לו, יצרנהו כאישון עינו בזה יראו ישראל עד היכן מגיע קדושת עבודת האבות לפרסם אלהותו בעולם, כי בזה נקראו בבת עינו כי סומא הוא כלוא בבית ופקח הוא מתפשט וקונה בכל פעם רכוש יותר, ולכן האבות הם כלי פעולה של גדולת השי"ת להרחיב ולהגדיל כבודו יתברך וע"י קדושת אבות ומסירת נפשם נתגלה שמלכותו בכל משלה ולכן כתיב יצרנהו כאישון עינו.
<b>ה' בדד ינחנו ואין עמו אל נכר.</b> שבעולם הזה יש הרבה דברים שמסייעים לדברי תורה כגון כסף וזהב ורכושים שמרחיבין הדעת לדברי תורה, אבל לעתיד לא יהיה שום כח רק השי"ת לבדו.
<b>ודם ענב תשתה חמר.</b> הענין שכתיב כאן לשון תרגום שאין מלאכי השרת מכירים אותו, כי יש לאדם צעקה וטענה מדוע יעברו עליו מלחמות ונסיונות עם יצרו הרע, כיון שרוצה להיטיב דרכיו ומעשיו וכמעט שנתפתה לו, לזאת אמר הכתוב שהשי"ת יושיע לך מחמת זה הסבלנות שתזכה למדריגה שאין המלאכים זוכים לה יען שאין להם יצר הרע, וזה פירש הפסוק מחמת דם ענב, היינו הצעקה תזכה לשתות חמר (כדאיתא בח"א ויחי ד"ה ובדם ענבים).
<b>צור ילדך תשי ותשכח אל מחללך.</b> שהשי"ת ברא את השכחה לטובת האדם כדאיתא במדרש (קהלת ל"ד,י"ב) אם לא היה שכחה לא היה האדם לומד תורה רק פעם אחת, וכן מצינו בגמ' (פסחים נ"ד:) שנגזר על המת שישתכח מן הלב וכן לכמה דברים שטוב להאדם כח השכחה, אכן אם בכח השכחה שוכח ח"ו את השי"ת זה הוא פירוש הפסוק, צור ילדך תשי שברא כח השכחה לטובתך, ואתה ותשכח אל מחללך שאתה שוכח שרשך שנבראת ממנו הלא אדרבא מזה הכח יכול האדם להכיר שהוא איש ולא אלוה, ועל ידי זה צריך לזכור ולעבוד את השי"ת בכל רגע.
<b>כי אשא אל שמים ידי ואמרתי חי אנכי לעלם.</b> שבאחרית הימים כאשר תגבר יד אויב על ישראל חלילה כדאיתא במדרש (שוח"ט תהלים ב') על מלחמת גוג ומגוג שיאמר אני מזדווג לפטרונן ויאמרו כל העכו"ם רדפו ותפשו כי אין מציל, כמו שנאמר כאן כי יראה כי אזלת יד ואפס עצור ועזוב ואז יאמר השי"ת עתה אקום כאמרי אינשי עוד אני חי, וזה ואמרתי חי אנכי לעולם ואשב נקם לצרי וראו עתה כי אני אני הוא וגו' וכפר אדמתו עמו כמו שכתיב (ישעיה מ',י"ז) כל הגוים כאין נגדו מאפס ותהו נחשבו לו, ויקוים בנו כמו שכתיב (תהלים י"ח, מ"ז) חי ה' וברוך צורי וירום אלהי ישעי וגו'.


וזאת הברכה

<b>וזאת הברכה אשר ברך משה איש האלהים וגו'.</b> הנה לעתיד לא יהיה שום מדרגה בישראל כדאיתא בגמ' (תענית ל"א.) עתיד הקב"ה לעשות מחול לצדיקים והוא יושב ביניהם, היינו שיהיו יושבים בעיגול והקב"ה באמצע וכולם יונקים בשוה מהשי"ת, והתפלל משה רבינו ע"ה שלעתיד אע"פ שלא יהיה שום מדרגות אז מכל מקום יראו הכל שהדברי תורה הלכו על ידו, והקב"ה הבטיח לו על זה כיון שהוא היה העניו מכל אדם, ולכן נקרא איש האלהים כדאיתא בזה"ק (ויחי רנ"ו:) מאריה דביתא מאריה דמטרוניתא.
<b>ויאמר ה' מסיני בא וזרח משעיר למו.</b> איתא בגמ' (שבת פ"ט:) סיני שירדה שנאה לעכו"ם עליו וזה שכתיב מסיני בא כמו שכתיב (מלאכי א',ג') ואת עשו שנאתי שתיכף בבואו ליתן תורה לא היה חלילה בדעת השי"ת ליתן להם ולקרבם רק שלא יהיה פתחון פה להם לכן שאל להם אם יקבלו, אבל באמת תיכף בשנאה שאל להם השי"ת כמשל לעשיר שרצה ליקח לחתן עלם משכיל וטוב ונסע למקום הישיבה לבחור שם ותיכף בבואו ראה שם בני ישיבה רחבי לב ויש להם שלות עולם וגאים, אך למטה ישב בן עניים אשר מלבושו היה קרוע ורק חכמתו האירה פניו והוטב בעיניו מאוד, והתחיל לבדוק מתחלה את הרחבי לב אך קודם זה רמז להעני שהוא טוב בעיניו ואך למען שלא יהיה להם פתחון פה לכן רוצה הוא לבודקם, אבל באמת לא ירצה אותם, וכן השי"ת אף שזרח משעיר והופיע מהר פארן אכן תיכף בבואו אליהם תיכף משנאה בא ולא התחיל לעלות על דעת השי"ת ליתן להם התורה כי תיכף בשנאה שאל אותם, אבל בישראל נאמר (ירמיה ל"א,ב') ואהבת עולם אהבתיך, וכדאיתא בזה"ק (בלק קצ"ב: קצ"ג.) שהשי"ת חישב כל העצות שישראל יקבלו התורה ולא הם.
<b>בהתאסף ראשי עם יחד שבטי ישראל.</b> כאן מתפאר עצמו משה רבינו שלעתיד כשיחיו המתים ויתאספו כל הראשים של כל הדורות גם כן יהיה משה רבם.
<b>וזאת ליהודה ויאמר וגו'.</b> וזאת ליהודה היינו שכל הברכות שנאמרו לראובן יחי ראובן וגו' ויהי מתיו מספר יהיו אלו הברכות גם ליהודה וזהו וזאת ליהודה, אך ליהודה אני מוסיף עוד, ויאמר שמע ה' קול יהודה אף שלא יוכל לפרש תפלתו בפיו רק צועק להשי"ת שיעזרו בלי חיתוך הדיבור התפלל משה רבינו שהשי"ת ישמע קולו תיכף, טרם יוציא הדברים בשפתיו, ואל עמו תביאנו שהשי"ת יושיע לו שיתגלה המכיון שלו לעין כל, ידיו רב לו יען שאין לו שום כח מצדו יתן לו השי"ת כח בידו, ועזר מצריו תהיה אף במקום שלא יהיה בכחו לעשות כלום יושיע לו השי"ת להנקם מצריו.
<b>וללוי אמר תמיך ואוריך לאיש חסידך אשר נסיתו במסה תריבהו על מי מריבה.</b> ענין חטא אהרן במי מריבה איתא במדרש (רבה חקת י"ט,ה' ותנחומא חקת י') משל לבעל חוב שבא ליטול גורנו של לוה ונטל שלו ושל שכינו, והענין בזה שאהרן היה אוהב למשה מאוד ומצד אהבה הוא שיאהב את חבירו לפי תפיסתו, לכן אהבו עם חסרונו אפילו במקום שהחטיא המטרה גם אז אהב אותו לכן נאמר על אהרן שלו ושל שכינו.
<b>ברוך מבנים אשר יהי רצוי אחיו וטבל בשמן רגלו.</b> היינו שטבע עולם הזה שעשיר אינו מרוצה לאחיו מחמת קנאה, לכן נתברך אשר שיהיה משופע בכל טוב ומכל מקום יהיה רצוי לאחיו.


ליקוטים מחמש מגלות

מגלת שיר השירים

<small>(א)</small> <b>לססתי ברכבי פרעה דמיתיך רעיתי.</b> לססתי היינו בעת גודל התפשטות בנקם וחמה שהיה השי"ת מלובש אז בשביל להושיע את ישראל, אז דמיתיך רעיתי, היינו שהדממתיך והשתקתיך היינו שהעמדתיך בנייחא.
<small>(ה) </small><b>השבעתי אתכם בנות ירושלים אם תמצאו את דודי מה תגידו לו שחולת אהבה אני.</b> להבין היאך יוכלו העכו"ם למצוא את השי"ת והשי"ת יהיה נמצא להם והם יגידו להשי"ת, וגם תגידו רומז לדברים הקשים כגידין. אכן הענין יבואר ע"פ משל, מלך גדול שבנו חטא לו ושלחו למרחקים שימשול עליו נסיך קטן אשר מעולם לא שמע ולא ראה את כבוד המלך, והנסיך הזה עינה את הבן והציק לו מאוד והבן הודיע זאת לאביו ובקשו שישלח דברו ויקחהו משם, אך המלך לא ענהו דבר, ואח"כ עלה הנסיך למעלה יותר ונעשה נסיך גדול ואז הוסיף להציק להבן, ועיקר שדיבר עתק וחירף וגדף את המלך והבן לא היה יכול לשמוע, אז כתב הבן לאביו המלך שהנסיך מבזה אותו והוא אינו יכול לשמוע, ומזה יש לו צער גדול יותר מכל הצער שמצער לו, ואז נכמרו רחמי המלך על בנו ואמר אחר שבני יש לו צער גדול מהלחץ שמציק לו הנסיך ואינו חושש כעת לזה רק יצר לו על חילול כבודי, יען שבני אשר ראה את כל כבודי לזאת יצר לו על זה מאוד, לכן הגיע העת להשיבו אלי. וזה פירוש אם תמצאו את דודי היינו כשתקבלו השפעת טובה שזה נקרא שמצאו את השי"ת אז מה תגידו לו היינו שתדברו נגד השי"ת בעזות ותאמרו מה שדי כי נעבדנו שתיבת תגידו שהוא בפתח רומז פועל יוצא שתפעלו שהשי"ת יעיד עלי שחולת אהבה אני, שעיקר חליי ומכאוב לבי הוא על כבוד שמו המחולל וקשה עלי לשמוע קול מחרף ומגדף וזה עיקר חליי ואז תפעלו שהשי"ת ירחם עלי ויושיע לי.


מגלת קהלת

<small>(א)</small> <b>מה יתרון לאדם בכל עמלו שיעמל תחת השמש.</b> הנה בקהלת נמצא כל מיני תקופות, וגם מה שנאמר מה יתרון לאדם בכל עמלו ג"כ הוא תקופות מאוד, כמשל לאחד שעשה עטרה למלך וקבע בה אבנים טובות והנה בעת שהיה צריך לבוא לפני המלך להראות לו אם קבע אותם בסדר יפה, פחד מאוד אולי לא יסכים המלך על סדורם, וכשהתחיל לפחוד עלה במחשבתו גם על עצם האבנים טובות אולי אינם אבנים טובות וצריך שהמלך יסכים עליהם שהם אבנים טובות ואז לא פחד כלל, כיון שגם על עצם הדבר צריך להסכם מהמלך אז גם על הסדר יסכים. וזה מה יתרון לאדם, ורק שהשי"ת חותם על כלל עמלו שכוון לדעתו ובטח גם בפרט יסכים השי"ת על הסדר.
<small>(ג) </small> <b>מה יתרון העושה באשר הוא עמל.</b> הנה תחילה נחשבו כל הכ"ח עתים שרומזים שלא יסמוך האדם על כללי ד"ת לבד רק יביט להשי"ת בכל פרט מעשה ולפי העת מה שהשי"ת חפץ, וזאת אין ביכולת האדם לכוון בלתי עזר השי"ת, וכיון שכן הוא אם כן מה יתרון לעושה, כיון שכל העבודות שהאדם עובד להשי"ת הכל הוא מרצון השי"ת שהשפיע לו, ולא נקראו על שמו אם כן מה יתרון לעושה, ע"ז אמר באשר הוא עמל שזה יתרונו מה שמייגע עצמו שרוצה מצדו לקיים רצון השי"ת זה נשאר לו לעולמי עד, ועל ידי זה יסכים השי"ת על כל מעשיו שיקראו על שם האדם העושה. וזה שנאמר (קהלת י"ב,י"ב) ויתר מהמה בני הזהר עשות ספרים הרבה אין קץ. היינו כיון שהאדם צריך להביט לרצון השי"ת בכל פרט וצריך להזהר עוד למעלה מכל כללי ד"ת, אם כן אין לפרש הכל רק צריך להזהר ולהבין לעשות ולכוון רצון השי"ת בכל עת וה' יגמור בעדו.
<small>(ד) </small> <b>ראיתי את כל החיים המהלכים תחת השמש עם הילד השני.</b> הנה אברהם אבינו היה הראשון שפרסם וגילה אור השי"ת בעולם ולכן ברא אותו השי"ת בגודל כח אף בעניני עולם הזה, כי כל עניניו היה בהתגברות מאוד כמו שאיתא (מסכת סופרים פכ"א ה"ט) והוא בירר כל תשוקותיו שבכל דבר נמצא כבוד שמים. והנה בירורי האדם הוא כששכלו מושל על תשוקתו, אבל ברגע הראשון שניער משנתו בעוד שאין שכלו ודעתו מושלים אז מתאוה לכל הדברים שבטבעו חושק להם, וכן באברהם אבינו בעת שניער משנתו באו לפניו כל החמדות שהיו בו אכן כשהתבונן בהם הסירם ממנו, אכן אחר כן העמיק יותר כיון שהם מהשי"ת בטח נמצא בהם אור השי"ת, ואז קבלם ע"י הכרת הנותן בקדושה נפלאה והאיר בהם כבוד שמים בהתגלות, וזה נקרא עם הילד השני היינו החשק השני אשר נולד לאדם אחרי שהסיר מעליו כל החמדות ואחר כן כשבאו לו בקדושה אז הם טובים. וזה ראיתי את כל החיים המהלכים תחת השמש, שבאמת כל החמדות לעולם הזה הם טובים יען שהמה מהשי"ת נמצא בהם כבוד שמים, אך עם הילד השני היינו בהולדת מחשבה אשר יעמוד תחתיו שזה עצמו אשר היו מקודם רק שיהיה בקדושה.
<small>(ה) </small> <b>ברבות הטובה רבו אוכליה ומה כשרון לבעליה כי אם ראות עיניו, מתוקה שנת העבד אם מעט ואם הרבה יאכל.</b> ובמדרש רבה קהלת [פרשה ה',י"ח] דרש זה על אחד המרבה ואחד הממעיט ובלבד שיכוין לבו לשמים. ובאמת אם הממעיט השלים רצון השי"ת כמו המרבה למה נקרא זה מרבה וזה ממעיט ועיין בטור אורח חיים (סימן א' ובט"ז ומג"א שם), אכן באמת בקיבול שכר מי שלומד יותר בזמן קצר וודאי מקבל שכר על דברי תורה ביותר שהרי למד יותר, אכן במה שדברי תורה מיישרים לבו של אדם זה תלוי רק ביגיעה ועבודה דרך זמן ובזה שוין המרבה והממעיט שזה הוא רק כפי היגיעה כן נקבע בלבו קדושה קבועה.
<small>(ז) </small> <b>טוב שם משמן טוב.</b> שם רומז על רצון כמבואר בחלק ראשון בהרבה מקומות וזה שכתיב (שמואל ב' ח',י"ג) ויעש דוד שם היינו שקידה והשתדלות בעבודת השי"ת כדאיתא בזה"ק (וירא קט"ז:). ושמן טוב מורה לבהירות וחכמת התורה, וזה שאמר טוב שם שהרצון והשקידה יותר טוב מהידיעה והחכמה, כי כמו שבעולם הזה האדם אשר די לו ככר לחם לשבוע מרעבונו לא יקנא את הצריך הרבה ככרים לשבוע, כן האדם אשר לומד פרק אחד כל היום לא יקנא את מי שדעתו רחבה שלומד כמה פרקים, כי עיקר הוא השקידה והרצון זה הוא חביב לפני השי"ת, ומה שיהיה הארכת הזמן בפני תפיסת האדם להבין, זה אינו מעלה ומוריד כלל וזה טוב שם משמן טוב.
<b>גם לכל הדברים אשר ידברו אל תתן לבך אשר לא תשמע את עבדך מקללך.</b> להבין מה שנקרא המקלל עבד כי מחמת שמקלל את חברו לכן הוא לו עבד, כאיתא בגמ' (קידושין ע':) כל הפוסל במומו פוסל שבזה המדה עצמה הוא עבד לחבירו.
<small>(י) </small> <b>ראיתי עבדים על סוסים ושרים הלכים כעבדים על הארץ.</b> היינו שהשי"ת הציב גבולים לכל נפש בעוה"ז ולפעמים יתראה בעוה"ז היפך מעולם הבא כדאיתא בגמ' (בבא בתרא י':) עולם הפוך ראיתי. וזה ראיתי עבדים על סוסים שיש נפשות שנבראו בכוחות קטנים אכן הציב השי"ת גבולים להם בישוב הדעת, לכן נתראים בעולם הזה כגדולים, וכן שרים הלכים כעבדים על הארץ שיש נפשות שיש להם קדושה יקרה אך יצרם גדול מאוד לכן אין להם תפארת כ"כ בעולם הזה ורק בעולם הבא יתראה יקרותם, ועיין תיקוני הזהר (תיקון ס' צ"ג:, ותיקון שבעין קל"ד.).


ליקוטים מנביאים

ספר יהושע



Chapter 1



Chapter 2

<b>ונתתם לי אות אמת.</b> איתא בזה"ק (ויקרא ב'.) דא אות ו' דדא אקרי אות אמת ואי תימא שאר אתוון לאו אינון אמת, אין, אלא אות דא אות אמת אקרי. הענין בזה כי באות ו' נתברר האמת מהשקר כמו שנתבאר בחלק ראשון בליקוטים (בסוף ד"ה שם הוי'ה) שאות ו' הוא יראה שהאדם ירא פן הוא נוטה ח"ו מרצון השי"ת ומזה יתחייב לו עבודה לברר עצמו, כי לברר שורשו וחסרון הנטבע בו מיום הוולדו אי אפשר בלתי ע"י עבודה כמו שכתיב בבני קהת בכתף ישאו ונתבאר בחלק א' (פרשת קרח) שבעבודת הלוי נשלם בו גם החסרון שיש בו בתולדה, ולכן זה נקרא אות אמת ורומז על מדת יסוד שנקרא אות אמת מפני שקיים לעולמי עד.

Chapter 3



Chapter 4

<b>ויהי בעלות הכהנים נשאי ארון ברית ה' מתוך הירדן נתקו כפות רגלי הכהנים אל החרבה, וישבו מי הירדן למקומם וגו'.</b> משה רבינו קרע את הים, שים סוף בעולם כנגד חוט השדרה באדם שהולך ממוח ועובר בכל הגוף וזה נגד יצר של תאוה, הראה הקב"ה אחר שיצאו ממצרים שנקראה ערות הארץ שהיו שטופים בזימה וכמו שכתיב (יחזקאל כ"ג,כ') אשר בשר חמורים בשרם וזרמת סוסים זרמתם ונתבררו ישראל שהם מנוקים בשורשם. ויהושע בקע את הירדן שירדן בעולם נגד כבד באדם שמורה על כעס וכדאיתא בגמ' (נדרים כ"ב:) ההוא שעתא לא עברינן ירדנא לכן היה לו לב רגז, אכן משורשו ממקום שיוצא שם הוא נקי שיוצא בחלק דן ממערת פמייס כדאיתא בגמ' (בכורות נ"ה.) יוצא ירדן ממערת פמייס ובדן נאמר (בראשית מ"ט,י"ז) יהי דן נחש היינו שכעסו הוא נקי שהוא רומז לחויא קדושא שנזכר בתיקוני הזהר (תיקון כ"א,מ"ג) וזה נתברר אחר דור המדבר שלחמו ונתבררו נגד כוחות האלו נחש שרף ועקרב וצמאון, ונתבררו לכבוש את שבעה האומות, ולכן עברו בתוך הירדן בחרבה שנתבררו שכעסם הוא רוגזא דרבנן וזה שנסמך שם בגמ' (בכורות נ"ה.) זכרותיה דירדנא ממערת פמייס וכו' וזכרותא דדמא כבדא, היינו שבשורש המקור אין שום רע וכדאיתא בגמ' (חולין ק"ט:) אסר לן דמא שרא לן כבדא, אף שהכבד הוא שורש הדם, מכל מקום הוא מותר, שכל דבר הוא טוב בשורש שהשי"ת לא ברא שום דבר רע, רק מצד האדם כשמשתמש בהמדה שלא במקום הראוי אז נעשה רע, וכיון שישראל נתבררו שהם דבוקים בשורש נבקע הירדן לפניהם, אכן הכהנים עברו על גבי המים שהכהנים הם משורש החסד ועל רוגזתם אין מיחוש, אף שירגז הוא רוגזא דרבנן שאינו אלא רגע והוא לטובה.

ספר שופטים



Chapter 1



Chapter 2



Chapter 3



Chapter 4



Chapter 5

<b>מגן אם יראה ורמח בארבעים אלף בישראל.</b> ענין המספר ארבעים אלף בישראל דאיתא בגמ' (יבמות כ"ג:) ובנחה יאמר שובה ה' רבבות אלפי ישראל מלמד שאין השכינה שורה על פחות משני אלפים ושני רבבות מישראל, ובמדרש (רבה יתרו כ"ט,ב') על פסוק (תהלים ס"ח,י"ח) רכב אלהים רבותים אלפי שנאן, עשרים ושתים אלף ירדו עם הקב"ה לסיני, ובמדרש (רבה במדבר ב',ב') כ"ב רבבות של מלאכים ירדו עם הקב"ה וכו' ובזה"ק (פנחס רכ"ו:) דריש ממקרא זה רכב אלהים רבותים כל רבוא עשר אלפין רבותים עשרים אלף אפיק תרי שאינן אשתארו תמני סר בחושבן ח"י עלמין דכליל עשר ספיראן דאתלבש בט"ט מן מט"ט, וזה ענין שמונה עשר אלף עולמות הנזכרים בגמ' (ע"ז ג':), וזה ענין התקשרות השי"ת עם ישראל כדאיתא בזהר חדש אחרי (דף מ"ט:) בענין ח"י עולמות שהם הגבולים שבין נקודת רצון השי"ת בהבריאה ובין נקודת כנסת ישראל שהם בסוד שני אלפים שנה שקודם הבריאה וכדאיתא (שם) רבי שמעון אומר עד שלא ברא הקב"ה את עולמו הוה הוא ושמיה סתים בגויה, סליק ברעותא למברי עלמא כיון דסליק ברעותא אסחר נקודה דסתים ואסחר תחומיה בהיכליה ופשוט פשוטיה לתלת סטרין וכו',כיון דאצטיירו נקודין נפק בוצינא ועבד משחתא ומדיד אלף בין נקודא לנקודא ובין כל נקודא ונקודא אשתכחו מדידו ומשחתא דבוצינא באלין נקודין תמניא אלף עלמין מתפשטין וכו' אשתכחו תמניסר אלף עלמין דאזיל בהו קב"ה בכל יומא, ונקראו ח"י עלמין ברזא דצדיק מלאך הברית כדאיתא בתיקוני הזהר (כ"א נ"ג:, כ"א נ'., י"ח ל"ג.) ונקרא ח"י עלמין דאתלבש בט"ט ממט"ט כנזכר לעיל, ובתיקונים (תיקון ס"ז צ"ח.) בראשית ברא אלהים דא מט"ט דברא ליה קב"ה קדמון וראשית לכל צבא השמים דלתתא, ועיין הקדמת התיקונים (י"ד.) ותיקון נ"ז (צ"א:) שהוא נקרא בכל השמות ובכל הכנוים. ונקרא ישראל זוטא בהקדמת התיקונים (י"ד.) ובזה"ק (בא מ"ג.), והענין שח"י עולמות נקרא ההצטרפות שבין ישראל להקב"ה מבואר בענין סוכה שהוא רזא דקו המדה דאיתא בזה"ק (תצוה קפ"ו:) כתיב בסכת תשבו שבעת ימים וכו' נפיק חד משחתא וכו' וכדין ההוא נציצו דמשחתא נהיר לכלא ואמר בסכת תשבו שבעת ימים, וזה נרמז בסוכה שלמטה מעשר פסולה ולמעלה מעשרים פסולה כמבואר במקומו ששני הנקודות הם מתאחדים בשורש העליון וביניהם הם ט' מתתא לעילא וט' מעילא לתתא אך למטה הם טפחים ולמעלה הם אמות כמבואר בזה"ק (רע"מ פנחס רנ"ה:) לא פחות מעשר דאיהו מלכות עשיראה דכל דרגין ולא למעלה מעשרין דאיהו כ' כתר עליון דלא שלטא ביה עינא, ושני הנקודות מתאחדין לעילא בסוד נעוץ סופן בתחלתן וכדאיתא בהקדמת התיקונים (ד'.) רכב אלהים רבותים אלפי שנאן ואוקמוה מארי מתניתין תרי שאינן מתרין רבוא דאינון כל רבוא עשרת אלפים, רבותים עשרים אלפים, תרי שאינן אתשארו תמני סרי אלפי דנחתין עם מט"ט לקבלא י"ח ברכאן דצלותין דישראל לסלקא לון קמי קב"ה בח"י עלמין צדיק יסוד עולם וברכות לראש צדיק ואני בתוך הגולה דא שכינתא וכו' והיינו ששכינתא מקבלת משורשה מכתר, ובגולה שורש נקודת השכינה מסתלק למעלה בשורשה ועיין לקוטי תורה להאר"י ז"ל (תהלים ס"ח) דמפרש על כתר וחכמה שנעלמים, ולכן הם ח"י שבהתגלות חכמה עלאה בשלימות יתגלה גם חכמה תתאה, ולכן הם למעלה כ"ב אלף ולמטה ח"י אלף עלמין והם התקשרות הקב"ה עם ישראל ארבעים אלף בישראל בסוד ישראל סבא וישראל זוטא, וזה ענין הקיבוץ שמישראל כ"ב אלף ומלאכים ח"י אלף ולכן נאמר בארבעים אלף בישראל ולא נאמר בארבעים אלף ישראל שבקיבוציהם יפעלו שיהיה יחד עם המלאכים ארבעים אלף.

ספר שמואל א'



Chapter 1



Chapter 2



Chapter 3



Chapter 4



Chapter 5



Chapter 6



Chapter 7



Chapter 8



Chapter 9



Chapter 10



Chapter 11



Chapter 12



Chapter 13



Chapter 14



Chapter 15

<b>וילך אליו אגג מעדנת.</b> לשון מעדנת מורה שנדמה על הגוון שהוא נקי במדות והיה לו ישוב הדעת ועל זה נאמר (תהלים פ',י"ד) יכרסמנה חזיר מיער שזה הוא קליפת עמלק שפושט טלפיו ואומר טהור אני.

ספר שמואל ב'



Chapter 1



Chapter 2



Chapter 3



Chapter 4



Chapter 5



Chapter 6

<b>ויסף עוד דוד את כל בחור מישראל שלשים אלף, ויקם וילך דוד וכל העם אשר אתו וגו' וירכבהו את ארון האלהים אל עגלה חדשה וגו' ויהי כי צעדו נשאי ארון ה' וגו' ומיכל בת שאול נשקפה וגו' ותבז לו בלבה וגו'.</b> הענין בזה כי דוד המלך ע"ה היה מדוגל מאוד באהבת ה', לכן היה בדעתו שכל כך נקבע בלב ישראל אהבת השי"ת עד שאינם צריכים עוד לעבודה, לכן הרכבו את ארון אלהים על עגלה חדשה שהבהמות ישאוהו, אבל ישראל נקבע בלבם וגופם כל כך קדושה עד שאינם צריכים עוד לעבודה, ואחר כן כאשר ראה שהיה פרץ עוזה, אז הבין שבעולם הזה צריך האדם לעסוק ביראה ועבודה, לכן צוה שהלוים ישאו את הארון, כי לוים מורים על יראה כמו שכתיב (מלאכי ב',ה') ואתנם לו מורא וייראני, והיה בדעתו שהלוים ביראתם יגינו על כל ישראל אבל כל פרט מישראל אין צריך להשתמש במדת היראה. אכן באמת רצון השי"ת הוא שכל אחד יהיה לו יראה אפילו בעת שהשי"ת מופיע לו גודל אהבה, וכמו שכתיב (תהלים ה',ח') אשתחוה אל היכל קדשך ביראתך שאפילו בהיכל קדשו ששם היה האהבה מפורשת גם שם צריך האדם להשתמש במדת היראה, לכן נענש בזה שמיכל בת שאול בזתה אותו, אכן היתה צריכה רק לבוז לו על הגוון אבל לא בלבה, כי באמת השי"ת חפץ שדוד המלך ע"ה ישתמש במדת היראה רק על הלבוש, כי בשורשו היה תוכו רצוף אהבה כמו שנתבאר בחלק ראשון (מלכים ב') שדוד המלך היה מדתו מדת אהבה ולא היה צריך ליראה רק על הלבוש, לכן לא היתה צריכה שבלבה תבוז אותו, ולכן נענשה מיכל בת שאול שלא היה לה ולד וגו'.

Chapter 7

<b>והגיד לך ה' כי בית יעשה לך ה'.</b> הענין בזה כי כאשר עלה בלב דוד לבנות הבית ואחר כן בא אליו נתן הנביא ואמר לו שהוא לא יבנה הבית, ואז היה פליאה בלב דוד מאחר שאין כעת רצון השי"ת שהוא יבנה הבית, אם כן מהיכן בא בלבו רצון לזה, לכן אמר לו השי"ת ע"י נתן הנביא והגיד לך ה' כי בית יעשה לך ה', היינו קביעות קדושה לעולמי עד שלא יפסיד קנין קדושה שלו לעולם, זה הבית יעשה לו השי"ת, כמו שכתיב (תהלים פ"ט,ל') ושמתי לעד זרעו וגו' אם יעזבו בניו תורתי וגו' וחסדי לא אפיר מעמו וגו' אחת נשבעתי בקדשי וגו' זרעו לעולם יהיה, היינו שלא יפר השי"ת חסדו רק יהיה קדושתו בקביעות, ומחמת שהשי"ת חפץ שכל קדושה יתקרא על שם האדם שהוא קנה זאת ע"י יגיע כפו, לכן שלח בלבו רצון לבנות הבית שרומז על הכנסת קדושת השי"ת בקביעות בעוה"ז, שמזה יזכה שבית יעשה לו ה', ולכן אח"כ אמר דוד המלך ע"ה כי אתה ה' צבאות אלהי ישראל גליתה את אזן עבדך לאמר בית אבנה לך על כן מצא עבדך את לבו להתפלל אליך את התפלה הזאת.

ספר מלכים א'



Chapter 1



Chapter 2



Chapter 3



Chapter 4



Chapter 5



Chapter 6



Chapter 7



Chapter 8

<b>אין בארון רק שני לוחות האבנים אשר הניח שם משה בחרב.</b> שלא יאמר האדם שיש בארון דברים נעלמים ונסתרים מתפיסת אדם, אשר לא יוכל האדם בשום אופן להשיגם, על זה אמר הכתוב שאין שם רק עשרת הדברים ומהם יוצאים כל פרטי דברי תורה רק שלאחד יאירו ביותר בהירות יען שהוא גדול מחבירו.

ספר ישעיה



Chapter 1



Chapter 2



Chapter 3



Chapter 4



Chapter 5



Chapter 6



Chapter 7



Chapter 8



Chapter 9



Chapter 10



Chapter 11



Chapter 12



Chapter 13



Chapter 14



Chapter 15



Chapter 16



Chapter 17



Chapter 18



Chapter 19



Chapter 20



Chapter 21



Chapter 22



Chapter 23



Chapter 24



Chapter 25

<b>ואמר ביום ההוא הנה אלהינו זה קוינו לו ויושיענו זה ה' קוינו לו נגילה ונשמחה בישועתו.</b> הנה אלהינו זה קוינו לו רומז על להבא כי שם אלהים מחייב עבודה שהאדם יקוה להשי"ת ע"י עבודה ותפלה, זה ה' קוינו לו רומז על העבר מה שנדמה להאדם שאירע לו דבר היפך מרצון השי"ת, וזה נגילה ונשמחה בישועתו, שהשי"ת מושיע גם את העבר ויברר שלא הטה מרצונו אף כחוט השערה, ולכן נאמר כאן שם הוי"ה וגם נאמר בישועתו שרומז על ישועת השי"ת מצד השי"ת לבד, כי זה הוא רק מצדו שחושב מחשבות לבלתי ידח ממנו נדח.
ואמר ביום ההוא הנה אלהינו זה קוינו לו ויושיענו זה ה' קוינו לו. קוינו הוא לשון קו שמורה על דברים שיש בתפיסת האדם ציפוי לישועה ואינו מייאש עצמו, נגילה ונשמחה בישועתו זה מורה כענין שכתיב (ישעיה ס"ד,ב') בעשותך נוראות לא נקוה, שיש מקומות שהאדם מייאש עצמו מצדו ואין לו שום קו וציפוי להישועה שאין זה בתפיסתו ועל זה אמר הכתוב שזה הישועה הוא רק מצד השי"ת ונגילה ונשמחה בישועתו.

Chapter 26

<b>בטחו בה' עדי עד כי ביה ה' צור עולמים.</b> ואיתא על זה בגמ' (מנחות כ"ט:) אלו שני עולמות שברא הקב"ה אחד בה' ואחד בי' והיינו שמחמת זה צריך האדם לבטוח בה' עדי עד, כי בזה יש מבינות גדולה שלא קצרה יד ה' מהושיע.

Chapter 27



Chapter 28



Chapter 29



Chapter 30



Chapter 31



Chapter 32



Chapter 33

<b>והיה אמונת עתיך חסן ישועת חכמת ודעת יראת ה' היא אוצרו.</b> איתא במדרש (רבה לך מ"ב,ד') כל מקום שנאמר והיה שמחה, וכאן הוא שלעתיד ישמח כל אחד בחלקו שהופיע לו השי"ת, כי עוד בתחלת הבריאה הופיע השי"ת לכל פרט נפש את חלקו, במה שישתדל בעוה"ז לעבוד השי"ת וזה שמחשב בכאן כל הפרטים. עתיך רומז על כל העתים שעברו עליו בעוה"ז הן בהיותו בטובה או חלילה להיפך יראה שהכל האיר לו השי"ת לחלקו. חסן רומז על התחזקות שהשי"ת רצה שיתקרא הכל על שם יגיע כפיו של האדם, וגם כל התקופות יקרא על שמו. ישועת רומז שהאדם יכיר אז שהכל הוא מישועת השי"ת ובלעדי השי"ת לא נעשה שום דבר. חכמת איתא בגמ' (שבת ל"א.) חכמת זה סדר קדשים שרומז לעבודה שע"י עבודה והשתדלות בדברי תורה יוכל לרפאות את הקודם כמו שכתיב (תהלים ק"ג,ג') הסלח לכל עונכי. ודעת נקרא החיים שבא לאדם אחר עבודה שזה נקרא חיי עולם הבא שהוא שלימות הגמור. יראת ה' היא אוצרו כמו שבאוצר נמצא הכל כן יכיר האדם שכל התענוג והנייחא הוא מהשי"ת.

Chapter 34



Chapter 35



Chapter 36



Chapter 37



Chapter 38



Chapter 39



Chapter 40

<b>נחמו נחמו עמי יאמר אלהיכם.</b> כתיב (תהלים ק"ג,י"ג) כרחם אב על בנים רחם ה' על יראיו, ולעיני בשר נדמה שרחמי אם על פרי בטנה הוא יותר, אכן באמת רחמי אם הם נקראים נחמה כדאיתא במדרש ילקוט שמעוני (תהלים ק"ג) דרכה של אם לנחם ודרכו של אב לרחם כי רחמי אב המה תכלית המכוון, לכן יכריח בנו לבית הספר ולא ישום לב לצערו שכוונתו להיטיבו באחריתו, אבל האם מצערת בצער בנה ותשתדל להסיר צער בנה וזה נקרא נחמה, ועל זה אמר הנביא שבאמת רצון השי"ת לישראל להטיבם באחריתם וכמו שכתיב (דברים ח',ה') כי כאשר ייסר איש את בנו ה' אלהיך מיסרך, אכן גם כעת רצון השי"ת לנחמם ולדבר על לבם ולהסיר צערם וליתן אותם לרחמים לפני שוביהם עד עת קץ, וזהו נחמו נחמו עמי יאמר אלהיכם דברו על לב ירושלים וגו'.
<b>מי מדד בשעלו מים ושמים בזרת תכן.</b> שמים רומז ליראה, והוא שכל היראות שהציב הקב"ה בעולם הם מלאים אהבה, וזה רומז בזרת שהיא הקטנה שבאצבעות והוא כמו האב שרומז לבנו ליראותו ומכל מקום אינו מפחידו ביותר ומצמצם יראתו, שלא יתפחד ביותר ומראה לו רק באצבעו הקטנה.

Chapter 41

<b>העניים והאביונים מבקשים מים ואין.</b> אמר הרב הקדוש היהודי מפרשיסחא זללה"ה שמבקשים דברי תורה עם הכרת הנותן, והוא שיבינו שמצדם אין להם שום כח לומר כחי ועוצם ידי, רק מכירים שהכל הוא מהשי"ת על זה נאמר אני ה' אענם אלהי ישראל לא אעזבם.

Chapter 42



Chapter 43



Chapter 44



Chapter 45



Chapter 46



Chapter 47



Chapter 48

<b>לוא הקשבת למצותי ויהי כנהר שלומך.</b> זה נאמר על שלפעמים אדם עובד להשי"ת בכל לבו ואינו מרגיש שום טעם בעבודתו וכן ימשוך אצלו זמן ארוך, מכל מקום לא יתייאש האדם שבטח יושיע לו השי"ת בזכות זה שממתין ומצפה לישועתו, וזה לוא הקשבת כמו שפירש"י ז"ל (ברכות ו'.) לשון המתנה הוא כשימתין לישועת השי"ת, אז ויהי כנהר שלומך.

Chapter 49



Chapter 50



Chapter 51

<b>הביטו אל אברהם אביכם ואל שרה תחוללכם וגו'.</b> שמצד מערכת הבריאה היה אברהם אחד ולא היה ראוי להוליד כדאיתא בגמ' (שבת קנ"ו.) נסתכלתי באיצטגנינות שלי ואיני ראוי להוליד בן מכל מקום נשתנו עליו סדרי בראשית ומזה נקראה ששורשו הוא למעלה מכל מערכת הבריאה ואף שלא היה לו עדיין זכות אבות ותורה ומצות, מזה קל וחומר שינחם ה' חרבות ציון שכבר היתה בנויה והשי"ת שכן בה בקביעות ולישראל יש זכות אבות ותורה ומצות, קל וחומר שירחם ה' עליהם, שבמקום ששכן שם ודאי יושיע שלא יכבה נרו לעולם ועד וכמו שנתבאר בחלק זה (פ' עקב).
<b>ואשם דברי בפיך ובצל ידי כסיתיך.</b> היינו כשהשי"ת משים דברי תורה בלב האדם מכסהו בלבוש הנראה היפך מהדברי תורה הנמצאים בשורשו כמו שיצחק אבינו אשר ממנו יהיה כל הישועות לעתיד כדאיתא (שבת פ"ט:) ועל הלבוש היה מדתו מדת גבורה כמו שאיתא בזה"ק (שלח קע"ג:) מצפון תפתח הרעה ובצפון מחי דמתאן נפקי כל דינין וכל גזירין קשיין וביה שרי כל אגר טב וכל טובו דזמין קב"ה למיהב לישראל, וכן ביעקב שכתיב עליו (בראשית כ"ה,כ"ז) ויעקב איש תם ועשו אמר עליו (שם כ"ז, ל"ו) ויעקבני זה פעמים שעל הלבוש נראה שהיה רמאי, וכן משה רבינו כתיב עליו (במדבר י"ב,ג') והאיש משה עניו מאד מכל האדם ודתן ואבירם אמרו עליו (שם ט"ז,י"ג) כי תשתרר עלינו גם השתרר, שכל לבשו שנתראה הוא היפוך מפנימיות שורש נפשו, כדי שתמיד יהיה לו עבודה, שבאם האדם בשורש לבו הוא ענו ועל הלבוש הוא גאה אזי צריך לזכך את לבושו שעל ידי עבודה יגיע לשורשו למדת ענוה. וזה הוא ואשם דברי בפיך ובצל ידי כסיתיך בלבוש הנתראה להיפוך מהדברי תורה הנמצאים בשורש נפשו, והאדם הרוצה לידע תכונת שורש נפשו יוכל להכיר ממדותיו הנראים לעין ידע כי שורשו הוא היפך ולכן ברא אותו השי"ת בלבושים הפכיים, כי השי"ת רוצה בפעולות אדם שיעבוד להשי"ת בכח עצום, ועל ידי עוצם עבודתו ותפלתו יגיע לשורש נפשו, ולכן צריך האדם לחשוב דרכיו קודם שיבואו מדות הנתראים על הלבוש לתוך לבו, כי אם יתרשל האדם בזה יוכלו לבוא המדות האלו ללבו ויהפכו שורשו.

Chapter 52

<b>קול צפיך נשאו קול יחדיו ירננו כי עין בעין יראו בשוב ה' ציון.</b> צפיך נקראו הנפשות שלבם דואג בקרבם והומים ומצפים בעוה"ז שהשי"ת ירפא את נגעי לבבם לכל אחד ואחד במה שיש לו חסרון, ועל זה מבטיח הנביא שלעתיד ישאו קול יחדיו ירננו כי עין בעין יראו ישועתם, וכשיפגשו איש ברעהו יאמר איש לאחיו בשמחה רבה, דע אחי שבזה החסרון שסבלתי בזה העולם וכעת נושעתי מזה, וחבירו יודיע גם לו שגם הוא היה לו ישועה בחסרונו שסבל בזה העולם, ואז יחדיו ירננו שכל אחד ישמח גם מישועת חבירו, שכל ישראל הם כלל אחד וכלל הישועה הוא בכל פרט, ופרט הישועה הוא בכל הכלל.

Chapter 53



Chapter 54

<b>ושמתי כדכד שמשתיך.</b> איתא בגמ' (ב"ב ע"ה.) פליגי בה תרי מלאכי ברקיעא גבריאל ומיכאל וכו' חד אמר שוהם וחד אמר ישפה אמר להו הקב"ה ליהוו כדין וכדין, מיכאל הוא מדת החסד ושוהם הוא אבנו של יוסף שמדתו אהבה והשפעה וכמו שנתבאר בחלק ראשון (פרשת בראשית ד"ה וזהב הארץ) וגבריאל הוא מדת גבורה וישפה הוא אבנו של בנימין שרומז על גבורה ועל בנימין נאמר (דברים ל"ג,י"ב) ובין כתפיו שכן והקב"ה אמר ליהוו כדין וכדין, כי ישראל אינם משוקעים בשום מדה רק תמיד מתהפכים ברגע אחת ממדה למדה כפי רצון השי"ת וכמו שמצינו בדוד המלך שאמר לשלמה בנו (מלכים א' ב',ה') וגם אתה ידעת את אשר עשה לי יואב בן צרויה וגו' ותיכף אמר ולבני ברזלי הגלעדי תעשה חסד וגו'.

Chapter 55

<b>יעזב רשע דרכו ואיש און מחשבתיו וישב אל ה' וירחמהו.</b> בכאן הזהיר לעזוב המחשבות המלאים און, ובאמת הלא אין השי"ת מעניש על המחשבה כמו שכתיב (במדבר כ"ג,כ"א) לא הביט און ביעקב שאין השי"ת חושב בישראל מחשבה כמעשה, אכן באמת אין השי"ת מעניש על המחשבה, אך מי שיש לו מחשבות רעות אין להקב"ה שום התחברות עמו ואינו מאיר לו בהארת פנים בפנים לנוכח, יען שיש לו מחשבות שהם היפך מרצון השי"ת לא ירצה השי"ת להאיר לו לנוכח פנים בפנים, וכאן כתיב וירחמהו שרומז שהשי"ת יאיר לו באהבה רבה לנוכח. לכן מזהיר הנביא שיעזוב גם מחשבות און, ולכן כתיב בפ' ציצית (במדבר ט"ו, ל"ט) וזכרתם את כל מצות ה' וגו' ולא תתורו אחרי לבבכם וגו' ועשיתם את כל מצותי, שתחלה כתוב את כל מצות ה' ולא ידבר לנוכח ואח"כ כתיב את כל מצותי כמדבר לנוכח, והיינו שמתחלה מזהיר על המעשה כי על המעשה מענישין אותו ואם כן יוכל האדם להשכיל בזה אם כן למה לו להכניס עצמו במחשבות שהמה היפך מרצון השי"ת, וזה שמזהיר ולא תתורו אחרי לבבכם ואחרי עיניכם ואחר כן נאמר את כל מצותי שהשי"ת מדבר עמו לנוכח פנים בפנים.

Chapter 56

<b>אשרי אנוש יעשה זאת וגו' שמר שבת מחללו.</b> ובאמת מצות שבת הוא לא תעשה וכאן כתיב יעשה זאת, אך הענין בזה כמו שמצינו שבפרשת ויקהל נסמך פרשת שבת למלאכת המשכן מחמת שכל אחד עשה במלאכת המשכן בכל מיני יופי, וחשש משה רבינו שמא מעורב בזה איזה כוונה של גאות חס ושלום, ולכן כתיב ויקהל משה שהקהיל כל ישראל שיהיה לכולם כוונה אחת לשם שמים, ולכן אמר להם פרשת שבת ששבת רומז על יסוד של אמת וגם מעשה המשכן יהיה בכונת אמת לשם שמים, ולכן כתיב אשרי אנוש יעשה זאת היינו שכל המצות יעשה בכוונה לשם שמים כמו שמירת שבת, ששבת הוא בודאי אמת שאין בו שום כוונה כי הוא יסוד של אמת ועיקרו הוא להזהר מעשיה כן כל המצות יעשה בכוונה אמיתית לשם שמים.


Chapter 57



Chapter 58

<b>ונחך ה' תמיד.</b> איתא בזה"ק (תולדות קמ"א.) אלא דא תמיד דבין הערבים. זה רומז שהשי"ת יברר את ישראל בברורים דקים מאוד כחוט השערה שזה רומז ערבים כדאיתא בגמ' (שבת ל"ד:) בין השמשות כהרף עין זה נכנס וזה יוצא ואי אפשר לעמוד עליו, שזה רומז על מעשים שהמה מצד אדם רופפים שצריכים לבירורים דקים מאוד כשיהיה נוטה כחוט השערה לצד אחד אז יהיה טובים, וכשיהיה נוטים כחוט השערה לצד השני יהיה להיפך, ואין אדם יכול לברר ההבדל כי הוא כחוט השערה, לכן כתיב ונחך ה' תמיד שהשי"ת יעיד על ענינים כאלו שישראל כוונו לעומק רצונו ית' וזה נקרא (ישעיה מ"א,ט') ומאציליה קראתיך, מהזוית ששם ההבדל בין הקצות הוא כחוט השערה, על זה מסיים שם הכתוב בחרתיך ולא מאסתיך אל תירא כי עמך אני וגו' שהשי"ת יעיד ששם כוונו ישראל לעומק רצונו ית'.

Chapter 59



Chapter 60



Chapter 61



Chapter 62



Chapter 63

<b>פורה דרכתי לבדי ומעמים אין איש אתי ואדרכם באפי וארמסם בחמתי ויז נצחם על בגדי וכל מלבושי אגאלתי.</b> היינו כי באמת השי"ת הוא טוב וגם כל הלבושים שנתלבש בהם כביכול הם טובים בעולם הזה, אכן לעתיד יתראה שהוא נוקם ונוטר עבור גאולת ישראל וזה נקרא וכל מלבושי אגאלתי.

Chapter 64



Chapter 65



Chapter 66

<b>כה אמר ה' השמים כסאי והארץ הדם רגלי אי זה בית אשר תבנו לי ואי זה מקום מנוחתי ואת כל אלה ידי עשתה ויהיו כל אלה נאם ה'.</b> והיינו אף שהשמים והארץ אין חקר והארץ הוא שרפרף רגלו ית' והם כולם מספרים כבוד אל וקדושתו, מכל מקום כתיב ואל זה אביט אל עני ונכה רוח וחרד על דברי, שהשי"ת מביט להם ביחוד, ועני נקרא אברהם אבינו ע"ה שהיה ממאס תמיד בבצע כסף וכתיב בו (בראשית י"ד,כ"ג) ולא תאמר אני העשרתי את אברם, ונכה רוח נקרא יצחק אבינו כשאמר לו אבימלך לך מעמנו כי עצמת ממנו מאוד, אף שאמרו זבל פרדותיו של יצחק ולא כספו וזהבו של אבימלך כדאיתא במדרש (רבה תולדות ס"ד,ז') מכל מקום נכנע יצחק מפניו שהלך משם, ושמע לדבריו. וחרד על דברי נקרא יעקב אבינו שהיה מטתו שלימה והיה חרד על כל דקדוקי מצות מדברי סופרים שלא יעבור רצון השי"ת שצוה להזהר, ואמר כיון שהוא נגד רצונו ית' אין לי לחלק בין דקדוק קל מדברי סופרים ובין מצוה חמורה, ולאלו השי"ת מביט ביחוד לטוב להם, וזה שכתיב (ישעיה מ"ח,י"ז) אני ה' אלהיך מלמדך להועיל, פירוש אני המהוה אותך וחפץ אני בטובתך לכן מלמדך ובחרת בחיים ואף שנדמה שהמקבל עליו עול תורה יצומצמו אצלו כל הטובות על זה נאמר (משלי ח',י"ד) לי עצה ותושיה וכתיב (משלי כ"ב,י"ז) ולבך תשית לדעתי שהשי"ת מלמדך לטוב לך וזה נקרא מלמדך להועיל.

ספר הושע



Chapter 1



Chapter 2



Chapter 3



Chapter 4



Chapter 5



Chapter 6



Chapter 7



Chapter 8



Chapter 9



Chapter 10



Chapter 11



Chapter 12



Chapter 13



Chapter 14

<b>אשור לא יושיענו על סוס לא נרכב ולא נאמר עוד אלהינו למעשה ידינו אשר בך ירחם יתום וגו'.</b> זה שאמר הכתוב (מלכים א',י"ט,י"א) והנה ה' עבר ורוח גדולה וחזק מפרק הרים ומשבר סלעים לפני ה' לא ברוח ה' ואחר הרוח רעש לא ברעש ה' ואחר הרעש אש לא באש ה' ואחר האש קול דממה דקה. רוח רומז על פעולות מעשים טובים ורעש רומז על זריזות ויראה ואש רומז על התלהבות באהבה עצומה כמו שנתבאר בחלק זה (פרשת קרח ד"ה ויקח א') ולכן כתיב שם שלא ברוח ה' ולא ברעש ולא באש, היינו שאין לאדם להתפאר עצמו באלו הדברים שידמה לו שהם כולם טובים בשלימות והשי"ת שורה באלו הדברים, על זה אמר שאין לו סמיכה מפעולותיו במעשים טובים שלא ברוח ה', וכן לא יסמוך על זריזות ויראה כי לא ברעש ה', וגם לא על התלהבות באהבה כי לא באש ה', רק על קול דממה דקה שזה נקרא מה שהשי"ת חותם על אלו הדברים שהם טובים מכל צד בעומק הלב וזה נקרא קול דממה דקה שהשי"ת לוחש להאדם בלבו שבזה הרגע כונת בעומק לבך לרצוני וממני יצאו הדברים, ושם נחשבו אלו השלשה מתתא לעילא מסדר פעולות האדם שהמה מרוח עד אש, וכאן אומר הנביא שבעת שישובו ישראל עד ה' יכירו ויאמרו שאין להם סמיכה על אלו הדברים, אשור לא יושיענו לא נסמוך על התלהבות באהבה עצומה, כי גם אז אולי לא עשינו כרצון השי"ת, על סוס לא נרכב סוס רומז על זריזות, ולא נאמר עוד אלהינו למעשה ידינו זה הוא פעולות מעשה המצות, בכל אלו אין לנו במה להתפאר, רק בזה אשר בך ירחם יתום היינו קול דממה דקה שהשי"ת חותם עלינו, והשי"ת משיב להם ארפא משובתם אהבם נדבה כי שב אפי ממנו, שאין לי שום כעס על ישראל.
<b>אהיה כטל לישראל.</b> טל נקרא נייחא, יפרח כשושנה היינו במהירות, ויך שרשיו היינו קיום והתחזקות, ילכו יונקותיו היינו מהשם שדי ברזא דתינוק יונק משדי אמו כדאיתא בזה"ק (פקודי) ויהי כזית הודו היינו כחכם הרואה את הנולד ולא כתינוק.
<b>ילכו יונקותיו ויהי כזית הודו.</b> היינו שילכו מישראל כל היניקות הרעים והמתועבים ויסורו כל הרעות מלבו, ויהי כזית הודו שיהיה לבו זך כזית וכשמן, וריח לו כלבנון כדאיתא בגמ' (ברכות מ"ג:) אמר רב עתידים בחורי ישראל שיתנו ריח טוב כלבנון שזה רומז שאפילו משפחות שאינם מיוחסים כל כך, שבעוה"ז נדמה שאינם מבוררים כמו המיוחסים, על זה איתא עתידים בחורי ישראל שיתנו ריח טוב, כמו מי שמריח ריח מרחוק ממקום בושם שאף שאינו במקום שהבושם מונח מכל מקום מריח מרחוק ומחיה את נפשו, וכן בחורי ישראל שמצפים שהשי"ת יושיע להם מבטיח להם השי"ת וריח לו כלבנון, וכשישמעו זה ההבטחה אז כתיב ישבו ישבי בצלו יחיו דגן ויפרחו כגפן זכרו כיין לבנון שנחיה עצמינו בצלך ונשמח בזה כיין לבנון, אפרים מה לי עוד לעצבים וגו' ממני פריך נמצא היינו הטובה שאני נותן לך מותר אתה להנות ממנה כפי רצון השי"ת ובמשקל לא פחות ולא יותר, כי ישרים דרכי ה' וגו'.


ספר יואל



Chapter 1



Chapter 2



Chapter 3



Chapter 4

<b>ונקיתי דמם לא נקיתי וה' שכן בציון.</b> שהשי"ת אומר שינקום מהעכו"ם ששפכו דמם של ישראל ולא יוותר להם כלל, וטוענין העכו"ם הלא אתה בעל הרחמים למה לא תוותר לנו ועל זה אומר הנביא וה' שכן בציון, וכתיב (ישעיה ב',ג') כי מציון תצא תורה ודבר ה' מירושלים ואם כן השי"ת הוא התלמיד חכם האמיתי כיון שהוא שוכן בציון ואיתא בגמ' (יומא כ"ב:,כ"ג.) כל תלמיד חכם שאינו נוקם ונוטר כנחש אינו תלמיד חכם.

ספר יונה



Chapter 1



Chapter 2



Chapter 3



Chapter 4

<b>ויצא יונה מן העיר וישב מקדם לעיר וגו' עד אשר יראה מה יהיה בעיר.</b> כאשר יצא נבואה ומאמר ה' היא בהכרח שיפעול מה, ואפילו כשיעשו תשובה זה המאמר אינו חוזר ריקם. וכאשר יצא הנבואה שנינוה נהפכת אם גם שעשו תשובה עם כל זה פחד הנביא להיות בהעיר כי בטח כמה בתים וחוצות יפלו ע"כ יצא מן העיר והראה לו השי"ת שהרבה עמו פדות שכל פעולת הנבואה הלך רק על הקיקיון שלו.

ספר מיכה



Chapter 1



Chapter 2



Chapter 3



Chapter 4



Chapter 5



Chapter 6

<b>במה אקדם ה' אכף לאלהי מרום, האקדמנו בעולות.</b> היינו במה אוכל לקדם פני ה' כי בעולות ובקרבנות זה לא נקרא מקדם פני ה' כי השי"ת נתן לו מקודם מה להקריב וכדאיתא במדרש (תנחומא אמור ז') על פסוק מי הקדמני ואשלם, וא"כ השי"ת קדם בזה, אבל מה אני אוכל לעשות לקדם פני ה' רק אכף, לכפוף הקומה ולבטל רצוני מפני רצון השי"ת, אבל השי"ת אינו כופף כביכול רצונו חלילה ולכן זה נקרא מקדם פני ה'.

ספר חבקוק



Chapter 1



Chapter 2

<b>וצדיק באמונתו יחיה.</b> איתא בגמ' (מכות כ"ד.) בא חבקוק והעמידן על אחת שנאמר וצדיק באמונתו יחיה, כי אמונה הוא לצמצם דעתו ולבטוח בהשי"ת. כי בהושע מצינו בגמ' (פסחים פ"ז.) שאמר העבירם באומה אחרת ובטח בעת שאמר זאת לא היה לו שום אופן לסבול בני דורו, אכן אמר לו השי"ת אם אני סובלם למה אין אתה יכול לסבול אותם, לכן קח לך אשת זנונים, וכיון שידע שחטא עמד לבקש רחמים על עצמו וכו' והתחיל לברכן שנאמר (הושע ב',א') והיה מספר בני ישראל כחול הים וגו', וזה שאמר וצדיק באמונתו אף שגם הוא לא היה יכול לסבול ממשלתו של נבוכדנצר כמו שנתבאר (בפרשת בהר חלק זה ד"ה לא תעשו), אכן באמונתו שמאמין בהשי"ת ויודע שאינו חפץ לאמר דלטוריא על ישראל, זה יחיה, היינו שיכלכל דבריו במשפט לכלל עצמו עם ישראל להחזירן למוטב.

ספר זכריה



Chapter 1



Chapter 2



Chapter 3



Chapter 4

<b>ויאמר אלי מה אתה ראה ויאמר ראיתי והנה מנורת זהב כלה וגלה על ראשה ושבעה נרתיה עליה שבעה ושבעה מוצקות וגו' ויען ויאמר אלי לאמר זה דבר ה' אל זרבבל לאמר לא בחיל ולא בכח כי אם ברוחי אמר ה' צבאות וגו'.</b> זה שאמר הכתוב (ישעיה נ"א,י"ד) והאכלתיך נחלת יעקב אביך, שזה רומז על העתיד שיתבטלו כחות מפעולות אדם וזה נקרא נחלת יעקב, כמו שאמר יעקב (בראשית מ"ח,ט"ו) האלהים אשר התהלכו אבתי לפניו אברהם ויצחק, היינו שהם גרמו אתערותא גדולה ע"י עבודתם שהרעישו עליונים ותחתונים כמו אברהם בכבשן האש, וכן יצחק שכל עבודתם היה ברעש גדול שהשפעת ברכתו היה חוץ לדרך הטבע אבל על עצמו אמר, האלהים הרעה אתי מעודי שאינו עושה שום דבר אפילו דבר קטן מאוד עד שתאחזני בידי ותנהלני כצאן אשר ימשך אחר הרועה, וזאת היה עיקר נחלת יעקב ששברו על ה' אלהיו שמביט ומצפה לישועת ה' כמו התינוק שצופה ומביט אל שדי אמו שתתן לו מאכלו לפיו, ונדמה בזה שלא היה כח יעקב אבינו ככח אבותיו, אכן בזה גדלה מעלתו שלא יזוז מרצון השי"ת אף רגע אחת, כי באמת מה יתרון לכח האדם נגד מי שהשי"ת מנהיגו תמיד שהוא הולך בטח וזהו יהיה סוף וקץ הגאולה שיתמעטו כל הכחות מפעולות אדם, רק השי"ת יעזור את בית יעקב וזה הוא לא בחיל ולא בכח כי אם ברוחי אמר ה' צבאות, וזה שכתוב שם שני צנתרות הזהב המריקים מעליהם הזהב וזה שלעתיד שיתקיים נבואת זכריה אז נקרא והאכלתיך נחלת יעקב.

ספר מלאכי



Chapter 1

<b>אהבתי אתכם אמר ה' ואמרתם במה אהבתנו הלא אח עשו ליעקב נאם ה', ואהב את יעקב.</b> לשון הלוא אח עשו ליעקב משמע שיש להם דמיון אחד והשי"ת מכיר שאינם שוים, שבאמת ידוע שעשו שונא את יעקב וממילא גם יעקב שונא את עשו, אכן ההפרש הוא, שנאת עשו על יעקב הוא שנאה שרשיית שבעצם שונא אותו והוא כועס עליו, ושנאת יעקב על עשו הוא רק על רוע מדותיו מדוע הוא כועס ואכזר זה שנאת יעקב על עשו.


ליקוטים מכתובים

ספר תהלים



Chapter 1

<b>אשרי האיש אשר לא הלך בעצת רשעים.</b> עצת רשעים, היינו שחושב במזיד מחשבות רעות ואשרי מי שנזהר מזה. ובדרך חטאים לא עמד, היינו שאם יבוא בלבו בשוגג איזה מחשבה רעה אינו עומד בה רק תיכף מסיר ומדחה אותה מלבו. ובמושב לצים לא ישב אין פירושו דוקא מי שמתלוצץ מדברי תורה רק מי שאינו נזהר משני אזהרות הראשונות עם זה לא ישב ולא יתחבר עמו, כי דבריו הם מלאים לצנות, כמו שבעוה"ז בעל מסחר מוכיח את בנו וחתנו עד מתי תשב בבית המדרש מה יהיה תכלית שלך הלא צריך אתה לפרנס את אשתך ובני ביתך, זה הוא מלא לצנות, כי אף שמצינו גם בגמ' (אבות פ"ב,מ"ד) כל תורה שאין עמה מלאכה סופה בטילה, וכן מצינו (שם) יפה תלמוד תורה עם דרך ארץ וכו' אכן דברי חכמים הם יוצאים ממקום קדוש וטהור שעיקר יהיה דברי תורה, ודרך ארץ טפל לה, ועצות הבעל המסחר המה יוצאים ממקום טומאה. כי אם בתורת ה' חפצו, לשון כי אם מורה שמוכח להיות כן, והיינו שאם יתנהג האדם כן שלא ילך בעצת רשעים ולא יעמוד בדרך חטאים ולא ישב במושב לצים א"כ מוכרח לחפוץ בתורת השי"ת, כמשל מי שיש לו מעיין מים אצל שדהו לרצונו שהמים ישקו את שדהו, אינו צריך לחפור חריץ שילכו המים לשדהו דרך החריץ רק מגדיר הצדדים שלא יתפשטו המים במקום אחר וממילא לא יהיה להם דרך לילך רק להשקות את שדהו, כן בנפש האדם המחשבה והלב ישוטטו תמיד ומלאים רצונות ואם יגדיר אותם מרצונות זרים אזי בטח ישוטטו בדברי תורה, כי מה יחשוב כי אם בתורת ה' חפצו, וזה מורה על התורה בכלל, ובתורתו יהגה יומם ולילה זה מורה על כל פרטי דברי תורה.

Chapter 2



Chapter 3



Chapter 4

<b>רגזו ואל תחטאו אמרו בלבבכם על משכבכם ודמו סלה.</b> עיקר השמירה צריך האדם לשמור עצמו קודם בואו לנסיון שיתגבר עליו היצר, כי בעדנא דיצר הרע לית מאן דמדכר ליצר הטוב כדאיתא בגמ' (נדרים ל"ב:), רק קודם בואו להתגברות התאוה. וזה שכתיב רגזו שירגז וירעש בו הלא תעשה של כל דבר ואז אל תחטאו שיוכל אחר כן לעמוד בנסיון. אמרו בלבבכם, אמרו, רומז על כל המצות שצריך לקיימם באמירה תורה ותפלה, ואם לפעמים קשה לפני האדם לקיימם על ידי אמירה יהיה על כל פנים בלבבו מחשבות דברי תורה ותפלה וזהו בלבבכם, ואף על משכבכם יהיה מחשבותיו מלאים ד"ת. ודומו סלה, שאף בעת שהולך בטל ודומם יהיה מחשבותיו חושבים ד"ת וזהו ודומו סלה שסלה לא יהיה לבו ריקם מדברי תורה ותפלה.

Chapter 5

<b>למנצח אל הנחילות.</b> תרגומו לשבחא על חנגין, שהצעקה הוא ברעש גדול כי חונגא הוא פעמון המרעים, וזה הוא בעת שאדם רואה שאין דברי תורה יכולים לכנס בלבו ואז יצעק ברעש גדול, אמרי האזינה ה' בינה הגיגי, פירוש תן לי בלבי ובמחשבותי תקופות ובינה שאני בעצמי אוכל להאזין אמרי. הקשיבה לקול שועי, היינו הושיעה לי שאוכל בעצמי להקשיב לקול שועי, כי זה הוא מחמת שיש בלב האדם מחשבות מזוהמים וגשמיים, לכן אינו נכנס דברי תורה בלבו, אבל אתה מלכי ואלהי הלא אתה מלך ומלך פורץ גדר לעשות לו דרך לכן תעשה פרצה בלבי שיצאו ממני מחשבות האלו ויכנסו בי דברי תורה.

Chapter 6



Chapter 7



Chapter 8



Chapter 9



Chapter 10



Chapter 11



Chapter 12



Chapter 13



Chapter 14



Chapter 15



Chapter 16

<b>ה' מנת חלקי וכוסי אתה תומיך גורלי.</b> הנה כל אדם צריך לקבוע בלבו סדר להתנהג בו ואם יברר עצמו בסדר שלו אזי אם לפעמים יפסיע פסיעה למעלה מסדר שלו אפילו שאין זה חלקו מכל מקום יאיר לו השי"ת שגם זה חלקו וכמו שכתיב (משלי ט"ז,א') לאדם מערכי לב ומה' מענה לשון, היינו שהאדם צריך לסדר מערכי לבבו ואם יסדרם היטיב אז מה' מענה לשון שהשי"ת יושיע לו שיצא לפועל, ואפילו במקום שפסע מחוץ לסדרו, גם כן יברר השי"ת שמאתו היתה זאת. כמו שמצינו במשה רבינו שביקש לכנוס לארץ ישראל והתפלל על זה, ואף שארץ ישראל לא היה שייך לחלקו, מכל מקום לא הפסיד והרוויח בזה כמו שנתבאר בחלק ראשון (פרשת ואתחנן) שהרי אמר לו הקב"ה שא נא עיניך וראה ובהראיה יש ג"כ טובה וכדאיתא בזוה"ק (נח ס"ט:) בשוא גליו אתה תשבחם (תהלים פ"ט,י') מכאן כל מאן דכסיף לאסתכלא ולמנדע אע"ג דלא יכיל שבחא איהו דיליה וכלא משבחן ליה, וזהו ה' מנת חלקי וכוסי אתה תומיך גורלי, שהשי"ת תומך שלא פסע לבר בלתי כפי חלקו, כי באמת הנקודה באדם אף שהיא קטנה מכל מקום תוכל להתפשט כרצון השי"ת, וזהו אתה תומך גורלי, שאף במקום שאין האדם יכול מצדו לעלות למעלה זו, מכל מקום השי"ת תומכו כיון שרצון ישראל הוא רצונו יתברך, כמשל מלך שצוה לבניו שיבנו לו בנין ועשאוהו ברפיון ורצון המלך היה לגמור הבנין אמר להם די לפני רצונכם שרציתם לעשות רצוני ואני אשלים הבנין בעצמי, וכן ישראל רואים שכל מעשם הוא רק לברר שרצונם הוא רצון השי"ת.

Chapter 17



Chapter 18



Chapter 19

<b>תורת ה' תמימה משיבת נפש.</b> שמשלמת החסרון והצמאון שיש בנפש האדם שמי שמכיר חסרונו משלים לו השי"ת כמו שאיתא בזוה"ק (אמור צ':) קוב"ה לא שארי אלא באתר תבירא במאנא תבירא דכתיב ואת דכא ושפל רוח (ישעיה נ"ז,ט"ו) שמי שמכיר חסרונו מאיר לו השי"ת להשלים חסרונו כמו שכתיב (תהלים ל"ד,י"ט) קרוב ה' לנשברי לב ואת דכאי רוח יושיע.

Chapter 20



Chapter 21



Chapter 22



Chapter 23



Chapter 24

<b>שאו שערים ראשיכם והנשאו פתחי עולם ויבא מלך הכבוד.</b> כל מיני טובות שהשי"ת משפיע להאדם נקראו שערים, כי בעוה"ז כל הטובות המה שער שעל ידו יוכל האדם להכיר את השי"ת על ידי שימליך את השי"ת עליהם, וכמו שכתיב (בראשית כ"ו,י"ב) וימצא בשנה ההוא מאה שערים, וזהו שאו שערים ראשיכם שכל הטובות ינשאו למעלה לשורשם וראשם שיכנוס מלך הכבוד, שיכיר האדם הכרה מפורשת שכל הטובות המה מהשי"ת.

Chapter 25



Chapter 26



Chapter 27

<b>אחת שאלתי מאת ה' אותה אבקש.</b> נתבאר בפ' קרח בחלק זה [ד"ה ויקח א'] שזה היה עיקר תפלתו שיאיר השי"ת את אורו אליו בלי מסך מבדיל רק הוא יחזה בנועם ה' פנים בפנים. שבתי בבית ה' כל ימי חיי, שכל ימי חיי יחשבו מחשבותי רק בבית ה' ולא יבוא למחשבתי שום מחשבה זרה. לחזות בנועם ה', שאזכה לטעום ולראות כי טוב כמו שכתיב (תהלים ל"ד,ט') טעמו וראו כי טוב ה' וזה נקרא לחזות בנועם ה' שאזכה לטעום נועם ה' בדברי תורה, ולבקר בהיכלו שאבין בד"ת לבקר מה הוא רצון השי"ת באמת כמו ביקור בכור וכן כאן לידע בהדברי תורה עצמו מה הוא רצון השי"ת ומה הוא להיפך וזה נקרא לבקר בהיכלו.

Chapter 28



Chapter 29



Chapter 30



Chapter 31



Chapter 32

<b>אשרי אדם לא יחשב ה' לו עון ואין ברוחו רמיה.</b> זה הפסוק נאמר על נפש יקר שהוא מרכבה לשכינה שאין ברצונו שום נגיעה לשום דבר רק מרצון השי"ת שמשפיע לו, וזה שכתיב (תהלים י"ח,י"ב) ישת חשך סתרו סביבותיו סכתו כמו שנתבאר בחלק ראשון (פרשת בחקותי ד"ה אם בחוקתי ג') שעל ידי חשכות שיש לו בדבר שרוצה להשיג ונעלם ממנו, לכן מגלה לו השי"ת ומאיר עיניו בכל התנהגות העולם, כמו שמצינו באברהם אבינו שהרעים ושאל מי ברא אלה, והאיר השי"ת עיניו אני הוא בעל הבירה ונתבאר בחלק ראשון (פרשת לך ד"ה ויאמר ה', ופרשת תזריע ד"ה אשה א') שהשי"ת השיב לו הרי אתה בעצמך תראה ששאלתך אינו כמו קושית כל הפלוסופים ששואלים גם כן וחוקרים, ומדוע אתה תרעים בזה יותר מכל העולם, ומזה בעצמו תוכל לידע שזה הוא מה' ששוכן בתוך לבך והוא מעורר את לבך לרעום מי ברא אלה, וזה נקרא ישת חשך סתרו שנתגלה לו ההסתר, סביבותיו סכתו שהשי"ת מגלה להנפשות שאין בהם חשק ונגיעה לשום צד מאיר להם השי"ת שמקיף אותם.
<b>על זאת יתפלל כל חסיד אליך לעת מצא.</b> פירוש שהתפלה תהא לעת מצא היינו מכוונת מאד שתהא הענייה מוסכמת ומכוונת לתפלה, היינו שלא תהא הענייה קודם התפלה שאז תהיה נהמא דכסופא היינו בלא יגיע כפים, וכן אם תצרך להרבות תפילות ותחנונים תהיה תוחלת ממושכה, אכן תהיה בעתה וכמאמר חז"ל (תענית כ"ד.) אמר משיב הרוח ונשב זיקא אמר מוריד הגשם ואתא מטרא.

Chapter 33

<b>כי הוא אמר ויהי הוא צוה ויעמד.</b> איתא בגמ' (שבת קנ"ב.) כי הוא אמר ויהי זו אשה הוא צוה ויעמד אלו בנים, כי באשה הוא מקור הנפשות היקרות והשי"ת אמר ויהי ובנים הם קיום העולם ועמידתו, ובנפש האדם יש צלם ודמות ואיתא בזוה"ק (שמיני ל"ה:) צלם הוא דכורא היינו צורת האדם בשורש החיים בדעה והשכל להתחיל בנין חדש, ודמות הוא חשק להתפשט ולהוציא כלי למעשהו וכשיתחברו שניהם יולד צורת האדם בשלימות, וזה שכתיב (בראשית ה',ב') זכר ונקבה בראם וגו' ויקרא את שמם אדם שבהתחברותם יולדו צורת האדם בשלימות וזהו צוה ויעמד.

Chapter 34

<b>מי האיש החפץ חיים אהב ימים לראות טוב נצר לשונך מרע ושפתיך מדבר מרמה.</b> על זה אמר שלמה המלך בחכמתו (משלי כ"א,כ"ב) עיר גברים עלה חכם וירד עז מבטחה, שזה הוא עיקר המבטח עוז לשמור פיו ולשונו, כי הפה והלשון הם מתאחדים, כי בפה האדם מקבל כח השפעה ובלשון האדם מברך לה' על הטובה ואז תפעל אכילתו לטוב וכמו שכתיב (שמות כ"ג,כ"ה) וברך את לחמך ואת מימך והסרתי מחלה מקרבך, וכשיברך את ה' בלשונו בכוונת הלב אז יבין דברי תורה לאמיתם כמו שכתיב (איוב ל"ג,ג') ודעת שפתי ברור מללו, והנה מה שאדם צריך לשמור הפה והלשון אף שלעיני אדם נדמה שעיקר הוא המעשה, אבל באמת עיקר השמירה הוא בפה ולשון, כענין מכה בפטיש שאיתא בגמ' (שבת ק"ג.) המכה בקורנס על הסדן בשעת מלאכה חייב שזה הוא הגמר מהמלאכה שאם יכה בפטיש יצא לצורף כלי ואם לאו יצא משחת מראהו, וכן כל דבר נתברר על ידי הלשון וכמו שביאר הבעש"ט זללה"ה על מה שאיתא בגמ (ברכות ו':) דברים העומדים ברומו של עולם "שדברים" הם עומדים ברומו של עולם, וכדאיתא בזוה"ק (אמור ק"ה.) אבל לבתר דאפיק מלה מפומיה ההוא מלה אתעביד קלא ובקע אוירין ורקיעין וסלקא לעילא, ולכן הזהיר מי האיש החפץ חיים אהב ימים לראות טוב נצר לשונך וגו'.

Chapter 35



Chapter 36

<b>נאם פשע לרשע בקרב לבי אין פחד אלהים לנגד עיניו.</b> להבין איך ידע דוד המלך ע"ה בקרב לבו מחשבותיו של הרשע הלא לבו היה חלל בקרבו שהיה תמיד בפחד אלהים ויראת ה', אכן מזה שכתיב בקרב לבי משמע שצריך הנפש היקר מישראל להסתכן במחשבותיו ולחלוף ברעיוניו כל המחשבות הנמצאים בכל פרטי נפשות, ובזה נכללים המחשבות האלו בצורת אדם ע"י תיקונו.

Chapter 37



Chapter 38

<b>אד' נגדך כל תאותי ואנחתי ממך לא נסתרה.</b> היינו שאמר דוד המלך ע"ה אף שכל התאוות שיבואו לאדם הם נגד השי"ת שרואה אותם, אך גם האנחה שמעורר בעת שחושב דרכיו לשוב להשי"ת גם זאת לא נסתר מהשי"ת ובזה מתקן ומרפא את הקודם.

Chapter 39



Chapter 40



Chapter 41



Chapter 42

<b>צמאה נפשי לאלהים לאל חי מתי אבוא ואראה פני אלהים.</b> לא כתיב ואראה שהיה משמע שמקווה לראות פני אלהים רק כתיב ואראה שהיה משתוקק שיהיה הוא נראה כפני אלהים כרצון השי"ת וכמו שנתבאר בחלק זה (פרשת קדושים ד"ה את) וכדאיתא בזוה"ק (בא ל"ח.) מאן פני ה' דא רבי שמעון בן יוחאי.

Chapter 43



Chapter 44



Chapter 45



Chapter 46



Chapter 47

<b>יבחר לנו את נחלתנו את גאון יעקב אשר אהב סלה.</b> נחלתנו הוא נחלת ישראל מה שישראל נקראו נחלה להשי"ת וכדאיתא בגמ' (ב"ב קכ"ט:) מה נחלה אין לה הפסק שלא תפסוק לעולם, מחמת שכל חמדות עולם הזה הם בגבול והפסק, וישראל מחמת שהם דבוקים בד"ת שהמה בלי גבול, לכן נחלת ישראל להשי"ת אין לה הפסק, וזה פירוש את גאון יעקב אשר אהב סלה, שמדתו של יעקב אבינו שלא אהב אלא דבר שהוא קיים ונצחי וזה שיבחר לנו את נחלתנו שהוא גאון יעקב שיעקב אהב רק דבר שהוא סלה.

Chapter 48



Chapter 49



Chapter 50



Chapter 51

<b>תחטאני באזוב ואטהר.</b> אזוב איתא בזוה"ק (מצורע נ"ג:) דא ו' זעירא דיניק לה לכנסת ישראל שהוא מדת היסוד היינו צמצום שהוא בסוד שם שדי שאמר לעולמי די, שבטהרה יש טהרה ממקור הטהרה שהשי"ת מראה לאדם שממנו יצאו הדברים כבושים וכדאיתא בזוה"ק (בהעלותך קנ"ב: קנ"ג.) דנשמתא איהו מאנא דקוב"ה וכו' ובימינא דתמן תורה שבכתב דאיהי מים וטהרה ממקור דמיה וכו' אבל אינון דמשתדלין באורייתא דבכתב ובאורייתא דבע"פ דאינון אש ומים, ואינון דמשתדלין ברזי דאורייתא דאיהו אור דכתיב בה ותורה אור (משלי ו׳:כ״ג) באורייתא אינון מתדכין בה, והטהרה באופן זה אינו צריך לצמצום ולברורים כיון שהשי"ת מאיר לו בעומק לבו שהיה תמיד דבוק בו אף בשעת החטא, ורק כדאיתא בגמ' (קידושין פ"א:) באשה שנדרה בנזיר ושמע בעלה והפר לה והיא לא ידעה שהפר לה בעלה והיתה שותה יין ומטמאה למתים. וכדאיתא בזוה"ק (פקודי רס"ו:) שיש טהרה במיין דכיין עלאין דכתיב וזרקתי עליכם מים טהורים וכו' ובזוה"ק (חקת קפ"א.) וזוה"ק (תזריע מ"ט.) שמים טהורים הוא למעלה מטלא דבדולחא שהוא טהרה מרישא עלאה, והטהרה באזוב נתנה לטמאים היותר מרוחקים היינו מצורע וטמא מת שהם צריכים להצטמצם מאוד ועל ידי הצמצום הגדול אז מקבלים טהרה, היינו על ידי שיכירו שפלותם וחסרונם כמו שנתבאר במקומם בענין טומאת מת ומצורע (בחלק א') והיינו שכל מה שיכירו יותר שפלותם יגיעו להכיר רוממות השי"ת ששוכן אף במקום היותר מרוחק, וזה ענין האזוב לטהרת טמאים האלו שצריכים מצדם לנקות עצמם מאוד מכל שמץ תקופות וגיאות ולטאטא במטאטא השמד כל פסולת לבערם מעומק לבו, וזה שהתפלל דוד המלך ע"ה להשי"ת שכל כך היה משתוקק לטהרה עד שהיה שפל בעינו כל כך ונבזה מאוד וכשל כח סבלו מלשא, כמו אדם שנתלכלך מאוד ומבקש מחבירו שינקה אותו באיזה אופן שירצה ואומר לו טאטאני אף במטאטא אך נקני וטהרני מחלאתי, וכן בקש דוד מהשי"ת שיטהר אותו אפילו באזוב היינו ע"י בירורים וצמצומים אך שיטהר.
<b>הצילני מדמים אלהים אלהי תשועתי.</b> היינו שבקש מהשי"ת שיצילו ממעשה שיוכלו בני אדם לחשוד לו שהמעשה הוא היפך מרצון השי"ת והחושדים יתענשו על זה, כי באם חושד בחבירו בדבר שעומק לבו הוא נקי זה החושד נענש, ולכן בקש שלא יגרמו מעשיו שחלילה יתענש אדם על ידו.

Chapter 52



Chapter 53



Chapter 54



Chapter 55



Chapter 56



Chapter 57

<b>עורה כבודי עורה הנבל וכנור אעירה שחר.</b> כבוד מורה שהוא מרומם ומנושא על כל החמדות כמו שכתיב (משלי ד',ח') סלסלה ותרוממך תכבדך כי תחבקנה, שצריך האדם להיות מוקף בדברי תורה ולא יהיה משוקע בשום חשק, וזה תכבדך שיהיה מרומם ומנושא על כל עניני עולם הזה, וזהו כי תחבקנה שכל ימי חייו יחבוק וישתעשע בדברי תורה ולא יסור מהם רגע, ועל זה אמר דוד עורה כבודי זה הוא הטפה הראשונה מהחיים, עורה הנבל, זה הוא אח"כ כשנקבע בלבו שמבין שבלעדי זה הדברי תורה והחיים אין לו חיים כלל וזה נקרא נבל. וכינור הוא שלבו מלא שירות ותשבחות להשי"ת שכינורא דדוד היה מנגן מאליו שאצלו היה שמחה בשלימות בקביעות. אעירה שחר, שהשי"ת אמר עלי שאני הוא מעורר השחר שכל אתערותא הוא ממני.

Chapter 58



Chapter 59



Chapter 60



Chapter 61



Chapter 62



Chapter 63



Chapter 64



Chapter 65



Chapter 66



Chapter 67



Chapter 68

<b>גשם נדבות תניף אלהים נחלתך ונלאה אתה כוננתה.</b> גשם רומז על השפעה. נדבות, היינו ברצון טוב ולא כמו שנותן בעל כרחו ואחר כן מחזיר פניו מהמקבל רק השפעה יהיה מלא נדיבות ורצון. תניף אלהים, לשון נייחא כמו המנשב על אדם שמצער לו חום. נחלתך ונלאה, היינו שישראל הם נלאה בלי התחדשות חשק הוא מחמת שהם נחלתך לכן הם בפשיטות, לכן אתה כוננתה תשפיע להם דברי תורה להשיב נפשם.

Chapter 69



Chapter 70



Chapter 71



Chapter 72

<b>וימלא כבודו את כל הארץ אמן ואמן, כלו תפלות דוד בן ישי.</b> הנה השי"ת לא יחפוץ מן האדם רק שיהיה לו לב טוב וכדאיתא בגמ' (סוכה נ"ב.) הקב"ה קראו רע שנאמר (בראשית ח',כ"א) כי יצר לב האדם רע מנעוריו שבאמת מצד השי"ת אין שום רע, ורק מצד האדם יכול להיות יצר לב האדם רע ומצד זה כל הקטרוגים בעת שעדיין אין לו לב טוב וכדאיתא במסכת אבות (פרק ב',מ"י) שלב טוב כולל כל המדות טובות, והשי"ת רוצה שיהיה זאת נקבע בישראל ואז לא יהיה שום רע בעולם. והנה דוד במזמור זה שהתפלל על מלך המשיח היה זה עיקר תפלתו כמו שנאמר יחוס על דל ואביון ונפשות אביונים יושיע וגו' וכאשר סיים וימלא כבודו את כל הארץ אמן ואמן היינו שיתפרסם זאת שיהיה נקבע בלב ישראל ואז כלו תפלות דוד בן ישי, כי כל הסבלנות שבעולם הזה הם רק ע"י הקטרוגים אבל כשיתרבה הטובות עין אז לא יהיה שום קטרוג ולא יצרך לשום תפלה, ולכן מנין ימי הספירה עולים מנין "לב טוב" כי ימי הספירה המה ברורים מצד האדם וכשיקבע מדת לב טוב ישלמו כל הבירורים.

Chapter 73



Chapter 74



Chapter 75



Chapter 76



Chapter 77



Chapter 78

<b>ובתבונות כפיו ינחם.</b> זה רומז שנמצא בידים בינה למעלה מדעת האדם שיכול לכוון כרצון השי"ת בלי דעתו כלל לא יחטיא המטרה, וכמו שנתבאר בחלק ראשון (ליקוטי הש"ס יומא) ובחלק זה (פ' בהעלותך ד"ה אם יהיה) ששבט יהודה מכוון רצון השי"ת שלא מדעת וכעין עובדא דקניא דרבא (נדרים כ"ה.) וכן בגמ' (בבא מציעא צ"ז.) איכסוף לסוף אגלאי מלתא דלמיסר טעונה הוא דנפק ששלא מדעתו כוון לרצון השי"ת.

Chapter 79



Chapter 80



Chapter 81

<b>אנכי ה' אלהיך המעלך מארץ מצרים.</b> ארץ מצרים הוא משוקעת בכל מיני יצרים רעים, וזה שהוסיף דוד המלך עליו השלום לשון המעלך שבכל התורה נזכר לשון הוציאך, כי חוץ מה שצוה השי"ת להשמר מכל דבר איסור צריך האדם להזהר אף בדברים המותרים שלא יהיה משוקע בחמדתם רק יהיה למעלה מכל תשוקה וחמדה, ובאם יהיה מבורר בזה שלא יהיה נכנע תחת שום חמדה ותשוקה אז מבטיחו השי"ת הרחב פיך ואמלאהו שיתן לו השי"ת כל משאלות לבו בהרחבה.

Chapter 82



Chapter 83



Chapter 84



Chapter 85



Chapter 86



Chapter 87

<b>אהב ה' שערי ציון מכל משכנות יעקב.</b> שערי ציון נקראו הדברי תורה והמצוה השייכת לנפש מיוחד, שזה נקרא שערים המצוינים בהלכה שלפרט זה הנפש שייכת זה המצוה ופרט אלו דברי תורה כפי מדריגתו, ומשכנות יעקב הם דברי תורה ומצות בכלל, וזה שאמר שהשי"ת אוהב ויקר בעיניו הד"ת הנצרכים לפרט נפש בשעתו יותר ממשכנות יעקב.

Chapter 88



Chapter 89



Chapter 90



Chapter 91



Chapter 92

<b>מה גדלו מעשיך ה'.</b> היינו שמעשי ה' גדולים מאוד עד שעל פי שכל מחויב כל נברא להכיר את השי"ת ולירא ממנו, אכן רצון השי"ת הוא להסתיר הנהגתו והאדם יוצרך להטריח עצמו בעבודה עד שיתגלה לו הנהגת השי"ת, וזה מה גדלו מעשיך ה' מכל מקום מאד עמקו מחשבותיך איש בער לא ידע עד שיעבוד ויסבול מזה ויאיר לו ההסתר והעומק.

Chapter 93



Chapter 94



Chapter 95

<b>לכו נרננה לה' נריעה לצור ישענו.</b> לכו נרננה לה' הוא בעת שהשי"ת מראה השגחתו בכלל מזה יבוא השמחה להאדם לרנן לה', וכשרואה שהשי"ת מביט אליו ביחוד אז השמחה בהתגברות מאוד וזה נריעה לצור ישענו.
<b>לכו נרננה לה' וגו' אשר בידו מחקרי ארץ.</b> הנה אלו הפרשות אמרן משה רבינו, אכן היה צריכים להאמר דרך דוד המלך ע"ה ואינם מפורשים בתורה, ובאמת למבקשי ה' המה יופיעו מפורש בתורה במקום שהם כתובים כי תורה הוא יותר נגלה מנביאים וכתובים. אשר בידו מחקרי ארץ, ארץ רומז ללב שמהלב ישפע רצון לכל הגוף וכן מארץ ישפע השפע לכל העולם, ומחקרי ארץ נקראו עורקי הלב שמעוררים הרצון לדקדק כחוט השערה אף בלי דעת האדם כלל ורק השי"ת יודע, וזהו אשר בידו מחקרי ארץ, ותועפות הרים לו תועפות הוא לשון מהירות והרים רומז על כוחות והיינו שיש כוחות נמהרים שאין ביד האדם להשמר מזה כגון העינים והאזנים והחוטם שאיתא במדרש (תנחומא תולדות י"ב) שאינם ברשותו של אדם, לכן כתיב ותועפות הרים לו שבמקומות האלו שם השי"ת לבדו שולט. אשר לו הים, ים רומז לתאוה והיינו שאפילו במקום שגובר על האדם התאוה גם אז רואה השי"ת כמה טרדה נמצא בו וכמה ישוב הדעת נמצא אז בו, וכדאיתא (שוחר טוב צ"ה) הקב"ה יודע כמה מדות יש בים, ויבשת ידיו יצרו, זה הוא סוד עמוק כמו שאיתא בגמ' (כתובות ה'.) דרש בר קפרא גדולים מעשה צדיקים יותר ממעשה שמים וארץ וכו' השיב בבלי אחד ורבי חייא שמו ויבשת ידיו יצרו ונתבאר בחלק זה (ליקוטי הש"ס כתובות) שאף שכתיב (ישעיה מ"ח,י"ג) ידי יסדה ארץ וימיני טפחה שמים, שבשמים ניכר החסד שהוא מדת ימין וארץ רומז להסתר ונדמה שנברא בשמאל, אבל באמת בכל הסתרה בשורשה יש חסד אל רק נסתר כי שיקרא על שם ישראל שעל ידי עבודתם יתגלה זאת בעוה"ז בעת שיגלה השי"ת את אורו, וזה שכתיב ויבשת ידיו יצרו שיבשת רומז להסתר וגם זה באמת הוא בימין אכן רבי חייא רצה לעורר זאת קודם הזמן ולכן נקרא אז בגמ' בשם בבלי כמו שאיתא בגמ' (מנחות צ"ט:) הבבלים אוכלין אותו כשהוא חי ומפרש בגמ' (שם ק'.) לא בבליים הם אלא אלכסנדרים הם ומתוך ששונאים את הבבליים קורין אותן על שם בבליים, והיינו שמי שרוצה למהר הדבר קודם הזמן נקרא בבלי.

Chapter 96



Chapter 97



Chapter 98



Chapter 99



Chapter 100



Chapter 101



Chapter 102



Chapter 103



Chapter 104

<b>המשלח מעינים בנחלים בין הרים יהלכון ישקו כל חיתו שדי ישברו פראים צמאם.</b> נחלים נקראו מחשבות האדם לפי שהמחשבה משוטט תמיד ברעיונות, ואם האדם משוטט במחשבתו בעבודת השי"ת ולא ידע עצות בנפשו אז שולח השי"ת מעיין חיים בתוך מחשבותיו היינו דברי תורה ברורים המלמדים עצות טובות וזה נקרא המשלח מעינים בנחלים, בין הרים יהלכון שבאלו הדברי תורה נבקעו כל כוחות גופו ולבו, וישקה מזה המעין כל חיתו שדי. ישברו פראים צמאם, היינו זה שהיה צמא ומשתוקק לדברי תורה מחמת זה ישבור כל פראות מחשבותיו וילך במישור.

Chapter 105

<b>דרשו ה' ועזו בקשו פניו תמיד.</b> היינו שהאדם צריך תמיד להגדיר עצמו בזה הדבר שידע נגעי לבבו אף קודם הנסיון יקבל עליו יראת שמים, כי אח"כ בעדנא דיצה"ר לית מאן דמדכר ליצר טוב (נדרים ל"ב:), רק כל העצות הם קודם הנסיון יצמצם עצמו שזה יסייע לו אף בשעת הנסיון, וזהו בקשו פניו תמיד וכמו שנתבאר בחלק זה (על פסוק רגזו ואל תחטאו בתהילים ד׳:ה׳).

Chapter 106



Chapter 107



Chapter 108



Chapter 109

<b>יקללו המה ואתה תברך.</b> הלשון הזה יקללו המה רומז לתפלה שהתפלל שהם יקללו. והענין בזה כי כאשר השי"ת נותן טובה לישראל בהתגלות אזי מתעורר קודם הטובה קטרוג גדול, וכמו שמצינו בעת עקידת יצחק קיטרג השטן, וכן במתן תורה ובבריאת העולם היה מקודם קטרוג המלאכים, וכן בכל דור ודור שהשי"ת ידבר שלום אל עמו אז מתעורר מקודם קטרוג על ישראל, ועל זה התפלל דוד המלך ע"ה ידעתי כי עוד טרם יבוא ברכתי יקללו המה, אך אתה תברך כי כן הציב השי"ת שעל ידי הקטרוג תתעורר הברכה ביתר שאת ועוז.

Chapter 110



Chapter 111



Chapter 112



Chapter 113



Chapter 114



Chapter 115



Chapter 116



Chapter 117



Chapter 118



Chapter 119

<b>גל עיני ואביטה נפלאות מתורתך.</b> ואיתא על זה בזוה"ק (בהעלותך קנ"ב.) מה דתחות לבושא דאורייתא, והיינו שאם היה הד"ת גלוים בלי שום לבוש אזי גם העכו"ם היה תשוקתם לד"ת, אכן השי"ת הלביש בלבוש הנראה כעול ומשא על האדם המקיים ד"ת, וזה שביקש דוד המלך ע"ה גל עיני ואביטה מה דתחות לבושא דאורייתא ואז אביטה נפלאות מתורתך. וכן ענין ארץ ישראל שהיא ארץ אשר ה' אלהיך דורש אותה אבל על הלבוש נסתר זאת, וכמו שנתבאר בחלק זה (פרשת שלח ד"ה וידבר) שאם היה המרגלים מתפללים להשי"ת גל עיני ואביטה נפלאות מתורתך ולא יתרעמו בכעס אזי היה מכירין שנמצא בעומק דברי תורה אמיתיים, רק חטאם היה שהתרעמו בכעס לכן לא היה רואים מה שתוכו רצוף אהבה.
<b>טרם אענה אני שגג ועתה אמרתך שמרתי.</b> היינו טרם שנענה האדם מהשי"ת נדמה לו שהוא שוגג, שלפי דעתו נדמה שנכשל במה שהוא היפוך מרצון השי"ת. ועתה, אין ועתה אלא לשון תשובה והוא כשאדם עושה תשובה יאיר לו השי"ת שבזה עצמו אמרתך שמרתי שעשה בזה מצוה למשל מי שנדמה לו שחלילה אכל כזית חלב, אכן השי"ת חושב מחשבות לבלתי ידח ממנו נדח, לכן אם האדם שב באמת להשי"ת יוכל השי"ת להראות לו שאכל כזית קרבן פסח ועשה בזה מצוה וזה ועתה אמרתך שמרתי.
<b>ידיך עשוני ויכוננוני הבינני ואלמדה מצותיך.</b> כתיב (ישעיה מ', כ"ו) שאו מרום עיניכם וראו מי ברא אלה וגו' והיינו כשיביט האדם לכוחות השמים וצבאיהם יוכל להבין כי ה' ברא אלה ומזה מתחייב מאוד יראה, אכן בצדיקים איתא בגמ' (כתובות ה'.) גדולים מעשי צדיקים יותר ממעשה שמים וארץ, דאלו בשמים וארץ כתיב (ישעיה מ"ח,י"ג) אף ידי יסדה ארץ וימיני טפחה שמים, ואלו במעשה צדיקים כתיב (שמות ט"ו,י"ז) מקדש ה' כוננו ידיך בשתי ידים וזה שאמר דוד המלך ע"ה ידיך עשוני היינו שמתאחד בשורשו למעשה צדיקים וכמו שנקרא על שם הירח שלית ליה מגרמיה כלום, ולכן התפלל הבינני ואלמדה מצותיך, יען שמחצבו הוא ממקום גבוה יותר ממעשה שמים וארץ לכן לא יבוא לו יראה בהביטו לשמים, לכן ביקש הבינני בדברי תורה ומדברי תורה יתבונן לירא את ה' וזה ואלמדה מצותיך.
<b>נחלתי עדותיך לעולם כי ששון לבי המה.</b> פירוש כשעומד על טעם הדבר בדברי תורה אז נעשה לנחלה אצלו שנבלע זאת בתוך לבו, ואין צריך לחזור על הדבר שהוא קונה אותו לנחלה.

Chapter 120



Chapter 121

<b>שיר למעלות אשא עיני אל ההרים מאין יבוא עזרי עזרי מעם ה' עשה שמים וארץ.</b> היינו שהשי"ת הציב שהאדם יעבוד את השי"ת כפי כוחו ואח"כ יושיע לו השי"ת מצדו, ואם האדם מצדו משתדל בכל כוחו ומכיר שאין לו שום ישועה מצדו וצועק ומתפלל מאין יבוא עזרי, יתבונן מזה שקרובה ישועת השי"ת לבוא, וזה אשא עיני אל ההרים היינו הכוחות שלו ומתפלל וצועק מאין יבוא עזרי אז קרובה ישועת השי"ת לבוא, לכן נסמך לזה תיכף עזרי מעם ה' עושה שמים וארץ.

Chapter 122



Chapter 123



Chapter 124



Chapter 125



Chapter 126



Chapter 127



Chapter 128

<b>שיר המעלות אשרי כל ירא ה' ההלך בדרכיו יגיע כפיך כי תאכל אשריך וטוב לך.</b> ירא ה' נקרא מי שהשי"ת נותן לו יראה, לכן כתיב אצלו רק אשרי אבל יגיע כפיך כי תאכל היינו שמשיג יראה ע"י עבודה כתיב אשריך וטוב לך, שזה הוא טוב יותר מהיראה שהשי"ת נותן לו וזה כוונת הגמ' (ברכות ח'.) גדול הנהנה מיגיע כפו יותר מירא שמים וכו'.

Chapter 129



Chapter 130



Chapter 131



Chapter 132



Chapter 133



Chapter 134



Chapter 135



Chapter 136



Chapter 137



Chapter 138



Chapter 139

<b>אם אסק שמים שם אתה ואציעה שאול הנך.</b> היינו בעת שאני בבהירות המחשבה והלב ויש לי חשק להכיר כבוד השי"ת שם אתה, אני רואה את השי"ת מפורש, אכן בזה יש חילוקים כי יש זמנים ועתים אשר בקל יכול האדם לזכך לבו לראות אור השי"ת, אכן יש גם כן זמנים שאין באפשרות לזכך הלב ולברר המחשבה לראות אור השי"ת, אך שבזמן הבהירות מכין לזמן ההסתר שאף אם יעבור עליו העלם והסתר גם אז יהיה מקושר עם השי"ת, וזה שכתיב ואציעה שאול מלשון יוצע לרבים, היינו שבימי הבהירות אני מציע לי שאף אם יבואו ימי ההסתרה שנקראו שאול גם אז יהיה מבורר לפני ששם "הנך".

Chapter 140



Chapter 141



Chapter 142



Chapter 143



Chapter 144



Chapter 145

<b>פותח את ידך ומשביע לכל חי רצון.</b> הנה לפי משמעות הלשון היה צריך לכתוב או פתח את ידיך בלשון תפלה, או פותח את ידיו בלשון שבח ולשון נסתר, אכן זה הפסוק מוסב על פסוק שלמעלה ממנו שכתיב עיני כל אליך ישברו ואתה נותן להם את אכלם בעתו, בעתו מורה בעת שהאדם חסר לו זאת ומכיר שהוא נקרא על זה עני ותאב שהשי"ת ימלא לו חסרונו ואז נותן לו השי"ת מחסורו וכמבואר בזוה"ק (בשלח ס"ב.) ואע"ג דאשתכח עמיה בעי למשאל קמי קוב"ה ולצלאה צלותא על מזונא כל יומא בגין דישתכחו על ידוי ברכאן כל יומא ויומא לעילא וכו' ועל זה קאי פותח את ידיך שהעני על ידי תפלתו מעורר השפעתו ית' שישפיע מזון לכל אחד, וכמבואר בזוה"ק (וישלח קס"ח:) תפלה לעני כי יעטוף וגו' דא הוא צלותא דבעי מסכנא קמי קוב"ה ודא צלותא דאקדימת לכל צלותהון דעלמא וכו' תא חזי צלותא דכל בני נשא צלותא וצלותא דמסכנא איהי צלותא דקיימא קמיה קוב"ה ותבר תרעין ופתחין ועאלת לאתקבלא קמיה וכו' וכן איתא בזוה"ק (בלק קצ"ה.) כיון דצלי צליתיה פתח כל כוי רקיעין וכל שאר צלותין דקא סלקין לעילא דחי לון ההוא מסכנא תביר לבא דכתיב תפלה לעני כי יעטוף כי יתעטף מבעי ליה מאי כי יעטוף אלא איהו עביד עטופא לכל צלותין דעלמא ולא עאלין עד דצליתא דיליה עאלת וקב"ה אמר יתעטפון כל צלותין וצלותא דא תיעון לגבאי וכו'. כי תפלת העני שמכיר שלית ליה מגרמיה כלום זו התפלה מעוררת השפעתו ית' שישפיע לעולם, וזה שאיתא בזוה"ק (פנחס רכ"ו.) וכלהו תלת מזוני כתיבין הכא, ואתה נותן להם את אכלם בעתו דא מזונא דעתירי דיהיב מיכלא סגי, בעתו הא חד, תרין דכתיב ומשביע לכל חי רצון דא מזונא דמסכני דאינון שבעין מרצון ולא מגו מיכלא סגי, תלת דכתיב פותח את ידיך דא תוקפא לההוא אתר דבפתיחו דידוי נפקא רצון ושבעא לכלא וכו', והיינו על ידי תפלת העניים שהם שבעים מרצון לכן כח תפלתם מעורר מקום השפע שיושפע רצון ושובע בכל העולם, ולכן העני פותח את ידיו של הקב"ה (כביכול) ע"י תפלתו שהוא בלב נשבר מעורר לפתוח ידיו של הקב"ה שישפיע מטובו לבריותיו, וזה שאיתא בגמ' (כתובות ס"ז:) ההוא דאתא לקמיה דרבא א"ל במה אתה סועד א"ל בתרנגולת פטומה ויין ישן א"ל ולא חיישת לדוחקא דציבורא א"ל אטו מדידהו קאכילנא אדרחמנא קאכילנא דתנינא עיני כל אליך ישברו ואתה נותן להם את אכלם בעתו, בעתם לא נאמר אלא בעתו מלמד שכל אחד ואחד נותן הקב"ה פרנסתו בעתו, אדהכי אתאי אחתיה דרבא דלא חזיא ליה תליסרי שני ואתיא ליה תרנגולת פטומה ויין ישן וכו' הרי שתשוקת ותפלת העני התעורר כל כך שפע עד שגם רבא קיבל הרבה שפע, ולכן העני שמכיר שמקבל מהשי"ת ביכולתו לפתוח ידיו של הקב"ה (כביכול) שמשפיע שפע לכל העולם בעבורו וזה פותח את ידיך קאי על העני שהעני פותח את ידיו של הקב"ה (כביכול).

Chapter 146



Chapter 147

<b>בונה ירושלים ה' נדחי ישראל יכנס.</b> עיקר בנין ירושלים הוא בזמן הגלות שפזר השי"ת את ישראל בין העכו"ם שיקבלו כל הטובות מהם ולהכניסם לקדושה ואז יהיה רצון השי"ת מאוד בהתפשטות, נמצא שהבנין הוא בעת הפיזור, והיה צריך לכתוב בונה ירושלים ה' נדחי ישראל יפזר, אכן זה הוא תקון סופרים שדוד המלך ברוב אהבתו לישראל תיקן והתפלל שיבוא העת לגמור בנין ירושלים לכנס נדחי ישראל שאז יגמר בנין ירושלים.
<b>משליך קרחו כפתים לפני קרתו מי יעמד ישלח דברו וימסם ישב רוחו יזלו מים.</b> משליך קרחו כפתים, היינו בעת שהשי"ת שולח קרירות והתרשלות בלב האדם לאמר מה כוחי ומה אפעל בכל מעשי ונגד השי"ת הכל כאין, אז לפני קרתו מי יעמד שהאדם יצעק מאוד, אכן ישב רוחו יזלו מים כשהשי"ת משיב רוחו ומאיר לאדם תקופות, כיון שהשי"ת בחר באבותינו בטח יושיע לנו גם כן, ואז יזלו מים היינו המים שעל השמים שזה רומז על קדושת אבות שהם מקושרים בהשי"ת למעלה מכל עניני עולם הזה.

ספר משלי



Chapter 1

<b>לקחת מוסר השכל צדק ומשפט ומשרים.</b> צדק נקרא המבורר בלי שום נגיעה, ומשפט הוא פלס ומשקל שלא יכריע לשום צד, ומשרים הוא אהבת דברי תורה כמו שכתיב (שיר א',ד') משרים אהבוך, לתת לפתאים ערמה, פתי נקרא מי שהוא קל בדעתו להתפתות והיינו שאם ישמע דברי תורה יתפתה תיכף לקיימם, וחלילה אם ישמע חלקת לשון להיפוך גם כן יכול להתפתות. לכן כתיב לתת לפתאים ערמה היינו תקופות שלא יתפתו רק לטוב כי ערמה כמו ערימת חטים היינו אוצר קדושה שלא יוכל להתפתות חלילה לעבור רצון השי"ת, כי תיכף יבין בלבו שזה הוא נגד התורה והתורה הוא עצה לבחור בחיים לטוב לו, ואם כן לא יתפתה מחלקת הלשון ממה שיחסור לפי שעה טובת עולם הזה, וזה שנאמר (ישעיה מ"ח,י"ז) אני ה' אלהיך מלמדך להועיל, היינו אני ה' המהווה אותך ובטח אני מרחם עליך וזאת מלמדך שתתפתה רק לעשות רצון השי"ת וזה נקרא מלמדך להועיל ודברי תורה יהיה מקושרים בלבך קשר אמיץ שלא תתפתה חלילה להיפוך, וזה שכתיב (משלי א',ל"ג) ושומע לי ישכן בטח ושאנן מפחד רעה, ולהתפתות לטוב זה הוא מדה טובה שנשתבחו בה ישראל שנמשכין אחר השי"ת בגודל מהירות בלי ישוב ומיתון וכדאיתא בגמ' (שבת פ"ח.) שאמר ליה האי מינא לרבא עמא פזיזא דקדמיתו פומייכו לאודנייכו, וזה שמתחיל במדרש (רבה שמות ג',א') ויאמר אנכי אלהי אביך הה"ד (משלי י"ד,ט"ו) פתי יאמין לכל דבר שמיד שנתגלה הקב"ה למשה נמשך מיד אחר רצונו בזריזות בלי שום התחשבות.
<b>כי לוית חן הם לראשך וענקים לגרגרתיך.</b> זה רומז שיש הבדל גדול בין תלמיד חכם המתעדן עצמו בתענוגים ובין עם הארץ, כי זה שהת"ח עושה יש על זה חן ותפארת כי עושה הכל בישוב הדעת לפי שעושה הכל לכבוד שמים, כדאיתא בגמ' (ביצה ט"ז.) על הלל שכל מעשיו היה לשם שמים, אבל זה שעם הארץ עושה, מזה ניכר שהוא זולל וסובא, וזה הוא וענקים לגרגרתיך, היינו האכילה ושתיה שנכנסים לצואר יש עליהם חן ותפארת כמו ענקים שהוא תכשיט וניכר לכל רואה שהוא לכבוד שמים.
<b>חכמות בחוץ תרנה.</b> זה רומז על כל מה שהאדם לומד דברי תורה ולא נתגלה לו עדיין העמוק הצפון ונסתר בהד"ת, כי לעומק ד"ת לא יכול לבוא בלתי כששייך אלו הד"ת לשורש נפשו, וכמו שמצינו בגמ' (חגיגה י"ג.) שיש ד"ת שאין מוסרים אותם לכל אדם, וזה נקרא חכמות בחוץ שהאדם הוא עדיין חוץ מהם, אכן אחר כן כשיושיע לו השי"ת ויזדכך לבו אז יתעוררו בלבו אלו הד"ת שעסק בהם קודם התבררו בשלימות והשי"ת יאיר לו גם בהם, וזה לשון תרנה כענין גבור מתרונן מיין שהוא לשון התגברות.

Chapter 2



Chapter 3

<b>כי טוב סחרה מסחר כסף.</b> סחרה נקרא מה שהאדם מסבב ומשתדל לקנות ד"ת מלשון סחור, ובעניני עולם הזה מי שמשתדל לקנות איזה דבר וכשאינו עולה בידו לקנות אז כל פעולותיו לריק כיון שלא גמר כחפצו, אבל בדברי תורה מי שמחזר ומשתדל לקנות ד"ת אף שלא עלתה בידו גם זה השתדלנות לא נאבד כדאיתא בזוה"ק (תרומה ק"נ:) ולית רעותא טבא דיתאביד מקמי מלכא קדישא וכדאיתא במס' אבות (פרק ה',מי"ד) הולך ואינו עושה שכר הליכה בידו, וזה כי טוב סחרה היינו ההשתדלות להשיג דברי תורה טוב מסחר כסף.

Chapter 4



Chapter 5



Chapter 6



Chapter 7



Chapter 8

<b>בראש מרמים עלי דרך בית נתיבות נצבה.</b> על דרך שאיתא בספרים [שמונה פרקים להרמב"ם פרק רביעי, רמב"ם הלכות דעות פ"ב ה"ב] שהרוצה לתקן מדותיו צריך להפוך עצמו ממדתו מהיפך אל היפך, כגון מי שמורגל במדת הכילות יטה עצמו למדת פזרנות, אף שפזרנות הוא גם כן מדה שאינה מתוקנת שאינה בדרך הממוצע, אכן אם ירגיל עצמו במדת פזרנות יוכל להטות עצמו למדת נדיבות שהוא מדת הממוצע, וזהו בראש מרמים שאחר שיגיע האדם שיוכל להתהפך ממדתו מהיפך אל היפך אז יהיה במקום שהוא למעלה מכח המדה ואז יוכל להגיע עלי דרך, היינו ששכלו ינהג את מדותיו וזהו בית נתיבות נצבה, שיעמוד בבית היינו במקום שהנתיבות יוצאים ממנו לכלכל עצמו בכל הנהגותיו.
<b>בי מלכים ימלכו.</b> הוא כמו שיסד הפייטן (בהגדה של פסח) מלך במלוכה, כי אף שהמלך הוא פורץ גדר אכן זה הוא רק במקום שיצרך לעניני מלוכה, אבל מכל מקום הוא מוכרח תמיד להעם שמהם יוכר מלכותו, אבל השי"ת הוא מלך גם על המלוכה שאינו משועבד להמלוכה, וזהו בי מלכים ימלכו כשאדם דבוק ומקושר עם הד"ת הוא מלך אף על המלוכה.
<b>ומשחרי ימצאנני.</b> כתיב בשני נונין, להורות שהשי"ת ימצא אותו, כשאדם משחר ודורש להשי"ת תמיד, אזי ימצא השי"ת אותו בעת שהשי"ת משפיע ד"ת וכמו שנתבאר בחלק ראשון (משלי על פסוק חסד ואמת אל יעזבוך).
<b>אשרי אדם שמע לי לשקד על דלתתי יום יום לשמר מזוזת פתחי.</b> דלת הוא במקום שנתסם הפתח כי פתח נקרא החלל וכן נמצא במצות שצריך האדם לשמור פעולותיו בשב ואל תעשה כמו (ישעיה נ"ח,י"ג) אם תשיב משבת רגלך, וכל שמירת שבת וזה רומז על הפעולות שצריך להשמר שלא יעשה אותה כלל יען שהמה נסתרים ממנו, כמו דלת שסותם חלל הפתח, ולכן כתיב מקודם לשקד על דלתתי שזה צריך לשמרו מתחילה, ואח"כ כתיב לשמר מזוזת פתחי זה הוא מה שנתגלה להאדם היינו מצות עשה וכן במצות לא תעשה ליפות ולהדר את הלאו שזה גם כן בתפיסתו וזה לשמור מזוזת פתחי שיכול לכנוס בהחלל.

Chapter 9

<b>אל תוכח לץ פן ישנאך הוכח לחכם ויאהבך.</b> ולפי הלשון היה צריך לכתוב אל תוכח ללץ או הוכח חכם, אך הענין הוא שמזהיר שלא יוכח לץ בעצמו לומר לו שיקבל דברי תורה, יען שאינו יקבל ממנו ועוד ישנאהו שיאמר שאין החסרון ממנו שאינו מקבל דברי תורה רק החסרון הוא מהמשפיע היינו מהמוכיח, מפני שאין הד"ת יוצאים מלב לכן אינם נכנסים ללב. אכן הוכח לחכם היינו כשתרצה להשפיע דברי תורה להלץ תשפיע להחכם והוא יקבל ד"ת, ואז גם הלץ יאהבך כיון שיראה שהחכם מקבל, אם כן אין החסרון בהמשפיע שבטח הדברים יוצאים מלבו כיון שנכנסין בלב החכם, אם כן ישום אל לבו שבטח מה שהוא אינו מקבל מפני שנמצא בו חסרון ולכן גם הלץ יאהבך, וכן גם באדם אחד הוא האזהרה הזו שבאם יוכיחו בענין שנמצא בו החסרון לצנות, שם לא יקבל דברי תורה וישנאך באמרו שהחסרון הוא מהמשפיע, אך הוכח לחכם היינו שתוכח את הלץ במקום שאין בו לצנות ואז יקבל דבריך ויראה שהם יוצאים מלבך ואז יקבל דבריך גם במקום הנמצא בו לצנות, כיון שיראה שבמקום שאין בו לצנות שם קבל דברי תורה אם כן יכיר שזה שאינו מקבל בזה הוא מהחסרון שנמצא בלבו, וזה הוכח לחכם היינו להחכמה הנמצא בו ואז יאהבך גם במקום שנמצא בו לצנות גם כן יקבל דברי תורה.

Chapter 10

<b>כעבור סופה ואין רשע וצדיק יסוד עולם.</b> סופה נקרא ההנהגה של השי"ת שמנהיג בגודל יראה, ואז היו צריכין להתבטל כל אלו העומדים נגד המדה שהשי"ת מנהג בה, אכן יש גם צדיקים הנאחזים במדה זו כמו אליהו בדורו שהשי"ת הנהיג אז במדת גבורה וקנאה, היה אחאב ובני דורו שהיה בגודל זרם, וכנגדו היה אליהו שהיה גם כן בקדושה בכח עצום, אכן כאשר העביר השי"ת הנהגה זו אז אחאב וכל סייעתו נתבטלו, אכן אליהו שהוא צדיק יסוד עולם נשאר בקיומו.

Chapter 11



Chapter 12

<b>שפת אמת תכון לעד ועד ארגיעה לשון שקר.</b> היינו אם האדם יחפוץ בהאמת אף שזה יראה רק על הגוון וזה נקרא שפת אמת שהוא רק מן השפה ולחוץ ובעומק לבו עדיין לא נקבע זאת מכל מקום תכון לעד, ולשון שקר מורה אף שהשקר הוא נקבע בלבו מכל מקום כיון שכוונתו לשקר אין לדבר הזה שום הויה וקיום רק עד ארגיעה.

Chapter 13

<b>יש מתעשר ואין כל מתרושש והון רב.</b> היינו כשאדם רוצה ללמוד דברי תורה צריך מקום לטהר ולזכך מחשבותיו ורעיוניו ולבו מכל מדות מגונות ולבטל מלבו כל הלצנות, ומי שאינו חושש לזה אפילו אם הוא לומד תורה הרבה ומכל מקום ואין כל, אבל אם מזכך לבו ומחשבתו מכל מדות רעות ולצנות אע"פ שהוא ממעט בלמודו מכל מקום הון רב, כדאיתא במדרש (רבה שיר השירים פרשה א' כ"א על פסוק לריח שמניך טובים) כשנכנס ללב דבר של לצנות יוצא כנגדו טפה של תורה.

Chapter 14

<b>חכמות נשים בנתה ביתה.</b> חכמות נשים הוא מתינות וישוב הדעת שיהיה לו בכל דבר מעצור לרוחו, וזה הוא חכמה המתלבשת בבינה, וכדאיתא בזוה"ק (אחרי ס"ה.) ובגין דקרינן לה אם נוקבא גבורה ודינא מנה נפיק, וזה דאיתא בגמ' (סנהדרין ק"ט:) און בן פלת אשתו הצילתו היינו דעה זו שהיה בו שיהיה מתון וישוב הדעת בענינו למה לו לצאת למלחמה וכדאיתא בגמ' (יבמות ס"ה:) איש דרכו לכבש ואין אשה דרכה לכבש שלא תרצה לכנוס באחריות סכנה, וזה דאיתא בגמ' (נדה מ"ה:) מלמד שנתן הקב"ה בינה יתירה באשה יותר מבאיש ובינה הוא כח המצמצם כדאיתא בזה"ק (בא מ"ב:) וזה הוא בנתה ביתה היינו קנין קבוע בקדושה, ואולת בידיה תהרסנו, אולת, שירצה להתגאה ויצא ללחום וירצה להתגבר בכל דבר ולא יחשוב דרכיו אם יש בכוחו להגביר וכמו שכתיב (משלי י"ד,ג') בפי אויל חטר גאוה ושפתי חכמים תשמורם, היינו שהוא היפך מהחכם שהחכם שומר נפשו ופיו ולשונו.

Chapter 15

<b>שפתי חכמים יזרו דעת ולב כסילים לא כן.</b> היינו החכם אם יבוא לפניו או ישמע איזה דבר בד"ת אשר לא ישיג בשכלו אעפ"כ לא ידחה אותו רק יחשוב שהוא למעלה מתפיסתו, וזה יזרו דעת שיעשו אותו כמו זר ועטרה שהוא למעלה מראשם, אבל לב כסילים לא ירצה לקבל הדבר אפילו על הרעיון רק תיכף ידחה אותו ויאמר לא כן.
<b>אזן שמעת תוכחת חיים בקרב חכמים תלין.</b> מי ששומע תוכחה אף שסובל מזה השמיעה אכן מזה הסבלנות והענוה זוכה לחיים, ובקרב חכמים שישיג תועלת גדול מזה, תלין, היינו שיהיה קיים אצלו לעד, וכמו שכתיב (משלי י"ט,כ"ג) ושבע ילין בל יפקד רע, והיינו שאפילו שעת שינה גם כן לא יפקד בלתי לטוב.

Chapter 16

<b>באור פני מלך חיים ורצונו כעב מלקוש.</b> באור פני מלך היינו באור השי"ת במקום שהוא למעלה מלבושים נמצא שם חיים תמיד ואין שם שום הסתר ושם נמצא חיים בלא העדר, אך רצונו היינו שיורגש גם להברואים זהו כעב מלקוש, היינו שיש בו קצת הסתרה אכן קיווי יש לישועה שנרגיש גם אנחנו, וזה רומז עב מלקוש כי עב מורה על הסתרה ומלקוש מורה שמביא ישועה מפורשת.

Chapter 17

<b>תחת גערה במבין מהכות כסיל מאה.</b> זה רומז על מה שבאחד בשבט התחיל משה ללמד לישראל משנה תורה כמו שכתיב (דברים א',ג') בעשתי עשר חדש באחד לחדש וכו' הואיל משה באר את התורה הזאת וגו' והספר משנה תורה הוא מוסר ונקרא גערה במבין והחדש רומז למוסר ע"י שבט ויסורין חס ושלום, לכן התחיל משה רבינו אז ספר משנה תורה להורות שתחת גערה במבין מהכות כסיל מאה וע"י המוסר של ד"ת נפדו מכל היסורין כמו שנתבאר בחלק ראשון (פרשת דברים ד"ה ויהי).

Chapter 18



Chapter 19

<b>לץ תכה ופתי יערם.</b> ואיתא במדרש (רבה יתרו כ"ז,ה') לץ תכה זה עמלק ופתי יערם זה יתרו. לץ נקרא מי שמתלוצץ על כל הדברי תורה. אפילו על דברים שהם מתוקים מדבש, ופתי נקרא המתפתה מכל דבר ואינו מבחין בין טוב לרע ושניהם אינם טובים, כי הלץ לא יעשה שום דבר כי מתלוצץ על הכל והפתי יעשה הכל, ולעין האדם נדמה שהלץ יכול בקל לתקן חסרונו והפתי כבר עליו לחדול מלהאמין בכל דבר, ועל זה אמר הכתוב שאינו כן, שהלץ לא יגיע לעולם להכיר חסרונו כיון שאינו שומע כלל ולכן לץ תכה, זה עמלק, אבל הפתי שחסרונו הוא שמתפתה מכל דבר ונדמה לו שהוא עושה טוב אבל אם יבוא על האמת ידבק רק בטוב וזהו ופתי יערם זה יתרו כמו שנתבאר בחלק זה (פרשת יתרו ד"ה וישמע יתרו ג') שתחלה האמין בע"ז והבלים אכן אחר כן אמר (שמות י"ח,י"א) עתה ידעתי כי גדול ה' מכל אלהים וזה ופתי יערים שנכנס בו ערמימות וחכמה כדאיתא בגמ' (סוטה כ"א:) כיון שנכנסה חכמה באדם נכנסה עמו ערמומית.

Chapter 20

<b>יש זהב ורב פנינים וכלי יקר שפתי דעת.</b> היינו שיש ד"ת ויראות שנמשלו לזהב ופנינים שהם ענינים גבוהים ויקרים, אכן כל זה אין כל כך יקר, רק כלי יקר הוא שהאדם יהיה כלי לאלו הדברי תורה שיקבעו בו, וזה נקרא שפתי דעת כי דעת איתא במדרש (רבה נשא י',א') דעת זה המכיר את בוראו שידע שהוא רק נברא והשי"ת הוא בוראו זהו הוא הכלי יקר מכל, ולכן איתא זאת במדרש על פרשת איש או אשה כי יפלא לנדור וגו', שאם האדם מכיר את בוראו אז קונה הדברי תורה ויכול להכניס כל גופו בדברי תורה שהשיגם עד שיכול להפליא היינו להכניסם כל כך, עד שגם השפתים שלו שהם גמר ההכרה והפעולה כדאיתא בגמ' (שבת ל"ג:) פה גומר גם בהם ימצא ד"ת שיכונו על שפתיו, וזה וכלי יקר שפתי דעת.
<b>מקלל אביו ואמו ידעך נרו באשון חשך.</b> ענין הקללה הזאת הוא מדה במדה, יען שמצות כבוד אב ואם הוא יען שהשי"ת הסתיר כוחו בעוה"ז וידמה להאדם שנולד רק ע"י אביו ואמו, אבל בלי הסתרה זו אין שום מקום לכבד אב ואם, אכן השי"ת צוה שע"י ההסתרה זו יזכה האדם למצוה זו לכבד אם ואם ואיתא בגמ' (קידושין ל':) השוה הכתוב כבוד אב ואם לכבוד המקום, כי בלי שום הסתרה אין מקום לשום עבודה, ואם כן מי שקל בעיניו כבוד אב ואם שאומר שהוא מביט לאור ה' שרק את השי"ת צריך לכבד, יען שרואה האור בלי הסתר ושם השי"ת הולידו, יען שאומר שלפניו לא נסתר כח ה', לכן מדה במדה ידעך נרו באשון חשך, ולמכבדם יאיר השי"ת אורו כאלו כבדו אותו ית'.

Chapter 21

<b>אוצר נחמד ושמן בנוה חכם.</b> זה הוא השי"ת וכסיל אדם יבלענו ונתבאר בחלק ראשון (על פסוק זה) שכסיל נקרא מי שמצפה לדברי תורה ונצרך לישועה ומבין ערכו, אזי כששומע הד"ת בולע אותם בכל אבריו וזה קאי על משה רבינו, וכן מים עמוקים עצה בלב איש (משלי כ',ה') זה הוא השי"ת שנקרא איש מלחמה ואיש תבונה ידלנה זה משה שחשק וצפה להד"ת.
<b>העז איש רשע בפניו וישר הוא יבין דרכו.</b> הפסוק הזה מדבר ממה שהאדם מקבל איש רשע, היינו שלוקח דבר האסור לו וכמו שנדרש במדרש (רבה תרומה ל"ג,ה') וישר הוא יבין דרכו, היינו שיבין באיזה אופן לקבל ואפילו בדברי תורה, ולכן יש כאן קרי וכתיב הכתיב הוא יכין והקרי הוא יבין דרכו.
<b>העז איש רשע בפניו וישר הוא יבין דרכו.</b> והכתוב הוא יכין דרכיו, והענין בזה כי כשאדם רוצה לידע החסרון שלו יחשוב קודם המעשה, כי בשעת התשוקה אין ביכולתו לחשוב דרכיו ולהכיר חסרונו, כי בעדנא דיצר הרע לית מאן דמדכר ליצר טוב, לכן עיקר העצה הוא לחשוב כאלו רוצה לעשות עכשיו ומזה יכיר החסרון שלו ויכול להשמר מזה, ולכן הכתוב וישר הוא יכין דרכיו, אכן כשאין מכיר חסרונו לזה הקרי הוא וישר, היינו כשרוצה להיישיר דרכיו אזי השי"ת מתנהג כנגדו גם כן במדת ישר והוא יבין דרכו שהשי"ת יתן לו עצות ובינה בלבו להבין ולהכיר חסרונו.

Chapter 22

<b>נבחר שם מעושר רב וגו'.</b> שם נקרא מי שאינו טוב בתולדתו רק בהשתדלותו ויגיעתו הוא מואס ברע ובוחר בטוב וכמו שכתיב (שמואל ב' ח',י"ג) ויעש דוד שם, ועושר רב נקרא מי שהוא טוב בתולדה ונטבעו בו מדות טובות, ועל זה כתיב ששם טוב נבחר מעושר רב, וזה אמר שלמה המלך ע"ה על פנחס וזמרי שעל פנחס היה קטרוג השבטים שלא היה טוב בתולדתו כמו שאיתא במדרש (תנחומא פנחס) מכל מקום נבחר שם מעושר רב כמו שנדרש במדרש רבה (תרומה ל"ג,ה') נבחר שמו של פנחס מעשרו של זמרי.
<b>אהב טהר לב חן שפתיו רעהו מלך.</b> שמי שלבו אינו טהור אף שמצמצם עצמו בכל מיני צמצומים מוכרח להוציא על שפתיו שיוכר לכל שאין לבו נקי, ואף שלא מרצונו מוכרח להוציא על שפתיו כיון שאין רצונו לטהר לבו רק לצמצם שפתיו, אכן מי שאוהב לטהר את לבו אף שעדיין אינו נקי כל כך בעומק הלב, יש לו בחירה לצמצם שפתיו בלי להוציא על שפתיו שאין לבו נקי, כי כיון שאוהב לטהר לבו אף שאין עדיין מבורר בשלימות מכל מקום יש לו חן גם בשפתיו, וזהו רעהו מלך שהשי"ת מחבר עצמו עמו, שאף בעומק הלב יהיה נקי בשלימות.
<b>להיות בה' מבטחך הודעתיך היום אף אתה.</b> הפסוק הזה כולל כל הכלל למקטן ועד גדול, וזה פירוש אף אתה, היינו שלהקטן שבקטנים אמר שלמה להיות בה' מבטחך הודעתיך היום אף אתה, הקטן שבקטנים אם תבטח בה' וה' יהיה מבטחך לא יחסר לך מאומה ובמבטח הזה תגדיל ותשגא מאוד, וכן להגדול נאמר להיות בה' מבטחך הודעתיך היום אף אתה, היינו אף אתה הגדול אימתי אתה גדול כשתבטח בה' והשי"ת הוא מבטחך, אבל בלא בטחון בה' מה אתה שכל גדולתך הוא רק מהשי"ת.
<b>אל תגזל דל כי דל הוא.</b> זה רומז שלפעמים יבוא לאדם מחשבה טובה, אכן נדמה לו שהוא דברים של מה בכך ומדחה אותה על זה נאמר אל תגזל דל אף שנדמה לך שדל הוא ולא חשוב בעיניך אל תאמר כן, כי כל המחשבות שהם שייכים לכבוד שמים לא דבר ריק הוא ולא תדחה אותם, וכעין זה נדרש בירושלמי (ברכות פ"ו, ה"ד) ובמדרש (תנחומא במדבר) הבא גרזימתא רבי ירמיה בשם רבי אמי מברך על תורמוסה אמר רבי לוי על שם אל תגזל דל כי דל הוא, והיינו אף שהוא מאכל שפל מאוד, מכל מקום כשבא לפניו בתחלה צריך לברך עליו שמאחר שהוא ראוי לאכילה יוצא ממנו כבוד שמים ומברכין עליו.

Chapter 23



Chapter 24



Chapter 25

<b>שמים לרום וארץ לעמק ולב מלכים אין חקר.</b> שמים לרום מורה על בירורים מגיאות ואביזרייהו דילה שהם הוללות וסכלות. וארץ לעמק, מורה על בירורים מכעס ואביזרייהו דיליה הוא עצבות ועצלות. ולב מלכים אין חקר היינו אף שיברר האדם בגודל אומץ כפי כוחו באלו השנים, מכל מקום לא יגיע לעומק כפי כמה שהשי"ת רוצה שיתרחק האדם מאלו ולזה אין חקר.
<b>אל תצא לרב מהר פן מה תעשה באחריתה בהכלים אתך רעך.</b> להבין אזהרת הכתוב אל תצא לרב מהר הלא אפילו לאחר זמן גם כן אסור, אכן זה הוא עצה להאדם בענין מחלוקת שלא יהיה מבוהל רק במתון ובישוב הדעת, וזה אל תצא לרב מהר שלא יהיה בך מהירות ובהלות, כי פן מה תעשה באחריתה בהכלים אתך רעך וישאלך מה עשיתי לך כי תריב עמדי ולמה תחזיק במחלוקת ותבוש מזה מאוד מאחר שעשית זאת מחמת מהירות ואין המחלוקת לשם שמים, אכן אם יחשוב האדם בחשבון שהוא מחלוקת לשם שמים אז יוכל לצאת לריב וסופה להתקיים.
<b>מעין נרפש ומקור משחת צדיק מט לפני רשע.</b> כמו שאם אדם רופש מעין אינו פועל בו רק לשעה קטנה, כששובת מלרפוש שב המעין לנבוע מים צלולים, וכן אם ירצה האדם להשחית המקור אינו יכול להשחית השורש שלעולם ישאר במקורו הטוב שאם יקלקל מים מכונסים ושאובים יהיה קלקולם לעולם, אבל המקור והמעין אינם מתקלקלים רק המים שהם מלמעלה ורק לזמן מיעוט וקצר מאוד, כן הצדיק המט לפני רשע לפי שצדקתו הוא מן המקור ורשעת הרשע אינו רק לפי שעה והצדיק יעמוד לעד ועל צדקתו יקים.

Chapter 26



Chapter 27



Chapter 28



Chapter 29



Chapter 30

<b>דברי אגור בן יקה.</b> ואיתא על זה במדרש (רבה וארא ו',א') שאיגר דברי תורה והקיאן, היינו בשעה שהיה צריך ללמד ד"ת לאחרים זה נקרא שהקיאן, ובשעה שהיה צריך לאגור דברי תורה לעצמו ולא לפזרם ללמדם לאחרים זה נקרא אגור, על דרך שאיתא בגמ' (ברכות ס"ג.) בשעת המכניסין פזר בשעת המפזרים כנס ואם ראית דור שהתורה חביבה עליו פזר וכו' ואם ראית דור שאין התורה חביבה עליו כנס וכו'.
<b>כי בער אנכי מאיש ולא בינת אדם לי ולא למדתי חכמה ודעת קדשים אדע.</b> ששלמה המלך ע"ה התפאר עצמו אף שנעלם ממנו החכמה והבינה כמו שאיתא בגמ' (ראש השנה כ"א:) בקש קהלת להיות כמשה וזה שאמר אף שלא בינת אדם לי ולא למדתי חכמה, מכל מקום דעת קדושים אדע שאני מכוון לרצון השי"ת בעומק אפילו בלי דעתי, יען שלבי מקושר בהשי"ת שזה הוא בחינת סיהרא, ואיתא בזוה"ק (פקודי רנ"ח. חקת קפ"א:) ביומין דשלמה מלכא קיימא סיהרא באשלמותא, וזהו ודעת קדושים אדע. מי עלה שמים וירד, ובאמת מצינו עוד מי שעלה לשמים אך העיקר הוא וירד כי עליה לשמים היינו להתקשר בהשי"ת לגמרי, אכן לירד עם זה הבהירות לעולם הזה להבינו וללמדו לבני אדם זה היה רק במשה רבינו ע"ה ולא בכל הנביאים. מי אסף רוח בחפניו, היינו שיאסף כל רוח חיים שלו לחפניו למשול עליו. מי צרר מים בשמלה, מים הוא חשק וזה מי צרר מים שיצרור ויגביל את החשק בגבולים ולעשות תחומין במעין שעד גבול זה מותר לחשוק, ומגבול זה ולהלאה אסור. מי הקים כל אפסי ארץ, שיהיה להאדם כח להחזיק ולקיים אלו הכוחות שיתקיימו אצלו לעולמי עד. מה שמו, שהאדם ידע בכל עת מה הוא רצון השי"ת כי שמו מורה על רצון כמבואר בחלק ראשון (בהרבה מקומות). ומה שם בנו, שירגיש האדם הולדת רצון חדש שמזה הגבול מתחיל רצונות חדשים, וזה שסיים כי תדע, שתדע כל אלו הדברים על ברור.

Chapter 31

<b>לא תירא לביתה משלג כי כל ביתה לבש שנים.</b> ומצינו שכתיב (ישעיה א',י"ח) אם יהיו חטאיכם כשנים כשלג ילבינו ומזה נראה שעיקר השבח הוא שלג, אך הענין בזה כי שלג איתא בזוה"ק (בראשית ו':) ביום השלג ביומא דגרמו חובין ודינא אתדן לעילא מעם בי דינא עלאה ועל דא כתיב לא תירא לביתה משלג דא דינא עילאה אמאי בגין דכל ביתה לבוש שנים. והיינו ששלג רומז ליראה וכמו שמצינו בפרקי דר"א (פרק ג') ששלג היה קודם שנברא הארץ והיינו בלא ישוב ולכן איתא בגמ' (שבת פ"ט:) אם יהיו חטאיכם כשנים הללו שסדורות ובאות מששת ימי בראשית ועד עכשיו, כשלג ילבינו, כי שנים רומז על תקופות וסדר, והיינו אם יהיה קטרוג חס ושלום וידמה שהאדם עשה חטא בזדון ובתקופות, אז יאיר השי"ת שזה המעשה לא היה רק מתוך יראת השי"ת וזה כשלג ילבינו, אבל במקום שיתגבר יראה על האדם עד שאין בכוחו לסבול יאיר לו השי"ת תקופות. וכן לענין גמול מעשים טובים אין כל כך שילום שכר לעושה בלי סדר ותקופות, אבל מעשה הנעשה בכוונה ובסדר ובתקופות ובישוב הדעת אז יש להמעשה שילום שכר, וזה לא תירא לביתה משלג מכל כך דינים, כי כל ביתה לבוש שנים ולכן מסיים מרבדים עשתה לה, שיציעו להם מאמרי השי"ת כמו מרבדים לחזוק דעתם שלא יתבטלו מחמת היראה עצומה רק יאיר להם תקופות.

ספר דברי הימים ב'



Chapter 1



Chapter 2



Chapter 3



Chapter 4



Chapter 5



Chapter 6



Chapter 7



Chapter 8



Chapter 9



Chapter 10



Chapter 11



Chapter 12



Chapter 13



Chapter 14



Chapter 15



Chapter 16



Chapter 17



Chapter 18



Chapter 19



Chapter 20



Chapter 21



Chapter 22



Chapter 23



Chapter 24

<b>ובניו ורב המשא עליו ויסוד בית האלהים הנם כתובים על מדרש ספר המלכים וגו'.</b> המשא עליו, היינו שהיה בניו נושאים קול רעש לפני השי"ת על אביהם למה אירע לו מכשולים הלא יסודו ושרשו הוא בית אלהים ששם נתגדל כדאיתא במדרש (שיר א',ס"ו) שהיה נטמן בעליית בית קדש הקדשים, הנם כתובים על מדרש ספר המלכים שיש בזה ענינים גבוהים מאוד.

ליקוטי הש"ס

מסכת ברכות



Daf 1a



Daf 1b



Daf 2a

<b>מאימתי קורין את שמע בערבין משעה שהכהנים נכנסים לאכול בתרומתן.</b> הענין שבקריאת שמע דשחרית הסימן הוא בהכרת האדם עצמו ובערבית הסימן הוא בכהנים, כי בכל בוקר מחדש השי"ת מעשי בראשית לעין תפיסת האדם ונתראה אורו וטובו, ולכן יש לאדם הכרה ליחד שמו ית' ולאהבה אותו, אבל בערבית אז תגבורת הדינין ונעלם מעיני האדם אורו ית', לכן הסימן הוא בכהנים, כיון שרואה שהכהנים מצפים לזמן הזה שאז נעשו מטוהרים לאכול תרומה, מזה יתראה שאף שנעלם אז מתפיסת אדם אור השי"ת וטובו, מכל מקום נמצא גם אז חסדי ה' ומזה יוכל גם אז ליחד שמו ית'.

Daf 2b



Daf 3a



Daf 3b



Daf 4a

<b>לדוד שמרה נפשי כי חסיד אני.</b> לוי ור' יצחק חד אמר כך אמר דוד לפני הקב"ה רבש"ע לא חסיד אני שכל מלכי מזרח ומערב ישינים עד שלש שעות ואני חצות לילה אקום להודות לך ואידך כך אמר דוד לפני הקב"ה רבש"ע לא חסיד אני שכל מלכי מזרח ומערב יושבים אגודות אגודות בכבודם ואני ידי מלוכלכות בדם ובשפיר ובשליא כדי לטהר אשה לבעלה. היינו כי המניעות שיש להאדם מתורה ועבודה מחולקים בדעות בני אדם, יש אנשים אשר מצד גאוה יש לו מניעה, וזה שמזהיר הכתוב (משלי ל',ל"ב) אם נבלת בהתנשא ואם זמות יד לפה. ויש אנשים אשר מצד עצלות שקשה לפניו ליצא מהרגל שלו וקשה לפניו להתיגע, וזה שכל אחד מהאמוראים אמר כפי שהרגיש בלבו איזה מניעה יותר גדולה לפניו, ומכאן מוכח שכיון שאדם מצמצם עצמו ויוצא מהרגלו וגם מוסכם למעט בכבודו מפני כבוד שמים נקרא חסיד, שזה רומזים אלו השנים, שכל מלכי מזרח ומערב ישינים ואני חצות לילה אקום, מורה שיצא מהרגלו, וכל מלכי מזרח ומערב יושבים אגודות אגודות בכבודם ואני ידי מלוכלכות וכו' זה מורה שעוזב ומניח כבודו בשביל כבוד שמים ובאלו נקרא חסיד.
<b>לדוד שמרה נפשי כי חסיד אני וכו' ואני חצות לילה אקום וכו' ודוד מי קרי לנפשיה חסיד והכתיב לולא האמנתי וכו' אבל איני יודע אם יש לי חלק ביניהם אם לאו שמא יגרום החטא כדר' יעקב בר אידי וכו' ויירא יעקב מאד אמר שמא יגרום החטא.</b> כתיב (ישעיה כ"ו,ג') יצר סמוך תצר שלום שלום כי בך בטוח, היינו כי אלו השני מדות בטחון ויראה המה עומק גדול היאך מתאחדין בלב אחד, כי בתפיסת האדם המה שני הפכים שמי שיש לו בטחון לא יוכל האדם להבין שנמצא בו יראה, וכן להיפך מי שיש לו יראה היאך נמצא בו בטחון, ובזה נמצא עומק גדול שאע"פ שיש בו בטחון הוא יירא שמא יגרום החטא, כי באדם נמצאו שני פתחים פתח אחד פתוח לטוב וברגע אחד יכול להשתנות ולהטיב דרכיו, וכן יש פתח שפתח להיפך וחלילה ברגע אחד יכול ח"ו להתהפך לגמרי, כמו שמצינו בגמ' (קידושין מ"ט:) על מנת שאני צדיק אפילו רשע גמור מקודשת שמא הרהר תשובה בדעתו, על מנת שאני רשע אפילו צדיק גמור מקודשת שמא הרהר דבר ע"ז בדעתו, והיינו מחמת שהאדם צריך לעבוד כל ימיו להוסיף קדושה, כמו שמצינו באברהם שכתיב בו בא בימים ואיתא בזוה"ק (חיי שרה קכ"ט.) עובדוי קריבו ליה בכל יומוי מדרגא לדרגא עד דאסתלק בדרגוי, ולכן כיון שהאדם מוסיף קדושה ונכנס בהפתח הפתוח להטיב וכל מה שמתגבר הקדושה כן לנגדו מתגבר הכח ההיפך, וזה שנמצא אף בבעל הבטחון ג"כ יראה שמא יגרום החטא, כיון שמתגבר לנגדו, ועל זה התפלל הנביא יצר סמוך תצר שלום שלום, היינו מאוד מאוד תשמור שלא יתהפך ח"ו להיפך רק תמיד יוסיף קדושה כי בך בטוח, ומדות הבטחון והיראה צריכים להיות באדם שקולים יחד שלא יבטל מדה אחת לחברתה כמו שכתיב (תהלים ב',י"א) וגילו ברעדה, ולכן נסמך זאת בגמ' לענין חצות לילה, שזה הוא ענין חצות לילה ששני המדות שקולים בהאדם זה כזה, ולכן נסמך לזה (ע"ב) איזהו בן העולם הבא זה הסומך גאולה לתפלה של ערבית, כי ענין גאולה הוא שמחה ובטחון שרצון השי"ת הוא תמיד לגאול את ישראל מכל רע וכל ההנהגה הוא רק לטובת ישראל. לתפלה, הוא יראה שמתפלל להשי"ת שיושיע אותו ובפרט בתפלת ערבית שזה מורה שישראל הם סובלים מאוד ואינם רואים שום אור, והוא סומך אז הבטחון והשמחה להיראה זה הוא בן עולם הבא, כיון שרואה שאפילו בחושך והסתר גם כן השי"ת משגיח על ישראל וכל רצונו הוא רק לטובת ישראל זה הוא בן עולם הבא, כי זה אינו מצד תפיסת האדם לאחד השמחה והיראה, ורק מצד ישועת השי"ת שמושיע למי שהוא בן עולם הבא, היינו שנמצא בלבו אהבת ה' ויראתו זהו יכול לסמוך גאולה לתפלה, וכמו שאיתא (תנא דבי אליהו רבה ג') אני יראתי מתוך שמחתי ושמחתי מתוך יראתי, ולכן מי שהצליח ה' בידו ליחד זאת הוא סימן לפניו שהוא בן עולם הבא, ולכן נאמר בלשון איזהו בן עולם הבא לפי שאין זאת ביד האדם וכוחו רק מצד השי"ת, ולקמן בענין תהלה לדוד איתא בזה הלשון כל האומר.

Daf 4b



Daf 5a



Daf 5b

<b>תניא אבא בנימין אומר על שני דברים הייתי מצטער כל ימי על תפלתי שתהא לפני מטתי וכו' אלא אימא סמוך למטתי.</b> הענין בזה כי מצד הטבע בעת יצר להאדם מתעורר לבו לתפלה, ובעת ירווח לו אין לבו מתעורר לתפלה, וזה שהיה מצטער שמטה רומז לנייחא, והיה מצטער שגם בעת ירווח לו ג"כ יתעורר בלבו תפלה שיראה שצריך תמיד להתפלל לה' ועיניו יהיה נשואים לה' תמיד, כמו שכתיב (ויקרא כ"ו,ה') ובציר ישיג את זרע, שמקנין רכוש כשאדם רואה שהוא מהשי"ת מתעורר בו כח תפלה מחדש, ותפלה נמשל לזריעה שאף מן הנייחא יתעורר בו תפלה, כמו שכתיב (תהלים ע"ב,ט"ו) ויתפלל בעדו תמיד.
<b>כל הנותן מטתו בין צפון לדרום הויין לו בנים זכרים.</b> הכוונה הוא שצפון ודרום הוא הרוחב ומזרח ומערב על האורך, כדאיתא בגמ' (ב"מ נ"ט.) אוקירו לנשייכו כי היכי דתתעתרו, כי הדכר משפיע והנוקבא הוא מקבל וצריך שלא יתגאה המשפיע על המקבל בזה שהוא משפיע רק יכיר ששניהם ברא אותם ה' בשוה, זה נקרא צפון ודרום שישוה אותה אליו, ואז מוליד בנים זכרים, אבל אם מתגאה על המקבל אם כן בזה שהוא משפיע מטריד דעתו וממילא בעת השפעתו שנצרך אליה נתבטל להמקבל לכן ההולדה הוא מצד נוקבא, וזה נקרא רחוק מזרח ממערב שאין משוה אותה אליו, ולכן אינו מוליד זכרים.

Daf 6a



Daf 6b

<b>אמר אבין בר רב אדא אמר ר' יצחק כל הרגיל לבא לבית הכנסת ולא בא יום אחד הקב"ה משאיל בו.</b> היינו שנותן השי"ת בלב אחד לשאול בו, ולכן לא נאמר הקב"ה שואל בו רק משאיל בו.
<b>כל הקובע מקום לתפלתו אלהי אברהם בעזרו.</b> והיינו שיתפלל שהישועה שחסר לו ישפיע השי"ת לכל העולם, ולא יתפלל רק על עצמו כי זה נקרא צרת עין, רק יתפלל שכל העולם יקבלו בענין הזה השפעת טובה, וזה אלהי אברהם בעזרו כי כענין זה היה תפלת אברהם כדאיתא במדרש (רבה וירא נ"ג,ח') הרבה עקרות נפקדו עמה ובאמת היה הכל על ידי תפלת אברהם ע"ה, רק בעיני העולם היה נעלם כמו שנתבאר בחלק ראשון (על פסוק כל השומע יצחק לי בפרשת וירא).
<b>מאי כרום זלות לבני אדם א"ל אלו דברים שעומדים ברומו של עולם ובני אדם מזלזלין בהן.</b> ביאור בזה הבעש"ט ז"ל אלו דברים הם דיבורים שהם עומדים ברומו של עולם, ובני אדם מזלזלים בהם, וזהו כרום זלות לבני אדם שהתפלה עושה פעולתה אף שאינו ניכר כלום בעולם הזה.

Daf 7a



Daf 7b



Daf 8a

<b>רבי אמי ורבי אסי אע"ג דהוו להו תליסר בי כנישתא בטבריא לא מצלו אלא ביני עמודי היכא דהוו גרסי.</b> ובירושלמי (ברכות ריש פרק אין עומדין) אמר רבי יוחנן ברית כרותה הוא היגע בתלמודו בבית הכנסת לא במהרה הוא משכח, והיינו כי תורה ותפלה מתאחדים ואין תורה רק מכח תפלה ואין תפלה רק מכח תורה, כי אף שהאדם מבין בחכמתו את התורה, מכל מקום להוציא כח התורה על הלבוש הוא רק על ידי תפלה, וכמו שהיה בבריאת עולם שכתיב (בראשית ב',ה') ואדם אין לעבד את האדמה ואיתא בגמ' (חולין ס':) מלמד שיצאו דשאים ועמדו על פתח קרקע עד שבא אדם הראשון ובקש עליהם רחמים וירדו גשמים וצמחו, והיינו אף שנטע ה' גן בעדן מקדם, שזה רומז שהיה להבריאה הבנה בחכמה והיה לו עצות לראות האור, אכן היה מותפסים אצלו רק בחכמה ובתבונה ובדעת שזה היה ענין עץ החיים ועץ הדעת, אך להאיר אורם שיאירו על הלבוש לפועל שהאדם יקבל מהם חכמה שידע איך להתנהג זה היה רק ע"י תפלה, כי אין שלימות לד"ת בלתי ע"י תפלה. וכן שלימות התפלה הוא רק ע"י תורה, כי בעצמותו יתברך לית מחשבה תפיסא ביה כלל, לכן אין יכול האדם להתפלל לפני השי"ת כיון שאין לו בהשי"ת שום תפיסה, אכן ע"י תפיסתו בד"ת מצד זה יכול להתפלל לפני השי"ת, וכמו שכתיב (תהלים ע"ג,כ"ג) ואני תמיד עמך אחזת ביד ימיני בעצתך תנחני ואחר כבוד תקחני, והיינו שהתפלל מצד זה שרואה שהוא דבוק בהשי"ת והוא אוחז תמיד ביד ימינו, לכן התפלל שינחנו בעצתו ויאיר עיניו למעלה מתפיסתו, וזה שאמר ואחר כבוד תקחני כי כבוד השי"ת יצא בהתגלות בעת שמשלם רשע כפעליו, וזה שהתפלל שכשיתחיל השי"ת לגלות כבודו לא יאחר רגע רק מיד יקחני ויתגדל כבדו.
<b>ואמר רבי חייא בר אמי משמיה דעולא גדול הנהנה מיגיעו יותר מירא שמים דאילו גבי ירא שמים כתיב (תהלים קי"ב,א') אשרי איש ירא את ה' ואילו גבי נהנה מיגיעו כתיב (שם קכ"ח,ב') יגיע כפך כי תאכל אשריך וטוב לך, אשריך בעולם הזה וטוב לך לעולם הבא.</b> דהנה טבע האדם להתעורר בכל שינוי לאמור מי ברא אלה, ומזה יש לו יראת שמים. אכן הנתפעל ונתעורר ע"י שכלו שיש בורא עולם, זה יקום לעולמי עד, כי זה המתעורר מצד שרואה שינוי הטבע א"כ זה היראה הוא נתלבשת מלבוש השינוי, וזה המתעורר מצד שכלו אינו מתלבש בשום לבוש וזה גדול מאוד שאשרי לו בעולם הזה וטוב לו לעוה"ב.

Daf 8b

<b>תניא אמר רבי עקיבא בשלשה דברים אוהב אני את המדיים כשחותכין את הבשר אין חותכין אלא על גבי שלחן, וכו', תניא אמר רבן גמליאל בשלשה דברים אוהב אני את הפרסיים הן צנועין באכילתן וכו'.</b> ונסמך לזה מאמר אני צויתי למקודשי תני רב יוסף אלו הפרסיים המקודשין ומזומנין לגיהנם. להבין ענין הסמיכת שמבאר שאף מה שנמצא בהם מדות וגוונים טובים, אינם מחמת שנמצא בהם כוונה לשם שמים ורק הוא מוטבע בהם כדמצינו שיש חוקים טובים גם בבהמות וחיות כדאיתא בגמ' (עירובין ק':) מלפנו מבהמות זו פרידה וכו' וכדאיתא (שם) אילמלי לא ניתנה תורה היינו למידין צניעות מחתול וגזל מנמלה וכו', כי כל דבר שהוא בתורת מדה ואינו בדעת והשכל בשביל להרבות כבוד שמים, אף שהוא גוון טוב אין בו טוב בשורש, כי כל דבר שהוא בתורת מדה יש בה ההיפך גם כן, כדאיתא בגמ' (חולין ס"ג.) למה נקרא שמה חסידה שעושה חסידות עם חברותיה ומכל מקום היא עוף טמא, כי לפי שהוא בתורת מדה ונמצא בה רחמנות גם על אכזרי והמרחם על אכזרי נעשה אכזר על רחמני כדאיתא (מדרש שמואל פרשה י"ח,ו'), ולכן מסיים אני צויתי למקודשי אלו פרסיים המקודשין ומזומנים לגיהנם, היינו שבשורשם אין בהם שום טובה. ושאני בישראל אם נמצא בו דבר טוב הוא ראיה ששורש נפשו הוא טוב ויצא ללמד על הכלל כלו שהוא טוב, וכמו שכתיב על אביה בן ירבעם (מלכים א' י"ד,י"ג) יען נמצא בו דבר טוב אל ה' אלהי ישראל, והיינו שהמעשה טוב שעשה היה טוב מחמת שעשאו מפני כבוד שמים וזה יצא ללמד על הכלל כלו ששורשו טוב.

Daf 9a



Daf 9b

<b>וינצלו את מצרים א"ר אמי מלמד שעשאוה כמצודה שאין בה דגן ור"ל אמר עשאוה כמצולה שאין בה דגים.</b> להבין הפלוגתא הזאת כי מצרים היו בעת שמשלו על השבעים נפש מישראל משלו על כל השבעים אומות כדאיתא בזוה"ק (שמות ה':), והיינו שהיה למצרים כח חיים לשעבד בכל הע' אומות, ובעת שהוציא השי"ת את ישראל ממצרים הוציאו מהם כל שורש החיים הנמצא בהם ולא היה יכולים אחרי כן למשול על שום אומה, וזה נקרא כמצודה שאין בה דגן שלא היה להם במה לצודד את האומות, וכמצולה שאין בה דגים היינו שאפילו בפני עצמם לא היה בהם שום חיים.

Daf 10a

<b>הנהו בריוני דהוו בשבבותיה דר' מאיר וכו' מי כתיב חוטאים חטאים כתיב וכו' אלא בעי רחמי עלויהו דלהדרו בתשובה וכו'.</b> ולקמן איתא ראה במפלתן של רשעים ואמר שירה שנאמר יתמו חטאים מן הארץ וגו'. ולהבין אלו מאמרים הלא לא היה צריך לאמר שירה על מפלתן, כיון שהפירוש הוא שיחזרו בתשובה ולא יהיה להם מפלה, אכן יש חילוק בין רשעים מישראל ובין עכו"ם, כי רשעים מישראל ששורש חייהם הוא טוב ורק על הגוון לא טובים פעולותיהם, ולכן כאשר עושים תשובה לא יהיה להם שום מפלה כי שורשם יתעורר בהם ויהיו טובים בכל פעולותם, אבל העכו"ם שהם בשרשם רעים ורק חייהם הוא מפעולותיהם וכשיתבטלו פעולותיהם הרעות אז גם הם יתבטלו כי זה הוא שורשם, לכן ראה במפלתן ואמר שירה.

Daf 10b



Daf 11a



Daf 11b



Daf 12a



Daf 12b



Daf 13a



Daf 13b



Daf 14a



Daf 14b

<b>וא"ר יוחנן הרוצה שיקבל עליו עול מלכות שמים שלימה יפנה ויטול ידיו ויניח תפילין ויקרא ק"ש ויתפלל.</b> יפנה היינו שיתרחק מלצנות כדאיתא בגמ' (עירובין כ"א:) כל המלעיג על דברי חכמים נידון בצואה רותחת, ויטול ידיו זה הוא סילוק נגיעה מכל חשק זר כמו שנתבאר בחלק ראשון (פרשת תשא ד"ה ורחצו) ואח"כ כשנתרחק מאלו הדברים יכול לקבל עליו עול מלכות שמים שלימה.

Daf 15a



Daf 15b

<b>תני רב עובדיה קמיה דרבא ולמדתם שיהא למודך תם שיתן ריוח בין הדבקים.</b> ומסיים שם כל הקורא ק"ש ומדקדק באותיותיה מצננין לו גיהנם. זה רומז שבשעה שהאדם עוסק בהנאת עוה"ז שהגוף בטבעו דבוק להם, שזה נקרא בין הדבקים, ואז צריך האדם ליתן בהם ריוח היינו שלא יעשה אותם בחמימות ובעקשות רק שיבין ויתן אל לבו הטוב הנמצא בכל דבר ויראה שיהיה לו כח המעצור לפסק ולסור מהם כרגע, שיראה שאין בזה רצון השי"ת וזה נקרא מדקדק באותיותיה ואז מצננים לו גיהנם.

Daf 16a



Daf 16b



Daf 17a



Daf 17b



Daf 18a



Daf 18b



Daf 19a



Daf 19b



Daf 20a

<b>אמר ליה רב פפא לאביי מאי שנא ראשונים דאתרחיש להו ניסא ומאי שנא אנן דלא מתרחיש לן ניסא וכו' א"ל קמאי הוו קא מסרו נפשייהו אקדושת השם אנן לא מסרינן נפשין אקדושת השם, כי הא דרב אבא בר אהבה חזייה לההיא כותית דהות לבישא כרבלתא בשוקא סבר דבת ישראל הוא קם קרעיה מניה, אגלאי מילתא דכותית היא שיימוה בד' מאה זוזי א"ל מה שמך א"ל מתון א"ל מתון מתון ד' מאה זוזי שויא.</b> ולכאורה המעשה הוא לסתור כיון שלא כוון יפה במסירת נפשו וגם היה צריך לשלם, אכן באמת צריך האדם לראות שיהיה לו ישוב הדעת ומתינות בכל דבר, שזה נקרא תדיר כמבואר בחלק ראשון (פרשת משפטים ד"ה ראשית בכורי אדמתך ובליקוטי הושע ד"ה אשור) אכן לפעמים צריך האדם להשתמש במדה מהירות, שימסור נפשו ולא יהיה לו שום מתינות בזה ואז נקרא זאת מקודש כמבואר שם, והנה בדורות הראשונים היה חפץ השי"ת בעבודה במסירות נפש עצום, ולכן כיון שהשתמשו בזה המדה במקום שהשי"ת חפץ בה לכן אתרחיש להו ניסא היפך מדרך הטבע, אכן אחר כן חפץ השי"ת בעבודה בישוב הדעת ומתינות ומצד זה לא אתרחיש להו ניסא, אכן רב פפא היה מצער בזה כיון שאין השי"ת מראה להם נסים א"כ בטח אין רצונו בעבודתם, ועל זה השיב לו אביי שזה הוא רק כפי רצון השי"ת שאז היה חפץ בעבודה במהירות עצום לכן מדה במדה הראה להם נסים. אבל כעת, רצון השי"ת הוא שהעבודה יהיה בישוב הדעת והא ראיה שאפילו בדורות הראשונים שאז היה עיקר הרצון במסירת הנפש למעלה מדעת אדם, מכל מקום גם אז היה מקום למדה של ישוב הדעת, שגם בזה יש רצון השי"ת, וזה שמסיים רב אדא מתון מתון ד' מאה זוזי שויא, היינו שזה שוה אצלו שרואה שרצון השי"ת אף בדורו שיהיה גם מקום למדה של ישוב הדעת, וא"כ אח"כ שהיה רצון השי"ת שעיקר העבודה יהיה בישוב הדעת ורק לפעמים יהיה בכח האדם למסור נפשו במקום שיהיה רצון השי"ת היפך מישוב הדעת, לכן לא אתרחיש להו ניסא.
<b>רב גידל הוה רגיל דהוה קא אזיל ויתיב אשערי דטבילה, אמר להו הכי טבילו והכי טבילו אמרו ליה רבנן לא קא מסתפי מר מיצר הרע אמר להו דמיין באפאי כי קאקי חיורי, ר' יוחנן הוה רגיל דהוה קא אזיל ויתיב אשערי דטבילה אמר כי סלקן בנות ישראל וכו' אמרו ליה רבנן לא קא מסתפי מר מעינא בישא.</b> והא דלא שאלו לרבי יוחנן לא קא מסתפי מר מיצר הרע, כי רב גידל הוכרח להסתכל בהם להראות להם היאך יטבלו לכן שאלו אותו לא קא מסתפי מר מיצר הרע, והשיב להם דמיין באפאי וכו', אבל רבי יוחנן לא הוצרך להסתכל בהם ולכן לא שאלו אותו על היצר הרע דאין יצר הרע שולט אלא במה שעיניו רואות, כדאיתא בגמ' (סוטה ח'.) והיה עוצם עיניו מראות מרע, ועל זה לא נתיירא מיצר הרע.

Daf 20b

<b>אמרו מלאכי השרת לפני הקב"ה רבונו של עולם כתוב בתורתך אשר לא ישא פנים ולא יקח שחד והלא אתה נושא פנים לישראל דכתיב ישא ה' פניו אליך, אמר להם וכי לא אשא פנים לישראל שכתבתי להם בתורה ואכלת ושבעת וברכת את ה' אלהיך והם מדקדקים על עצמם עד כזית ועד כביצה.</b> והענין הוא שבאמת כל דברי השי"ת הם במשפט ואף הנשיאות פנים הוא גם כן במשפט, שכתיב בתורה ואכלת ושבעת וברכת, היינו רק אחר השביעה יברך את השי"ת, ונפש מישראל אף על פי שאינו שבע עוד ולא אכל כדי שביעה מכיר טובה שלימה להשי"ת ואומר שהוא שבע ומברך להשי"ת, וכדאיתא במדרש (רבה נשא י"א, ותנחומא נשא י') ואדם מישראל יושב הוא ובניו ובני בניו ואין לפניהם כדי שביעה ונושאין לי פנים ומברכין, והיינו מפני שנעשה שבע ברצון השי"ת שרואה שרצונו להשביעו. וממילא השי"ת מנהג עמו מדה במדה, כשאדם פונה להשי"ת ורוצה להיטיב דרכיו אף שאין לבו נשלם עוד בשלימות אומר עליו השי"ת שמלא אחריו בשלימות והוא נושא פנים לישראל, וזה שאמר הכתוב (תהלים קמ"ה,ט"ז) פותח את ידיך ומשביע לכל חי רצון, שהשי"ת יכול להשביע לכל חי שיהיה שבע רצון, וזה שאיתא בגמ' (מגילה כ"ה:) ברכת כהנים נקרין ולא מתרגמין מאי טעמא משום דכתיב ישא, ואף שמבואר בזה שהנשיאת פנים הוא ג"כ במשפט, אכן הרצון שבלב אין לברר אם הוא ברצון שלם בלב ורק השי"ת יודע לבבות ישראל ומעיד עליהם שהם שבעים ברצון.

Daf 21a



Daf 21b



Daf 22a



Daf 22b



Daf 23a



Daf 23b



Daf 24a



Daf 24b



Daf 25a



Daf 25b



Daf 26a



Daf 26b

<b>תפלות אבות תקנום.</b> כתיב (תהלים קכ"ח,א') אשרי כל ירא ה' וגו' יגיע כפך כי תאכל אשריך וטוב לך, היינו כי כל מי שירא אפילו יראת עונש נקרא ירא ה' אכן יגיע כפך כי תאכל היינו מי שמייגע עצמו לירא את השי"ת אף שאינו ירא מעונש, רק רוצה ומייגע עצמו שיהיה לו יראה ומכניס עבודה בלבו לכן אשרי וטוב לו, וזה מרמז הגמ' שתפלות אבות תקנום שתפלה נקרא יראה שמכניע עצמו להשי"ת, והאבות אף שלא היה חסר להם מאומה, מכל מקום ייגעו את עצמם להכניס עבודה בלבם, והם היו היסוד להיראה האמיתית שנקראת יגיע כפך כי תאכל.

Daf 27a



Daf 27b



Daf 28a



Daf 28b



Daf 29a



Daf 29b



Daf 30a



Daf 30b



Daf 31a



Daf 31b



Daf 32a



Daf 32b

<b>גם אלה תשכחנה זה מעשה העגל ואנכי לא אשכחך זה מעשה סיני.</b> הענין בזה, כמו שהדין הוא מי שאומר לחבירו מאי בעית בהאי ארעא הלא של אבותי הוא ולא היה לו עדים להראות שהוא של אבותיו, המוחזק מהימן, אבל אם אח"כ מביא עדים אזי נתברר שמעולם לא היה שדה זו של המוחזק רק למפרע היתה שלו, אף קודם העדאת העדים, כיון שבאמת הוא של אבותיו. וכן בישראל יש להם חזקת אבהתי שלבם נקי ומה שנדמה על הגוון שסרו מרצון השי"ת הוא רק על הלבוש, ולכן הטוב זוכר השי"ת כיון שהוא מעומק, והרע אינו רק לבוש לכן נשכח לפי שבעומק לב ישראל הוא רצוף אהבת השי"ת.

Daf 33a



Daf 33b



Daf 34a



Daf 34b

<b>כל הנביאים כולן לא נתנבאו אלא לבעלי תשובה אבל צדיקים גמורים עין לא ראתה אלהים זולתך, ופליגא דר' אבהו דאמר ר' אבהו מקום שבעלי תשובה עומדין צדיקים גמורים אינם עומדין.</b> ובאמת אלו ואלו דברי אלהים חיים כי צדיק גמור יש לו גוף מזוכך ונקי אבל לא בעל תשובה, אכן נפש הבעל תשובה נחצבה ממקום יותר עליון מנפש הצדיקים כדאיתא בזוה"ק (משפטים ק"ו:) כי לעתיד שזדונות נעשו כזכיות, אז יראה השי"ת לנפש הבעל תשובה שכוון לעומק עמוק מכל דעת שהאדם יכול להשיג, וכל זה, יפעל על ידי צעקתו בתשובתו, אם כן נפש הבעל תשובה עליון יותר מנפש הצדיק. וזה הוא הענין שקרבן עולה כולה כליל, שזה רומז לצדיק גמור שגופו מזוכך ודבוק להשי"ת, ומכל מקום דמה ניתן למטה מחוט הסיקרא והיינו שאין נפשו מגיע למעלה כל כך, וקרבן חטאת נאכל לכהנים שבא על חטא בפועל שזה מביא הבעל תשובה ודמו נזרק למעלה, היינו שנפשו גדול מאוד וזה הוא מחמת שברון לבו וצעקתו זוכה שיתעלה נפשו לכוון רצון השי"ת.

Daf 35a



Daf 35b



Daf 36a



Daf 36b



Daf 37a



Daf 37b



Daf 38a

<b>תנו רבנן מה הוא אומר המוציא לחם מן הארץ רבי נחמיה אומר מוציא לחם מן הארץ, אמר רבא במוציא כולי עלמא לא פליגי וכו'.</b> כתיב (תהלים ל"ח,כ') מה רב טובך אשר צפנת ליריאך פעלת לחוסים בך נגד בני אדם, היינו שהטובה שהשי"ת משפיע אינו ניכר בה שהשי"ת השפיע אותה וזה נקרא רב טובך אשר צפנת, ולכן במוציא כ"ע לא פליגי שכיון שהוא נסתר לעיני אדם וצפון, לכן יכול לומר מוציא לחם, אכן צריך האדם להשתדל היטב שיכיר מפורש שהשי"ת הוא המשפיע, לכן צריך לומר המוציא בה' הידיעה, היינו שיכיר את המוציא מפורש, כמו אדם שיוצא מן האסורים הוא מכיר היטב מי הוציא אותו, אבל מצד השי"ת יכול לומר מוציא לחם, אכן מצד הכרתו צריך לומר המוציא לחם, וזה פעלת לחוסים בך נגד בני אדם, היינו דבר שהוא נגד בני אדם צריך שיהיה לו בטחון והכרה מפורשת שבפעולה הזאת הושיע לו השי"ת ולא באמונה לבד, לכן צריך לומר המוציא לחם מן הארץ.

Daf 38b



Daf 39a



Daf 39b



Daf 40a

<b>אמר רבא בר שמואל משום רבי חייא אין הבוצע רשאי לבצוע עד שיביאו מלח או לפתן לפני כל אחד ואחד.</b> ענין מלח נתבאר בחלק ראשון (פרשת ויקרא) שמלח הוא היפוך הטוב כי יצמצם התפשטות הטובה כמו שארץ מלחה אינה מגדלת אך לערבב מלח עם הטוב אז תוסיף טעם לטוב, ולכן נקרא גם רב החובל בשם מלח שמערבב המים. וזה הוא ענין הזה שמורה שיערבב הצמצום בכל דבר ועל זה כתיב, תום ויושר יצרוני (תהלים כ"ה,כ"א), והיינו כשאדם הולך בתמימות ואינו נוגע להנאת גופו אז זורח לו השי"ת אור חכמה כמו שכתיב (תהלים ח',ד') כי אראה שמיך מעשה אצבעותיך ירח וכוכבים אשר כוננתה, היינו ששמים רומז לבהירות בלי שום נגיעה, וירח וכוכבים רומז שע"י שהוא טהור כעצם השמים מכל נגיעה מאיר לו השי"ת חכמה ברורה, וזה רומז מלח לצמצם כל התפשטות תאותו שלא יהיה נוגע לתאות לבו רק לערבב הכל בצמצום, כי באם יהיה נוטה להיות מבוהל בכל דבר אינו יודע כלום, ואם לא יחשוק לשום דבר יהיה כמו בהמה, רק צריך לראות שיהיה לו חשק בלבו ולצמצם את החשק, שכיון שיראה שזה הוא רצון השי"ת אז יראה את החשק בפועל, כיון שבזה יעשה כרצון השי"ת אבל למה שעין רואה ולב חומד בדברים גשמיים, בזה הוא נוגע וצריך לצמצם בזה. וזה תום ויושר יצרוני, מה שיצמצם האדם עצמו בקבלת הטובה וכן בהשפעה ויהיה שב ואל תעשה זה נקרא תום שהולך בתמימות, ומה שיבין האדם להשפיע ולקבל כפי רצון השי"ת ולא בבהלה, רק כפי שיראה שהוא רצון השי"ת זה נקרא ויושר, ועליו נאמר (תהלים א',ג') והיה כעץ שתול על פלגי מים אשר פריו יתן בעתו ועלהו לא יבול וכל אשר יעשה יצליח, וע"י שמערבב הצמצום בכל דבר על ידי זה יש לו קנין בהטובה ומרגיש הטעם ממוצא פי ה' המחיה הנמצא בו.
<b>אמר רבא בר שמואל משום רבי חייא אין הבוצע רשאי לבצוע עד שיביאו מלח או לפתן לפני כל אחד ואחד.</b> מלח רומז ליראה שמורה לחורבה כמו שכתיב (שופטים ט',מ"ה) ויזרעה מלח, שמלח הוא ממקום שאין בו ישוב, ומלח גרם תאות אכילה לפי שהוא היפוך מלחם, כי לחם הוא ישוב הדעת ותקופות, ולכן צריך לטבול הלחם במלח שיהיה ממוזג ויהיה מבורר, אכן אם התקופות הוא מבורר אינו צריך למלח וכדמסיים לית דין צריך בשש שכבר הוא ממוזג, ולפי שענין זה מיירי מבירורים נסמך לזה מאמר רבא בר שמואל משום רבי חייא אין מי רגלים כלים אלא בישיבה שרומז שכל הבירורים הם בחכמה כדאיתא בזוה"ק (פקודי רנ"ד:) שבמחשבה כל הבירורים, ובירורים בחכמה הוא דמיון כדאיתא בזוה"ק (תזריע מ"ז:) לא נהיר חכמתא דלעילא ולא אתנהיר אלא בגין שטותא דאתער מאתר אחרא, היינו ללקט מהטוב הנמצא בכל דבר ולהפריד הטוב וכדאיתא בגמ' (בכורות מ"ד:) שני נקבים יש בו באדם אחד מוציא שתן ואחד מוציא שכבת זרע, והוא שאחד מוציא הולדה וחיים ואחד הוא דמיון, וזהו אין מי רגלים כלים אלא בישיבה כי ישיבה רומז לחכמה כדאיתא באבות (פרק ב',מ"ז) מרבה ישיבה מרבה חכמה, וזהו סמיכת המאמרים.
<b>ואמר רבא בר שמואל משמיה דרבי חייא אחר כל אכילתך אכול מלח.</b> שהמלח גורר תאות אכילה וזה שמורה אותנו שאחר אכילה לא יאכל לשבעה מאוד רק ישאר אצלו עוד חשק לאכול ואז יפסיק אכילתו, כי בעניני זה העולם הציב השי"ת שלא יקבל עד אפס מקום, רק שיפסיק בכל ענין בעוד שיש לו כלי לקבל עוד, אבל בד"ת אינו כן רק כמה שיקבל האדם ד"ת יותר יהיה לו חשק עוד ביותר ללמוד ולקבל דברי תורה יותר, וזה שאיתא (שם) ואמר רבי זירא ואיתימא רבי חיננא בר פפא בא וראה שלא כמדת הקב"ה מדת בשר ודם, מדת בשר ודם כלי ריקן מחזיק, מלא אינו מחזיק אבל הקב"ה אינו כן מלא מחזיק ריקן אינו מחזיק שנאמר ויאמר אם שמוע תשמע וכו', והענין בזה כמו שכתיב (תהלים י"ט,ח') תורת ה' תמימה משיבת נפש, והיינו שמשלמת החסרון והצמאון שבאדם שמי שמכיר החסרון לזה משלים השי"ת, כדאיתא בזוה"ק (אמור צ':) קוב"ה לא שארי אלא באתר חבירא במאנא חבירא דכתיב (ישעיה נ"ז,ט"ו) ואת דכא ושפל רוח, כי התורה שנתנה לישראל הוא גם כן רק מפני שהם בעלי חסרון כדאיתא בגמ' (ביצה כ"ה:) תנא משמיה דרבי מאיר מפני מה נתנה תורה לישראל מפני שהן עזין והיינו שבלא התורה הם בעלי חסרון ביותר, ולכן לא נתנה התורה למלאכים כדאיתא בגמ' (שבת פ"ט.) שהשיב להם משה קנאה יש ביניכם יצר הרע יש ביניכם, אבל ע"י שמכיר חסרונו מתחיל השי"ת להשלים אותו כדי שיוכל לקבל, וזה עצמו נקרא כלי אלא מה שמכיר חסרונו ונמצא בו יראה שיראה הוא הכלי כמו שכתיב (ישעיה ל"ג,ו') יראת ה' הוא אוצרו, שההתחלה שאדם קונה הוא ע"י יראה ואח"כ נותן לו השי"ת גם השמחה, כמו שאיתא (ברכות י"ז.) צדיקים יושבין ועטרותיהם בראשיהם. וזה שנאמר (משלי ד',ז') ראשית חכמה קנה חכמה שקנין החכמה הוא רק ביראה כמו שכתיב (תהלים קי"א,י') ראשית חכמה יראת ה' ואח"כ בכל קנינך קנה בינה שאחר כן אז יקנה בינה, היינו שיוסיף שובע שמחות שלזה רומז בינה, וכל מה שמוסיף בקנין ונעשה יותר כלי מלא, מוסיף לו השי"ת ביותר.
<b>דבר אחר אם שמוע בישן תשמע בחדש.</b> זה שאמר הכתוב (משלי כ"ג,כ"ב) שמע לאביך זה ילדך ואל תבוז כי זקנה אמך. אב נקרא החכמה שבאדם המנהגת אותו, וזה שמזהיר שיטה האדם את אזנו בכל עת ללבו שישמע את הד"ת המתחדשים לו וזה שמע לאביך זה ילדך. ואל תבוז כי זקנה אמך, היינו ד"ת הנראים אצלך כישינים אל תבוז אותם, והיינו אף שהאדם קרא קריאת שמע הרבה פעמים ונדמה לו שעכשיו אין לו שום התחדשות בזה, מכל מקום יקרא היום גם כן באהבה, וע"י זה יזכה שיתחדש לו בכל רגע דברי תורה חדשים וזהו אם שמעת בישן תשמע בחדש.

Daf 40b



Daf 41a



Daf 41b



Daf 42a



Daf 42b



Daf 43a



Daf 43b



Daf 44a

<b>הביאו לפניו מליח תחלה ופת עמו מברך על המליח ופוטר את הפת שהפת טפילה לו.</b> ובגמ' (שם) אמר רב כל סעודה שאין בה מלח אינה סעודה א"ר חייא בר אבא א"ר יוחנן כל סעודה שאין בה שריף אינה סעודה. כתיב (תהלים ה',י"ג) כי אתה תברך צדיק ה' כצנה רצון תעטרנו, היינו שהשי"ת הציב בעוה"ז גוונים ולבושים והכל הוא לבושים שנתלבש בהם רצונו ית', ובזה הוא עבודת האדם ע"י הלבושים, והשי"ת נתן בו חכמה לכוון לרצון השי"ת בכל רגע דבר בעתו ובאמת הכל נברא בדברי תורה, כי כ"ב אותיות מד"ת יכולים להצטרף לכמה צירופים וסדרים וכל מה שיש בכל העולמות הכל נכלל בתורה, וכל מה שהאדם מחדש דבר אפילו בעניני עוה"ז גם כן הוא מהתורה שמכוון לצרף האותיות שנבראו בהם אלו הכוחות באלו הענינים, ולחכמינו ז"ל היה נגלה כל הצירופים אפילו מעניני עוה"ז, ולכן אמרו במשנה שפעמים שהפת טפילה, ולכן איתא על זה המשנה זה הפלוגתא כי כמו שנמצא בעולם ישוב ומדבר וים, כן באכילת האדם נמצא פת ומלח ושריף, פת הוא נגד ישוב ומלח הוא נגד מדבר, כי ארץ מלחה אינה מצמחת ושריף הוא נגד ים, ועיקר הסעודה הוא פת, שהוא נגד ישוב, אכן אינו ניכר האור רק ע"י ההסתר כדאיתא בזוה"ק (תצוה קפ"ד., תזריע מ"ז:), לכן אפליגו בזה שרב אומר שאינו ניכר הטובה מהישוב רק ע"י המדבר, לכן אומר שכל סעודה שאין בה מלח אינה סעודה ור' יוחנן אומר שהוא ע"י הים לכן אומר כל סעודה שאין בה שריף אינה סעודה.

Daf 44b



Daf 45a

<b>שלשה שאכלו כאחת חייבין לזמן.</b> הענין בזה כדאיתא בגמ' (ברכות נ"ח.) שאין דעתם דומה זה לזה ואין פרצופיהן דומים זה לזה, והנה כשיאכלו שלשה אז רואה השלישי שיש שני דעות נפרדים והפכים, מזה מכיר שיש השי"ת שברא אלו ההפכים והשי"ת הוא מאחדם והוא תמים דעים ואלהי הרוחות לכל בשר, וכן ג"כ הענין ביחוד השי"ת שאיתא בזוה"ק (במדבר ק"כ.) דהא ובא לו לקרן אמינא בקדמיתא והא ידעתא רזא דקרן ודא הוא עול מלכותא קדושא, והיינו כי כל הארבע רוחות המה הפכים זה עם זה כדאיתא בזוה"ק (וארא כ"ד.) צפון איהו קר ולח וכו' דרום איהו חם ויבש וכו', ולכן בקרן המאחד שני רוחות ההפכים משם ניכר אחדות השי"ת שמאחד כל הנפרדים, וכן בענין זימון בשלשה כיון שיש שנים נפרדים לכן יכול השלישי להכיר הכרה מפורשת ולומר נברך שאכלנו משלו וכדאיתא בגמ' (סנהדרין ג'.) בתלתא אי אפשר דלית בהו חד דגמיר.
<b>א"ר שמעון בן פזי מנין שאין המתרגם רשאי להגביה קולו יותר מן הקורא, שנאמר (שמות י"ט,י"ט) משה ידבר והאלהים וגו' תניא נמי הכי אין המתרגם רשאי להגביה קולו יותר מן הקורא, ואם אי אפשר למתרגם להגביה קולו כנגד הקורא ימעך הקורא קולו ויקרא.</b> היינו כי המתרגם הוא מבאר ומפרש דברי הקורא להבינם היטיב ולכן אינו מגביה קולו יותר מן הקורא, כי המתרגם אינו יכול לפרש יותר מקול הקורא.

Daf 45b



Daf 46a



Daf 46b



Daf 47a



Daf 47b



Daf 48a



Daf 48b



Daf 49a



Daf 49b



Daf 50a



Daf 50b



Daf 51a



Daf 51b



Daf 52a



Daf 52b



Daf 53a



Daf 53b



Daf 54a

<b>הרואה מקום שנעשו בו נסים לישראל וכו'.</b> ענין שמתחיל ברואה מקום שנעשו בו נסים מכבר ואינו מתחיל בברכת הנסים בעת שנעשו ואח"כ לסדר הרואה מקום שנעשה בו נס. אלא שבשעת הנס אין ההכרה כל כך כיון שהשי"ת משפיל את אורו בשעת הנס עד שהאדם מתקרב לאור השי"ת, ומצד השי"ת אין לנס שום יתרון מהטבע שגם הטבע מנהג השי"ת בכל רגע, ורק לפי שהאדם מוטבע בטבע לכן נדמה לו שינוי הטבע לנס, ורק אחר הנס כשמתעלם האור וזוכר רק ההשתנות אז הוא פלא בעיניו ואז יש מקום לברך.

Daf 54b



Daf 55a

<b>א"ר יוחנן אין הקב"ה נותן חכמה אלא למי שיש בו חכמה שנאמר (דניאל ב',כ"א) יהב חכמתא לחכימין.</b> ובאמת גם החכמה הראשונה לא תבוא לאדם בלי רצון השי"ת, אכן החכמה הראשונה הוא יראה כמו שכתיב (תהלים קי"א,י') ראשית חכמה יראת ה', וזהו שאף קודם שיגיע האדם לחכמה האמיתית ורק שיש לו חכמה מחמת היראה יש לו סדר בכל הענינים וגם בדמיון גם כן יש לו סדר, ואחר כן משיג חכמה מבוררת ממה שהשי"ת נותן לו חכמה (ועיין לעיל ד"ה ואמר רבי זירא בדף מ'. בענין יראה).

Daf 55b



Daf 56a



Daf 56b



Daf 57a



Daf 57b



Daf 58a

<b>תנו רבנן הרואה חכמי ישראל אומר ברוך שחלק מחכמתו ליראיו חכמי עכו"ם אומר ברוך שנתן מחכמתו לבשר ודם.</b> ולהבין החילוק בין הברכות האלו שבישראל אומר שחלק וגם ליראיו ובעכו"ם אומר שנתן וגם לבשר ודם, אך כתיב (דברים ל"ב,ט') כי חלק ה' עמו, ואיתא בזוה"ק (בהרבה מקומות) קוב"ה ואורייתא וישראל חד לכן לא שייך בישראל לשון נתינה שמורה על שנפרד הדבר מרשותו לגמרי ועוד אין מקושר עם השי"ת החכמה שיש לו להאדם נמצא שהחכמה מסתרת הכרת השי"ת ומתגשמת עד שאומר החכם שהוא כוחו ועוצם ידו, וע"י זה הוא מתרחק מהשי"ת מאוד וזה הוא רק בעכו"ם לכן אומר שנתן מחכמתו לבשר ודם, היינו שהפריד זאת מרשותו ואין השי"ת מקושר עם המקבל. אבל בישראל כיון שבהשיגם החכמה עוד מתגבר אצלם הכרת השי"ת המשפיע, ומתקרבים ע"י זה להשי"ת, לכן שייך אצלם לשון שחלק מחכמתו ליראיו, שמורה שבאמת כל היכא שאיתא, ברשותא דמריה איתא, ואין לו להאדם בזה רק טובת הנאה שעל ידי זה החכמה כל מה שמתחכים יותר יש לו עוד יותר הכרה מפורשת בהשי"ת, ומוסיף בכל יום השתדלות להכיר את המשפיע, ולכן בזה נקרא יראיו, וגם לשון שחלק שבאמת הוא עם חכמתו דבוק בהשי"ת כי חלק ה' עמו יעקב חבל נחלתו.

Daf 58b



Daf 59a



Daf 59b



Daf 60a



Daf 60b



Daf 61a



Daf 61b

<b>אמר רבה כגון אנו בינונים א"ל אביי לא שביק מר חיי לכל בריה.</b> והענין שחשב רבה שהוא בינוני כי יש חילוקים בבני אדם מה שהציב השי"ת וחלק גבול לכל אחד, שיש אנשים שהשי"ת חלק להם בשורשם שלא ילמדו כל כך בעומק דברי תורה רק בפשיטות, והם עושים כפי דעתם והשי"ת גומר בעדם, ונמצא שהם בעוסקם בפשיטות מכוונים לעומק הדברי תורה כפי רצון השי"ת, אכן מי שהציב לו השי"ת שבשורשו צריך לעסוק בדברי תורה בעומקם, שהמה בלי גבול ולמעלה למעלה מתפיסת האדם, ושם צריך האדם לרחמים גדולים בענינים האלו. ולפי שראה רבה שעדיין אינו מבורר באלו הענינים בשלימות כעומק רצון השי"ת שהוא בלי גבול ומי יאמר זכיתי לבי שידע ברור שהוא מכוון לרצון השי"ת, לכן חשב רבה שהוא בינוני היינו שצריך לרחמים שהשי"ת מאיר לו שמכוין לרצונו ית'.

מסכת עירובין



Daf 1a



Daf 1b



Daf 2a



Daf 2b



Daf 3a



Daf 3b



Daf 4a



Daf 4b



Daf 5a



Daf 5b



Daf 6a



Daf 6b



Daf 7a



Daf 7b



Daf 8a



Daf 8b



Daf 9a



Daf 9b



Daf 10a



Daf 10b



Daf 11a



Daf 11b



Daf 12a



Daf 12b



Daf 13a



Daf 13b



Daf 14a



Daf 14b



Daf 15a



Daf 15b



Daf 16a



Daf 16b



Daf 17a



Daf 17b



Daf 18a



Daf 18b



Daf 19a



Daf 19b



Daf 20a



Daf 20b



Daf 21a



Daf 21b



Daf 22a



Daf 22b



Daf 23a



Daf 23b



Daf 24a



Daf 24b



Daf 25a



Daf 25b



Daf 26a



Daf 26b



Daf 27a



Daf 27b



Daf 28a



Daf 28b



Daf 29a



Daf 29b



Daf 30a



Daf 30b



Daf 31a



Daf 31b



Daf 32a



Daf 32b



Daf 33a



Daf 33b



Daf 34a



Daf 34b



Daf 35a



Daf 35b



Daf 36a



Daf 36b



Daf 37a



Daf 37b



Daf 38a



Daf 38b



Daf 39a



Daf 39b



Daf 40a



Daf 40b



Daf 41a



Daf 41b



Daf 42a



Daf 42b



Daf 43a



Daf 43b



Daf 44a



Daf 44b



Daf 45a



Daf 45b



Daf 46a



Daf 46b



Daf 47a



Daf 47b



Daf 48a



Daf 48b



Daf 49a



Daf 49b



Daf 50a



Daf 50b



Daf 51a



Daf 51b



Daf 52a



Daf 52b



Daf 53a



Daf 53b



Daf 54a



Daf 54b



Daf 55a



Daf 55b



Daf 56a



Daf 56b



Daf 57a



Daf 57b



Daf 58a



Daf 58b



Daf 59a



Daf 59b



Daf 60a



Daf 60b



Daf 61a



Daf 61b



Daf 62a



Daf 62b



Daf 63a



Daf 63b



Daf 64a



Daf 64b



Daf 65a

<b>אמר רבי חנין בר פפא כל שאין יין נשפך בתוך ביתו כמים אינו בכלל ברכה.</b> להבין הלשון הזה, אכן רב חנין בר פפא ראה פעם אחת לאדם ששותה יין בלי צמצום עד שנדמה לו שהוא מסובאי יין והרע זאת בעיניו, אכן אחר כן עלה בלבו אולי אין החסרון מחבירו רק ממנו מחמת שיש לו צרת עין שאינו נקי בזה, לכן דן בזה את חבירו למתפשט בלי צמצום, והיה לו מזה צער גדול, והושיע לו השי"ת ללמוד זה המאמר. וכוונת זה המאמר, הוא כי מי שכועס על חבירו מחמת צרת עין ממש, זה אינו רואה כלל, כי השי"ת מסמא את עיניו, ואינו רואה כלום שיוכל לשאול על חבירו, אכן אדם שידמה בנפשו שהוא מכוון לשם שמים וישאל על חבירו שיראה את חבירו המתפשט בלי שום צמצום ומשקל, ואז ישאל על חבירו שידמה בעיניו שהוא זולל וסובא, ובאמת הוא רק ממה שאין לו טובת עין בשרשו, לזה אמר כל שאין יין נשפך בתוך ביתו כמים אינו בכלל ברכה, והיינו שצריך להיות להאדם טובת עין כל כך עד שאפילו אם יראה שנשפך יין כמים ג"כ לא ירע בעיניו, כי האדם נקרא בית והבית שנשפך בו יין כמים אין לו שום צרת עין ויש בו ברכה. ולכן אחר כן יכול לשאול על חבירו השותה בהתפשטות בלי צמצום, אבל כל זמן שאין בו זה הוותרנות ידע בברור שמה ששואל על חבירו הוא רק ממה שנמצא בו צרת עין, אבל באמת חבירו נהנה במשקל ובצמצום ורק לו נדמה כן, זה הוא כוונת המאמר הזה.

מסכת פסחים



Daf 1a



Daf 1b



Daf 2a

<b>אור לארבעה עשר.</b> ענין מסכת פסחים שמתחיל אור לארבעה עשר ומפרש בגמ' דלישנא מעליא נקט ושלא יוציא דבר מגונה מפיו, ופרק האחרון הוא ערבי פסחים סמוך למנחה לא יאכל אדם, היינו שיצמצם עצמו באכילה כדי שיתן מקום שתחול הקדושה, ואלו השנים מלמד חג הפסח לישראל על צמצום אכילה וצמצום הדיבור, וממילא יהיה דבורו של אדם בקדושה וכל עניניו בקדושה שג"כ נכללו במצות פסח להרבות לספר בנפלאותיו של הקב"ה ואכילת קדשים ומצות.

Daf 2b



Daf 3a



Daf 3b



Daf 4a



Daf 4b



Daf 5a



Daf 5b



Daf 6a



Daf 6b



Daf 7a



Daf 7b

<b>לאור הנר וכו'.</b> מנא הני מילי א"ר חסדא למדנו מציאה ממציאה וכו' בעת ההיא אחפש את ירושלים בנרות ואומר נר ה' נשמת אדם חופש מאי ואומר וכי תימא האי בעת ההיא קולא הוא דקאמר רחמנא לא בדיקנא לה בירושלים בנהורא דאבוקה דנפיש נהורא טובא אלא בנהורא דשרגא דזוטר נהורא טפי דעון רבה משתכח ועון זוטר לא משתכח תא שמע נר ה' נשמת אדם. והיינו שתחלה נוכל לומר שאין לדמות בדיקת השי"ת בתיקוני ישראל לבדיקת חמץ, כי בבדיקת השי"ת אנחנו מתפללים שלא ידקדק כל כך בבדיקתו, וכן נאה לפני השי"ת, אבל בדיקת האדם בעצמו צריך שיבדוק בכל מה שאפשר לכן צריך אבוקה, ועל זה אומר תא שמע נר ה' נשמת אדם חופש כל חדרי בטן, מדקאמר כל חדרי מכלל שבנר יותר טוב לבדוק ולחפש, ועיין זוה"ק (בלק קצ"ה:) שמדמי תשובה לבדיקת חמץ.

Daf 8a



Daf 8b



Daf 9a



Daf 9b



Daf 10a



Daf 10b



Daf 11a



Daf 11b



Daf 12a



Daf 12b



Daf 13a



Daf 13b



Daf 14a



Daf 14b



Daf 15a



Daf 15b



Daf 16a



Daf 16b



Daf 17a



Daf 17b



Daf 18a



Daf 18b



Daf 19a



Daf 19b



Daf 20a



Daf 20b



Daf 21a



Daf 21b



Daf 22a



Daf 22b



Daf 23a



Daf 23b



Daf 24a



Daf 24b



Daf 25a



Daf 25b



Daf 26a



Daf 26b



Daf 27a



Daf 27b



Daf 28a



Daf 28b



Daf 29a



Daf 29b



Daf 30a



Daf 30b



Daf 31a



Daf 31b



Daf 32a



Daf 32b



Daf 33a



Daf 33b



Daf 34a



Daf 34b



Daf 35a



Daf 35b



Daf 36a



Daf 36b



Daf 37a



Daf 37b



Daf 38a



Daf 38b



Daf 39a



Daf 39b



Daf 40a



Daf 40b



Daf 41a



Daf 41b



Daf 42a



Daf 42b



Daf 43a



Daf 43b



Daf 44a



Daf 44b



Daf 45a



Daf 45b



Daf 46a



Daf 46b



Daf 47a



Daf 47b



Daf 48a



Daf 48b



Daf 49a



Daf 49b



Daf 50a

<b>והיה ביום ההוא לא יהיה אור יקרות וקפאון א"ר אלעזר זה אור שיקר בעוה"ז וקפוי לעוה"ב.</b> כי אור הניכר בעוה"ז הוא ניכר רק ע"י תמורה, מחמת שיש חושך המסתיר את האור מצד זה ניכר טובת האור, אבל לעוה"ב כשהשי"ת יאיר אורו לישראל ברוב אהבה לא יצרכו להכיר טובו ע"י תמורתו, רק יזדככו נפשם ויכירו את הטובה בשורשה ששם אין שום הסתרה ושינוי. וזה הוא נגד הפרק הראשון מזו המסכת אור לארבעה עשר בודקין את החמץ לאור הנר, שזה הוא מה שהאדם מאיר לעצמו בפעולותיו ולכן יאיר לו השי"ת את גודל אורו של הקב"ה ולא כאורו של בשר ודם.
<b>ביום ההוא יהיה על מצלות הסוס קדש לה' מאי מצלות הסוס א"ר יהושע בן לוי עתיד הקב"ה להוסיף על ירושלים עד שהסוס רץ ומציל.</b> היינו סוס נקרא התפשטות כמבואר במקום אחר, והיינו כשיברר האדם עצמו בעולם הזה ויצמצם עצמו באכילות יאיר לו השי"ת גודל התפשטות בקדושה, וזה הוא נגד הפרק כל שעה שמדבר מבירורי אכילות.
<b>ביום ההוא יהיה ה' אחד ושמו אחד וכו' אטו האידנא לאו שמו אחד הוא א"ר נחמן בר יצחק לא כעוה"ז עוה"ב העוה"ז נכתב בי"ה ונקרא בא"ד אבל לעולם הבא כולו אחד נכתב בי"ה ונקרא בי"ה.</b> זה רומז על מה שלעתיד כשיתבטלו כל מיני יצרי רעות וכל מיני כעס, אז יאיר השי"ת את אור שם הויה ב"ה המהוה הכל, וזה הוא נגד הפרק אלו עוברין, שמדבר מכל מיני חמץ, חמץ נוקשה וחמץ על ידי תערובות, וכשיתבערו מן העולם אלו הסתרות אז יתראה אור השי"ת וכמו שנתבאר בחלק ראשון (ליקוטי הש"ס פסחים נ'.) שהשם הויה רומז שהכל בידי שמים וכל מחשבות ומעשים הכל הוא מהשי"ת, והשם אד' רומז שהכל בידי אדם שהשי"ת הוא האדון וישראל הם עבדיו וצריכים לעבודה, וחז"ל למדו אותנו שבעוה"ז קודם הבירור צריך האדם עבודה כמו שאיתא בגמ' (ברכות ל"ג:) הכל בידי שמים חוץ מיראת שמים, ואם יסמוך אדם על התקופות משם הוי"ה שהשי"ת מהוה הכל ויכניס עצמו בהסתרות שלא על פי רצון השי"ת, על זה אמרו בגמ' (כתובות ל'.) הכל בידי שמים חוץ מצנים ופחים, היינו מה שהאדם מכניס עצמו בספקות ואחריות סכנה, כי בעוה"ז שיש יצרים רעים צריך האדם מצדו לשמירה בתרי"ג מצות שנקראים בזוה"ק (יתרו פ"ב:) תרי"ג עטין שהם עצות לשמור עצמו מכל רע, אבל לעתיד שיתבערו מן העולם כל מיני יצרים רעים הנחשבים בזה הפרק, חמץ בעין וחמץ נוקשה וחמץ ע"י תערובות, אז יאיר אור בהיר ומפורש ויהיה היחוד בשלימות, ואז נכתב בי"ה ונקרא בי"ה ואז יהיה ה' אחד ושמו אחד, ויתראה מפורש שאפילו כל המעשים הם גם כן בידי שמים. וזהו סוד הסוכה שבגימטריא אלו השני שמות כדאיתא בזוה"ק ובתיקונים (בהרבה מקומות) וכן בפ' שמיני שיש צ"א פסוקים הוא ג"כ כמנין זה כמבואר בח"א (שם).

Daf 50b



Daf 51a



Daf 51b



Daf 52a



Daf 52b



Daf 53a



Daf 53b



Daf 54a



Daf 54b

<b>ת"ר שבעה דברים מכוסים מבני אדם אלו הן יום המיתה ויום הנחמה.</b> היינו מתי שיתנחם כל נפש מישראל בהשלימו את חסרונו הנולד בשרשו. ועומק הדין, היינו שהאדם צריך לירא תמיד בכל עניניו אולי אינו ממליך עליהם את השי"ת בשלימות, כמו שכתיב ולגדלתו אין חקר (תהלים קמ"ה,ג'), היינו להסתעפות רצונות השי"ת שכוללים כל עניני האדם אין חקר שהאדם צריך להתברר תמיד בכל עניניו וזה נקרא עומק הדין. ואין אדם יודע וכו' ומלכות בית דוד מתי תחזור, היינו מתי יקבע בישראל מדת טובת עין. ומלכות פרס מתי תפול, היינו שיתבטל מלב ישראל מדת צרת עין כי אופיה של מלכות פרס הוא צרת עין כמבואר בחלק ראשון (לקוטי הש"ס מגילה ז' ד"ה תני) ובחלק זה (פרשת קרח ד"ה ויקח א') ולכן נאמר תחלה מלכות בית דוד מתי תחזור ואח"כ מלכות פרס מתי תפול, כי מדת הצרת עין צריך להתבטל ע"י שיכנסו דברי תורה בלב וע"י זה נקבע בלב מדת טובת עין ונתבטל מהלב הצרת עין.

Daf 55a



Daf 55b



Daf 56a



Daf 56b



Daf 57a



Daf 57b



Daf 58a



Daf 58b



Daf 59a



Daf 59b



Daf 60a



Daf 60b



Daf 61a



Daf 61b



Daf 62a



Daf 62b



Daf 63a



Daf 63b



Daf 64a



Daf 64b



Daf 65a



Daf 65b



Daf 66a



Daf 66b



Daf 67a



Daf 67b



Daf 68a



Daf 68b



Daf 69a



Daf 69b



Daf 70a



Daf 70b



Daf 71a



Daf 71b



Daf 72a



Daf 72b



Daf 73a



Daf 73b



Daf 74a



Daf 74b



Daf 75a



Daf 75b



Daf 76a



Daf 76b



Daf 77a



Daf 77b



Daf 78a



Daf 78b



Daf 79a



Daf 79b



Daf 80a



Daf 80b



Daf 81a



Daf 81b



Daf 82a



Daf 82b



Daf 83a



Daf 83b



Daf 84a



Daf 84b



Daf 85a



Daf 85b



Daf 86a



Daf 86b



Daf 87a



Daf 87b



Daf 88a

<b>ואמר ר' אלעזר מאי דכתיב והלכו עמים רבים ואמרו לכו ונעלה אל הר ה' אל בית אלהי יעקב וכו' לא כאברהם שכתיב בו הר וכו' ולא כיצחק שכתיב בו שדה וכו' אלא כיעקב שקראו בית.</b> הענין בזה, כמו שכתיב (משלי כ"ד,כ"ז) הכן בחוץ מלאכתך ועתדה בשדה לך אחר ובנית ביתך. הכן בחוץ מלאכתך זה הוא אברהם אבינו שפרסם שמו של השי"ת בכל באי עולם וקרב נפשות רבות להשי"ת, שהיה נדיב לב מאוד שהיה צועק לכל העכו"ם שיש בורא עולם. ועתדה בשדה לך זה הוא יצחק אבינו שהיה לו גם כן עסקים עם האומות עכו"ם, כמו שמצינו שכרת ברית עם אבימלך, אכן לא היה מתנהג בפרסום כמו אברהם אבינו וזה נקרא שדה. אחר ובנית ביתך זה הוא יעקב אבינו שהיה מוקף מכל צדדיו ולא היה לו שום עסק עם אומות עכו"ם, שהיה אומר כיון שאני מייגע עצמי להכיר השי"ת לא אנחיל זאת לזרים וזה נקרא בית שלא יעבור בו זר.

Daf 88b



Daf 89a



Daf 89b



Daf 90a



Daf 90b



Daf 91a



Daf 91b



Daf 92a



Daf 92b



Daf 93a



Daf 93b



Daf 94a



Daf 94b



Daf 95a



Daf 95b



Daf 96a



Daf 96b



Daf 97a



Daf 97b



Daf 98a



Daf 98b



Daf 99a



Daf 99b



Daf 100a



Daf 100b



Daf 101a



Daf 101b



Daf 102a



Daf 102b



Daf 103a



Daf 103b



Daf 104a



Daf 104b



Daf 105a



Daf 105b



Daf 106a

<b>ת"ר זכור את יום השבת לקדשו זוכרהו על היין.</b> ענין קדוש והבדלה שמפסיק בין קודש לחול וכן התקיעות שהיה בערב שבת כדאיתא בגמ' (שבת ל"ה:) שבכניסת שבת היה צריכים לתקוע וכן לקדש, היינו שכל מה שהיה קודם השבת צריכים להמשיך לקדושת שבת וע"י זה יושלמו ויגמרו לטוב, אכן כיון שכבר נשלם הכל בשבת, לכן במוצאי שבת מבדילין שלא יתערב קדושת השבת מה שכבר נקבע בימי החול שיכול חלילה להפסיד הכל לכן מבדילין, שמורה ששבוע העבר כבר נשלם ועתה מתחיל עסק חדש.

Daf 106b



Daf 107a



Daf 107b

<b>תניא נמי הכי השמש מטביל בבני מעיין ונותנן לפני האורחים ואע"פ שאין ראיה לדבר זכר לדבר שנאמר נירו לכם ניר ואל תזרעו אל קוצים.</b> הענין בזה, כי בכל מקום שצריך האדם לקנות קדושה בקיום מצוה בקום ועשה צריך לברר תחלה אותו האבר שבו יקיים המצות עשה מכל הלאוין, וכמו שכתיב (ישעיה נ"ב,י"א) הברו נשאי כלי ה' ונתבאר בחלק ראשון (ישעיה), כי נשאי כלי ה' נקראו האיברים כשמקיים מצות ה' ולכן נאמר הברו שיזדככו, שהאדם העושה מצוה בידיו כגון הנוטל לולב צריך לברר ידיו שיהיו נקיים מגזל ושאר ענינים התלוים בידים וכן בכל המצות, וכן איתא בזו המסכת (מ"ג:) כל שישנו בבל תאכל חמץ ישנו באכילת מצה, שע"י הצמצום שברר עצמו תחילה בענין בעור חמץ יכול לקבל קדושה מאכילת מצה ולקיים אכילת מצה בליל הפסח. וזה נירו לכם ניר ואל תזרעו אל קוצים, היינו, אם בעל השדה רוצה לקבל טובה משדהו ולשמרו שלא יצמיח קוצים, אזי עיקר השמירה הוא בעת החרישה שיברר וינקה את שדהו מכל פסולת ואז לא יזרע אל קוצים, וכן מצינו בדברי תורה שכתיב (במדבר ט"ו,ל"ט) וראיתם אתו וזכרתם וגו' ולא תתורו אחרי לבבכם ואחרי עיניכם, והיינו שכיון שהזהיר במצות עשה בראיה וזכירה שזה הוא בעינים ובלב לכן צריך לברר תחלה לשמור את האברים תחילה מהרע, שלא תתורו אחרי לבבכם ואחרי עיניכם, וע"י זה יכול לקנות קדושה ממצות עשה ע"י האיברים האלו, וזה שכתיב (משלי ד',כ"ג) מכל משמר נצר לבך כי ממנו תוצאות חיים, כדאמרי אנשי תשמור תבואת שדה זו כי בהם תלוי כל חייך, כן מחמת שכל הקדושות נקבעים בלב אדם וממנו תוצאות חיים, לכן צריך לשמור לבו מכל פסולת.

Daf 108a



Daf 108b



Daf 109a



Daf 109b



Daf 110a



Daf 110b



Daf 111a



Daf 111b



Daf 112a



Daf 112b



Daf 113a



Daf 113b



Daf 114a



Daf 114b



Daf 115a



Daf 115b



Daf 116a



Daf 116b



Daf 117a



Daf 117b



Daf 118a



Daf 118b

<b>דרש רבא מאי דכתיב (תהלים קט"ז,א') אהבתי כי ישמע ה' וכו' דלותי ולי יהושיע אמרה כנסת ישראל לפני הקב"ה רבש"ע אע"פ שדלה אני במצות לך אני ולי נאה להושיע.</b> הנה מצינו בגמ' (מגילה ד':) שאין קורין המגילה בשבת משום שמא יעבירנו ד' אמות ברה"ר והיינו טעמא דשופר והיינו טעמא דלולב, ובאמת אם היו ישראל חכמים ומבוררים היו יכולים לקיים המצוה גם בשבת, כי זו הגזירה הוא רק מחמת שהמה עניים בדעת ואם כן המה דלים מהמצות מפני חסרונם לכן חיישינן שמא יעבירנו, וזה רבש"ע אע"פ שדלה אני במצות שלא אוכל לקיים את המצות מחמת שאני עני בדעת וצריך למיחש שמא יעברנו, מכל מקום לך אני, הביטול מהמצות הוא מחמת יראת שבת זה הוא המניעה, אם כן גם בזה הוא כבוד שמים שאני ירא שמא אעבור מצות שבת, וזה נקרא לך אני שגם בזה יש כבוד שמים ולכן לי נאה להושיע.

מסכת יומא



Daf 1a



Daf 1b



Daf 2a



Daf 2b



Daf 3a



Daf 3b



Daf 4a



Daf 4b



Daf 5a



Daf 5b



Daf 6a



Daf 6b



Daf 7a



Daf 7b



Daf 8a



Daf 8b



Daf 9a



Daf 9b



Daf 10a



Daf 10b



Daf 11a



Daf 11b



Daf 12a



Daf 12b



Daf 13a



Daf 13b



Daf 14a



Daf 14b



Daf 15a



Daf 15b



Daf 16a



Daf 16b



Daf 17a



Daf 17b



Daf 18a



Daf 18b



Daf 19a



Daf 19b



Daf 20a



Daf 20b



Daf 21a



Daf 21b



Daf 22a



Daf 22b



Daf 23a



Daf 23b



Daf 24a



Daf 24b



Daf 25a



Daf 25b



Daf 26a



Daf 26b



Daf 27a



Daf 27b



Daf 28a



Daf 28b



Daf 29a



Daf 29b



Daf 30a



Daf 30b



Daf 31a



Daf 31b



Daf 32a



Daf 32b



Daf 33a



Daf 33b



Daf 34a



Daf 34b



Daf 35a



Daf 35b



Daf 36a



Daf 36b



Daf 37a



Daf 37b



Daf 38a



Daf 38b



Daf 39a



Daf 39b



Daf 40a



Daf 40b



Daf 41a



Daf 41b



Daf 42a



Daf 42b



Daf 43a



Daf 43b



Daf 44a



Daf 44b



Daf 45a



Daf 45b



Daf 46a



Daf 46b



Daf 47a



Daf 47b



Daf 48a



Daf 48b



Daf 49a



Daf 49b



Daf 50a



Daf 50b



Daf 51a



Daf 51b



Daf 52a



Daf 52b



Daf 53a



Daf 53b



Daf 54a



Daf 54b



Daf 55a



Daf 55b



Daf 56a



Daf 56b



Daf 57a



Daf 57b



Daf 58a



Daf 58b



Daf 59a



Daf 59b



Daf 60a



Daf 60b



Daf 61a



Daf 61b



Daf 62a



Daf 62b



Daf 63a



Daf 63b



Daf 64a



Daf 64b



Daf 65a



Daf 65b



Daf 66a



Daf 66b



Daf 67a



Daf 67b



Daf 68a



Daf 68b



Daf 69a



Daf 69b



Daf 70a



Daf 70b



Daf 71a



Daf 71b



Daf 72a



Daf 72b



Daf 73a



Daf 73b



Daf 74a



Daf 74b



Daf 75a

הענין שנזכר ענין המן במסכת זו אצל עניני הענויים, שבעת שהאדם מענה עצמו לכבוד שמים, אז נוטל שפע עליון קודש המחיה אותו ממזון העליון שהוא מן לחם אבירים, ולכן סגולה להנצל מבולמוס ביום הכפורים לומר הפסוק (שמות ט"ז,ל"א) ויקראו בית ישראל את שמו מן והוא כזרע גד לבן וטעמו כצפיחת בדבש, (ועיין בחלק זה פרשת בשלח על פסוק ויראו בני ישראל ויאמר איש אל אחיו מן הוא).

מסכת סוכה



Daf 1a



Daf 1b



Daf 2a

<b>סוכה שהיא גבוהה למעלה מעשרים אמה פסולה.</b> ואיתא בגמ' ג' טעמים על זה, והענין בזה כמו שכתיב (בראשית ל"ג,י"ז) ויעקב נסע סכתה ויבן לו בית ולמקנהו עשה סכת על כן קרא שם המקום סכות, להבין מה שקרא שם המקום על שם מקנהו, כי ויבן לו בית היינו במעמקי לבו של יעקב באתר דלא אתיידע בנה בית שזה נקרא מקום ארון אינו מן המדה שאין בזה שום תפיסה בעוה"ז, ולמקנהו היינו הקנינים שלו בעוה"ז קרא סכות, ולכן קרא שם המקום על שם הקנינים, שזה יוכל האדם להכיר בתפיסתו שהקנינים שלו הם של השי"ת, וזה הוא ענין ג' טעמים לפסול סוכה הגבוהה למעלה מכ', רבה אומר למען ידעו דורותיכם עד כ' אמה אדם יודע שהוא דר בסוכה, היינו שיראה בליטה מפורשת שהשי"ת חופף עליו ועיקר הסוכה הוא זה הבטחון שהשי"ת יהיה מגן בעדו, וזה הוא מחמת שיכיר שביד השי"ת נפש כל חי וזהו למען ידעו דורותיכם. וטעמו של רבי זירא שעד כ' אמה אדם יושב בצל סוכה ולמעלה מעשרים אמה אין אדם יושב בצל סוכה אלא בצל דפנות, צל סוכה נקרא שידע האדם שהסיבה שהוא בטוח בה, כגון אם יש לו סיבה לפרנסה גם זה הוא מהשי"ת, ולא צל דפנות שידמה לו שהסבה היא ממעשה האדם רק יכיר מפורש שראשית הארה הוא מקבל מהשי"ת וכמו שכתיב (תהלים ק"ד,כ"ח) תתן להם ילקוטון תפתח ידך ישבעון טוב, פירוש שיכירו ראשית הנתינה שהוא מהשי"ת ואח"כ תפתח ידך ישבעון טוב, וכמו שמברכין קודם כל הקבלות הן ברכת התורה והמצות וברכת הנהנין עובר לקבלתן. וטעמו של רבא משום דירת עראי כדאיתא במדרש (רבה ואתחנן ב',י') וכי יש יהודי אכסנאי, שישראל כל מקום שהם יכולים לראות את השי"ת שם ביתם, אפילו במקום שהם דרך עראי, כי הפירוש מהמאמר צא מדירת קבע ושב בדירת עראי שהאדם צריך לשאוב בכל רגע חדשות ולראות בכל רגע איך השי"ת משפיע, וזה צא מדירת קבע ושב בדירת עראי, וכן בדברי תורה ג"כ שאיתא בגמ' (מגילה י"ט:) שהראהו הקב"ה למשה דקדוקי תורה ודקדוקי סופרים ומה שהסופרים עתידין לחדש, ורק שהסתיר לכל הדורות שיחודש כל אחד בזמנו. וזה רומז מצות סוכה שאז צריך האדם לצאת מדירת קבע ולישב בדירת ארעי, היינו לראות שכל ההתחדשות בכל רגע הוא רק מהשי"ת, וזאת הוא קשה ביותר לפני האדם שיכיר הכרה זאת, וזהו ויעקב נסע סכותה בה' הידועה שזה מורה על טעמו של רבה שהיה לו הכרה ובליטה מפורשת וראה מפורש בטוחות בהשי"ת שהשי"ת חופף עליו. ויבן לו בית מורה על טעמו של רבא שבמעמקי לבו ראה מפורש שבכל מקום הוא ביתו כי מקום ארון אינו מן המדה, ואינו צריך לראות זאת על הגוון. ולמקנהו עשה סכות מורה על טעמו של ר' זירא שראה שכל הקנינים והסיבות שלו הם מהשי"ת וקרא שם המקום סכות, כי לטעמו של רבא קשה האדם להשיגו ולהכיר זאת, ודר' זירא עדיפא מדרבה שאפילו הסיבות מזה העולם גם כן הם מהשי"ת ולכן קרא שם המקום על שם טעמו של ר' זירא.

Daf 2b



Daf 3a



Daf 3b



Daf 4a



Daf 4b

<b>ושאינה גבוה עשרה טפחים וכו'.</b> כתיב (משלי ט"ו,כ"ג) שמחה לאיש במענה פיו ודבר בעתו מה טוב, היינו מה שהשי"ת השפיע ברוב רחמיו שהאדם יבין ד"ת אפילו דברי תורה הנראים סותרים זה את זה, מכל מקום הקנה השי"ת לישראל את הדברי תורה, שכל הלבושים שישראל מלבישים את הדברי תורה כדי שיבינו בתפיסתם גם הלבושים יתקיימו לעד, ולכן איתא בגמ' (סוכה ה'.) מעולם לא ירדה שכינה למטה, כדי שיוכל האדם להלביש את הד"ת לפי תפיסתו בפשיטות, כי באם ירדה השכינה למטה אז לא יהיה מקום לשום לבוש שיתלבשו בו את הד"ת, כי אור השי"ת הוא נעלם מכל בריה ואין בתפיסת האדם להשיגו ולכן לא ירדה שכינה למטה, כדי שאפילו פשוט שבפשוטי ישראל כשיעשה סוכה וישב בה מקיים מצות סוכה, שעד עשרה שם נתן לבני אדם בפשיטות, ולמעלה מעשרה עד עשרים יש בזה עמקות ועבודה. אכן מצד האדם הם טפחים ומצד השי"ת הם אמות ולמעלה מכ' הוא למעלה מתפיסת האדם, ולכן אם עשה סוכה למטה מעשרה הוא פסול כי שם עוד אין השכינה נראית לתפיסת האדם, כי שם נקרא והארץ נתן לבני אדם אכן מעשרה עד עשרים בזה נמצא עבודה ושם השכינה שורה, וזה נקרא דבר בעתו מה טוב.

Daf 5a

<b>ותניא רבי יוסי אומר מעולם לא ירדה שכינה למטה ולא עלו משה ואליהו למרום שנאמר (תהלים קט"ו,ט"ז) השמים שמים לה' והארץ נתן לבני אדם.</b> כתיב (תהלים כ"ד,א') לה' הארץ ומלואה תבל וגו' כי הוא על ימים יסדה. הנה כל הפילוסופים חוקרים טעם שתעמוד הארץ על המים וכפי תפיסתם בדרך הטבע הארץ לא תוכל לעמוד רק תצרך לפול למטה, אכן טח מראות עיניהם פסוק הזה שמזה נראה מפורש שלה' הארץ ומלואה, מזה שעל ימים יסדה. ומזה יוכלו הברואים להכיר הכרה מפורשת שלה' הארץ ומלואה, אכן מה שהציב השי"ת בעוה"ז גוון הנראה שהארץ נתן לבני אדם, שהבחירה חפשית ביד האדם, הוא כדי שיקראו הפעולות הטובות על שם האדם והאדם יקבל שכר בעזבו עניני עוה"ז ויכיר שלה' הארץ ומלואה ואם היה זאת בהתגלות לא היה נקרא יגיע כפך, ועל זה רומז מצות סוכה שהוא בחג האסיף באספך את מעשיך מן השדה, וכיון שיש לו כל רכושו בביתו יכול חלילה לומר כוחי ועוצם ידי עשה לי כל החיל הזה, לכן צוה השי"ת צא מדירת קבע ושב בדירת עראי שיחזור כל רכושו להשי"ת ויכיר שהשי"ת נתן לו הכל ויצא מקביעות שכלו ותפיסתו ולא יסתיר דעתו בהטובה, לאמור שבפעולותיו באו לו כל הטובות, רק ישב בדירת עראי היינו שיסתופף בצל השי"ת כענין שכתיב (משלי כ"א,ט') טוב לשבת על פנת גג, ולכן סוכה למטה מעשרה פסולה מפני ששם ההסתרה ביותר ששם נדמה לגמרי שידי האדם שולטות, כי זה הסתיר השי"ת במכוון שיהיה מקום לעבודת הברואים ושם נקרא והארץ נתן לבני אדם, אף שבאמת גם שם לה' הארץ ומלואה כי הוא על ימים יסדה, אכן זה הוא רצון השי"ת להסתיר אורו שיהיה מקום לפעולות אדם, וגם למעלה מעשרים גם כן פסול כי שם הוא למעלה לגמרי מתפיסת האדם, ורק מעשרה עד עשרים, כמבואר במאמר הקודם, וכן סכך מחובר כל עוד שלא שלטה בו יד האדם, ולא היה עדיין ברשותו גם כן פסול כי זה הוא מצות סוכה שמה שברשות האדם ימסור להשי"ת ויוציאו מרשותו, שבתפיסתו נקרא זאת דירת קבע, רק ימסרנו להשי"ת שבתפיסתו נקרא זאת דירת עראי, שהוא אין לו כלום בתפיסתו רק ה' נותן לו כח לעשות חיל בכל רגע, אכן באמת זה הוא הקביעות האמיתי שמתחסה בצל השי"ת תמיד ונמשך תמיד אחר רצונו ית'.

Daf 5b

<b>וממאי דחללה עשרה בר מסככה אימא בהדי סככה וכו' ממאי דגדפינהו עילוי רישייהו קיימי דלמא להדי רישייהו קיימי.</b> והיינו כמו שנתבאר בענינים הקודמים שעד עשרה נדמה להאדם שפעולותיו יעשו לו את הכל כי שם נסתר אור השי"ת, אכן האדם אשר יבין לאשורו וידע כי כל פעולותיו המה רק כקליפת השום ולה' הארץ ומלואה ואפילו מה שנסתר אור השי"ת גם זה הוא מלא אור, בזה יצורף הסכך להסוכה שלמטה מעשרה ויכול להכיר שאפילו מה שנסתר מאוד, מכל מקום גם זה מאיר באור השי"ת, וכמו שכתיב (עובדיה ח',כ"א) ועלו מושיעים בהר ציון, שהם נקראו מושיעים שיושיעו את עצמן כיון שיכירו שכל פעולתם הוא מהשי"ת אם כן גם ישועתם יושיעו את עצמן ולכן פריך הגמ' שהסכך יכול להיות בכלל עשרה.

Daf 6a



Daf 6b

<b>תנו רבנן שתים כהלכתן ושלישית אפילו טפח רבי שמעון אומר שלש כהלכתן ורביעית אפילו טפח.</b> הענין בזה, שהשי"ת נתן לישראל תורה ומצות שהאדם יעסוק בתורה ופעולות המצות בפשיטות, אכן יש כוונת המצות שהוא מדרגה גבוה, וגם נמצא עוד גבוה מעל גבוה עוד מדרגה עליונה מכוונת המצות ונקראת שמש עלאה ונתבאר בחלק ראשון (בפרשת אמור בענין העומר) שזה הוא חלק משה רבינו שהכיר את השי"ת והיה דבוק עם השי"ת למעלה מכל גוון ולבוש ואפילו עוד למעלה מלבוש כוונת המצות, ונגד אלו הארבע נתקנו ארבע דפנות הסוכה, ואצל רבי שמעון נתאחדו התורה והמצות והכוונה, לכן אמר שלש כהלכתן שזה צריך האדם לאחדם ולהתבונן בהם היטב, אבל הד' אפילו טפח שצריך להתבונן במדרגת משה רבינו גם כן, ורק מעט, וחכמים אומרים לכל אדם שאינו מגיע לזה המדרגה לכן אמרו שתים כהלכתן, היינו תורה ומצות בפשיטות ושלישית אפילו טפח להתבונן ולהכיר הכוונה גם כן מעט כפי יכולתו.
<b>ענין לולב שאינו נוהג בשבת וסוכה אפילו בשבת.</b> כי שבת רומז על מה שלעתיד לא יהיה שום עבודה רק מה שקנה האדם בעוה"ז ע"י פעולותיו זה יהיה נקבע אז בלבו כפי מה שטרח בפעולותיו בעולם הזה, ולכן בעולם הזה אסורים בשבת כל המלאכות רק מה שטרח בערב שבת יאכל בשבת. וכן מצות סוכה שמורה על מה שיש בלב כל אחד מישראל קדושת אבות בקביעות בלי שום השתדלות ולכן מצות סוכה הוא בשבת גם כן. אבל לולב שמורה על פעולות אדם ביגיע כפך שמנענע לכל התחלקות הששה קצוות שזה הוא כל פעולות אדם לכן אינו נוהג בשבת. ולכן איתא בגמ' (סוכה ל'.) שלולב הגזול פסול אפילו לאחר יאוש, ובסוכה איתא (סוכה ל"א.) שאדם יוצא ידי חובתו בסוכה של חבירו שקרקע אינה נגזלת, יען שסוכה מורה על קדושת אבות ובזה שוים כל ישראל וזה נקרא רשות הרבים, וזה רומז למה שאיתא בגמ' (תענית ל"א.) עתיד הקב"ה לעשות מחול לצדיקים וכו' וכל אחד ואחד מראה באצבעו שנאמר ואמר ביום ההוא הנה אלהינו זה וגו' שענין מחול רומז שכל אחד ואחד בשוה אל המרכז האמצעי שכל ישראל יש להם חלק בזה, אבל מצות לולב שהוא כל אחד כפי שידע נגעי לבבו כן צריך ליגע את עצמו בעבודת השי"ת וזה נקרא רשות היחיד, וגם ע"י עבודה יכול להשיג אחרי כן קדושה למעלה משורש מחצבו אף במקום שלא היה לו עד כעת שום השגה בזה מכל מקום, שע"י שיעבוד בעבודה שלימה להשי"ת שזה רומז הנענועים שבלולב שע"י עבודת האדם יתאחדו כל ההתחלקות הבריאה, ואז יכול להיות נקבע בלבו השגת קדושה שהיה רחוק ממנו עד כעת, וכל זה הוא ע"י שיעבוד העבודה השייכת לפרט נפשו שהיה לו מקודם חסרון בזה, ולכן לולב הגזול פסול כי איך ישלים חסרונו בדבר שאין שייך לו לפרט נפשו, כי כל פרט נפש יש לו פרט עבודה השייכת לנפשו שבזה ישלים חסרונו ובזה יעבוד כל ימי חייו ובזה יוכל לבוא להשיג ד"ת שהם עוד למעלה משורש נפשו.

Daf 7a



Daf 7b



Daf 8a



Daf 8b



Daf 9a



Daf 9b



Daf 10a



Daf 10b



Daf 11a



Daf 11b



Daf 12a



Daf 12b



Daf 13a



Daf 13b



Daf 14a



Daf 14b



Daf 15a



Daf 15b



Daf 16a



Daf 16b



Daf 17a



Daf 17b



Daf 18a



Daf 18b



Daf 19a



Daf 19b



Daf 20a



Daf 20b



Daf 21a



Daf 21b



Daf 22a



Daf 22b



Daf 23a



Daf 23b



Daf 24a



Daf 24b



Daf 25a



Daf 25b



Daf 26a



Daf 26b



Daf 27a



Daf 27b



Daf 28a



Daf 28b



Daf 29a



Daf 29b



Daf 30a



Daf 30b



Daf 31a



Daf 31b



Daf 32a



Daf 32b



Daf 33a



Daf 33b



Daf 34a



Daf 34b



Daf 35a



Daf 35b



Daf 36a



Daf 36b



Daf 37a



Daf 37b



Daf 38a



Daf 38b



Daf 39a



Daf 39b



Daf 40a



Daf 40b



Daf 41a



Daf 41b



Daf 42a



Daf 42b



Daf 43a



Daf 43b



Daf 44a



Daf 44b



Daf 45a



Daf 45b



Daf 46a



Daf 46b



Daf 47a



Daf 47b



Daf 48a



Daf 48b



Daf 49a



Daf 49b



Daf 50a



Daf 50b



Daf 51a



Daf 51b



Daf 52a

<b>לעתיד לבא מביאו הקב"ה ליצר הרע וכו' צדיקים נדמה להם כהר גבוה ורשעים נדמה להם כחוט השערה הללו בוכין והללו בוכין וכו'.</b> מהלשון שאמר הגמ' נדמה משמע שהן הצדיקים והן הרשעים המה בדמיון ואצל מי הוא האמת, האמת הוא אצל הבעל תשובה שבאמת בתחלה דומה כחוט השערה ובסוף דומה כהר כדמסיים שם בגמ'.

מסכת ראש השנה



Daf 1a



Daf 1b



Daf 2a

<b>באחד בניסן ראש השנה למלכים.</b> היינו מחמת שניסן מורה על חירות עצום ואם האדם יש לו עליו עול מלך בשר ודם הוא בשיעבוד גדול, לכן מראה השי"ת שבמלכי ישראל עיקר החירות להיות תחת המלך.

Daf 2b



Daf 3a



Daf 3b



Daf 4a



Daf 4b



Daf 5a



Daf 5b



Daf 6a



Daf 6b



Daf 7a



Daf 7b



Daf 8a



Daf 8b



Daf 9a



Daf 9b



Daf 10a



Daf 10b



Daf 11a

<b>בראש השנה נפקדה שרה רחל וחנה.</b> ובאמת הלא כל אדם נפקד בראש השנה כדאיתא (דף ט"ז. במשנה) בראש השנה כל באי עולם עוברין לפניו כבני מרון. אכן כל אדם נפקד בראש השנה שביום אחד מהשנה יפקד, יען שלכל אדם יש יום מיוחד בשנה שזה היום מלמד עליו זכות כמו שאיתא במסכת אבות (פרק ד' משנה ג') אין לך אדם שאין לו שעה, וזה נפקד כל אדם בר"ה שבזה היום מהשנה יפקד, וכענין שאיתא לקמן (ט"ז.) רבי יהודה אומר הכל נידונין בר"ה וגזר דין שלהם נחתם כל אחד ואחד בזמנו בפסח על התבואה וכו' ושרה ורחל וחנה היום המיוחד שלהם היה בראש השנה שהיום של ראש השנה לימד עליהם זכות לישועה.

Daf 11b



Daf 12a



Daf 12b



Daf 13a



Daf 13b



Daf 14a



Daf 14b



Daf 15a

<b>אתרוג קשיא ליה ידא.</b> מחמת שמצות אתרוג הוא בלקיחה כמו שכתיב (ויקרא כ"ג,מ') ולקחתם לכם, לכן לקיחה שאינה של מצוה קשה לו, כי אין זה לקיחה הראויה לאתרוג.

Daf 15b



Daf 16a

<b>אמרו לפני בראש השנה מלכויות זכרונות ושופרות, מלכיות כדי שתמליכוני עליכם, זכרונות כדי שיעלה זכרוניכם לפני לטובה ובמה בשופר.</b> להבין הטובה באמירת מלכיות, כי בזכרונות מפורש הטובה, אבל מה הוא הטובה במלכיות. אכן אף שנדמה להאדם שעול מלכות שמים הוא שיעבוד, אבל באמת זה הוא החירות האמיתי מכל שיעבוד שבעולם, כמו שאיתא בגמ' (סוטה ה'.) כל אדם שיש בו גסות הרוח אמר הקב"ה אין אני והוא יכולין לדור בעולם, שבמקום שהשי"ת שוכן שם לא יקרב שום רע, וזה הוא הגמול והטובה כשהאדם ימליך עליו את השי"ת הוא בן חורין גמור, וזה מיעץ השי"ת לישראל שבימי ראש השנה יהיה רגיל על שפתם תיבת מלך והוא סגולה להנצל מכל רע כשלא ימוש מפיו שהשי"ת הוא מלכו.

Daf 16b



Daf 17a



Daf 17b



Daf 18a



Daf 18b



Daf 19a



Daf 19b



Daf 20a



Daf 20b



Daf 21a



Daf 21b



Daf 22a



Daf 22b



Daf 23a



Daf 23b



Daf 24a



Daf 24b



Daf 25a



Daf 25b



Daf 26a



Daf 26b

<b>לא הוו ידעי רבנן מאי השלך על ה' יהבך והוא יכלכלך.</b> היינו שזאת ידעו ברור שזה הפסוק רומז שהאדם יהיה בוטח בה' אכן לא ידעו עד כמה יגיע מדת הבטחון, כי זאת ידעו, למשל ההולך בדרך ורואה עגלה של ישראל וישראל מנהיג העגלה צריך לבטח בה', באם שיהיה רצון השי"ת שהוא יסע על העגלה בטח יאמר לו המנהיג העגלה שישב על העגלה ולא יצרך לבקש הוא ממנו, אך אם עכו"ם מנהיג העגלה לא ידעו אם יגיע מדת הבטחון כל כך שלא לבקש גם מעכו"ם, כי יכול להיות שאין שייך בזה מדת בטחון כי מחמת שעכו"ם יש לו אכזריות ואם לא יבקש ממנו זאת לא יקחנו על העגלה, וזאת הודיע להם רבה בר בר חנה יומא חד הוה אזילנא בהדי ההוא טייעא הוה דרינא טונא ואמר לי שקול יהבך ושדי אגמלאי, שמדת בטחון יגיע כל כך שאפילו לעכו"ם לא יבקש כי אם יהיה רצון השי"ת בזה יאמר לו העכו"ם בעצמו.

Daf 27a

<b>לפני המלך ה' הוא דבעינן חצוצרות וקול שופר אבל בעלמא לא.</b> כי חצוצרות הוא אהבה וקול שופר הוא יראה והם הפכים, ולפני המלך ה' היינו במקום המקדש ששם הוא החיים האמיתים שם מתקשרים ומתאחדים יחד.

Daf 27b



Daf 28a



Daf 28b



Daf 29a



Daf 29b

<b>יום טוב של ראש השנה שחל להיות בשבת במקדש היה תוקעין אבל לא במדינה.</b> הענין בזה, כי ענין שופר הוא לעורר הפנימיות מהבריאה כי הפנימיות מהבריאה הוא דברי תורה כדאיתא בזוה"ק (בהרבה מקומות) באורייתא ברא קוב"ה עלמא, ובקול שופר נתעורר הנקודה הפנימיות כי בעוה"ז מעשי המצות המה לבושים למצות דלעילא כדאיתא בהאר"י ז"ל [עץ חיים היכל ו' שער פנימיות וחיצוניות דרוש ב'] וזה שאנו מברכים על מצות, אשר קדשנו במצותיו וצונו, היינו שהלבוש המצות דלעילא במעשי המצות של עולם הזה, ובשופר שנתעורר הפנימיות מהבריאה או נתחברו המצוה דלעילא עם הפעולה מהמצוה שבעולם הזה, והיינו שהפנימות מהבריאה שהוא הד"ת שיש בהבריאה זה נתעורר על ידי שופר, ולכן קבלת התורה היה על ידי קול שופר שבזה נתעוררו הד"ת שנתלבשו בהבריאה, וענין שבת הוא שהאדם מבטל כל פעולותיו שרואה מפורש שהכל הוא מהשי"ת לכן פעולותיו אז בטילין, ולכן בגבולין אסור תקיעת שופר בשבת, כי שבת הוא כולל כל המצות, וכמו שכל הפעולות אפילו של מצוה אסורים בשבת מפני ששבת גדול יותר מכל המצות, ואף תקיעת שופר שמחבר מצוה דלעילא עם מצוה דלתתא, מכל מקום כיון שהוא ע"י פעולת אדם בהמצוה לכן נאסר גם תקיעת שופר מדרבנן, אבל במקדש שם קרבנות דוחים שבת מפני ששם האדם רואה שכל מה שהוא פועל השי"ת הוא הפועל, וכדאיתא במדרש (רבה בראשית י"א,ו') ששאל טורניסרופוס את רבי עקיבא למה הקב"ה מוריד גשמים ועושה מלאכה בשבת והשיב לו כיון שהקב"ה אין רשות אחרת עמו, והיינו שאצל השי"ת כל העולם ברשותו ולכן אין שום דבר אצלו מלאכה שהרי הכל בידו ואין שום חילוק אצלו אף שישתנה מרשות לרשות ומצורה לצורה שהרי הכל ברשותו ובידו, וכן בבית המקדש מתחבר מצוה דלתתא עם מצוה דלעילא, כי שם רואה שכל פעולותיו, השי"ת פועל אותם, לכן קרבנות דוחים שבת, וכן תקיעת שופר בשבת במקדש היו תוקעין כיון שזה עצמו מורה ענין שופר שנתעורר הפנימיות האדם ונתחבר עם אור השי"ת.

מסכת מגילה



Daf 1a



Daf 1b



Daf 2a



Daf 2b



Daf 3a



Daf 3b



Daf 4a



Daf 4b



Daf 5a



Daf 5b



Daf 6a



Daf 6b



Daf 7a



Daf 7b



Daf 8a



Daf 8b



Daf 9a



Daf 9b



Daf 10a



Daf 10b

<b>רבי שמואל בר נחמני פתח לה פיתחא להאי פרשתא מהכא, תחת הנעצוץ יעלה ברוש ותחת הסרפד יעלה הדס, תחת הנעצוץ תחת המן הרשע שעשה עצמו עבודה זרה דכתיב ובכל הנעצוצים ובכל הנהלולים, יעלה ברוש זה מרדכי וכו', תחת הסרפד תחת ושתי הרשעה בת בנו של נבוכדנצר הרשע ששרף רפידת בית ה' וכו' יעלה הדס זו אסתר.</b> הנה מרדכי והמן היו זה לעומת זה, מרדכי היה אוהב ישראל בתכלית אהבה עד שמסר נפשו עליהם והמן היה שונא ישראל מאוד כידוע שרצה לבזבז עשרת אלפים ככר כסף מחמת שנאתו לישראל היפך מן מרדכי, ולכן היה המשפט שבמפלת המן יעלה מרדכי לגדולה, וכן ושתי לעומת אסתר שאסתר היתה נקיה ומבוררת מזנות מאוד כמו שאיתא בגמ' (סנהדרין ע"ד:) אסתר קרקע עולם היתה, היינו שלא היה לה שום צד נגיעה ורצון להנשא לאחשורוש, וזה הוא מדת השי"ת ששונא זמה, אבל ושתי היתה שטופה בזמה כדאיתא לקמן בגמ' (י"ב:) וגם נבוכדנצר אבי אביה היה היפך מבית המקדש ושרף את רפידת בית ה', כי מקום המקדש נקי בזה מאוד שאינו יכול לסבול שום דבר זמה, ולכן מעפר המקדש היו בודקין הסוטה שמברר תיכף אם היא נקיה מזנות, ולכן נבוכדנצר היה שונא את מקום המקדש ושורפו ולכן במפלת ושתי עלתה אסתר לגדולה.

Daf 11a



Daf 11b



Daf 12a



Daf 12b

<b>בסעודתו של אותו רשע הללו אומרים מדיות נאות וכו' ובלבד שתהא ערומה.</b> איתא בשם הבעש"ט שזה הענין ערומה ועדיין לא בא, ביאור הענין בזה כמו שכתיב (ישעיה ס"א,י') שוש אשיש בה' תגל נפשי באלהי כי הלבישני בגדי ישע מעיל צדקה יעטני. היינו כמו שנתבאר בחלק ראשון (לקוטי הש"ס מגילה י"ב: ד"ה והקרוב) שכל המצות ומע"ט שישראל עושים הם לבושים לאור השי"ת, שבעצמותו ית' לית מחשבה תפיסה ביה כלל, רק ע"י המצות מכירים ישראל עצמותו ית' וזה נקראים לבושים, כמו לבושים של הכהן גדול שמורים על עצמות הכהן גדול כי על הציץ היה כתוב קודש לה', היינו שכל מחשבות של הכהן גדול דבוק בהשי"ת, וכן בהחושן היה מונח השם המפורש שמורה שלבו נקי מכל סיג ופסולת. וכן ע"י שנתן לנו השי"ת תורה ומצות שהם לבושים לאור השי"ת, ע"י כן אנו דבוקים בהשי"ת ומכירים שנמצא בורא עולם, וזה הוא מחמת שלבו של אדם הוא מלא נגיעה לכן ע"י יגיעה ועבודה מברר את לבו בהלבושים האלו וסבל מזה ההשתדלות ועבודה, אכן לעתיד כאשר יהיה לב האדם מנוקה ומבורר בשלימות, אז יהיה התגלות אלהות מפורש בלי שום לבוש. והנה בזמן ההוא היה אנשי כנסת הגדולה שנצחו יצרא דע"ז כדאיתא בגמ' (יומא ס"ט:) ויוצרא דעריות גם כן היה בידם ורצו לבטלו, רק מחמת שלא היה אז עדיין רצון השי"ת בזה, כי השי"ת רצה שיוולדו עוד נפשות יקרות מישראל, לכן האריך עוד הזמן, ולכן בזה הזמן היה קרוב הדבר שיתגלה אור השי"ת מפורש בלי שום לבוש, וכמבואר בחלק ראשון (שם) והנה כתיב (תהלים ס"ח,י"ב) ה' יתן אמר המבשרות צבא רב, היינו כשהשי"ת מחדש ומגלה איזה אור, מתפשט האור להאיר בכל העולמות ואף האומות מרגישים מזה מעט אך הם מרגישים בזוהמא ובגשמות, אבל ישראל יקבלו האור כמו שמשפיע אותו השי"ת, ולכן אז שהיה קרוב שיתגלה אור השי"ת בלי לבוש הרגישו האומות, אך הם הרגישו מזוהם ומגושם לכן רצו גם הם בתאותם ערומה בלי לבוש, וזה הוא ביאור דברי הבעש"ט ז"ל שזה הענין הוא ערומה ולא בא שהיה קרוב להתגלות מפורש האור בלי לבוש אך עדיין לא בא עד עת קץ, ולכן נסמך לזה מאמר רבי לוי, שהפסוק הזה על שם הקרבנות נאמר, היינו כמו שנתבאר בחלק ראשון (שם) שהיו המלאכים טוענים ע"ז היאך יהיה להעכו"ם תפיסה לבלי לבוש אפילו בזוהמא שלהם, בשלמא ישראל שייגעו את עצמם בלבושים, לכן אח"כ כשיתגלה האור יהיה להם תפיסה בלי לבוש וכמבואר בח"א (שם).

Daf 13a



Daf 13b



Daf 14a



Daf 14b



Daf 15a

<b>וא"ר אלעזר א"ר חנינא בא וראה שלא כמדת הקב"ה מדת בשר ודם, מדת בשר ודם אדם שופת קדרה ואח"כ נותן לתוכה מים אבל הקב"ה נותן מים ואח"כ שופת הקדרה.</b> כל החמדות נקראים בשם מים, ומדת בשר ודם הוא עין רואה ולב חומד וזה נקרא שופת הקדרה לקבל המים שהעין רואה מקודם ואח"כ הלב חומד, אבל הקב"ה היינו כשהאדם דבוק בהשי"ת ונמשך אחר רצונו ית', בתחלה נותן המים היינו שתחלה יש לו חשק, ונמשך אחר רצונו ית' אף שאינו יודע עדיין מה הוא רצון השי"ת, ואחר כן מאיר לו השי"ת רצונו וכמו שנתבאר בחלק ראשון (פרשת בחקותי ד"ה אם בחקותי ג').

Daf 15b



Daf 16a



Daf 16b



Daf 17a



Daf 17b



Daf 18a

<b>לא הוו ידעי רבנן מאי השלך על ה' יהבך אמר רבה בר בר חנה זימנא חדא הוה אזילנא בהדי ההוא טייעא וקא דרינא טונא אמר לי שקול יהביך ושדי אגמלאי.</b> היינו כי החכמים לא ידעו עד היכן מגיע מדת הבטחון לבטוח בהשי"ת שיושיע, אפילו מה שלא היה דעת האדם מצפה לזה והשי"ת ברוב אהבתו לישראל יושיע להם לכל נפש ישועות שהוא בדעתו נתייאש מהם, והראה להם רבה בר בר חנה להתבונן בההוא טייעא שהוא ישמעאל שהוא מקליפת תאוה וכן גמל רומז על זה כמבואר (בפרשת שמיני ד"ה בגמל) בחלק ראשון, והיינו שהראה להם עד היכן נוגע ברית אבות שאף שישמעאל הוא זרע פסול מכל מקום מפסולת מדתו של אברהם אבינו נמצא גם בו איזה גוון נדיבות, ואף שאצלו עושה בזה המדה ומתפשטה בפסיעתו לבר היפך מרצון השי"ת, מכל מקום נמצא בו גוון נדיבות עד שאמר לו שקול יהביך ושדי אגמלאי, אף שרבה לא ביקש זאת ממנו וכל זה הוא מחמת שנמצא בו נובלות מחסד של אברהם אבינו, ומכל שכן חסדי ה' כי לא תמנו כי לא כלו רחמיו שהם מאירים ישועות מה שלא עלה על דעת שום אדם, ואפילו אם נפש מישראל חלילה משוקע במדה אחת אפילו במדת התאוה שלא ע"פ רצון השי"ת, מכל מקום כשעושה תשובה השי"ת ברוב רחמיו וחסדיו יברר ברוב בירורים עד שלא ידח ממנו נדח.

Daf 18b



Daf 19a



Daf 19b



Daf 20a



Daf 20b



Daf 21a



Daf 21b



Daf 22a



Daf 22b



Daf 23a



Daf 23b



Daf 24a



Daf 24b



Daf 25a

<b>הקורא את שמע וכפלה הרי זה מגונה.</b> ואף שאיתא בגמ' (ברכות ט':) הקורא מכאן ואילך לא הפסיד כאדם הקורא בתורה א"כ למה אומר כאן שהוא מגונה, אך באמת צריך האדם להמליך את השי"ת בכל רגע על זה הזמן שעומד בו וכן על להבא, אבל להמליך את השי"ת על הזמן העבר זה אינו ביכולת האדם, כי זה עבר ואינו בידו רק ביד השי"ת להחזיר את הקודם, אבל ביד האדם הוא רק ההוה והעתיד ולכן הכופל את שמע היינו שמקבל עול מלכות שמים על העבר שאומר שגם העבר בידו הרי זה מגונה.

Daf 25b



Daf 26a



Daf 26b



Daf 27a



Daf 27b

<b>שאלו תלמידיו את רבי זכאי במה הארכת ימים אמר להם מימי לא השתנתי מים בתוך ארבע אמות של תפלה.</b> היינו שלא נכנסתי לתפלה עם דמיון שזה מורה השתנתי מים, כדאיתא בגמ' (בכורות מ"ד:) שני נקבים יש באדם אחד מוציא שתן ואחד מוציא שכבת זרע והיינו שאחד מוציא זרע להחיות זרע והשני הוא דמיון.

Daf 28a

<b>שאלו תלמידיו את רבי זירא במה הארכת ימים אמר להם וכו' ולא הרהרתי במבואות המטונפות.</b> שלא הרהרתי בענינים המלכלכים דעת האדם.

Daf 28b



Daf 29a



Daf 29b



Daf 30a



Daf 30b



Daf 31a



Daf 31b



Daf 32a



Daf 32b

<b>קללות שבמשנה תורה משה מפי עצמו אמרן.</b> היינו כי לכל גדולי ישראל מנסה השי"ת בזה שמעלים ומסתיר מהם אורו ויראו כל העולם היאך יתנהגו אז, ולכן גם במשה רבינו הסתיר השי"ת דרכו ואז אמר הדברי תורה אלו, שבהם נכלל הרבה ברכות.

מסכת תענית



Daf 1a



Daf 1b



Daf 2a



Daf 2b



Daf 3a



Daf 3b



Daf 4a



Daf 4b



Daf 5a



Daf 5b



Daf 6a



Daf 6b



Daf 7a



Daf 7b



Daf 8a



Daf 8b



Daf 9a



Daf 9b



Daf 10a



Daf 10b



Daf 11a



Daf 11b



Daf 12a



Daf 12b



Daf 13a



Daf 13b



Daf 14a



Daf 14b



Daf 15a



Daf 15b



Daf 16a



Daf 16b



Daf 17a



Daf 17b



Daf 18a



Daf 18b



Daf 19a



Daf 19b



Daf 20a

<b>תנו רבנן לעולם יהא אדם רך כקנה ואל יהא קשה כארז.</b> ובאמת הא כתיב (תהלים צ"ב,י"ג) כארז בלבנון ישגה, אכן זה צריך להמצא באדם עצמו שיהיה לו בינו לבין עצמו תקופות ועוז בהשי"ת ולא יהיה לו התרשלות, אבל נגד חבירו צריך להיות רך כקנה.

Daf 20b



Daf 21a



Daf 21b



Daf 22a



Daf 22b



Daf 23a



Daf 23b



Daf 24a



Daf 24b



Daf 25a



Daf 25b



Daf 26a



Daf 26b



Daf 27a



Daf 27b



Daf 28a



Daf 28b



Daf 29a



Daf 29b



Daf 30a



Daf 30b

<b>אמר רבן שמעון בן גמליאל לא היו ימים טובים לישראל כחמשה עשר באב וכיום הכפורים.</b> ואיתא בגמ' (שם) ט"ו באב מאי היא א"ר יהודה אמר שמואל יום שהותרו שבטים לבוא זה בזה, א"ר יוסף א"ר נחמן יום שהותר שבט בנימין לבוא בקהל, היינו יום שנעשה שלום ונתקרבו המרוחקים, כמו שכתיב (ישעיה נ"ז,י"ט) בורא ניב שפתים שלום שלום לרחוק ולקרוב. רבה בר בר חנה א"ר יוחנן שכלו בו מתי מדבר, שבאותו היום זכו לחיים של אמת, עולא אמר יום שביטל הושע בן אלה פרוסדיות שהושיב ירבעם בן נבט על הדרכים. היינו שבזה היום נמצא כח המועדים כמו שראינו שנתחזק בזה היום מצות עליית רגלים ובטח יש בזה שייכות לזה היום, ובכל שנה ושנה נמצא כח הזה בזה היום, כי באם לאו לא נתחזק עליית רגלים דווקא בזה היום, כי העולם אינו במקרה, רב מתנא אמר יום שנתנו הרוגי ביתר לקבורה, שנמצא בזה היום רצון כמו שכתיב (תהלים ס"ט,י"ד) ואני תפלתי לך ה' עת רצון וכמו שאיתא בגמ' (ברכות ח'.) ליבעי אינש רחמי אפילו עד זבולא בתרייתא שלמא. רבה ור' יוסף דאמרי תרווייהו יום שפסקו מלכרות עצים למערכה שתשש כוחה של חמה, היינו שבאותו היום יתחיל התגברות מישראל על העכו"ם ויצא כוחם של ישראל ואורם מפורש, כי עכו"ם עובדים ומונין לחמה וכיון שנראה שלפעמים יותש כח החמה, בזה יבורר שאין בה כח עצמו רק יש מושל גם על החמה, ומסיים שם אמר עולא ביראה א"ר אלעזר עתיד הקב"ה לעשות מחול לצדיקים והוא יושב ביניהם בגן עדן וכל אחד ואחד מראה באצבעו, היינו שלעתיד יברר הקב"ה שכל כוונת ישראל הוא רק לשם שמים וכמו שכתיב (ישעיה כ"ה,ט') ואמר ביום ההוא הנה אלהינו זה קוינו לו ויושיענו זה ה' קוינו לו נגילה ונשמחה בישועתו.

מסכת חגיגה



Daf 1a



Daf 1b



Daf 2a



Daf 2b



Daf 3a



Daf 3b



Daf 4a



Daf 4b



Daf 5a



Daf 5b

<b>רב אידי אבוה דרבי יעקב בר אידי הוה רגיל דהוה אזיל תלתא ירחי באורחא וחד יומא בבי רב והוו קרו ליה רבנן בר בי רב דחד יומא חלש דעתיה קרי אנפשיה שחוק לרעהו אהיה וכו'.</b> אף שנראה ששחקו ממנו, אכן באמת הבינו כי בא על יום שהיה מוכן לו להגיע לדברי תורה השייכים אליו ביחוד.

Daf 6a



Daf 6b



Daf 7a



Daf 7b



Daf 8a



Daf 8b



Daf 9a



Daf 9b

<b>אמר ליה בר הי הי להלל מאי דכתיב (מלאכי ג',י"ח) ושבתם וראיתם בין צדיק לרשע בין עובד אלהים לאשר לא עבדו היינו צדיק היינו עובד אלהים וכו' אמר ליה עבדו ולא עבדו תרוייהי צדיקי גמורי נינהו ואינו דומה שונה פרקו מאה פעמים לשונה פרקו מאה ואחד.</b> שענין האחד מורה שאף ששונה מאה פעמים עדיין הוא עומד בהתחלה וזה הענין של "ואחד" היינו שעדיין עומד אצלו "ואחד" שהוא אצלו כחדשה בחשק ותשוקה רבה ולא כדברים ישינים וכמו שכתיב (דברים כ"ו,ט"ז) היום הזה ה' אלהיך מצוך לעשות, ודרשו חז"ל שיהיהו ד"ת חדשים עליך.

מסכת יבמות



Daf 1a



Daf 1b



Daf 2a



Daf 2b



Daf 3a



Daf 3b



Daf 4a



Daf 4b



Daf 5a



Daf 5b



Daf 6a



Daf 6b



Daf 7a



Daf 7b



Daf 8a



Daf 8b



Daf 9a



Daf 9b



Daf 10a



Daf 10b



Daf 11a



Daf 11b



Daf 12a



Daf 12b



Daf 13a



Daf 13b



Daf 14a



Daf 14b



Daf 15a



Daf 15b



Daf 16a



Daf 16b



Daf 17a



Daf 17b



Daf 18a



Daf 18b



Daf 19a



Daf 19b



Daf 20a



Daf 20b



Daf 21a



Daf 21b



Daf 22a



Daf 22b



Daf 23a



Daf 23b



Daf 24a



Daf 24b



Daf 25a



Daf 25b



Daf 26a



Daf 26b



Daf 27a



Daf 27b



Daf 28a



Daf 28b



Daf 29a



Daf 29b



Daf 30a



Daf 30b



Daf 31a



Daf 31b



Daf 32a



Daf 32b



Daf 33a



Daf 33b



Daf 34a



Daf 34b



Daf 35a



Daf 35b



Daf 36a



Daf 36b



Daf 37a



Daf 37b



Daf 38a



Daf 38b



Daf 39a



Daf 39b



Daf 40a



Daf 40b



Daf 41a



Daf 41b



Daf 42a



Daf 42b



Daf 43a



Daf 43b



Daf 44a



Daf 44b



Daf 45a



Daf 45b



Daf 46a



Daf 46b



Daf 47a



Daf 47b



Daf 48a



Daf 48b



Daf 49a



Daf 49b



Daf 50a



Daf 50b



Daf 51a



Daf 51b



Daf 52a



Daf 52b



Daf 53a



Daf 53b



Daf 54a



Daf 54b



Daf 55a



Daf 55b



Daf 56a



Daf 56b



Daf 57a



Daf 57b



Daf 58a



Daf 58b



Daf 59a



Daf 59b



Daf 60a



Daf 60b



Daf 61a



Daf 61b



Daf 62a



Daf 62b



Daf 63a



Daf 63b



Daf 64a



Daf 64b



Daf 65a



Daf 65b



Daf 66a



Daf 66b



Daf 67a



Daf 67b



Daf 68a



Daf 68b



Daf 69a



Daf 69b



Daf 70a



Daf 70b



Daf 71a



Daf 71b



Daf 72a

<b>הא קמשמע לן דעת רצון מילתא הוא.</b> היינו מה שפעמים האדם מרגיש חשק ורצון לדרוש את ה' ועוזו ולבקש פניו, זה הוא עת רצון. ומלתא, הוא שיאמץ אז את לבו בתפלה שיתפלל להשי"ת שיקבע זאת בלבו כיתד לא ימוט לעולם שיהיה תמיד זה החשק והרצון בלבו, וכמו שמצינו בדוד המלך כשהיה לו נדיבות ורצון בכל לבו התפלל להשי"ת, שנאמר (דברי הימים א' כ"ט,י"ח) ה' אלהי אברהם יצחק וישראל אבותינו שמרה זאת לעולם ליצר מחשבות לבב עמך, היינו שזה הרצון יקבע בלבנו לעולמי עד וזהו עת רצון מילתא הוא.

Daf 72b



Daf 73a



Daf 73b



Daf 74a



Daf 74b



Daf 75a



Daf 75b

<b>ויאמר ה' אל שאול ואל בית הדמים (שמואל ב' כ"א,א') אל שאול שלא נספד כהלכה ואל בית הדמים על אשר המית הגבעונים וכו' אמר דוד, שאול נפקו להו תריסר ירחי שתא ולא דרכיה לאספדיה, נתינים ניקרינהו ונפייסינהו.</b> להבין אם כן למה ענש השי"ת על החטא מה שלא נספד שאול הלא השי"ת ידע שכבר נפקו תריסר ירחי שתא ולא יוכלו לתקן, מזה הוא לימוד שאם חלילה יעברו מאורעות על האדם או על כלל ישראל ולא חשוד קוב"ה דעביד דינא בלא דינא, ואף שהאדם יודע בדעתו שכבר לא יכול לתקן חטאו ואף שהשי"ת יודע זאת, מכל מקום צריך האדם מצדו לפשפש במעשיו ולומר מה אעשה הלא עוד אין בידי לתקן והמניעה הוא בהכרח, ובזה יכופר עונו ולא יסמוך על מה שהשי"ת יודע זה המניעה, רק הוא מצדו צריך להצטדק באמרו כן.

מסכת כתובות



Daf 1a



Daf 1b



Daf 2a



Daf 2b



Daf 3a



Daf 3b



Daf 4a



Daf 4b



Daf 5a



Daf 5b



Daf 6a



Daf 6b



Daf 7a



Daf 7b



Daf 8a



Daf 8b



Daf 9a



Daf 9b



Daf 10a



Daf 10b

<b>מאי אלמנה אמר רב חנא בגדתאה אלמנה על שם מנה.</b> הענין בזה כדאיתא בזוה"ק (משפטים ק"ב.) ומאין דנסיב ארמלתא כמאן דעאל בימא ברוחין תקיפין בלא חבלין ולא ידע אי יעבר בשלם אי יטבע גו תהומי. והיינו שאינו יודע אם שייכות לו בשורשו, וזה שנקראת אלמנה אל מי שייכות המנה הזאת, וחכמינו ז"ל המתיקו זאת במתק לשונם שקראו אותם על שם מנה היינו שמבוררת לחלקו שהוא מנה שלו.

Daf 11a



Daf 11b



Daf 12a



Daf 12b



Daf 13a



Daf 13b



Daf 14a



Daf 14b



Daf 15a



Daf 15b



Daf 16a



Daf 16b



Daf 17a

<b>רב שמואל בר רב יצחק מרקד אתלת א"ר זירא קא מכסיף לן סבא כי נח נפשיה איפסיק עמודא דנורא בין דידיה לכולי עלמא וכו' א"ר זירא אהנייא ליה שוטתיה לסבא ואמרי לה שטותיה לסבא ואמרי לה שיטתיה לסבא.</b> ע"ז כתיב (איוב י"ז,ט') ויאחז צדיק דרכו וטהר ידים יוסיף אמץ. יאחז צדיק דרכו, היינו שהאדם צריך לקבל עליו מדה טובה לעשות אותה ולהתנהג כן תמיד כאשר יבין שיצרך לה כפי תכונת נפשו ולא יעזבנה כל ימי חייו, וזה תעזר לו בכל עניניו, ואף שיראה שבעיני אחרים נתראה כשטות לא יחוש כלום וזה נקרא יאחז צדיק דרכו, אך אם האדם יתנהג בה תמיד ויהיה לו רגילות ועל ידי זה יתרשל לעשותה, על זה נאמר וטהר ידים יוסיף אמץ, כשיעשה אותה בקדושה ובטהרה לשם שמים, יוסיף לו השי"ת אומץ שלא יבוא לו שום התרשלות, וכן היה הענין כאן ברב שמואל שתמיד התנהג לרקד אתלת וא"ר זירא קא מכסיף לן סבא, היינו שהיה נראה בעיני אחרים כדבר קטן, ואחר כן כשנח נפשיה וראו עמודא דנורא והבינו שזה המעשה עזר לו לכן א"ר זירא אהנייא ליה שוטיתיה היינו מזה המעשה מבדי ההדס, מזה היה לו המדרגה הזאת, ואמרי לה שטותיה שהיה עושה ולא התבייש אף שנראה בעיני אחרים לשטות, ואמרי לה שיטתיה שהוסיף אומץ מהשי"ת ולא היה אצלו כרגילות ולא התרשל בזה.

Daf 17b



Daf 18a



Daf 18b



Daf 19a



Daf 19b



Daf 20a



Daf 20b



Daf 21a



Daf 21b



Daf 22a



Daf 22b



Daf 23a



Daf 23b



Daf 24a



Daf 24b



Daf 25a



Daf 25b



Daf 26a



Daf 26b



Daf 27a



Daf 27b



Daf 28a



Daf 28b



Daf 29a



Daf 29b



Daf 30a



Daf 30b



Daf 31a



Daf 31b



Daf 32a



Daf 32b



Daf 33a



Daf 33b



Daf 34a



Daf 34b



Daf 35a



Daf 35b



Daf 36a



Daf 36b



Daf 37a



Daf 37b



Daf 38a



Daf 38b



Daf 39a



Daf 39b



Daf 40a



Daf 40b



Daf 41a



Daf 41b



Daf 42a



Daf 42b



Daf 43a



Daf 43b



Daf 44a



Daf 44b



Daf 45a



Daf 45b



Daf 46a



Daf 46b



Daf 47a



Daf 47b



Daf 48a



Daf 48b



Daf 49a



Daf 49b



Daf 50a



Daf 50b



Daf 51a



Daf 51b



Daf 52a



Daf 52b



Daf 53a



Daf 53b



Daf 54a



Daf 54b



Daf 55a



Daf 55b



Daf 56a



Daf 56b



Daf 57a



Daf 57b



Daf 58a



Daf 58b



Daf 59a



Daf 59b



Daf 60a



Daf 60b



Daf 61a



Daf 61b



Daf 62a



Daf 62b



Daf 63a



Daf 63b



Daf 64a



Daf 64b



Daf 65a



Daf 65b



Daf 66a



Daf 66b



Daf 67a



Daf 67b



Daf 68a



Daf 68b



Daf 69a

<b>שלח ליה רב ענן לרב הונא הונא חברין שלם וכו' ענן ענן ממקרקעי או ממטלטלי ומאן יתיב בי מרזיחא ברישא.</b> הענין בזה שזאת היה תשובה על מה שלא כבדו וקרא ליה חברין, לכן השיב לו שאף שעל הלבוש נדמה לך שאתה גדול אך תדע שהאי עלמא כבי הלולא דמיא, ויש ממני בעוה"ז לבושים המסתירים ויוכל להתראות שהקטן יגדל מהגדול, אבל בי מרזיחא ששם קרוב לעלמא דקשוט שם יתראה האמת. וכן מצינו כשבא אברהם לקבור את שרה קראו לו בני חת (בראשית כ"ג,ו') נשיא אלהים אתה בתוכנו כי שם ניכר האמת, ולכן בשילהי מסכת מועד קטן (כ"ח:) איתא בספרים אנשי דשכנציב כי שכנציב שם היה לצנים כדאיתא בגמ' (פסחים קי"ב:) אל תדור בשכנציב משום דמשכי לך בלצנותא, ולכן בעת ההספד אפילו בשכנציב יתבטל כל לצנותם ויתראה נקודת האמת ואפילו הם בהכרח יאמר דברים טובים ואמיתים.

מסכת קידושין



Daf 1a



Daf 1b



Daf 2a

<b>האשה נקנית מאי שנא הכא דתני האשה נקנית ומ"ש התם דתני האיש מקדש וכו' מעיקרא תני לישנא דאורייתא ולבסוף תני לישנא דרבנן ומאי לישנא דרבנן דאסר לה אכולי עלמא כהקדש.</b> ולהבין למה נקרא זאת לישנא דאורייתא ומקדש לישנא דרבנן, הלא לישנא דרבנן ג"כ הוא לישנא דאורייתא. ובאמת הא לישנא דרבנן לא שייך אלא במקום שיש הוספה על דברי תורה, אבל הכא אין זה הוספה דהא גם מדאורייתא אסר לה אכולי עלמא כהקדש, אכן הענין בזה כענין שאיתא בגמ' (חולין ק"ט:) כל מילתא דאסר לן רחמנא שרי לן כוותיה, וכן שאשה אסורה לו וע"י קידושין מותרת, ולכן לשון חכמים הוא שהאיש מקדש לרמוז שאף במה שמותר לו גם כן יקדש עצמו שלא יהיה משוקע בשום דבר, וכמו שמדאורייתא מותרת אשה ע"י קידושין ואיסור פנויה אינו מפורש מדאורייתא, אך בלשון חכמים שהאיש יקדש אשה ובלא קידושין וברכה אסורה עליו וממילא נרמז בזה שיקדש עצמו גם במותר לו מדרבנן.

מסכת בבא מציעא



Daf 1a



Daf 1b



Daf 2a

<b>מאי מצאתיה ראיתיה אע"ג דלא אתאי לידיה בראיה בעלמא קני תנא כולה שלי דבראיה לא קני.</b> כי בסלקא דעתך נוכל לומר שבראיה בעלמא קני וכן היה ביציאת מצרים ששם השיגו ישראל בראיה כמו שאיתא (מכילתא פר' ג') ראתה שפחה על הים. וחשבו ישראל שבראיה זו קנו את האור בקנין גמור, וכן אחר כן הלכו ג' ימים ולא מצאו מים, היינו שלא היה להם שום תשוקה וחשק וכדאיתא במדרש (תנחומא בשלח ט') בלא מים בלא תורה ואז הכירו שאין להם עדיין קנין גמור רק במתן תורה אז זכו לקנין בשלימות, כי כל מה שמשיג האדם בראיה יכול לקנות אחר כן בקנין גמור ע"י השתדלות, רק צריך לזה זמן, ואחר כן מה שמשתדל וקונה ע"י פעולותיו זה נשאר לו לעוה"ב גם כן, כי זה הוא חלקו בשורשו, אבל מה שרואה ואין לו בזה קנין גמור, זה הוא רק בעולם הזה שיכול לראות אור למעלה ממדרגתו אבל לעוה"ב שם ישאר בידו רק מה שקנה ע"י השתדלותו שזה שייך לו בשורשו.

Daf 2b



Daf 3a



Daf 3b



Daf 4a



Daf 4b



Daf 5a



Daf 5b



Daf 6a



Daf 6b



Daf 7a



Daf 7b



Daf 8a



Daf 8b



Daf 9a



Daf 9b



Daf 10a



Daf 10b



Daf 11a



Daf 11b



Daf 12a



Daf 12b



Daf 13a

<b>כיון דנפל אתרע ליה וחיישינן דלמא אקרי וכתוב .</b> בענין סברת כיון דנפל אתרע וכי במה איתרע חזקתו, והלא כל דבר שאדם אובד אם יש בו סימן הרי הוא בחזקתו הראשונה, אך כיון שהשטר אין גופו נצרך להאדם, כי בשאר חפצים שאדם אובד יש לומר שהא בהשגחה מהשי"ת שיאבד החפץ ממנו לזמן מה, אבל השטר אינו נצרך לו ולמה אבד אותו, אכן בזה הראה השי"ת בהשגחתו הפרטית שאין השטר הזה ברור, ולכן אתרע בנפלו.

ירושלמי בבא מציעא

<small>(פ"ג הלכה ה')</small>  <b>אלין עכברייא רשיעיא נינהו כד חמיין פרי סגין קריין לחברייהון ואכלין עמהון.</b> ואף שבגמ' (חולין בבלי ס"ג.) איתא למה נקרא שמה חסידה שעושה חסידות עם חברותיה ולמה נקראו העכברים במדה זו רשעים, אלא שזה הכירו חז"ל בשורש מדת כל הברואים, שהחסידה מפני שהיא בטבעה רחמניית נותנת גם לחבירתה, והעכבר נותן לחבירו מפני שרוצה להפסיד ואם אינו יכול לאכול קורא לחבירו, וכן ראיה ממה שאיתא בהוריות בבלי (י"ג.) רבא אמר אפילו גלימי גייצי, היינו שטבעה הוא להזיק ולקלקל אפילו במה שאין להם הנאה, וזה דאיתא שם שסורן רע על עכברים וכפי' רש"י ז"ל שם שיצרם רע היינו שרצונם לקלקל.

מסכת בבא בתרא



Daf 1a



Daf 1b



Daf 2a



Daf 2b



Daf 3a



Daf 3b



Daf 4a



Daf 4b



Daf 5a



Daf 5b



Daf 6a



Daf 6b



Daf 7a



Daf 7b



Daf 8a

<b>רבי פתח אוצרות בשני בצורת וכו' א"ל פרנסני ככלב וכעורב.</b> היינו שלא היה לו לתלות בשום זכות רק שאמר לו שישוה לקונו שהשי"ת נשתבח ברחמנותו על שני הברואים אלו, וכדאיתא בגמ' (שבת קנ"ה:) יודע צדיק דין דלים, יודע הקב"ה בכלב שמזונותיו מועטין לפיכך שוהה אכילתו במעיו ג' ימים, ולמה מזונותיו מועטין מפני שהכלב אין לו השפעה מצד מדת הדין שיהיה לו מזון בשפע וכמו שכתיב (ישעיה נ"ו,י"א) והכלבים עזי נפש. וכן העורב הוא אכזרי ומצד מדת הדין אסור לרחם על אכזרי, וכדאיתא במדרש (שמואל פ' י"ח) כל המרחם על אכזרי סופו שיתאכזר על רחמני, ומכל מקום השי"ת ברוב חסדו ורחמיו נותן מקום גם לברואים אלו. ורבינו הקדוש התעורר לבקשתו שנתעורר בו רחמנות בשורשו, לפי שהיה באמת תלמיד חכם, ולאחר כן התחרט שחשב שהשי"ת יכול לרחם אף על ברואים כאלו, שהוא גדול העצה ורב העליליה ויכול לרחם אף על אלו, ויכול להשגיח שאף שישפע לאלו לא יגיע מהם שום רעה לאחר, אבל אדם אין ביכלתו להשגיח ולבטוח וצריך לירא שמא כשירחם על אכזרי יגיע רעה לרחמני, ואמר אוי לי שנתתי פתי לעם הארץ, וכאשר בדק ומצא שיונתן בן עמרם תלמידו, חזר מדעתו שהיה סבר שאסור ליתן מפתו לעם הארץ, שהרי הקב"ה צוה לישראל מצות צדקה וצוה לרחם על כל ישראל ובהדי כבשי דרחמנא למה לך, ומזה התבונן רבינו הקדוש שלא נתן הקב"ה לאדם להרהר אחר מצות ה', שהרי כפי דעתו שלא ניתן מפתו לעם הארץ יכול ליפול בטעות ולא ליתן גם לתלמיד חכם שלא ירצה להנות מכבוד התורה, ולכן חזר מדבריו ואמר יכנסו הכל, ולא סמך עצמו על מה שראה שאירע לו נס והתרחם לפי שעה על תלמיד חכם אע"פ שלא ידע אותו, ואם היה בו ברבינו הקדוש שמץ תקופות להתגאה ולומר שהוא מכוון לרצון השי"ת אף שלא מדעת, היה נשאר בדעתו כמו שהיה תחלה שלא ליתן מפתו לעם הארץ, והיה סומך שאף אם יארע תלמיד חכם שאינו רוצה להנות מכבוד התורה, יכוון שלא מדעת ויתן לו, אלא חזר ושב מדעתו ואמר אף שאירע לו פעם אחת שכוון ונתן לתלמיד חכם הצנע לכת, אבל לא בכל שעתא ושעתא מתרחיש ניסא, שמא לא יזכה בפעם אחרת לכוון בזה וימנע פתו מתלמיד חכם, ולכן אמר יכנסו הכל, וזה ענין תודה שנאכלת רק ליום אחד כמו שנתבאר בחלק ראשון (אמור ד"ה בהסדרא) לפי שתודה באה על הנס ובנס אסור לסמוך על יום מחר לומר שיארע לו מחר גם כן וכמו שנתבאר שם.

מסכת סנהדרין



Daf 1a



Daf 1b



Daf 2a



Daf 2b



Daf 3a



Daf 3b



Daf 4a



Daf 4b



Daf 5a



Daf 5b



Daf 6a



Daf 6b



Daf 7a



Daf 7b



Daf 8a



Daf 8b



Daf 9a



Daf 9b



Daf 10a



Daf 10b



Daf 11a



Daf 11b



Daf 12a



Daf 12b



Daf 13a



Daf 13b



Daf 14a



Daf 14b



Daf 15a



Daf 15b



Daf 16a



Daf 16b



Daf 17a



Daf 17b



Daf 18a



Daf 18b



Daf 19a



Daf 19b



Daf 20a



Daf 20b



Daf 21a



Daf 21b



Daf 22a



Daf 22b



Daf 23a



Daf 23b



Daf 24a



Daf 24b



Daf 25a



Daf 25b



Daf 26a



Daf 26b



Daf 27a



Daf 27b



Daf 28a



Daf 28b



Daf 29a



Daf 29b



Daf 30a



Daf 30b



Daf 31a



Daf 31b



Daf 32a



Daf 32b



Daf 33a



Daf 33b



Daf 34a



Daf 34b



Daf 35a



Daf 35b



Daf 36a



Daf 36b



Daf 37a



Daf 37b



Daf 38a



Daf 38b



Daf 39a



Daf 39b



Daf 40a



Daf 40b



Daf 41a



Daf 41b



Daf 42a



Daf 42b



Daf 43a



Daf 43b



Daf 44a



Daf 44b



Daf 45a



Daf 45b



Daf 46a



Daf 46b



Daf 47a



Daf 47b



Daf 48a



Daf 48b



Daf 49a



Daf 49b



Daf 50a



Daf 50b



Daf 51a



Daf 51b



Daf 52a



Daf 52b



Daf 53a



Daf 53b



Daf 54a



Daf 54b



Daf 55a



Daf 55b



Daf 56a



Daf 56b



Daf 57a



Daf 57b



Daf 58a



Daf 58b



Daf 59a



Daf 59b



Daf 60a



Daf 60b



Daf 61a



Daf 61b



Daf 62a



Daf 62b



Daf 63a



Daf 63b



Daf 64a



Daf 64b



Daf 65a



Daf 65b



Daf 66a



Daf 66b



Daf 67a



Daf 67b



Daf 68a



Daf 68b



Daf 69a



Daf 69b



Daf 70a



Daf 70b



Daf 71a



Daf 71b



Daf 72a



Daf 72b



Daf 73a



Daf 73b



Daf 74a



Daf 74b



Daf 75a



Daf 75b



Daf 76a



Daf 76b



Daf 77a



Daf 77b



Daf 78a



Daf 78b



Daf 79a



Daf 79b



Daf 80a



Daf 80b



Daf 81a



Daf 81b



Daf 82a



Daf 82b



Daf 83a



Daf 83b



Daf 84a



Daf 84b



Daf 85a



Daf 85b



Daf 86a



Daf 86b



Daf 87a



Daf 87b



Daf 88a



Daf 88b



Daf 89a



Daf 89b



Daf 90a



Daf 90b



Daf 91a



Daf 91b



Daf 92a



Daf 92b



Daf 93a



Daf 93b



Daf 94a



Daf 94b



Daf 95a



Daf 95b



Daf 96a



Daf 96b



Daf 97a



Daf 97b



Daf 98a



Daf 98b



Daf 99a

<b>ואמר רבי חייא בר אבא א"ר יוחנן כל הנביאים לא נתנבאו אלא לבעלי תשובה אבל צדיקים גמורים עין לא ראתה אלהים זולתך ופליגא דר' אבהו דא"ר אבהו מקום שבעלי תשובה עומדין שם צדיקים אינן עומדין שם שנאמר (ישעיה נ"ז,י"ט) שלום שלום לרחוק ולקרוב, ברישא רחוק והדר קרוב מאי רחוק רחוק דמעיקרא, ומאי קרוב קרוב דמעיקרא ודהשתא ור' יוחנן אמר לרחוק שהוא רחוק מעבירה, קרוב שהוא קרוב מעבירה ונתרחק ממנה.</b> נתבאר בלקוטי הש"ס (ברכות ל"ד: חלק זה) שלא פליגי ואלו ואלו דברי אלהים חיים, שפלוגתתם נרמז במשנה (זבחים פ"ט.) דם החטאת קודם לדם העולה מפני שהוא מרצה, איברי עולה קודמין לאמורי חטאת מפני שהוא כליל, שחטאת נקרא הבעל תשובה ודם נקרא הצעקה מעומק הלב, וצעקת הבעל תשובה היא גדולה מחמת שצועק מזה שנדמה לו שחלילה אין לו תיקון בלי ישועת השי"ת ולכן צעקתו עולה למעלה במקום שאין צדיקין עומדין שם, אבל איברי עולה היינו פעולות המצות בזה צדיקים גמורין קודמין כי גופם מזוכך מאוד, ודבוק בהשי"ת ולא נפרד רגע וכמו שנתבאר שם.

Daf 99b



Daf 100a



Daf 100b



Daf 101a



Daf 101b



Daf 102a



Daf 102b



Daf 103a



Daf 103b



Daf 104a



Daf 104b



Daf 105a



Daf 105b



Daf 106a



Daf 106b



Daf 107a



Daf 107b



Daf 108a



Daf 108b



Daf 109a



Daf 109b



Daf 110a



Daf 110b



Daf 111a

<b>מאי אמן א"ר חנינא אל מלך נאמן.</b> כתיב (תהלים ח',ב') ה' אדונינו מה אדיר שמך בכל הארץ אשר תנה הודך על השמים, היינו כי באמת אף בעולם הזה יש ראיות מפורשת להכיר מפורש שהשי"ת ברא שמים וארץ ונתן לישראל זאת התורה, אכן עיקר הכל הוא האמונה, שע"י האמונה יתאמתו הראיות בהוכחות מפורשות ותדירות, וזה שמפרש ר' חנינא שאמונת ישראל אינו כענין אמונת הפתי המאמין לכל דבר, רק שע"י אמונתם מכירים מפורש שנתאמת לפניהם דבר ברור ומפורש ומוחש לעין ומורגש, שמכירים שיש אל מלך נאמן שמנהיג כל העולמות, שכיון שמכיר שמה שבתפיסתו מנהג השי"ת, זה מברר לו על כל ההנהגה, כמשל אם יבטיחו לאדם טובות הרבה שיבואו לו כסדר וכשיתחילו לבוא קצתם על הסדר אז מכיר שכולם יבואו לו, כי הוא בטוח שיבואו לו, וכן באמונה כיון שהאדם מעמיק בהאמונה ומכיר שמה שעבר בא לו כרצון השי"ת, ממילא גם על העתיד וגם על כל סדר ההנהגה הוא בטוח שהשי"ת מנהג כרצונו, וזה דאיתא בגמ' (ביצה ט"ו:) יטע בהן אדר שנאמר אדיר במרום ה' כי אדיר הוא היפך מאמונה כמו שנתבאר בחלק ראשון (פרשת בשלח ד"ה מי) שאדיר הוא לשון מפורש, וזהו אדיר במרום ה' ששם מפורש רצון השי"ת שבלתי רצונו לא נעשה שום דבר, ושם כל הסדר כלול בהוד וזה אשר תנה הודך על השמים, כי נתראה על העומק שהשי"ת מנהג כרצונו, ובזה העולם הוא רק ע"י אמונה בזה יכול האדם לבוא להכרה מפורשת שיראה בעיניו שהשי"ת מנהג הכל בסדר וזה שאיתא בגמ' (מכות כ"ד:) כשראה רבי עקיבא שועל יוצא מבית קדשי הקדשים היה מצחק, כיון שראה שהכל מתנהג כרצון השי"ת כסדר, וזה ענין האדרת והאמונה לחי העולמים, שאדיר הוא מפורש ואמונה הוא בדבר הנעלם ובהשי"ת נתאחדו שניהם וכמו שנתבאר בחלק ראשון (פרשת בשלח).

מסכת אבות

<small>(פרק ב')</small> <b>רבי אומר איזהו דרך ישרה שיבור לו האדם, כל שהיא תפארת לעושיה ותפארת לו מן האדם.</b> הענין בזה, כי באם ירצה האדם לשנות טבעו כפי שנטבע בו מנעוריו יוצרך לשנות מהיפך אל היפך לגמרי, כגון אם הוא מורגל לכעוס אזי ירגיל עצמו בלי יכעוס אפילו במקום שצריך לכעוס, וכן איתא בהאר"י ז"ל שאם האדם מורגל לומר שקר אז ירגיל עצמו שלא יאמר שקר אפילו במקום שמותר כגון לעשות שלום, כי בזה יתוקנו מדותיו וכענין שאיתא בגמ' (סנהדרין כ"ה:) גבי מלוה ברבית ואימתי חזרתן וכו' ואפילו לעכו"ם לא מוזפי, שאפילו דברים המותרין גם כן לא יעשה, ובאם ישנה באלו המדות לעשות הפכן אז יקרא תפארת לעושיה שעל הגוון עושה מעשים טובים, וגם תפארת לו מן האדם שבאמת ובעומק צורת אדם היא גם כן מדה טובה, אכן יש מדות שאם יעשה היפך מהם לא יהיה בזה תפארת על הגוון ורק לשעתו יצרך להרגיל עצמו בהם כדי לשנות טבעו אבל לא יתנהג בהם תמיד, כגון האדם שבטבעו אוהב כבוד ובשנותו את טבעו יבזה עצמו כדי שיעשה היפך מכבוד, ואף שבשעתו טוב לו זאת אכן אין זה תפארת לעושיה שעל הגוון לא תשא חן בעיני אדם, לכן דרך ישרה שיבור לו האדם להתנהג כן תמיד הוא שיעשה מעשים שיהיו תפארת לעושיה ותפארת לו מן האדם.
<small>(פרק ג')</small> <b>עקביא בן מהללאל אומר הסתכל בשלשה דברים ואי אתה בא לידי עבירה דע מאין באת וכו' מאין באת מטפה סרוחה.</b> זה הוא עצה להנצל מגאות כי מוטבע בכל אדם טבע הגאות לומר שהוא הגדול בכל העולם כי המעלות הנמצאים בו יגדלו אצלו מאוד ואל חסרונו לא יביט, והנה בגאות יש שני מינים, אחד מתגאה מפני שנדמה לו שהוא נולד מאדם גדול המעלה והוא זך ונקי, ואחד מתגאה מפני שמשיג הרבה חכמה ודעת, ואלו השנים מונעים את האדם לעבוד את השי"ת ונגד אלו השנים אמר הסתכל מאין באת מטפה סרוחה, מטפה הוא נגד המתגאה מפני שנולד במעלות ואם יזכור שבא מטפה והטפה היא קטנה ואיך יוכל להתפאר שנולד מאדם גדול במעלות, ונגד המתגאה בהשגת חכמה אמר סרוחה שהיא היפך מחכמה כמו שכתיב (ירמיה מ"ט,ז') נסרחה חכמתם, ובאלו השני מיני גאות הגדיל הטעות בשני אנשים בעולם, בלעם בעכו"ם ואותו האיש בישראל בלעם אמר שהוא נקי מתולדה לכן היה עונשו בש"ז רותחת ואותו האיש אמר שמשיג חכמה לכן היה עונשו בצואה רותחת.
<b>עקביא בן מהללאל אומר הסתכל בשלשה דברים ואי אתה בא לידי עבירה דע וכו' מאין באת מטפה סרוחה ולאן אתה הולך וכו'.</b> מאין באת זה הוא עצה להאדם לאזור חיל להתגבר על יצרו לסור מרע ולהשמר שלא לעבור על לא תעשה, כי מחמת שזוכר שבשרשו בא רק מטפה סרוחה לא יתפתה לעבור על רצון השי"ת, ולאן אתה הולך זה הוא עצה לזרז עצמו לקיים עשה טוב בקום ועשה, כי אף שהאדם הוא סר מרע מכל מקום עוד אינו ניכר עליו רוממות השי"ת עד שיקיים מצות השי"ת בקום ועשה, כי לתכלית זה נברא, וזה הוא מחמת שנותן אל לבו לזכור שישוב למקור מחצבו, ובמה יקדם פני השי"ת אם לא ישלים התכלית הנדרש ממנו בעת בריאתו, ולפני מי אתה עתיד ליתן דין וחשבון זה הוא כולל אלו השנים כי באלו השנים יכול להיות נזהר רק לפנים ולא מעומק לבו, להשמר מכל רע ואביזרייהו דידיה וכן לעבוד את השי"ת בכל לב ונפש, לכן אומר ולפני מי אתה עתיד ליתן דין וחשבון לפני מלך מלכי המלכים הקדוש ברוך הוא, שיהיה נזהר בעומק לבו.

מסכת זבחים



Daf 1a



Daf 1b



Daf 2a

<b>כל הזבחים שנזבחו שלא לשמן כשרים אלא שלא עלו לבעלים לשם חובה.</b> זה רומז כשאדם מקרב עצמו להשי"ת אף שעוד אין לבו מבורר בשלימות להתמשך לגמרי אחר רצון השי"ת יען שעוד נמצא בו איזה נגיעה, מכל מקום ירצה לפני ה', חוץ מפסח היינו גיאות להתיהר ולהקניט חבירו, כי בפסח נתבררו ישראל שהם גבוהים ממצרים ואינם בשום שייכות אצלם, ואם ירצה להתגאה באופן זה נגד ישראל חבירו זה פסול לגמרי, וחטאת היינו כעס שירצה לגרום היזק חס ושלום לחבירו זה לא יגור במחיצתו של השי"ת, אבל כל הזבחים כשרים רק שלא עלו לבעלים לשם חובה, היינו שצריך להתקרב לפני השי"ת לברר את לבו בלי שום נגיעה בלתי לה' לבדו.

Daf 2b



Daf 3a



Daf 3b



Daf 4a



Daf 4b



Daf 5a



Daf 5b



Daf 6a



Daf 6b



Daf 7a



Daf 7b



Daf 8a



Daf 8b



Daf 9a



Daf 9b



Daf 10a



Daf 10b



Daf 11a



Daf 11b



Daf 12a



Daf 12b



Daf 13a



Daf 13b



Daf 14a



Daf 14b



Daf 15a



Daf 15b



Daf 16a



Daf 16b



Daf 17a



Daf 17b



Daf 18a



Daf 18b



Daf 19a



Daf 19b



Daf 20a



Daf 20b



Daf 21a



Daf 21b



Daf 22a



Daf 22b



Daf 23a



Daf 23b



Daf 24a



Daf 24b



Daf 25a



Daf 25b



Daf 26a



Daf 26b



Daf 27a



Daf 27b



Daf 28a



Daf 28b



Daf 29a



Daf 29b



Daf 30a



Daf 30b



Daf 31a



Daf 31b



Daf 32a



Daf 32b



Daf 33a



Daf 33b



Daf 34a



Daf 34b



Daf 35a



Daf 35b



Daf 36a



Daf 36b



Daf 37a



Daf 37b



Daf 38a



Daf 38b



Daf 39a



Daf 39b



Daf 40a



Daf 40b



Daf 41a



Daf 41b



Daf 42a



Daf 42b



Daf 43a



Daf 43b



Daf 44a



Daf 44b



Daf 45a



Daf 45b



Daf 46a



Daf 46b



Daf 47a



Daf 47b



Daf 48a



Daf 48b



Daf 49a



Daf 49b



Daf 50a



Daf 50b



Daf 51a



Daf 51b



Daf 52a



Daf 52b



Daf 53a



Daf 53b



Daf 54a



Daf 54b



Daf 55a



Daf 55b



Daf 56a



Daf 56b



Daf 57a



Daf 57b



Daf 58a



Daf 58b



Daf 59a



Daf 59b



Daf 60a



Daf 60b



Daf 61a



Daf 61b



Daf 62a



Daf 62b



Daf 63a



Daf 63b



Daf 64a



Daf 64b



Daf 65a



Daf 65b



Daf 66a



Daf 66b



Daf 67a



Daf 67b



Daf 68a



Daf 68b



Daf 69a



Daf 69b



Daf 70a



Daf 70b



Daf 71a



Daf 71b



Daf 72a



Daf 72b



Daf 73a



Daf 73b



Daf 74a



Daf 74b



Daf 75a



Daf 75b



Daf 76a



Daf 76b



Daf 77a



Daf 77b



Daf 78a



Daf 78b



Daf 79a



Daf 79b



Daf 80a



Daf 80b



Daf 81a



Daf 81b



Daf 82a



Daf 82b



Daf 83a



Daf 83b



Daf 84a



Daf 84b



Daf 85a



Daf 85b



Daf 86a



Daf 86b



Daf 87a



Daf 87b



Daf 88a



Daf 88b



Daf 89a



Daf 89b



Daf 90a



Daf 90b



Daf 91a



Daf 91b



Daf 92a



Daf 92b



Daf 93a



Daf 93b



Daf 94a



Daf 94b



Daf 95a



Daf 95b



Daf 96a



Daf 96b



Daf 97a



Daf 97b



Daf 98a



Daf 98b



Daf 99a



Daf 99b



Daf 100a



Daf 100b



Daf 101a



Daf 101b



Daf 102a



Daf 102b

<b>אמר רבא האי דינא מרבי אלעזר ברבי שמעון גמירנא דאמר בבית הכסא דנתה וכו' והיכי עביד הכי והאמר רבה בר בר חנא א"ר יוחנן בכל מקום מותר להרהר חוץ ממרחץ ובית הכסא לאונסו שאני.</b> הענין בזה כדאיתא בזה"ק (בשלח ס"א:) שיש ג' מיני מזונות ההוא מזונא דאתי מן שמיא וארעא דא מזונא דכל עלמא וכו' וההוא מזונא דאתי יתיר מעילא הוא מזונא דקיק וכו' מזונא דאשתכח להו לישראל בההוא זימנא במדברא וכו' הוא מזונא דחברייא אינון דמשתדלי באורייתא דאכלי מזונא דרוחא ונשמתא ולא אכלי מזונא דגופא כלל וכו' הה"ד החכמה תחיה בעליה. והענין בזה שמזון הראשון הוא ההשפעה שנתלבשה בלבוש זה העולם, ומזה הוא מזונא דכל עלמא ועל זה כתיב (תהלים קל"ו,כ"ה) נותן לחם לכל בשר, והשני הוא המזון שאכלו ישראל בצאתם ממצרים וכן מה שאכלו במדבר שהוא יתיר דקיק מהמזון שאכלו בצאתם ממצרים, אבל שניהם המה המזון בלבוש דק מאוד ונבלע באיברים ולא נמצא בו שום פסולת וזה שכתיב (שמות ט"ז,ד') לחם מן השמים שלבושו בזה העולם הוא דק מאוד, אכן מזונא עלאה יתיר מכלא הוא מזונא דחברייא אינון דמשתדלי באורייתא, ועל זה כתיב החכמה תחיה בעליה שהוא מבורר ומנוקה ומנופה בי"ג נפה שאין בו רק רצון הפשוט מהשי"ת בלי שום התלבשות, וכל זמן שיש להשפעה איזה לבוש אז יש להאדם כח בחירה בזה ההשפעה, אבל בהמזון שהוא בלי שום לבוש שם נתבטל בחירת האדם, רק רצון השי"ת מנהגו ושם אף יראת שמים הוא בידי שמים. ומכל שכן שאין בזה שום פסולת, כיון שגם בהמזון השני גם כן נבלע באברים ואין בו שום פסולת, וכיון שמאיר אור השי"ת ורצונו בלי שום לבוש אין שם שום היפוך מרצון השי"ת ונתבטל שם כל תפיסת עוה"ז, וכמו שמצינו ביעקב אבינו שנתן זה המזון ליצחק אביו שיקבל ממנו הברכות ולבש עורות גדיי העזים על ידיו שריחן רע, ויצחק אבינו אמר (בראשית כ"ז,כ"ז) ראה ריח בני כריח שדה אשר ברכו ה', כי שם נתהפך הכל לטוב, וכן כאן רבי אלעזר בר"ש ע"י שעסק בענין אכילת קדשים הגיע למדרגת מזונא דחברייא אכלין ליה ולכן לא היה בו שום פסולת, ולכן אף בבית הכסא היה מלא דברי תורה, וזה שמתרץ הגמרא לאונסו שאני שבמקום הזה לא היה לו שום בחירה שהכל היה נקרא אצלו לאונסו ששם אף יראת שמים הוא בידי שמים כי שם נתבטל תפיסת עוה"ז.

מסכת מנחות



Daf 1a



Daf 1b



Daf 2a



Daf 2b



Daf 3a



Daf 3b



Daf 4a



Daf 4b



Daf 5a



Daf 5b



Daf 6a



Daf 6b



Daf 7a



Daf 7b



Daf 8a



Daf 8b



Daf 9a



Daf 9b



Daf 10a



Daf 10b



Daf 11a



Daf 11b



Daf 12a



Daf 12b



Daf 13a



Daf 13b



Daf 14a



Daf 14b



Daf 15a



Daf 15b



Daf 16a



Daf 16b



Daf 17a



Daf 17b



Daf 18a



Daf 18b



Daf 19a



Daf 19b



Daf 20a



Daf 20b



Daf 21a



Daf 21b



Daf 22a



Daf 22b



Daf 23a



Daf 23b



Daf 24a



Daf 24b



Daf 25a



Daf 25b



Daf 26a



Daf 26b



Daf 27a



Daf 27b



Daf 28a



Daf 28b



Daf 29a



Daf 29b



Daf 30a



Daf 30b



Daf 31a



Daf 31b



Daf 32a



Daf 32b



Daf 33a



Daf 33b



Daf 34a



Daf 34b



Daf 35a



Daf 35b

<b>א"ר יהודה בריה דר' שמואל בר שילת משמיה דרב קשר של תפילין הלכה למשה מסיני א"ר נחמן ונוייהן לבר, רב אשי הוה יתיב קמיה דמר זוטרא איתהפכא ליה רצועה דתפילין א"ל לא סבר לה מר ונוייהן לבר א"ל לאו אדעתאי.</b> הענין בזה, כתיב (תהלים צ',י"ד) שמשה רבינו התפלל שבענו בבקר חסדך, היינו שמצד השי"ת כל הדברי תורה וחסדי ה' המה מבוררים ומזוקקים שבעתיים, ואין בהם שום טעות והיפך חס ושלום, רק מצד האדם בעוה"ז שלבו מלא נגיעות, ולכן נמצא לפעמים שנצמח מזה טעות שאין מבין הדברי תורה לאמיתם.

Daf 36a



Daf 36b



Daf 37a



Daf 37b



Daf 38a



Daf 38b



Daf 39a



Daf 39b



Daf 40a



Daf 40b



Daf 41a



Daf 41b



Daf 42a



Daf 42b



Daf 43a



Daf 43b



Daf 44a



Daf 44b



Daf 45a



Daf 45b



Daf 46a



Daf 46b



Daf 47a



Daf 47b



Daf 48a



Daf 48b



Daf 49a



Daf 49b



Daf 50a



Daf 50b



Daf 51a



Daf 51b



Daf 52a



Daf 52b



Daf 53a



Daf 53b



Daf 54a



Daf 54b



Daf 55a



Daf 55b



Daf 56a



Daf 56b



Daf 57a



Daf 57b



Daf 58a



Daf 58b



Daf 59a



Daf 59b



Daf 60a



Daf 60b



Daf 61a



Daf 61b



Daf 62a



Daf 62b



Daf 63a



Daf 63b



Daf 64a



Daf 64b



Daf 65a



Daf 65b



Daf 66a



Daf 66b



Daf 67a



Daf 67b



Daf 68a



Daf 68b



Daf 69a



Daf 69b



Daf 70a



Daf 70b



Daf 71a



Daf 71b



Daf 72a



Daf 72b



Daf 73a



Daf 73b



Daf 74a



Daf 74b



Daf 75a



Daf 75b



Daf 76a



Daf 76b

<b>העומר היה מנופה בי"ג נפה ושתי הלחם בי"ב וכו'.</b> עומר רומז על קדושת זווג ובזה צריך י"ג בירורים, כי כל דבר צריך לזכך שבעתיים היינו באלו ז' ספירות הידועים מתתא לעילא ואח"כ חוזר מעילא לתתא עד המקום שזה הוא שורש זה הדבר שרוצה לעשות, ולכן בקדושת הזווג ששרשו ממדת יסוד שבו השפע, לכן צריך לברר מתתא לעילא ואח"כ חוזר מעילא לתתא עד יסוד, אבל שתי הלחם שרומזין לקדושת אכילה שהוא במדת הוד לכן הוא י"ב בירורים.

מסכת טהרות

<small>(פרק א' מ"א)</small> <b>י"ג דברים בנבלת העוף הטהור וכו' וכזית בבית הבליעה.</b> זה רומז למה שיש דברי תורה שאין אדם עומד עליהם אלא אם כן נכשל בהם, וזה נקרא עוף טהור שמטמא בבית הבליעה, והיינו בעת שהזדמן לו זה המכשול כדי שיעמוד על אלו הדברי תורה אין בו טומאה לא קודם הבליעה ולא לאחר כן, שכאשר ישיב להשי"ת יחשב לו כזכיות ורק שצריך בירורים על שעת הבליעה.


לקוטים

לשבת חנוכה ור"ח

אז תתענג על ה' והאכלתיך נחלת יעקב אביך (ישעיה נ"ח,י"ד). הנה יום הזה הוא משולש בג' קדושות כל אחד הוא קדושה חמורה ויקרה, וע"ז כתיב נחלת יעקב אביך שהוא היה משולש בקדושה וזהו אז תתענג על ה' והאכלתיך נחלת יעקב אביך כי פי ה' דבר.

לחודש אלול

ענין תקוני הזהר בחודש אלול להמציא תקונים לכל נפש מישראל ולכל המעשים, והתיקון הראשון מתחיל פתח אליהו, כי זה התיקון לגודל יקרותו לא היה יכול להאמר ע"י בן אדם בזה העולם, רק ממי שגבוה לגמרי מזה העולם וזה היה אליהו הנביא זכור לטוב.

לתפלת ר"ה

ובכן צדיקים יראו וישמחו וישרים יעלוזו וחסידים ברנה יגילו וכו' כי תעביר ממשלת זדון מן הארץ ותמלוך אתה הוא ה' אלהינו לבדך על כל מעשיך. היינו אף אחר שלא יהיה ממשלת זדון מכל מקום יהיה השי"ת מלך, כי בעולם הזה צריך למלך להעביר רשעת הרשע אבל אם היה כל העולם צדיקים לא היה נצרכים למלך אבל מלוכת השי"ת אף אחרי ככלות הכל לבדו ימלוך נורא.

לשבת

בני היכלא דכסיפין למחזי זיו דזעיר אנפין. זעיר אנפין נקראים גם כנסת ישראל, לפי שמקטינים דעתם נגד השי"ת בכל דבר, ובעת שנפש מישראל פונה עצמו להשי"ת אז רעמו כל צבא מעלה לעזור לו.

בזוהר הקדוש

מה שאיתא בזוה"ק (ויקרא י"ג.) שלום על ישראל סתם, וכן בזוה"ק (פנחס רמ"א.) ישראל סבא סתמא, שעיקר ענין עכו"ם הוא כעס וזה הוא החיים שלו ונפשו, ועיקר ענין ישראל הוא לב טוב שלא נמצא בו שום כעס בעומק וזה הוא הפירוש ישראל, ישראל סתם.

להגדה

מלך במלוכה. היינו שאף על המלוכה השי"ת הוא גם כן מלך שלא איכפת לו אם האומות מכחישים מלכותו, ומניח להם להכחיש כיון שהוא מלך גם על המלוכה.

ברכת המזון

<b>ממרום ילמדו עלינו זכות שתהא למשמרת שלום.</b> לשון למשמרת מורה בזמן שהמתפלל בעצמו עדיין אינו מרגיש חסרון בצרכיו על מה הוא צריך להתפלל, לכן מתפלל שיהיה זכות התפלה למשמרת שלום על מה שיעברו עליו הרפתקאות להבא, וכדאיתא בגמ' (סנהדרין מ"ד:) לעולם יקדים אדם תפלה לצרה, והיינו שהתפלה תעזור לו על עתיד, ונתקן תפלה זו לאחר ברכת המזון שבעת שהאדם מקבל המאכל בקדושה וטהרה כמצוה עלינו בכל תיקוני סעודה, נטילת ידים, וברכות ואז מקבל כח המאכל שיעזור לו לעבודת השי"ת, אכן בעת קבלתו הוא כח כללי ואחר כך יתחלק לפרטים בכל עת וזמן שיצטרך לשמש בכח הזה, הן לצמצם עצמו בשב ואל תעשה והן לפעול ולעשות רצון השי"ת בקום ועשה, ולכן אנו מתפללים שזכות הזה יהיה לנו למשמרת שלום שיצא לפועל בזמנו ובמקומו לישא ברכה מאת ה' וצדקה מאלהי ישענו ולמצא חן ושכל טוב בעיני אלהים ואדם.
<b>ממרום ילמדו עלינו זכות שתהא למשמרת שלום.</b> זה רומז על ימי החג שכאשר יעברו המועדים ובאים לקראתינו ימי חול, ובימי החג עדיין אין האדם יודע על מה יצרך להתפלל להבא, כי ימי החג המה ימי רצון כי אז משפיע השי"ת ברכת החג, לכן מתפלל שממרום ילמדו עלינו זכות קיום מצות החגים ושמחת החג שיהיה זה הזכות למשמרת שלום בימים הבאים בעת שיחסר לנו, ובזכות הזה יהיה למשמרת כלי המחזיק ברכה והוא השלום, ובזכות קיום מועדי ה' נשא ברכה מאת ה' וצדקה מאלהי ישענו ונמצא חן ושכל טוב בעיני אלהים ואדם.


למדרש רבה ותנחומא

איתא במדרש (רבה פנחס כ"א,י"ח) (תנחומא פנחס י"ג) מעשה בעכו"ם אחד שעשה סעודה לכל בני עירו א"ר דוסתאי אותי זימן לאותה סעודה עם כל בני עירו ולא היה שלחנו חסר מכל מטעמים שבעולם אלא אגוזי פרך בלבד מה עשה נטל את הטבלא מלפנינו וכו' ושברה. כי לישראל עיקר השלימות שלהם הוא בעת שחסר להם איזה דבר, ומזה ידעו ויכירו שהם מוכרחים לבוא להשי"ת שהוא ישלים להם חסרונם, נמצא שזה הוא אצלם עיקר השלימות, אבל בעכו"ם שהשי"ת נותן להם בעוה"ז כל הטובות להאבידם, ולכן בעת שנחסר להם דבר מה אין להם נייחא ולא ישרה נפשם בהם.

לקוטים

הנה יש ה' מדרגות באדם, הרהור, מחשבה, רצון, מעשה, דיבור. ומצד האדם לסור מרע אז הסדר הוא מתתא לעילא שבהמעשה ודיבור יש בחירה ביותר לפני האדם, שבכלי המעשה והדיבור מרגיש האדם כשיבוא חס ושלום לידו מכשול בזה יש לו כח בחירה לסור מרע, ואחר כן עוזר לו השי"ת גם על הרצון והמחשבה וההרהור שלא יטרידו אותו, זה הוא הסדר מצד האדם לפרוד מהרע, אבל מצד השי"ת כשמשפיע השי"ת טובה להאדם, אז הסדר הוא בהיפוך, שבראשונה משפיע לו השי"ת במחשבה ואח"כ בא אל הרצון והאדם מצדו צריך לקדש עצמו לקבל זאת גם בכלי הפעולה, וזה הענין שאיתא בזוה"ק (תרומה קנ"ג.) אלא תלת שליטין אינון לעילא דקב"ה אשתמודעא בהו וכו' מוחא ולבא וכבדא, ואינון בהפוכא דהאי עלמא, לעילא מוחא נטיל ברישא ובתר יהיב ללבא ולבא נטיל ויהיב לכבדא, ולבתר כבדא יהיב חולק לכל אינון מקורין דלתתא כל חד וחד כדקא חזי ליה, לתתא כבדא נטיל ברישא ולבתר איהו מקרב כלא ללבא ונטל לבא שפירא דמיכלא, כיון דנטיל ואתתקיף מההוא תקפא ורעו דקא נטיל יהיב ואתער לגבי מוחא, וכו'. ובזוה"ק (בשלח ס"א:) כד נפקו ישראל ממצרים עאלו בנהמא דאקרי מצה וכו' ואח"כ אכלו מן לחם מן השמים, מזונא עלאה יתיר מכלא הוא מזונא דחברייא אינון דמשתדלי באורייתא דאכלי מזונא דרוחא ונשמתא ולא אכלו מזונא דגופא כלל והיינו מאתר עלאה יקירא על כלא ואקרו חכמה, ומזה מקבלת המחשבה תחלה.
הענין שבתורה לא נמצא שום זכר לקרוא לחג השבועות עצרת, ועיקר שם עצרת נמצא בחג הסכות, כי חג הסכות רומז על קביעות דברי תורה בלב כפי רצון השי"ת, שאז הוא זמן אסיפה לבית, ולכן אז הוא עצרת, היינו שנקבע דברי תורה בקביעות שאף שלא מדעת יפעל בו הד"ת, וזה נקרא עצרת שעוצר מה שנשאר אחר הסחיטה שנקבע בקביעות גמור שהאדם יהיה מלא דברי תורה אף שלא מדעת, אבל בחג השבועות שאז הוא התחלת השפעת דברי תורה שהשי"ת משפיע, אז אין עדיין נראה ברור איך יהיה הקביעות בלב, אכן חכמינו ז"ל קראו לשבועות עצרת כענין שאיתא בגמ' (ברכות ס"א.) לידע אינש בנפשיה, היינו שתיכף בתחלת ההשפעה יבין האדם איזה דברי תורה בפרט ירצה השי"ת לקבוע בו בקביעות לעולמי עד.


ליקוטי מי השלוח

ספר בראשית

בראשית

<b>והארץ היתה תהו ובהו.</b> ואיתא בגמ' (חגיגה י"ב.) תנא תוהו, קו ירוק שמקיף את כל העולם כולו ושמעתי דר"ל היראה כמ"ש בזוהר (שלח קע"ה.) דגוון תכלת מורה יראה. [ופי' שאותה היראה כוללת הכל ומכל הנבראים אין מי שלא ירא מזה].<br><small>(דובר צדק ל"א. ד"ה ולפיכך)</small>
<b>ויברא אלהים וכו' ואת כל נפש החיה הרמשת אשר שרצו המים למינהם.</b> שמענו מאדמו"ר זצללה"ה מאיזביצא כי על זה אנו אוכלים דגים בשבת קודש בראשונה, כי דגים רומז לחיים, כי החי הראשון שנברא בעולם היה המין דגים ובוודאי נמשך מזה הישועה לכל נפש מישראל הנצרך לישועה להוליד בנים, וגם שכל הבנים של ישראל יהיו חיים וקיימים ולא ישלוט בהם שום עין הרע ח"ו, כאמרם ז"ל (ברכות כ'.) מה דגים המים מכסים עליהם ואין עין הרע שולטת בהם וכו'.<br><small>(אמרי אמת בא תרל"ז ליל שבת)</small>
<b>ויפל ה' אלהים תרדמה על האדם ויישן וכו'.</b> אמר אאמו"ר זצללה"ה שמקודם שלא היה שום גוון, לא היה נוקבא, אכן אחר שהש"י הוציא האור והפיל תרדמה אז נשאר רק גוון ונעשה נוקבא. וזהו התשתם כוחי כנקבה ואח"כ אותה הנקודה עצמה כשנתעוררה אתהדרו ללפידים שיש אחיזה ותפיסה לשכל האדם בזה.<br><small>(בית יעקב שמות יתרו קכ"ז)</small>

נח

<b>ויאמרו הבה נבנה לנו עיר ומגדל וראשו בשמים ונעשה לנו שם.</b> ענין המגדל היה כמו שביאר אאזמו"ר הגה"ק זצללה"ה על זה שעשה הזוה"ק (נח ע"ד.) פתיחה לפרשת המגדל מהפסוק והבית בהבנותו אבן שלמה מסע נבנה וכו', הנאמר גבי בנין בית המקדש, לרמז בזאת הפתיחה שכונתם בבנין המגדל היה ממש לעומת בנין המקדש, כי כוונת בנין המקדש הוא כדי שיתאחדו שם כל ישראל ביחד כאיש אחד ובלב אחד וע"י זה יהיה שוכן אצלם רצונו ית' בהתגלות מפורש לעיני כל. כך היה כוונת דור הפלגה נמי לעשות עיר ומגדל, כדי שיתאספו שם יחד ויתאחדו כלם כאחד בלב אחד, וע"י זה האחדות יהיה מוכרח רצונו ית' לשכון אצלם. כי זה היו יודעים שפיר שכל מקום שיש אחדות בשלימות שם נמשך רצונו ית'. וזהו דאיתא (שם) בזוה"ק ת"ח בגין זעירי דחכמתא דאשכחו אלין מההיא חכמתא דקדמאי אתגרי ביה בקב"ה ובנו מגדל ועבדו כל מה דעבדו וכו' היינו משום שהיו יודעים שיהיה גבי ישראל מקום כזה שיתאחדו יחד בבית המקדש, לכן היו המה רוצים להקדים את עצמם ולחטוף את רצונו ית' ביד חזקה ולמשוך אותו שישכון אצלם בהכרח, וכדאיתא בזוה"ק (שם) עיר ומגדל דא חכמתא עילאה דהא הוו ידעי דשמא קדישא לא אתתקף בארעא אלא בעיר ומגדל עיר דכתיב עיר דוד היא ציון וגו' מגדל דכתיב כמגדל דויד צוארך ובחכמתא עבדי למהוי שלטנא דסטרא אחרא בארעא ולדחי' אדון כל הארץ מאתריה וכו', היינו שהיו רוצים שזה הרצון שיהיה שוכן בבית המקדש יהיה שוכן אצלם בהכרח. אמנם החילוק הוא שגבי ישראל בבית המקדש היה מקום המקדש גבוה מכל העולם, כדאיתא בגמ' (מנחות) וקמת ועלית וגו' מלמד שארץ ישראל גבוה מכל הארצות וכו' והר הבית גבוה מכל העולם וזה מורה שישראל מסתכלין תמיד רק לרצונו הפשוט ית' ואינם רוצים בשום הכרח ח"ו כלל, אבל העיר והמגדל היו בונים בבקעה במקום שהוא נמוך מכל העולם ובארץ שנער שהוא נמוך מכל הארצות וכדאי' בגמ' ארץ שנער שננערו שם מתי מבול, כי כל כוונתם היה בזה הבנין כדי שלא יגיע להם כליון כמו במתי מבול, לזה היו בונים במקום שננערו שם מתי מבול, כי כל חפצם היה ליקח את רצונו ית' ביד חזקה שיהיה שוכן אצלם למען יהיה להם קיום הויה בהכרח בחוצפא כלפי שמיא, ולכן הראה להם השי"ת הגם שאמת ויציב הדבר שבמקום שהברואים מתאחדים ביחד בלב אחד שוכן ביניהם רצונו ית', אבל זאת האחדות והחיבור ביחד תלוי נמי ברצונו ית' במקום שחפץ השי"ת לשכון שם הוא מאחד את הלבבות ושוכן ביניהם אבל אין זאת ביד אדם לאחד את הלבבות מהברואים, כי ברצונו ית' אין שום הכרח ח"ו, לכן האחדות שהם היו עושים נגד רצונו ית' ובהכרח היו מתאספין ביחד, אחדות כזאת הוא באמת פירוד גמור, לכך נאמר ויפץ ה' אותם משם על פני כל הארץ, היינו שהיה מראה להם בזה שהם בפירוד גמור, אבל בנין בית המקדש היה כדכתיב אבן שלמה מסע נבנה, היינו שאף הדומם היה מסייע לאותו הבנין כי היה רצון גמור.<br><small>(סוד ישרים ראש השנה ס')</small>

לך לך

<b>ויהי רעב בארץ וירד אברם מצרימה וכו'.</b> ואיתא בזוהר (בראשית פ"ב.) אמר ר' יצחק תא חזי דבגין כך לא פקיד קוב"ה לנחתיה למצרים אלא הוא עצמו מגרמיה נחית בגין דלא יהא פתחון פה לבני עלמא דאמר ליה כן ולבתר אצטער על אתתיה. הענין ביאר כאאזמו"ר הרב הגאון הקדוש זללה"ה כי אף שהיה מהשי"ת מה שנסע למצרים, מ"מ כיון שהיה לו סבלנות מזה לא נאמר לו מאמר מפורש, כי בכל מקום שמאמר השי"ת הוא מפורש בוקע כל המסכים ואינו מחייב שום סבלנות. וכן היה הענין במרגלים שנאמר למשה (במדבר י"ג,ב') שלח לך, מדעתך, ובאמת יברר השי"ת שהכל הוא לטובה, אכן כיון שלפי תפיסת האדם לפי שעה אינו רואה הטובה אין הקב"ה מייחד דבורו.<br><small>(תפארת החנוכי לך דף ט'.)</small>
<b>ברוך אברם לאל עליון קונה שמים וארץ.</b> ואיתא במדרש (תנחומא בהר א') מכרתי את כל העולם לאברהם אבינו ולא הוניתי אותו וחזר והקנה אותו לי. וכמו שאמר כבוד אזמו"ר זללה"ה מאין הוא הסימן שלא הוניתי אותו והקניתי לו את כל העולם כולו, מן חזר והקנה אותו לי, מאחר שנתתי לו כח לחזור הכל לי, מזה ראיה שיש לו קנין בעולם, ואז כשמברר את עצמו כך רואה איך שכל הבריאה הוא הכל בשבילו וכל העולם כולו לא נברא אלא לצוות לזה.<br><small>(תפארת יוסף שביעי של פסח ד"ה אשירה, כי תבוא ד"ה ובאת)</small>
<b>לא ירשך זה כי אם אשר יצא ממעיך הוא יירשך.</b> וכמו שביאר כבוד אזמו"ר הגה"ק זללה"ה בשם תלמידי הבעל שם טוב זצללה"ה לאחר שהבטיח הקב"ה זאת לאברהם אבינו נאמר והאמין בה' ויחשבה לו צדקה, והקשו מה חידוש הוא שהאמין מאחר שבן שלש שנים הכיר את בוראו. אכן, יען שאברהם אבינו ע"ה לא בא להכרה זו רק ע"י חקירה, הבין שהש"י הוא בעל העולם ומנהיגו. ומצד תפיסתו ראה שאברם אינו מוליד, ואח"כ כשאמר לו הקב"ה מאי דעתך דקאי צדק במערב מהדרנא ומוקימנא ליה במזרח כמו שאיתא בש"ס (שבת קנ"ו.), ובאם אברהם אבינו ע"ה היה מחשב לעצמו אז איזה כח, היה מקום לו לאמור אחד משני דברים, או שלא להאמין יען שבתפיסתו רואה היפך מזה, או היה יכול לומר מה שאני רואה עתה בתפיסתי גם כן אינו אמת, או מה שחקרתי בתפיסתי מי הוא בעל הבירה עד שבאתי להכרה זו שהשי"ת הוא בעל הבירה, גם זה ח"ו אינו אמת. ומזה שהאמין בה' בהבטחה זו מוכח שאברהם אבינו ע"ה לא חשב לעצמו מכל עבודתו שום כח, ואף שלא הבין בתפיסתו איך יתקיים הבטחה זאת, אבל האמין שבכוחו ית' ברגע אחד ליתן לו תפיסה אחרת, שיכיר בתפיסתו שיוכל להוליד. וזה שהאמין בה' ולא חשב לעצמו שום כח והתבטל כל תפיסתו להשי"ת, חשב לו לצדקה שעשהו הקב"ה צינור שיהיה שביל שכל ההשפעות ילכו דרך זה.<br><small>(תפארת יוסף סנהדרין ק"ח: ד"ה אמר ב')</small>
<b>בעצם היום הזה נמול אברהם.</b> ואאמו"ר הגה"ק זללה"ה אמר שמזריזותא דאברהם נוכל לשער כמה גדלה שמחתו בשעה שקיים זו המצוה שהייתה ראשונה אצלו, כי כל השמחות מסתעפין משמחה זו שזו המצוה מרמז על שמחה, שכן אמרו בש"ס (שבת ק"ל.) שקבלו ישראל עליהם זו המצוה בשמחה.<br><small>(בית יעקב בראשית וירא א', ב')</small>

וירא

<b>ותלד שרה לאברהם בן לזקניו וכו'.</b> ומילת לזקוניו ביאר אאזמו"ר הגה"ק זצללה"ה לעצמות קו הסתכלותו, כלומר לאותו הציפוי שהיה בו תמיד מלפנים, כי זקן הוא זה שקנה חכמה, וזהו לזקוניו שקנה הכרה בעת הישועה אשר מעולם לא אתמנע מיניה תקוותו, כי תמיד היה מייחל ומצפה לזאת הישועה.<br><small>(סוד ישרים ראש השנה ס"א,ס"ב,ס"ד)</small>
<b>ותאמר מי מלל לאברהם היניקה בנים שרה כי ילדתי בן לזקניו וגו'.</b> בזוה"ק (ויחי רמ"ט.) ר' יצחק פתח ואמר מי ימלל גבורות ה' ישמיע כל תהלתו האי קרא אוקמוהו אבל מהו ימלל ידבר מבעי ליה ואי תימא דאורחיה דקרא הכי הוא דהא קראי אינון הכי, לא, דכלהו לאחזאה מלה קא אתיין אוף הכא לאחזאה מלה קא אתיין מי ימלל גבורות ה' כדכתיב וקטפת מלילות בידך וכו'. ביאר בזה אאזמו"ר הגה"ק זצללה"ה כוונת הזוה"ק שכתב ואי תימא דאורחיה דקרא הכי הוא וכו' היינו כמו שמצינו גבי אברהם שנאמר מי מלל לאברהם היניקה בנים שרה ולא נאמר שם מי דבר לאברהם, על זה אמר לא דכלהו לאחזאה מלה קא אתיין, היינו שרומז שם נמי במלת מלל כדכתיב וקטפת מלילות בידך, היינו שעדיין לא אחז הישועה בידו ממש, כלומר הגם שהאמין אברהם אבינו ע"ה היטב בהשי"ת שיקיים הבטחתו ויתן לו זרע מ"מ לא היה עדיין הבטוחות בלבו כ"כ חזק כמו אם היה אוחז הישועה בידו ממש, ולזה לא נאמר שם מי דבר לאברהם כי בבחינת דבר כבר היה אצלו הישועה, אבל שיהיה אצלו הישועה בבחינת מלל כדכתיב וקטפת מלילות בידך, היינו שיאחז אותה ממש בידו זאת לא היתה עדיין אצלו, וזה שמסיק הזוה"ק אוף הכא לאחזאה מלה קא אתיין מי ימלל גבורות ה' כדכתיב וקטפת מלילות בידך, היינו שכן הוא נמי בכל הישועות של ישראל הגם שישראל המה מאמינים בני מאמינים ומרגישים תמיד הישועה בעומק לבבם, אכן שהבטוחות יהיה אצלם ממש כמו הבטוחות שיהיה אי"ה בעת התגלות הישועה בפועל ממש זאת אי אפשר.<br><small>(סוד ישרים ראש השנה ס"ט)</small>

חיי שרה

<b>שדה המכפלה.</b> איתא בזוה"ק (שמות קפ"ד:) שיש תלת נקודין בעלמא, נקודה אמצעיתא דחריבו דעלמא, ונקודה אמצעיתא דכל ישובא סטרא דקדושא איהו, נקודא דנטלא מאימא עלאה טמירא איהי גן עדן דלתתא דקיימא באמצעיתא בכל עלמא לכל סטרין דחריבו וישובא וכו'. ישובא מורה על ארץ ישראל וירושלים שמרמזין על כל העבודות. וחריבו מורה על מדברות שהוא היפך מישוב שאין שם בני אדם שיעסקו בעבודת השי"ת, ועדן דלתתא שהיא נקודה השלישית הוא הכולל אלו השנים ומעולה מכולם. ומערת המכפלה היא פתחא דגן עדן כדאיתא בזה"ק (בראשית פ"א.) במערה דכפילתא תמן איהו פתחא דגן עדן וכו'. ואומר כבוד אאמו"ר הגה"ק זצללה"ה שזה מרמז על קברי בית דוד, שבש"ס (ב"ק ט"ז:) מביא ראיה מה שהניזק משלם מן העליה מאי עליה מעולה שבנכסים וכן הוא אומר (דברי הימים ב' ל"ב,ל"ג) וישכב חזקיהו עם אבותיו ויקברוהו במעלה קברי בני דוד, ואמר ר' אלעזר במעלה אצל מעולין שבמשפחה ומאן נינהו דוד ושלמה.<br><small>(בית יעקב בראשית חיי י"ז)</small>
<b>ואמר אל אדני אלי לא תלך האשה אחרי.</b> ואיתא ברש"י אלי כתיב בת היתה לו לאליעזר וכו' אמר לו אברהם בני ברוך ואתה ארור ואין ארור מדבק בברוך. ושמעתי מדיוק לשון זה ולא אמר בהיפך אין ברוך מדבק בארור דר"ל דגם הארור אין רוצה, דלעולם הרע שונא את הטוב.<br><small>(תקנת השבין דף י"ט: ד"ה ועיקר)</small>

תולדות

<b>ותלך לדרוש את ה'.</b> ופירש"י מה תהא בסופה, וכמו ששמענו בשם הרה"ק מפרשיסחא זצ"ל, דהינו שרבקה חשבה שהוא עובר אחד שיש בו שינוי עתים ורצונות פעמים לטוב ופעמים להפך, כי כשעוברת על בתי מדרשות מפרכס לצאת וכמו כן בהפך. ועל זה דרשה את ה' לידע אם עכ"פ יתברר בסוף לטוב, יהיה הכל טוב.<br><small>(פרי צדיק ויחי ב')</small>
<b>ויזרע יצחק בארץ ההוא וימצא בשנה ההוא מאה שערים ויברכהו ה'.</b> אמר בזה כבוד אזמו"ר זללה"ה שמדתו של יצחק נמשל לזריעה כמו זריעה אשר מי שאין לו הבנה בזריעה נדמה לו שהזורע מאבד לגמרי. אבל הזורע בעצמו מאמין היטב שיוצמח מזה הרבה, ומדת יצחק הוא מידת גבורה ומדת גבורה בעוה"ז מרמז על צמצום גדול, ובאמת נצמח ממדה הזאת כל עיקר ההשפעות.<br><small>(תפארת יוסף סוכות ד"ה ויזרע)</small>
<b>ראו ראינו כי היה ה' עמך.</b> ואיתא במדרש רבה (בראשית פרשה ס"ד,ח') ראו ראינו מעשיך ומעשי אבותיך, היינו שאצלך צריך אני ראיה אחרת ממה שראינו באבותיך, מאחר שמדתך היא להיפך וצריך להביט ביותר עומק, כמו שאמר אאמו"ר זללה"ה בשם רבנו ר' בונם זללה"ה מפרשיסחא שבאברהם היו יכולים לראות בהשקפה ראשונה ואצל יצחק היו צריכים להביט ביותר עומק ולכן כתיב ראו ראינו.<br><small>(בית יעקב בראשית תולדות ל"ב)</small>
<b>ויאמר יצחק אל בנו מה זה מהרת למצוא בני ויאמר כי הקרה ה' אלהיך לפני.</b> במדרש רבה (בראשית פרשה ס"ה,ט"ו) אם לזווגך המציא לך, למאכלך על אחת כמה וכמה. ביאר בזה אאמו"ר זללה"ה כי הקרה ה' אלוקיך זהו רבקה, שהוא הורה ליצחק סדר ההנהגה במה שנתנה לו שני גדיי עיזים, דאיתא בפרקי דר"א (פ' ל"ב) שהם אחד זכר לפסח ואחד זכר לחגיגה. והיינו כי מדת יצחק הוא יראה מופלגת וכו' וצריך לבירורים וצמצומים רבים לאין שיעור, כי אולי יש עוד ניצוץ קדוש שצריכים להעלותו ולתקנו והיה אריכת הגלות מאד בעבור זה וכו'. וזה רמזה רבקה במה שנתנה לו אחד זכר לפסח, כי פסח היינו כי חס רחמנא עלן שאין צריך לטרוח כל כך שהרי במצרים ג"כ נשארו ניצוצות שהרי עדיין הם חיים, ואיתא בכתבי האר"י שלא ביררו רק קליפה המיוחדת למצרים יותר מכל האומות אבל הקליפה שיש להם בשיתוף שאר האומות לא ביררו כלל וכו'. לכן כשיצחק סבור שהוא עשיו שאל אותו מה זה מהרת למצוא בני, היינו שברורין של עשיו צריכין להארכת הזמן מאד, והשיב לו יעקב כי הקרה ה' אלוקיך לפני, היינו שאין צריך לסבול כל כך והשי"ת יכול להושיע בזמן מועט כדכתיב (ישעיה מ"ה,י"ט) לא אמרתי לזרע יעקב תהו בקשוני.<br><small>(בית יעקב בראשית תולדות ל"ט)</small>

ויצא

<b>והשיבותיך אל האדמה וגו'.</b> אמר כבוד אאמו"ר הגה"ק זצללה"ה החילוק שבין אדמה לארץ הוא, כי אדמה הוא השטח העליון ממעל לארץ וארץ היינו העומק, ולכן מברכינן המוציא לחם מן הארץ. וכאן שנכנס אבינו יעקב לספיקות הבטיחהו השי"ת והשיבותיך אל האדמה, היינו היראה הראשונה ויבררו השי"ת שאף זה היה רק טוב.<br><small>(בית יעקב בראשית ויצא מ"ה)</small>
<b>כי שנואה אנכי וגו' ותקרא שמו שמעון.</b> ושמעתי פירושו כי שנואה אנכי, דדיוקנו של יעקב בכסא הכבוד (חולין צ"א:) והקב"ה נקרא שונא זימה (סנהדרין ק"ו.) והוא הריח ריח זה בה, ובשמעון אמרו ז"ל (בראשית רבה פר' צ"ט) כ"ד אלף שנפלו בשיטין היו משבטו, וכשנולד, הבינה דבר זה, ויתן לי גם את זה השי"ת נתן לה להיות קודש לה' כך שמעתי.<br><small>(לקוטי מאמרים פ"ב.)</small>
<b>ויאמר יעקב כאשר ראם מחנה אלהים זה.</b> ואיתא בתרגום יונתן וירושלמי שהיה מסופק אם המחנה הוא לסייעו או להיפוך כנגדו ואמר א"א ז"ל מחנה אלוקים, הוא דין, זה, הוא סייעתא וראה יעקב שיש לו סייעתא וגם דין.<br><small>(נאות דשא וישלח ד"ה וישלח א')</small>

וישב

<b>ויאמרו זאת מצאנו הכר נא הכתנת בנך היא אם לא וגו'.</b> אומר אאמו"ר הגה"ק זצללה"ה שאף כי השבטים היו חכמים גדולים בישראל, אמנם בזה שהחזירו כתונת יוסף לאביהם זאת לא נחשבה לחכמה כלל כי מה איכפת להו אם ידמה ליעקב אביהם שיש לו עוד תקוה אולי ימצא יוסף וכי הוא חי, ואף יעקב אבינו בעצמו היה לו להבין מזה שעוד יוסף חי, כי אם כן הוא האמת כמו שהם אומרים, אם כן למה הודיעוהו זאת הלא הם לומדי תורה ויודעי דת ודין וגמירי הלכתא דאין משיבין על הקלקלה כדאיתא בש"ס (פסחים ג'.) והיה להם להשליך את הכתונת שלא יצא מפיהם דבר קלקלה. אכן מאחר שכן היה רצון השי"ת לזה נעלם ונסתר מנגד עיני חכמי ישראל כל זאת והיו כמו האדם בשעה שהוא ישן שאין בו שום הבנה. ובאמת מה היה כוונת השבטים שהביאו את הכתונת לאביהם, אכן מיראתם מיעקב אביהם שהכירו אותו שרב כוחו ואם לא יסכים למה שעשו, אזי יפציר בתפלה להשי"ת שיעזור לו בחזרת יוסף בנו ויעמוד על בירור הדבר כי בטח ימלא ה' כל משאלותיו, לכן הסכימו בדעתם לאמר לאביהם שיוסף מת וממילא יסתלק מאתו כח התפלה שאין מתפללין על המתים, ולזה כשנושע ונתוודע יוסף לאחיו אזי נאמר (בראשית מ"ה,כ"ז) ותחי רוח יעקב אביהם, היינו שעד עתה היה כישן ולא היה לו הבנה בזה ועתה נתעורר.<br><small>(בית יעקב בראשית וישב ל"ז)</small>

ויגש

<b>ויגש אליו יהודה.</b> בפרשה זו שמעתי שרה"ק זצוק"ל אמר רמז בר"ת ויג"ש על בכיה וצעקה ובודאי יש לו שורש בפרשה. [והענין דאיתא (בב"ר פרשה צ"ג,י"א) ר' אלעזר בן עזריה אומר אוי לנו מיום הדין אוי לנו מיום התוכחה ומה יוסף וכו' הקב"ה שהוא דיין ובעל דין ויושב על כסא דין ודן כל אחד ואחד על אחת כמה וכמה וכו', וזה שרמז שצריך לצעוק אוי לנו מיום הדין. ובגמ' (חגיגה ד':) אי' ר' אלעזר כי מטי להאי קרא בכי ולא יכלו אחיו וגו' ומה וכו' וזה שרמז בכיה. וראב"ע שהיה עשירי לעזרא ואתרחיש ליה ניסא ואהדרו ליה תמני סרי דרי חיורתא (כמ"ש ברכות כ"ח.) אמר כן. מזה יכול כל אדם לדון ק"ו בעצמו ולצעוק מרה אוי לנו מיום הדין אוי לנו מיום התוכחה. ובתנחומא הלשון ומה יוסף וכו' כשעומד הקב"ה לדין דכתיב ביה ומי מכלכל את יום בואו ומי העומד בהראותו שכתבו בו כי לא יראני האדם וחי על אחת כמה וכמה והיינו עפמ"ש (בריש הג"ה אורח חיים) כשישים האדם אל לבו שמלך מלכי המלכים הקב"ה עומד עליו ורואה במעשיו מיד יגיע אליו היראה והפחד וכו' ובושתו ממנו תמיד. והוא דמצינו בגמ' (שם ע"ב) שיהא מורא שמים עליכם כמורא בשר ודם א"ל תלמידיו עד כאן א"ל ולואי תדעו כשאדם עובר עבירה אומר שלא יראני אדם. והיינו שזה ג"כ מדרגה ביראה שיהיה מורא מלך מלכי המלכים כמורא בשר ודם מפני שבשר ודם נראה לעין והקב"ה רואה ואינו נראה (כמש"ש י'.) ורק ע"י אמונה ישים האדם אל לבו שעומד עליו ורואה במעשיו. ויש מדרגה יותר כשיצייר ע"י אמונה שמלך מלכי המלכים הקב"ה עומד עליו ואז יגדל הבושה יותר ויותר. וכל זה בבחי' אמונה עדמ"ש ברע"מ איהי אמונה. ויש מדרגה גבוה יותר כשזוכין להיות מפורש לעין שמלך מלכי המלכים הקב"ה עומד עליו ולזה אין אדם זוכה בעוה"ז להשיג היראה בבחי' אמת. ולא זכה לזה רק יעקב אבינו ע"ה שהיה מרכבה לשם הוי"ה וזש"נ תתן אמת ליעקב ע"ד מ"ש איהו אמת. וע"ז אמרו השבטים כשם שאין בלבך אלא אחד כך אין בלבנו אלא אחד (כמ"ש פסחים נ"ו.) ואמרנו כמה פעמים שהמכוון שע"י אמונה נוכל להשיג אמונת היחוד שיהיה כמפורש לנגד עין שהכל מהש"י כמו קודם בריאת העולם. והוא השגת ה' בבחי' אמת. וז"ש (נדרים כ'.) ובעבור תהיה יראתו על פניכם זו בושה. שע"י שאז נגלה הש"י לעין כל ישראל כמ"ש (דברים ה',ד') פנים בפנים דיבר ה' עמכם וגו' נשאר מזה לדורות עולם שיוכל האדם לצייר בלבו שמלך מלכי המלכים עומד עליו ורואה במעשיו שע"י כן יגיעהו הפחד ובשתו ממנו תמיד. וע"ז אמרו תלמידי ר' אלעזר עד כאן שמברכם רק בציור שעומד עליו בשר ודם ורואה במעשיו הא יש מדרגה יותר שיצייר האדם בלבו שמלך מלכי המלכים עומד עליו ורואה במעשיו, וע"ז השיבם שגם זה מדרגה ביראת שמים שעכ"פ מונעתו מלחטוא, ועז"א (שם) שכל אדם המתבייש לא במהרה הוא חוטא ומי שאין לו בושת פנים בידוע שלא עמדו אבותיו על הר סיני. ולעתיד שהכל יראו עין בעין שהש"י רואה כל מעשי בני אדם, אז יבוש האדם במעשיו כענין מש"נ בושתי ונכלמתי להרים אלהי פני אליך וגו'. וזה שנא' ומי מכלכל את יום בואו ומי העומד בהראותו. וזה דמסיים במד"ת שכ' בו כי לא יראני האדם וחי שכ"ז שהאדם בחיים הש"י רואה ואינו נראה ולעתיד בהראותו ויראו הכל עין בעין כי הש"י עומד עליהם תמיד, תגדל הבושה מאד, אך אז לא יועיל תשובה. אשר ע"כ כל זמן שהאדם בחיים ויתן אל לבו להשיג עכ"פ ע"י אמונה שמלך מלכי המלכים הקב"ה עומד עליו ורואה במעשיו, יזכה למדת בושת פנים ובשתו ממנו תמיד. וזה הלימוד בפר' זו ממש"נ ולא יכלו אחיו לענות אותו כי נבהלו מפניו מפני הבושה כפירש"י. ולכן רמז רה"ק בשם הפרשה לצעוק ולבכות כדי שיעשו תשובה בעוה"ז ולא יבאו ח"ו לידי בושת פנים בעוה"ב כשלא יועיל תשובה].<br><small>(פרי צדיק ויגש י"ז)</small>

ויחי

<b>ויחי יעקב בארץ מצרים.</b> ואיתא במדרש (בראשית רבה פרשה צ"ו,א') למה פרשה זאת סתומה מכל הפרשיות של תורה וכו' ורז"ל נתנו טעמים מפני מה פרשה זו סתומה וכולם דברי אמת ומאשר הענין הזה עמוק מאוד שאין בשכל האדם להתבונן לזאת היא סתומה. ועכ"פ מרמז לנו בענין הזה, שלא ימס לבבנו מאשר אנחנו בעקבתא דמשיחא ובכל דור הנפשות מתקטנים ואיך נזכה להגאולה כי רואים אנחנו מה שקרה לאבותינו בגלותם, ודייקא בגלות הגיעו לכל הקדושות כי כן רצון השי"ת. ושמעתי בשם הרה"ק מפרשיסחא זצ"ל שאף שהנפשות מתקטנים בכל דור, מ"מ הנקודה שבלב נטהר בכל דור ודור יותר.<br><small>(פרי צדיק ויחי א')</small>
אמר רבינו הק' שהיה לו זה לדבר חדש כששמעו בפשיסחא ואח"כ מצא הדבר מפורש בכמה דוכתי ולא פירש לן איה מקומו.<br><small>(פרי צדיק ואתחנן כ"א, תבא ט"ז)</small>
<b>אפרים ומנשה כראובן ושמעון יהיו לי.</b> בעת שהשי"ת מושיע ומחזיר את האור מחזיר כפלים לתושיה כמו שביאר אזמו"ר הגה"ק זצלה"ה שע"י זה שנעלם יוסף הצדיק, החזיר לו השי"ת ליעקב אבינו כפליים לתושיה יוסף הצדיק עם שני השבטים אפרים ומנשה.<br><small>(סוד ישרים פורים כ"ב)</small>
<b>אנכי אכלכל אתכם ואת טפכם וגו'.</b> ואמר אאמו"ר הרב הגאון הקדוש זצללה"ה אכלכל מורה על שתי פעמים כל וזה אכלכל אתכם, והענין הוא כי מתיבת אכלכל נמשך שפע ופרנסה, וע"ז רומז שתי פעמים כל. כל הראשון מורה על צעקת התפלה של האדם שתצא מגודל היראה והפחד במסירות נפש לגמרי, וכל השני רומז על השפעתו יתברך שהוא משפיע לעומת זאת הצעקה והתפלה ג"כ באין שיעור.<br><small>(בית יעקב בראשית ויחי פ"ד)</small>

ספר שמות

שמות

<b>ותראן המילדת את האלהים ולא עשו כאשר דבר אליהם מלך מצרים וכו'.</b> ואיתא בגמ' (סוטה י"א:) אמר ר' יוסי בר חנינא מלמד שתבען לדבר עבירה ולא נתבעו. שמעתי דלא נאמר ולא רצו, רק ולא היו נתבעין. לפי שלא היה להם שום שייכות והתחלת נפילה במחשבה, זה רק שאין רוצה, אבל לא נתבעין ר"ל שאין זה שייכות להם כלל למי שדבוק בשורשו באמת.<br><small>(דובר צדק ס"ב. ד"ה והשי"ת)</small>

בא

<b>ויעל הארבה על כל ארץ מצרים.</b> ושמעתי מרבינו הק' זצוק"ל שאמר בשם רב קדוש אחד שהברת הארבה ס"ס... וע"כ נקרא הסמ"ך היכלא עילאה שהוא בינה שהוא ג"כ מכתר עליון ע"י הדעת שמחבר חכמה ובינה והדעת הוא פנימיות הכתר כידוע, וכנגדו בקליפה הארבה שהאות ס' שהוא בינה ניתן להברתו וכאמור.<br><small>(פרי צדיק בא ב')</small>

בשלח

<b>וישובו ויחנו לפני פי החירות.</b> ושמעתי רמז שצריך להתיישב ולחנות קודם שיוציא פיו לחירות לדבר ככל העולה על רוחו.<br><small>(עמלה של תורה א')</small>
<b>והיה כאשר ירים משה ידו וגבר ישראל וכאשר יניח ידו וגבר עמלק.</b> יען שהוא עומד תמיד נגד עיקר המלוכה של ישראל, לכך אם יניח ידו ממנו מעט רגע וליתן לו אפילו רק על לפי שעה קיום הויה לבלתי החרימו כדי שיתברר אח"כ, אז מתגבר הוא ומתייצב נגד ישראל ואומר שהוא נקי אגב אמו. והמשיל בזה אזמו"ר הגה"ק זצל"ה למדינה אחת שהיה המנהג שם להמליך מי שיש לו עשירות הרבה יותר מכל בני המדינה, והיה שם באותה המדינה אחד היושב בבית האסורים שהיה לו עשירות מופלג יותר מכל בני המדינה, ובקש ליתן להמלך ממון הרבה להניחו חפשי מבית האסורין, והשיב לו המלך אם אניחך חפשי מבית האסורים אז יהיה לי חסרון בעיקר המלוכה. לכך צריכין לבל ישבות מעבודה כנגדו אפי' רגע אחת רק להאבידו ולמחות את שמו מזה העולם לגמרי.<br><small>(סוד ישרים פ' זכור אות ט')</small>

יתרו

<b>בחודש השלישי.</b> איתא בזוה"ק (יתרו ע"ח.) דשליט ביה אוריא"ל רב ממנא. ואמר אאמו"ר זצלל"ה זשה"כ (משלי כ"ב,כ') הלא כתבתי לך שלשים במועצות ודעת. היינו שד"ת לא באו בבקשה אל האדם רק בכח עבודה כמד"א ושלישים על כלו, לשון שלשים מורה על דבר שבתוקף כדאיתא בגמ' (שבת קי"ט:) עגלא תילתא.<br><small>(בית יעקב שמות יתרו ל"ט)</small>
<b>ויחן שם ישראל נגד ההר.</b> אמר בזה כבוד אזמו"ר זצללה"ה שדרך נוסעי מדבריות בעת שחונים, חונים תחת ההר כדי שההר יגן עליהם מרוחות ושרב, ופניהם מביטים להעולם. וכאן כתוב ויחן שם ישראל נגד ההר שחנו אחוריהם להעולם ופניהם לההר שרק כל מגמתתם היה לההר שעתידים שם לקבל התורה, שלא רצו להביט על דברי העולם הזה רק עומדים מוכנים לקבלת התורה.<br><small>(תפארת יוסף סעודת ר"ח סיון)</small>
<b>ויתיצבו בתחתית ההר.</b> איתא בש"ס (שבת פ"ח.) מלמד שכפה הקב"ה עליהם את ההר כגיגית ואמר אם תקבלו את התורה מוטב ואם לאו שם תהא קבורתכם וכו' אמר רבא אעפ"כ הדר קבלוהו בימי אחשורוש (אסתר ט',כ"ז) קיימו וקבלו קיימו מה שקבלו כבר, היינו שבימי אחשורוש נדמה להם לישראל שנעתקו לגמרי מרצונו ית' שנדמה להם שהשתחוו לצלם כי זה שלא עשו אלא לפנים (מגילה י"ב.) אמר כבוד אזמו"ר זללה"ה שאח"כ האיר להם זאת, אבל מקודם נדמה להם בדעתם בעצמם שנעתקו מרצון השי"ת. ואח"כ שהש"י האיר עיניהם ולבם של ישראל שלא נעתקו מרצונו ית' ולא עשו אלא לפנים, אז מגודל אהבת הנס קבלו את התורה בגודל שמחה פעם שנית, מאחר שראו שהד"ת שייך להם לשורש נפשם ולא יכולים לעשות ההיפך ח"ו מדברי תורה.<br><small>(תפארת יוסף פורים ד"ה איתא בש"ס שבת)</small>
<b>וידבר אלהים את כל הדברים האלה לאמר.</b> שמעתי דבסיני היה דבור ממש, דוידבר אלוקים וגו' היינו ע"י ה' מוצאות הפה דבני ישראל, וזה ברור ואמת דכל נבואה היינו ע"י קול הנביא עצמו כמו שכתב (ברכות מ"ה.) בקולו של משה, ואז היו כל ישראל מדרגת נבואה ששמעו דבר ה' כנודע והיינו ע"י דיבורם. דאין קול בעולם זולת ה' מוצאות הפה ונאמר (שיר ה',ו') נפשי יצאה בדברו וגו' שכללו כל חלקי נפשותם להש"י אז.<br><small>(צדקת הצדיק קצ"ב,רכ"ט, דובר צדק פ"א. ד"ה וביאור)</small>
<b>אנכי ה' אלהיך.</b> אמר אאמו"ר זצללה"ה מה שמלאכי השרת אמרו מה אדיר שמך וגו' תנה הודך על השמים (שבת פ"ח.) היה עיקר המכוון שלהם על אלו שלשה תבות אנכי ה' אלוקיך. שהם מורים שהשי"ת חפץ בעבודת האדם ואומר שהם העלו מ"ן ופעלו אצלו, זה היו רוצים המלאכים. וכן היו רוצים שיחתום השי"ת עליהם אנכי ה' אלהיך דהשם אלקים מורה שע"י שעושין מוסיפים כביכול כח וגבורה למעלה והוא כגוונא דקרבנות.<br><small>(בית יעקב שמות יתרו צ"ט,ק')</small>
<b>אנכי ה' אלהיך אשר הוצאתיך מארץ מצרים וכו'.</b> יצחק הוא אב לישראלים, ולכך נימול לשמונה טרם ידע מאוס ברע ובחור בטוב כי לא בבחירתו תליא מילתא רק עצם בשרו בשר קודש וכו', וממנו התחיל להתברר זה לצאת לפועל באומה שלימה עד עת מכות בכורות שאז נתברר זה כמו ששמעתי שהי' מכות הם נגד י' הדברות מתתא לעילא כדאיתא בזוהר. ודבור אנכי הראשון אינו מתחיל בלשון ציווי דע שאנכי או האמן וכיוצא כי בזה לא שייך ציווי כלל רק מאן דהוא מעיקרא ושרשא קדישא דישראל דבר זה נקבע ונתאמת בלבו ממילא שאנכי וכו'. ומי שאינו מאמין בזה לא יועילו לו כל הציווים והאזהרות שזהו שורש פורה ראש ועצמותו אינו מקדושת ישראל כלל שהם עיקר מקורם ושורש חיותם הוא דבור אנכי וכו'. ולכך דבר זה אינו ציווי שהוא על ידי אתערותא דלתתא. רק דבר זה הוא מתנה מלמעלה בלא אתערותא דלתתא כלל כנ"ל רק עצם שרשם הוא כך. וההיפך הם המצרים ערות הארץ שלא פסקה זוהמתן שהם בשר חמורים כנ"ל. ומצד זה הוא המיתה [שעל ידי הנחש] כנ"ל. וזהו מכת הבכורים כי הבכור הוא הראשית והקודש לה' והם מתו כי לא היה להם חיים בעצם כלל כנ"ל. ולכך הפסח שניתן לישראל להצלה מזה להראות כי הם דבוקים באנכי נאמר בו כל בן נכר לא יאכל בו רק מאן דהוא משרשא וגזעא קדישא.<br><small>(אור זרוע לצדיק א')</small>

משפטים

<b>אם כסף תלווה את עמי את העני עמך וגו'.</b> הענין שקורין פרשה זו בימי הפסח מפני שבזה החג מתרבה האהבה בישראל, לכן מזהיר אותם הכתוב שלא יתפשט האהבה חוץ לגבול למקום נכרי. ולכן גם כן נקרא זה החג בשם חג המצות כמו שאמר אאמו"ר הגה"ק זצללה"ה שמצה רומז על מצה ומריבה.<br><small>(בית יעקב שמות משפטים ל"א)</small>
<b>וביום השביעי תשבת.</b> ובתוס' שבת (ס"ט.) ד"ה דידע, הקשה, תימה לר"י דאמאי לא קאמר דידע לה לשבת בעשה דכתיב וביום השביעי תשבות וגו' וכתיב נמי (שמות ל"א,י"ד) ושמרתם את השבת עיי"ש והניחו בתימא ונהירנא דשמעתי ממורי הקדוש ז"ל שאמר דישוב תמיהת התוס' דלדעתו בשבת ליכא עשה ונתן טעם לדבריו, דרק יו"ט דישראל מקדשי ליה שייך גביה ציווי מצוות עשה על השביתה אבל שבת דקביעה וקיימא לא שייך גביה ציווי מצוות עשה עכת"ד כפי מה שיצאו מפיו הקדוש בקיצור נמרץ ולא ביאר יותר.<br><small>(שביתת שבת א' ד"ה ונהירנא ועי"ש באריכות הדברים, פרי צדיק משפטים ו')</small>
<b>כי ילך מלאכי לפניך.</b> אמר אאמו"ר זצללה"ה מלאכי מורה על יראת ה' ודרך ארץ. היינו יראה קבוע במעמקי הלב. שבעומק לבו הוא דבוק תמיד בהש"י, כדאיתא בזוה"ק (וישלח קס"ו.) מלאכי מלאך ה' דא שכינתא. וע"ז היראה מקוין ומצפים ישראל אפילו בעת קץ שיסתלקו כל הגוונים ואז ישאר רק אהבה עצומה פשוטה בלי שום לבוש וזה בא רק מצד השי"ת.<br><small>(בית יעקב שמות משפטים מ', נאות דשא שמיני ד"ה ויהי ב')</small>

כי תשא

<b>ויאמר אליו אם אין פניך הלכים אל תעלנו מזה.</b> הנה מקודם בפרשת משפטים מצינו כשאמר השי"ת למשה רבינו (שמות כ"ג,כ') הנה אנכי שלח מלאך לפניך וגו' לא התפלל אז משה רבינו כלום ואח"כ בפרשת תשא כשאמר השי"ת ושלחתי לפניך מלאך התפלל משה רבינו שהשי"ת ילך עמו ולא מלאך. וביאר בזה אזמו"ר הגה"ק זצללה"ה כאן קודם החטא וכאן לאחר החטא, היינו כי שם בפרשת משפטים מיירי קודם החטא ואז היה משה רבינו בנייחא מכל הנהגות שהיה מראה לו השי"ת. אבל בפרשת תשא מיירי לאחר החטא, לזה לא היה עוד משה רבינו בנייחא משום הנהגה שהוא בלבוש, לכן היה מתפלל שינהיג השי"ת בהנהגה המופשטת מכל הלבושים.<br><small>(סוד ישרים שבת חוהמ"ס כ"ד)</small>
<b>ופני לא יראו.</b> בבית המקדש נאמר (שמות ל"ד,כ"ג) יראה כל זכורך את פני האדון ה' היינו ראיית פנים ממש. והגם דבמשה רבינו ע"ה נאמר ופני לא יראו לפי שהיה בחו"ל וכמו ששמעתי דלכן ברכת הזן שתקן משה רבינו ע"ה כמ"ש בברכות (מ"ח:) כולה מדברת בלשון נסתר ולא בנוכח להש"י, לפי שהדר בחוצה לארץ דומה כמי שאין לו אלוה כמ"ש (כתובות ק"י:) ואין מכיר הנוכח, ומשה רבינו לא נכנס לארץ, ואין זה פגם למשה רבינו ע"ה ח"ו דהיה מדרגתו למעלה מזה.<br><small>(צדקת הצדיק רמ"ז)</small>
<b>וביום השביעי תשבות.</b> וביאר כבוד אזמו"ר שמה שהאדם עושה נגד הסכם גופו למצות עשה יחשב, והיינו מחמת שטבע של האדם הוא שאינו רוצה לפעול כלום ורק לילך בטל והאדם מכריח גופו ומקיים את רצונו ית' בקום ועשה. ולכך נחשב השביתה בשבת למצות עשה אף שהוא רק שביתה.<br><small>(תפארת יוסף ר"ה ד"ה ותקעתם)</small>
ישב אדם ולא עשה מצוה שחובה עליו לעשותה כאלו עשה עבירה. כך שמעתי מדיוק לשון המשנה דריש ברכות (ב.) להרחיק מן העבירה.<br><small>(צדקת הצדיק ט')</small>
<b>כי על פי הדברים האלה כרתי אתך ברית וגו'.</b> כתיב (תהלים כ"ה,י"ד) סוד ה' ליראיו ובריתו להודיעם. וביאר בזה כבוד אזמו"ר הגה"ק זצללה"ה שגנז השי"ת בדברי תורה כל הסודות וכל האורות היקרים. והיינו כפי מה שמייגע אדם את עצמו בתורה שבכתב ובתורה שבעל פה, כך יקבע אמונה בלבו ויתעלה תפיסתו למעלה מהטבע להכיר איך שהקב"ה מחדש בכל יום תמיד מעשה בראשית, לבא לזה האור שגנז הקב"ה לצדיקים.<br><small>(תפארת יוסף חגיגה י"א: ד"ה כל)</small>

פקודי

<b>אלה פקודי המשכן.</b> אמר אאמו"ר הגה"ק זצללה"ה שהמשכן הוא הכלל מרמ"ח מצוות עשה, ורק שלקבוע דברי תורה צריך כהן עובד שעי"ז יהיה קיום לעולמי עד.<br><small>(בית יעקב שמות פקודי י"ט)</small>

ספר ויקרא

מצורע

<b>וכי יטהר הזב מזובו וכו' ורחץ בשרו במים חיים וטהר.</b> היותר נקל לתקן הוא התאוה שהוא די ע"י טבילה במים, שהוא התורה לבד ואין צריך יותר. רק טעון ביאת מים חיים. ושמעתי דר"ל תורה לשמה שהוא דביקות בחיים וכמו"ש (משלי ג',ט"ז) אורך ימים בימינה.<br><small>(דובר צדק דף י"ג. ד"ה והנה, דף ל"א. ד"ה ולפיכך)</small>

אחרי מות

<b>אחרי מות שני בני אהרן בקרבתם לפני ה' וימותו.</b> בני אהרן הקריבו בעבודת הקטורת כל כך סמוך להמקור ית' עד שנכללו שם לגמרי מסיבת אהבתם העזה והעצומה כמו שאמר אזמו"ר הגה"ק זצללה"ה שמיתת בני אהרן היה כענין טהרת השקה, שנטהרו בתורת זריעה כדאיתא בש"ס משיקין מים במים, שע"י שנוגעין המים שבשפת הכלי בהמקווה נטהרו נמי המים שבשולי הכלי כך היו בני אהרן הזריעה מהמסירות נפש של כל ישראל, כי הם היו סמוכים וקרובים להמקור ית' יותר מכל ישראל, כמו שנאמר עליהם (ויקרא י',ג') בקרובי אקדש, וזהו שנאמר בקרבתם לפני ה' וגו'.<br><small>(סוד ישרים ערב יום הכיפורים י"ג)</small>
<b>והשעיר אשר עלה עליו הגורל לעזאזל יעמד חי.</b> ונתבאר מפי כבוד אזמו"ר זללה"ה שזה היה צריך לעמוד עד אחר עבודת היום, שהשי"ת רוצה שכל מיני נצוצות קדושות שעוד היה להוציא מהאילן הטוב ורע, הוא רצונו ית' שיוציאם.<br><small>(תפארת יוסף מוצאי יו"כ ד"ה אשריכם)</small>
<b>ולא תקיא הארץ אתכם בטמאכם אותה כאשר קאה את הגוי אשר לפניכם.</b> אמר כבוד אזמו"ר זללה"ה שבזה הפסוק מבטיח השי"ת לישראל ששום פרט נפש מישראל לא יאבד ח"ו.<br><small>(תפארת יוסף פר' אחרי ד"ה ולא)</small>

קדושים

<b>קדושים תהיו.</b> כמו ששמעתי דבפרשת קדושים הפתיחה קדושים תהיו [ופי' ג"כ שהוא הבטחה שאז יהיו קדושים כל הכתוב בפרשה] שאי אפשר לאדם לקיים המצוות הכתובות בפרשה זו אם לא כאשר יהיה קדוש בכל הכתוב קודם. ואמר למשל מצות ואהבת לרעך שאין ביד האדם כלל לקיימו, דמה יעשה ולבו מ"מ שונאו או אינו אוהבו וכל השתדלות הלב שיאהבנו כמוהו ממש לא יועילו אם לא קדם להגיע למדריגת הקדושה.<br><small>(דובר צדק כ"ז: ד"ה והנה ד"ז)</small>
<b>וכי תבאו אל הארץ ונטעתם כל עץ מאכל וערלתם ערלתו את פריו.</b> ואיתא במדרש (ויקרא רבה פר' כ"ה,ב') מי יגלה עפר מעינך אדם הראשון שלא יכולת לעמוד על ציוויך שעה אחת והרי בניך ממתינין לערלה ג' שנים. וביאר בזה אאמו"ר הגה"ק זצללה"ה שהמדרש הזה מביא זאת ללמד ולהורות לנו דעת שכל המאכלים האסורים הם רק כמאכלי פגה, היינו שאין האדם יכול לקבלם מצדו בלבוש הזה, אבל בשורש יש בהם קדושה ג"כ שהרי נברא מהש"י. וכדאיתא (נדה ס"א:) מצוות בטילות לעתיד לבא, ומה שהם אסורים עתה מפני שהוא קודם זמנם, ואם היה ממתין אדם הראשון היה מותר לו לאכול, והוא כמו שאמרנו, כי עיקר ענין האיסור הוא במה שהוא מטמטם את לב האדם ומאסר את דעתו ומחשבתו לבלי יוכל לחזור להש"י כמו מקודם אכילתו, אבל אם היה ממתין עוד היה נותן לו השי"ת דעה רחבה שיוכל לקבל את הדבר הזה ולא תגרום לו השכחה מהבורא ב"ה.<br><small>(בית יעקב בראשית פר' בראשית ל"ו)</small>

אמור

<b>וקדשתו כי את לחם אלהיך הוא מקריב קדש יהיה לך וגו'.</b> ואיתא בגמ' (יבמות פ"ח:) וקדשתו שב"ד יקדשו אותו בעל כרחו, וקדוש יהיה לך שתנהג בו קדושה לפתוח ראשון (כמו שכתב רש"י מתורת כהנים ובגמ' מו"ק כ"ח:)ואלו השני קדושות הם רק מצד קדושת ישראל כמש"נ ממנו יתד ממנו פינה ודרשו (שמות רבה פל"ז וגמ' חולין נ"ו:) ממנו כהניו ממנו מלכיו וכו' היינו שכל הקדושות יש בישראל ורק שהכהנים נבחרו לעבוד עבודת הקודש שמקדושת ישראל נאצל קדושת הכהנים, וכדברי רה"ק זצ"ל ששאל מדוע אין הכהנים מברכין בכל יום שעשני כהן, והשיבותי הלא גם ישראל אינם מברכין שעשאני ישראל רק שלא עשאני גוי ועבד וגם אין מברכין שעשאני איש רק שלא עשאני אשה (ועי' באו"ח סי' מ"ו בטו"ז ומג"א שם), והטעם שאין לברך שעשאני ישראל, כי האדם עדיין הוא תחת הבחירה ובשם ישראל יכונה זה שבחור בטוב ומי יודע אם יכול לעמוד בבחירתו ולכן אינם מברכין רק שלא עשאני גוי ועבד ועכ"פ ניתן תחת הבחירה לבחור בטוב מחמת שאינו גוי ועבד, וכן שלא עשאני אשה ובבחירתו לקיים כל המצות שהאיש מצווה יתר על האשה, וכן בכהן לא שייך לברך שעשאני כהן כי ג"כ הבחירה בידו להכניס הקדושה בלבו וגם צריך שלא לחלל את כהונתו, ושלא עשאני ישראל בודאי ל"ש לברך דגם הם ישראל ג"כ וח"ו לומר כן. והסכים לדברי שהוא תירוץ אמתי, והוא זצ"ל אמר שלדעתו כהנים אין בהם מעלה באמת דכל הקדושה שבהם מכח ישראל שמכניסין בהם קדושה, והוסיף ואמר שזה הוא הפלוגתא בין התנאים במשנה (פ"ב דמדות מ"ו) ראשי פספסין מבדילין בין עזרת ישראל לעזרת כהנים היינו שלא היו מעלות בין עזרת ישראל לעזרת כהנים רק פספסין מבדילין ור' אליעזר בן יעקב אומר מעלה היתה וגבוה אמה, ומרומז דהת"ק סובר שאין לכהן שום מעלה על ישראל שקדושת הכהנים הוא מצד קדושת ישראל כמש"כ ממנו יתד ממנו פינה וראב"י סובר שיש לכהנים צד קדושה יתירה על קדושת ישראל ולזה אמר שהיה שם מעלה אחת, וידוע דבכל הפלוגתות אלו ואלו דברי אלוקים חיים ושניהם אמת, כי הצד מעלה יתירה שיש לכהנים הוא ג"כ מצד קדושת ישראל, והנה השני קדושות שכתובים בפ' לבסוף שמרמזים לקדושת הכהנים שבא מצד קדושת ישראל וכמו דישראל מקדשי לשבת אף דהוא קדושה מהשי"ת במעשה בראשית, כן הם ג"כ מקדשים לכהנים.<br><small>(פרי צדיק אמור ו')</small>
<b>ובא השמש וטהר.</b> הטהרה הגמורה מכל חלאת הטומאות אינה ביד השתדלות האדם בעולם הזה כלל כמו"ש (שלהי יומא) מי מטהר אתכם וכו' וכמו שכתוב ובא השמש וטהר ושמעתי פירושו וכשיבוא השמש ע"ד כי שמש ומגן ה' אלוקים (תהלים פ"ד,י"ב). וכן אמרו ז"ל (ע"ז ג':) לעתיד לבא יוציא הקב"ה חמה מנרתיקה והיא שמש צדקה ומרפא [לקודם] בכנפיה לצדיקים אז יהיה הטהרה הגמורה.<br><small>(דובר צדק י'. ד"ה והם)</small>
<b>בסכת תשבו שבעת ימים וכו' כי בסכות הושבתי את בני ישראל בהוציאי אותם מארץ מצרים.</b> הנה לאחר הגורל שהיה ביום הכפורים נצטוו ישראל לישב בסוכה. וביאר בזה אזמו"ר הגה"ק זצללה"ה שכל מקום שישראל זוכים ומנצחים את האומות, אז צריכים ישראל לברר את עצמם במצוות סוכה, וכמו כן מצינו גבי יעקב אבינו לאחר הניצוח שהיה לו נגד האומות נאמר (בראשית ל"ג,י"ז) ולמקנהו עשה סכות. וכן לאחר שנצחו ישראל את מצרים נאמר ביציאתם (שמות י"ב,ל"ז) ויסעו בני ישראל מרעמסס סכותה וגו' וכדכתיב כי בסוכות הושבתי את בני ישראל וגו'<br><small>(סוד ישרים סוכות ג')</small>
כך אחר יום הכיפורים שישראל מנצחים אז את העכו"ם, אשר לפי הנראה לא נתמלא עדיין סאתם עד לעתיד, כשיתמלא סאתם אז יתבטלו לגמרי, נמצא שעכשיו הוא זה הניצוח קודם זמנא, לכן צריכים ישראל ליישב בסוכות תחות צילא דמהימנותא ולהכניס את עצמם תחת הקיפו יתברך שיגן על ישראל מכל מיני קטרוג.<br><small>(סוד ישרים שם פ"ד)</small>

בהר

<b>וכי תאמרו מה נאכל בשנה השביעית וכו' וצויתי את ברכתי לכם בשנה הששית וכו'.</b> כי שמעתי להקשות איך יאמרו בשנה השביעית, אחר שכבר ראו הברכה בשנה השישית. אבל באמת הברכה בשנה השישית נעשה בשנת השביעי [וכד"ש (בראשית רבה פרשה י"א,ב') ברכו במן אע"פ שהיתה הברכה ביום הששי] והיינו כטעם ועשה טוב דע"י אתערותא דלתתא נעשה אתערותא דלעילא של הטוב, וכך ע"י הנייחא דשנת השבע שהוא דרגא דמלכות כנודע ובה הנייחא והעדר פעולה, כי כבר כל מלאכתו עשוים כנודע, וע"י הנייחא הוא ההכרה כי פעולות האדם הכל רק לה' הארץ ומלואה. ואז מתעוררת הברכה בשנה הששית דהוא דרגא דטוב אז אחר הברכה הארץ נתן לבני אדם.<br><small>(דובר צדק מ"ג. ד"ה וסיים)</small>
<b>והארץ לא תמכר לצמיתות כי לי הארץ כי גרים ותושבים אתם עמדי.</b> היינו וודאי כי כל הארצות נבראו בדברי תורה, רק שנסתר מהם ואינם רואים שמתנהגים רק בד"ת, ובארץ ישראל רואים מפורש שאינה מתנהגת רק מד"ת וכמו שמצינו אצל הכותים שלא שמרו את התורה היו אוכלים בהם אריות כמו"ש (מלכים ב י״ז:כ״ה-כ״ו) וישלח ה' בהם את האריות ויהיו הורגים בהם וגו' ואריות מורים על כח נקודה האמצעות מכח הארץ וכדאיתא (מנחות צ"ז:) והאריאל שתים עשרה אורך וגו' (יחזקאל מ״ג:ט״ז) מלמד שבאמצע הוא מודד, וביאר אאמו"ר זצלה"ה שדייק ממלת והאריאל שארי רומז לנקודה האמצעית, והענין שכל הארצות הם רק הקס"ד וזו הארץ הוא הקא משמע לן מהו דתימא שצריך להיות כן כמו שאר ארצות קמ"ל כמו זו הארץ שזאת הוא האמת ולא כמו שסלקא דעתין תחילה, וכמו"ש לתת לכם את ארץ כנען להיות לכם לאלהים כי שם בארץ ישראל רואים מפורש כי ה' הוא אלהים.<br><small>(בית יעקב ויקרא בהר כ"ב)</small>

ספר במדבר

נשא

<b>איש או אשה כי יפלא לנדר נדר נזיר להזיר לה'.</b> פירש כאאזמו"ר הרב הגה"ק זללה"ה כי יפליא היינו שהוא מכוון להעלות שרשו עד לאצילות שהוא נקרא פלא. שפלא הוא בחכמה, שהנזיר הוא שרואה בנפשו בענינים פרטיים שאין ביכלתו לקבלם, ונמצא מצדו ענין זה הוא מותרות בעולם, אחר שיכול להזיק לנפשו אחד. ולזה נתנה התורה עצה שידור בנזיר לזמן, ובנזירתו מתקן נפשו למעלה מהבריאה, שיקבל שפע אור לחזק כח כלי קבול שלו, עד שאחר כך יוכל לקבל דבר זה בקדושה. ומקבל ממקום שאין שם שום לבוש ומשם כל הבריאה הוא בלי קליפה שאינה יכולה להרע לשום בריאה.<br><small>(תפארת החנוכי תזריע דף נ"ב., נשא דף ס"ב.)</small>
<b>כה תברכו את בני ישראל.</b> והקשה ע"ז כבוד אזמו"ר זללה"ה שמן הראוי היה להאמר פרשת של ברכת כהנים תיכף בפ' שמיני ששם כתיב וישא אהרן את ידו אל העם ויברכם (ויקרא ט',כ"ב) ורק הענין בזה דהנה כל זמן שלא נמצא בנין של קדושה בקביעות אצל ישראל אין הברכה עדיין בשלימות, כמו שאמר הנביא לישראל קודם בנין הבית (חגי א',ד') העת לכם אתם לשבת בבתיכם ספונים והבית הזה חרב וגו'. ולזה לא נאמר פרשת ברכת כהנים עד פרשת נשא שאז נתברר בנין של הקמת המשכן.<br><small>(תפארת יוסף נשא ד"ה וידבר ו')</small>

בהעלותך

<b>והאספסוף אשר בקרבו התאוו תאוה וכו'.</b> היינו שמץ פגם התאוה ונגע ג"כ בגדולים כאמרם ז"ל (במדבר רבה פרשה ט"ו,י"ט) והאספסוף אלו הסנהדרין. ואח"ז נזכר ותדבר מרים ואהרן במשה, והיינו שמץ פגם הכבוד והיה הפגם בהיותר קדושים בישראל, באהרן ומרים, כמו ששמענו ע"ז מרבינו מאיזביצא זצ"ל שהענין הכבוד הוא מו"מ של גדולי צדיקים בכל הדור.<br><small>(פרי צדיק בהעלותך ז')</small>

קרח

<b>ויפלו על פניהם ויאמרו אל אלהי הרוחות לכל בשר.</b> ואיתא בזוהר הק' (במדבר קע"ו:) ת"ח משה ואהרן מסרו גרמיהו למיתה שזה המסירות נפש היה בירור על כל הכלל ישראל, ששורש חיותם מקבלים ממקום גבוה שהוא למעלה מן חטאם, וזה ענין שנזכר כאן לכל בשר וכמו שאמר כבוד אזמו"ר זללה"ה שזה מרמז כמו שכתוב (תהלים ע"ח,ל"ט) ויזכור כי בשר המה רוח הולך ולא ישוב, והיינו שזה ענין הזכרה לטובה שהש"י חס על האדם מפני שהוא רק בשר, וזה ענין שהזכיר משה רבינו ע"ה כאן זה שהתפלל להשי"ת שיעורר ממקום הזה ולא ידח מן כל העדה נדח.<br><small>(תפארת יוסף קרח ד"ה ויפלו)</small>
<b>אם בריאה יברא ה'.</b> כמו שאמר כבוד אזמו"ר זללה"ה שמילת בריאה הוא מלשון וברא אותהן בחרבותם (יחזקאל כ"ג,מ"ז), והיינו כי באמת אור השי"ת הוא בכל העולם ורק שנסתר מאוד מעיני האדם וכל כמה שהאדם בורא ונוקב את ההסתר ע"י עבודתו לראות אורו של השי"ת, כן רואה אור השי"ת דרך נקבי החלון שעושה לעצמו מתוך ההסתר, ובעת שמאיר אור השי"ת בזה העולם אז רואה כל העולם כולו במי בוחר השי"ת, וכאן שרצה משה רבינו ע"ה שכל העולם יראה במי בוחר השי"ת, וכמו שכתיב בוקר ויודע ה' את אשר לו ואת הקדוש והקריב אליו, אמר אם בריאה.<br><small>(תפארת יוסף קרח ד"ה דרש)</small>

חקת

על כן יאמרו המשלים באו חשבון תבנה ותכונן עיר סיחון. ודרשו ע"ז (ב"ב ע"ח:) ע"כ יאמרו המושלים אלו המושלים ביצרם באו ונחשוב חשבונו של עולם הפסד מצוה כנגד שכרה ושכר עבירה כנגד הפסדה, תבנה ותכונן אם אתה עושה כן תבנה בעוה"ז ותבנה לעוה"ב. כי הנה זהו עיקר הקליפה הקשה שאמר אין חשבון, דלית דין ולית דיין, וזהו קליפת סיחון אשר יושב בחשבון שהוא מקום המחשבה שבמוח ואינו מניח להאדם לחשוב את עצמו שיש עוד עולם הבא. ועתה אחרי שהכה את סיחון והכניע את הקליפה הזו, נאמר ע"כ יאמרו המושלים ביצרם בואו ונחשוב חשבונו של עולם וכמו ששמענו מאדמו"ר הק' מאיזביצא זצ"ל שהישראל שמאמין שיש עוד עולם לעולם הבא כבר הוא ישראל שנושע בכל ענינו, וי"ל שעל זה רמזו חז"ל (סנהדרין צ'.) כל ישראל יש להם חלק לעולם הבא, ואלו שאין להם חלק האומר אין תחיית המתים מן התורה וכו'.<br><small>(פרי צדיק דברים ג', מחשבות חרוץ דף י"ד:)</small>

בלק

<b>ויקחהו שדה צפים אל ראש הפסגה.</b> שמעתי מאאמו"ר ז"ל פירוש כי ראש הפסגה נקרא אות ברית קודש, שיעיין בהם אם המה עוברים על זה האות ברית קודש.<br><small>(נאות דשא בלק ד"ה ועתה)</small>
<b>כרע שכב כארי וכלביא מי יקימנו.</b> ביאר אזמו"ר הגה"ק זצלה"ה מאחר ששכב איזה גבורה ניכר בו ואיזה שבח יש לארי כאשר שכב, הלא שייך לשבח גבורת ארי רק כשקם אבל לא כששכב. וביאר הוא ז"ל שזה הוא ע"ד מאמרם ז"ל בגמ' (יומא ס"ט:) שאנשי כנסת הגדולה החזירו עטרה ליושנה ואמרו הן הן גבורותיו וכו', היינו כי מי שאינו גבור תקיף אינו יכול לעצור עצמו לבל ינקום מיד משונאיו, אבל מי שהוא באמת גבור תקיף ובטוח בכוחו שיוכל תמיד לנקום משונאיו, אינו ממהר לנקום מיד ויכול לעצור עצמו עד שיתמלא סאתם ואז ישלם להם כפועלם. וזהו שאמרו הן הן גבורותיו, כי מזה שכרע ושכב וממתין מלנקום, מזה בעצמו ניכר עוצם גבורתו.<br><small>(סוד ישרים פורים ג', סוד ישרים א' דפסח ט')</small>

פנחס

<b>שבת בשבתו.</b> שכל שבת יש לה קדושה מיוחדת והיינו דקדושת הפרשה שקוראים בו זהו קדושת השבת ובכל שבת קריאה מחודשת. ושמעתי בשם רבינו הרה"ק מלובלין זצוק"ל שאמר ששבת פרשת בא הוא כעין ימים ראשונים דפסח, בשלח ימים אחרונים דפסח, יתרו שבועות.<br><small>(פרי צדיק בא י"א)</small>
<b>ביום השמיני עצרת תהיה לכם.</b> ושמענו בשם הרה"ק מפרשיסחא זצללה"ה שבשמיני עצרת הוא אושפיזא דשלמה המלך ע"ה, והוא על רמז כי תכלית הבירור והתיקון של כל הימים הקדושים בתשובה ותפלה נשלם בשמיני עצרת, ונתברר שכל מעשינו גם בדברים הגשמיים המה בקדושה. וזה ג"כ בחינת שלמה המלך ע"ה, שבו נתברר כל העסק של דוד המלך ע"ה שתקן הכל בכח תשובתו ותפלתו, כאמרם ז"ל (שבת ל'.) שאמר לו השי"ת בחייך איני מודיע, בחיי שלמה בנך אני מודיע וכו' כשדבקו השערים וכו' ובאותו שעה חיה דוד, והיינו שנשלם בו בחינת דוד מלך ישראל חי וקיים כמו שיהיה תכלית הבירור בזה בימי משיח בן דוד לעתיד לבוא.<br><small>(פרי צדיק שמיני עצרת ל"ח)</small>
<b>ביום השמיני עצרת תהיה לכם.</b> אמר אזמו"ר הג' הק' זצל"ה מאיזביצא שהארת הזווג משמיני עצרת אחר ימי החג הוא כענין הארת הזווג של ברכת שים שלום אחר תפלת שמונה עשרה. והענין הוא שבכל התפלה נחשב המתפלל כאילו עומד אחורי השכינה וכו' וכשמגיע האדם לברכת שים שלום אזי צריך האדם ליתן שלום ברישא לצד צפון שהוא שמאל דידיה, משום שהוא ימינו דקב"ה, כי כביכול ית' עומד אז נוכח פניו של המתפלל וכו', הרי שעיקר הזווג פנים בפנים נעשה דווקא בברכת שים שלום שהוא אחר הפירוד שמקודם שהיה בבחינת וראית את אחורי וחזית ית בתרי, וכן הם כל שבעת ימי החג בבחינת אחורי וכו' עד שמגיע שמיני עצרת אז מתחיל הזווג להנהיר פנים בפנים כמו הזווג של ברכת שלום בברכת שים שלום.<br><small>(סוד ישרים שמיני עצרת י"ח ד"ה וביאור)</small>

ספר דברים

דברים

<b>ולמכיר נתתי את הגלעד.</b> שמעתי פירושו מי שמכיר השי"ת [שכל כוחותיו ממנו] הוא זוכה לגלוי אליהו.<br><small>(דובר צדק נ"ה. ד"ה והנה)</small>

ואתחנן

<b>פן תשכח את הדברים אשר ראו עיניך וכו' יום אשר עמדת לפני ה' אלהיך בחרב.</b> ענין זכירת מעמד הר סיני שאנו מצווים לזכור בכל יום, המכוון על קבלת עול מלכות שמים מחדש מצידנו, כמו שאמרנו אז כל אשר דיבר ה' נעשה ונשמע (שמות כ"ד,ז') שיתחדש בלבנו השמיעה והקבלה בכל יום מחדש. ועל זה הוא מצוות קריאת שמע בכל יום בבקר השכם שמע ישראל וגו' כדי לקבל עלינו עול מלכות שמים ע"י שמיעה הזאת בכל יום מחדש. וכענין ששמעתי בשם הרב הק' הרבי מלובלין זצוק"ל שאמר בכל יום בבקר, הנני מקבל עלי מעתה להיות טוב באמת.<br><small>(פרי צדיק משפטים ג')</small>
<b>וקשרתם לאות על ידך והיו לטטפת בין עיניך.</b> ברכת תפילין של ראש אף שהיא מחלוקת הקדמונים מ"מ לא נמצא בכל כתבי האריז"ל איך היה נוהג אם היה מברך או לא. ונראה מכל הכתבים בהגיעם בענין הברכה קצרו, שלא היה ברור אצלם מנהג האריז"ל ובפע"ח במקומו אינו מובא כלל בענין זה, רק בשער התפלה מביא שתי הדיעות ונותן מקום לשניהם. ואני קבלתי מאא"ז מו"ר הרב הגאון הקדוש מאיזביצא זללה"ה ביום שנתחנכתי למצות תפילין וזכיתי ללמוד ממנו כוונת מצות תפילין והניחם על ידי ועל ראשי ואמר לי לברך על של ראש בטעם ונימוק אמת. והטעם שבאמת כל מעשי המצוות אינם אלא שישראל יעסקו בענין שהשי"ת עוסק בשבילם. ובאמת אע"פ שנזכר בגמ' (ברכות י"ז.) אלופינו בתורה מסובלים במצוות, זה הוא רק מפני שיש הסתר בעולם ואינו נראה האור נדמה לאדם שהוא נושא את המצות ונדמה לו שהוא נושא את התפילין, אבל באמת התפלין נושאין את האדם וכמו שמצינו בארון שנשא את נושאיו (סוטה ל"ה.) ומ"מ נצטוו ישראל לשאת את הארון. וכשיתגלה אור המצוות יתראה מפורש שאין האדם עושה כלל.
אכן מצד חביבות כנסת ישראל הציב לבוש שידמה בעוה"ז שכבוד שמים כביכול חסר וישראל משלימין אותו ובזה עצמו עולה הרצון עד למעלה ראש. היינו שנתן השי"ת מקום לעבודת ישראל עד שרצון השי"ת לקבוע מקום לעבודתם למעלה מכל תפיסת אדם וכמו שכתיב (ישעיה מ"ט,ג') ישראל אשר בך אתפאר שהש"י רוצה שיקרא ע"ש ישראל אף במקום שהוא למעלה ונעלם מכל, תולה הש"י בישראל שהם פועלים בעבודתם גם שם.
וכן הענין בברכת תפילין של ראש בפרי עץ חיים שדעת המברכין הוא שיש בידינו להעלות עד אור החכמה.<br><small>(תמצית הדברים מעין התכלת עמוד רס"א-ר"פ)</small>

עקב

<b>זכור אל תשכח את אשר הקצפת את ה' אלוקיך במדבר.</b> וביאר בזה כבוד אזמו"ר זללה"ה שהאדם צריך לעמוד בכל יום ויום בדעה צלולה יותר מיום שלפניו וביותר ישוב הדעת לעבוד את הש"י, עד היכן שיראה האדם שאתמול נגד היום הוא כמו מדבר נגד ישוב.<br><small>(תפארת יוסף תצוה ד"ה איתא)</small>

ראה

<b>עשר תעשר.</b> איתא במדרש (תנחומא ראה ט"ו) אם עלי אדמתי תזעק (איוב ל"א,ל"ח) אם לא הוצאתי מעשרותיה כראוי. דהנה ענין מעשר ראשון ביאר בזה כבוד אזמו"ר זללה"ה שתיכף שהשי"ת משפיע טובה לאדם בל תתיישן אצלו ותיכף יחזיר זה הכח להשי"ת, כדאיתא בש"ס (ב"מ ל"ח.) רוצה אדם בקב שלו, יותר מתשעה קבין של חבירו, שבזה שמוסר הקב שלו להשי"ת, נתבררו התשעה קבים. וזה שלא הוציא מעשרותיו כראוי, היינו שלא הכיר הכרה הזאת, וממילא אדמה תזעק, כי עיקר כוונת הבריאה היתה שיכירו שכל סדר השתלשלות הוא מהשי"ת.<br><small>(תפארת יוסף תבא ד"ה כי תכלה)</small>
<b>שבעת ימים תאכל עליו מצות לחם עני.</b> אמר אאמו"ר זצ"ל כי מצה מורה שהאדם צועק להשי"ת, יהיה אך פת חריבה ויבשה ומבלי טעם, אך כי יהיה מידך הרחבה.<br><small>(נאות דשא פסח ד"ה ר"ג)</small>
<b>וביום השביעי עצרת לה' אלוקיך.</b> וידוע הפלוגתא רבי אליעזר ורבי יהושע בעצרת לה' אלוקיך ועצרת תהיה לכם מר סבר חציו לה' וחציו לכם ומר סבר או כולו לה' או כולו לכם (פסחים ס"ח:) וי"ל ע"פ פשוט שלומדים זה מזה בגזרה שווה עצרת עצרת. אמנם ע"י הגזרה שוה נלמוד שגם כאן הוא בבחינת לכם הבא ע"י לה' אלוקיך והיינו שע"י עסק התורה ומצוות בפועל בא ג"כ הרגשת הנאה להגוף, כמו ששמענו בשם הרה"ק מלובלין זצללה"ה שאמר על איש אחד שנעשה בעל בשר מהנאת ותענוג שקיבל מלימוד התורה.<br><small>(פרי צדיק שמיני עצרת מ"א)</small>

שופטים

<b>וקמת ועלית וגו'.</b> ואיתא בש"ס (זבחים נ"ד:) מלמד שבית המקדש גבוה מכל ארץ ישראל וארץ ישראל גבוה מכל הארצות. ביאר בזה כבוד אזמו"ר הגה"ק זצללה"ה כי ביהמ"ק היה גבוה מכל העולם זה מורה על קדושה בקביעות, שהוא כמו קדושת שבת שהוא קבוע וקיימא מצדו ית', כי קדושת המועדים רומזים על הקדושה שישראל מקדשים ע"י עבודתם. וקדושה דקבוע וקיימא רומז על הקדושה שקבע השי"ת בישראל ובחר בהם אף טרם עבודתם, ומקום המקדש היה גבוה מכל העולם רומז על זאת הקדושה שהוא בקביעות גבי ישראל גם טרם עבודתם.<br><small>(תפארת יוסף חגיגה ג': ד"ה איזהו)</small>
<b>לא תספון לשוב בדרך הזה עוד.</b> ואמר אאמו"ר זללה"ה מי שמרגיל את עצמו באיזה טובה אשר קשה לו להפרד ממנה הוא עובר על הלאו לא תוסיפון לשוב בדרך הזה עוד כי זה הוא באביזריהו מזה הלא תעשה. כי ענין מצרים הוא אשר היו ממולאים בכל טוב וכל טובות עולם הזה ולא תחסר כל בה כמו שכתוב (בראשית י"ג,י') כגן ה' כארץ מצרים, והיו מסבבים את האדם בגודל תשוקות וחמדות עד אשר עברו ראשו כמבואר שאין עבד יכול לברוח. וזה היה טומאת וקליפת מצרים שהיה ממציר ומגביל את האדם ומקיף אותו בכל סביבותיו אשר לא יוכל להיפרד ממנה וכן נמצא החסרון הזה באדם, כשירגיל את עצמו באיזה טובה קטנה אשר יש לו נייחא בזה אשר אף אם ירצה להעלותו לאיזה מעמד יותר נכבד ונעלה מזה המעמד שעומד כעת, לא יוכל להפרד ממעמדו והרגלו אשר עומד בו לזוז ממנו.<br><small>(בית יעקב שמות תשא ס"ד, סוד ישרים ליל פסח כ"ג ד"ה מרור)</small>

כי תצא

<b>זכור את אשר עשה לך עמלק.</b> במחיית עמלק בא פקידה לעקרים שבישראל ושיולידו זרע קדוש, וע"כ אמירת פר' זכור את עשה וגו' בכוונת הלב בכל מקום שהוא פועל בדבורו וכוונת לבו שהקב"ה ימחנו מלמעלה כמו שאמרו ז"ל, נראה לי דהוא מסוגל לבנים, וכן קבלתי שבפרשת זכור שהוא זמן מחית עמלק שכל ישראל קורין אז אותה פרשה, הוא עת רצון להתפלל על בנים. כי במחיית זרע עמלק בא רבוי זרע ישראל והוא ע"ד (מגילה ו'.) אמלאה אחרבה דכשחרבה זו מלאה זו, ועל דרך (תהלים ע"ה,י"א) וכל קרני רשעים אגדע, עי"ז ואז תרוממנה קרנות צדיק.<br><small>(פוקד עקרים סוף סי' ה' דף כ"ג., רסיסי לילה אות נ"ח ד"ה ענין)</small>
<b>והיה בהניח ה' אלהיך לך מכל איביך וכו' תמחה את זכר עמלק.</b> באר אזמו"ר הגה"ק זצלה"ה אשר בהפסוק נקוד שלש מונח, לרמז בזה אשר לא בניקל יכולין להנצל מהטעות של עמלק שמטעה תמיד את ישראל, רק אחר שהניח ה' מכל אויביך מסביב אזי תדע שתמחה את זכר עמלק.<br><small>(סוד ישרים פ' זכור אות כ"ב)</small>

כי תבוא

<b>את ה' האמרת היום להיות לך לאלהים וגו' וה' האמירך היום להיות לו לעם סגולה וגו'.</b> וביאר בזה כבוד אזמו"ר זללה"ה שהאמרת הוא לשון אמרת הבגד, וכמו שבגד כל זמן שאין לו אמרא עדיין לא נגמר הבגד ועדיין יכול להוסיף עליו ולגרוע ממנו, וכשנגמר האימרא אז הוא הגמר והתכלית הבגד. כך את ה' האמרת היום להיות לך לאלוקים. כי מאחר שבררו ישראל את עצמם לאחר ארבעים שנה, שכל תכליתם הוא הכל, להיות לך לאלוקים, היינו שכל תכלית של ישראל הוא כבוד שמים. ולזה ה' האמירך היום להיות לו לעם סגולה היינו שמראה השי"ת שכל תכליתו הכל בשביל ישראל וכל בריאת העולם היה הכל בשביל ישראל, כדאיתא בתקוני זהר (תקון ס"ט) ובמדרש (רבה בראשית א',ה') ישראל עלה במחשבה תחלה.<br><small>(תפארת יוסף תבא ד"ה ולא)</small>
<b>יצו ה' אתך את הברכה באסמיך ובכל משלח ידיך.</b> ושמעתי מפי הרב הקדוש אדמו"ר נבג"מ מאזביצא דהכוונה דכל היכי שישלח ידו לעשות מעשה אפילו שלא במתכוון והיינו באסמיך, יהיה בו ברכה, ודאי כמילי דעלמא כן מילי דשמיא, דמי שהוא בר לבב כל כליו כלי הדבור וכלי הראיה וכלי השמיעה וכלי עשיה וכלי ההילוך הכל יעשו על נכון כתורה וכמצוה אפילו שלא במתכוון, אמנם זה רק אם שומרם, מבלי ללכלכם בהבליות, דכיון שמלכלך רגליו בהבליות אינם מוכשרים לזה.<br><small>(דרשות עזרת כהנים שבת הגדול תבר"ך דף קנ"ג)</small>

נצבים

<b>אתם נצבים היום כלכם וגו'.</b> אמר אאמו"ר ז"ל קושטא קאי, אתם אותיות אמת וזהו חותמו של הש"י.<br><small>(נאות דשא נצבים ד"ה אתם א')</small>

האזינו

<b>כי ידין ה' עמו.</b> אמר בזה כבוד אזמו"ר זללה"ה שהשי"ת ישפוט אותנו שמן הדין ראויים להיות עמו. ואנחנו ראויים לחלקו של הקב"ה.<br><small>(תפארת יוסף האזינו ש"ת ד"ה כי ידין)</small>

וזאת הברכה

<b>אין כאל ישורון.</b> אמר בזה כבוד אזמו"ר זללה"ה שיעקב אבינו ע"ה נקרא את אלו שני השמות אל וישורון. כמו דאיתא בש"ס (מגילה י"ח.) מנין שהקב"ה קרא לו יעקב אל שנאמר (בראשית ל"ג,כ') ויקרא לו אל אלוקי ישראל. וכן נקרא ישורון.<br><small>(תפארת יוסף שמח"ת ד"ה אין)</small>

ליקוטים מחמש מגילות

מגלת רות



Chapter 1



Chapter 2



Chapter 3

<b>ויאכל בעז וישת ויטב לבו וכו'.</b> ואיתא (רות רבה פרשה ה', ט"ו) ויטב לבו בדברי תורה ושמעתי מאדמו"ר זצל"ה שאמר מהאי טעמא אמרו בגמרא בכמה מקומות אליבא דהאי, כי הד"ת שבעל פה הם יוצאים מקירות לבו של האדם, כפי הרגשתו הקדושה בלבו וכדכתיב כי ברוב חכמה רוב כעס, היינו שע"י הרוב חכמה התורה שבע"פ מתיישר הלב מהרוב כעס ומתקן את הרוב כעס.<br><small>(פרי צדיק מוצאי יו"כ י"א)</small>

מגלת קהלת

שלמה המלך ע"ה עשה בזקנותו ספר קהלת. ושמעתי דלכן קורין אותו בסוכות, לא מפני שמהביל שמחת עולם הזה, רק שממנו נקח תוקף ועיקר השמחה האמיתית ע"י ההבלת כל עניני עולם הזה, רק זה חלקי וכו'.<br><small>(צדקת הצדיק ר"ב)</small>

מגילת איכה



Chapter 1

<b>כל מכבדיה הזילוה כי ראו ערותה.</b> ואיתא בגמ' (יומא נ"ד:) אמר ריש לקיש בשעה שנכנסו נכרים להיכל ראו כרובים המעורין וכו' מיד הזילום שנאמר כל מכבדיה הזילוה וכו', וע"ז מצינו שלא ויתר הקב"ה וכמו שאמר כ"ק אאדמו"ר הרב הגאון הקדוש רבינו מרדכי יוסף זצוקללה"ה נבג"מ שע"י שהראה חזקיה המלך לשלוחי מלך בבל את כבוד המקדש כדאיתא בפרקי דר"א (פנ"ב) שהראה להם אוצרות בית קדשי הקדשים ושם ראו אהבת הש"י לישראל וזה נקרא בכנוי כמער איש, לכן נענש שיהיו בניו סריסים כדאיתא בסנהדרין (צ"ג:).<br><small>(עזרת כהנים מדות פ"א,מ"ב)</small>

Chapter 2

השליך משמים ארץ וגו' ואיתא בגמ' (חגיגה ה':) אמר מאיגרא רם לבירא עמיקתא ושמעתי מאדמו"ר זצל"ה שאמר בשם הרב הגאון ר"י פוזנר זצל"ה שבמוצאי שבת הוא כמו שמשליכים אותו מאיגרא רמה לבירא עמיקתא, ומטעם זה אומרים במוצש"ק הפסוק הנה אל ישועתי אבטח ולא אפחד, ואין אומרים אל תירא אלא למי שמתיירא שאז נופל פחד על האדם כשרואה שיוצא מקדושת השבת לימי החול.<br><small>(פרי צדיק בא אחר הבדלה, דברים י"ז, מוצאי יו"כ י"א)</small>

Chapter 3



Chapter 4



Chapter 5



Chapter 6



Chapter 7



ליקוטים מנביאים

ספר יהושע



Chapter 1



Chapter 2



Chapter 3



Chapter 4



Chapter 5



Chapter 6

<b>וישבע יהושע בעת ההיא לאמר ארור האיש לפני ה' אשר יקום ובנה את העיר הזאת את יריחו וגו' ויהי ה' את יהושע ויהי שמעו בכל הארץ.</b> וביאר בזה כבוד אדוני אבי זקני הרב הגה"ק זללה"ה שמה שמסיים הכתוב אחר שקלל יהושע את יריחו מי שיבנה אותה, מסיים הכתוב ויהי ה' את יהושע ויהי שמעו בכל הארץ, היינו שהסכים הקב"ה על ידו. אף שבאמת ע"י זה מנע הרבה טובה מישראל אחר שהיתה ראשית הכיבוש [כי בכל ראשית הוא נכלל שורש כל הכוחות]. ולכן חיאל בית האלי מסר נפשו לבנות את יריחו (מלכים א' ט"ז,ל"ד) אף שראה שיענש, שדימה שע"י הבנין יושפע רוב טובה לישראל, אכן כל זמן שלא היה רצון השי"ת לזה נקרא פעולה כזאת עבודת הבעל.<br><small>(תפארת החנוכי פקודי דף מ'.)</small>

ספר שמואל א



Chapter 1



Chapter 2



Chapter 3



Chapter 4



Chapter 5



Chapter 6



Chapter 7



Chapter 8



Chapter 9



Chapter 10



Chapter 11



Chapter 12



Chapter 13



Chapter 14



Chapter 15

<b>כי חטאת קסם מרי ואון ותרפים הפצר.</b> ביאר בזה אזמו"ר הגה"ק זצל"ה ששמואל אמר לשאול אשר נגד עמלק היה לך לפשוט להיפך, אף שבכל מקום שהאדם הוא מסופק, שב ואל תעשה עדיף, אכן נגד עמלק היה לך לפשוט קום ועשה עדיף, והיה לך לעשות מעשה ולהרגו. ואף שהיית מסופק אם הרצון ית' יסכים לזה המעשה, מ"מ לא היה נחשב זה המעשה אף אם לא הסכים עליו השי"ת רק חטאת קסם מרי, אבל עכשיו שפשטת לבלתי עשות מעשה נחשב עליך און ותרפים הפצר. והוא כי באמת בזה המקום שהאדם הוא מסופק צריך להיות תמיד קום ועשה עדיף, והראיה שמצינו בכל מקום קום ועשה עדיף שדוחה את לא תעשה, וזה שפסקינן בכל מקום שב ואל תעשה, זהו רק יען שעמלק בעולם שמכסה את הפנים עד שאין בזה העולם אפילו מעשה המצוה שעשייתה יהיה מבורר בתכלית השלימות, ולכן אמר לו שמואל מאחר שכל השב ואל תעשה עדיף, נצמח רק מסיבת ההסתר של הוויות עמלק, ולכך שנזדמן לך הספק נגד עמלק בעצמו היית צריך לפשוט נגדו קום ועשה עדיף ולעשות מעשה ולהכריתו לגמרי מן העולם, ואז היה ממילא כל המעשים של ישראל מבוררים. משא"כ שפשט נגדו להיפך ולא עשה מעשה זה השב ואל תעשה נקרא אוון ותרפים הפצר.<br><small>(סוד ישרים פ' זכור י"א ד"ה וזהו)</small>

ספר שמואל ב



Chapter 1



Chapter 2



Chapter 3



Chapter 4



Chapter 5



Chapter 6



Chapter 7

<b>ושמתי מקום לעמי ישראל ונטעתיו ושכן תחתיו ולא ירגז עוד ולא יוסיפו בני עולה לענותו כאשר בראשונה.</b> הענין כמו שאמר כבוד אזמו"ר זללה"ה כי במקום שאדם מכיר את מקומו שם נופלים ממנו כל מיני יראות וכל מיני סבלנות. כי עד שבא אדם אל ההכרה הזאת להכיר את מקומו, יש לו עוד כל מיני יראות וסבלנות אבל כשבא אדם אל מקומו אז נופלים ממנו כל מיני יראות ופחדים.<br><small>(תפארת יוסף הושע"ר ד"ה ושמתי)</small>

Chapter 8



Chapter 9



Chapter 10



Chapter 11



Chapter 12



Chapter 13



Chapter 14



Chapter 15



ספר מלכים א'



Chapter 1



Chapter 2



Chapter 3



Chapter 4



Chapter 5



Chapter 6

<b>ובשנה האחת עשרה בירח בול הוא החדש השמיני כלה הבית לכל דבריו ולכל משפטו וכו'.</b> משם כבוד אדוני אבי הרב הגאון הקדוש זללה"ה בנין הבית נגמר במר חשוון ותחילת הבנין היה באייר (מלכים א' ו',א'). שבעולם הזה מתדמה כי באייר יש זיווא לאילנות (ר"ה י"א.) וכל הפירות צומחים, ובמר חשוון העלים נושרים. אבל מצד הש"ת היסודות יתחזקון בזה החודש ולכן בנין בית המקדש היה להיפך שהתחלה היה באייר והגמר היה במר חשוון.<br><small>(בית יעקב הכולל ר"ח מר חשוון)</small>

Chapter 7



Chapter 8



Chapter 9



Chapter 10



Chapter 11



Chapter 12



Chapter 13



Chapter 14



Chapter 15



Chapter 16



Chapter 17



Chapter 18



Chapter 19



Chapter 20



Chapter 21



Chapter 22

<b>הידעתם כי לנו רמות גלעד.</b> וכמו ששמעתי כמו שכתוב (שיר ד',א') שערך כעדר העזים שגלשו מהר גלעד. פי' השערות הם דין מורות כעס ורציחה כנודע. רק מהר גלעד שם רציחה הטובה ברצון השי"ת. וזה ביקש אחאב לכבוש רמות גלעד, בזה ידע שיכופר לו מה שהרג הנביאים שהיה ג"כ רציחה ברצון ה' ולכן לא הצליח שם.<br><small>(דובר צדק מ': ד"ה והנה)</small>

ספר מלכים ב'



Chapter 1



Chapter 2



Chapter 3



Chapter 4



Chapter 5



Chapter 6

<b>ויקצב עץ וישלך שמה ויצף הברזל.</b> שמעתי מרה"ק זצללה"ה שאמר שמה שמצינו באלישע ויקצב עץ וישלך שמה ויצף הברזל ולמה הוצרך לקצוב ולהשליך, רק שרצה להזכיר שהטביע השי"ת בעץ שיצף על פני המים ועי"ז השליך שיתן השי"ת טבע זו גם בברזל ואלישע עשה זה במעשה.<br><small>(פרי צדיק פסח ל"ב, צדקת הצדיק רי"ב)</small>
ובאלישע מצינו שהטריח קמי שמיא במה שהתפלל על שנוי טבע שיצוף הברזל והטריח בזה יותר מדאי, יען כי השי"ת הציב בעוה"ז הנהגת הטבע, אבל שינוי הטבע נקרא אטרוחי קמי שמיא ונתחייב מיתה וכמו שביאר בזה כ"ק אאמו"ר הגה"ק זללה"ה שהנביא הוא בבחינת השליש אשר המלך נשען על ידו, כי השי"ת הציב רצונו בעוה"ז שנשען ע"י הנביא, וכאשר פסק הנביא שהשליש חייב מיתה (מלכים ב' ז',ב') היה זה הפסק דין גם עליו, כי גם להנביא היה טעות מעין טעותו של השליש, שהשליש לא הבין איך בכוחו יתברך להוציא בדרך הטבע. ורק שנתקיים בזה הכתוב (ישעיה מ"ג,ד') מאשר יקרת בעיני וגו' ואתן אדם תחתיך, והיינו שהשליש ניתן במקומו כי אמר בשפתיו שאי אפשר להנצל מצרה זו ואלישע הנביא ניצל.<br><small>(בית יעקב ויקרא מצורע ל"ד)</small>

ספר ישעיה



Chapter 1



Chapter 2



Chapter 3



Chapter 4



Chapter 5



Chapter 6



Chapter 7



Chapter 8



Chapter 9



Chapter 10



Chapter 11



Chapter 12



Chapter 13



Chapter 14



Chapter 15



Chapter 16



Chapter 17



Chapter 18



Chapter 19



Chapter 20



Chapter 21



Chapter 22



Chapter 23



Chapter 24



Chapter 25



Chapter 26

<b>הקיצו ורננו שכני עפר וגו'.</b> ושמעתי מרה"ק זצוק"ל ביחוד שכל אחד מזרע ישראל, לעתיד בתחיית המתים, מתברר שלא מת רק היה כישן. וכמו שנדרש בגמ' (תענית ה':) מקיש הוא לזרעו מה זרעו בחיים אף הוא בחיים. ואין היקש למחצה, כן מקיש זרעו לו, דכל זרע יעקב יתבררו במדרגת יעקב לא מת, וכשינער משנתו יזכור כל הד"ת, וע"ז מבקשים (בסיום מסכת) לא תתנשי מנן לא בעלמא הדין ולא בעלמא דאתי.<br><small>(פרי צדיק ל"ג בעומר ג')</small>

Chapter 27



Chapter 28



Chapter 29



Chapter 30



Chapter 31



Chapter 32

<b>ונדיב נדיבות יעץ והוא על נדיבות יקום.</b> אמר כבוד אדוני אבי זקני הרב הגאון הקדוש זללה"ה שזהו תפלה מהנביא, כי אף מה שנמצא בנדיבות קצת פיזור ביותר, אכן יען כי שורש כוונתו מצד הטובה ולכן התפלל בעדו שיתקיים לנצח ולא יאבד על ידי נדיבתו.<br><small>(סוד ישרים עה"ת מכתי"ק פ' אחרי ד"ה נדב)</small>

Chapter 33



Chapter 34



Chapter 35



Chapter 36



Chapter 37



Chapter 38



Chapter 39



Chapter 40



Chapter 41



Chapter 42



Chapter 43

<b>ולא אתי קראת יעקב כי יגעת בי ישראל.</b> כמו ששמעתי בשם הרה"ק מפרשיסחא זצללה"ה דמי שאומר שמתייגע מדברי תורה אין עבודתו באמת דכתיב (דברים ל',י"ד) כי קרוב אליך הדבר מאוד וגו' ואיתא (דברים רבה פרשה י"א,ה') חייכם כל החכמה וכל התורה דבר קל הוא, כל מי שמתיירא אותי ועושה דברי תורה כל החכמה וכל התורה בלבו.<br><small>(פרי צדיק בשלח י"ג)</small>

Chapter 44

<b>כה אמר ה' מלך ישראל וכו' אני ראשון ואני אחרון.</b> אאמו"ר ז"ל אמר בזה הלשון על זה, אני הוא המתחיל ובטח אסיים המכוון אשר התחלתי.<br><small>(נאות דשא ר"ה ד"ה כתיב ועיי"ש)</small>

Chapter 45

<b>יוצר אור ובורא חושך.</b> אמר בזה אאמו"ר זללה"ה אשר לכאורה הוא פלאי דאמאי כתיב באור יצירה ובחושך בריאה, הא בריאה גבוה במעלה מיצירה, וכדאיתא בזוה"ק (שמות קנ"ה.). אבל הענין בזה הוא שבורא הוא לשון צמצום, היינו שהשי"ת צמצם את האור הראשון אשר מפני רוב בהירותו, שלא היה להברואים תפיסה בו נקרא חושך כדי שיהיה להברואים תפיסה. ולכן אמר יוצר אור ובורא חושך, אשר הכוונה בזה הוא, כי יצירת האור היינו מה שהברואים יש להם השגה ותפיסה באור השי"ת, היה ע"י זה שהש"י צמצם את החושך וכל זה הוא בעולם הזה אבל לעתיד כתיב (תהלים קל"ט,י"ב) ולילה כיום יאיר כחשיכה כאורה.<br><small>(בית יעקב בראשית פר' בראשית ל"א)</small>

Chapter 46



Chapter 47



Chapter 48



Chapter 49



Chapter 50



Chapter 51



Chapter 52



Chapter 53



Chapter 54



Chapter 55

<b>כן יהיה דברי אשר יצא מפי לא ישוב אלי ריקם כי אם עשה את אשר חפצתי והצליח אשר שלחתיו וגו'.</b> וביאר בזה כבוד אזמו"ר הגה"ק זללה"ה שצריך האדם לידע שמאמרו ית' אינו מוגבל בגבול של תפיסת האדם כפי הבנתו בו, אלא כמו שהוא ית' חי וקיים כן מאמרו יתברך חי וקיים, ויכול השי"ת להראות לו לאדם כל פעם הבנה אחרת בו, כי הוא יתברך יכול להגביה התפיסה של האדם בכל פעם עד שיכיר בו האדם פירוש אחר.<br><small>(תפארת יוסף תענית ל"א. ד"ה אמר)</small>

Chapter 56



Chapter 57



Chapter 58



Chapter 59

<b>וירא כי אין איש וישתומם כי אין מפגיע ותוושע לו זרועו וגו'.</b> ומפגיע פירש רה"ק זצוקללה"ה שהוא מלשון פגע (אהן טשעפין בל"א) והוא המתחטא לפני המקום איני זז מכאן עד שתרחם על בניך וכשאין מפגיע ומתפלל כזה אז השי"ת בעצמו מרחם על ישראל.<br><small>(פרי צדיק נח י', תצא י"ב, צדקת הצדיק רכ"ב)</small>

ספר ירמיה



Chapter 1



Chapter 2

<b>זכרתי לך חסד נעוריך אהבת כלולתיך לכתך אחרי במדבר וגו'.</b> אהבת כלולותיך היינו שהראו איך שכל הדברים וכל התפשטות, הכל נכלל בד"ת וזה שמסיים הפסוק לכתך אחרי במדבר, היינו שכ"כ האירו בעבודתם שאפילו כוחות השובבים שיש באדם, המכונה בשם מדבר הם ג"כ כלולים בד"ת. וכמו שביאר בזה כבוד אזמו"ר זללה"ה שהם היו הקדמה לכל הדורות הבאים אחריהם, להראות לכל דורות הבאים, שאפילו בעת שגבר ההסתר אצל האדם עד היכן שנדמה לאדם שנסתר ממנו אור השי"ת, מ"מ לא שייך אצל ישראל שנתרחק ממנו אור השי"ת ולא יכול לשוב לאור ה', וגם בהתפשטות הזה יש לו דרך לשוב לאור ה'.<br><small>(תפארת יוסף במדבר ד"ה וידבר א')</small>

Chapter 3



Chapter 4



Chapter 5



Chapter 6



Chapter 7



Chapter 8



Chapter 9

<b>אל יתהלל חכם בחכמתו ואל יתהלל גבור בגבורתו אל יתהלל עשיר בעשרו.</b> כמו שביאר בזה כבוד אזמו"ר הגה"ק זללה"ה שהכתוב לא מיירי מדברי עוה"ז, אלא איזהו גבור הכובש את יצרו ואיזהו עשיר השמח בחלקו היינו שישרה נפשו בו, וחכם היינו שמנהיר בלבבו אור תורה. אכן אין לו לאדם להתהלל את עצמו מזה ולקבל מזה לעצמו איזה כח ח"ו, רק כמו שמסיים הכתוב כי אם בזאת יתהלל המתהלל השכל וידוע אותי וגו', היינו שהגבור הכובש את יצרו יכיר היטיב שזה הכח להתגבר על כל המניעות נתן לו השי"ת רק לעבודתו ית'. וכן השמח בחלקו יכיר היטיב שזה הכח מנהיר לו השי"ת. וכן החכם באור תורתו יכיר היטיב, שאין זאת מצדו כלל רק שהש"י חנן לו בכל פעם לעבודתו ית'.<br><small>(תפארת יוסף חגיגה ח' ד"ה תנו)</small>

Chapter 10



Chapter 11



Chapter 12



Chapter 13



Chapter 14



Chapter 15



Chapter 16



Chapter 17



Chapter 18



Chapter 19



Chapter 20



Chapter 21



Chapter 22



Chapter 23

<b>אם יסתר איש במסתרים ואני לא אראנו נאם ה'.</b> ואיתא בזוהר (בראשית ס"ח.) תא חזי כד בר נש חטי קמי מאריה ואמשיך גרמיה לאתכסייא קוב"ה עביד ביה דינא באתגליא וכד בר נש אדכי גרמיה קוב"ה בעי לאסתרא ליה דלא יתחזי ביום אף וכדכתיב (ישעיה כ"ו,כ') חבי כמעט רגע עד יעבר זעם. הענין הוא כמ"ש אאמו"ר זללה"ה שאם יחפוץ האדם להסתיר עוונו מפניו ושוכח את אשר עוות אזי השי"ת מזכירו ומגלה עוונו שעושה בו דין לעיני הכל וכדכתיב (בראשית ג',ח') ויתחבא האדם ואשתו מפני ה' אלוקים בתוך עץ הגן, ואמר לו השי"ת אייכה. ולהיפוך אם האדם זוכר עוונו ומקיים וחטאתי נגדי תמיד, אזי השי"ת עושה עצמו שוכח ואינו מביט באותו חטא כלל כדכתיב (איוב י"א,י"א) וירא און ולא יתבונן.<br><small>(בית יעקב בראשית נח י"ח)</small>
<b>כפטיש יפוצץ סלע.</b> ביאר בזה אזמו"ר הג' הק' זצלה"ה אשר דברי תורה נמשלו לפטיש שמכין בו על הסלע (קידושין ל':) ובאלו המקומות שבולטין על פני הסלע ביותר שם פועל ההכאה של הפטיש נמי ביותר, כי בשעת ההכאה נוגע הפטיש מיד באלו הבליטות, כך מי שיש בו ביותר תשוקה לדברי תורה, פועל בלבו הקביעות של ד"ת נמי ביותר.<br><small>(סוד ישרים שמחת תורה ז')</small>

ספר יחזקאל



Chapter 1



Chapter 2



Chapter 3



Chapter 4



Chapter 5



Chapter 6



Chapter 7



Chapter 8



Chapter 9



Chapter 10



Chapter 11



Chapter 12



Chapter 13



Chapter 14



Chapter 15



Chapter 16



Chapter 17



Chapter 18



Chapter 19



Chapter 20



Chapter 21



Chapter 22



Chapter 23



Chapter 24



Chapter 25



Chapter 26



Chapter 27



Chapter 28



Chapter 29



Chapter 30



Chapter 31



Chapter 32



Chapter 33

<b>ואתה כי הזהרת רשע מדרכו לשוב ממנה ולא שב מדרכו הוא בעוונו ימות וגו'.</b> כמו שמצינו שמקודם הזכיר רשע בעוונו ימות ואח"כ הוא בעוונו ימות ולא הזכיר רשע. וכמו שאמר אאמו"ר זללה"ה שיש כח בנביא שיכנסו דבריו באזני השומע, ואף שלא היה בכוחו להתגבר על יצרו ולשמוע, מ"מ על כל פנים רשע תו לא מקרי ונכנס הרהורי תשובה בלבו.<br><small>(בית יעקב ויקרא בהר ב')</small>


ספר עמוס



Chapter 1



Chapter 2



Chapter 3



Chapter 4



Chapter 5



Chapter 6



Chapter 7



Chapter 8



Chapter 9

הלא כבני כשיים אתם לי בני ישראל. כמו ששמעתי מרה"ק זצוק"ל שמרמז על בני הנעורים שדווה לבם על שהמה משוקעים בזו התאוה ולכן נקראו בני כושיים, ומנחם אותם בזה שנאמר אח"כ, כי הנה אנכי מצוה וגו' ולא יפול צרור ארץ, שהשי"ת חושב מחשבות לבלתי ידח ממנו נדח שהכל יהיה נתקן בעזר השם יתברך.<br><small>(פרי צדיק חנוכה כ"א, ויגש ה')</small>
שמעתי מרה"ק זצוק"ל שאמר דעמוס שהיה משבט אשר שהיה מתקוע, אמר פרשת הלא כבני כושיים, שהוא מיוסד על צעקת בני הנעורים, שהפגום נקרא מכוער וכושי שהוא היפך מבחינת יוסף שנקרא יפה תואר ויפה מראה והוא מפני שבשבט זה מצוי יותר הפגם עכ"ד.<br><small>(פרי צדיק ויחי י"ג, ר"ח שבט א', דובר צדק פ"ד: ד"ה ושהע"ה)</small>

ספר מיכה



Chapter 1



Chapter 2



Chapter 3



Chapter 4

<b>ובאת עד בבל שם תנצלו ומשם יגאלך ה' מכף כל אויביך.</b> כי שמעתי מאדומו"ר הק' זצללה"ה שבעת שגלו לבבל כולם הלכו במר נפש ויחזקאל הלך בשמחה רבה. היינו מפני שיחזקאל הרגיש אור הקדושה אשר יזריח הקב"ה בבבל יותר מבהיותם יושבים על אדמתם וכן היה שנתגלה ליחזקאל מה שלא נתגלה לשום חוזה כדאיתא בזוהר הק' (שמות ב':). ושם בבבל התחיל התפשטות הד"ת שבעל פה.<br><small>(פרי צדיק סוכות י"ח)</small>

ספר חבקוק



Chapter 1



Chapter 2

<b>ואף כי היין בגד גבר יהיר ולא ינוה.</b> ואמרו חז"ל (בבא בתרא צ"ו:) חמרא אכתפא דמרא שוור ושמענו מאדמו"ר מאיזביצא זצ"ל היינו ע"י שהגבר יהיר שיש לו גיאות והתנשאות עי"ז היין בוגד שנולד מזה עצבות בלב מסיבת הגיאות, והוא היפך מהיין המשמח לבב אנוש.<br><small>(פרי צדיק בהעלותך ז')</small>

ספר זכריה



Chapter 1



Chapter 2



Chapter 3



Chapter 4



Chapter 5



Chapter 6



Chapter 7



Chapter 8



Chapter 9



Chapter 10



Chapter 11



Chapter 12



Chapter 13



Chapter 14

<b>והיה ה' למלך על כל הארץ ביום ההוא יהיה ה' אחד ושמו אחד.</b> ואיתא על זה בש"ס (פסחים נ'.) אטו האידנא לאו אחד הוא אלא בעוה"ז נכתב בי"ה ונקרא בא"ד ובעולם הבא נכתב בי"ה ונקרא בי"ה. ביאר בזה כבוד אזמו"ר הגה"ק זללה"ה שזה שנראה לו לאדם שהוא בעל חסרון הוא מפני שאינו רואה שהשי"ת הוא שלם ומהווה הכל, כי בעת אשר אדם מכיר שהשי"ת הוא שלם, היינו שמכיר שהוא אחד ואין עוד מלבדו והוא מהווה הכל, הוא רואה מפורש שגם תפיסתו מחובר עם אור השי"ת ואז ממילא אין בו שום חסרון.<br><small>(תפארת יוסף תענית י"ז. ד"ה תנו, תענית כ"ז. ד"ה מאי)</small>

ספר מלאכי



Chapter 1



Chapter 2



Chapter 3

<b>אז נדברו יראי ה' איש אל רעהו וכו'.</b> כי משום שבהרבים נמצא התרחקות בלבושים ג"כ ביותר מאשר נמצא אצל הפרט, לכן יכולין נמי להכיר אצלם יותר בשלימות הרצון ממלכות שמים וכו', אכן כאשר האדם מכניס את עצמו לרבים, ע"ז נאמר אז נדברו וגו' וביאר בזה אא"ז מו"ר הגה"ק זצלה"ה כשאדם חפץ לטעום מהטוב של חבירו מוכרח לטעום ג"כ מההיפך, היינו מההסתר שיש אצל חבירו ג"כ כי הקליפה קודמת תמיד להפרי.<br><small>(סוד ישרים ראש השנה י"ב)</small>

ליקוטים מכתובים

ספר תהלים



Chapter 1



Chapter 2

<b>יתיצבו מלכי ארץ ורוזנים נוסדו יחד על ה' ועל משיחו.</b> ואמרו חז"ל (שיר רבה פרשה ד',י"ט) ביקש הקב"ה לעשות סנחריב גוג ומגוג וחזקיה משיח, כי זהו עיקר קליפת גוג ומגוג זה לעומת זה נגד משיח בן דוד, כמו שכתוב על ה' ועל משיחו והוא בחינת מינות. וכמו ששמענו מרבינו הק' מאיזביצא זצלה"ה שמזמן התגלות עסק הבעש"ט הקדוש בעולם זהו התנוצצות בחינת משיח כך בכל דור ודור יש בקליפה זה לעומת זה מבחינת גוג ומגוג ועי"ז נתרבה המינות בעולם.<br><small>(פרי צדיק ר"ה ט"ו)</small>

Chapter 3



Chapter 4



Chapter 5



Chapter 6



Chapter 7



Chapter 8



Chapter 9



Chapter 10



Chapter 11



Chapter 12



Chapter 13



Chapter 14



Chapter 15



Chapter 16



Chapter 17



Chapter 18



Chapter 19



Chapter 20



Chapter 21



Chapter 22



Chapter 23

<b>גם כי אלך בגיא צלמות לא אירא רע כי אתה עמדי.</b> וכמו ששמענו מהרבי מאיזביצא זצ"ל שכל נפש ישראל איך שנופל הוא נופל בחלקו של הש"י.<br><small>(פרי צדיק נשא ט"ו)</small>

Chapter 24

<b>לה' הארץ ומלואה.</b> היינו כי אם יכיר האדם שלה' הארץ ומלואה לא יכעוס ע"י שום דבר כמו שהמשיל אזמו"ר זללה"ה אדם שבא לבית חבירו ואם לא יתנהג כסדר מסודר כמו שהוא רוצה לא יכעוס וכמו כן אם אדם יכיר שלד' הארץ ומלואה לא יכעוס על שום דבר, ורק עיקר הכעס נצמח מזה שהאדם אינו מכיר שהשי"ת הוא הבעלים של העולם ונדמה לו שהוא שלו, וממילא כשאין נוהג כסדר שהוא רוצה כועס, ואילו היה נתבטל מדת הכעס היה מורה שהאדם יש לו תמיד הכרה שלה' הארץ ומלואה והשי"ת הבעלים מכל העולם, ואז לא היה שייך שום עבודה והשי"ת חפץ בזה העולם כביכול בעבודת ישראל.<br><small>(תפארת יוסף פר' וילך ד"ה וילך, שם פר' וילך שבת תשובה ד"ה שובה ב')</small>

Chapter 25

<b>סוד ה' ליריאיו וגו'.</b> שמעתי דסוד אין נקרא מה שאפשר לגלותו בדבור שא"כ אחר שיגלה גם האחר יודע כמוהו ואינו סוד כלל. רק סוד הוא מה שאי אפשר לגלותו כלל בשום אופן, שעל זה נאמר סוד ה' ליראיו שידיעת השי"ת סוד אצלם שאין יכולים לגלותו, והיינו דהרגשת האור בלב אי אפשר כלל להטעים ולהסביר לחבירו שאינו מבין בליבו ומרגיש כך, רק דברים היוצאים מן הלב הם הנכנסים ללב השומע אותם.<br><small>(לקוטי מאמרים דף נ"ז.)</small>

Chapter 26



Chapter 27

<b>אחת שאלתי מאת ה' אותה אבקש שבתי בבית ה' כל ימי חיי וגו'.</b> ושמעתי בשם רבנו ר' בונם זצוקללה"ה שאמר שהמכוון ששאל מאת ה' שזה יהיה המבוקש שלו, וזה שנאמר אותה אבקש שבתי בבית ה' וגו' והעיקר הוא הרצון.<br><small>(פרי צדיק וירא י', ראש השנה י')</small>

Chapter 28



Chapter 29



Chapter 30



Chapter 31

<b>בידך אפקיד רוחי פדית אותי ה' אל אמת.</b> בגמ' (ברכות ה'.) אם תלמיד חכם הוא אין צריך אמר אביי אף תלמיד חכם צריך לומר חד פסוקא דרחמי כגון בידך אפקיד רוחי וכו'. פירוש, כי הת"ח הוא שבלא"ה כל מחשבותיו שקועות בד"ת תמיד ומ"מ צריך חד פסוקא דרחמי, כי תלמיד חכם היינו שאין נמלט לגמרי מכח היצר דחלל השמאלי דלב רק שמושכו לד"ת. ומ"מ מצד שקיעות היצר בתאוות שזה שכיח בתלמיד חכם ביותר, כטעם כי הגדיל לעשות בסוכה (נ"ב.) והיינו מפני אש תשוקתם לד"ת בשינה שהוא הסתלקות המוחין מד"ת יוכל היצר לבעור באש תאותו ולהביא לידי ראית קרי ח"ו, כמו ששמעתי שזה מצוי יותר בבני תורה מבעם הארץ ולכן צריך לומר פסוק בידך אפקיד וגו' שמוסר הרוח שהוא הרצון שבלב שבו היה רוצה וחושק לד"ת ועי"ז נמנע מדבר אחר, עכשיו מוסרו לפקדון ביד השי"ת. וסיים פדית וגו' כטעם פודה ה' נפש עבדיו (תהילים ל״ד:כ״ג) דמסיים בו מזמור לדוד בשנותו ששמעתי שאמר דוד המלך ע"ה זה על ענין ראית קרי דלמה נברא זה, ונתברר לו אז בשנותו שיש צורך לשטות בעולם וכך צורך לדבר זה אע"פ שנראה שטות והבל, וסיים פודה שיש בזה פדיון והצלה ממיתה כנודע.<br><small>(צדקת הצדיק רמ"ג)</small>

Chapter 32



Chapter 33



Chapter 34

<b>תמותת רשע רעה ושונאי צדיק יאשמו פודה ה' נפש עבדיו וכו'.</b> ראית הקרי בחלום ושינה הוא בטבע הבריאה, שיארע גם לגדולי ישראל מאונס גמור. ודבר זה מצד השי"ת ומסתמא הוא לטובת האדם וכן ידוע שיש בזה פעמים, פדיון ממיתה שנגזר. ושמעתי דרמוז בכתוב תמותת רשע רעה כמו העבר רעה מבשרך, ר"ל בשר קודש דברית קודש כמ"ש (ויקרא ט"ו,ג') רר בשרו, ושונאי צדיק יאשמו הוא הפוגם הברית שנקרא שונא צדיק והוא מ"ש לפני זה שם באות הפ' פני ה' בעושי רע וגו' שזה נקרא רע ואמר אחר תשלום כל הא"ב עוד אות פ' שהוא פדיון על הנ"ל, דפודה ה' נפש עבדיו ולא יאשמו וגו' שהחוסים בו אף שהם ג"כ פגמו הברית לא יאשמו כי הוא להם לפדיון.<br><small>(ישראל קדושים דף ס"ד: ד"ה וד"ז)</small>

Chapter 35



Chapter 36



Chapter 37



Chapter 38



Chapter 39



Chapter 40

<b>לעשות רצונך אלהי חפצתי ותורתך בתוך מעי.</b> יש לומר על פי ששמעתי מאדמו"ר מאיזביצא זצוקללה"ה נבג"מ כי בתורתך בתוך מעי רומז על מצות אכילת מצה, שכל המצוות הם אור מקיף וקדושת מצוה זו היא אור פנימי. וע"י קיום המצוה בפועל, שנכנס הכזית מצה לתוך המעיים בזמן המצוה, זה גופא פועל הקדושה בפנימיות הנפש, ונעשה מזה ותורתך בתוך מעי.<br><small>(תורת אמת פורים תרכ"ו ד"ה לעשות, פסח ליל שני ד"ה לעשות)</small>

Chapter 41



Chapter 42



Chapter 43



Chapter 44



Chapter 45



Chapter 46



Chapter 47



Chapter 48



Chapter 49



Chapter 50



Chapter 51



Chapter 52



Chapter 53



Chapter 54



Chapter 55



Chapter 56



Chapter 57



Chapter 58



Chapter 59



Chapter 60



Chapter 61



Chapter 62



Chapter 63



Chapter 64



Chapter 65



Chapter 66



Chapter 67



Chapter 68



Chapter 69



Chapter 70



Chapter 71



Chapter 72



Chapter 73



Chapter 74



Chapter 75



Chapter 76



Chapter 77



Chapter 78



Chapter 79



Chapter 80



Chapter 81



Chapter 82



Chapter 83



Chapter 84



Chapter 85



Chapter 86



Chapter 87



Chapter 88



Chapter 89



Chapter 90



Chapter 91



Chapter 92



Chapter 93



Chapter 94

<b>ויהי ה' לי למשגב ואלהי לצור מחסי.</b> כל ההצלות וההגנות נכללין בפסוק זה, ולזה צוה אאמו"ר זצ"ל לומר תמיד זה הפסוק בזמן שהיה מגיפה ר"ל, כי בזה הפסוק נכללו כל שמירה והגנה.<br><small>(נאות דשא פסח ד"ה ר"ג)</small>

Chapter 95



Chapter 96



Chapter 97



Chapter 98

<b>ראו כל אפסי ארץ את ישועת אלהינו.</b> ביאר בזה כבוד אזמו"ר זללה"ה ישועת אלוקינו נקרא ישועה כזאת שהוא קיים לעד, כי אצל הש"י אין שום אגב, וכמו שהוא קיים לעולמי עולמים כן ישועתו קיים לעולמי עולמים וכעין דכתיב (ישעיה מ"ה, י"ז) ישראל נושע בה' תשועת עולמים.<br><small>(תפארת יוסף פורים ד"ה איתא)</small>

Chapter 99



Chapter 100



Chapter 101



Chapter 102



Chapter 103



Chapter 104

<b>מה רבו מעשיך ה' כלם בחכמה עשית מלאה הארץ קניניך.</b> כל עניני העולם וכל הנבראים מזכירים לאדם שיש בורא, וכמ"ש (ברכות ו':) כל העולם כולו לא נברא אלא בשביל זה, פירוש שידע זה על ידה ויכיר שיש בורא עולם, וכמו ששמעתי על מלאה הארץ קניניך, לקנות על ידם אותך, והש"י מזמין לאדם בכל יום דברים וענינים שונים אולי על ידם יבא לזכירה בבורא.<br><small>(צדקת הצדיק רל"ב)</small>

Chapter 105



Chapter 106



Chapter 107



Chapter 108



Chapter 109



Chapter 110



Chapter 111



Chapter 112



Chapter 113



Chapter 114



Chapter 115



Chapter 116



Chapter 117



Chapter 118



Chapter 119



Chapter 120



Chapter 121



Chapter 122



Chapter 123



Chapter 124



Chapter 125



Chapter 126



Chapter 127



Chapter 128



Chapter 129



Chapter 130



Chapter 131



Chapter 132



Chapter 133



Chapter 134



Chapter 135



Chapter 136



Chapter 137



Chapter 138



Chapter 139



Chapter 140



Chapter 141



Chapter 142



Chapter 143



Chapter 144



Chapter 145

<b>דור לדור ישבח מעשיך.</b> ביאר אזמו"ר הגה"ק זצללה"ה דישבח הוא מלשון בשוא גליו אתה תשבחם (תהלים פ"ט,י'), היינו שמשפיל ומעמיק אותם, וזהו נמי ישבח מעשיך כלומר שמשפיל ומעמיק השי"ת את עבודת כל דור, בדור הבא אחריו בעומק לבבם שיהיה אצלם בקביעות כיתד שלא ימוט, אף אמנם שהדעת נקטן בכל דור כל פעם ביותר בכל זאת הקדושה והעבודה של דור הקודם שהיה אצלם אז בבחינת אור מקיף למעלה מתפיסת דעתם, נעשה בדור הבא אחר כך בבחינת אור פנימי שהוא בהבנת תפיסתם.<br><small>(סוד ישרים סוכות מ"ז)</small>

Chapter 146



Chapter 147

<b>זמרה אלהינו כי נעים.</b> מלת נעים ביאר בזה כבוד אזמו"ר זללה"ה שהוא מלשון כי נעים כי תשמרם בבטנך (משלי כ"ב,י"ח), והוא מאחר שאורו של השי"ת נעלם, ממילא מחויב האדם להאמין ולראות את אורו הנמצא בזה העולם.<br><small>(תפארת יוסף תצא ד"ה כי תצא)</small>
<b>המכסה שמים בעבים המכין לארץ מטר.</b> עתות הירידה שיש לאדם שאין לו שום חשק לתורה ועבודה, זהו הכנה לעליה גדולה. והיינו ע"י הצעקה שצועק שמתבונן על דרכיו ורואה שפלותו וירידתו, וכן שמעתי על פסוק המכסה שמים בעבים ואחר כן עי"ז המכין לארץ מטר שעי"ז מוריד טפה חדשה לגוף המצמחת.<br><small>(צדקת הצדיק י"ד,קנ"א)</small>
<b>מגיד דבריו ליעקב חוקיו ומשפטיו לישראל.</b> אמר בזה כבוד אזמו"ר זללה"ה כי דיבור מורה על גמר המעשה כי אף שעשה את המעשה מ"מ עדיין לא נגמר הפעולה כיון שיכול לשנות בדבורו מה היה כוונתו מזה המעשה , אבל כשפירש מחשבתו בדיבוריו אז גומר המעשה. ויעקב מורה כדאיתא בתקוני זוהר הק' (תקון תליסר) יו"ד עקב, עקב מורה על גמר מכל דבר. ותיבת מגיד מורה כדאיתא בזוה"ק (ויחי רל"ד:) כל מקום שנאמר ואגידה ויגד ויגידו הוא רזא דחכמתא וזה מגיד דבריו ליעקב היינו שימשיך האור בתפיסתו מרזא דחכמתא שהוא המקום היותר גבוה עד גמר הפעולה אחרונה, אז חוקיו ומשפטיו לישראל, יבא על אלו הד"ת שהיה לו עד עתה חקה ונעלם ממנו האור והטעם, ואז יראה שאין שום דבר שיהיה נעלם ממנו.<br><small>(תפארת יוסף פ' פרה ד"ה וידבר)</small>

ספר משלי



Chapter 1



Chapter 2



Chapter 3

<b>כתבם על לוח לבך.</b> כמו שאמר אאמו"ר זצוקללה"ה שצריך שיהיה חדרי לבבו מלא בדברי תורה שלא יהיה שום דבר רשות, או איסור או מצוה.<br><small>(בית יעקב שמות תרומה ס"ט)</small>

Chapter 4



Chapter 5



Chapter 6



Chapter 7



Chapter 8



Chapter 9

<b>אם חכמת חכמת לך ולצת לבדך תשא.</b> והענין בזה הוא כדאיתא במי השלוח אם חכמת חכמת לך היינו אם באת על ד"ת חדשים חכמת לך, שכל ההתחדשות הוא רק מצדך, אבל בהד"ת לא הוספת שום חדשות כלל כי באמת היה אף זה כלול בד"ת, רק ממך היה זה גנוז ונעלם עד עתה. וכמו שמצינו שדייקו חכז"ל ודרשו על כל אות ונקודה יתירה שבד"ת האם יעלה בלבך שהם חדשו זאת ומקודם זה לא היה כלול זאת בד"ת, ובאמת היה כלול זה בד"ת מראש ועד סוף רק מצד האדם היו עד עתה סתומים וחתומים ממנו ההתחדשות הזה, ועתה בא גם הוא על זה, אבל לא יעלה על הדעת שהוסיפו כלום לד"ת וכדאיתא (תענית ט'.) שכל נבואה מרומז בתורת משה להורות בזה שלא נתחדש כלל בד"ת. ולצת לבדך תשא, היינו אם תרצה להביא לך ראיה מד"ת לדבר שאין בו רצון השי"ת, לבדך תשא זה הפירוש המעוקם והנלוז, אבל לא יעלה על הדעת שתכניס את זה הפירוש בהד"ת וכדאיתא בתנחומא (תזריע ט') לא יגורך רע אין הרע גוררת אותך. כי הד"ת מתנשאים לראש ויעמדו בבהירותם מרחוק ולא יכנס בהם שום פירוש מעוקם.<br><small>(בית יעקב בראשית לך ג', סוד ישרים עה"ת מכתי"ק פ' לך ד"ה וענין)</small>

Chapter 10

<b>אויל שפתים ילבט.</b> כדרך ששמעתי דפירוש שאין יכול להוציא מכח לפועל כדרך שאמרו בסוטה (מ"ז:) על פסוק ועם לא יבין ילבט (הושע ד',י"ד) על העדר כח מי סוטה להוציא פעולתן. והדיבור הוא גילוי מה שבלב בפירוש.<br><small>(קונטרס עת האוכל י"ד, דובר צדק כ"ח. ד"ה והנה)</small>

Chapter 11



Chapter 12



Chapter 13



Chapter 14

<b>חכמות נשים בנתה ביתה.</b> וזה הוא שאומר כבוד אאמו"ר הגה"ק זצללה"ה שזוהי החכמה שנמצא בנשים לשבת ביתה ולא לכנוס בספיקות בהרכוש שקבצה כבר ויש לה בידה, אף שתוכל גם להרויח, אך שנוח לה להיותה בטוחה בהקרן בלי הרווחה מלהכניס הקרן בספק שתוכל להפסיד אף הקרן. והדכר הוא בהיפך מזה, שחפץ לכנוס בעסק אף שיוכל להפסיד מה שיש לו בידו, אבל יוכל להיות שירויח הון רב עד אין שיעור. וגדולה זו המעלה ממעלת החכמה שנמצא בין הנשים וכדאיתא במס' נדה (מ"ה:) שנתן הקב"ה בינה יתירה באשה יותר מן האיש, והזכר דרכו לכנוס ולאסוף וכדאיתא ביבמות (ס"ה:) איש דרכו לכבש ואין אשה דרכה לכבוש.<br><small>(בית יעקב בראשית חיי ט')</small>

Chapter 15



Chapter 16



Chapter 17

<b>תחת גערה במבין מהכות כסיל מאה.</b> אמר אזמו"ר הגה"ק זללה"ה היינו שמי שקרוב להשורש מבין ברמז גערה קטנה אבל מי שהוא רחוק מהשורש אינו יכול להבין ע"י רמיזות הגערה בלתי הכאה.<br><small>(סוד ישרים ליל פסח ל"ח)</small>

Chapter 18



Chapter 19



Chapter 20



Chapter 21



Chapter 22

<b>עקב ענוה יראת ה'.</b> ואיתא בירושלמי (שבת פ"א,ה"ג) מה שעשתה חכמה עטרה לראשה שנאמר (תהלים קי"א,י') ראשית חכמה יראת ה' עשתה ענוה עקב לסולייתא והטעם שמעתי באריכות כי ענווה היא הכרת החסרון ושפילותו ומאחר שמכיר חסרונו אז הוא יראה כי היראה הוא השלמת החסרון.<br><small>(דובר צדק דף כ"ה. ד"ה ובמק"א, שם דף ו'. ד"ה והנה)</small>

Chapter 23

<b>התעיף עיניך בו ואיננו.</b> הענין כמו שביאר כבוד אזמו"ר הגה"ק זללה"ה כשהשי"ת נותן להאדם הארת הדעת באור דברי תורה ולא היה לאדם שום סבלנות ויגיעה על הד"ת האלו, אז אם הוא מסיח דעת מזה רגע אחד, ע"ז נאמר ואיננו וכמו שאיתא בירושלמי (ברכות פרק ט' הלכה ה') אם תעזבנו יום יומיים אעזבך. אמנם הד"ת שבא לאדם ביגיעה והיה לו סבלנות על זה הד"ת, אלו נקבעים בלבו בקביעות שלא יניח לו להסיח דעת מהם.<br><small>(תפארת יוסף תענית כ'. ד"ה היתה)</small>
<b>אמת קנה ואל תמכור חכמה מוסר ובינה.</b> שמענו מאדמו"ר זצללה"ה מאיזביצא שענין חכמה מורה על האדם ההולך כל ימיו בדרך הטוב, ואינו נוטה ממנו ימין ושמאל, כי מצד השכל והחכמה יחויב זאת, כי אין אדם יוכל לעשות פעולה או מחשבה או רצון נגד רצונו ית', והוא מכניס מורך בלבבו ולבו נשבר בקרבו, זה נקרא מוסר כי עיקר המוסר הוא בלב אשר יתרכך לבבו וישיג לב בשר, וכאשר ישיג באמת את שפלותו וימס לבו בקרבו אזי יאירו עיניו ויבין אשר גם השברון הזה בעצמו ממה שהיה עמו עד עתה שהוא למראה עין לא טוב מאוד, הכל בכלל הטוב. וזהו בחינת בינה כמש"נ ולבבו יבין ושב.<br><small>(אמרי אמת ויגש תרכ"ג לסעודה ג' ד"ה איתא)</small>

Chapter 24

<b>כי בתחבלות תעשה לך מלחמה.</b> ואיתא במדרש (ויקרא רבה פר' כ"א,ד') רבי בנאה פתר קריא במשניות דאמר ר' בנאה לעולם ישקיע אדם עצמו במשניות שאם ירתק יפתחו לו וכו'. פי' אם יסובך באיזה ענין ולא יוכל לצאת, הם יפתחו לו פתח שיצא לאור כך שמעתי ור"ל כידוע שהפתח והשער לה' צדיקים יבואו בו היא זו המדה הראשונה המצמצמת אורו ית' כפי השגת הנבראים וכן המשניות מצמצמים הנהגת האדם ומגדירים מעשיו.<br><small>(דובר צדק דף ט': ד"ה בוי"ר)</small>

ספר איוב



Chapter 1



Chapter 2



Chapter 3



Chapter 4



Chapter 5



Chapter 6



Chapter 7



Chapter 8



Chapter 9



Chapter 10



Chapter 11



Chapter 12



Chapter 13



Chapter 14



Chapter 15



Chapter 16



Chapter 17



Chapter 18



Chapter 19



Chapter 20



Chapter 21



Chapter 22



Chapter 23



Chapter 24



Chapter 25



Chapter 26

<b>עמודי השמים ירופפו ויתמהו מגערתו.</b> וכמו שביאר בזה כבוד אזמו"ר זללה"ה שזה מורה על הגערה הנשאר אצל כל אחד ואחד אחר המבול שבל יתפשטו עוד, וזה היה עיקר עולם התיקון ויש להם קיום לעולמי עד.<br><small>(תפארת יוסף פר' נח)</small>

Chapter 27



Chapter 28

<b>אז ראה ויספרה הכינה וגם חקרה ויאמר לאדם.</b> אמר כבוד אזמו"ר זללה"ה שהסדר השתלשלות שהציב השי"ת בזה העולם הוא כמו בזה הפסוק. והיינו כי אור בהיר כמו שיורד מן השמים אין ביכולת הבריאה לקבל, כי אם יראה האדם אור השי"ת מפורש, ויראה שמלא כל הארץ כבודו ויראה שמוקף באור השי"ת בכל פרטי פעולותיו, אז אפס ממנו כל כח עבודתו, כי בעת שמכיר האדם ההכרה הזאת, אז מכיר שאף מאומות העולם שעושים בזדון לבם כל פעולותיהם עכ"ז נתקיים רצונו ית' ג"כ, וכמו שכתוב (תהלים ק"מ,ט') ירומו סלה, שהשי"ת מנהג עמם באור מקיף למעלה מדעתם, אך יען שהשי"ת חפץ שיהיה מקום לעבודת אדם ורצה הקב"ה לזכות את ישראל, ע"ז הציב השי"ת השתלשלות הזה עד ויאמר לאדם, והיינו עד שיבא לתפיסת האדם יתלבש דרך התלבשות הלבושים וממילא יהיה מקום לעבודת האדם.<br><small>(תפארת יוסף שבועות ד"ה בשעה ב')</small>

ספר דברי הימים א'



Chapter 1



Chapter 2



Chapter 3



Chapter 4



Chapter 5



Chapter 6



Chapter 7



Chapter 8



Chapter 9



Chapter 10



Chapter 11



Chapter 12

<b>ומבני יששכר יודעי בינה לעתים.</b> ואיתא במדרש (בראשית רבה פרשה ע"א,ה') מהו לעתים ר' יוסי בן קוצרי אמר לעבורים. כמו שאמר רבינו הק' זצוק"ל שכתיב בינה לעתים, שהבינה באה קודם לעתים, דהאדם היודע שהוא שבת וכדומה עי"ז מעלה על לבו קדושת השבת, אבל אם היה מהלך במדבר ואינו יודע מתי שבת לא הרגיש כלל. והמה השכילו מקודם הבינה בלב שהעת והזמן ראוי לקדושה בו ולקדש בו החודש ועי"ז לפעמים היו מאיימין על העדים שנראה בזמנו לעברו, כמו שכתב (ר"ה כ"א.) והוא ע"י שהרגישו שהקדושה צריך לקבוע ביום זה והיה בו קדושה כמ"ש (שם כ"ה.) אתם אפילו מזידים, וזהו סוד העבור.<br><small>(פרי צדיק ר"ח אייר ב', דובר צדק ל': ד"ה ורישי')</small>

Chapter 13



Chapter 14



Chapter 15



Chapter 16



Chapter 17



Chapter 18



Chapter 19



Chapter 20



Chapter 21



Chapter 22



Chapter 23



Chapter 24



Chapter 25



Chapter 26



Chapter 27



Chapter 28

<b>אם תדרשנו ימצא לך.</b> וביאר בזה כבוד אזמו"ר הרהגה"ק זללה"ה שאם אדם פונה עצמו להשי"ת לראות ולהכיר איך אורו של השי"ת נמצא בתפיסתו, אז השי"ת ממציא לו ומכיר איך אורו של השי"ת נמצא בתפיסתו.<br><small>(תפארת יוסף ר"ה י"ח.)</small>

ספר דברי הימים ב'



Chapter 1



Chapter 2



Chapter 3



Chapter 4



Chapter 5



Chapter 6

<b>למען ידעו כל עמי הארץ את שמך וליראה אותך כעמך ישראל.</b> אמר כעמך בכ' הדמיון, אבל לא יראה שלימה אלא רק כעין יראה, כי כבר שמעתי מפי הרב הקדוש נב"מ שהאומות אין להם רק גוון יראה ולא יראה שלימה, אבל אהבה אין להם כלל אפילו גוון.<br><small>(דרשות עזרת כהנים שבת שובה שנת כת"ר דף י"א, שנת תרכ"א דף ע"ד)</small>

ליקוטי הש"ס

מסכת ברכות



Daf 1a



Daf 1b



Daf 2a

<b>מאי שנא דתני דערבית ברישא ליתני דשחרית ברישא, תנא אקרא קאי דכתיב בשכבך ובקומך וכו'.</b> ושמעתי טעם נכון דקריאת שמע תלוי בשכיבה וקימה, ואם אין שוכב איך קם, ע"כ שכיבה קודמת.<br><small>(דובר צדק י"א. ד"ה ברכות)</small>

Daf 2b



Daf 3a



Daf 3b



Daf 4a



Daf 4b

<b>אמר ר' אלעזר אמר ר' אבינא כל האומר תהלה לדוד בכל יום שלש פעמים מובטח לו שהוא בן עולם הבא מ"ט אילימא משום דאתיא בא' ב' נימא אשרי תמימי דרך דאתיא בתמניא אפין אלא משום דאית ביה פותח את ידך נימא הלל הגדול דכתיב ביה נותן לחם לכל בשר אלא משום דאית ביה תרתי וכו'.</b> הנה מזה משמע דכל המעליותא של תהלה לדוד הוא משום דאית ביה תרתי. ואי לאו משום דאית ביה תרתי בקושטא היה הלל הגדול משום דאית ביה נותן לחם לכל בשר יותר במעלה מפותח את ידך, וזה הוא כמו שביאר אזמו"ר הגה"ק זללה"ה שמה שהצירוף מראשי תיבות של פותח את ידיך בגמטריא הוי' אדני' זה מורה שהשפע הולכת בסדר הדרגה דרך לבושים מתפיסת אדם ע"י עבודתו. אבל נותן לחם לכל בשר זהו עדיין מחסדו של הקב"ה טרם עבודת אדם, כי זה נאמר אצל כ"ו כי לעולם חסדו, שרומזין על אותן כ"ו דורות שהיו קודם מתן תורה שהיו נזונים רק מחסדו ית', כדאיתא בגמ' (פסחים קי"ח.), ולזה בפותח את ידך נאמר הקפיטיל באלפ"א בית"א להורות על השפעה היורדת בסדר, אולם הלל הגדול אינו נסדר באלפ"א בית"א משום דאית ביה נותן לחם לכל בשר שמורה על שפע ההולכת למעלה מן הסדר. וזהו שאיתא בגמ' כל האומר תהלה לדוד בכל יום וכו' משום דאיתא ביה תרתי היינו סדר, וגם למעלה מן הסדר. כי ע"י עבודת אדם בהסדר יכול להשיג גם מה שגבוה ולמעלה הרבה מהסדר של תפיסת אדם.<br><small>(סוד ישרים א' דפסח ח')</small>

Daf 5a



Daf 5b



Daf 6a



Daf 6b



Daf 7a



Daf 7b



Daf 8a

<b>אין לו להקב"ה בעולמו אלא ד' אמות של הלכה.</b> והיינו ששם שורה השכינה מיום שחרב בית המקדש ואמר רה"ק זצוק"ל שהפירוש הוא מי שמתגבר על יצרו ופורש מהאיסור כהלכה ומקבל עליו עול מלכות שמים, זה נקרא ד' אמות של הלכה. כי זה עיקר המכוון בדבר הלכה והוא עושה דירה לשכינתא בלביה.<br><small>(פרי צדיק בראשית א', יתרו י"ב)</small>

Daf 8b



Daf 9a



Daf 9b



Daf 10a



Daf 10b

<b>ותאמר אל אישה הנה נא ידעתי כי איש אלוקים קדוש הוא וכו' מנא ידעה וכו'.</b> וכמו ששמעתי בשם חכם אחד דר"ל כמו שתקנו אנשי כנסת הגדולה בפי ישרים וכו' בקרב קדושים תתהלל, שפעולות ניכרות בגוף פוחתים והולכים עד שאצל הקדושים הוא רק בקרב ואין שום היכר בפועל על איברי הגוף ולכך שאל שקראתו בתואר קדוש, ואז מדרגתו בקרב, ומנא ידעה דאין כאן ידיעה חושית להזולת.<br><small>(דובר צדק י"ח: ד"ה והקדמונים)</small>

Daf 11a



Daf 11b



Daf 12a



Daf 12b



Daf 13a



Daf 13b



Daf 14a



Daf 14b



Daf 15a



Daf 15b



Daf 16a



Daf 16b



Daf 17a



Daf 17b



Daf 18a



Daf 18b



Daf 19a



Daf 19b



Daf 20a



Daf 20b



Daf 21a



Daf 21b



Daf 22a



Daf 22b



Daf 23a



Daf 23b



Daf 24a



Daf 24b



Daf 25a



Daf 25b



Daf 26a



Daf 26b



Daf 27a



Daf 27b



Daf 28a

<b>אותו היום סלקוהו לשומר הפתח.</b> והוא ע"פ מה ששמעתי בשם רב קדוש א' שאמר ומהיכן ידע השומר מי שאין תוכו כברו, ואומר שהיה מלאך. והענין דמאמר רבן גמליאל שאמר שמי שאין תוכו כברו אל יכנס,הדבור בעצמו היה שומר הפתח שמי שלא היה תוכו כברו לא היה לו חשק לכנוס. ואחר שנתבטל זה המאמר סלקוהו לשומר הפתח ממילא.<br><small>(פרי צדיק מצורע ז')</small>

Daf 28b



Daf 29a



Daf 29b



Daf 30a



Daf 30b



Daf 31a



Daf 31b



Daf 32a



Daf 32b



Daf 33a



Daf 33b



Daf 34a



Daf 34b



Daf 35a



Daf 35b



Daf 36a



Daf 36b



Daf 37a



Daf 37b



Daf 38a



Daf 38b



Daf 39a



Daf 39b



Daf 40a



Daf 40b



Daf 41a



Daf 41b



Daf 42a



Daf 42b



Daf 43a



Daf 43b



Daf 44a



Daf 44b



Daf 45a



Daf 45b



Daf 46a



Daf 46b



Daf 47a



Daf 47b



Daf 48a



Daf 48b



Daf 49a



Daf 49b



Daf 50a



Daf 50b



Daf 51a



Daf 51b



Daf 52a



Daf 52b



Daf 53a



Daf 53b



Daf 54a



Daf 54b



Daf 55a



Daf 55b



Daf 56a



Daf 56b



Daf 57a



Daf 57b



Daf 58a



Daf 58b



Daf 59a



Daf 59b



Daf 60a



Daf 60b



Daf 61a



Daf 61b



Daf 62a



Daf 62b

<b>שינה בעמוד השחר כאסטמא לפרזלא.</b> ושמעתי דעיקר, כאותו הפירוש דרש"י שהוא טוב, כי בעלות השחר הוא יחוד חמה ולבנה דהיינו יחוד קוב"ה ושכינתיה כנודע, ואז גמר שינת הלילה שהוא מדת דוד המלך ע"ה ואותה רגע הוא מדת שלמה המלך ע"ה ואז השינה טובה כאסטמא כנ"ל. וכן איתא (ברכות נ"ה:) כי החלומות שסמוך לעלות השחר מתקימין, כי הם מכלל אחד מששים בנבואה שכבר כלו דמיונות והרהורי דיממה וזה מצד השינה הטובה כנ"ל.<br><small>(צדקת הצדיק רמ"ב)</small>

מסכת שבת



Daf 1a



Daf 1b



Daf 2a



Daf 2b



Daf 3a



Daf 3b



Daf 4a



Daf 4b



Daf 5a



Daf 5b



Daf 6a



Daf 6b



Daf 7a



Daf 7b



Daf 8a



Daf 8b



Daf 9a



Daf 9b



Daf 10a



Daf 10b



Daf 11a



Daf 11b



Daf 12a



Daf 12b



Daf 13a



Daf 13b



Daf 14a



Daf 14b



Daf 15a



Daf 15b



Daf 16a



Daf 16b



Daf 17a



Daf 17b



Daf 18a



Daf 18b



Daf 19a



Daf 19b



Daf 20a



Daf 20b



Daf 21a



Daf 21b



Daf 22a



Daf 22b



Daf 23a



Daf 23b



Daf 24a



Daf 24b



Daf 25a



Daf 25b



Daf 26a



Daf 26b



Daf 27a



Daf 27b



Daf 28a



Daf 28b



Daf 29a



Daf 29b



Daf 30a



Daf 30b



Daf 31a



Daf 31b



Daf 32a



Daf 32b



Daf 33a



Daf 33b



Daf 34a



Daf 34b



Daf 35a



Daf 35b



Daf 36a



Daf 36b



Daf 37a



Daf 37b



Daf 38a



Daf 38b



Daf 39a



Daf 39b



Daf 40a



Daf 40b



Daf 41a



Daf 41b



Daf 42a



Daf 42b



Daf 43a



Daf 43b



Daf 44a



Daf 44b



Daf 45a



Daf 45b



Daf 46a



Daf 46b



Daf 47a



Daf 47b



Daf 48a



Daf 48b



Daf 49a



Daf 49b



Daf 50a



Daf 50b



Daf 51a



Daf 51b



Daf 52a



Daf 52b



Daf 53a



Daf 53b



Daf 54a



Daf 54b



Daf 55a



Daf 55b



Daf 56a



Daf 56b



Daf 57a



Daf 57b



Daf 58a



Daf 58b



Daf 59a



Daf 59b



Daf 60a



Daf 60b



Daf 61a



Daf 61b



Daf 62a



Daf 62b



Daf 63a



Daf 63b



Daf 64a



Daf 64b



Daf 65a



Daf 65b



Daf 66a



Daf 66b



Daf 67a



Daf 67b



Daf 68a



Daf 68b



Daf 69a



Daf 69b



Daf 70a



Daf 70b



Daf 71a



Daf 71b



Daf 72a



Daf 72b



Daf 73a



Daf 73b



Daf 74a



Daf 74b



Daf 75a



Daf 75b



Daf 76a



Daf 76b



Daf 77a



Daf 77b



Daf 78a



Daf 78b



Daf 79a



Daf 79b



Daf 80a



Daf 80b



Daf 81a



Daf 81b



Daf 82a



Daf 82b



Daf 83a



Daf 83b



Daf 84a



Daf 84b



Daf 85a



Daf 85b



Daf 86a



Daf 86b

<b>כתיב הכא זכור את יום השבת לקדשו וכתיב התם זכור וכו' מה להלן בעצומו וכו'.</b> וביאר בזה כבוד אזמו"ר זללה"ה שזה רומז על עצם הבהירות היותר גדול שיש בשבת.<br><small>(תפארת יוסף ראש השנה ד"ה כתוב)</small>

Daf 87a



Daf 87b



Daf 88a



Daf 88b



Daf 89a



Daf 89b

<b>לא בסבי טעמא ולא בדרדקי עצה.</b> שמענו מרה"ק זצוקללה"ה שסבא הוא יעקב אבינו ע"ה שכבר נזקן ונשתלש בו בחינת הקדושה, ולא בדרדקי קאי על אברהם אבינו ע"ה שהוא היה התחלת הקדושה כמו בימי הנעורים. וע"י שמתגברים בימים הללו על תאוות המדומות, זוכין לאהבה שבקדושה המשולשת, אהבת הש"י ואהבת התורה ואהבת ישראל. שהמה תלתא קשרין קודשא בריך הוא אורייתא וישראל.<br><small>(פר"צ פר' פרה אחר הבדלה, צדקת הצדיק ר"ב)</small>
וכן שמעתי כי אברהם אבינו ע"ה ראש למבקשי ה' בהתחלת השתדלות ועבודה להתחסד עם קונו ויצחק אבינו ע"ה הוא תלמיד חכם, ויעקב הוא הקדוש שכל מעשיו בקדושה ולא רפרף עיניו מימיו בלא כוונה לכבוד שמים כך שמעתי.<br><small>(דברי סופרים ל"ו ד"ה וזה)</small>

מסכת עירובין



Daf 1a



Daf 1b



Daf 2a



Daf 2b



Daf 3a



Daf 3b



Daf 4a



Daf 4b



Daf 5a



Daf 5b



Daf 6a



Daf 6b



Daf 7a



Daf 7b



Daf 8a



Daf 8b



Daf 9a



Daf 9b



Daf 10a



Daf 10b



Daf 11a



Daf 11b



Daf 12a



Daf 12b



Daf 13a



Daf 13b

<b>נוח לו לאדם שלא נברא משנברא וכו'.</b> ודייק אאזמו"ר הגה"ק זצללה"ה למה לא אמרו ז"ל טוב לו לאדם וכו' אלא נח לו וכו', משמע מזה שבאמת טוב לו יותר לאדם שנברא, כי כיון שרצונו ית' שתהיה הנפש בגוף האדם בוודאי הוא טובה גדולה להנפש, כי בטח יודע השי"ת שהנפש יגמור בכי טוב את רצון המשלחה לעולם הזה. רק כל הפחד הוא מצד האדם שמתיירא מאוד לכנוס במקום ספק נח לו שלא נברא משום שהנפש היא במקום טהרה, כמאמר אלקי נשמה שנתת בי טהורה היא, לכן אין ברצונה לירד לעולם הזה שהוא אילנא דספיקא שהוא מסופק במציאות השי"ת, לכן הנפש אינה בנייחא ויש לה צעקה גדולה מאוד, כי תתיירא פן תפסיד ח"ו מסיבת הספקות והסתרות.<br><small>(סוד ישרים ראש השנה כ"ח)</small>

מסכת פסחים



Daf 1a



Daf 1b



Daf 2a



Daf 2b



Daf 3a



Daf 3b



Daf 4a



Daf 4b



Daf 5a



Daf 5b



Daf 6a



Daf 6b



Daf 7a



Daf 7b



Daf 8a

<b>למה צדיקים דומין בפני השכינה כנר בפני אבוקה.</b> וביאר כבוד אאמו"ר זצללה"ה שלא אמרו כנר בפני השמש, משום דשרגא בטיהרא מאי מהניא, שמתבטל ומתכלל במקור האור שהוא השמש. אבל נר בפני אבוקה אינו מתבטל, שהוא חלק ממנו וניכר בו אור בפני עצמו. וע"כ נמשלו צדיקים בפני השכינה כנר בפני אבוקה, לומר שגם בעת שיתגלה הבהירות מאורו של השי"ת ויתראה כי אין מציאות לבחירה ועבודה, בכל זאת יהיה השארה למעשה הצדיקים שייגעו וסבלו בעולם הזה בעת ההסתר להיות נקרא עבודתם על שמם.<br><small>(בית יעקב בראשית פר' נח ג',י"ט, בית יעקב ויקרא פר' צו א',ט"ז, בית יעקב הכולל פ' כי תשא ד"ה וידבר א', סוד ישרים עה"ת מכתי"ק פ' מקץ ד"ה ויהי)</small>

Daf 8b



Daf 9a



Daf 9b



Daf 10a



Daf 10b



Daf 11a



Daf 11b



Daf 12a



Daf 12b



Daf 13a



Daf 13b



Daf 14a



Daf 14b



Daf 15a



Daf 15b



Daf 16a



Daf 16b



Daf 17a



Daf 17b



Daf 18a



Daf 18b



Daf 19a



Daf 19b



Daf 20a



Daf 20b



Daf 21a



Daf 21b



Daf 22a



Daf 22b



Daf 23a



Daf 23b



Daf 24a



Daf 24b



Daf 25a



Daf 25b



Daf 26a



Daf 26b



Daf 27a



Daf 27b



Daf 28a



Daf 28b



Daf 29a



Daf 29b



Daf 30a



Daf 30b



Daf 31a



Daf 31b



Daf 32a



Daf 32b



Daf 33a



Daf 33b



Daf 34a



Daf 34b



Daf 35a



Daf 35b



Daf 36a



Daf 36b



Daf 37a



Daf 37b



Daf 38a



Daf 38b



Daf 39a



Daf 39b



Daf 40a



Daf 40b



Daf 41a



Daf 41b



Daf 42a



Daf 42b



Daf 43a



Daf 43b



Daf 44a



Daf 44b



Daf 45a



Daf 45b



Daf 46a



Daf 46b



Daf 47a



Daf 47b



Daf 48a



Daf 48b



Daf 49a



Daf 49b

<b>רבי אומר עם הארץ אסור לאכול בשר.</b> וידוע מטעם האריז"ל מצד הנפשות המגולגלות. דהיינו כי ענין הגלגול בבעלי חיים שיש נפש שנשתקעה כ"כ במעשה בהמה בחייה עד שמלובשת בנפש הבהמית שלה אחר המות בהלבשה גמורה בלי שום יתרון האדם על הבהמה, שהוא מצד הדעת והחכמה, וזה נעדר מחכמה לגמרי. ושמעתי כי מכל מעללי אדם, פירוש פעולותיו שלא במתכוון, אם לטובה נוצר בעל חי טהור ולרע בעל חי טמא. וכפי אותם הכוחות של האדם שנוצרו מחמתו כך הוא גלגול הנפש ששקוע באותו כח ברע.<br><small>(צדקת הצדיק ר"מ)</small>

Daf 50a



Daf 50b



Daf 51a



Daf 51b



Daf 52a



Daf 52b



Daf 53a



Daf 53b



Daf 54a



Daf 54b



Daf 55a



Daf 55b



Daf 56a



Daf 56b



Daf 57a



Daf 57b



Daf 58a



Daf 58b



Daf 59a



Daf 59b



Daf 60a



Daf 60b



Daf 61a



Daf 61b



Daf 62a



Daf 62b



Daf 63a



Daf 63b



Daf 64a



Daf 64b



Daf 65a



Daf 65b



Daf 66a



Daf 66b



Daf 67a



Daf 67b



Daf 68a



Daf 68b



Daf 69a



Daf 69b



Daf 70a



Daf 70b



Daf 71a



Daf 71b



Daf 72a



Daf 72b



Daf 73a



Daf 73b



Daf 74a



Daf 74b



Daf 75a



Daf 75b



Daf 76a



Daf 76b



Daf 77a



Daf 77b



Daf 78a



Daf 78b



Daf 79a



Daf 79b



Daf 80a



Daf 80b



Daf 81a



Daf 81b



Daf 82a



Daf 82b



Daf 83a



Daf 83b



Daf 84a



Daf 84b



Daf 85a



Daf 85b



Daf 86a



Daf 86b



Daf 87a



Daf 87b



Daf 88a



Daf 88b



Daf 89a



Daf 89b



Daf 90a



Daf 90b



Daf 91a



Daf 91b



Daf 92a



Daf 92b



Daf 93a



Daf 93b



Daf 94a



Daf 94b



Daf 95a



Daf 95b



Daf 96a



Daf 96b



Daf 97a



Daf 97b



Daf 98a



Daf 98b



Daf 99a



Daf 99b



Daf 100a



Daf 100b



Daf 101a



Daf 101b



Daf 102a



Daf 102b



Daf 103a



Daf 103b



Daf 104a



Daf 104b



Daf 105a



Daf 105b



Daf 106a



Daf 106b



Daf 107a



Daf 107b



Daf 108a



Daf 108b



Daf 109a



Daf 109b



Daf 110a



Daf 110b



Daf 111a



Daf 111b



Daf 112a



Daf 112b



Daf 113a



Daf 113b



Daf 114a



Daf 114b



Daf 115a



Daf 115b



Daf 116a



Daf 116b



Daf 117a



Daf 117b



Daf 118a

<b>אמר רבי יהושע בן לוי הני עשרים וששה הודו כנגד מי, כנגד כ"ו דורות שברא הקב"ה בעולמו ולא נתן להם תורה וזן אותם בחסדו.</b> ולהבין הלא נחשבו שם אף דורות שהיו אחר מתן תורה כגון סיחון ועוג. אכן כפי שביאר בזה כ"ק אאמו"ר הגה"ק זצללה"ה שעד ביאת הארץ ושנתיישבו בה לא נשלם עוד יציאת מצרים בשלימות, וכל הארבעים שנה שהיו במדבר היה נקרא עוד יציאת מצרים. כי ענין יציאת מצרים הוא שישראל התחילו לברר עצמם מצדם מחשקות ותאות שהיו משוקעים ומורגלים בהם בארץ מצרים. וביציאתם התחילו ראשית טהרתם, וכל שעה היו מטהרים את לבם עוד יותר עד מתן תורה, אבל עוד לא נגמר בשלימות, כי אף בעמדם על הר סיני פתח להם השי"ת ביציאת מצרים כי גם מתן תורה נחשב ליציאת מצרים. וכל הארבעים שנה במדבר עד בואם לגלגל שנאמר (יהושע ה',ט') היום גלותי חרפת מצרים מעליכם שאז נשלם ענין יציאת מצרים, שנתבטל מלבם התאוות שהיו משוקעים בארץ מצרים ונעשו בני חורין כי אז נחקק בלבם ד"ת בקביעות, לכן עד אז נחשב שהיו נזונים בחסדו.<br><small>(בית יעקב ויקרא בחקתי כ"ג)</small>

Daf 118b



Daf 119a



Daf 119b

<b>אין מפטירין אחר הפסח אפיקומן.</b> התחלת בנין הישועה הופיע השי"ת ממקום העליון ביותר שנעלם אפילו מצבא מעלה, והוא כמו שביאר א"ז מו"ר הגה"ק זללה"ה, אין מפטירין אחר הפסח אפיקומן, היינו אם תשאל למה בחר השי"ת בישראל יותר מבכל האומות, על זה משיבים אין מפטירין אחר הפסח אפיקומן היינו כי זה שבחר השי"ת בישראל דווקא הוא למעלה מתפיסת הבריאה.<br><small>(סוד ישרים ליל פסח ו')</small>

ירושלמי מסכת פסחים

<small>(פ"י ה"א)</small> <b>כל האוכל מצה בערב פסח כאילו בועל ארוסתו בבית חמיו.</b> מה שמדמה אכילת מצה בע"פ לארוסה כי האשה כשנשאת היא מתאחד עם האיש, וקודם שמתאחדת עמו לגמרי ומ"מ יש לה מעט שייכות אצלו, היא ארוסה. וקודם לזה אין לה עדיין שום שייכות אצלו ואין לו שום חשק אצלה, רק שהיא ארוסתו יש לו חשק אצלה. וכמו שאומר אאמו"ר זללה"ה שלמה שאין שייך לישראל, אין לישראל שום חשק לזה, רק למה שהוא שלהם אך שאין עדיין הזמן. ועי"ז שישראל מצמצין עצמם ואינן נוטלים כל זמן שאינו שלהם, ע"כ נותן להם השי"ת אח"כ שיהיה מתאחד עמהם לגמרי. ומערב פסח אחר חצות היום אין עדיין חיוב מצה רק איסור אכילת חמץ, וכן אחר לילה ראשון אין חיוב לאכול מצה רק שאסור לאכול חמץ.<br><small>(ספר הזמנים הגש"פ ער"פ ד"ה כל)</small>

מסכת יומא



Daf 1a



Daf 1b



Daf 2a



Daf 2b



Daf 3a



Daf 3b



Daf 4a



Daf 4b



Daf 5a



Daf 5b



Daf 6a



Daf 6b



Daf 7a



Daf 7b



Daf 8a



Daf 8b



Daf 9a



Daf 9b



Daf 10a



Daf 10b



Daf 11a



Daf 11b



Daf 12a



Daf 12b



Daf 13a



Daf 13b



Daf 14a



Daf 14b



Daf 15a



Daf 15b



Daf 16a



Daf 16b



Daf 17a



Daf 17b



Daf 18a



Daf 18b



Daf 19a



Daf 19b



Daf 20a



Daf 20b



Daf 21a



Daf 21b



Daf 22a



Daf 22b



Daf 23a



Daf 23b



Daf 24a



Daf 24b



Daf 25a



Daf 25b



Daf 26a



Daf 26b



Daf 27a



Daf 27b



Daf 28a



Daf 28b



Daf 29a



Daf 29b



Daf 30a



Daf 30b



Daf 31a



Daf 31b



Daf 32a



Daf 32b



Daf 33a



Daf 33b



Daf 34a



Daf 34b



Daf 35a



Daf 35b



Daf 36a



Daf 36b



Daf 37a



Daf 37b



Daf 38a



Daf 38b



Daf 39a



Daf 39b



Daf 40a



Daf 40b



Daf 41a



Daf 41b



Daf 42a



Daf 42b



Daf 43a



Daf 43b



Daf 44a



Daf 44b



Daf 45a



Daf 45b



Daf 46a



Daf 46b



Daf 47a



Daf 47b



Daf 48a



Daf 48b



Daf 49a



Daf 49b



Daf 50a



Daf 50b



Daf 51a



Daf 51b



Daf 52a



Daf 52b



Daf 53a



Daf 53b



Daf 54a



Daf 54b



Daf 55a



Daf 55b



Daf 56a



Daf 56b



Daf 57a



Daf 57b



Daf 58a



Daf 58b



Daf 59a



Daf 59b



Daf 60a



Daf 60b



Daf 61a



Daf 61b



Daf 62a



Daf 62b



Daf 63a



Daf 63b



Daf 64a



Daf 64b



Daf 65a



Daf 65b



Daf 66a



Daf 66b



Daf 67a



Daf 67b



Daf 68a



Daf 68b



Daf 69a



Daf 69b



Daf 70a



Daf 70b



Daf 71a



Daf 71b



Daf 72a



Daf 72b



Daf 73a



Daf 73b



Daf 74a



Daf 74b



Daf 75a



Daf 75b



Daf 76a



Daf 76b



Daf 77a



Daf 77b



Daf 78a



Daf 78b

<b>האוכל ביום הכיפורים ככותבת הגסה כמוה וכגרעינתה.</b> בעי רב פפא ככותבת שאמרו הגרעינתה או בלא גרעינתה. פירש"י ז"ל הא דקתני מתניתין ובגרעינתה מיבעיא ליה היכי קאמר כמוה וכגרעינתה יחד, או דלמא הכי קאמר כמוה כגרעינתה. ופירש כבוד אדוני אבי זקני מו"ר הרב הגאון הקדוש מרן מרדכי יוסף זצללה"ה דהאיבעיא כפשטא אזלא הא דקתני כמוה וכגרעינתה היא בגרעינתה קאמר או דלמא שלא בגרעינתה קאמר, כי ענין שם גרעין נקרא ע"ש שמחסר בהפירי, שבמקומו חסר הפירי, וכדאמרינן בשבת (ע"ז:) גראינין או גרעינין ת"ש ונגרע מערכך יעו"ש בפירש"י ז"ל, ולהכי מספקא ליה לרב פפא בפירוש המשנה דקתני כמוה וכגרעינתה הכי קאמר כמוה כמו שהיא חסרה. וזה כוונת רש"י ז"ל בלשונו הק' הא דקתני מתניתין וכגרעינתה מיבעיא ליה היכי קאמר כמוה וכגרעינתה יחד או דלמא הכי קאמר כמוה כגרעינתה, פירוש כמוה כגרעינתה כמוה כמו שהיא חסרה.<br><small>(סדרי טהרות כלים קע"ב.)</small>

Daf 79a



Daf 79b



Daf 80a



Daf 80b



Daf 81a



Daf 81b



Daf 82a



Daf 82b



Daf 83a



Daf 83b



Daf 84a



Daf 84b



Daf 85a



Daf 85b

<b>מה המקוה מטהר את הטמאים אף הקב"ה מטהר את ישראל.</b> כי טהרת מים הוא השקה, כמו שאמר כבוד אזמו"ר הגה"ק זללה"ה שטהרה מהמים הוא שמחבר המים למקור כן הוא הטהרה של האדם, כשהאדם מחבר ומדביק את עצמו להשי"ת ורואה שכל חיותו הוא רק ממקור החיים מהשי"ת, זהו הטהרה של האדם.<br><small>(תפארת יוסף יומא פ"ה:)</small>

Daf 86a



Daf 86b

<b>האי עוון מזיד הוא וקא קרי ליה כשלון אלא שב מיראה זדונות נעשות לו כשגגות שב מאהבה נעשות לו כזכויות.</b> ואמר בזה כבוד אזמו"ר זללה"ה ששב מיראה אין פירושו ששב מחמת יראת העונש, אלא מרמז שכבר קנה והשיג אור בשלימות ורק שלא נקבע עוד אצלו בקביעות גמור ועוד יכול לפסוק ממנו זה האור. וזה מרמז ששב מיראה שעוד יש לו יראות גדולות שמא יופסק ממנו אור השי"ת, מחמת שלא השיג עדין בסדר מסודר, ושב מאהבה מורה שכבר קבע קדושה אצלו בקביעות כיתד בל תמוט וכבר השיג אור השי"ת בסדר מסודר.<br><small>(תפארת יוסף פר' האזינו ש"ת ד"ה זכור ב')</small>

מסכת סוכה



Daf 1a



Daf 1b



Daf 2a



Daf 2b



Daf 3a



Daf 3b



Daf 4a



Daf 4b



Daf 5a



Daf 5b



Daf 6a



Daf 6b



Daf 7a



Daf 7b



Daf 8a



Daf 8b



Daf 9a



Daf 9b



Daf 10a



Daf 10b



Daf 11a



Daf 11b



Daf 12a



Daf 12b



Daf 13a



Daf 13b



Daf 14a



Daf 14b



Daf 15a



Daf 15b



Daf 16a



Daf 16b



Daf 17a



Daf 17b



Daf 18a



Daf 18b



Daf 19a



Daf 19b



Daf 20a



Daf 20b



Daf 21a



Daf 21b



Daf 22a



Daf 22b



Daf 23a



Daf 23b



Daf 24a



Daf 24b



Daf 25a



Daf 25b



Daf 26a



Daf 26b



Daf 27a



Daf 27b



Daf 28a



Daf 28b



Daf 29a



Daf 29b



Daf 30a



Daf 30b



Daf 31a



Daf 31b



Daf 32a



Daf 32b



Daf 33a



Daf 33b



Daf 34a



Daf 34b



Daf 35a



Daf 35b



Daf 36a



Daf 36b



Daf 37a



Daf 37b



Daf 38a



Daf 38b



Daf 39a



Daf 39b



Daf 40a



Daf 40b



Daf 41a



Daf 41b



Daf 42a



Daf 42b



Daf 43a



Daf 43b



Daf 44a



Daf 44b



Daf 45a



Daf 45b



Daf 46a



Daf 46b



Daf 47a



Daf 47b



Daf 48a



Daf 48b



Daf 49a



Daf 49b



Daf 50a



Daf 50b



Daf 51a

<b>מי שלא ראה שמחת בית השואבה לא ראה שמחה מימיו וכו' ולא היה חצר בירושלים שאינה מאירה מאור בית השואבה חסידים ואנשי מעשה וכו' ויש מהם אומרים אשרי ילדותנו שלא ביישה את זקנותינו.</b> ביאר בזה כבוד אזמו"ר הגה"ק זצללה"ה שמזה הלשון משמע שמקודם היה נראה להם לפעמים שחסר אצלם אור, ומהארת בית השואבה נתוודע להם למפרע אשר מעולם לא היו משוללי אור.<br><small>(תפארת יוסף סוכות ד"ה מי)</small>

Daf 51b



Daf 52a

<b>כל הגדול מחבירו יצרו גדול הימנו.</b> ושמעתי כי בי"ג שנה שנכנס יצר הטוב אז היצר הרע מתגבר.<br><small>(צדקת הצדיק רי"ט)</small>

מסכת ראש השנה



Daf 1a



Daf 1b



Daf 2a



Daf 2b



Daf 3a



Daf 3b



Daf 4a



Daf 4b



Daf 5a



Daf 5b



Daf 6a



Daf 6b



Daf 7a



Daf 7b



Daf 8a



Daf 8b



Daf 9a



Daf 9b



Daf 10a



Daf 10b



Daf 11a

<b>ירח שנולדו בו איתני עולם.</b> האבות נקראו איתנים ושמעתי פירושו עקשנים, פירוש שהיה להם תוקף החשק בוער באש שלא ישקוט וינוח עד שיגיעו למלויו. אברהם אבינו ע"ה במדת האהבה עד שהגיע לתכלית אהבת ה' שהוא בהרחקת כל אהבות זולתו, עד שהוליד את יצחק שהוא היה תוקף החשק ליראת ה' שנאת רע וכל מיני אהבות זרות וחמדת עולם הזה היו מרוחקים אצלו בתכלית, עד שהוליד יעקב אבינו ע"ה שהיה לו תוקף החשק לשניהם אהבת השי"ת ושנאת רע. ואין קורין אבות אלא לג' אלו (ברכות ט"ז:) שהם כל כך נגבר חשקם כל אחד למדתו בטוב עד שהגיע לתכליתו להיות כולו כך.<br><small>(צדקת הצדיק רמ"ח)</small>

Daf 11b



Daf 12a



Daf 12b



Daf 13a



Daf 13b



Daf 14a



Daf 14b



Daf 15a



Daf 15b



Daf 16a

<b>אמרו לפני מלכיות כדי שתמליכוני עליכם זכרונות כדי שיעלה זכרונכם לפני לטובה ובמה בשופר.</b> ואמר כבוד אזמו"ר זללה"ה דמה שייך אצל השי"ת זכרון, הלא אין שכחה לפני כסא כבודו, ורק דכל זה הוא מצד הבריאה דהיינו שישראל מצידו יכיר את הזכרון הזה איך שיש להשי"ת חבור עמו.<br><small>(תפארת יוסף ראש השנה ד"ה אמרו א')</small>

Daf 16b



Daf 17a



Daf 17b



Daf 18a



Daf 18b



Daf 19a



Daf 19b



Daf 20a



Daf 20b



Daf 21a



Daf 21b



Daf 22a



Daf 22b



Daf 23a



Daf 23b



Daf 24a



Daf 24b



Daf 25a



Daf 25b



Daf 26a



Daf 26b



Daf 27a



Daf 27b



Daf 28a



Daf 28b



Daf 29a



Daf 29b



Daf 30a



Daf 30b



Daf 31a



Daf 31b



Daf 32a



Daf 32b

<b>אמר רבי יוחנן שעת גזירות המלכות שנו.</b> תקיעות במוסף נתקן ע"י גזירה. ושמעתי לפי שהוא שלא ע"פ דין, דמדין ראוי להיות זריזין מקדימין ודבר כזה אי אפשר להיות ע"י חכמי ישראל רק נעשה ע"י גזירת המלכות.<br><small>(צדקת הצדיק קע"ח)</small>

מסכת תענית



Daf 1a



Daf 1b



Daf 2a



Daf 2b



Daf 3a



Daf 3b



Daf 4a



Daf 4b



Daf 5a



Daf 5b

<b>יעקב אבינו לא מת וכו' אמר ליה מקרא אני דורש.</b> שמעתי שלא היה התגלות גמור בפשט הכתוב רק בדרך הדרש, וכן היה התגלות הענין בפועל לא נגלה לעין כל בפשיטות, רק דורשי רשומות המעמיקים הבינו, וכיוצא בזה בכל הענינים.<br><small>(קדושת שבת מאמר ג' ד"ה וכל)</small>

Daf 6a



Daf 6b



Daf 7a

<b>אמר ר' אבהו גדול יום הגשמים מתחית המתים דאילו תחיית המתים לצדיקים ואילו גשמים בין לצדיקים בין לרשעים וכו'.</b> ולהבין זאת, הלא על גשמים נמי נאמר (דברים י"א,י"ג) והיה אם שמוע תשמעו וגו' ונתתי מטר ארצכם וגו' השמרו לכם פן יפתה לבבכם וגו' ועצר את השמים ולא יהיה מטר וגו'. הרי שהגשמים הוא נמי רק לצדיקים ומה זה שאמר כאן בין לצדיקים בין לרשעים. וביאר בזה כבוד אזמו"ר הגה"ק זללה"ה אשר הגמרא מיירי מזה העולם שהוא אילנא דספיקא, כי אין שום דבר בזה העולם מבורר וממילא אינו ניכר נמי מפורש הכוונה מהשי"ת בהשפע היורד מן השמים למי הוא עיקר כוונתו ית', ומצד זה שפיר יכול גם הרשע להנות מאותו השפע, וזה כוונתם ז"ל גשמים בין לצדיקים בין לרשעים. משא"כ לעתיד שהנהגתו ית' יהיה אז בהתגלות מפורש, כי הטוב יהיה נבדל לגמרי מהרע בלי שום תערובת רע כלל, אז יהיה ניכר שפיר הכוונה מהשי"ת למי הוא עיקר המכוון בירידת השפע משמים שהוא רק לצדיקים, וזה כוונת מאמרם ז"ל, דאילו תחית המתים רק לצדיקים, כי אז יתבטל הרע לגמרי.<br><small>(תפארת יוסף תענית ז'. ד"ה אמר)</small>

Daf 7b



Daf 8a



Daf 8b

בימי ר' זירא גזור גזירא, וגזור דלא למיתב בתעניתא, אמר להו ר' זירא נקבליה עיילוון ולכי בטיל הגזירה ליתביה אמר ליה מנא לך הא אמר להו דכתיב (דניאל י',י"ב) ויאמר אלי אל תירא דניאל כי מן היום הראשון אשר נתת את לבך להבין ולהתענות לפני אלוקיך. ענין תפלת תענית הוא כמו שביאר כבוד אזמו"ר הגה"ק זללה"ה דבאמת השי"ת הוא בלי גבול ותכלית, והאדם הוא בעל גבול, וכשאדם עושה חטא הוא פוגם במי שהוא בלי גבול ותכלית והאיך מועיל תשובה שהוא בא מבעל גבול ותכלית. אמנם השי"ת הוא רב חסד, ע"כ כשאדם מקבל עליו לשוב בתשובה, מגביה השי"ת תפיסתו ומראה לו שיש לו חיבור עם אור השי"ת, וממילא הוי התשובה בלי גבול והחטא הוא רק בתפיסתו, וע"ז נאמר (תהלים ע"ח,ל"ט) ויזכור כי בשר המה וגו' וכמבואר במקום אחר. וזה שאיתא כאן בגמרא אמר ר' זירא ניקבליה והדר ליתביה וכו' ויאמר אלי אל תירא דניאל כי מן היום הראשון אשר נתת את לבך להבין ולהתענות לפני אלוקיך נשמעו דברינו היינו אם נקבל עלינו התענית תיכף יהיה נשמע דבריו. וזה שאמרו חז"ל (תענית י"א:) המתענה לשעות מתפלל תפלת תענית, היינו כשיקבל עליו התשובה אף שהוא בגבול מתפלל תפלת עננו היינו שמראה לו השי"ת שיש לו חיבור עם אורו ית' ממילא הוה התשובה ג"כ בלי גבול.<br><small>(תפארת יוסף תענית י"א. ד"ה מר עוקבא)</small>

Daf 9a



Daf 9b



Daf 10a



Daf 10b



Daf 11a



Daf 11b



Daf 12a



Daf 12b



Daf 13a



Daf 13b



Daf 14a



Daf 14b



Daf 15a

<b>מי שענה את אברהם בהר המוריה הוא יענה אתכם וכו'.</b> אמר בזה כבוד אזמו"ר הגה"ק זללה"ה שעל ידי העבודה שישראל עובדים מגיעין לקדושת אבות היינו שאברהם היה עובד את השי"ת במסירות הנפש עד היכן שעקד את יצחק בנו והעלה אותו לשחוט, ואיתא במדרש (בראשית רבה נ"ו, י"ח) שאחר הנסיון הזה בקש אברהם אבינו ע"ה שלא ינסה אותו עוד בנסיון כזה, היינו שביקש מהשי"ת שיקבע קדושת עבודה הזאת לדורות בלב כל ישראל שלא יצטרכו לילך עוד בעבודה כזאת, רק שהשי"ת יחתום שקדושה זאת קבועה בלבם בלי שום עבודה, וכל אימת שילכו בעבודה יעוררו קדושה זאת הקבועה בלבם מקדושת אבות.<br><small>(תפארת יוסף תענית ט"ו. ד"ה סדר)</small>
וכענין הזה שמענו בשם הבעש"ט זצללה"ה שאמר על עצמו שאם היה יודע בטח בעצמו שהוא מזרע אברהם יצחק ויעקב, והיינו שבשורש תולדתו הוא מקושר בקדושה, היה הולך עם הכובע שלו מן הצד כנהוג מי שהוא שש ושמח בעצמו על כי הולך לבטח דרכו ולא יפחד משום דבר, ושמענו ע"ז מרה"ק זצללה"ה שעל כל זה יוכל לפעול זאת ברחמים שיהיה נחשב משורש תולדתו בקדושה.<br><small>(פרי צדיק סוכות ט', דברי סופרים י"ח)</small>

מסכת מגילה



Daf 1a



Daf 1b



Daf 2a

<b>אלא שהכפרים מקדימין ליום הכניסה.</b> כמו שאמר רה"ק זצוקללה"ה דבני כפרים נקראו עמי הארץ שעוסקים בעבודת האדמה, ואף שעיקר מחיית עמלק ע"י תלמידי חכמים, מ"מ גם עמי הארץ בני הכפרים מבררין את עצמן לגביהו שהם כריח שדה של תפוחים, ואדרבה הם מקדימין ליום הכניסה דעיקר הבירור נגד קטרוג עמלק הוא בהם, שיש לו טענות עליהם והם מתבררין שהם קשורים בשורש בהשי"ת דרצוננו לעשות רצונך ומי מעכב וכו'.<br><small>(פרי צדיק ר"ח אדר א', סוד ישרים פורים ט"ז)</small>

Daf 2b



Daf 3a



Daf 3b



Daf 4a



Daf 4b



Daf 5a



Daf 5b



Daf 6a



Daf 6b



Daf 7a



Daf 7b



Daf 8a



Daf 8b



Daf 9a



Daf 9b

<b>אין בין שילה לירושלים אלא שבשילה וכו'.</b> הנה הגמ' מחשב כאן שלש עשרה אין בין, וביאר בזה כבוד אזמו"ר הגה"ק זללה"ה שהם נגד השלש עשרה מדות שהאדם צריך לברר עצמו בהם. והסדר מאלו הי"ג אין בין, שמחשב כאן הוא שנה נפש עולם. אין בין אדר ראשון לשני וכן אין בין יו"ט לשבת ואין בין שבת ליום הכיפורים המה נגד שנה. ואח"כ אין בין זב הרואה שתיים, אין בין מצורע מוסגר, הם כנגד נפש. ואח"כ אין בין שילה לירושלים הם נגד עולם. והיינו שאם האדם מברר עצמו בכל הי"ג מידות בשנה, נפש ועולם, אז פותח לו השי"ת אוצר של מתנות חנם כדאיתא בש"ס (ר"ה י"ז:) מלמד שנתעטף הקב"ה כשליח צבור והראה לו למשה סדר תפילה אמר לו כל זמן שישראל חוטאין יעשו לפני כסדר הזה ואני מוחל להם. והיינו בעת שיהיה ח"ו בהסתרה גדולה עד שהיכן שנדמה להם שתמו זכות אבות מ"מ אם יעשו לפני כסדר הזה היינו שמבררים עצמם בכל אלו הי"ג מדות בשנה ובנפש ובעולם ואז אני מוחל להם, ופותח להם השי"ת אז פתח חדש ומראה להם שלא הטו מרצונו ית' אפילו כחוט השערה.<br><small>(תפארת יוסף מגילה ט': ד"ה אין)</small>

Daf 10a



Daf 10b



Daf 11a



Daf 11b



Daf 12a

<b>הם לא עשו אלא לפנים אף הקב"ה לא עשה עמהן אלא לפנים.</b> וקבלתי דהסנהדרין וכל אנשי כנסת הגדולה שבאותו דור ידעו האמת שהוא רק גזירה לפנים ולא עשו חשבון מזה כלל, רק מרדכי דנעלם ממנו ענין זה הוא שזעק והזעיק על הענין וכך שמעתי.<br><small>(רסיסי לילה אות נ"ב ד"ה והמן)</small>

Daf 12b



Daf 13a



Daf 13b



Daf 14a



Daf 14b



Daf 15a



Daf 15b



Daf 16a



Daf 16b



Daf 17a



Daf 17b



Daf 18a



Daf 18b



Daf 19a



Daf 19b



Daf 20a



Daf 20b



Daf 21a



Daf 21b



Daf 22a



Daf 22b



Daf 23a



Daf 23b



Daf 24a



Daf 24b



Daf 25a

<b>ההוא דנחית קמיה דר' חנינא אמר האל הגדול הגבור והנורא האדיר והחזק והאמיץ אמר לו סיימתינהו לשבחיה דמארך השתא הני תלתא אי לאו דכתבינהו משה באורייתא ואתי אנשי כנסת הגדולה ותקניניהו בתפילה אנן לא אמרינן להו ואת אמרת וכו'.</b> וביאר בזה אזמו"ר הגה"ק זללה"ה כי בתפלה אין אדם רשאי להרבות כלום על שבחי אנשי כנסת הגדולה, כי אם ירבה לשבח מתוך הכרת תפיסתו שמנהיר לו השי"ת בזו הרגע, אזי מה יעשה כשינהיר לו השי"ת ברגע אחרת הכרה ביותר בהירות, אזי יהיה נשאר זה האדם מבויש נגד עצמו, כי יהיה נחשב בתפיסתו הקודמת לחוטא נגד הבהירות של עכשיו, ע"כ אין להרבות בתפילה על השבחים שתקנו אנשי כנסת הגדולה, כי באמת נכלל בהשבחים שתקנו אנכה"ג כל מיני שבחים. אבל מה שמוסיף האדם מפאת הכרת תפיסתו שמנהיר לו השי"ת, הוא באמת מגרע, לפיכך אין אדם רשאי בתפילות להרבות על שבחי אכה"ג.<br><small>(סוד ישרים ליל פסח כ"ט)</small>

Daf 25b

<b>קללות וברכות נקרין ומתרגמין, פשיטא מהו דתימא ניחוש דלמא פייגא דעתייהו דציבורא קמ"ל.</b> כי הקללות והעונשין הם שעי"ז יצמצמו ישראל את עצמם, ומהו דתימא ניחוש דלמא פייגא דעתיהו דציבורא שיאמרו מי יוכל לעמוד באלה לסבול כ"כ צמצומים, וח"ו על ידי זה יהיו עורקים מקמאי מרייהו, קמ"ל שזה עצה טובה לאדם לכוף ולהיות שפל בדעתו ועי"ז ישיג אחרית טובה וכמו שביאר בזה כ"ק אאמו"ר הגה"ק זצללה"ה שע"י אזהרות ועונשין יתווסף עוד יותר היראה, כי טוב לאדם שיתווסף בו מדת היראה בראשית השנה ועי"ז יצמצמו את עצמם עוד יותר לכבוד שמים, ויהיה בהם התחזקות ולעומת זה כביכול השי"ת ירכין מכתרא לכתרא ומנזרא לנזרא, שבה ירגישו אהבת הש"י ויתגדל בהם חשק עוד יותר ויעבדו עבודת הש"י מתוך אהבה.<br><small>(בית יעקב ויקרא בחקותי פ"ג)</small>

מסכת חגיגה



Daf 1a



Daf 1b



Daf 2a



Daf 2b



Daf 3a



Daf 3b



Daf 4a



Daf 4b

ר' יוסף כי מטי להאי קרא בכי ויש נספה בלא משפט (משלי י"ג,כ"ג) אמר מי איכא דאזיל בלא זמניה. בזה ביאר כאאזמו"ר הרב הגה"ק זללה"ה שיש משפט מהשי"ת שזה יספה בלא משפט, שגם זה הוא משפט, וזה הטוב והנאות לפניו.<br><small>(תפארת החנוכי וילך דף ק': ועיי"ש ביאורו)</small>

Daf 5a



Daf 5b



Daf 6a



Daf 6b



Daf 7a



Daf 7b



Daf 8a



Daf 8b



Daf 9a



Daf 9b



Daf 10a



Daf 10b



Daf 11a



Daf 11b



Daf 12a



Daf 12b



Daf 13a



Daf 13b



Daf 14a



Daf 14b



Daf 15a



Daf 15b



Daf 16a



Daf 16b



Daf 17a



Daf 17b



Daf 18a



Daf 18b



Daf 19a



Daf 19b



Daf 20a



Daf 20b



Daf 21a



Daf 21b



Daf 22a



Daf 22b



Daf 23a



Daf 23b



Daf 24a



Daf 24b



Daf 25a



Daf 25b



Daf 26a



Daf 26b

מלמד שמגביהין אותו ומראין בו לעולי רגלים לחם הפנים ואומרים להם ראו חיבתכם לפני המקום סילוקו כסידורו. והטומאה שהיה בשולחן בסיבת ההגבהה להראותו לעולי רגלים (כמ"ש בגמ' שם) הוא גם כן ע"ד ששמעתי מהמעשה שהיה אצל רה"ק הרבי מלובין זצוק"ל שנתנו לו לקידוש ע"פ טעות צלוחית מי דבש, וכשהסתכל בכוס אמר שהוא כשר אבל אינו רואה בו הבהירות של כשר וע"כ לא רצה לקדש עליו, וע"ז אמר רבה"ק זצ"ל כי בדבר שנמצא גם ההיפוך מהקדושה באותו דבר יש בהירות הקדושה, ובדבר שאין בו ההיפוך אין בו גם בהירות ההכשר. ולפי חיבתן הוא טומאתן וע"כ גם בזה שהיה הגבהת השולחן היה השולחן מקבל טומאה, זה בעצמו ג"כ מראה חיבתן, דבאומות ליכא טומאת זיבה ונגעים והכל רק בישראל לפי חובתן ולכך כאן נקרא שולחן הטהור מכלל שהוא טמא.<br><small>(פרי צדיק אמור י"א, דברי חלומות אות כ"ד)</small>

מסכת יבמות



Daf 1a



Daf 1b



Daf 2a



Daf 2b



Daf 3a



Daf 3b



Daf 4a



Daf 4b



Daf 5a



Daf 5b



Daf 6a



Daf 6b



Daf 7a



Daf 7b



Daf 8a



Daf 8b



Daf 9a



Daf 9b



Daf 10a



Daf 10b



Daf 11a



Daf 11b



Daf 12a



Daf 12b



Daf 13a



Daf 13b



Daf 14a



Daf 14b



Daf 15a



Daf 15b



Daf 16a



Daf 16b



Daf 17a



Daf 17b



Daf 18a



Daf 18b



Daf 19a



Daf 19b



Daf 20a



Daf 20b



Daf 21a



Daf 21b



Daf 22a



Daf 22b



Daf 23a



Daf 23b



Daf 24a



Daf 24b



Daf 25a



Daf 25b



Daf 26a



Daf 26b



Daf 27a



Daf 27b



Daf 28a



Daf 28b



Daf 29a



Daf 29b



Daf 30a



Daf 30b



Daf 31a



Daf 31b



Daf 32a



Daf 32b



Daf 33a



Daf 33b



Daf 34a



Daf 34b



Daf 35a



Daf 35b



Daf 36a



Daf 36b



Daf 37a



Daf 37b



Daf 38a



Daf 38b



Daf 39a



Daf 39b



Daf 40a



Daf 40b



Daf 41a



Daf 41b



Daf 42a



Daf 42b



Daf 43a



Daf 43b



Daf 44a



Daf 44b



Daf 45a



Daf 45b



Daf 46a



Daf 46b



Daf 47a



Daf 47b



Daf 48a



Daf 48b



Daf 49a



Daf 49b



Daf 50a



Daf 50b



Daf 51a



Daf 51b



Daf 52a



Daf 52b



Daf 53a



Daf 53b



Daf 54a



Daf 54b



Daf 55a



Daf 55b



Daf 56a



Daf 56b



Daf 57a



Daf 57b



Daf 58a



Daf 58b



Daf 59a



Daf 59b



Daf 60a



Daf 60b



Daf 61a



Daf 61b



Daf 62a



Daf 62b



Daf 63a

<b>אפילו ספינות הבאות מגליא לאספמיא אין מתברכות אלא בשביל ישראל.</b> ושמעתי דמאמר חז"ל זה מסכים לדברי כי כאשר אחד מישראל מחדש איזה דבר מחכמת התורה שהיא חכמת השי"ת חכמה זו מתפשטת בכל עלמין וגם בעולם הגשמי מתחדש כנגדה איזה דבר חכמה שבעניני עולם הזה, הנמשך ע"י חכמה זו שנתחדשה בתורת ה' ועבודתו יתברך, ויוכלו לקולטה חכמי אומות העולם שבאותו הדור ולחדשה ויחשוב הרואה שהם חדשוה. וכן הגיד אחד קדוש כי גם מיני ארוגות בגדים שונים המתחדשים מידי יום, בא ע"י מה שמחדש איזה נפש מישראל איזה דבר בעבדות ה'.<br><small>(לקוטי מאמרים צ"ו.)</small>

Daf 63b



מסכת כתובות



Daf 1a



Daf 1b



Daf 2a



Daf 2b



Daf 3a



Daf 3b

<b>גזירה עבידא דבטלה.</b> שמעתי פירושו דעשויה לכך כדי שיבטלוה, וההצלחה האמיתית מגזירה הוא כאשר פועלת בקרב לבבות בני ישראל תשובה ומביאה ישועה וביטול הגזירה.<br><small>(רסיסי לילה אות נ"ג ד"ה וזה)</small>

מסכת נדרים



Daf 1a



Daf 1b



Daf 2a



Daf 2b



Daf 3a



Daf 3b



Daf 4a



Daf 4b



Daf 5a



Daf 5b



Daf 6a



Daf 6b



Daf 7a



Daf 7b



Daf 8a



Daf 8b



Daf 9a



Daf 9b



Daf 10a



Daf 10b



Daf 11a



Daf 11b



Daf 12a



Daf 12b



Daf 13a



Daf 13b



Daf 14a



Daf 14b



Daf 15a



Daf 15b



Daf 16a



Daf 16b



Daf 17a



Daf 17b



Daf 18a



Daf 18b



Daf 19a



Daf 19b



Daf 20a



Daf 20b



Daf 21a



Daf 21b



Daf 22a



Daf 22b



Daf 23a



Daf 23b



Daf 24a



Daf 24b



Daf 25a

<b>שקולה ציצית כנגד כל המצוות כולן.</b> ובירושלמי (ברכות פ"א,ה"א) שקולה שבת כנגד כל המצוות ושמעתי מכ"ק אדוני אבי מו"ר הרה"ק רבי אברהם יהושע העשיל זללה"ה שאמר בשם כ"ק אאזמו"ר הגה"ק רבינו מרדכי יוסף זללה"ה מאיזביצא בדרך רמז שבשבת יש ל"ט מלאכות וכנגדם בציצית ל"ט כריכות והכריכות מחולקין לז' וח' וי"א וי"ג וכן מחולקין במשנה הל"ט מלאכות במספר זה (שבת ע"ג.) י"א סדורא דפת מהזורע עד האופה, וי"ג סדורא דמלבוש מהגוזז עד הקורע, וז' מלאכות בעורות מהצד עד המחתכו ועוד נשארו שמונה. וכן יש בכל ד' ציציות עשרים קשרים ועם הד' ציציות המה עשרים וארבע וכנגדם סידר רבינו הקדוש כ"ד פרקים במס' שבת.<br><small>(הערות לשלשה ספרי התכלת מהרה"צ ר' ירוחם ליינר זצ"ל)</small>

מסכת סוטה



Daf 1a



Daf 1b



Daf 2a



Daf 2b



Daf 3a



Daf 3b



Daf 4a



Daf 4b



Daf 5a



Daf 5b



Daf 6a



Daf 6b



Daf 7a



Daf 7b



Daf 8a



Daf 8b



Daf 9a



Daf 9b



Daf 10a



Daf 10b

<b>יהודה שקדש שם שמים בפרהסיא זכה ונקרא כולו על שמו של הקב"ה.</b> כי אהבת הש"י קבוע בו וכמו ששמעתי כי מי ששונא הנבחר משבט יהודה נקרא שונא ה', וכן נקראו שונאי דוד המלך ע"ה. משא"כ בשאר שבטים כל אחד כפי מעלתו, משבט יוסף השונאו נקרא שונא צדיק, ומגד שונא תם, ומלוי שונא ישראל כך שמעתי.<br><small>(צדקת הצדיק קצ"ח, ליקוטי מאמרים פ"א:)</small>

Daf 11a



Daf 11b



Daf 12a



Daf 12b



Daf 13a



Daf 13b



Daf 14a



Daf 14b



Daf 15a



Daf 15b



Daf 16a



Daf 16b



Daf 17a



Daf 17b



Daf 18a



Daf 18b



Daf 19a



Daf 19b



Daf 20a



Daf 20b



Daf 21a



Daf 21b



Daf 22a



Daf 22b



Daf 23a



Daf 23b



Daf 24a



Daf 24b



Daf 25a



Daf 25b



Daf 26a



Daf 26b



Daf 27a



Daf 27b



Daf 28a



Daf 28b



Daf 29a



Daf 29b



Daf 30a



Daf 30b



Daf 31a



Daf 31b



Daf 32a



Daf 32b



Daf 33a



Daf 33b



Daf 34a



Daf 34b



Daf 35a



Daf 35b



Daf 36a



Daf 36b



Daf 37a



Daf 37b



Daf 38a



Daf 38b



Daf 39a



Daf 39b



Daf 40a



Daf 40b



Daf 41a



Daf 41b



Daf 42a



Daf 42b



Daf 43a



Daf 43b



Daf 44a



Daf 44b



Daf 45a



Daf 45b



Daf 46a



Daf 46b



Daf 47a

תניא רבי שמעון בן אלעזר אומר יצר וכו' תהא שמאל דוחה וימין מקרבת. יש לומר לכך הימין מקרבת כדי שיהיה השמאל דוחה וזהו טוב מאוד. ושמעתי דרז"ל המשילו היצר לשאור שבעיסה (ברכות י"ז.) והשאור הוא תיקון העיסה ואיתא (ברכות ל"ד.) בשאור דמיעוטו יפה.<br><small>(דובר צדק י"ב: ד"ה שם)</small>

מסכת גיטין



Daf 1a



Daf 1b



Daf 2a



Daf 2b



Daf 3a



Daf 3b



Daf 4a



Daf 4b



Daf 5a



Daf 5b



Daf 6a



Daf 6b



Daf 7a



Daf 7b



Daf 8a



Daf 8b



Daf 9a



Daf 9b



Daf 10a



Daf 10b



Daf 11a



Daf 11b



Daf 12a



Daf 12b



Daf 13a



Daf 13b



Daf 14a



Daf 14b



Daf 15a



Daf 15b



Daf 16a



Daf 16b



Daf 17a



Daf 17b



Daf 18a



Daf 18b



Daf 19a



Daf 19b



Daf 20a



Daf 20b



Daf 21a



Daf 21b



Daf 22a



Daf 22b



Daf 23a



Daf 23b



Daf 24a



Daf 24b



Daf 25a



Daf 25b



Daf 26a



Daf 26b



Daf 27a



Daf 27b



Daf 28a



Daf 28b



Daf 29a



Daf 29b



Daf 30a



Daf 30b



Daf 31a



Daf 31b



Daf 32a



Daf 32b



Daf 33a



Daf 33b



Daf 34a



Daf 34b



Daf 35a



Daf 35b



Daf 36a



Daf 36b



Daf 37a



Daf 37b



Daf 38a



Daf 38b



Daf 39a



Daf 39b



Daf 40a



Daf 40b



Daf 41a



Daf 41b



Daf 42a



Daf 42b



Daf 43a

<b>אין אדם עומד על ד"ת אלא א"כ נכשל בהם.</b> ואמר על זה כבוד אזמו"ר הגה"ק זללה"ה אשר זאת הוא נמי באמת רק מצד ההסתר של האדם, יען שהוא מתרחק עצמו מהם לזה נצרך ליגיעות ולסבלנות ולכשול מקודם, כי באמת אף אותן ד"ת שאי אפשר לעמוד עליהם רק ע"י כשלון, אינו מוכרח דווקא שהוא בעצמו יכשול בהם, אלא גם ע"י שרואה אחרים שרוצים להתרחק מד"ת נכשלו בהם, מזה בעצמו יכולין נמי שפיר להגיע על אותן הד"ת ולעמוד עליהן, ואינו נצרך דווקא שהוא בעצמו יכשול בהם, רק די אם רואה כשלון זולתו כמו שכתיב (תהלים צ"א,ח') ושלומת רשעים תראה.<br><small>(תפארת יוסף חגיגה ג': ד"ה ואף)</small>

מסכת בבא קמא



Daf 1a



Daf 1b



Daf 2a



Daf 2b



Daf 3a



Daf 3b



Daf 4a



Daf 4b



Daf 5a



Daf 5b



Daf 6a



Daf 6b



Daf 7a



Daf 7b



Daf 8a



Daf 8b



Daf 9a



Daf 9b



Daf 10a



Daf 10b



Daf 11a



Daf 11b



Daf 12a



Daf 12b



Daf 13a



Daf 13b



Daf 14a



Daf 14b



Daf 15a



Daf 15b



Daf 16a



Daf 16b



Daf 17a



Daf 17b



Daf 18a



Daf 18b



Daf 19a



Daf 19b



Daf 20a



Daf 20b



Daf 21a



Daf 21b



Daf 22a



Daf 22b



Daf 23a



Daf 23b



Daf 24a



Daf 24b



Daf 25a



Daf 25b



Daf 26a



Daf 26b



Daf 27a



Daf 27b



Daf 28a



Daf 28b



Daf 29a



Daf 29b



Daf 30a



Daf 30b



Daf 31a



Daf 31b



Daf 32a



Daf 32b



Daf 33a



Daf 33b



Daf 34a



Daf 34b



Daf 35a



Daf 35b



Daf 36a



Daf 36b



Daf 37a



Daf 37b



Daf 38a



Daf 38b



Daf 39a



Daf 39b



Daf 40a



Daf 40b



Daf 41a



Daf 41b



Daf 42a



Daf 42b



Daf 43a



Daf 43b



Daf 44a



Daf 44b



Daf 45a



Daf 45b



Daf 46a



Daf 46b



Daf 47a



Daf 47b



Daf 48a



Daf 48b



Daf 49a



Daf 49b



Daf 50a



Daf 50b



Daf 51a



Daf 51b



Daf 52a



Daf 52b



Daf 53a



Daf 53b



Daf 54a



Daf 54b



Daf 55a



Daf 55b



Daf 56a



Daf 56b



Daf 57a



Daf 57b



Daf 58a



Daf 58b



Daf 59a



Daf 59b



Daf 60a



Daf 60b



Daf 61a



Daf 61b



Daf 62a



Daf 62b



Daf 63a



Daf 63b



Daf 64a



Daf 64b



Daf 65a



Daf 65b



Daf 66a



Daf 66b



Daf 67a



Daf 67b



Daf 68a



Daf 68b



Daf 69a



Daf 69b



Daf 70a



Daf 70b



Daf 71a



Daf 71b



Daf 72a



Daf 72b



Daf 73a



Daf 73b



Daf 74a



Daf 74b



Daf 75a



Daf 75b



Daf 76a



Daf 76b



Daf 77a



Daf 77b



Daf 78a



Daf 78b



Daf 79a



Daf 79b



Daf 80a

<b>ואמרי לה לבי ישוע הבן.</b> ופירש רש"י משתה שעושין לפדיון הבן ישועה מתרגמינן פורקן. ושמעתי בשם הרה"ק ר"מ זצוק"ל שאמר בשם רבותינו הקדושים זצוקללה"ה דסעודת פדיון הבן כפ"ד תעניות והמכוון שיכולים לתקן בו מה שמתקנין ע"י פ"ד תעניות.<br><small>(פרי צדיק בא לסעודת פדיון הבן א' ד"ה והוא)</small>

מסכת בבא מציעא



Daf 1a



Daf 1b



Daf 2a



Daf 2b



Daf 3a



Daf 3b



Daf 4a



Daf 4b



Daf 5a



Daf 5b



Daf 6a



Daf 6b



Daf 7a



Daf 7b



Daf 8a



Daf 8b



Daf 9a



Daf 9b



Daf 10a



Daf 10b



Daf 11a



Daf 11b



Daf 12a



Daf 12b



Daf 13a



Daf 13b



Daf 14a



Daf 14b



Daf 15a



Daf 15b



Daf 16a



Daf 16b



Daf 17a



Daf 17b



Daf 18a



Daf 18b



Daf 19a



Daf 19b



Daf 20a



Daf 20b



Daf 21a



Daf 21b



Daf 22a



Daf 22b



Daf 23a



Daf 23b



Daf 24a



Daf 24b



Daf 25a



Daf 25b



Daf 26a



Daf 26b



Daf 27a



Daf 27b



Daf 28a



Daf 28b



Daf 29a



Daf 29b

<b>אמר אביי תפילין דבי בר חבו משכח שכיחי.</b> שמעתי מרבינו הק' זצוק"ל רמז בזה לשם חב"ו המרומז בתפילה בתיבות יחד מארבע כנפות שאות שקודם אות אחרונה הוא חב"ו ר"ת חיל בלע ויקאנו, מרמז דתפילין תקון לפגם זה.<br><small>(פרי צדיק בשלח ו', וילך י"ד, ליקוטי מאמרים צ"ב.)</small>

Daf 30a



Daf 30b



Daf 31a



Daf 31b



Daf 32a



Daf 32b



Daf 33a



Daf 33b



Daf 34a



Daf 34b



Daf 35a



Daf 35b



Daf 36a



Daf 36b



Daf 37a



Daf 37b



Daf 38a



Daf 38b



Daf 39a



Daf 39b



Daf 40a



Daf 40b



Daf 41a



Daf 41b



Daf 42a



Daf 42b



Daf 43a



Daf 43b



Daf 44a



Daf 44b



Daf 45a



Daf 45b



Daf 46a



Daf 46b



Daf 47a



Daf 47b



Daf 48a



Daf 48b



Daf 49a



Daf 49b



Daf 50a



Daf 50b



Daf 51a



Daf 51b



Daf 52a



Daf 52b



Daf 53a



Daf 53b



Daf 54a



Daf 54b



Daf 55a



Daf 55b



Daf 56a



Daf 56b



Daf 57a



Daf 57b



Daf 58a



Daf 58b

<b>באונאת דברים הא כיצד וכו' אם היה גר וכו' אל יאמר לו פה שאכל נבלות וטריפות וכו'.</b> ומדהוצרך להזהיר משמע דהוא דבר שניתן להאמר ויש בו משום הונאה, דמה שאינו כלל לא אכפת לאדם אם יאמרו עליו. ואמרו שם (נ"ט:) מפני מה הזהירה התורה על הגרים שסורן רע, ר"ל שרשן ויסודן באמת רע, על כן צריך אזהרה על הונאתו שיש בו הונאת דברים גדולה דעיקרה הוא כאשר אומר דבר אמת שבו, אז פועל בו הרבה עד שיוכל לפעול בו ע"י זה שינוי בעצמותו ג"כ, על ידי שמזכיר החסרון שהוא באמת כן בעצם וכך קבלתי.<br><small>(תקנת השבין אות א' ד"ה שמביא)</small>

מסכת בבא בתרא



Daf 1a



Daf 1b



Daf 2a



Daf 2b



Daf 3a



Daf 3b



Daf 4a



Daf 4b



Daf 5a



Daf 5b



Daf 6a



Daf 6b



Daf 7a



Daf 7b



Daf 8a



Daf 8b



Daf 9a



Daf 9b



Daf 10a



Daf 10b



Daf 11a



Daf 11b



Daf 12a



Daf 12b



Daf 13a



Daf 13b



Daf 14a



Daf 14b

<b>משה כתב ספרו וספר איוב.</b> אמר בזה כבוד אדוני אבי זקני הרב הגאון הקדוש זללה"ה כי משה רבינו ע"ה אמר (דברים ל"ב,ד') הצור תמים פעלו ואיתא ע"ז במדרש (דברים רבה פרשה א') אילו אחר היה אומר הצור תמים פעלו היו אומרים זה אינו יודע טובה של מדת הדין והוא אומר הצור תמים פעלו. אלא משה שכתוב בו (תהלים ק"ג,ז') יודיע דרכיו למשה, לזה נאה לומר הצור תמים פעלו. ופירש כי אחרי שנאמר יודיע דרכיו למשה וכל מי שרואה יותר הנהגת השי"ת יותר יתחייב לו פליאות עצומות בהנהגה, ולזה רק למשה נאה לומר, ולכן כתב ספר איוב כי הודה כי מצד נפשות ישראל אין שום קושיא על הנהגת השי"ת, כי אף מה שאין נפשות ישראל מבינים, בזה המה מאמינים בני מאמינים, ותולין החסרון בעצמם, ורק מה שנמצא לפעמים בלב ישראל תרעומות הוא מחמת שיש אומות העולם שהם מלאים תרעומות על הש"י מזדון לבם נכנס בלב ישראל, ובהתנדב עם ישראל להתבוננות טוב השי"ת להודות לה' כי טוב, תולים החסרון בעצמם ומתפללים להשי"ת שיאיר עיניהם לראות טובת השי"ת אשר טוב בעיניו תמיד לברך את ישראל. וזה דאיתא שם ג"כ שמשה כתב פרשת בלק כי התחלת מה שלב ישראל נבוך הוא מהתעוררות אומות העולם וקטרוגיהם ואחר התבוננות רואים שגם בלבוש הזה טוב בעיני ה' לברך את ישראל.<br><small>(סוד ישרים עה"ת מכתי"ק פ' בא ד"ה וזה דאיתא)</small>

Daf 15a



Daf 15b



Daf 16a

<b>ואי אפשר לעולם בלא זכרים ובלא נקבות.</b> כי אם יעשה הכל מצד החכמה יבוא לבטל כל מעשה המצוות בפועל. ובריאת השי"ת העולם היה שיצאו הדברים לפועל במעשה, שזהו תכלית הבריאה בעולם גולמי ואדם גופני וזהו רק ע"י הנקבה שר"ל מצוה הגולמית, כי אם יהיו המעשים רק מצד החכמה אי אפשר שיהיו גולמי המעשים נראים ברורים בפועל מכוונים. וכמו ששמעתי ג"כ שעל הרוב מה שהוא תאוה לעינים. כמצד החכמה שמיוחס לעין אינו נחמד למראה עיני בני אדם וכמ"ש (תענית ז'.) חכמה מפוארה בכלי מכוערה.<br><small>(דובר צדק כ"ד: ד"ה והווין)</small>

מסכת סנהדרין



Daf 1a



Daf 1b



Daf 2a



Daf 2b



Daf 3a



Daf 3b



Daf 4a



Daf 4b



Daf 5a



Daf 5b



Daf 6a



Daf 6b



Daf 7a

<b>ההוא דהוה קאמר ואזיל, טוביה דשמע ואדיש חלפוה בשתיה מאה א"ל שמואל לר' יהודה קרא כתיב פוטר מים ראשית מדון ריש מאה דיני.</b> כמו ששמעתי כי כשהוא בלב אז הוא מספר י' ובמוח אז כל עשרה מתמלא מעשרה ונעשה מאה ומחלוקת נוגע אל המוח.<br><small>(דובר צדק צ"א: ד"ה ולכן)</small>

Daf 7b



Daf 8a



Daf 8b



Daf 9a



Daf 9b



Daf 10a



Daf 10b



Daf 11a



Daf 11b



Daf 12a



Daf 12b



Daf 13a



Daf 13b



Daf 14a



Daf 14b



Daf 15a



Daf 15b



Daf 16a



Daf 16b



Daf 17a



Daf 17b



Daf 18a



Daf 18b



Daf 19a



Daf 19b



Daf 20a



Daf 20b



Daf 21a



Daf 21b



Daf 22a



Daf 22b



Daf 23a



Daf 23b



Daf 24a



Daf 24b



Daf 25a



Daf 25b



Daf 26a



Daf 26b



Daf 27a



Daf 27b



Daf 28a



Daf 28b



Daf 29a



Daf 29b



Daf 30a



Daf 30b



Daf 31a



Daf 31b



Daf 32a



Daf 32b



Daf 33a



Daf 33b



Daf 34a



Daf 34b



Daf 35a



Daf 35b



Daf 36a



Daf 36b



Daf 37a



Daf 37b



Daf 38a



Daf 38b



Daf 39a



Daf 39b



Daf 40a



Daf 40b



Daf 41a



Daf 41b



Daf 42a



Daf 42b



Daf 43a



Daf 43b



Daf 44a



Daf 44b



Daf 45a



Daf 45b



Daf 46a



Daf 46b



Daf 47a



Daf 47b



Daf 48a



Daf 48b



Daf 49a



Daf 49b



Daf 50a



Daf 50b



Daf 51a



Daf 51b



Daf 52a



Daf 52b



Daf 53a



Daf 53b



Daf 54a



Daf 54b



Daf 55a



Daf 55b



Daf 56a



Daf 56b



Daf 57a



Daf 57b



Daf 58a



Daf 58b



Daf 59a



Daf 59b



Daf 60a



Daf 60b



Daf 61a



Daf 61b



Daf 62a



Daf 62b



Daf 63a



Daf 63b



Daf 64a



Daf 64b



Daf 65a



Daf 65b



Daf 66a



Daf 66b



Daf 67a



Daf 67b



Daf 68a



Daf 68b



Daf 69a



Daf 69b



Daf 70a



Daf 70b



Daf 71a



Daf 71b



Daf 72a



Daf 72b



Daf 73a



Daf 73b



Daf 74a



Daf 74b



Daf 75a



Daf 75b



Daf 76a



Daf 76b



Daf 77a



Daf 77b



Daf 78a



Daf 78b



Daf 79a



Daf 79b



Daf 80a



Daf 80b



Daf 81a



Daf 81b



Daf 82a



Daf 82b



Daf 83a



Daf 83b



Daf 84a



Daf 84b



Daf 85a



Daf 85b



Daf 86a



Daf 86b



Daf 87a



Daf 87b



Daf 88a



Daf 88b



Daf 89a



Daf 89b



Daf 90a

<b>כל ישראל יש להם חלק לעולם הבא וכו' ואלו שאין להם חלק וכו'.</b> וממ"ש תחילה דרך כלל כל ישראל וכו' ואח"כ ואלו שאין להם חלק לעוה"ב שמעתי רמז מזה דאותן אינן בכלל כל ישראל, והיינו שהם מנפשות הערב רב שנטמעו בישראל כידוע בזוה"ק ואותן מלכים והדיוטות שנמנו בפרט, כבר דורשי רשומות אמרו שכולם יש להם חלק לעוה"ב.<br><small>(ישראל קדושים דף ס"א: ד"ה אבל)</small>

Daf 90b



Daf 91a



Daf 91b

<b>אמר ליה אנטינוס לרבי נשמה מאימתי נתנה באדם וכו' משעת פקידה וכו' מאימתי יצר הרע שולט באדם וכו' משעת יציאה.</b> דנשמה [משלמת החסרון] משעת הריון שאז נגמרה פעולת האב. אבל יצה"ר [שהוא החסרון] משעת לידה שאז גמר פעולת האם, וקאמר בגמ' דאל"כ בועט במעי אמו ויוצא, היינו לבקש ההשלמה לחסרון וזה אי אפשר כשהוא בכח עד שיצא לפועל, כי השלמת החסרונות לא סגי בכח בלבד רק במעשה בפועל כמו ששמעתי שעל זה הם הנסיונות להוציא מן הכח לפועל לפי שעה מן האם שהולדתה היא בפועל ממש, אבל המעלה מן האב שמוליד בכח ואין ניכר עדיין ויצא לפועל בעת הריון וכך שלימות המעלה די בכח, [וכמו"ש פרק קמא דקידושין (מ'.) מחשבה טובה הקב"ה מצרפה למעשה מחשבה רעה אין וכו' וזה מבואר].<br><small>(דובר צדק דף י"ח. ד"ה ובזה)</small>

מסכת עבודה זרה



Daf 1a



Daf 1b



Daf 2a



Daf 2b

<b>אמר להם הקב"ה במאי עסקתם אומרים לפניו רבש"ע הרבה שווקים תקנינו הרבה מרחצאות עשינו וכו' וכולם לא עשינו אלא בשביל ישראל כדי שיתעסקו בתורה.</b> וביאר אבי מו"ר זצללה"ה שהקושי גדול, לפני מי יטענו שקר הזה. אכן כי אז יראו שכל הקיום להטובות הללו היה רק באמת רק בשביל ישראל שיהנו מזה, זה היה כל הקיום והם היו השומרים וע"כ יהיה להם טענה שמכל מקום יסייעו בזה והיו שומרים לישראל. וטענתם בטלה כי עיקר הוא נדון לפי תפיסת האדם והם מדעתם היו לגמרי בהיפוך, ולכן אין להם שום חלק בזה כיון שהם למעלה מתפיסתם כי הם היו רוצים רק ההיפוך.<br><small>(בית יעקב ויקרא צו כ"ז)</small>

מסכת אבות

<small>(פ"ה מ"ב)</small> <b>עשרה דורות מנח ועד אברהם להודיע כמה ארך אפים לפניו, שכל הדורות היו מכעיסין ובאין, עד שבא אברהם אבינו וקבל שכר כולם.</b> והיינו הניצוצות קדושה והחיים שלהם שהיא קדושת תושבע"פ וזכה בה אברהם אבינו ע"ה. וז"ש פירש"י (בראשית י"א,ל"ב) עד אברם חרון אף של מקום. דכיון שבא אברהם אבינו ע"ה לא היה עוד חרון אף, שזכה ונטל שכר כולם. ובתוס' יו"ט כתב שיש ב' מיני אף, יש שמאריך ולבסוף משחית הכל כמו במבול ויש שמאריך שאינו יוצא לפועל לכליון חרוץ. ורה"ק זצוק"ל אמר בשם הרה"ק מלובלין זצוק"ל שפירש במה שכתוב (בראשית רבה פר' ס"ז,ד') כל מי שהוא אומר שהקב"ה וותרן יתוותרון בני מעוהי אלא מאריך אפיה וגביה דיליה, שהפירוש הוא מגביה דיליה האף והנה מאמר זה נזכר במדרש לענין זעקה אחת הזעיק יעקב לעשיו וכו' והיכן נפרע לו עי"ש ושם הגרסא מאריך אפיה וגביה דיליה וכן הוזכר בירושלמי שקלים (פ"ה ה"א) לענין נחוניא חופר שיחין שמת בנו בצמא וכמ"ש גם בתלמודין (ב"ק נ'.) ושם הגירסא מאריך רוחיה וגבי דידיה ובב' המקומות משמע דפירוש, וגבי דידיה שגובה אח"כ שלו לשלם לו גמול ובוודאי דברי רה"ק ז"ל אמת, ולפי האמור שניהם אמת דגבי דיליה שמגביה דיליה כמו כאן באברהם אבינו ע"ה שקיבל שכר כולם וזכה לכל התושבע"פ של דור ההפלגה ונסתלק חרון אף מהעולם. וממילא גובה שלו דכיון שקיבל מהם שורש החיים שלהם והני"ק שבהם בסוד ואתה מחיה את כולם, נעקר חייהם מהעולם. וזה שכתב להודיע כמה ארך אפים לפניו וכו' וכאמור.<br><small>(פרי צדיק נח א')</small> 

מסכת זבחים



Daf 1a



Daf 1b



Daf 2a



Daf 2b



Daf 3a



Daf 3b



Daf 4a



Daf 4b



Daf 5a



Daf 5b



Daf 6a



Daf 6b



Daf 7a



Daf 7b



Daf 8a



Daf 8b



Daf 9a



Daf 9b



Daf 10a



Daf 10b



Daf 11a



Daf 11b



Daf 12a



Daf 12b



Daf 13a



Daf 13b



Daf 14a



Daf 14b



Daf 15a



Daf 15b



Daf 16a



Daf 16b



Daf 17a



Daf 17b



Daf 18a



Daf 18b



Daf 19a



Daf 19b



Daf 20a



Daf 20b



Daf 21a



Daf 21b



Daf 22a



Daf 22b



Daf 23a



Daf 23b



Daf 24a



Daf 24b



Daf 25a



Daf 25b



Daf 26a



Daf 26b



Daf 27a



Daf 27b



Daf 28a



Daf 28b



Daf 29a



Daf 29b



Daf 30a



Daf 30b



Daf 31a



Daf 31b



Daf 32a



Daf 32b



Daf 33a



Daf 33b



Daf 34a



Daf 34b



Daf 35a



Daf 35b



Daf 36a



Daf 36b



Daf 37a



Daf 37b



Daf 38a



Daf 38b



Daf 39a



Daf 39b



Daf 40a



Daf 40b



Daf 41a



Daf 41b



Daf 42a



Daf 42b



Daf 43a



Daf 43b



Daf 44a



Daf 44b



Daf 45a



Daf 45b



Daf 46a



Daf 46b

<b>לשם ששה דברים הזבח נזבח וכו' לשם ה' לשם מי שאמר והיה העולם.</b> אף שבכל מקום מצינו שאמרו בביהמ"ק השוכן בבית הזה (מדות פ"ב,מ"ב) וכאן אמרו למי שאמר והיה העולם. ביאר בזה כ"ק אאמו"ר הגה"ק זללה"ה כי העולם הזה דומה לאכסדרה שמוקפת משלש רוחות ורוח צפונית אינה מסובבת כדאיתא (ב"ב כ"ה.) רוח צפונית הוא סטרא דשמאלא והוא הפתח אשר על ידו עבודת ישראל יסובבו אף סטרא שמאלא כדאיתא בזוה"ק (במדבר קע"ח:) ועבד הלוי הוא אשלים לסטר שמאלא הוא אשלים לפגימו דעלמא ואפילו האי סטרא דצפון דאשתאר חסר בעלמא כד ברא קוב"ה עלמא וזה שאומר לשם מי שאמר והיה העולם לימינא ולשמאלא שכן הציב השי"ת שסטר צפון יושלם ע"י עבודת ישראל וקרבנותיהן.<br><small>(בית יעקב ויקרא פר' ויקרא ל"ה)</small>

מסכת חולין



Daf 1a



Daf 1b



Daf 2a



Daf 2b



Daf 3a



Daf 3b



Daf 4a



Daf 4b



Daf 5a



Daf 5b



Daf 6a



Daf 6b



Daf 7a



Daf 7b



Daf 8a



Daf 8b



Daf 9a



Daf 9b



Daf 10a



Daf 10b



Daf 11a



Daf 11b



Daf 12a



Daf 12b



Daf 13a



Daf 13b



Daf 14a



Daf 14b



Daf 15a



Daf 15b



Daf 16a



Daf 16b



Daf 17a



Daf 17b



Daf 18a



Daf 18b



Daf 19a



Daf 19b



Daf 20a



Daf 20b



Daf 21a



Daf 21b



Daf 22a



Daf 22b



Daf 23a



Daf 23b



Daf 24a



Daf 24b



Daf 25a



Daf 25b



Daf 26a



Daf 26b



Daf 27a



Daf 27b



Daf 28a



Daf 28b



Daf 29a



Daf 29b



Daf 30a



Daf 30b



Daf 31a



Daf 31b



Daf 32a



Daf 32b



Daf 33a



Daf 33b



Daf 34a



Daf 34b



Daf 35a



Daf 35b



Daf 36a



Daf 36b



Daf 37a



Daf 37b



Daf 38a



Daf 38b



Daf 39a



Daf 39b



Daf 40a



Daf 40b



Daf 41a



Daf 41b



Daf 42a



Daf 42b



Daf 43a



Daf 43b



Daf 44a



Daf 44b



Daf 45a



Daf 45b



Daf 46a



Daf 46b



Daf 47a



Daf 47b



Daf 48a



Daf 48b



Daf 49a



Daf 49b



Daf 50a



Daf 50b



Daf 51a



Daf 51b



Daf 52a



Daf 52b



Daf 53a



Daf 53b



Daf 54a



Daf 54b



Daf 55a



Daf 55b



Daf 56a



Daf 56b



Daf 57a



Daf 57b



Daf 58a



Daf 58b



Daf 59a



Daf 59b



Daf 60a



Daf 60b



Daf 61a



Daf 61b



Daf 62a



Daf 62b



Daf 63a



Daf 63b



Daf 64a



Daf 64b



Daf 65a



Daf 65b



Daf 66a



Daf 66b



Daf 67a



Daf 67b



Daf 68a



Daf 68b



Daf 69a



Daf 69b



Daf 70a



Daf 70b



Daf 71a



Daf 71b



Daf 72a



Daf 72b



Daf 73a



Daf 73b



Daf 74a



Daf 74b



Daf 75a



Daf 75b



Daf 76a



Daf 76b



Daf 77a



Daf 77b



Daf 78a



Daf 78b



Daf 79a



Daf 79b



Daf 80a



Daf 80b



Daf 81a



Daf 81b



Daf 82a



Daf 82b



Daf 83a



Daf 83b



Daf 84a



Daf 84b



Daf 85a



Daf 85b



Daf 86a



Daf 86b



Daf 87a



Daf 87b



Daf 88a



Daf 88b



Daf 89a



Daf 89b



Daf 90a



Daf 90b



Daf 91a



Daf 91b



Daf 92a



Daf 92b



Daf 93a



Daf 93b



Daf 94a



Daf 94b



Daf 95a



Daf 95b



Daf 96a



Daf 96b



Daf 97a



Daf 97b



Daf 98a



Daf 98b



Daf 99a



Daf 99b



Daf 100a



Daf 100b



Daf 101a



Daf 101b



Daf 102a



Daf 102b



Daf 103a



Daf 103b



Daf 104a



Daf 104b



Daf 105a



Daf 105b



Daf 106a



Daf 106b



Daf 107a



Daf 107b



Daf 108a



Daf 108b



Daf 109a



Daf 109b



Daf 110a



Daf 110b



Daf 111a



Daf 111b



Daf 112a



Daf 112b



Daf 113a



Daf 113b



Daf 114a



Daf 114b



Daf 115a



Daf 115b



Daf 116a



Daf 116b



Daf 117a



Daf 117b



Daf 118a



Daf 118b



Daf 119a



Daf 119b



Daf 120a



Daf 120b



Daf 121a



Daf 121b



Daf 122a



Daf 122b



Daf 123a



Daf 123b



Daf 124a



Daf 124b



Daf 125a



Daf 125b



Daf 126a



Daf 126b



Daf 127a



Daf 127b



Daf 128a



Daf 128b



Daf 129a



Daf 129b



Daf 130a



Daf 130b



Daf 131a



Daf 131b



Daf 132a



Daf 132b



Daf 133a



Daf 133b



Daf 134a



Daf 134b



Daf 135a



Daf 135b



Daf 136a



Daf 136b



Daf 137a



Daf 137b



Daf 138a



Daf 138b



Daf 139a



Daf 139b

<b>משה מן התורה מנין שנאמר בשגם הוא בשר.</b> וביאר בזה כבוד אזמו"ר זללה"ה שמזה ראיה שהיה גדול שבנבראים מאחר שהשי"ת מתפאר לנגדו בשגם הוא בשר.<br><small>(תפארת יוסף וילך ד"ה וילך, וילך שבת תשובה ד"ה וילך,תענית י"א. ד"ה מר עוקבא)</small>

מסכת ערכין



Daf 1a



Daf 1b



Daf 2a



Daf 2b



Daf 3a



Daf 3b



Daf 4a



Daf 4b



Daf 5a



Daf 5b



Daf 6a



Daf 6b



Daf 7a



Daf 7b



Daf 8a



Daf 8b



Daf 9a



Daf 9b



Daf 10a



Daf 10b



Daf 11a



Daf 11b



Daf 12a



Daf 12b



Daf 13a



Daf 13b

<b>כינור של מקדש של שבעה נימין ושל ימות המשיח של שמונה נימין.</b> על זה אמר כבוד אזמו"ר זללה"ה שזה מרמז שמיני עצרת נגד ימי החג, כי שבעת ימי החג מורה על בירוריו של אדם, ולזה הקריבו שבעים פרים בשבעת ימי החג, שהאומות קבלו חיות מהם. והוא כי זה מורה מאחר שישראל נצרכו עוד לבירורים ממילא נצרכו גם האומות שישראל יבררו את עצמן נגדם, אבל שמיני עצרת מרמז על אורו של השי"ת אשר הוא בלי גבול ובלי תכלית כי זהו נגד היקף שמונה, ולזה האור אין ביד האדם להגיע לשם ע"י בירורין, רק מאחר שישראל בררו עצמן עד מקום שידם מגעת בשבעת ימי החג, לזה מנחיל להם השי"ת את האור הזה אשר הוא בלי גבול ובלי תכלית.<br><small>(תפארת יוסף שמיני עצרת ד"ה ביום השמיני ד')</small>

מסכת כריתות



Daf 1a



Daf 1b



Daf 2a



Daf 2b



Daf 3a



Daf 3b



Daf 4a



Daf 4b



Daf 5a



Daf 5b



Daf 6a

<b>ואחד עשר סמנים היו בה וכו'.</b> שמעתי על י"א סממני הקטורת דהם נגד י' ספירות. וד' שנתפרשו בתורה צרי וצפורן וחלבנה ולבונה הם קו האמצעי דהיינו כתר, תפארת, יסוד, מלכות. וחלבנה הוא היסוד והמתקתו הוא ע"י קנמון שהוא נגד חכמה וכו'.<br><small>(לקוטי מאמרים דף נ':,דף קי"ז.)</small>
<b>וקנמון תשעה.</b> וכמו ששמענו הרמז ע"ז מרה"ק זצוק"ל על קדושת הברית, שיוצרך האדם להתעצם בזה מצד עקשות למעלה מן הדעת והוא ע"י בחינת תשעה, והיינו מדה הט' מעשר ספירות מעילא לתתא והוא יסוד, וגם מדה הט' מתתא לעילא והוא חכמה. והרמז במספר תשעה מעילא לתתא, ומתתא לעילא הוא שגם אם יזדכך גופו בפועל להיות נשמר בכל עניני שמירה, אם לא יתנהג על פי כח התורה שקר ענה בנפשו רק דייקא שיהיו שני הבחינות כאחד שמירת הברית על פי כח התורה שהוא בחינת הטעם והריח.<br><small>(פרי צדיק ויחי ב')</small>

ליקוטים

זוהר בראשית

<small>(קסח.)</small> <b>ודוד מלכא עד לא הוה לא הוו ליה חיים כלל, בר דאדם קדמאה יהיב ליה שבעין שנין מדיליה.</b> הענין בזה כי הדורות הראשונים היו נגד מלכות בית דוד כמו שביאר בזה אאמו"ר הגה"ק ז"ל כי אדם הראשון נתן מחייו לדוד המלך. ולכן לא היה חסרונם במדת כעס שהוא מבחינת חמה, כי מלכות בית דוד הוא מבחינת סיהרא.<br><small>(בית יעקב בראשית פר' בראשית ע"ב)</small>

זוהר שמות

<small>(מז:)</small> <b>מאן דמזמין ביה בעי לאשתדלא.</b> ואמר בזה כבוד אזמו"ר זללה"ה משל למה הדבר דומה, למלך בשר ודם אף שמצד המלך לא יחסר כל. מ"מ שורת הדין שמי שמכין עצמו עליו בזה הוא שורה, כן כביכול אצל השי"ת אף שמצד השי"ת במקום שרצונו לטהר הבריאה ביכולתו לטהר כל. מ"מ שורת הדין הוא מאחר שישראל מצדו מברר ומטהר עצמו ומעמיד כלי להשראת אורו ית' שורת הדין שהשי"ת יתן לישראל כל מיני טהרות.<br><small>(תפארת יוסף עיוכ"פ ד"ה אשריכם)</small>
<small>(קנב:)</small> <b>טית נהירו דחיים בכל אתר על דא פתח בה קרא כי טוב.</b> שמעתי מפי מורי ורבי הרב הקדוש נבג"מ זיע"א שאמר שנבין בעומק הדבר שכל פורענות המה משורש הרחמים הגדולים, והוא כי ידוע בזוהר הק' דאות ט' הוא חיים, וחודש אב הוא אות ט' בחדשים, ובאב שהוא אות ט' שהוא חיים חרב הבית ובט' ימים בחודש הרי עוד אות ט', להראות שכל פורענות ישראל הוא חיים וטובה להם. ועוד אמר בזה שעל פי סדר החדשים שהם מכוונים לי"ג מדות נמצא שתמוז הוא רחום ואב הוא חנון, ובתמוז ובאב אירעו חורבנות לישראל לומר החורבנות גופיהו היו רחמים גמורים וחנינה גדולה לישראל, ע"כ דברים הקדושים.<br><small>(דרשות עזרת כהנים שבת שובה כת"ר דף י"ט)</small>
<small>(קעו:)</small> שמעתי כי ליכא מידי בזוה"ק דלא רמיזי בתלמוד וחמשה פרקי דספרא דצניעותא רמוזין בחמשה פרקי מס' מדות [הוא ג"כ מדות ומתקלא] פרק אחר פרק. והאידרא רבה רמוזה במס' תמיד כולה, כי שניהם אחד ע"ד [שיר א',ד'] הביאני המלך חדריו היינו אדרא. רק ספרא דצניעותא היא חדריו היינו המדות שיסד השי"ת ולכן נקרא צניעותא, כי כבוד אלוקים הסתר דבר. והאדרא הוא הביאני המלך הקרבות האדם להיות כן ולבוא חדריו ע"י קרבן התמיד, וזה נקרא כבוד מלכים חקור דבר.<br><small>(דובר צדק מ"ז. ד"ה ותאנא)</small>

זוהר דברים

<small>(רעו.)</small> <b>ובגין דאינון גרמו לך ועבדו עמך טבין אנת סבלית בגינייהו כמה מכתשין בגין דלא יתבטיל משיח בן יוסף דאתמר ביה ופני שור מהשמאל מזרעא דיוסף דאתמר ביה בכור שורו הדר לו.</b> ובגין דלא יתחלל הוא וזרעיה בין עכו"ם דחוביה דירבעם דעבד ע"ז הוה הוא לאתחללא בעכו"ם וזרעיה איהו וכו' ובגיניה אתמר בך והוא מחולל מפשעינו. פי' שישראל גרמו טוב למדת הש"י שהוא כוללות ששת המדות זעיר אפין, שהוא נכלל ברעיא מהימנא, והגמר שלהם ותכליתם הוא מדת המלכות, ולפי שישראל גרמו תשלום צאת לפועל בבנין זעיר. ולכן כל רועי ישראל שנכלל בהם מדת זעיר אפין תכלית שלימותם הוא ישראל, לכן הרועים יסבלו בשבילם. וענין משיח בן יוסף, ביאר כאאזמו"ר הרב הגה"ק זללה"ה, שמנהיג ישראל שמתעצם מאד שיבא גאולה השלימה על ידו בעוד שלא עלה הרצון לגמור הגאולה, זה נקרא משיח בן יוסף. כי זה ענין שבט יוסף שהם בגודל עבודתם יתעצמו להקדים הקץ וכמו שבני אפרים רצו לעלות לארץ ממצרים. כדאיתא במס' סנהדרין (צ"ב:) <b>אמר רב אלו בני אפרים שמנו לקץ וטעו.</b> ולכן שורש הזה שייך ליוסף. אכן גאולה שלימה יעורר הש"י על ידי משיח בן דוד.<br><small>(תפארת החנוכי כי תצא דף צ"ח:)</small>

תיקוני זוהר

<small>(הקדמה)</small> <b>אנת הוא חכים ולא בחכמה ידיעא אנת הוא מבין ולא בבינה ידיעא.</b> כמו ששמעתי על מבין ולא בבינה ידיעה שהמלאכים אין להם בינה דהיינו הרגשה בלב שזהו רק לבני אדם שהם חסרים וצריכים לזה והשי"ת מבין כמו הבני אדם ומרגיש אבל לא בבינה שהרי אינו חסר. ולכך המלאכים אין יודעים הדבור שהוא הרגשת הלב של כל אחד בפרט. רק הקול בכלל זה אין נשמע לבני אדם וכמו ששמעתי על חכים ולא בחכמה ידיעה דמלאכים יש להם חכמה (ופי' כח השמיעה לקול דברי אלוקים חיים) משא"כ בני אדם, והשי"ת חכים אבל לא בחכמה כמלאכים והם משמיעים בכלל שהוא חכמה מה שקיבל מאחרים.<br><small>(צדקת הצדיק רכ"א, דברי חלומות אות כ"ג)</small>

ספר יצירה

<b>עומק טוב ועומק רע.</b> שמעתי פירושו היינו מה שהוא בעומק כן וכולו בהיפך. והיינו דרך אצילות כולו טוב ואין שם עירוב רע כלל, אבל מבריאה ואילך שהוא התחלת בריאת הנפרדים, הכל מעורב טוב ורע ובעשיה הרע מרובה על הטוב, אבל מ"מ יש בו ג"כ עומק טוב, והוא התגלות העומק ראשית דעולם האצילות אינו מתגלה אלא בלבבות דבני ישראל שבעולם העשיה.<br><small>(מחשבות חרוץ דף מ"ב:)</small>
<b>המליך אות ו' בהרהור וכו' ואייר בנפש.</b> וגירסת הגאונים בניסן המליך אות ה' בראיה ובאייר המליך אות ו' בשמיעה. ואמר רה"ק זצוק"ל שאייר נברא באות ו' שכתוב בשם ר' האי גאון ז"ל שהו' מחבר נקרא ו' מלשון ווי העמודים וכן צורת הו' כווי העמודים, וכן תמיד אות ו' מחבר התיבות. וכן חודש אייר מחבר חודש ניסן וחודש סיון שיזכו בסיון בקנין במה שזכו בניסן בראיה.<br><small>(פרי צדיק ר"ח אייר ה' ד"ה וגירסת)</small>

סדור התפלה

<b>נשמה שנתת בי טהורה היא.</b> וביאר כבוד אזמו"ר זללה"ה כי באדם יש נפש רוח ונשמה, ולנשמה אין שום חטא ופגם מגיע, כמו שאנו אומרים אלוקי נשמה שנתת בי טהורה היא. כי הנשמה אין נפגם לעולם, ונפש הוא הנשאר עם הגוף תמיד, ורוח רומז לכח הבחירה של האדם אשר עם רוח חיים שלו יכול האדם לבחור בטוב ולמאוס ברע.<br><small>(תפארת יוסף נשא ד"ה וידבר א')</small>
<b>ברכות השחר.</b> ואף שיש הרהור שמתפללין עליו להנצל מהם דהיינו הרהור עבירה (יומא כ"ט.) וגירסת רה"ק זצוק"ל בברכת השחר ולא לידי הרהור עבירה ועון.<br><small>(פרי צדיק ר"ח שבט ד')</small>
וישם בלבנו אהבתו ויראתו וכו' הוא יפתח לבנו בתורתו. ואמר אאמו"ר זללה"ה על מה שאנו מתפללין בקדושה דסדרא וישם בלבנו אהבתו וכן יפתח לבנו בתורתו ולא סתם אהבה ויראה ותורה, רק שהאדם מתפלל שהשי"ת ישים בלבו האהבה והיראה השיכות לו, וכן מתפלל כי הש"י יפתח לבו בהתורה, היינו המצוות השייכים לפרט נפשו וכמו שנתבאר זה הרבה פעמים [ח"א ואתחנן ד"ה ואהבת] וכשזוכה האדם ובא אל המצוה השייכת לו אז המצוה עצמה הוא מלא דברי תורה ושוב אינו אצלו כמשא ואדרבא כי רואה אז שהמצוה נושא אותו וכמו שמצינו (סוטה ל'.) אצל הארון שנשא נושאיו, עצמו לא כל שכן.<br><small>(בית יעקב ויקרא בהר ד')</small>
<b>ועל הנסים וכו' וזדים ביד עוסקי תורתך.</b> איתא בזוהר (שמות ה'.) ר' יודן אמר ממעונות אריות אלין תלמידי חכמים דעסקין באורייתא במעונות המדרשות ובבתי כנסיות דאינון אריין ונמרים באוריתא. הענין כמו שביאר אאזמו"ר הרב הגאון הקדוש זללה"ה בנוסח על הנסים שתקנו חז"ל וזדים ביד עוסקי תורתך, כי שם נחשב זה לעומת זה, ורשעים ביד צדיקים, וחשיב זדים היינו שעושין בזדון ובעקשות לעבור רצון השי"ת, מנגד זה חשיב עוסקי תורתך כדאיתא במס' שבת (ס"ג.) אם ת"ח נוקם ונוטר כנחש חגרהו על מתניך כי הם ממשיכים אור הש"י בכח גדול.<br><small>(תפארת החנוכי שמות כ"ו:)</small>
<b>תקנת שבת רצית קרבנותיה.</b> ביאר בזה אאמו"ר הגה"ק מאיזביצא זללה"ה שלזה סדרו אנשי כנסת הגדולה תפלת המוסף באותיות למפרע בתשר"ק, מפני שזה מורה שבשבת עומדים האותיות פניהם להמאציל ולפני עיני האדם הם מהופכים, והיינו שהאדם צריך לראות ביום השבת שירצה רק כמו שרצון השי"ת הוא ולעזוב דעתו ולא להציב מצדו שום כלי קיבול.<br><small>(בית יעקב בראשית פרשת בראשית ב')</small>
שהיו קרוב לזמנו, והיו לעומתו זה לעומת זה. והי' ספירות הם עצמן הי' מאמרות הידועים לבעלי ההגיון, רק שהשיגום בלבוש אחר מצד החיצוניות, ואינו דברי תורה כלל. וכן כל חכמת שלמה המלך ע"ה היה יודע ג"כ חירם מלך צור שהיה לעומתו זה לעומת זה. וכל חכמתו של משה רבינו ידע בלעם מצד החצוניות כך שמעתי ויציבא מלתא.<br><small>(לקוטי מאמרים נ"ה:)</small>

ליקוטים

כמו שאמר אאמו"ר הגה"צ זללה"ה שלזה נקראת תורה שבעל פה מפני שהם רק מפה לאוזן.<br><small>(בית יעקב בראשית וירא כ"ב)</small>
וקבלתי דכל המאמרים בגמ' אע"פ שכפי הפשט נראה דנמשכו אגב גררא, מ"מ על האמת יש להם שייכות גמור להמקום שנקבעו שם ושם הוא עיקר מקומם הראוי.<br><small>(ישראל קדושים כ"ד. ד"ה ונקבעו)</small>
ושמענו בשם הרה"ק היהודי זצוק"ל שהוכיח את העם לזרזם בתשובה מאחר שמזמן קצר מאוד בתכלית אלף השישי עד עת קץ ואין עוד פנאי לתקן ע"י גלגולים.<br><small>(פרי צדיק משפטים ג')</small>
שמעתי כי כל חכמתו דרשב"י בספר הזוהר, ידעו ג"כ סבי דבי אתונה מחכמי יון 