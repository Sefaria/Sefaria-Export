Arvei Nachal
ערבי נחל
Arvei Nachal, Jerusalem, 1991
https://www.nli.org.il/he/books/NNL01

ערבי נחל

בראשית



Section 1

<b>ברא</b> אלהים כו'. כתב רש"י ז"ל, בתחלה עלה במחשבה לברוא את העולם במדת הדין וראה שאין העולם מתקיים הקדים מדת הרחמים ושתפה למדת הדין והיינו דכתיב ביום עשות ה' אלהים ארץ ושמים ע"כ. והוא תמוה, כי האיש המתחיל לעשות איזה דבר בסגנון אחד ולבסוף חזר בו ועשאהו בסגנון אחר יהיה לא' משני סיבות, או כי כבד עליו הדבר בסגנון הא' והוא עיף ויגע וירא כי לא יוכל לעשותו כך לכן עושהו בסגנון האחר, או שראה שלא טוב שיהיה הדבר כך ומתחלה לא הבין לקוצר שכלו. אבל השי"ת לא ייעף ולא ייגע ואין חקר לתבונתו ומגיד מראשית אחרית איך יתכן בו חזרה ח"ו שיחזור בו ממחשבתו הראשונה.
<b>ואולם</b> אמיתת הענין מה שנלע"ד, דהאי תחלה שכתב רש"י ז"ל אין הכוונה קודם בזמן, כי השי"ת למעלה מהזמן, אלא הכוונה קודם במדריגה ומעלה. והענין הוא, כי כמו שבדבר ה' נתהווה אותו הדבר אשר דיבר, כי באומרו יהי רקיע נברא הרקיע ובעשרה מאמרות נברא העולם (אבות ה, א), כך במחשבתו כביכול ית"ש נתהוה ג"כ הדבר ההוא שעלה במחשבתו, אלא שהוא הוי' דקה מן הדקה ורוחניות והיא מדריגה העליונה וממנה נשתלשלו כל העולמות עד טבור הארץ, (כי גם הדיבור נשתלשל מהמחשבה), והשתלשלות ראשית המחשבה זו היא ראשית ההשתלשלות. נמצא שבעולמות העליונים אשר נתהוו ממחשבתו הוא במדת הדין, אבל בסוף ההשתלשלות סוף המעשה הקדים מדת הרחמים כי שם יש רע ולא יוכלו להתקיים במדת הדין, ולכן כאן כתיב בראשית הוא ראשית המחשבה ראשית חכמה, וכמו שתרגם יונתן בחוכמתא שהוא סוד המחשבה, שם ברא אלהים היינו מדת הדין (זהר ח"ג ל:), אבל שם כתיב ביום עשות ה' אלהים ארץ ושמים דהיינו בצאתו לעשיה שהוא סוף המעשה כתוב שם ה' אלהים.
<b>וזהו</b> הטעם דאחז"ל (יבמות קכ"א:) שהקב"ה מדקדק עם הצדיקים כחוט השערה, כי כל מה שמתעלה למדריגה יותר גדולה יש שם יותר מדת הדין, וזהו הענין שנודע בכתובים בכל מה שאמרז"ל מעלה עליו הכתוב, הכוונה, דאף שעדיין אין אותו דבר נחשב לו לעון גדול כזה מ"מ כשהקב"ה רוצה להעלות נשמתו ממדריגה למדריגה יותר גדולה אז נחשב הדבר לעון גדול, וזו היא הכוונה שברא הקב"ה באופן זה, כי כל זמן שהאדם במדריגה קטנה אז לא יוכל להתקיים במדת הדין. לכן באותה המדריגה יש קדימה למדת הרחמים, וכשמתעלה למדריגה יותר גדולה יוכל להתקיים במדת הדין.
<b>וזה</b> מובן עוד יותר ממה שנודע מספר יצירה (פ"ג) שכל מה שברא הקב"ה ברא במשקל א' בעולם שנה נפש, ובכל אחד יש כלל ופרט ופרטי פרטים עד אין מספר, כגון בנפש האדם יש כל הכחות שבעולם ושנה, וזהו בנפש איש פרטי, וכן בכללות נפשות ישראל שהוא שיעור קומה א', וכן בכללי כללות היינו נפשות כל בני האדם וכדומה, וכן בשנה יש כל כחות הנ"ל, וזהו בשנה פרטית, וכן בכללות היינו כל שנות העולם שיתא אלפי שני וכן בכללי כללות, היינו כל השמטות בכלל שהם סודות עמוקים אין לנו עסק באלה ולאו כל מוחא סביל. וכן בעולם יש ג"כ כזאת פרט וכלל ואמנם אין בכלל אלא מה שיש בפרט. ולכן מוטל עלינו בכל דברי התורה להביט כל אחד כפי שכלו איך הדבר ההוא בעולם שנה נפש, ונדבר מזה אי"ה בכ"מ שישיג שכלנו הקצר.
<b>ולכן</b> נבין דבר זה שאנו בו איך הוא בעולם שנה נפש, והנה בעולם ידוע שמבית קדשי הקדשים הושתת העולם (עי' זהר חדש ט.), והוא ראשית ההשתלשלות של ארץ הגשמיי הזו, והנכנס לשם חייב מיתה, רק כהן גדול נכנס פעם אחת בשנה וגם זה בטבילות וקידושין, ויש מקומות שהכהנים לבד נכנסין וטעונין קידוש ידים, ויש מקומות שגם ישראל נכנסין כנודע מעשר קדושות שבארץ ישראל (כלים א, ו), וכל אחד קל מחבירו כי כל מה שמתרחק ההשתלשלות משורשו יותר יוכל לסבול הדברים אשר לא טובים, כי רחמים גוברים שם יותר, כי אם היה הכל בדין לא היה לו קיום, והאחרון מעשר קדושות הוא ארץ ישראל נאמר בה (ויקרא כ, כב) ולא תקיא הארץ אתכם כאשר קאה הגוי אשר לפניכם כי כל התועבות האלה עשו אנשי הארץ אשר לפניכם ותקיא הארץ אותם, לפי שאינה יכולה לסבול תועבות. וארץ העמים שמרוחקת עוד יותר מהשורש יכולה לסבול, ויש כמה עבירות שחייבים עליהם כרת, ובזמן שהיו ישראל בארץ ישראל העובר עבירה ההוא היה נכרת, ובחוץ לארץ פעמים אינו מקבל כלל עונש בחייו על העבירה, רק שמור לו העונש לעולם הבא הרי לך ענין זה בעולם.
<b>וכן</b> ענין זה בשנה, כי נודע (עי' בעץ חיים של"ב) שעשרת ימי תשובה הם כענין י' קדושות הללו, ונודע שיום א' דראש השנה הוא דינא קשיא ויום ב' הוא דינא רפיא (זהר ח"ג רל"א:), ואח"כ נתמעט הדין עד יוה"כ, ואח"כ כל השנה נתמעט עוד הדין יותר. ולכן מבואר בשו"ע הלכות יוה"כ (או"ח סי' תר"ג) דאף מי שאינו נזהר מפת פלטר בכל השנה בעשרת ימי תשובה צריך ליזהר. דלכאורה תמוה אם עבירה היא מי התירה בכל השנה ואם לאו למה נאסרה בעשרת ימי תשובה, אלא הוא הדבר אשר דברנו, שבכל ראשית הדבר הוא מדת הדין ודבר קטן נחשב לגדול, משא"כ בכל השנה אין הדבר ההוא פוגם כלל. וכן בכללות השנה דהיינו שיתא אלפי שני, הנה ראינו בדורות הראשונים היה הקב"ה מדקדק יותר לפי שהיו צדיקים יותר, וכן הענין בנפש שכל מה שמגיע למדריגה יותר ומתקרב יותר לשורשו יש מדת הדין יותר ופוגם בדבר מועט, וכן בכללות נפשות ישראל כל מי שהוא צדיק יותר הקב"ה מדקדק עמו יותר כחוט השערה והבן.
<b>והיינו</b> כוונת רש"י ז"ל, בתחלה, ר"ל תחלת ההשתלשלות עלה במחשבה כנ"ל כאשר ביארנו, שראשית המדריגות היינו סוד המחשבה נתהווה במדת הדין, וראה הקב"ה שאין העולם מתקיים, ר"ל השי"ת ראה זאת מעולם ולא שחזר בו ח"ו, לכן ביום עשות דהיינו סוף המעשה, כל מה שנתרחק יותר משרשו מתנהגים עמו במדת הרחמים יותר ואין מדקדקים עמו כל כך. ומ"מ גם הרשע יקבל עונש בעולם הבא אף על דברים הקלים, בעת שירצה השי"ת להעלותו ממדריגה למדריגה אחר שקיבל עונשו על החמורות, וכמש"ל בביאור לשון מעלה עליו הכתוב, וכמ"ש במקום אחר, אלא שאין נענש עליהם בעולם הזה, כי כפי מדריגתו בעולם הזה אין הדבר ההוא פגם כלל עדיין והבן.
<b>ובזה</b> נראה לי לבאר פסוקי ישעיה (מ', כז), למה תאמר יעקב ותדבר ישראל נסתרה דרכי מה' ומאלהי משפטי יעבור הלא ידעת אם לא שמעת אלהי עולם ה' בורא קצות הארץ לא ייעף ולא ייגע אין חקר לתבונתו וייעפו נערים וייגעו ובחורים כשול יכשלו וקוי ה' יחליפו כח יעלו אבר כנשרים ילכו ולא ייעפו וכו'. וכל דברים אלו אין להם ביאור וקישור אין צריך לדקדק בהם. לבד זאת נעורר באומרו תאמר יעקב ותדבר ישראל הוא כפול ויש בו מלות שונות, דביעקב כתיב לשון אמירה שהוא רכות, ובישראל כתיב לשון דבור שהוא קשות.
<b>ויבואר</b> באופן זה, כי נודע שישראל היינו הצדיק העובד ה', ויעקב נקרא אשר לא עבדו ושניהם אומרים נסתרה דרכי וכו'. אלא שאין ביאורו שוה בשניהם, כי זה אומרו בלשון רכה ובניחותא וזה אומרו בלשון תערומות, והיינו עם הנ"ל כי הצדיק נענש על דברים קלים כחוט השערה, והרשע אינו נענש וטוב לו בעולם הזה, ומחמת זה מורה היתר לעצמו באומרו אלהינו מרחם והוא וותרן ומחמת זה אינו ירא ה' בראותו דרכו צלחה, והצדיק הנענש בעולם הזה מתרעם על מדותיו של הקב"ה, ולכן בחינת יעקב אומר בלשון רכה נסתרה דרכי היינו דרך שלו שהוא רע מה', הדרך שלי נסתר הוא מצד הוי' שהוא רחמים דהיינו שהקב"ה מתנהג עמו ברחמים, ומחמת זה מאלהי משפטי יעבור, ר"ל המשפט שלו יעבור מאת מדת הדין שלא יענש, ולזה אמר יעבור שהוא לשון עתיד ר"ל, שמורה היתר לעצמו לעשות תמיד כמעשיו.
<b>ואמנם</b> בחינת ישראל אומר דברים אלו דרך תערומות, וכך ביאורו, נסתרה דרכי מה', (ר"ל דרך שלו שהוא טוב) שדרכו נסתרה מה' ממדת הרחמים ואין ניתן לו שכר על דרכו הטוב, ומאלהי משפטי יעבור, ר"ל שממדת הדין עובר אליו משפט העונשים ויסורים. ואומר הנביא על שניהם סתירה א'. הלא ידעת איך היה סדר הבריאה כי תחילת המדריגות אלהי עולם נברא במדת הדין, ואח"כ ה' בורא קצות הארץ, ר"ל שקצה המדריגות דהיינו הארץ נברא במדת הרחמים, וקשיא הא לא ייעף ולא ייגע וגם אין חקר לתבונתו ולמה אח"כ חזר ממה שעלתה לפניו במחשבתו הראשונה, אלא על כרחך כאמור דכל שהמדריגה יותר גבוה שולט בו יותר מדת הדין, וא"כ לבסוף בעולם הבא ייעפו נערים וייגעו, ר"ל אותן המנוערים מן המצות דהיינו בחינת יעקב, אף שעכשיו אין נענשים על הקלים מ"מ בעולם הבא ברצות הש"י להעלותם למדריגה אזי יענשו על הקלות, וזו תשובה לבחינת יעקב בל יורו היתר כי אין הקב"ה וותרן. וקווי ה' שנענשים עכשיו לבסוף בעולם הבא יחליפו כח ילכו ולא ייעפו, ר"ל שילכו ממדריגה למדריגה בלי שום עייפות ועונש כי כבר קבלוהו בעולם הזה והבן.
<b>ויוצא</b> מוסר השכל מכל זה, כי הענין שביארנו מורה עוד על דבר אחד בבחינת נפש לבד ממה שביארנו. והוא, כמו שבהשתלשלות העולמות כל מה שהוא יותר גבוה צריך להיות יותר נקי ונברא במדת הדין ואין סובל רע כלל, כך הענין בנפש האדם, שידוע שהוא כלול מכל העולמות וכללות העולמות הם ד', אצילות, בריאה, יצירה, עשיה, והם באדם, שכל, ומחשבה, ודיבור, ועשיה, שהם נפש רוח ונשמה, ונשמה לנשמה וכמו שבאבי"ע נודע שבהשתלשל העולם יתרבה בו הרע יותר משלפניו, ולמעלה אין שום רע, כך הענין באדם. כי השכל הוא דבר שאינו מושג ונתפס הוא רחוק מכל רע ופניה שיהיה להתפארות בני האדם, כי אין רואה, וצריך לראות האדם שיהיה זך ונקי מדיעות ושכליות רעים, ומהשכל נשתלשל המחשבה שהוא יותר קצת מתגלה, כי המחשבה וההרהור מתגלה קצת בצורות האיש, ומ"מ אין רואהו ורחוק מכל פניה וצריך ג"כ להיות זך בלי שמרים. ומהמחשבה נשתלשל הדיבור שהוא יותר נגלה ויש שם הרבה רע כי הוא מסוכן מפניה והתפארות וצריך האדם להתגבר עליו לדחות כל רע מעליו ומ"מ אף אם אינו יכול לדחותו מכל וכל אם יש בו מעט מן מהמעט אחר כל הדחיות שדחאהו לא יענש. כי בהשתלשל המדריגה יוכל יותר לסבול איזה דבר לא טוב ממה שיוכל לסבול המדריגה העליונה ממנו. והמעשה נגלה עוד יותר, והוא מסוכן יותר מפניות והתפארות, ואחרי הדחיות נשאר בו יותר רע ממה שנשאר בדיבור, אלא דלעולם המעשה יוכל לסבול קצת יותר רע אך בתנאי שידחה בכל כחו כל מה דאפשר ליה.
<b>ונראה</b> לי כי לכוונה זו רמזו המקובלים שכתבו (עץ חיים יג, ה) דעשיה מספר אחדים, ויצירה עשיריות, ובריאה מאות, ואצילות אלפים, וכל מה שבאצילות אלף אין בעשיה מדרגתו רק אחד. והכונה, כי מה ששכל אדם תופס מעבודת השם ויראתו ובשכל אין פחד דבר רע, לכן אף אם משיג הרבה בקל ישמרהו מפניה והתפארות, אבל בהשתלשלות למחשבה שאין שמור כל כך כמו השכל עבור שהוא יותר נגלה לכן לא יתראה בו לפני בני אדם רק עשירית מערך השגתו והמותר יחשוב בסתר. ובדיבור שהוא נגלה יותר שלא יתראה בו לפני בני אדם רק עשר מאלף. ובמעשה הטוב שהוא נגלה עוד יותר יסתירהו עוד יותר שלאחר יהיה רק אחד מאלף במעשים טובים שלו וההשגה אשר בשכלו, כי אם יעשה כל מה שמשיג אסתרא בלגינא קיש קיש קריא (בבא מציעא פ"ה:) ויתגאה ויתפאר בו, משא"כ אם אין המעשה רק אחד מאלף מאשר ביכלתו, ואין זה סותר למה שאמרו רז"ל (באבות ג, יב) שצריך שיהיו מעשיו מרובים מחכמתו דהתם מיירי שיתאמץ לעשות מעשים טובים יותר ממה שביכולת שכלו אבל יהיה זה בינו לבין עצמו ואנו מדברים ממעשיו שבפני בני אדם.
<b>ואני</b> רואה דבר זה מבואר בפסוקי שמואל (שמ"ב ו', כ) שאמרה מיכל בת שאול לדוד המלך ע"ה מה נכבד היום מלך ישראל בהגלות נגלות לעיני אמהות עבדיו כהגלות נגלות אחד הריקים, והשיב לה לפני ה' כו' ושחקתי לפני ה' ונקלתי עוד מזאת והייתי שפל בעיני כו' ע"כ. ר"ל כי דוד המלך ע"ה היה ענין כמ"ש רז"ל (חולין פ"ט.) שדימה עצמו לתולעת עם היותו מלך ומ"מ עיקר הענוה היה בקרבו אבל בפני אדם לא הראה כל כך ענוה אלא אדרבה תפס המלכות לעשות משפט ולא מחל על כבודו דהא שאול נענש עבור שמחל על כבודו כמשרז"ל (יומא כ"ב:), וכראות מיכל אותו מפזז ומכרכר בפני כל העם אמרה לו שלא יפה עשה שנגלה במדריגת ענוה שלו לפני האמהות תפסה המדריגה הפחותה איך שבפני כולם נגלה כאשר נגלה א' הריקים באיזה מדה טובה שבו דאיסתרא בלגינא קיש קיש קריא, והשיב לה שאני מפזז ומכרכר לפני ה' אשר בחר בי מאביך כו', ור"ל, שאין ראוי לגלות כל מדריגה הטוב שבי אין הכי נמי כי ונקלתי עוד מזאת והייתי שפל בעיני, לא כמו שאתה סבור שזה הדבר שראית ממני הוא תכלית מדריגת ענוה שלי, אלא כי בעיני אני שפל עוד יותר ונכון ופשוט.

Section 2

<b>תקסג</b>
<b>ברא</b> אלהים כו', פירש"י ז"ל בתחלה עלה במחשבה לברוא במדת הדין ראה שאין העולם מתקיים הקדים מדת הרחמים ושתפה וכו'. כבר כתבנו תחלה על פסוק זה דאין שייך חזרה אצלו ית"ש, וגם לא שייך אצלו קדימה זמניית תחלה וסוף כי הוא למעלה מהזמן לא יכילהו רעיון, והאי תחלה דאמר קודם במעלה, כי במחשבתו כביכול נתהוו עולמות המחשבה ושם אין רע ומתנהג במדת הדין, משא"כ השתלשלות העולמות התחתונים שנעשו על פי דבורו ית"ש שם אין העולם מתקיים הקדים מדת הרחמים ע"ש בדברינו באורך, באופן שכל מה שהיה במחשבתו ית"ש מתנהג במדת הדין, ולטעם זה ע"פ רוב ישראל מעונים ומדולדלים וכל העכו"ם שלוים ושקטים, כי ישראל עלה במחשבה (בראשית רבה א, ד) מתנהגים בדין, משא"כ העכו"ם לא היו במחשבתו כלל רק במעשה לבד לכן אינם מתנהגים בעולם הזה בדין גמור.
<b>וכן</b> לטעם זה הקב"ה מדקדק עם הצדיקים יותר כי עיקר מה שעלה ברצונו ית"ש לברוא את העולמות הוא עבור הצדיקים והם עלו יותר במחשבה מן כלל ישראל, ועיקר הרצון כביכול נעשה ע"י הצדיקים, והיינו שאמרו רז"ל (בראשית רבה ח, ז) שהקב"ה נמלך בנשמותיהן של צדיקים וברא העולם, ר"ל שצפה התענוג שיקבל מהצדיקים, וכמ"ש בספר אור המאיר בדרוש לראש השנה על נוסח בגלל אבות שעשו רצונך ר"ל שהם עשו וגרמו כביכול הרצון שלך בבריאות העולמות, לכן הצדיקים הם ראשית המחשבה לכן מתנהגים עוד יותר במדת הדין מן כלל ישראל. וכן לטעם זה ארז"ל (זבחים פ"ט.) כל המקודש מחבירו יותר חרב מחבירו, כי בית קדשי קדשים חרב יותר ממקום העזרה, וכל בית המקדש חרב יותר מארץ ישראל, והיינו, כי בברוא ה' ארץ הלזו עלה במחשבה לפניו מקום בית המקדש שמשם יקבל תענוג כביכול, והיה ראשית המחשבה בית קדשי קדשים, ואחריהם היה במחשבה העשר קדושות עד קדושה אחרונית ארץ ישראל שהיא ג"כ עכ"פ במדריגת המחשבה לא כמו הראשונים, אבל חוץ לארץ אינה רק במעשה ואין מדת הדין מדקדקת שם, משא"כ אלו העשר קדושות כל המקודש מחבירו הוא יותר במחשבה מחבירו לכן דקדק יותר מדת הדין שם וחרב יותר מחבירו.
<b>וכן</b> לטעם זה, הנה ביום השבת הלכתא רבתי, והרבה דקדוקים מצוים יותר ויותר מכל ימי השבוע ואפילו דיבור אחד של חול אסור בו (שבת קי"ג:), והוא ע"פ שאנו אומרים בנוסח לקראת שבת כו' מראש מקדם נסוכה סוף מעשה במחשבה תחלה. יובן המשך דברים אלו בשנמשיל הענין. אדם אשר נפל ברצונו וחושק מאד להגות בתורה יומם ולילה, הנה זה ראשית הרצון והמחשבה, ומיד נופל במחשבתו שצריך ספרים וזהו מחשבה שניה שנשתלשלה מהראשונה, אח"כ מיד נופל במחשבתו שצריך בית מיוחד ללמוד הרי מחשבה ג', ואח"כ בהתחילו לגמור מחשבתו לפועל הוא קונה עצים ואבני מחצב ושוכר פועלים לבנות לו בית ואח"כ קונה ספרים ואח"כ לומד. הנה שסדר העשיה כך היה, כי בתחלה יצא לפועל מה שלא היה במחשבה כלל כגון לקנות עצים ואבנים ולשכור פועלים, ואח"כ כשנגמר הבית אז יצא לפועל מחשבתו השלישית, ואח"כ קונה ספרים יצא לפועל מחשבה השניה, ואח"כ בישבו ללמוד יצא לפועל מחשבה הראשונה, הרי שראשית ותחילת כל המחשבות הוא במעשה סוף ואחרון לכולם.
<b>וזהו</b> הנרצה באומרו סוף מעשה הוא במחשבה תחלה, ר"ל שיש כמה וכמה מחשבות שנשתלשל א' מהמוקדם וגבוה מעל גבוה כענין המשל, ומה שהוא במעשה סוף ואחרון הוא באותן המחשבות ראשון וגבוה, וזה לשון במחשבה תחלה, ר"ל שבעולם המחשבה עצמה הוא ראשון שבכל המחשבות וכאמור. וזהו ההמשך אל מ"ש מראש מקדם נסוכה, ענין ראש וקדם הוא עולם המחשבה ומדריגה גבוה במחשבה (כנודע ענין קדם מילוי אהיה) לומר שהשבת קודש נמשך מעולם המחשבה מראשית המחשבה לפניו. ולבל תיקשי דא"כ למה שבת הוא סוף של ששת ימי המעשה והיה לו להיות בראשונה, לזה אמר, אדרבה, סוף מעשה במחשבה תחלה וכאמור וק"ל. ולכן לפי ששבת הוא שעלה במחשבה לכן מתנהג במדת הדין ולכן צוויו ודקדוקיו רבים באבות ותולדות ושבותים ושמירת הדיבור וכל פרטי שבת.
<b>ואחשוב</b> שלכוונה זו בא במזמור שיר ליום השבת פסוקים אלו (תהילים צב, ו) מה גדלו מעשיך ה' מאד עמקו מחשבותיך איש בער לא ידע וכסיל לא יבין את זאת בפרוח כו'. יובן ע"פ הפסוק (תהילים לו, ז) צדקתך כהררי אל משפטיך תהום רבה, כי הצדקה והרחמים שעושה השי"ת נמשל להררי אל לבריאות גדולים כענין צדקתך כהר תבור, וכן מדת החסד נקרא יד הגדולה, ומדת הדין נמשל לדבר עמוק והיינו משפטיך תהום רבה, וכלפי זה אמר ענין דקדוקי השבת צריך לדקדק ולירא את ה' יותר ויותר ביום השבת. לז"א מה גדלו מעשיך ה', ר"ל אותן שנבראו רק במעשה ולא עלו במחשבה גדלו והיינו שמתנהגים ברחמים, משא"כ מאוד עמקו מחשבותיך אותן שנבראו במחשבה מתנהגים בדין ולכן צריך דקדוק מאוד בשבת. ואמר איש בער לא ידע שאיו מבין חילוק זה בין עולם המחשבה לעולם המעשה ולכן וכסיל לא יבין את זאת בפרוח רשעים כמו עשב, ר"ל ואלו ידע החילוק האמור היה מבין דבר זה ג"כ כי הצדיקים עלו במחשבה לכן מדקדקים עמהם לא כן הרשעים וק"ל.
<b>וזה</b> יהיה כוונת אסף (תהילים עג, יא) אך טוב לישראל אלהים לברי לבב ואני כמעט נטיו רגלי כאין כו' ואמרו איכה ידע אל כו' אך ריק זכיתי לבבי כו' ותוכחתי לבקרים ואחשבה לדעת זאת עמל הוא בעיני עד אבוא אל מקדשי אל אבינה לאחריתם כו' ואין ביאור לכ"ז. מצורף שיש לדקדק מקדשי לשון רבים וכי דייקא בבואו גם למקדש שני יבין. ועם האמור מיושב היטב. אמר אך טוב לישראל, ירצה, כי העובדי כוכבים אין מדת הדין מדקדק אחריהם כלל בעולם הזה ועל פי הרוב טוב להם, משא"כ ישראל ע"פ רוב דוויים וסחופים והצדיקים שבישראל דוויים עוד יותר כי הקב"ה מדקדק עמהם, וידוע דאכין ורקין מיעוטין הם (ירושלמי ברכות ט, ז), וזהו אך טוב לישראל, ר"ל מעט טוב יש להם לישראל הגם שאינו כמו להעובדי כוכבים שיש להם רב טוב מ"מ מעט טוב להם גם בעולם הזה, משא"כ אלהים לברי לבב, כי הצדיקים אין להם אפילו מעט טוב ומתנהגים במדת הדין במדת אלהים ועי"ז ואני כמעט נטיו רגלי כו' אך ריק זכיתי לבבי להיות צדיק, ועי"ז ואהיה נגוע ותוכחתי לבקרים ר"ל שאפילו על דבר קל כענין בוקר משיג עונש ואחשבה לדעת זאת עמל הוא בעיני ולא הבנתי עד אבוא אל מקדשי דייקא, ר"ל לשון רבים שיש הרבה קדושות שהם עשר קדושות שהם מבית קודשי קדשים עד ארץ ישראל ואבינה לאחריתם ורואה אני שכל המקודש מחבירו חרב יותר מחבירו והיינו לפי שכל מה שגבוה במחשבה יותר מדת הדין מדקדק יותר, כי עולם המחשבה נברא במדת הדין. וכשאני רואה זאת מתורץ לי גם קושיא ראשונה, כי עבור זה יש לישראל רק מעט טוב ואלהים לברי לבב כי הם עלו יותר במחשבה מכלל ישראל וכאמור והבן.
<b>ואחשוב</b> עם האמור ביאור פסוקי תהילים (תהילים מ, ב) קוה קויתי ה' ויט אלי וישמע שועתי (כ"ז נאמר על כלל ישראל) ויעלני מבור שאון מטיט היון ויקם על סלע רגלי כונן אשורי ויתן בפי שיר חדש תהלה לאלהינו, ויש לדקדק וכי התהלה לאלהים היא שיר חדש הלא שמו נורא בעובדי כוכבים ומהולל לעולם בפה עמו כו', רבות עשית אתה ה' אלהי נפלאותיך ומחשבותיך אלינו אין ערוך אליך אגידה ואדברה עצמו מספר וכו'. יובן כ"ז כי אמת שכאשר ה' מטיב בעולם הזה עם איזה אומה אז אותה אומה מחויבת להללו כענין הללו את ה' כל גוים (תהילים קיז, א). ולהיות שעובדי כוכבים לא עלו במחשבה כלל ואינם רק בעולם המעשה וגבי מעשה כתיב ביום עשות ה' אלהים ארץ ושמים, ר"ל כי העולם המעשה נעשה בקדימת מדת הרחמים ולפיכך אין התהלה שלה כל כך גדולה וחשובה כי טובת האומה בעולם הזה אינה בדרך נס ופלא כי הוא גם מצד הטבע והשכל שיהיה טוב לעובדי כוכבים בעולם הזה, אבל כאשר ה' מטיב לישראל בעולם הזה יש להם תהלה חדשה להודות לה' מה שאין לעובדי כוכבים תהלה זו, כי ישראל שעלו במחשבה לכן מצד הטבע והשכל שיתנהגו במדת הדין ולא ייטיב להם בעולם הזה, לכן טובת ישראל בעולם הזה בנס ופלא וגדלה תהלה זו לה' מאוד כי חסד גדול הוא מה' עצום מלספרה.
<b>לז"א</b> קוה קויתי ה' ויט אלי ויקם על סלע רגלי כו', שהטיב לנו הש"י בעולם הזה ועי"ז ויתן בפי שיר חדש תהלה לאלהינו, שאני מהלל לה' בשיר חדש מה שאין שיר זה לעובדי כוכבים, והטעם, כי רבות (אומות ומעשים רבים) עשית אתה ה' אלהי דייקא ר"ל כל אותן שאינן בגדר רק עשית היינו שלא עלו במחשבה רק עשית היה ה' אלהי כמש"ה ביום עשות ה' אלהים ארץ ושמים, משא"כ נפלאותיך ומחשבותיך אלינו שישראל עלו במחשבה לכן כשאתה מטיב לנו אין ערוך אליך לספר תהלתך ולהללך אז אמרתי אגידה ואדברה עצמו מספר וק"ל.
<b>ומה</b> מאוד מתקו עם דברינו דברי רז"ל שאמרו (ברכות ס"א:) שכשראו את רבי עקיבא שהיו סורקין את בשרו במסרקות של ברזל שאלו זו תורה וזו שכרה והשיב הקב"ה שתוק כך עלה במחשבה, והוא תמוה, וכבר ביארנו מזה במקום אחר (עי' פ' מסעי). ועם האמור יובן, כי ה' מדקדק עם הצדיקים כחוט השערה כי הם יותר גבוהים בעולם המחשבה מכלל ישראל וכל מי שהוא צדיק יותר הרי עלה במחשבה יותר וכמ"ש על נוסח בגלל אבות שעשו רצונך וכמש"ל כי במחשבה יש ג"כ גבוה מעל גבוה ע"פ משל שהמשלנו וכן כביכול כשעלה ברצונו לברוא את העולם היה ראשית המחשבה הצדיק היותר מובחר ואח"כ צדיקים אחרים והבן. וכל מי שגבוה יותר מתנהג יותר במדת הדין, וזה שהשיב הקב"ה מה אתם תמהים על יסורי רבי עקיבא כך עלה במחשבה לפני, ר"ל כי צדיק כזה שאמרו רז"ל עליו (במדבר רבה יט, ו) מה שלא נתגלה למשה רבינו ע"ה נתגלה לרבי עקיבא, ושאמר ה' עליו (חגיגה ט"ו:) ראוי הוא שישתמש בכבודי, הנה כל כך עלה במחשבה לפני במדריגה גבוה עד שיותר מדת הדין מפלש אחריו ויזכה עי"ז לעולם הבא אשר עין לא ראתה והבן.
<b>וע"פ</b> כל הנ"ל נבאר מאמר רז"ל (ברכות ז.) ששאל משה רבינו ע"ה על צדיק וטוב לו צדיק ורע לו רשע וטוב לו רשע ורע לו והשיב לו צדיק בן צדיק טוב לו כו', ויש לדקדק באמרו בלשון השאלה כל הארבעה חלוקות הרי לא הוקשה לו רק על ב' חלוקות דהיינו צדיק ורע לו רשע וטוב לו, גם על התשובה קשה כי אם לרשע בן צדיק טוב לו ע"י זכות אבות מדוע לצדיק בן רשע רע לו הרי זכותא דנפשיה ודאי עדיף טפי, עוד ארז"ל אי בעית אימא צדיק וטוב לו צדיק גמור צדיק ורע לו שאינו גמור, והיינו דאמר חבקוק (חבקוק א', יג) תחריש כבלע רשע צדיק ממנו, צדיק ממנו בולע צדיק גמור אינו בולע (בבא מציעא ע"א.), וקשה לפ"ז לתירוץ ראשון משמע דאפילו לצדיק גמור בולע אם הוא בן רשע א"כ למה אמר חבקוק תיבת ממנו.
<b>מצורף</b> לזה יובן מאמרם ז"ל (יומא ע"ב:) א"ל רבא לרבנן במטותא מנייכו לא תירתו תרתי גיהנם, ר"ל באם ילמדו שלא לשמה הם יגעים בעולם הזה, ובעולם הבא יפלו ג"כ לגיהנם. ויש לדקדק דהנה אנו רואים הרבה לומדים שלא לשמה ויש להם הנאה מלימודם כי תורת ה' אפילו שלא לשמה היא להם למשיבת נפש ואיך קראה רבא ענין גיהנם, ותו מדוע דווקא לרבנן אמר זאת ולא אמר כן ג"כ להמוניים על עוסקם במצות ה' שלא לשמה שלא יירשו תרתי גיהנם.
<b>ומה</b> שנראה לי כל זה כי עלה בדבורנו שמצד השכל מסתברא שיהיה רע לצדיקים בעולם הזה וטוב לרשעים, כי הצדיקים עלו מאוד במחשבה ומתנהגים בדין לא כן הרשעים וכאמור, ובהיות כן יש לתמוה איפכא בראותנו לפעמים צדיק וטוב לו רשע ורע לו. זהו עצמו שאלת משה רבינו ע"ה באומרו כל הארבע חלוקות כי לא שאל על צדיק ורע לו ורשע וטוב לו כי ודאי ידע תירוץ הנ"ל רק שאל דלפי זה איך מזדמן ההיפיך וכאמור.
<b>והתירוץ</b> על קושיא זו הוא במה שנודע קושית הרמב"ם ז"ל על הידיעה והבחירה (הל' תשובה ה' ה), ומה שתפסו ע"ז המפרשים לעיקר הוא כי הש"י כל יכול לא יבצר ממנו מאומה והוא מסלק ידיעתו במה שנוגע לבחירה. והקשה השל"ה הא מצינו (עבודה זרה ה.) שהראה הקב"ה לאדם הראשון דור דור ודורשיו וחכמיו, הרי שהראה לו צדיקי הדורות הרי א"כ יש ידיעה גם במה שנוגע לבחירה. ותירץ באריכות ותמצית הדברים כי כל הנשמות היו תלוים באיכותו של אדם הראשון, והם יוצאים לעולם כסדר דור אחר דור, ויש נשמות אשר מצד טבען ואיכותן נוטים לטוב ויש נשמות להיפוך אך בבואן לעולם הזה יכולים הם לשנות מצד בחירותן כי הנשמה הטובה יכולה לבחור ברע בעולם הזה ע"י היצר הרע, וכן הנשמה אשר מאיכותה נוטה לרע יכולה בעולם הזה לבחור בטוב ולהיות צדיק ע"י היצר טוב, ולכן כשאנו אומרים שהראה הש"י לאדם הראשון ולמשה רבינו ע"ה היינו שהראה להם כל הנשמות כסדר צאתם לעולם הזה דור אחר דור וראו והשיגו כל אותן הנשמות וראו שיש מהם צדיקים בטבען ואיכתן שנוטין לטוב ויש מהן להיפך, אבל לא שהראה להם הש"י שיבחרו בטוב בעולם הזה או ברע, כי מה שהוא ע"י הבחירה מסולקת הידיעה כביכול מזה אלו תורף דבריו ז"ל.
<b>ולפי"ז</b> יש לך אדם שיש לו תרתי לריעותא ויש לך אדם שיש לו תרתי לטיבותא, כי מאחר שבדבר הנוגע לבחירה מסולקת הידיעה א"כ באמרנו שהצדיקים עלו במחשבה והם הם שעשו רצונו לברוא העולם אין הכוונה שצפה בנשמות הטובות ונוטים להיות צדיקים והן הן שעלו במחשבה, משא"כ נשמות הנוטים לרשעה לא עלו במחשבה כלל אף אם בוחרים אח"כ בטוב מצד הבחירה דהא הידיעה כביכול מסולק מזה. ממילא הנשמה הטובה אם נוטה ח"ו ובוחר ברע בעולם הזה ונעשה רשע יש לו ב' לריעותא, כי ע"פ מעשיו מגיע לו עונש והרי גם עלה במחשבה ומתנהג בדין והרי זה רשע ורע לו, והנשמה הנוטה לרע ובוחר בטוב בעולם הזה ונעשה צדיק יש לו ב' לטיבותא שלפי מעשיו מגיע לו שכר והרי גם לא עלה במחשבה ומתנהג ברחמים והרי זה צדיק וטוב לו. ממילא אף שמצד השכל ראוי להיות רע לצדיק בעולם הזה וטוב לרשע היינו בצדיק מצד מזגו, ורשע מצד מזגו משא"כ צדיק מבחירתו ורשע מבחירתו טוב לצדיק וטוב לא יהיה לרשע.
<b>ואל</b> זה סובב כוונת הפסוק אמרו לצדיק כי טוב ר"ל בעולם הזה באופן כי פרי מעלליהם יאכלו (ישעיה ג, ו) מעלליהם דייקא, ר"ל אם יהיו מעשיו מתיחסים אליו שהוא צדיק מצד בחירתו אוי לרשע רע גם בעולם הזה באופן כי גמול ידיו יעשה לו, ר"ל אם מעשיו הרעים הם מצד בחירתו וק"ל. וזה יהיה ג"כ כוונת הפסוק (ישעיה נז, יט) שלום שלום לרחוק ולקרוב אמר ה' ורפאתיו, ירצה כי מי שהוא רחוק מה' מטבעו ומצדיק מעשיו אזי שלום לו כפול כי טוב לו גם בעולם הזה, משא"כ לקרוב, ר"ל מי שהוא קרוב לה' מתחלתו אמר ה' ורפאתיו כי זה עלה במחשבה ומדת הדין מפלש אחריו וצריך רפואה תמיד ואני ארפאנו.
<b>ואולי</b> יכוין בזה מאמרם ז"ל (ברכות ל"ד:) במקום שבעלי תשובה עומדים אין צדיקים גמורים יכולים לעמוד, ירצו כי הצדיק מתחלתו שהוא טוב מזגו הוא שעלה במחשבה ומדקדקים עמו אפילו על דבר קל אינו יכול לעמוד, משא"כ הבעל תשובה שהוא צדיק מבחירתו אין מדת הדין מדקדק אחריו. ואפשר יכוין בזה ג"כ פסוקי תהילים (תהילים א, א) אשרי האיש אשר לא הלך כו' והיה כעץ שתול כו' לא כן הרשעים כו', ולבל תאמר הרי אנו רואין רשע וטוב לו, לז"א על כן לא יקומו רשעים במשפט אפילו בעולם הזה כגון וחטאים בעדת צדיקים, ר"ל חוטאים כאלו אשר מטבען הם צדיקים והיו במחשבה עדת צדיקים לאלו לא יהיה טוב כי יש להם ב' לריעותא, כי יודע ה' דרך צדיקים, ר"ל שהיו בידיעת ה' ועלו במחשבתו כדרך צדיקים, ודרך רשעים תאבד ששנואה לפניו וראוי לעונש והוי ב' לריעותא וק"ל והבן.
<b>ויבואר</b> עוד בזה מה שאמר דוד המלך ע"ה (תהילים יח, כא) יגמלני ה' כצדקי כבור ידי ישיב לי (ר"ל גם בעולם הזה) כי שמרתי דרכי ה' כו', ולבל תאמר אדרבה ה' מדקדק עם הצדיקים כחוט השערה ואין טוב להם בעולם הזה. לז"א כי באמת כל משפטיו לנגדי, ר"ל שהם מתנגדים לי וכמ"ש בזוהר (זוהר ח"ג דף רס"ב:) שהיה דוד אדמוני ולא היה מטבעו להצדיק מעשיו הן אמת נשמתו גבוהה מאד רק מצד מזל ולידה היה כך, אך דוד המלך ע"ה לרוב ענותנותו החזיק בעצמו שהוא תולעת ואין נשמתו טובה כלל בעצם, לז"א כל משפטיו לנגדי ואעפ"כ וחקותיו לא אסור ממני הרי אני בוחר בטוב מצד בחירתי, ואהי תמים עמו ואשתמר מעוני, ר"ל מעון שלי שאני מוכן בטבע לעון ואני בוחר בטוב, לכן וישב ה' לי כצדקי כבור ידי לנגד עיניו, ר"ל בור ידי הוא מתנגד למה שהיה בעיניו מצד טבעי והבן.
<b>ולזה</b> כשהתפלל דוד המלך ע"ה (תהילים נא, ב) בבוא אליו נתן הנביא חנני אלהים כחסדך כרוב רחמיך מחה פשעי בקש שיתנהג ה' עמו ברחמים אמר הן בעוון חוללתי ובחטא יחמתני אמי. ויש לדקדק אם אדם מורד לחבירו בבואו לפייסו ראוי שיאמר לו ההסכן הסכנתי לעשות לך כה הלא מקרה היא לי לא אוסיף עוד ויפויס בזה, אבל אם יאמר לו הלא דרכי ידעת מעולם דרכי להרע לך היתכן שיפויס בזה. ולדברינו יבא לכלל ישוב כי כשבא לבקש מאת ה' שיתנהג עמו ברחמים וידע שה' מדקדק עם הצדיקים מאוד לז"א הן בעוון חוללתי כו' שאיני טוב מטבעי רק מצד בחירתי וק"ל.
<b>ועד"ז</b> אמר ג"כ (תהילים סט, ב) הושיעני אלהים כי באו מים עד נפש כו' רבו משערות ראשי שונאי חנם. ביקש מאת ה' שיושיעו וירחמו, ובל תאמר הרי ה' מדקדק עם הצדיקים עבור שעלו במחשבה ומדת הדין מדקדק אחריהם, לז"א אלהים אתה ידעת לאולתי, ר"ל ידיעה שלך היה שלא לטוב עלי ואשמותי ממך לא נכחדו רק בחרתי בטוב מצד בחירתי ולכן הושיעני גם בעולם הזה וק"ל.
<b>ואחשוב</b> עם האמור בביאור פסוקי תהילים (תהילים קלט, א) ה' חקרתני ותדע (נאמר על כלל ישראל) בנתה לרעי מרחוק כו' אחור וקדם צרתני כו' פליאה דעת ממני כו' אנה אלך מרוחך ואנה מפניך אברח כו' ואומר אך חושך ישופני כו' גם חושך לא יחשיך ממך כו' כי אתה קנית כליותי תסוכני בבטן אמי כו' ולא אאריך בדקדוקים.
<b>אך</b> יאמר, ה' חקרתני ותדע שאין דבר נעלם ממך ואתה משים לבך על ענינינו ולא עוד בנתה לרעי מרחוק, ר"ל חשבת לקרב אותנו מרחוק טרם בריאת עולם ישראל עלה במחשבה לפניך להשתעשע בהם, וראיה, אחור וקדם צרתני ודרז"ל (ברכות ס"א.) אחור למעשה בראשית וקדם לפורענות, ר"ל כי סוף מעשה במחשבה תחלה לכן נברא אדם (אתם קרוין אדם ואין עובדי כוכבים בכלל) בסוף כל ימי בראשית כי הוא היה ראשית המחשבה, ולכן כיון שהוא אחור למעשה בראשית עבור שהוא ראשית המחשבה, ולכן הוא קדם לפורענות, כי מתנהג במדת הדין ולכן פליאה דעת כו' שהוא מהנמנע להסתר מפניך מבלי להענש על חטאים, כי אם אסק שמים כו' באופן שכל מעשי גלוים לפניך ואתה מעניש על חטאים, ואומר אך חושך ישופני היינו כמאמרם ז"ל (בראשית רבה ג, ח) חושך אלו מעשיהן של רשעים, ר"ל שעלה בדעתו שאיש ישראלי המרשיע מעשיו טוב לו וכמ"ש שמצד השכל טוב לרשע בעולם הזה, אבל באמת אינו כך אלא גם חושך לא יחשיך ממך כי אתה קנית כליותי תסוכני בבטן אמי בטן אמי ר"ל קודם הבריאה, וכמו שפירש"י ז"ל באיוב ע"פ (איוב א, כב) ערום יצאתי מבטן אמי וערום אשוב שמה שאין מדוקדק שמה כי מי ישוב לבטן, ופירש"י דבטן אמו היינו הארץ שמשם נברא ומשם שורשו שראיתני ועליתי במחשבה לפניך בעודי בבטן אמי היינו כלול בשרשי קודם הבריאה א"כ מאחר שעלה במחשבה אם ירשיע מעשיו הרי מדרבה יש לו תרתי לריעותא לכן צריך להצדיק מעשיו ודו"ק.
<b>והנה</b> ידוע שהשכל הוא הנשמה, ולכן סימן מובהק הוא אדם ששכלו רחב בתורה היא נשמה גבוהה ונוטה בטבעו לטוב ואם הוא אינו טוב הוא רק מצד הבחירה, ומי ששכלו מעט בתורה ואינו תלמיד חכם אזי נשמה שלו קטנה מאוד נוטה בטבעו לרע ואם הוא טוב אינו רק מצד הבחירה, ולזה אמרו רז"ל (בבא מציעא לג:) תלמידי חכמים שגגות נעשו להם כזדונות, כי לפי שנשמתם גדולה ועלו במחשבה לכן מדת הדין מפלש אחריהם, ועם הארץ זדונות כשגגות כי לא עלו במחשבה רק מעט בכללות ישראל לכן מתנהגים ברחמים. נמצא מי ששכלו רחב בתורה צריך לדקדק יותר במעשיו מעם הארץ, כי עם הארץ אם יחטא אין לו עונש רק בעולם הבא ולא בעולם הזה כי בעולם הזה מתנהגים ברחמים עמו כי הוא לא עלה במחשבה, משא"כ תלמיד חכם שעלה במחשבה אם יחטא יענש ח"ו גם בעולם הזה, והיינו דא"ל רבא לרבנן דייקא במטותא מינייכו דלא תירתו תרתי גיהנם שלא תחטאו שתקבלו גיהנם ח"ו גם בעולם הזה, וק"ל.
<b>ובזה</b> נבא לבאר המאמר שהתחלנו. הנה לא שאל משה רבינו ע"ה על ב' חלוקות לבד על צדיק ורע לו רשע וטוב לו, כי זה באמת לא קשה מידי כי כך הוא מצד השכל וכאמור, רק שאל דעל כרחך קשה על ב' חלוקות האחרים, וע"ז תירץ צדיק וטוב לו צדיק בן צדיק כו' הוא אותו התירוץ עצמו שאמרנו כי צדיק בבחירתו טוב לו ורשע בבחירתו רע לו, והוא עם מאמרם ז"ל (נדרים פ"א.) מפני מה אין תלמידי חכמים מצוים שיצאו מבניהם תלמידי חכמים כו', וכ"כ האר"י ז"ל (ספר הגלגולים פ"ב) עה"פ (קהלת ח, ט) עת אשר שלט האדם באדם לרע לו, פי' כי אדם דקליפה שולט באדם דקדושה ואינו מניח נשמה גבוהה לרדת למקום טוב כידוע דבריו ז"ל, ולכן ע"פ הרוב צדיק יוליד רשע כי אין מניחין לירד לשם נשמה גבוהה, ובראותנו צדיק בן צדיק על כרחך הוא צדיק מצד בחירתו ע"פ הרוב זולת במועט שיש לו נשמה גבוהה (וחז"ל על הרוב דברו), ורשע ע"פ רוב יוליד צדיק כי אדם דקליפה מוריד לשם נשמה גבוהה, ואם רואין רשע בן רשע ע"פ הרוב הוא מצד בחירתו.
<b>ולז"א</b> צדיק וטוב לו הוא בן צדיק שהוא הבחירה ויש לו תרתי לטיבותא, וצדיק ורע לו הוא בן רשע שע"פ הרוב הוא טוב בעצם מצד מזגו ועלה במחשבה, וכן רשע אם הוא בן רשע אזי הוא רע מבחירה ויש לו תרתי לריעותא, ורשע וטוב לו הוא בן צדיק שע"פ רוב הוא רע בטבעו ולא עלה במחשבה ולכן טוב לו וק"ל. ותירוץ הב' הוא דצדיק גמור טוב לו ר"ל אף שמדת הדין מדקדק אחריו אם הוא צדיק גמור ואין בו פגם אפילו כשערה אזי טוב לו, ותירוץ ראשון ס"ל דאדם אין צדיק בארץ אשר יעשה טוב כו', לכן תלוי בצדיק בן צדיק וכדאמרן.
<b>ובזה</b> נבאר מה שהקשיתי לעיל, דלתירוץ ראשון קשה למה אמר חבקוק תיבת ממנו הלא גם צדיק גמור בולע אם הוא בן רשע, ולדברינו יובן היטב המשך דבריו באמרו טהור עינים מראות ברע והבט אל עמל לא תוכל למה תביט בוגדים תחריש כבלע רשע צדיק ממנו. כי רע הוא רע גמור, ועמל הוא שיש בו מעט טוב אבל הוא באמת ג"כ רע רק שנגד רע גמור נקרא לזה עמל, ולכן כשרצה חבקוק לשאול שאלתו אמר הן אמת בבלע רשע לצדיק איני מקשה כלל כי זה הצדיק עלה במחשבתך ומתנהג במדת הדין לא כן הרשעים, אלא אני מקשה על שני רשעים שאחד מהן הוא רשע יותר מחבירו למה הרשע היותר גרוע יבלע לשני שאינו כל כך רע כמוהו הרי שניהם לא עלו במחשבתך. לז"א טהור עינים מראות ברע גמור, ר"ל שיעלה במחשבתך, ויותר מזה גם והבט אל עמל לא תוכל, אע"פ שאינו רע כראשון ג"כ לא תוכל וגם מי שהוא בערך עמל לא עלה ג"כ במחשבתך א"כ למה תחריש כבלע רשע צדיק ממנו דייקא והבן כי נכון הוא. והש"י ישימנו מעדת צדיקים וידידיו אמן ואמן.
<b>בראשית</b> ברא אלהים. עיין פרש"י ז"ל שכתב שאי אפשר לפרש אלא בראשית ברוא דאם לא כן הלא שמים מאש ומים נבראו ועדיין לא גילה הכתוב כלל כו' עיין במפרשים באורך, ויש לדקדק גם אם נפרש בראשית ברוא עדיין מדוע לא ביאר הקרא בריאת אש ומים מהיכן היו.
<b>ונקדים</b> ש"ס דברכות (מ"ד.) פ' כיצד מברכין השותה מים לצמאו אומר שהכל נהיה בדברו ר' טרפון אומר בורא נפשות רבות וחסרונם א"ל רבא לר"י הלכתא מאי א"ל פוק חזי מאי עמא דבר. ויש לדקדק מדוע לא אמר לו בפירוש איך הלכה ומדוע תלה הדבר במנהג וכי לא נמצא לפעמים מנהג טעות, ולא מצינו לשון זה רק ב' פעמים בש"ס. ותו יש לדקדק בתיבת מאי, דהוא ליה למימר מה עמא דבר כטבע הלשון. ויבואר ע"פ מ"ש בספר אור המאיר וז"ל: מדיבור של הקב"ה רוח מים אש י"ל שתיבת אמר שהוא ענין ושורש של דיבור ואמירה נקרא בשביל כן אמר שהוא ר"ת אש מים רוח שהרי כשאדם מדבר יוצא מפיו רוח ומים וחום האש כל שכן וק"ו מדיבור של הקב"ה ע"כ לא נאמר איך נבראו אש ומים ורוח ר"ל כי מעצמם נבראו בדבורו של הקב"ה כשברא את העולם במאמרות ולא הוצרך לבריאות אלו מאמר מיוחד כמו בשאר בריאות שנבראו ע"י שאמר יהי אור ויהי כן, משא"כ אלו נתהוו במאמרו שאמר על שאר בריאות ממילא ע"כ מברכין על מים שהכל נהיה בדברו עכ"ל. ר"ל דעל כל המינים מברכין בלשון בריאה בורא פרי העץ או בורא פרי האדמה וכדומה לפי שנבראו במאמר, משא"כ המים נתהוו ממילא ע"פ המאמר לכן אומר נהיה בדברו שע"פ דבורו נהיה ממילא, נמצא ר' טרפון שחולק ואומר לברך בלשון בריאה בורא נפשות רבות סבבורא לו שגם במים היה בריאה ולא נתהוו ממילא, לכן כששאל לו הלכתא מאי א"ל שתוכל להבין דבר זה מעצמך כי פוק חזי מאי עמא דבר, ר"ל דיבור של אדם מאי הוא והנה הוא אש רוח ומים, א"כ כל שכן בדיבור של הקב"ה ולכן הלכתא כתנא קמא, והבן כי הוא לפע"ד אמת בעז"ה.
<b>והשתא</b> אתי שפיר דאם היינו אומרים בראשית ברא אז קשה הא שמים מאש ומים נבראו ומהיכן היו המים הלא לא היה דיבור כלל, אע"ג דבראשית נמי מאמר הוא, הנה נודע שמאמר זה הוא סוד המחשבה ולכן לא נכתב בו מאמר רק בראשית שהוא ראשית חכמה וא"כ כיון שעדיין לא היה מאמר ולא היה בריאת המים מהיכן נעשה השמים, משא"כ כי מפרשים בראשית ברוא אתי שפיר דכיון דכתיב אח"כ ויאמר אז נברא אש ומים והבן.
<b>ובזה</b> נבין ברכת בורא מאורי האש, דלכאורה אמאי לא קאמר בקצרה בורא אש, אלא דלפי שעל אש לא שייך לברך בלשון בריאה כמו על המים דהא גם אש נתהווה ממאמרו ממילא כמו מדיבור האדם שיוצא אש מים ורוח אלא שאש זה הוא יצירת אש הטבעי דהיינו חום האש אבל אור האש היה בריאה וזה הענין יהי אור ושייך לברך עליו בלשון בריאה והבן.

Section 3

<b>תקסא</b>
<b>וירא</b> אלהים את האור כי טוב ויבדל כו'. כתב רש"י ז"ל ראהו שאינו כדאי להשתמש בו רשעים וגנזו לצדיקים לעתיד לבוא. הקשו המפרשים הלא אין דרך הש"י שיעניש הרשע קודם עשותו העבירה ואף כי קודם לידתו, ולמה כאן הענישו ע"ש העתיד. ותו שנענשו הצדיקים עמם בהיות שגנז האור לעתיד לבוא ועכשיו אין נהנין ממנו אפילו הצדיקים.
<b>ואולם</b> הכונה האמתית מה שנלע"ד יובן עם מ"ש תחלה בענין ביקש לברוא במדת הדין כו' שאין כאן חזרה שכל שהמדריגה יותר גבוה יותר אינה סובלת שום דבר אשר לא טוב. ועל הענין הזה אמר הכתוב ולא תטמאו בהם ונטמאתם בם אל תיקרי ונטמאתם אלא ונטמתם (יומא ל"ט.) שהעבירה מטמטמת לבו של אדם, וצריך להבין מדוע עשה ה' ככה טוב היה שלבו של בעל העבירה לא יפג וריחו לא ימר ויהיה קל יותר שיעשה תשובה, אלא לפי שאם היה נשאר במדריגתו הראשונה לא היה חי בעשותו העבירה ולכן כך עשה הקב"ה את עולמו שבעשותו העבירה נטמטם לבו ונופל למדריגה שפילה ושם יוכל לחיות עד יערה עליו רוח לעשות תשובה וכל מה שעושה יותר עבירות צריך שיטמטם לבו יותר ויפול יותר לתחתית המדריגה כדי שיוכל לחיות.
<b>ולז"א</b> הכתוב (תהילים נ, טז) ולרשע אמר אלהים מה לך לספר כו' אלה עשית והחרשתי כו'. שהדבר תמוה, מדוע יחריש על כל דברים האלה כאומרו והחרשתי ובבואו ללמוד תורה יקצוף עליו ויאמר לו מה לך לספר חוקי. והוא עם האמור כי ענין זה האור הוא התורה כמש"ה (משלי ו, כג) ותורה אור, וזהו אור זרוע לצדיק, ממילא זה הרשע שנפל לשפל המדריגה ונטמטם לבו ושם יוכל לחיות והקב"ה מאריך לו חולי ישוב, וכאשר הוא מתחיל ללמוד תורה וברית כרותה ללימוד תורה שממשיך אור הטוב על האדם הלומדה ופותח לבו מטמטומו ואז לא יוכל לחיות, ולכן אין הרשע נענש על העונות רק על התורה ומצוה שעושה. ולז"א מה לך לספר כו' אלה עשית והחרשתי משא"כ דמית היות אהיה כמוך, ר"ל שנדמה לך שאשכון עמך בתוך טומאתך שלא עשית תשובה ואתה ממשיך עליך האור הטוב הלא ודאי אוכיחך, וענין זה רמוז בפסוקי האזינו השמים ואדברה ותשמע הארץ אמרי פי יערוף כמטר לקחי תזל כטל אמרתי ותרגם יונתן יערוף מלשון הריגה כמו וערפו העגלה, ור"ל שהתורה פעמים הורגת לאדם כמטר סוחף, ויובן המשך הכתובים האלה כי יש במדרש שהשמים נבראו בדיבור השי"ת והארץ בהבל פיו שהוא יותר רוחני מהדיבור, והוא תמוה יציבא בארעא וגיורא בשמי שמיא.
<b>ונוכל</b> לומר עם דברינו כי נודע (זהר חדש דף י) שמתחלה עשה השי"ת חומר היולי כולל ואח"כ בכל דיבור ודיבור נתן הדבור ההוא עצמו כח לשיברא הדבר ההוא והדבור עצמו מחיייהו ומקיימו עד עת קץ וכמש"ה (תהילים לג, ו) בדבר ה' שמים נעשו ונאמר (תהילים קיט, פט) ה' דברך נצב בשמים, ר"ל שהדיבור ההוא נצב תוך השמים לעולם להחיותו ולקיימו, וא"כ יש לומר כי בהיות החומר היולי שנעשו ממנו שמים וארץ לא היו יכולים לסבול רק מדריגות הדבור אבל מדריגה דקה מזה לא היו יכולים לסבול, לכן השמים שלא קיבלו רק דיבורו של הש"י נשאר במדריגתו ונעשו שמים, משא"כ חלק החומר שקיבל הבל פיו שהוא יותר רוחני לא יוכל לסבול זאת ונפל וירד פלאים והשלך משמים ארץ, ר"ל שנעשה ממנו ארץ והבן מאוד. וזהו כענין שאמרנו שהרשע בלומדו תורה יומת עבור שממשיך עליו אור שאין הוא כדאי לסובלו.
<b>והיינו</b> דקאמר הש"י לישראל שימו לבבכם על דבר זה כי האזינו השמים ואדברה, ר"ל ההשמים עד עכשיו המה מאזינים לדיבור שלי והוא המקיימם, משא"כ ותשמע הארץ אמרי שהוא דק יותר מהדיבור הלא תראו כן תתמהו מה זה היה שהארץ חשובה יותר משמים ומזה תבינו דאדרבה היא הנותנת לפי שנמשך לה מדריגה היותר חשובה לכן נפלה לגמרי, וא"כ תבינו כי פעמים יערוף כמטר לקחי כי מי שעדיין לא עשה תשובה על עוונותיו איננו כדאי למדרגת אור התורה וכאשר ימשיכנה עליו יומת, ולפעמים תזל כטל אמרתי למי שעשה תשובה אז יהיו דברי התורה אליו כטל עלי עשב והבן מאוד.
<b>וזהו</b> עצמו דברי רש"י ז"ל בכאן שלהיות שראה הש"י שאור ההוא אין כדאי להשתמש בו רשעים שאם הרשע כאשר יחטא אע"פ כן ישאר עומד במדריגתו ואורו ובכל תורה ומצוה שיעשה בעודו רשע ימשיך עליו אור ההוא כמו הצדיק הממשיך עליו אור, וראה הש"י שלא יוכל להתקיים הרשע בעולם לכן גנזו מהרשע שהעבירה מטמטמת לבו ונשאר בשפל המדריגה ויחיה וגנזו לצדיקים, ר"ל שהצדיק ממשיך על עצמו אור המדריגה ההיא. ומ"ש לעתיד לבא אין הכוונה לימות המשיח אלא אפילו עכשיו רק ר"ל בימי בראשית גנזו לצדיקים העתידין לבא לעולם.
<b>והנה</b> בוא וראה איך הקב"ה חס על ישראל, כי הנה, אם לא עשה הש"י את הדבר הזה היה הרשע מת בעשותו אחת ממצות ה' אשר לא תעשינה והיה כחו של הש"י מתגדל ומתקדש בעולמו, וכמו שפירשו הראשונים ז"ל נודע ה' משפט עשה באיזה זמן נודע כאשר בפועל כפיו נוקש רשע עודנו החמס בכפו יוקש רשע אז הגיון סלה שאומרים יש דין בארץ, אך כשאומר ה' ישובו רשעים לשאולה אז כל גוים שכחי אלהים. וא"כ אנו רואים כי חס הקב"ה על ישראל בכדי שיוכל הרשע להתקיים אולי ישוב לכן עשה כזה, וזה מרומז בישעיה (ישעיה מה, ט) באומרו הוי רב את יוצרו, פירש"י ז"ל דקאי על חבקוק שקרא תגר על אורך שלות הרשעים וע"ש באורך התשובה ע"ז, וסיים אכן אתה אל מסתתר אל ישראל מושיע, ר"ל כי אל הוא כח ושם זה מורה על שהש"י תקיף ובעל היכולת ובעל הכחות כולם, וקאמר, אבל אנחנו רואין כי לרוב חסדיך אתה אל מסתתר שהסתרת דבר זה שאתה בעל כחות כולם משום כי אתה אלהי ישראל שרצית להושיע לישראל שיוכל הרשע לחיות אולי ישוב וחסת יותר על ישועתם מעל כבודך וכאמור והבן.

Section 4

<b>תקסד</b>
<b>לבאר</b> המשניות דריש מס' שבת (א', ה) בית שמאי אומרים אין שורין דיו כו' ובכולן בית הלל מתירין עם השמש, יעו"ש דפליגי בכל הני מילי שהאדם עושה אותן בערב שבת והן נגמרין מאליהן בשבת דבית שמאי אוסרין ובית הלל מתירין. יש לדקדק מהיכי ילפי בית שמאי איסור זה מקרא, ותו הא בפסוק נאמר טעם על שלא לעשות מלאכה בשבת משום כי בו שבת ה' וטעם זה ליתא רק שלא יעשה האדם מלאכה בשבת עצמו אבל היכן מצינו גבי הש"י שנמנע מעשות דבר בערב שבת שיוגמר מעצמו בשבת, ותו במאי קמיפלגי בית שמאי ובית הלל ולמה דווקא בית שמאי ובית הלל פליגי בהני מילי.
<b>טרם</b> נבאר זאת נקדים פסוקי הפרשה בראשית ברא אלהים את השמים ואת הארץ והארץ היתה תהו ובהו וחושך על פני תהום ורוח אלהים מרחפת על פני המים. צריך לדקדק מהו ורוח אלהים, ורש"י ז"ל פירש כסא הכבוד כו'. גם צריך לדקדק מהו ענין הריחוף ע"פ המים. גם קשה קושית רש"י באומרו ע"פ המים ועדיין לא גלי כלל בריאת המים איך ומה היתה.
<b>ויאמר</b> אלהים יהי אור ויהי אור, נראה לדקדק מדוע בכל מעשה בראשית כתב ויהי כן וכאן כתיב ויהי אור, הוה ליה למימר ג"כ ויהי כן. ובמדרש (בראשית רבה ג, ד) שאלו את רבי שמעון בן יהוצדק מהיכן נבראת האורה א"ל מלמד שלקח הקב"ה את האור ונתעטף בו וממנו נבראת האורה שנאמר עוטה אור כשלמה ע"כ. והוא תמוה, חדא מהו הקושיא מהיכן נבראת האורה ומה נשתנה אור ששאלו עליו יותר מכל מעשה בראשית שנבראו יש מאין. גם, מאי אורה לשון נקבה והוה ליה למימר האור, ותו מאי תירץ שלקח הש"י את האור כו' עדיין אין תשובה לקושייתם מהיכן נבראת. וגם מה ענין נתעטף. וגם השינויים פעם אמר אור ופעם אורה.
<b>ובמעשה</b> יום ב' ויאמר אלהים יהי רקיע בתוך המים כו' ויעש אלהים את הרקיע כו' ויהי כן, והוא תמוה כפל לשון ויעש ויהי כן דכיון שאמר ויהי כן היינו שהעשה הרקיע כמו בשאר מעשה בראשית וכן איפכא באומרו ויעש סגי ואין צריך לומר ויהי כן, ובמדרש רבה (בראשית רבה ד, ו) ויעש אלהים את הרקיע זה א' מן המקראות שהרעיש בן זומא את העולם ויעש אלהים את הרקיע אתמהה והלא במאמר נבראו דכתיב בדבר ה' שמים נעשו ע"כ. ויש לתמוה, חדא מה ענין הרעשת העולם אטו מי שמקשה איזה קושיא ודקדוק בקרא ירעיש את העולם, ותו איך לא תירצו התנאים שום תירוץ על קושיא זו, ותו הקשו המפרשים מדוע לא הקשה בן זומא ג"כ גבי המאורות שכתוב שם ג"כ ויעש אלהים את שני המאורות כו'.
<b>ובמעשה</b> יום ג' ויאמר אלהים יקוו המים מתחת השמים אל מקום א' ותראה היבשה ויהי כן ויאמר אלהים תדשא כו' ויהי כן. ובמעשה יום ד' ויאמר אלהים יהי מאורות ברקיע כו' ויהי כן ויעש אלהים את שני המאורות כו', ג"כ קשה כפל לשון ויעש ויהי כן, וגם קושית בן זומא מאי ויעש והלא כל מעשה בראשית בדיבור נבראו כמו ששנינו בעשרה מאמרות נברא העולם. ויאמר אלהים תוצא הארץ נפש חיה למינה בהמה ורמש כו' ויהי כן ויעש אלהים את חית הארץ כו' (ג"כ קשה הכפל וגם קושית בן זומא כנ"ל). ויכולו השמים כו' כי בו שבת מכל מלאכתו אשר ברא אלהים לעשות, ויש לתמוה בתיבת לעשות וכבר דיברו מזה כל המפרשים.
<b>ולפי</b> פשוטו יבואר תיבת לעשות עם מ"ש רש"י ז"ל מהמדרש בראשית ברא אלהים מתחלה עלה במחשבה לברוא את העולם במדת הדין ראה שאין העולם מתקיים הקדים מדת הרחמים ושתפה למדת הדין הה"ד ביום עשות ה' אלהים ארץ ושמים. ולכאורה יפלא איך שייך לומר בהש"י שחזר ממחשבתו וכבר כתבנו מזה לעיל.
<b>ויבואר</b> לפי פשוטו, כי העולמות כולם אחרי שבראם יש בהם חסרונות הצריכים להשלימם בשלימות ותיקונים, ועשה זאת בכדי שיהיה לישראל עבודה שיקבלו שכר עליה ע"י מה שיגרמו במעשיהם להשלים החסרונות בכל העולמות, וזה היה תכלית הבריאה מכל העולמות בשביל ראשית דהיינו תורה וישראל שיקיימו התורה.
<b>והנה</b> כל נברא המושפע ממדת הרחמים הוא במלואו וטובו וכמאמרם ז"ל (בראשית רבה יג, ג) שם מלא על עולם מלא כי אז העולם במלואו וטובו ובכל מיני שלימות כשמושפע ממדת הרחמים כי חסדים הם בחינת מים זהר ח"ג רנ"ה. המתפשטים בשפע רב עד סוף כל המדריגות בלי צמצום ובשפע רב, משא"כ דבר המושפע ממדת הדין יקבל חסרונות ואינו במלואו וטובו היות האור ההוא אור חוזר אשר בטבעו לעלות ולחזור לשרשו. ולכן כאשר המציא ית"ש כל העולמות ורצה שיהיו מלאי חסרונות וישראל ימלאום וישלימום היה מההכרח שיהיו ב' מיני מציאות בעולמות, מציאות חסרונות, ומציאות שלימות לישראל שישלימו חסרונם ואפילו יהיו כל האנשים רשעים לא יהיה חסרון בעולמות, ואם היה בהם מציאות חסרון בלבד אזי אי אפשר להשלים חסרונם אפילו יהיו כולם צדיקים מאחר שהושם בהם חסרון בטבע בריאותם, אלא הוכרח שיושם בטבע בריאותם כל המציאות מציאות החסרונות ומציאות השלימות בכדי שיהיו מוכנים לקבל חסרון ושיוכלו להתמלאות ולקבל שלימותם ע"י מעשה ישראל.
<b>לכן</b> בכוונה מיוחדת עלה תחלה במחשבה לברוא העולמות במדת הדין ומיד קנו כל העולמות ממציאות דק ונעלם מסוד המחשבה ואותו המציאות היה מסוד מדת הדין אשר הוא סוד צמצום ואח"כ בצאתם לפועל המעשה הקדים מדת הרחמים ושתפה והיה מציאות שלימותם, כי מציאות השלימות בכל הנמצאים הוא בהיותו מושפע ממדת הרחמים ולכן תיבת כן שהוא מורה על חיזוק הדבר ויסודו כענין כן בנות צלפחד (במדבר כז, ז), ועל השלבים כן (מל"א ז', כט), שהוא לשון בסיס המורה על דבר העומד בחזקו ומכונו, ומלת כן עם האותיות עולה ע"ב מורה היות הדבר ההוא מושפע מהוי"ה במלוי ע"ב המורה על החסדים כי שם הוי"ה הוא מדת הרחמים ובהיות מילאו בגימטריא ע"ב שהוא עולה כמנין חסד הרי נוטה לחסד גמור ולכן הדבר המושפע משם הוא חזק ומבוסס והבן.
<b>ואמנם</b> הוכרח ג"כ שיהיה המחשבה במדת הדין והמעשה במדת הרחמים ולא היה בהיפוך שאז היה ג"כ ב' מציאות אלו בעולמות, הטעם הוא, כי אלו היה כן היה מציאות החסרונות בטבע דהיינו במעשה, ומציאות התיקון היה למעלה מהטבע דהיינו במחשבה, והיו מתרבים החסרונות והחורבן בעולמות ובקל ובדבר מועט, והת תקסב
<b>ירמיה</b> סי' ה'. האותי לא תיראו נאום ה' אם מפני לא תחילו אשר שמתי חול גבול לים חק עולם לא יעברנהו, יש לדקדק למה ייחד בזה הפלא הזה ולא אמר שעשה את הים כולו ואת היבשה וכל המציאות, ויתגעשו ולא יכלו והמו גליו ולא יעברנהו, יש לדקדק כ"ז כפל לשון דכבר אמר חק עולם ולא יעברנהו, ולעם הזה היה לב סורר ומורה סרו וילכו, (יש לדקדק מאי סרו וילכו), ולא אמרו בלבבם נירא נא את ה' אלהינו כו', יש לדקדק פשיטא מאחר שהם סורר ומורה ודאי אינם יראים ותו מאי ולא אמרו בלבבם נירא כו' הוה ליה למימר ולא יראו את ה', עונותיכם הטו אלה וחטאתיכם מנעו הטוב מכם, יש לדקדק דכפל הדברים בשינוי הלשון דבעונות אמר שהטו אלה ובחטאים אמר שמנעו הטוב.
<b>והנלע"ד</b> לפרש בהסביר תחלה מהו ענין חול שהוא גבול לים ומה שורש דבר זה למעלה, וגם למה המים אינם עוברים את החול וכי יראים הם מהחול אין זה כי אם במאמרו של הש"י א"כ לא היה צורך לחול רק יפקוד עליהם הש"י עד מקום זה תבואו ולא יותר, אך הענין הוא כי נודע שכל הנמצאים הן מהטוב הן מהפכו שמם הוא חיותם שאותיות שמו הם צינורות המשפיעים החיות להם מלמעלה וזהו שאמר הכתוב (בראשית ב, יט) נפש חיה הוא שמו. ואמנם מה שלפעמים נתוסף כח באיזה מציאות ולפעמים נגרע זה נמשך מאותיות המילוי כי גוף אותיות שמו הוא לכדי חיות הדבר בצמצום ואילו יופגם אות אחד יתבטל הדבר ההוא ממציאותו, רק לפעמים שנמשך לכל אות מהשם אותיות המילוי אזי נתוסף בו כח ואם יומשך גם מילוי המילוי נתוסף עוד יותר ובהעדר קצת מהמילואים יתמעט כחו ובהעדר כל המילוי אין בו רק חיותו בצמצום.
<b>ועד"ז</b> פירשתי משאר"ל (מגילה ו.) לא נתמלא צור כו', נתמלאה דייקא, וכן נוסח התפלה ותמלא כל השמות שפגמתי תמלא דייקא, כאשר נתבאר זה במ"א. ואפשר שזהו שאמר הכתוב (קהלת יב, יד) יביא במשפט על כל נעלם אם טוב אם רע, שיש לדקדק וכי על מה שאדם עושה בסתר מביאין אותו במשפט ולא על מה שעושה בגלוי, אלא כי המילוי נקרא בספרים נעלם כנודע, ולזה אה"כ שמביאין במשפט את האדם ומבאר שהפגם הוא רק במילוי משא"כ בגוף האותיות של השמות אי אפשר שיומשך פגם וכאמור. ובענין זה יובן ג"כ משארז"ל (בראשית רבה ה, ח) שהעולם היה מתפשט עד בלי גבול עד שאמר לעולמו די שהוא שם שדי. והוא ג"כ כענין זה, כי האותיות של השם דרך משל הארץ שיש ג' אותיות בשמה היה כל אות מקבל לתוכו המילוי והמילוים היו מקבלים מילוי המילוי וכן יכול להיות עד בלי גבול ושיעור וסוף ובכח זה הארץ היתה יכולה להתפשט בלי סוף לכן אמר הש"י די. ובזה יובן ג"כ משארז"ל (סוכה נ"ב.) יצרו של אדם מתגבר עליו בכל יום ואלמלא הקב"ה עוזרו לא היה יכול לו ומבואר ענין עזר הזה עם המבואר בכתבים עי' במ"א סוף ה' מזוזה וז"ל ויתפלל לה' שישמרנו בשם שדי שיצילנו מיצר הרע ששם שדי חתום בו בסוף אותיותיו יצר בהיותם מלאים יו"ד צד"י רי"ש עכ"ל.
<b>ויובן</b> עם האמור, כי תיבת יצר הם אותיות שמו בצמצום, וכשירצה להוסיף כח להתגבר על האדם ח"ו אזי אותיות יצר מקבלים המלוי שלהם והיה באפשר שאותיות המילוי יקבלו מילוי המילוי ויהיה לו התגברות מאוד ולא יוכל אדם לעמוד נגדו, לכן חתום בסוף אותיות המילוי שם שדי שהוא שם האומר די ונותן גבול עד פה תבוא לכן אי אפשר לו לקבל מילוי המילוי ואין כחו רב כי כח כל הנמצאים תלוי במילוי וכאמור, וזש"ה (רות א', כא) אני מלאה הלכתי וריקם השיבני וק"ל.
<b>וזהו</b> עצמו ענין החול שהוא גבול לים, כי אותיות ים בהמלאם יו"ד מ"ם אזי סוף המילוי הוא תיבת דם מבואר בכאר"י ז"ל שהוא שם הנותן צמצום וחותם וחול הוא גימטריא מ"ד לכן החול הוא גבול לים והענין פלא. לכן כמו שברוחני אותיות דם הוא הצמצום כך נמשך בגשמי החול שיהיה הצמצום שמספרו ג"כ מ"ד. ואמנם ענין גבול לים מתבאר בליקוטי תורה בהתחלת ההשמטות על פסוק (משלי ח, כט) בשומו לים חוקו וז"ל דע כי מכל המדות העליונות יוצא תמיד מדת חסד ואחר כך גבורה ואח"כ תפארת, ולכן אינם יכולים להתפשט יותר מגבולם אפילו שירצו כי אחרות שיצאו בצדדיהם עוברות עליהם, וא"כ המלוי אין אחריה ספירה אחרת, לכן הקב"ה שם חק לים הזה דהיינו נוקבא שלא יתפשט יותר, לכן אמר (ירמיה ה, כב) חק שם לים ולא יעברנהו עכ"ל.
<b>ולהסביר</b> דבר זה, כי כל המדות ניתנו באדם, והמלכות הוא כח של יראת שמים באדם ואם האדם ירצה להתנהג בחסד בלי גבול אי אפשר כי נתעורר בו מדת גבורה, וכן אם ירצה להתפשט באכזריות עד בלי גבול נתעורר בו התפארות ומעכבו כי דבר זה לא יהיה לו לתפארת וכן כולם. אבל בענין יראת שמים שהיא המדה האחרונה היה יכול להתעורר באדם ולהתפשט בלי גבול עד שהיה בטל ממציאות לרוב פחדו, לכן הקב"ה שם לו גבול. וזש"ה (תהילים צו, ט) חילו מלפניו כל הארץ אף תכון תבל בל תמוט, ר"ל שיהיו יראים מהש"י וימשיכו עליהם יראה בכל יכלתם ואעפ"כ לא ימוט העולם כי הקב"ה שם גבול לזה וק"ל.
<b>וזה</b> מה שמתרעם הש"י האותי לא תיראו (ירמיה ה, כב) אשר שמתי חול גבול כו', ר"ל אני חששתי פן יתרבה היראה בכם עד שיהיה ביטול מציאות והוכרחתי לעשות גבול למדה זו של יראת שמים כאשר אתם רואים בעיניכם דבר זה אף בגשמי שהחול גבול לים הנמשך ממדה זה וכאמור, ואתם אינכם אפילו מתחילים ליראה את ה'. ואמנם ענין הגבול ליראת שמים ולהפכו דהיינו יצר הרע כאמור אינו אלא בבינונים המתנהגים בטבע, אבל צדיקים גמורים יכולים לצאת חוץ להגבול ביראתם, וכן רשעים גמורים לרוב עונותם יכולים לצאת מגבולם ואז מתגבר יצר הרע בהם עד שאי אפשר להם לעמוד נגדו. והיינו שאמרו רז"ל (בראשית רבה לד, יא) רשעים מסורים ביד לבם, והאות על זה מה שמצינו בדור אנוש (תנחומא יתרו טז) שיצאו מי הים חוץ לגבולם והציפו שליש עולם והיינו כמו שהם יצאו מגבולם וק"ל.
<b>וא"כ</b> מהראוי שישתדל האדם בענין היראה לצאת מהגבול בכח עבודתו וזכיותיו ובענין יצר הרע למעט מהגבול כל מה שאפשר או לבטלו לגמרי, וזש"ה על האנשים שעשו היפך מזה כי בענין הרע יצאו מהגבול ובענין היראה לא די שלא יצאו מהגבול אלא אפילו תחלת התעוררות יראה לא היה להם. ולז"א האותי לא תיראו כו' אשר שמתי חול גבול כו' מחשש שיכול להתפשט מאד וא"כ איך אין לכם שום יראה, ואמר עוד, והמו גליו ולא יעברנהו, ר"ל גם לרע דהיינו יצר הרע עשיתי גבול כמ"ש המפרשים על מימרא דרבה בר בר חנה בבבא בתרא (ע"ג.) בענין האי גלא דמטבע לספינתא דהגלים היינו תאוות היצר הרע אשר באדם כאמור וראו איך אתם עושים להיפוך מהראוי כי לעם הזה היה לב סורר ומורה סרו וילכו, ר"ל דרע שבהם הולך ומתפשט בלי גבול ולא אמרו בלבבם נירא כו' ר"ל, ובענין היראה לא די שלא עברו הגבול אלא שלא התחילו כלל אפילו בהתעוררות יראה שיהיה להם מחשבה ורצון בלב להמשיך יראת שמים על עצמם. ואמר כי עונותיכם הטו אלה כו' בא לבאר הסיבה שהביאם לשיוכלו לצאת ברעתם חוץ מהגבול והסבה שמנעה מהתעוררות יראה אפילו מההתחלה, ונודע לשיוכל דבר לצאת חוץ מגבולו צריך כח יותר ורב אונים ממה שצריך למנוע דבר טוב בלי יבא, לז"א שעונותיכם דהיינו מזידים הטו אלה, ר"ל שהטו את הגבול לשיתפשט וחטאתיכם מנעו הטוב, ר"ל מניעת הטוב דהיינו התעוררות יראה זה בא אפילו מחטאים קלים כאמור, וה' ישימנו מאנשי עבודתו אמן.

Section 5

<b>תקסה</b>
<b>וישבות</b> ביום השביעי מכל מלאכתו אשר עשה. יש לדקדק דהאי אשר עשה מיותר הוא דכבר כתוב בתחלה, וגם ענין תיבת מלאכתו קצת משולל הבנה, וכענין שאמרו רז"ל (אבות ה, א) והלא במאמר נבראו וגדר תיבת מלאכה הוא ענין עשיה, מה שהוא כבד על האדם לעשותו לזאת יקרא מלאכה, וכמש"ה במפלת בבל כי מלאכה הוא כו' (ירמיה נ, כה) וא"כ מאחר שבלי עמל אל המציא לכל הנמצאות לא יתכן בו לשון מלאכה.
<b>אכן</b> הענין הוא שהנביא אמר (איכה ה, כה) השיבנו ה' אליך ונשובה חדש ימינו כקדם, וארז"ל (איכה רבה ה, כא) כקדמונו של עולם, עי' בספר ויקהל משה פ"א וז"ל: הכלל העולה שאין כל חדש תחת השמש כ"א ע"י עליית מ"ן כו' וכשתבא עת הגאולה אז לא ימתין כו' וקודם בריאת העולם שלא היה עדיין ישראל כו' התעורר המדרגות מיניה וביה כו' ע"ש עד סופו. ונודע שהספירות נקראו ימים, והנה הקב"ה אומר שובו אלי ואשובה אליכם כי לתכלית זה ברא ה' את העולם שלא יהיה כל חדש שלא יתחיל הוא לעשות שום דבר רק שישראל ינהיגו הכל במעשיהם ויהיה התעוררות מהם. לכן רוצה שובו אלי שיפתחו כמחט של סדקית עכ"פ, ואנו מבקשים השיבנו ה' אליך אף שאין התעוררות מ"ן מלמטה, חדש ימינו פירוש חדש התעוררות בספירות כקודם בריאת העולם וק"ל.
<b>ועכ"פ</b> אנו רואין רצונו ית"ש שהוא לא יעשה מאומה רק ישראל יעשו הכל בכח אלהותו כי נתן להם כח זה אשר במעשיהם ימשיכו האלהות בכל המציאיות כולם וזהו קיומן של כל המציאיות, אין רצונו ית"ש שיהיה התחלת התעוררות המעשה מאתו שזולת במעשה בראשית היה הכרח שיהיה התעוררות מאתו ית"ש כי אדם אין לעבוד לכן עשה ה' הכל בעצמו ומיד שברא ה' את האדם כלה ענין זה אלא נתן הכל ביד האדם שיהיה הוא המתחיל במעשה, ואפילו הגשמים שהיו צורך לגמר מעשה בראשית כי כל עשב השדה טרם יהיה בארץ וכל שיח השדה טרם יצמח אף על פי כן לא ירדו הגשמים מעצמם עד שהורידם אדם הראשון בתפלתו בגמ' (חולין ס:) בהעלאת מ"ן. מזה ראינו כי כל מעשה בראשית שהיה התעוררות מיניה וביה היה בהכרח כי אדם אין לעבוד, ולכן נקראו מעשה בראשית מלאכה כי כל דבר שיעשהו עושהו על צד ההכרח הפך רצונו נקרא מלאכה כי כבד עליו הדבר לעשות, ואף שכ"ז אין שייך בית"ש מ"מ בדרך שאלה קראו הכתוב מלאכה להורות על ענין שאמרנו שמיום ברוא אלהים אדם על הארץ אין רצונו שיתחיל הוא במעשה אלא האדם וכאמור.
<b>והנה</b> מה שהכתוב אומר וישבות ביום השביעי מכל מלאכתו לכאורה משולל הבנה. דבשלמא אומן בשר ודם שעושה כלי אין הכלי צריך להאומן אלא בעת עשותו אותה אבל משנעשית אינה צריכה אליו, יתכן לומר שכאשר גמר האומן את הכלי אז שובת ונח וינפש ממלאכתו אשר עשה, משא"כ הבורא ית"ש ברא הכל במאמר, והמאמר ההוא קיים לעד וקשור בה' יתברך שמו והמאמר ההוא מקיים ומהווה ונותן קיום לעולמים לכל המציאיות ותמיד צריכים המציאיות אליו ית"ש ולהשגחתו ושפעו בל יפסוק אפילו רגע א' כי אלו יצויר כו', וא"כ עת הבריאה וכל הזמן הכל שוה לענין המלאכה, ואיך יתכן לומר עליו ית"ש ששבת מכל מלאכתו והלא מה שהיה עושה בעת הבריאה עושה לעולם. ובשלמא מה שאמר הכתוב בתחלה ויכל אלהים ביום השביעי מלאכתו אשר עשה אין בו קושיא כל כך כי ירצה שמאז לא ברא בריאה חדשה, כי כל המציאיות כולם ברא בששה ימים, אבל אומרו וישבות קשה איך שייך לומר ששבת והרי מה שעשה בשעת הבריאה עושה תמיד.
<b>ואמנם</b> עם מ"ש תחלה כי נקראו מעשה בראשית מלאכה עבור שהיה התעוררות המעשה מאתו ורצונו שיהיה תמיד התחלת המעשה מהאדם א"כ יתכן אומרו וישבות ביום השביעי מכל מלאכתו, ומבאר הפסוק בעצמו מהו מלאכתו ומבאר כי מלאכתו הוא אשר עשה בעצמו בלי התעוררות מהתחתונים ומזו המלאכה הוא ששבת, כי מאז ברא את האדם נתן הכל בידו שהוא יהיה המתחיל בהתעוררות והעלאת מ"נ ומיושב הכל.
<b>ודבר</b> זה רומז בקהלת א' מה שהיה הוא שיהיה ומה שנעשה בעת הבריאה הוא שיעשה תמיד, וכמו שאמרנו, שהנבראים כולם צריכים להבורא ית"ש תמיד בכל הצטרכותם אליו ממש כבעת הבריאה ומה הפרש בין עת הבריאה ובין אח"כ עד שיתכן לומר ששבת ה' ממלאכתו אין הפרש ביניהם, רק כי עתה אין כל חדש תחת השמש רק הכל נעשה ע"י העלאת מ"נ מישראל ואם יש דבר שיאמר ראה זה חדש הוא איננו עתה אלא כבר היה לעולמים אשר היה מלפנינו ר"ל העולמות אשר נבראו מלפנינו היינו טרם בריאת האדם עליהם נאמר כי חדש הוא שנעשו בלי העלאת מ"נ עבור כי אדם עדיין לא היה, אבל אחר בריאת האדם אין כל חדש וזה ההבדל בין ששת ימי הבריאה ובין זמנים האחרים אבל הצטרכות הנבראים להבורא ית"ש כל הזמנים שוים ממש וכאמור.
<b>ורז"ל</b> רמזו ענין זה באומרם (ברכות ל"ג:) הכל בידי שמים חוץ מיראת שמים, ירצו כי כל המציאיות ביד הבורא וצריכים אליו כמו שהיו צריכים אליו בעת הבראם, חוץ מיראת שמים שהוא העלאת מ"נ שזה רצה ה' שיהיה התחלת התעוררות מתחתונים ואין זה בידו כביכול אלא ביד האדם. נמצא לפי זה כי לא יתכן לומר על כל המציאות שהבורא בראם בלשון עבר כי אין זה אמת אלא בלשון הווה, כי הוא בוראם תמיד ומהווה ומקיימם, רק מה שמצינו לפעמים בהפסוקים האמורים על הבריאה עבר אינו אלא במציאות יראת שמים שהוא העלאת מ"נ שבזה נבדלו ששת ימי המעשה מכל ימות עולם, לכן שייך לומר לענין בריאת הברואים עבר.
<b>וזה</b> אמר בקהלת ג' ידעתי כי כל אשר יעשה האלהים הוא יהיה לעולם עליו אין להוסיף וממנו אין לגרוע והאלהים עשה שייראו מלפניו, ופירש"י ז"ל: ידעתי כי כל אשר עשה הקב"ה במעשה בראשית כו' וא"כ צריך לידע מדוע הכתוב אומר אשר יעשה לשון עתיד או הוה, ויתכן לדברינו דהכי פירושו ידעתי כי כל המציאות של מעשה בראשית יחויב עליו לומר אשר יעשה האלהים לשון הוה ועתיד ולא לשון עשה, והטעם, כי הוא (ר"ל עשיית הבורא ית"ש) יהיה לעולם בלי תוספת וגירעון ומעשה כמעשה שעשה בכל המציאיות בעת שהמציאם מעשה זו עצמו ממש עושה בהם לעולם בלי תוספת ובלי מגרעת, לכן על כל מעשה בראשית יחוייב לומר אשר יעשה האלהים ולא לומר אשר עשה. ואמנם אם תמצא לפעמים שאומרים והאלהים עשה לשון עבר אין זה אלא במציאות שייראו מלפניו כי זה נתחדש אחר הבריאה, משא"כ קודם הבריאה נעשה הכל בלי העלאת מ"נ ע"י יראת שמים, לכן ע"ז יתכן לומר לשון עבר כי עשיה כזו לא היה רק בששת ימי בראשית ולא אח"כ.
<b>ויצו</b> ה' אלהים על האדם לאמר. תיבת לאמר מיותר, ודברי רז"ל ידוע. ועוד ביארו המפרשים שצוהו לאמר ציווי זה לחוה. עוד יש לבאר כי להיות מטבע האדם שהוא חי מדבר לבלי יבלום פיו וכמשארז"ל (חולין פ"ט.) מה אומנתו של אדם בעולם הזה יעשה עצמו אלם, הרי שאומנות גדולה היא השתיקה, ולכן נתן ה' התורה שהיא עמוקה מאד וצריך האדם להגות בה תמיד ויש לו לאדם לדבר בדברי תורה בכל עת שירצה לדבר כי עיקר קנין האדם תלוי בדיבוריו וכמ"ש בכמה מקומות כי חלקי נשמתו של אדם יוצאים תמיד בכל דיבוריו וכשמדבר דברים בטלים יוצאים דברים אלו להס"א וכשמדבר בדברי תורה וקדושה יוצאים חלקי הנשמה אל מקור הקדושה.
<b>ולזה,</b> כאשר יתבונן האדם בעצמו אם יהיה בן עולם הבא או לא יתבונן מצד דבוריו מה שמדבר כל ימיו אם נשמר תמיד מדברים בטלים רק כל דבוריו בתורה וקדושה זולת מעט מה שהוא הכרח וכמשארז"ל (ירושלמי ברכות ט, ה) כל פטטיא בישין בר מפטטיא דאורייתא, כל חרשיא טבין בר מחרשיא דאורייתא. וכאשר התנהג כך ידע כי נשמתו בקדושה והוא בן עולם הבא, משא"כ אם דבוריו תמיד מדברים בטלים ידע אף אם יש בידו מצות מעשיות הרבה אין מועיל לו כי הכניס נשמתו לתוך הס"א.
<b>ואחשוב</b> שזה ביאור הפסוקים בתהילים (צ', ח) שתה עונותינו לנגדך עלומינו למאור פניך כו'. ירצה, כי לא די ששתה העונות לנגדך דהיינו עבירות לא תעשה, אלא אף גם עלומינו היינו מה שמתעלמים מעשות מצות עשה הוא ג"כ למאור פניך לענוש עליהם, והטעם, כי כל ימינו פנו בעברתיך ובעידן ריתחא ענשינן אעשה (מנחות מ"א.). ואמר עוד, שמלבד זה כלינו שנינו כמו הגה, ר"ל אם אנחנו מתבוננים במה שכלינו שנינו כדי לידע אם יש לנו עולם הבא אנו רואים שזה תלוי בדיבורנו וכאמור. ולזה טובה גדולה עשה ה' בנתינת התורה וכשאדם רוצה לדבר מצד טבעו שקשה עליו השתיקה יש לו לדבר בדברי תורה. ולאדם הראשון בהיות שלא נתנה לו התורה רק ז' מצות מהם צוהו ה' לאמר תמיד הדברים האלה כי זהו התורה שלו ולא לדבר בדברים בטלים וק"ל.
<b>ויצו</b> כו' מכל עץ הגן אכל תאכל כו'. מפסוק זה דרשו רז"ל בסנהדרין שבע מצות בני נח ע"ש בדף נ"ו. והנה ענין מה שנצטוו בני נח רק על ז' מצות לבד וישראל נצטוו אח"כ על תרי"ג מצות חקר בו הרב בעל העיקרים (במאמר א' פ' כ"ה ושאר מקומות) ע"פ החקירה למה ישתנו בני אדם קצתן מקצתן בעסק היישרת התורה ע"ש.
<b>ואמנם</b> הענין הוא כי כל המצות יש להם שייכות אל נשמות ישראל והמצות הם הם הצינורות אשר באמצעות קיומם נשפע שפע החיות אל נשמות ישראל ממקור החיים, ולזה נצטוו ישראל תרי"ג מצות שהם נגד רמ"ח איברים ושס"ה גידים הרוחנים שבכל נשמה וכל מצוה מתיחסת לאבר א' ונותן חיות לאותו אבר, ואמנם זה לא יתכן אלא בעת שנפרד הטוב מהרע דהיינו אדם דקדושה שהוא כללות נשמות ישראל מאדם דס"א שהוא כללות נשמות העובדי כוכבים אז נצטוו ישראל על תרי"ג מצות כדי להמשיך שפע חיותן על ידיהם וכאמור. וזה היה בצאת ישראל ממצרים גוי מקרב גוי שנתפרדו ניצוצות הקדושה מהס"א.
<b>משא"כ</b> מאז שאדם הראשון אכל מעץ הדעת שנתערב טוב ברע דהיינו נשמות ישראל בנשמות העובדי כוכבים והיה תמיד מעורב כידוע אז אי אפשר היה שיצטוו בני נח על תרי"ג מצות, דהרי כל נשמות דקדושה מלובשים בנשמות טמאים וא"כ בהמשיכן חיות הקודש ע"י המצות ירד השפע ההוא להס"א המלבישם, ונקח דמיון לזה ממ"ש האר"י ז"ל (בפרי עץ חיים שער הפורים פ"ו) בענין (מגילה ז:) מיבעי ליה לאינש לבסומי בפוריא עד דלא ידע בין ארור המן לברוך מרדכי וכו' הטעם לפי שצריך להמשיך חיות שנקרא ברוך גם להניצוץ אשר בתוך הקליפה להחיותו, אבל ח"ו לומר ארור המן בכוונה דא"כ יומשך החיות גם להס"א רק שבהיותו לא ידע בין ארור המן כו' אזי נמשך הברוך לשם בלא כוונה ואין נהנה מהשפע ההיא רק הניצוץ שבתוכו אלו דבריו ז"ל.
<b>ונמשיל</b> לזה במלך א' אשר היה כפר א' סמוך לעיר המלוכה ומרדו בהמלך ושבו את בן המלך בשביה לאותו הכפר, והמלך בהיותו חס על בנו לזונו כאשר בהיותו בהיכלו ניזון משלחן המלך בעתות הקביעות למזון וליתר תענוגי המלך שלח ע"י א' מעבדיו את מזונו ותענוגיו בכל עתות מהיום הקבועות לו מאז ושלחם לו אל הכפר. וכאשר ידעו אנשי הכפר דבר זה עמדו על הדרך וגזלו הכל מהשליח עד שלא נשאר לבן המלך מאומה. ויוועץ המלך לבלתי שלוח לו בעתות הקבועות ובכוונה מיוחדת רק שלח לו בעת הזדמן ובלי כוונה שלא שלח ע"י א' מעבדיו אלא ע"י ארחי ופרחי שהלכו להכפר בלי כוונה כלל ועי"ז לא ידעו אנשי הכפר עת בוא מזון המלך לשם ולא גזלו ובא הכל ליד בן המלך זהו המשל.
<b>ומובן</b> בזה דברי האר"י ז"ל שיומשך החיות להניצוץ שבתוך הקליפה בלי כוונה והכנה לדבר זה ואז לא יגזלו הס"א השפע ההוא. והוא הדבר שאמרנו שלטעם זה לא נצטוו בני נח על תרי"ג מצות כי מעט מהנשמות קדושות היו מובלעות בתוך הרבה מס"א כמו שראינו אחר הפרדם שנתפרדו ע' אומות אשר בכל אומה רב ולא יצאו רק ע' נפשות מהקדושה יוצאי ירך יעקב, ולא היה מקדושה רק בערך ניצוץ, ואם היו ממשיכין החיות ע"י המצות היה הס"א נהנה מהם, וגם אי אפשר שלא יעשו שום מצוה כלל דא"כ במה יהא ניזון הניצוץ הקדוש שבתוכם. ולזאת גזרה חכמתו ית"ש לצוותם ז' מצות ואין בהם רק כדי חיות הניצוץ לבד מבלי שיהנה ממנו הס"א משפע ההוא.
<b>ומובן</b> בזה מאמר רז"ל בסנהדרין שם כי קא חשיב שב ואל תעשה קום ועשה לא חשיב בשבע מצות, והדבר צריך טעם למה לא נצטוו בשום דבר שהוא קום ועשה כאשר ביארו רז"ל ע"ש. ועם דברינו יובן, כי כל המצות שהם בקום ועשה קי"ל מצות צריכות כונה ואם עשאן בלי כונה לא עשה כלום ואין נמשך שפע קדושה כלל ע"י מעשה ההוא, משא"כ כל מצות שהוא בשב ואל תעשה אין צריך כוונה דהא לא נצטוה רק לישב בטל. וע"ז ארז"ל (קידושין ל"ט:) ישב אדם ולא עבר עבירה נותנין לו שכר כעושה מצוה, ולכאורה מאי קמ"ל הא ודאי גם בקיום שס"ה לא תעשה יש שכר כמו בקיום רמ"ח מצות עשה, אלא דקמ"ל אף דבמצות עשה בעי כוונה וזה אינו מתכוון כלל רק יושב ואינו עובר אפילו הכי נותנין לו שכר כעושה מצוה שהוא בכוונה.
<b>והיינו</b> שאמר דוד המלך ע"ה (תהילים קיט, ב) אשרי נוצרי עדותיו, ובתנאי, שיהיה בכל לב ידרשוהו דהיינו בכוונה שבלב דמצות צריכות כוונה, אבל אף לא פעלו עולה, דהיינו ישב ולא עבר עבירה נחשב ג"כ בדרכיו הלכו וכאמור וק"ל. ולכן ז' מצות של בני נח אינם רק בשב ואל תעשה שהם דברים שממשיכין שפע בלי כוונה ואז אין נהנה רק הניצוץ וכעין לבסומי בפוריא וכאמור, משא"כ אם היו מקיימין בקום ועשה אז ממה נפשך אם היה בכוונה היה הס"א נהנה ואם היה בלי כוונה לא היה אף להניצוץ חיות דכל מצות עשה בלי כוונה אינו פועל כלום ונכון.
<b>וטעם</b> למספר שבע, יתכן עם הידוע כי הניצוצות הקדושות שנפלו תוך הקליפות המה מה שנפלו מז' ספירות התחתונות והמדקדק יכול לבאר כל מצוה מהז' מצות לאיזה ספירה מתיחסת ואין להאריך בזה, ועכ"פ נתבאר היטב תוכן הדבר מה שחקר הרב בעל העיקרים וכאמור שאי אפשר שיצטוו על תרי"ג מצות רק אחר הפרד נשמות ישראל מהרע כ"ז הבנתי מדברי של"ה הקדוש ריש מס' פסחים פ' תורה אור שכתב שכאשר קיבלו התורה נאמר (חבקוק ג, ו) ראה ויתר גוים ודרשו רז"ל (עבודה זרה ב:) שהתיר להם ז' מצות לפי שכבר נתפרדו כל הנצוצות מהס"א ושוב אין צריכין לקיום ז' מצות רק שאח"כ ע"י מעשה העגל חזר להתערב מהניצוצות הקדושות בתוך העכו"ם לכן מצווים גם עכשיו על ז' מצות וישראל מחויבים לקיים כל התורה לפי שהם כבר יצאו נקיים בלי תערובות טומאה בהם ע"ש בדבריו הרי נכלל כל דברינו בדבריו ז"ל.
<b>אך</b> דלפ"ז קשה על דרש רז"ל שדרשו מפסוק ויצו כל הז' מצות, והמעיין בדברי רז"ל (בסנהדרין נ"ו:) יראה שאין זה ברמז בעלמא אלא שנצטוו ממש על ז' מצות, והרי אז עדיין לא חטא אדם הראשון ולא נתערב עדיין טוב ורע וא"כ מה ענין הז' מצות שצוהו ה' והרי או יצטווה על כל התורה או לא יצטווה כלום. ואולי לפי שהיה גלוי לפניו שעתיד לאכול מעץ הדעת לא צוהו רק על ז' מצות, ואולי דעפ"ז מיושב מה דקשה דבפסוק נאמר טעם על מה שאכלה חוה מעץ הדעת שהיה ע"י ערמת הנחש שדחפה עד שנגעה וכמו שפירש"י ז"ל לקמן ובאכילת אדם הראשון לא מצינו שום טעם ויפלא הדבר איך יציר כפיו ית"ש יעבור על מה שנצטווה בעצמו מפי ה' סמוך להציווי. ואפשר שבהזדמן לפניו פרי עץ הדעת כשנתנה לו אשתו אז השכיל קצת שממה שצוהו ה' ז' מצות נתן לו פתח שסופו לאכול מעץ הדעת ודבר אלהינו יקום לעולם והבן.
<b>ומעץ</b> הדעת טוב ורע לא תאכל ממנו כי ביום אכלך ממנו מות תמות. יש לדקדק דאומרו מות הוא מיותר, והיה די באומרו כי ביום אכלך תמות. עוד יש לדקדק דלקמן במאמר חוה אל הנחש ומפרי העץ אשר בתוך הגן אמר אלהים לא תאכל כו' פן תמותון לא אמרה שם מות תמותון רק תמותון לחוד מה טעם לשינוי זה, ועוד דשם בתשובת הנחש לחוה אמר לא מות תמותון שם כתוב ג"כ כמו כאן בפסוק ומעץ כו' וכל האי טעמא בעי. עוד יש להפליא בפתוי הנחש לחוה לא מות תמותון כי יודע אלהים כי ביום אכלכם כו' ופירש"י ז"ל כל אומן שונא אומנתו כו' ואין זה אלא תימה איך נתפתתה חוה בדברי שטות כאלה. והנה גם בכל הדורות אם ימצא איש שמתפתה מהיצר הרע יהיה הפיתוי או מחמת רוב התאוה הגוברת בו שוכח אז אזהרת ה' שהזהיר מעשות זאת או שנעשה לו כהיתר וכאלה רבות, אבל היצויר שישמע איש אזהרה מפי ה' ותיכף יעבור עליו בחשבו כי לא יצא אמת מפי ה' ח"ו. זה לא שמענו לשום שוטה, ואיך אפשר שנתפתתה חוה בדברי שטות כאלה. וביותר תימה שהכתוב משבח ואומר והנחש היה ערום אתמהה איזה חכמה ראינו בדברי הנחש בזה, ואף אם הועיל בדבורו ששמעה חוה לדברי שטות כאלה מ"מ הלזאת יקרא ערום וחכם.
<b>ולבאר</b> כ"ז נקדים פסוקי כי תצא למלחמה על אויבך ונתנו כו', יש לדקדק באמרו תצא הוה ליה למימר תלך, ועוד מאי ושבית שביו הוה ליה למימר ושבית אותו. ורז"ל (בקידושין כ"ב) דרשו כמה דרשות בפסוק זה ואמרו וראית בשביה בשעת שביה פירש"י ז"ל דווקא אם בשעת שביה נתן עינין בה לשום אישות הותרה לו, משא"כ אם בעת ששבה אותה היה לשם שפחות לא הותרה לו. אשת, אפילו אשת איש (מדהוה ליה למימר אשה). יפת תואר, לא דברה תורה אלא כנגד יצר הרע, ויש לדקדק דהוה ליה למימר לא התירה תורה אלא מחמת היצר הרע, ותו דא"כ כל העבירות נמי יתירו ח"ו, וחשקת בה, אע"פ שאינה נאה (מדתלה קרא בחשק, ויש לדקדק דא"כ סתרי קראי דמעיקרא אמר יפת תואר), ולקחת לקוחין יש לך בה (שקדושין תופסין) בה ולא בה ובחברתה שאסור לו ליקח שתים רק א'. לך לאשה, שלא יקח לאביו או לבנו. והבאתה אל תוך ביתך, מלמד שלא ילחצנה במלחמה פירש רש"י שלא יבוא עליה במלחמה אלא שיביאנה תחלה לביתו. גם נבאר פסוק (שיר השירים ח, ו) כי עזה כמות אהבה כו' וצריך ביאור מה ענין המות אל האהבה והקנאה אל שאול.
<b>לבאר</b> כ"ז, הנה נודע שבעבודת ה' צריך האדם לילך ממדרגה למדרגה, ולזה כאשר נדב לב האדם לגשת אל עבודת ה' צריך מתחלה להרגיל את עצמו ביראת העונש שהיא הקטנה שבמדרגות, וכאשר הורגל בזה איזה זמן עד שרואה בעצמו ששוב לא יכשל בחטא בשום אופן מחמת יראה זו ידע כי הגיע זמן לעלות למדרגה יותר גבוה ואז יתחיל למאוס ביראה זו ומשים אל לבו היתכן לעבוד למלך מלכי המלכים המלך הקדוש מחמת יראה של עונש וכי אם לא היה עונש לא היה עובדו.
<b>ואמנם</b> המדריגה אשר היא אחר יראת העונש היא בחינת כבוד אל, והוא, שיצא מיראת העונש ושאין ראוי כלל לשום העונש אל לבו רק הנני משעבד ומפקיר אותי ואת כל אשר לי וכל איברי וחושי וכל אשר בי וכל מציאותי נגד כבוד ה' ית"ש ונגד כבודו בטל כל מציאותי, א"כ יצא מיראת העונש ועובד ה' ונשמר מחטא בשביל כבוד ה' לבדו. ואם מתעכב במדרגה זו וגם ביראת העונש אשר היה לו מתחלה רק לא כבראשונה שמתחלה היה ירא מהעונש בעבור צער עצמו, ועכשיו אין צערו נזכר כלל לפניו שהרי כל מציאותו בטל לגמרי נגד כבוד ה', אלא שהעונש שבא על איש הישראלי בפרט ומכל שכן לכלל ישראל הוא היפך כבוד ה' כמשה"כ (יחזקאל לו, כ) באמור אליהם עם ה' אלה ומארצו יצאו, אלא כבוד ה' הוא שיהיה טוב תמידי לישראל והרי זה ירא מהעונש בעבור כבוד ה' אם עובד הוא בשכל זה הרי העלה בחינת יראת העונש עצמה אל מדריגה שלמעלה ממנה, וזה דבר טוב מאד שבזה מוציא נצוצות קדושות מתוך הקליפה וכמו שיבואר אי"ה.
<b>וכאשר</b> הורגל האדם בבחינה זה הנקרא כבוד אל אז יגיע מעצמו עוד אל מדריגה גדולה והיא הבושה מלפני ה', ומדריגה זו היא סמוכה ליראת ה' המעולה שהוא יראת הרוממות כמ"ש בתיקונים (בהקדמת תקו"ז, דף ה:) דבראשית היינו ירא בושת הרי שהם סמוכים. ואמרם הטעם שע"י מדרגות כבוד אל יגיע למעלת הבושה הוא, כי אנו רואין אם ראובן ושמעון שוים בכל מדותיהם בגשמי ורוחני הולכין ויושבין יחד ואין א' בוש מלפני חבירו. משא"כ אם יהיה ראובן גדול במעלה משמעון יש בושת לשמעון מפני ראובן וכל עוד שתגדל יותר מעלת ראובן תגדל הבושת בשמעון, מכל שכן בהיות ראובן אינו בסוג א' כלל עם שמעון כגון שיהיה ראובן מלך אדיר ושמעון מהפחותים שבעם אז תוגדל הבושת בשמעון מאד מאד בהיותו עומד לפני ראובן אע"פ שמ"מ הם במין א' ששניהם מין אדם, מכ"ש אלו היה יצויר שאינם כלל תחת מין א' ולא תחת סוג א' שאז אין בהם שום שינוי ודמיון כלל היה הבושת אז מאד שהיה אפשר שמחמת הבושת יתבטלו חושיו וימות או יתעלף, וכבר ראינו שאפשר שבעומד איש שעה א' לפני המלך יתעלף מרוב הבושת אף שהם תחת מין אחד מ"מ במשך עמידתו לפניו ומתבונן בפחיתותו נגד המלך עי"ז שוכח מציאות עצמו לגמרי עד שנדמה לו שאין בהם צד שיווי כלל ועי"ז מתרבה בו הבושת ומתעלף וכל עוד שזוכר שיש צד שיווי ביניהם לא יתעלף.
<b>והנה</b> ענין הבושת מלפני ה' בעמוד איש הישראלי לפניו כמש"ה (תהילים טז, ח) שויתי ה' לנגדי תמיד מהראוי שתגדל בו הבושת עד קצה האחרון כי מה דמות תערכו לבורא עם נברא לא במין אחד ולא בסוג א' בשום צד. אכן חקר הרב בעל העיקרים (במאמר ב' פ' ו' ושאר מקומות) מאחר שאחר מן העיקרים הוא מציאות השית"ש א"כ תיבת נמצא שהוא סוג כולל כל המציאות וכל הנמצאים הרי נכלל בסוג זה הבורא והנבראים והגם שאין ערך מציאות הנבראים אל מציאותו ית"ש שהוא מחויב המציאות והם אפשרי המציאות אחרי שהוא ית"ש בראם, מ"מ אעפ"כ יש קצת ששיווי כביכול בצד מה אחר שהיה מציאות כללם.
<b>ותירץ</b> הרב ז"ל שאין זה כלום ע"ש בדבריו. ואנחנו נסביר דבריו עוד יותר, והוא, כי אמר הכתוב (דברים ד, לט) וידעת היום כו' בשמים ממעל ועל הארץ מתחת אין עוד, לא אמר אין עוד אחר שיהיה הביאור שאין עוד אלהים אבל אמר אין עוד לומר שאין שום מציאות כלל בעולם בלעדו וכל הנבראים שאנו רואין ויודעים אינם נמצאים כלל, כי אלו יצויר ח"ו הפסק השגחתו והשפעתו רגע כמימרא היה הכל בטל, רק שית"ש המציא כל המציאות שיהיוו כמו כלים שיכנס בתוכם ניצוצי וזוהרי נועם קדושתו וכביכול הוא שוכן בתוכם ומשפיע קדושתו וחיותו בהם בכל רגע ועי"ז הם נמצאים ולולי זה אינם נמצאים כלל הרי שאין מציאות בעולם רק מציאות ה' בלבד, ולז"א אין עוד וק"ל.
<b>ולזה</b> כיון ג"כ דהמע"ה בהתנדבו עם כל ישראל נדבות לבנין בית המקדש אמר בדברי הימים (דברי הימים א כט, יד) כי ממך הכל ומידך נתנו לך שביאור הפשוטי הוא דקאי על הנדבות שנתנו ואמר שהכל הוא של ה' כי לו הארץ ומלואה וא"כ יש כאן כפל לשון באומרו עוד ומידך נתנו לך. גם יש לדקדק מאי ומידך נתנו לך נהי שהכסף והזהב הוא באמת של ה' מ"מ הנתינה היא עכ"פ מידי האדם אחר שהש"י נתן הכסף לאדם. אכן ירצה בזה כי לא די שהנדבה עצמה שהיא הכסף והזהב לא יתיחס אל האדם כי מאת ה' הוא ושלו הוא אלא אף גם הנתינה והתנדבות לא תתיחס כלל אל האדם בלתי לה' לבדו כי אחרי שאין מציאות לשום נמצא בלתי לה' לבדו וכמ"ש, א"כ היד של אדם היא יד ה' כי המציאות של היד והחיות שבה נמשך מעצם מציאותו ממקום הנקרא יד ה' וזולת זה אין כאן מציאותו כלל, וגם הרצון של ההתנדבות ג"כ אינו של האדם רק נמשך ממקום גבוה מרצונו ית"ש כי זולת זה אין חיות ומציאות לא לרצון האיש ולא לידו כלל, א"כ הרי ממש ומידך נתנו לך שגם היד הנותנת היא יד שלך וק"ל.
<b>הרי</b> נתבאר שאין מציאות בלתי לה' לבדו, ומכל שכן ענין התוארים אשר לבני אדם כמו גבור או מלך וכדומה, לא יתכן לטעות ולומר שתואר מלך יכלול מלך מלכי המלכים וגם מלך בשר ודם, כי מאחר שאפילו גוף המציאות אינו בשום נברא ומאין לו המלוכה. וע"ז פירש הרב בעל העיקרים (בפי"ג ממאמר השני) משה"כ (תהילים קמה, יא) כבוד מלכותך יאמרו וגבורתך ידברו להודיע לבני האדם כו', שהענין הוא כי התוארים שאנו מתארים אל ה' כמו גבור או מלך ודומיהן אין להם ערך ויחוס כלל אל הגבורה או אל המלוכה שלנו, כי כמו שמציאותו ית"ש נעלם תכלית ההעלם כך גבורתו ומלכותו וכל התוארים, אלא שאנו מכנין אותו כך כדי להודיע עוצם גדולתו לבני אדם כפי מה שהם יכולין להבין. ולפי שמלכות בשר ודם אין לה מציאות אלא מה שנמשך מאמתת מלכותו וכמו שאנו אומרים ברוך שחלק מכבודו ליראיו וכמו כל המציאות כולם אשר יש להם שורש בגבהי מרומים ואין ערך ויחוס לאותו מציאות אל השורש, ולז"א הכתוב מה שכבוד מלכותך יאמרו וגבורתך ידברו אינו אלא להודיע לבני האדם גבורותיו וכבוד הדר מלכותו, לזאת מכנין אותך בשם גבור או מלך אבל באמת מלכותך הוא מלכות כל עולמים שהמלוכה הנמצאת בכל עולם ועולם אינו רק נמשך מאמתת מלכותך וכאמור.
<b>הרי</b> נתבאר שאין מציאות לשום נמצא כלל באופן ששום תואר ושום סוג לא יכלול הבורא עם הנברא, ונתבאר לנו הטעם איך שממדרגות כבוד אל יגיע האדם למעלת הבושת, היינו, לפי שכל שיש איזה צד שיווי ודמיון בין שני אנשים אין שם בושת וכל אשר יוגדל המרחק ביניהם יוגדל הבושת, וכיון שאין שום צד ושיווי לבורא עם נברא מהראוי שיגדל הבושת עד קצה האחרון, רק שכל עוד שנדמה לאדם שיש בו איזה מציאות תתמעט בושתו מאת ה', משא"כ אחר שהורגל בבחינת הכבוד שהוא ענין ביטול מציאותו נגד כבוד ה' ומאחר שעשה הרגש בנפשו שאין בו שום מציאות נגד ית"ש יגיע אליו הבושת הרבה.
<b>הרי</b> ביארנו ג' מדריגות, דהיינו בחינת יראת העונש, ובחינת כבוד אל, ובחינת הבושת, וכאשר הורגל אדם בבחינת הבושת שיבוש הרבה תמיד נגד גדולת ה' ית"ש אז יגיע אליו יראת ה' ויראת הרוממות כי יירא מלפניו בגין דאיהו רב ושליט, וזהו מדריגה גדולה ביראת ה'. הרי ד' מדריגות, וכ"ז נמשך לאדם בבחינת המלכות הנקראת יראת ה', ובמדה זו היא מצות הצדקה והתפלה כמשארז"ל (בבא בתרא י. ) יהיב פרוטה לעני והדר מצלי, ואחרי מדות הללו יש כל המצות וכן יתר המדות כגון אהבה ודומיהן שמדרגתן בספירות העליונות ממדת המלכות, וע"ז ביארו בזוהר (זוהר ח"ג דף נ"ג:) בזאת יבא אהרן אל הקודש במדת מלכות הנקראת זאת צריך ליכנס תוך הקדושה. וכן ארז"ל (שבת ל"א:) חבל על דלית ליה דרתא כו', ור"ל כי מדת המלכות הנקרא בכללו יראת ה' ובפרט' יש כל המדות הנ"ל הוא הפתח אשר בה יכנס האדם אל הקודש ואין פתח אחר רק זה. נמצא כל מה שאדם עושה כגון תורה ומצות טרם שנכנס לשער זה הרי המה מבחוץ סביב הקדושה אשר שם משכן הס"א כמש"ה (תהילים יב, ט) סביב רשעים יתהלכון, אלא צריך ליכנס ביראת ה' שהוא שער של כל הקדושה וסופה אשר דרך שם יכנס למעלה למעלה.
<b>ואמנם</b> מה שאמרנו שצריך שיהיה ההתחלה מיראת העונש עם שאין זה דבר מצד עצמו וכמש"כ בתקונים (תקוני זהר תקון לג' דף ע"ז.) יראה רעה רצועה לאלקאה, הענין הוא, כי אמר הכתוב (משלי ה, ה) רגליה יורדות מות שאול צעדיה יתמוכו, ירצה, כי נודע שבכל הס"א מוכרח להיות ניצוץ קדושה להחיותם, א"כ ודאי הניצוץ ההוא מגיע עד הס"א מתחתית הקדושה וסופה, לפי שבהסתיים הקדושה יש עולם הקליפות, לכן מסוף הקדושה ורגליה יגיע הניצוץ להס"א.
<b>ולזה</b> ביארו רבותינו בעץ חיים שכל הניצוצות קדושות שנפלו בס"א הם מבחינת מלכות כנודע, לפי שהוא בחינת רגלי הקדושה וסופה, ודומה לאדם שהולך בטיט ורפש אין כל האדם בטיט רק רגליו מתלכלכים. וזהו רגליה יורדות מות שהוא הס"א כדי ליתן קיום להס"א. ואומרו שאול צעדיה יתמוכו כי השאול רחוק יותר מהקדושה כמש"ה (משלי ט, יח) בעמקי שאול קרואיה, לכן אפילו בחינת רגלים דקדושה אין שם, לא כמו הטיט והרפש אשר רגל האדם בתוכה ממש אלא כמו מה שתחת הטיט והרפש שרגל האדם עומד עליה לבד ולא בתוכו, כך השאול שעמוק יותר מהמות אין שם רק בחינת צעדי הרגלים. והיינו שאמר הכתוב רגליה יורדות מות אבל שאול הוא רק צעדיה יתמוכו וק"ל.
<b>ואמנם</b> כל ניצוץ המחיה להס"א צריך שיהיה ביניהם קצת דמיון ויחוס בצד מה כמו הנשמה המתיחסת להגוף והצורה להחומר, כמשארז"ל (חולין ס.) בצביונן נבראו פירש"י שכל צורה יש לה יחוס לחומר שלה וכל חיות לגוף שלו. ולכן הרגלים דקדושה שיורדות למות להחיותו יש להם יחוס בצד מה כקוף בפני אדם, שרגל הקדושה היינו יראת ה' טהורה ומתפשט עד למטה ושם הוא יראת העונש יראה רעה וכאמור, והמשכיל יבין מעצמו כי אין ראוי להאריך בזה. ולכן כאשר תתנדב רוח האדם בקרבו להתקרב אל ה' וצריך ליכנס דרך השער צריך להתחיל מיראת העונש ואח"כ יעלה לבחינת כבוד אל, ואם יעלה בחינת יראת עונש בעצמה אל מדריגות כבוד אל כמו שאמרנו למעלה ממילא הוציא רגלי הקדושה מהסט"א והוציא ניצוצות הקדושות מתוך הקליפה והבן היטב.
<b>והנה</b> אע"פ שאמרנו שהניצוץ המחיה להס"א הוא רק מבחינת יראה שהוא מבחינת מלכות רגלי הקדושה בסוד רגליה יורדות מות וכאמור. מ"מ גם למעלה מבחינתה יש ג"כ קליפות ומגיע עד בחינת האהבה הנמשכת אל האדם מקדושת ספירת החסד שמשם התחלת העולמות אשר קדושתם אותיות ו"ה מהוי"ה ב"ה וב"ש, אלא שע"ז נאמר (תהילים יב, ט) סביב רשעים יתהלכון ואין להם נגיעה שם רק סביבם מרחוק. משא"כ בחינת היראה היא יורדת מות שהוא הס"א להחיותה, אבל למעלה ממדת האהבה שם העולמות אשר קדושתם מבחינת י"ה שמשם בחינת השכל ובינה הנמשכת לאדם שם אין רע אפילו סביב כלל וכלל, כי שם מקום החיים אין שם בחינת מות והשכל השורה במוח הוא הממשיך חיות אל המדות אשר משכנם בגוף להחיותם ולהצילם מהמות אשר סביבם, וכמש"ה (קהלת ז, ב) החכמה תחיה בעליה. וכ"ז הוא דבר דק יעמוד המשכיל עליהם.
<b>ולפי</b> שבחינת היראה רגליה יורדות מות אמר הכתוב (תהילים צו, ט. - דה"י טז, ל) חילו מלפניו כל הארץ אף תכון תבל בל תמוט עי' פירש"י בדברי הימים, והענין, כי יצויר שימות האדם מרוב אימה בעמדו לפני מלך בשר ודם מכל שכן מרוב מוראו מן מלך מלכי המלכים, לזאת עשה ה' גבול ליראתו כמ"ש בפרשה זו שהוא ענין אשר שמתי חול גבול לים ע"ש ששם ה' גבול ליראה שלא ימות האדם מרוב יראה והיינו לפי ששם מקום המיתה כאמור הוכרח לגבול זה, וזהו שאמר כי עם היות חילו מלפניו כל הארץ אעפ"כ אף תכון תבל בל תמוט וק"ל.
<b>ואמנם</b> ביתר המדות כגון האהבה לא הושם גבול זה, ולכן יצויר כי מרוב האהבה והתשוקה ודומיהן ימות האדם וכמש"ה (ויקרא טז, א) בקרבתם לפני ה' וימותו. וזהו המבואר בעץ חיים (שער נ' פ"ה) כי יש מיתה בקדושה כמו שיש בס"א כמשארז"ל (ברכות ס"ג:) זאת התורה אדם כי ימות באהל אין דברי תורה מתקיימין אלא במי שממית עצמו עליה. והענין הוא באמרם במי שממית עצמו עליה, כי כאשר ילמוד אדם ביגיעה רבה ועיון רב נתבטלו חושיו ומדות הגוף עד שנשאר בלי הרגש כמשארז"ל (שבת פ"ח.) ברבא דהוי מעין בשמעתתא ומייצין ידיה דמא ולא הרגיש כי משים כל חושיו ומדות איבריו אל תוך העיון השכלי ומתעלים המדות המחיים את הגוף אל תוך השכל אשר במוח עד שנשארו איברי גופו בלי הרגש וכמתים הם. אבל באמת הוא החיות האמתי, שהרי המדות המחיים את הגוף שואבים חיות מהשכל שבמוח וכמ"ש תחלה מכ"ש שנתעלו כל המדות אל תוך השכל למקום חיותן.
<b>וזהו</b> שאמרו רז"ל (תמיד ל"ב.) מה יעשה אדם ויחיה ימית את עצמו, וכן הוא ענין בקרבתם כו' כי מרוב האהבה הגוברת באדם וכל חושיו ומדותיו שהם חיי הגוף בוערין בדביקת חשיקה וחפיצה אל השם ית"ש והם מתעלים למעלה ממקומם אל תוך השכל וממילא נשאר הגוף מת בלי הרגשה. אבל באמת הוא החיות האמתי שחיי הגוף נתעלו אל המקור ששואבים משם החיות תמיד. וכיוצא בזה הוא כל מיתת הצדיקים והיא בחינת נשיקה וכמשארז"ל (במדבר רבה יד, לו) כי לא יראני האדם וחי אבל קודם מותו נגלה ית"ש עליו ומרוב החשק נשמתו יוצאה ונשאר הגוף מת, אבל הוא חיותו האמתי כי המדות אשר קדושתם אותיות ו"ה נתעלה למקור חיותן שהוא השכל אותיות י"ה וכאמור.
<b>וזהו</b> ענין המיתה שבקדושה, ונקרא מיתה אשר בתיבה זו יש אותיות י"ה ויש אותיות מת, מורה על האמור שענין מיתה זו היא הסתלקותו לי"ה מקור החיות, משא"כ הס"א נקרא מות יש בו אותיות מת ואות ו' כי יניקתם ו' שבשם ואין להם יניקה סביבות אותיות י"ה כלל כי במקום השכל והבינה אין רע כלל וכמש"ל. ולטעם זה רישיה דעשו טמון בעיטפא דיצחק (תרגום יונתן בראשית נ', יג) כי אין ראש להס"א ולכן זה שבקדושה נקרא מיתה וזה שבס"א נקרא מות כי את זה לעומת זה כו' ויש בצד מה קצת דמיון כקוף בפני אדם, וכך הוא גם בענין זה, כי כמות הרשע ימות הצדיק (קהלת ג, יט) ודומה מיתתן בצד מה שנתבטלו הרגשי הגוף וחושיו, אבל רחוק זה מזה הרחק מאד, כי זה נקרא מיתה, וזה החיות האמתי כמשארז"ל (ברכות י"ח.) צדיקים במיתתן קרוים חיים, כי מיתתן הוא שנתעלו למקור החיים, וזה נקרא מות שמיתתו מצד הס"א והבן. ולפי שהיראה היא ממדה אשר רגליה יורדות מות, והיה חשש שיהיה המיתה מצד מקום המות, לכן הושם גבול וכאמור. משא"כ המדות העליונות אשר התחלתן מדת האהבה הנמשכת מחסד אשר אין שם מקום המות רק סביב לבד לכן לא הושם גבול זה.
<b>וזהו</b> שאמר הכתוב (שיר השירים ח, ו) כי עזה כמות אהבה, ר"ל שהוא זה לעומת, זה וכמו שמצד המות בא מיתה כן מצד האהבה, אלא שזה מות וזה מיתה וכאמור. ואמר עוד, קשה כשאול קנאה, כי ארז"ל (אבות ד, כא) הקנאה והתאוה כו' מוציאין את האדם מן העולם, ר"ל שנפרד מגבול הקדושה לגמרי וא"כ מקומו הוא שאול, וכמ"ש תחלה בביאור רגליה יורדות מות שאול צעדיה יתמוכו כי רגלי הקדושה יורדות במקום המות ליתן להם קיומם כמו רגלי האדם שעומדין בתוך טיט ורפש, משא"כ השאול הוא חוץ לגבול הקדושה ואין שם רק בחינת צעדים, א"כ הקנאה היא במקום שאול, והיינו קשה כשאול קנאה, וביאר הכתוב גבול עולם הס"א שאין לה בחינת ראש כי התחלתה היא נגד מדת האהבה וסיומה בעמקי שאול. ומחמת זה בעת שיש עליה אל הקדושה דהיינו בתוספת שבת שאז מתעלין המדות אל מקום חיותן שהוא השכל והמוח אזי גם הס"א אשר לעומת האהבה רוצה ג"כ לעלות ולהיות להם בחינת ראש. וע"ז צוח קרא ואמר (תהילים פג, ג) כי הנה אויביך יהמיון ומשנאיך נשאו ראש, ואז יורד עליהם שלהבת הקדושה ויורדין לתהומא רבא לעמקי שאול.
<b>ואמנם</b> ענין הקדושה שיברח הס"א ממנה אינה אלא אם כן קדושה הנמשכת משם י"ה שלזו הקדושה אין בהם יכולת לסבול ושם אין אש כי הם רחמים פשוטים. רק שע"י צרופים והכאות של אותיות י"ה יוצא קדושה א' שהוא בגימטריא שלהבת כי הכאות מעוררין דינים, לכן הקדושה היוצאת משם נקרא שלהבת יה כמבואר בכוונת רחיצת חמין בערב שבת (פע"ח שער השבת פ"ג) ע"ש. וזה, כי הקדושה נמשכת מן י"ה אשר מכנעת הס"א ולהיותה באה מחשבון הכאות נתעורר שלהבת, וזהו שמסיים רשפיה רשפי אש שלהבת י"ה והבן ודו"ק.
<b>ואמנם</b> כמו שביארנו בחינת הליכות האדם בעבודה ממדריגה למדריגה שצריך להתחיל ביראת עונש, ואח"כ כבוד אל, ואח"כ בושה, ואח"כ יראה, ואח"כ יעשה צדקה, ואח"כ יתפלל, שאלו הם ששה דברים שבמלכות הנקראת אשה יראת ה'. והתפלה הוא בחינה העליונה שבמדה זו, כי התפלה אל מקום הגבוה ממנה ועי"ז יעלה האדם ליתר המדריגות כן צריך האדם לעשות בכל יום. ובל תחשוב שמי שהגיע למדריגת יראה הרוממות שוב אין צריך לעסוק במה שלמטה מבחינה זו, דאם כן מי שהגיע למדריגת האהבה שוב אין צריך לעבוד ביראה וזה אי אפשר. אלא הענין כמו שמבואר בש"ע (א"ח סי' ד') שהאדם נעשה בכל יום בריה חדשה, ולכן כמו שכל אדם בתחלת מעשהו צריך להתחיל מלמטה, כך אע"פ שהוא כבר הגיע למדריגה גדולה מ"מ בכל יום צריך להתחיל מלמטה מבחינת יראת העונש, אלא שאין צריך לשהות שם, כי ברגע א' יעלה אל המדריגה אשר עומד בה ויתעצם לעלות עוד כפי כחו.
<b>ואל</b> זה רמזו רז"ל (ספרי דברים ו, ו) במ"ש אשר אנכי מצוך היום שלא יעשנה כדיוטגמא ישנה אלא כחדשה כאלו היום ניתנה, ומלבד פירוש הפשוטי שהוא שיעשה המצוה בחשק כמו העוסק בדבר חדש יש בו ג"כ רמז אל דברינו, שכמו שבעת שנצטוו ישראל על התורה והתחילו לכנוס בעבודה היו צריכין להתחיל ממדריגה התחתונה כך צריך האדם לעשות בכל יום וכאמור. והטעם לזה ביארנו במ"א כי ע"י השינה והיסח הדעת כבר יצא אל החוץ ולכן בכל יום צריך ליכנס מחדש אל הקדושה דרך השערים הללו, והטעם שעשה ה' ככה שיצטרך האדם ליכנס בכל יום דרך יראת העונש הוא כדי שעי"ז יוציא בכל יום ניצוצות קדושות מקליפות וכמש"ל, כי הניצוצות קדושות בחינת יראה שנפלו למקום יראת עונש בסוד רגליה יורדות מות, וכבר ידוע מהאר"י ז"ל פרי עץ חיים שעה"ת פ"ז כי בכל יום מתבררין ניצוצות קדושות אחרים, לכן צריך האדם בכל יום ליכנס דרד יראת העונש ולצאת משם תיכף ליתר הבחינות ומעלה עמו בחינות יראה טובות שהם הניצוצות קדושות שנפלו אל מקום העונש והבן.
<b>ואמנם</b> בהיות ישראל שרוים על אדמתן במעלה עליונה, ממנו כהניו, ממנו מלכיו, וכבוד ה' היה חופף עליהם בלי הפסק, והיה מקומם בבחינת הכבוד. וכמו שאמרו (ברכות נ"ח.) הרואה מלכי ישראל אומר ברוך שחלק מכבודו ליראיו. ולכן אז לא התעסקו כלל בבחינת יראת העונש, כי התחלתן היה מבחינת כבוד אל ולא יצאו ממנה לחוץ, ולזאת לא היה באפשר להם להוציא הניצוצות קדושות שנפלו במקום יראת העונש כי לא התעסקו שם ולא יצאו לבחינת יראת העונש מעולם. אכן נתן להם מצוה א' אשר לפרקים יבררו הניצוצות קדושות, וע"ד שאמר הכתוב (הושע יד, ג) ונשלמה פרים שפתינו כי מה שניתן לראשונים מצות מעשיות עניני הקרבנות לפעול בהם פעולות רבות ואנו אין עושים זאת רק בשפתינו כן ברורי הניצוצות קדושות שאמרנו אין אנו עושים אלא במחשבותינו במה שאנו עולים דרך יראת העונש וכאמור. כן ניתן לראשונים מצוה מעשיית א' אשר על ידה פעלו פעולה זו עצמה ביתר שאת.
<b>וענין</b> מצוה זו הוא בשום לב על מה שיצאו ישראל לפעמים במלחמות הרשות, והלא ישראל אינם כעובדי כוכבים כי לא בחרבם ירשו ארץ ומה להם לצאת למלחמה הלא אם רצון ה' להכניע אותה האומה לפני ישראל הוא בעצמו יכניעם לא בחרבם ולא בקשתם. רק הענין הוא, כי בצאת ישראל למלחמה על אויביו המה יורדים ממעלתם ויורדים למקום יראת העונש כי יראים מעבירות שבידם פן לא תשיגם מלחמה על בני עולה, וכמשארז"ל (בירושלמי) המספר בין ישתבח ליוצר אור עבירה היא בידו וחוזר עליו מעורכי המלחמה, ומי שגברה עליו המורא הרבה אמרו עליו (דברים כ, ח) מי האיש הירא ורך הלבב ילך וישוב לביתו כו'.
<b>הרי</b> עכ"פ שכולם יראים מהעונש כי רב הקטרוג אשר בשעת מלחמה ואז במלחמה עמדו במקום מדריגות יראת העונש כולם כאחד, שהרי אמרו מי האיש אשר בנה כו' פן ימות במלחמה כו', וכל היוצא למלחמת בית דוד גט כריתות כותב לאשתו (שבת נ"ו.), ואז כל אותן הנצוצות שנפלו לשם מבחינת אשה יראת ה' יראה הטובה נדבקו בהם והוציאו אותם הניצוצות קדושות והיה כח זה בידם במצות מעשיית, כי הניצוצות קדושות שנתערבו בקליפה הם באים בתוך נשמת אדם ומזה באים הגרים שמתגיירים מעצמם כי גובר בו ניצוץ הקדוש על הטומאה אשר שוכן בו בתוך האדם ההוא, אך לפעמים אין כח באותו הניצוץ להתגבר כי מלובש בהרבה ס"א תוך העובד כוכבים ההוא לא יתגייר מעצמו. ואלו הניצוצות קדושות אשר מבחינת אשה יראת ה' אשר באו מלובשים בנשמת יפת תואר א' ובראותה האיש הישראלי אשר הניצוץ ההוא מתיחס לנשמתו מיד תיטב האשה ההיא בעיניו ויחשק בה לישאנה ולכן הותר לו לקחתה ולגיירה בעל כרחה כי שלו הוא לוקח, ואף שהאשה אין רצונה להתגייר כי רב הטומאה בקרבה אשר הניצוץ ההוא מתלבש בתוכה, מ"מ הניצוץ הוא העיקר ומגיירה בעל כרחה ולוקחה לביתו וגלחה את ראשה כו' הוא ענין הסיר כל טומאה מעליה ואח"כ מעצמה תתרצה אף כי תחלתה באונס כי בהסיר הטומאה מעט מעט ממנה יתגבר הניצוץ ההוא וק"ל.
<b>וזש"ה</b> כי תצא, ר"ל לפעמים בעת הזדמן שתצא מבחינתך שהוא בחינת הכבוד אל, אל מקום יראת העונש. כגון שיהיה למלחמה על אויביך שאז אתה יוצא ממקומך ומדריגתך אל יראת עונש, אף על פי כן אני מבטיחך ונתנו ה' אלהיך בידך, שתכניע האימה ההיא, ופן תקשה לך א"כ שרצון ה' להכניעם בידי יכניעם מעצמו ולמה אצטרך לצאת ממחיצתי ומדריגתי אל מדריגה גרועה ממדרגתי, אל תתמה בזה, כי הטעם הוא, ושבית שביו, שאתה תוציא הניצוצות קדושות שנפלו שם בקליפה בשביה. ואופן עשייתך דבר זה הוא, וראית בשביה אשת יפת תואר וחשקת בה, אז תדע כי יש בה ניצוצות קדושות מבחינת אשה יראת ה' ולקחת לך לאשה והבאתה אל תוך ביתך כו' כמ"ש.
<b>ואמנם</b> לפעמים יבוא לאדם חמדה זו מצד התאוה והיצר הרע לא מצד שיש ניצוצות קדושות, לזאת עשה בו התורה סימנים הרבה. וע"ז דרשו רז"ל (קידושין כ"א:) וראית בשביה דוקא בשעת שביה, שאם מיד בראותה חשק בה לשם אישות זהו לאות על שיש בה ניצוצות קדושות, משא"כ תחלה לא חשקה לאישות אין זה שלו ואסורה לו.
<b>ואמרו</b> עוד, אשת אפילו אשת איש, ירמוז כי הניצוצות קדושות עם היותם תוך הס"א זמן עצום כמו אבן טוב שיהיה זמן עצום תוך דבר מטונף עד שהוכהה אורו ומראיתו ונדמה למראית המיאוס ההוא אשר מונח בקרבו, אעפ"כ הוא אבן טוב וכאשר יכבסוהו וילטשוהו יחזור לזיוו והדרו כבראשונה ולזה אף אם היא כבר נטמאה תוך הס"א וכבר היא אשת איש לעובד כוכבים אף על פי כן הותרה לו כי שלו הוא נוטל ולבסוף תחזור לקדושה כבראשונה.
<b>ודרשו</b> עוד וחשקת בה אף על פי שאינה נאה, והיינו כי אינו בהכרח שהניצוץ יתגלגל תוך יפת תואר דוקא, לכן העיקר תלוי במה שתחשוק בה כי זהו לאות שיש בה ניצוצות קדושות המתיחסת לקדושת נשמתו. וע"ז הוקשה להם למה אמר קרא תחלה אשת יפת תואר דמשמע דביופי תלה רחמנא, לזה אמרו יפת תואר לא דברה תורה אלא כנגד יצר הרע, ר"ל לא ביופי הגשמי מיירי, אלא ר"ל שיש בה ניצוצות קדושות מבחינת אשה יראת ה', ואף שהניצוצות קדושות הוא בשביה זמן עצום עד שהוכהה מראיתו מ"מ נגד היצר הרע והס"א הוא יפת תואר והבן.
<b>ודרשו</b> עוד, בה ולא בה ובחברתה, כי אי אפשר לאדם ללקוט הרבה ניצוצות קדושות בעשיה אחת, כי לא יזדמן לו ניצוצות קדושות שיעלהו אלא מה שהוא מבחינתו, רק לפי שבכל יום ויום האדם עצמו הוא על בחינה אחרת לכן בכל פעם ילקט ניצוץ אחר, אבל בעשיה אחת לא ילקט אלא ניצוץ א'. לכן אם יחשוק בה ובשניה אין זה רק מצד התאוה ולא הותר לו רק הראשונה לבד. ואמרם ולקחתה לקוחין יש לך בה. ירצו, כי שלו הוא נוטל וראויה היא לו כי היא מתיחסת אליו שהניצוצות קדושות שבקרבה שייך לשורש נשמתו. ואמרם לך שלא יקח לאביו ולבנו, הטעם מובן מאליו, כי אם הוא עצמו חשק בה שיקחנה לאשה זה הוא לאות שהניצוצות קדושות הוא משורש נשמתו, משא"כ שיחשוק בשביל אחר אין כאן אות כלל ומאין ידע אם הניצוצות קדושות אשר בקרבה מתיחס לנשמת אביו או בנו.
<b>ואמרו</b> עוד, והבאתה אל תוך ביתך שלא ילחצנה במלחמה, ופירש"י ז"ל שלא יבוא עליה במלחמה, הטעם הוא כי אף ששלו היא מ"מ בהיות עדיין הניצוצות קדושות מלובש תוך הס"א הרבה עד שאין כח בניצוץ ההוא להתגבר שם שתתגייר מרצונה לכן עדיין אסורה לו עד שיביאנה לביתו להסיר שמלת שביה מעליה עד שיגורש קצת מאתה הס"א אז הותרה לו, וע"ש בתוס' מה שמפלפלין על דברי רש"י בזה והבן כי הוא נכון בע"ה.
<b>ובכן</b> נבוא לבאר פסוקי פרשתן. הנה ידוע דאלמלא לא אכלו מעץ הדעת לא היה מיתה בעולם, וקצת יש להתבונן כי אף שהגוף היה אז רוחני בבחינת כתנות אור מ"מ הנשמה ודאי מדריגתה וערכה יותר ויותר ממדריגת הגוף וא"כ אם לא היה מיתה היה היזק לנשמה. ויש לומר עם מה שביארנו שיש מיתה דקדושה שהוא הסתלקות המדות למקור החיים, ויש מות מצד הס"א. א"כ יש לומר שאלולי החטא לא היה מות רק מיתה שמצד הקדושה ואין כאן היזק לנשמה. ואף שבודאי נודע שהיה חי האדם לעולם אלולי החטא, יש לומר לפי שהגוף היה ג"כ רוחני לכן אף בהסתלק הנשמה מצד מיתה שבקדושה מ"מ הגוף לא כלה כיון שהוא רוחני והיה יכולת שתחזור בו נשמתו בכל פעם וכענין הצדיקים בגן עדן התחתון כידוע.
<b>ולכן</b> כאשר בא ה' להזהיר לאדם הראשון לבלתי יאכל מעץ הדעת פן ימות, ולבל יחשוב שהכוונה מיתה שמצד הקדושה ולא יקפיד, לכן הוצרך לבאר לו שהכוונה על מיתה שמצד הס"א הנקרא מות, ולכן אמר לו כי ביום אכלך ממנו מות תמות דייקא. ואמנם חוה לא שמעה הציווי מאת ה' רק שאדם אמר לה הציווי מאת ה' ולצד שאסרו רז"ל ללמוד תורה לאשה שדעתן קלה כמשארז"ל (סוטה כ"א:) המלמד את בתו תורה כו', לכן לא הסביר לה אדם הראשון ענין החילוק בין מיתה למות רק הזהיר לה סתם שאם לא תאכל תחיה ואם תאכל תמות, ולכן אמרה האשה אל הנחש בלשון הצווי פן תמותון כי כך שמעה מאדם הראשון ולא אמרה מות תמותון.
<b>וזה</b> היה ערמת הנחש כששמע שלא נאמר לחוה רק לשון פן תמותון ולא לשון מות תמותון אז הסביר להאשה שיש חילוק בין מות למיתה. ואמר לה, לא מות תמותון, ר"ל אף שה' אמר פן תמותון אין הכוונה על מות רק על מיתה שמצד הקדושה, אלא כי יודע אלהים כי ביום אכלכם ממנו ונפקחו עיניכם, ר"ל שתעלו למדריגה גדולה עד שתוכלו לבוא לידי ביטול מציאות והוא מיתה שמצד הקדושה ויהיה חיים נצחיים ואין בזה כוונת ה' לאזהרה אלא עצה בעלמא ופתה אותה שתאכל לשם שמים, וע"ז צוח קרא והנחש היה ערום והבן, ונתישבו כל הדקדוקים.
<b>ויפל</b> ה' אלהים תרדמה על האדם כו'. במדרש פ' בראשית כשברא הקב"ה את האדם בקשו מלאכי השרת לומר לפניו קדוש מיד ויפל ה' תרדמה על האדם. ורחוק הדבר, כי בתחלה אמרו מלאכי השרת מה אנוש כי תזכרנו כו' ואח"כ בקשו לומר לפניו קדוש. ואם כי באמת מבואר כך בלשון המדרש שטעו בו המלאכים, מ"מ נראה לפרש ג"כ בדרד רמז בענין אחר עם המבואר בזוה"ק (זהר ח"ב קע"ג.) כי בתחלת הלילה איתער רוחא דמסאבא בעלמא והמלאכים מבקשים לומר שירה ואינם יכולים ומלאכים דלגיו שהם אש לוהט לא איכפת להו בהא רק מלאכין דלבר דכתיב בהו עושה מלאכיו רוחות אינם יכולים מחמת הס"א מאי עובדייהו אפילו שינתא על בני נשא ואזלי ומתאחזי בהו ובזה מורידין אותם מלמעלה וסוגרין בפניהם ואז אומרים שירה. ושורש הדברים כי המה רוצים לקלקל כדרכם יורד ומסטין עולה ומקטרג (בבא בתרא ט"ז.) וד"ז הוא טוב להם מאד להתאחז באנשים ולהחטיאם ולהכניעם כי אין להם כח זה במלאכים כי אין להם בחירת טוב ורע ולכן הם יורדים מיד שמצאה הקליפה מקום לנוח ע"י שינת בני האדם ובזה מצאו המלאכים מנוחה. ממילא בהא יש לרמוז שהמלאכים בקשו לומר לפניו שירה האי לפניו היינו לפני הקב"ה, שבקשו ולא יוכלו עבור המניעה, מיד ויפל ה' תרדמה על האדם ובזה מצאו המלאכים מקום לומר שירה.
<b>ובזה</b> יש לרמוז בפסוקי תהילים (נט', יא) אלהי חסדי יקדמני ע"ש כל הפסוקים. ובפשוטו יש לומר, אלהי חסדי יקדמני, שחסד גדול עשה ה' אתנו במה שמקדים אותנו ואין מלאכי השרת אומרים שירה עד שיאמרו ישראל שירה תחלה (חולין צ"א:). אכן הכתיב הוא חסדו בוי"ו, ויש לומר בהיפך דקאי על המלאכים שעושה חסד עמהם כדי שיוכלו לומר שירה, והחסד הוא, אלהים יראני בשוררי, פירש"י שוררי לשון הבטה והם הקליפות אשר הם מביטים תמיד על האדם לשרשו מארץ החיים ח"ו. והיינו אלהים יראני להם, פירוש מראה אותי להם ע"י השינה והם יורדים משם להתאחז ח"ו בנו והוא בשביל שהמלאכים אמרו שירה, ואם תאמר היד ה' תקצר והלא בידו ית"ש להרגם ולא יצטרכו המלאכים להנ"ל, אמנם ראיתי בשם הרב הקדוש מו"ה דוב בער זצוק"ל כי אינו דומה הבן שהוא תמיד אצל אביו ונעשה אצלו טבע כי הרגל נעשה טבע ואז אפשר שישכח אהבתו ויראתו, משא"כ מי שנפרד מעט ממנו ואח"כ בא אליו אז האהבה והיראה גדולה עד מאד. ולפ"ז מש"ה הוצרכו כדי שיפסקו עם ה' על ידיהם לפעמים מאבינו מעט ואח"כ בפלגות ליליא שאז נסתלק רוחא דמסאבא לנוקבא דתהום רבה כמ"ש בזוהר שם אז מתחדש היראה והאהבה ביתר שאת ויתר עז.
<b>וזש"ה</b> (תהילים נט, יב) אל תהרגם פן ישכחו עמי, פירוש ע"י שיהיו דבקים תמיד יהיה אפשר להם ח"ו שישכחו כנ"ל וא"כ צריכים להם עם ה' ולכך צריך הש"י לעשות עם המלאכים חסד כנ"ל. הניעמו בחילך והורידמו למטה ואז אומרים שירה נקיה מכל סיג. והיינו חטאת פימו, חטאת מלשון יתחטא פירוש שאז נתחטא פיהם ודבר שפתימו מכל סיג וקראם לשון יחיד משום דסטרא דקדושה הוא סוד האחדות, ורוחא דמסאבא שהם שורש הפירוד קרא בלשון רבים, ואמר עליהם וילכדו בגאונם, הס"א נלכדים ע"י גאונם, מהו גאונם מאלה ומכחש יספרו, פירוש ע"י גובה אפם הם רוצים לספר מאלה ומכחש שעושים עם ה' ועי"ז יורדים למטה בחשק גדול.
<b>זהו</b> חסד המלאכים שהקב"ה עושה להם, ולכן אמר תחלה אלהי חסדו כנ"ל דקאי על המלאכים. ומעתה ביקש; כלה בחימה וידעו כי אלהים מושל גם לאפסי הארץ סלה, שגם מן הארץ תכלם. והיינו בפלגות ליליא כנ"ל. וז"ש (תהילים נט, ז) וישובו לערב יהמו ככלב ויסובבו עיר, פירוש האדם כמו שנקרא עיר קטנה כו' דקאי על האדם אז בתחלת הלילה יסובבו האדם, ואמר הטעם של הדבר המה יניעון לאכול, הקרי יניעון פירוש שהם רוצים לאכול את האדם ח"ו, והכתיב הוא ינועון והוא טעם הדבר שהם נעים ונדים לאכול את האדם ח"ו היינו לפי שהוא רצון של הקב"ה שיהיו נעים משם למטה בשביל המלאכים כנ"ל. ואמרו וילינו מובן עם משארז"ל (יומא כ:) תן בוקר לבוקרו של לילה והיינו חצות, הרי דגם חצות נקרא בוקר, והיינו וילינו מיד כד מטי פלגות ליליא אז ואני אשיר עוזך, כי בתחלה אי אפשר עבורם, וארנן לבוקר חסדך כי אז נתגרשים גם מעל הארץ. והיינו כי היית משגב לי (תהילים צד, כב), 'לי' דייקא, כי בתחלה לא עשה חסד רק עם המלאכים ועכשיו הוא משגב לי ג"כ, ואז עוזי אליך אזמרה כי אלהים משגבי אלהי חסדי ועכשיו הוא אלהי חסדי ג"כ וגם ואני אשיר עוזך ואזי יורדים הס"א לנוקבא דתהום רבה.
<b>ובזה</b> יש לומר ג"כ פסוקי תהילים (סג', ז) אם זכרתיך על יצועי באשמורות אהגה בך כו', ומבלי להאריך בדקדוקים יש לומר כי דוד המלך ע"ה בתחלת הלילה היה ירא מלומר שירות ותשבחות כדרכו מחמת הסט"א כנ"ל ומיד שהגיע חצות לילה היה מתגבר ואומר שירות ותשבחות, והוא אומרם ז"ל (ברכות ג:) עד חצות לילה היה מתנננם כו'. והנה באמת דוד מלכנו משיח ה' לא שכח באלהיו אף רגע אחד רק שקודם חצות היה ירא לדבר, והיינו אם זכרתיך על יצועי באשמורות, ר"ל בתחלת הלילה אז רק אהגה בך במחשבה ולא בדיבור אבל כי היית עזרתה לי פירוש כשעזרת גם לי שהוא מחצות ואילך כאמור אז ארנן בדיבור. דבקה נפשי כו' והמה לשואה יבקשו נפשי, אותן המבקשים נפשי, דהיינו הס"א, יבאו בתחתיות ארץ, ר"ל לנוקבא דתהום רבה כנ"ל, אז והמלך ישמח כו' כי יסכר פי דוברי שקר, פירוש אותם הדוברים את השקר כמו שאמר תחלה מאלה ומכחש יספרו.
<b>ובדרך</b> זה יבואר גם בסי' קי"ט חבלי רשעים עודוני תורתך לא שכחתי, ר"ל אף שחבלי רשעים סבבוני דהיינו בתחלת הלילה אף על פי כן תורתך לא שכחתי ח"ו רק שיראתי לדבר והיו כל עשיותי במחשבה וכמ"ש תחלה אהגה בך, אבל חצות לילה אקום להודות לך כו', שאז קמתי להודות ולומר שירות ותשבחות בדיבור בלי יראה כל עיקר מפני הס"א ח"ו רק מודה ומשבח להקב"ה בשירות ותשבחות מנוקים מכל סיג ביראה ואהבה בקדושה ובטהרה. וזה חבר אני לכל אשר יראוך (תהילים קיט, סג) כי מי שאין בפיו מאומה רק במחשבה אי אפשר להתחבר ליראי ה' ולחושבי שמו ולהיות להם חבר וריע כי זה לא יתכן רק ע"י הדיבור. ולז"א כי בחצות שאקום לעבדך בדיבור ובמעשה אז נעשיתי ג"כ חבר ליראיך כי חסדך מלאה הארץ שגרשת הס"א גם מארץ, ברמז יש לומר עם מ"ש בזוהר ויקרא (זהר ח"ג דף כ"ב. - ובזוהר ח"א דף קע"ח:) דהקם בפלגות ליליא ועוסק בתורה אז קודשא בריך הוא ושכינתיה נקראים לו חבירים הה"ד (שיר השירים ח, ו) חבירים מקשיבים לקולך וקב"ה אצית למלולי' ע"ש, וז"ש חצות לילה אקום להודות לך ואז חבר אני.
<b>ובדרך</b> זה יפורש ג"כ זומם רשע לצדיק ה' ישחק לו כי ראה כי יבוא יומו (תהילים לז, יב) כי באמת ית"ש שחוק עושה בהם כדי להפילם כנ"ל והם שמחים כנ"ל, וז"ש זומם רשע לצדיק, והיינו כל מחשבתו וזימתו הוא על הצדיק ולכן יורדים, ובאמת ה' ישחק לו שעושה בהם שחוק כאמור. וכי תימא מפני מה ית"ש עושה כן לתחתונים, לז"א כי ראה כי יבוא יומו מיד שבא היום יפול לנוקבא דתהום רבה ויהיה תיבת ראה מלשון רואה אני את דברי אדמון (יבמות ק"ח:) ר"ל שהוטב בעיני ה' שישלטו בלילה וביום יתבטלו כדי שתגדל הדביקות וכמ"ש בשם הרב הקדוש זצוק"ל והבן.
<b>ויישן</b> ויקח אחת מצלעותיו כו'. ע"פ ענין זה מובן מ"ש במשלי על האשה שרגליה יורדות מות, כי עיקר המיתה ע"י שינה שהוא אחד מס' במיתה (ברכות נ"ז:). והמבין סוד זה יבין מ"ש דוד המלך ע"ה (תהילים קיח, יז) לא אמות כי אחיה ואספר מעשי יה, כי מבואר בזוהר הקדוש (זהר ח"א דף ר"ז.) דדוד המלך ע"ה לא ישן שיתין נישמי כדי שלא יתדבק במקום המות, כי כל מעשיו ועניניו היה לתקן ולהאיר עלמא דנוקבא ותמיד היה כל השתדלותו ע"ז.
<b>וז"ש</b> לא אמות, היינו שלא ישן תמיד ס' נשמי, כי אחיה, היינו כדי שאחיה תמיד ובזה ואספר מלשון השמים מספרים שפירש בזוהר הקודש זהר ח"א ח. מלשון ספיר דנהיר וזהיר וידוע שעלמא דנוקבא היינו גמר המעשה ושם סוד עשיה נגד עולמות התלוים בי"ה אשר שם סוד המחשבה, וזהו ואספר מעשי יה והבן.
<b>ויבן</b> ה' אלהים את הצלע אשר לקח מן האדם לאשה כו'. חקרו הראשונים בטעם שינוי זה שנשתנה מין האדם מן יתר הברואים שנבראו שנים זכר ונקבה. וז"ל רבינו הטור בהקדמתו לאבן העזר: ועל הכל האשה אשר ממנו לוקחה ולא כשאר הברואים שנבראו שנים שנים אבל בראו לבדו ויקח אחת מצלעותיו ויבן אותה לאשה ויביאה אותה אליו למען היותה לו לעזר כמ"ש הראב"ד בס' הנפש שזהו לטובת האדם, שאלו נברא זכר ונקבה כשאר הברואים היתה האשה אצל האדם כנקבת הבהמה אצל זכר שאינה מקבלת שולטנות הזכר ולא עומדת אצלו לשמשו אך זה חוטף מזה וזה בועט בזה ואיש למעבדו יפנו וגם אינם מיוחדים זה לזה לפי שנבראו כל אחד בפני עצמו, ולטובת האדם והנאתו בראו ה' יחידי ועשה את האשה מאחת מצלעותיו והיא לו לעזר ומסעד מפני שהיא נחשבת לו כא' מאבריו אשר לו לשמשו ומושל עליה כמשול על אבריו ותהיה משתוקקת אליו כאשר איבריו משתוקקים להנאת גופו, ואמר, לא טוב היות האדם לבדו, ר"ל אין טוב שיהיה האדם מתבודד עם האשה כמו הבהמות שהם מתבודדים ואין הנקבות מיוחדים לזכרים, אעשה לו עזר ממנו כנגדו, אומרו כנגדו, ר"ל שתעמוד אצלו יום ולילה כו', ואדם בראותו אותה וידע כי ממנו לוקחה, אמר, על כן יעזוב איש כו', כלומר ראויה היא זו שתהיה מיוחדת לאדם ואדם אליה, על כן ראוי לאדם לאהוב אשתו כגופו ולכבדה יותר מגופו לרחם עליה ולשומרה כאשר ישמור אחד מאיבריו, וכמו כן היא חייבת לעובדו ולאוהבו כנפשה כי ממנו לוקחה כו' עכ"ל.
<b>כלל</b> דבריו כי מהיותנו רואין כי עשה ה' את האדם יחידי יצא החיוב לאהוב אשתו ולכבדה כאמור. ואם אמר יאמר האדם הלא ענין זה לא היה רק באדם הראשון אבל מאז עד היום נוצר הזכר לעצמו והנקבה בפני עצמה, אף אתה אמור לו כי כל הנשמות שהיו ושעתידין להיות כולם היו כלולים באדם הראשון נשמות זכרים ונקבות וכאשר לוקח אחת מצלעותיו ונעשית חוה נכללו בה כל נשמות הנקבות ובו נשארו כל נשמות הזכרים, ולכן כל הזיווגים שבעולם כך הוא כמו באדם הראשון שהאשה נבנית אחד מצלעותיו.
<b>והרב</b> בעל העיקרים כתב טעם אחר על שנברא יחידי ע"ש במאמר ג' פ"ב אחר שביאר ששלימות הבעלי חיים נמצא בהם מיד בעת מציאותם, ושלימות האדם איננו כך, כי בעת מציאותו אין שלימותו בו רק בכח וצריך הוא להוציאו תמיד בפועל (הבאתי דבריו לעיל בפסוק וירא אלהים את כל אשר עשה כו'), כתב אח"כ ז"ל: ולרמוז על ההבדל שיש בין יצירת האדם ליצירת הבעלי חיים בענין שלימותם תמצא כי ביצירת הבעלי חיים הזכיר הכתוב למינה למינהו להורות כי כל תכליתו הוא רק קיום המין שזה שלימות מציאותם וזה התכלית שוה בכל המינים בזכר ובנקבה כי אין יתרון בתכלית הזה לזכר על הנקבה, אבל האדם שאין הכונה ביצירתו קיום המין בלבד אלא קיום האיש (שנפשו נצחית) לא נאמר ביצירתו למינהו ולא נבראת הנקבה עמו מיד, כי כיון שהכוונה היה ביצירתו קיום האיש, אין הנקבה שוה בזה אל הזכר, אלא נבראת לעזור לו כדי שיגיע אל שלימותו שבעבורו נברא והשלימות בו בעת היצירה בכח וצריך להוציאו בפועל, ומחמת שכל דבר שהוא בכח הוא כאלו ממוצע בין המציאות וההעדר קראו הכתוב אין וכמ"ש (קהלת ג, יט) ומותר האדם מן הבהמה אין, כי אלו היה כוונתו שאין מותר כלל לאדם על הבהמה היה אומר אין מותר לאדם על הבהמה, אבל באומרו לשון זה מורה שיש לו מותר רק שהמותר הוא כמו אין לפי שאינו רק בכח וצריך האדם להוציאו בפועל, משא"כ בבהמה אין בה דבר בכח שתצטרך להוציאו לפועל וזה יתרונו של האדם עכ"ד. וכללות דבריו שמהיותנו רואין שעשה ה' את האדם יחידי מורה היות עיקר בריאתו לעבוד ה', ולזאת הנקבה טפילה אליו ולא נבראת רק שעל ידה יוציא תכליתו לפועל וכמשארז"ל (יבמות ס"ג.) דיין שמגדלות את בנינו ומצילות אותנו מן החטא.
<b>ובזה</b> נראה לי לבאר פסוקי מלאכי בהוכיחו לעולי גולה על שגירשו נשותיהן נשי נעוריהן כדי לקחת בנות אל נכר יפות מהן אומר שם מלאכי ב' חילל יהודה קודש ה' אשר אהב ובעל בת אל נכר כו' וזאת שנית תעשו כסות דמעה את מזבח ה' ואנקה מאין עוד פנות אל המנחה ולקחת רצון מידכם ואמרתם על מה על כי ה' העיד בינך ובין אשת נעוריך אשר אתה בגדת בה והיא חברתך ואשת בריתך ולא אחד עשה ושאר רוח לו ומה האחד מבקש זרע אלהים ונשמרתם ברוחכם ובאשת נעוריך אל יבגוד כו'. והדקדוקים רבו, גם אומרו ולא אחד עשה אין לו שום ביאור, ודברי רז"ל ידוע.
<b>ולדרכנו</b> נאמר כי הוכיחם הנביא ע"ה על ב' דברים הבאים כאחד והיה להם לקחת מוסר על שניהם מענין א', ממה שרואין שנעשה אדם יחידי ואשתו נבראת ממנו שזה יורה שדברי הרב העיקרים על שאין אשה ליופי רק דיין שמגדלות בנינו כו' ושעיקר בריאת האדם רק לעבוד את ה' להוציא תכליתו לפועל לא שיעשה כמעשה בהמיי כי לא לתכלית זה נברא, והמה לא כן עשו שחיללו קדושתם אשר אהבו שהיה להם להוציא קדושתם לפועל והם בעלו בת אל נכר עבור יפיין וז"ש חילל יהודה קודש ה' כו'. וזאת שנית עשו רע על המזבח מכוסה בדמעות עד שגזר שלא תתקבל קרבנכם, וזהו כי ארז"ל (בראשית רבה יד, ח) על פסוק וייצר ה' אלהים את האדם עפר מן האדמה נטל עפרו ממקום שנאמר מזבח אדמה תעשה לי הלואי תהא לו כפרה ויוכל לעמוד, וידוע כי המתהווה בענפים עושה רושם בשורש, ולז"א רז"ל (יומא פ"ה:) כי יום הכיפורים אינו מכפר בין אדם לחבירו עד שירצהו, וזהו לפי שפירוד בין אנשים ישראלים גורם פירוד וצער כביכול בשורש נשמותיהן ומעכב הכפרה.
<b>וא"כ</b> מחמת היות שורש גוף אדם וחוה מאדמת המזבח ומשם נבראו יחד להורות שמחויב לאהוב אותה ולשומרה כדברי רבינו הטור לכן כשיש פירוד בין איש לאשתו גורם צער בשרשן שהוא המזבח ומוריד עליו דמעות ומעכב הכפרה שלא יקובל הקרבן שם ברצון, וז"ש כסות דמעה את מזבח ה' כו' מאין עוד פנות אל המנחה כו' עד שלתכלית זה נברא ממקום המזבח שיהיה לו כפרה ואתה בעצמך קלקלת זאת ומעכב הכפרה. ואמרתם על מה, ואמר כי ה' הוא עד בינו ובין אשת נעוריך כי אתה בגדת בה לא שהיא בגדה בך ולמה תבגוד בה הלא היא חברתך שהיא מחוברת עמך ומיוחדת לך ואתה מיוחד לה ומחוייב אתה לאהוב אותה. ואם תאמר מנין לנו זה, לז"א ולא אחד עשה, ר"ל וכי לא ראית אשר עשה ה' את את האדם אחד לא כשאר הברואים שבראם שנים שנים ומזה מוכח שני הדברים שאני מוכיח אתכם, וכי תימא זה לא היה רק באדם וחוה לבד, לז"א הלא ושאר רוח לו, ר"ל כל הנפשות והרוחות כולם נכללו באדם הראשון ומה שנעשה בם נעשה בכל יצורי עולם מין האדם, ומזה תבינו כי שתים רעות עשיתם, ראשונה, שהיה לכם לידע ומה האחד מבקש זרע אלהים שמראותכם נברא האדם א' הוא להורות על ענין דיין שמגדלות את בנינו לא ליופי כמעשה בהמיי רק להוציא שלימותו לפועל. שנית, האחד מבקש (ר"ל ההוראה מה שנברא אדם א') ונשמרתם ברוחכם כו', שממה שנברא אדם וחוה א' וכל הרוחות בם כלולים א"כ רוח אשתך לוקח מרוחך ממש מזה חיוב לאהבה ולשמרה כדברי רבינו הטור וא"כ ונשמרתם ברוחכם ממש ולא תבגוד בה.
<b>א"י</b> ונשמרתם ברוחכם ובאשת נעוריך אל יבגוד, עם הידוע רוחא דשביק בה בעלה (זוהר ח"ב דף ק"א:) לז"א שתשמור את רוחך ממש שאל תגרשנה ותלקח לאחר ויבגוד הבעל האחר ברוחך וכמבואר בזוה"ק שמחמת זה נולדים קטטות ביניהם.

Section 6

<b>תקסב</b>
<b>וישמעו</b> את קול ה' אלהים מתהלך בגן לרוח היום ויתחבא האדם ואשתו מפני ה' אלהים בתוך עץ הגן. פירש"י ז"ל שמעו את קול הקב"ה שהיה מתהלך בגן לאותו הרוח שהשמש באה משם וזהו מערבי, שלפנות ערב חמה במערב. וקשה מאי השמש באה משם אדרבה לשם באה, ובספרים אחרים לשם באה ולא משם. ותו יש לדקדק הלא הש"י מלא כל הארץ כבודו וקולו וכבודו מלא העולם ואיך מגביל קרא את הקול שהיה רק בצד מערב. ובמדרש (בראשית רבה יט, ט) ויתחבא וכו' לשעבר היה קומתו עד לשמים ואח"כ נתמעט ויתחבא בתוך עץ הגן.
<b>ונראה</b> לבאר עם מ"ש לקמן בפ' אמור בפסוק אך בעשור לחודש השביעי ע"ש באורך, ותמצית הענין כי מהלך השמש בגלגל שלה ממערב למזרח ואינה הולכת בכל יום רק חלק א' משס"ה בגלגל שלו רק שגלגל היומי מכריח כל גלגל השמש ומסבבו בכל מעת לעת ממזרח למערב. וזה מוסר השכל לאדם אף שמטרדות הזמן יסובבהו י' מעלות אחורנית הוא את שלו יעשה אף שהוא מעט לא ייעף ולא ייגע כמו השמש שמהלכה היא עבודתה להש"י ולזה נבראת ובהליכתה אומרת שירה ואינה הולכת מהלך שלה רק מעט והגלגל יומי מסבבה אחורנית שס"ד פעמים קודם שהיא מסבבת פעם אחת אפילו הכי עושה את שלה כן יעשה האדם יעוי"ש. נמצא שענין השמש הוא בסוד עולם. ודמיון עבודת אדם להשי"ת מתוך טרדותיו הוא בנפש כמו שכל הדברים נמצאים בסוד עולם שנה נפש כן ענין זה, והש"י חפץ באלה משום דלית נהורא אלא דנפיק מגו חשוכא (זהר ח"ב קפד.).
<b>והנה</b> ענין זה של שמיעת קול ה' אלהים ודאי דהיינו השגת רוח הקודש או נבואה. ונודע שכל אדם מצד שורש נשמתו שהוא חלק אלהים ממעל ודבוקה בו יתברך ממש מעותד לנבואה ורוח הקודש זולת העבירות הם מסך מבדיל ומונעים ההשגה כי עושים פירוד בין הדבקים, ולכן אדם הראשון קודם שחטא להיותו יציר כפיו של הקב"ה היה השגת נבואתו גדול מאד, וכענין מעמד הר סיני ששמעו את הדיבור יוצא מכל רוחות העולם וממעלה וממטה כי נזדככו מאד עד שלא היה שום מסך בשום מקום ובשום מדרגה, אבל אחר שחטא אדם הראשון ונעשה מסך ונכנס יצר הרע בלבם היה עבודתם להש"י מעט כענין השמש הנ"ל כי היצר הרע משכם עשר מעלות אחורנית לכן נתמעט השגתו.
<b>וזהו</b> ענין המדרש (ובחגיגה י"ב.) שמתחלה היה אדם הראשון מסוף העולם ועד סופו ר"ל שבכל מקומות מדרגתו היה דבוק באור ה' והשגתו כמו שעבודתו היה בשלימות בלי שום מושך אחורנית, ואח"כ נתמעט קומתו שלא השיג רק מעט כפי ערך עבודתו שנתמעט, ובאמת לזה עצמו רצון הש"י שיהיה נהורא דנפיק מגו חשוכא וכאמור. ולכן כפי שעבודתו נתמעט לפעמים ע"י מבטלו כך נתמעט ונסתר השגתו בתוך מסכים הללו המבטלים אותו מעבודת השי"ת. ונודע כי באילן עיקרו הוא הפרי וצריך מסכים הרבה קודם בואו הם העץ והעלים, ככה ענין עבודת הש"י היא הפרי העיקרית והמבטלים הם כדמיון העץ והעלים אשר הם הרבה יותר ויותר מהפרי.
<b>ונוכל</b> לומר כי זהו הענין בעצמו מה שהש"י אמר עץ פרי שיהיה טעם העץ כטעם הפרי והארץ לא כך עשתה, שיש לתמוה מדוע היתה זאת. אלא הענין הוא כי מאתו לא תצא הרעות כי כל מה שיוצא מהקב"ה הכל דברים קדושים מביאים לעבודתו, ובאמת השי"ת חפץ שיהיו גם מונעים ומבטלים כדי שיהיה נהורא דנפיק מגו חשוכא, ואף על פי כן לא היה אפשר שיאמר כך הקב"ה בעצמו שיתהוה כך דמצדו לא יצאו מבטלים, לכן הוא אמר שיהיה טעם העץ כטעם הפרי ואין שום מבטל ומונע ורצונו היה שלא יתהווה כך לכן כך עשתה הארץ שלא יהיה טעם העץ כטעם הפרי ונתהוו המונעים ממילא והבן.
<b>והנה</b> ראיתי במפרשים שאף הארץ לא עשתה מאמר הש"י ולא היה טעם העץ כטעם הפרי, מ"מ בגן עדן היה טעם העץ כטעם הפרי. אכן מסתברא שכשחטא אדם בהיותו בגן עדן ודאי גם שם הגיע הפגם ונשתנה טעם העץ מטעם הפרי, ובזה יומתק ענין הכתוב ויתחבא כו' ע"פ דברי המדרש הנ"ל והוא לומר שקודם שחטא לא היה שום מסך להשגתו כמו שלא היה שום מונע לעבודתו והיה אז טעם העץ כטעם הפרי, ואחר שחטא נתחבא תוך עצי הגן, ר"ל שנסתר השגתו תוך המונעים שדמיונם הם עצי הגן שלא היה שוב טעמם כטעם הפרי והבן. והנה נודע שכל כח שנתעורר בנפש אם יעמוד האדם באותו המקום מהעולם אשר בו הכח ההוא יסייע העולם לנפש להתעורר בו הכח ההוא, ולכן אחר חטא אדם הראשון לא היה השגתו רק מעט כעבודתו שהוא מתוך מונעים וכענין השמש שהולכת מהלכה לאט מתוך המונעים המושכים לאחור, נמצא בהיות בו השגת נבואה לאדם הראשון אם היה עומד באותו המקום מהעולם היה לו מסייע להשגתו. ולכן אמר הכתוב וישמעו את קול ה' אלהים, ר"ל השגת נבואתו לא היה אלא מתהלך בגן לרוח היום פירש"י שהשגתם לא היה ממקום שהיה להם סיוע בעולם, כי אחרי חטאם היו צריכין סיוע וסעד לתמכם, ולכן פירש"י לרוח שהשמש בא משם, דייקא, וזהו במערב שהשמש היה אז במערב שגלגל היומי מניעה למערב והשמש עצמה הולכת ובאה ממערב למזרח, וכך היתה עבודתם בנפש אחרי חטאם וכאמור, ומצד עבודתם זו המעוטה היה אז השגתם, לכן מאותו המקום בעולם היה השגתם ששמעו את קול ה' אבל ויתחבא האדם ואשתו, ר"ל שנסתר השגתם בתוך עצי הגן ר"ל לתוך המונעים ולכן לא היה השגתם רק לרוח שהשמש בא משם וכאמור והבן היטב.
<b>הוא</b> ישופך ראש. ביארו רז"ל בזוהר (בזוהר ח"א, דף קכ"ד.) פ' חיי שרה דא קוב"ה דזמין לבער רוח הטומאה מן הארץ יעו"ש. ואומרו לשון ראש יובן עם מה שנודע כי הראש דס"א מוכלל בקדושה ששם בראש הוא ניצוץ קדושה המחיה כל הס"א ולעתיד יוכלל בקדושה וניטל הראש מהס"א וזה ביטול הס"א. וזה רומז ענין רישא דעשו (בתרגום יונתן בבראשית נ', ג - מענין ראשו של עשיו דנפל במערת המכפלה). וע"ז צווח קרא כי הנה אויביך יהמיון ומתגברים מאחר שמשנאיך דהיינו סטרא דלהון נשאו ראש, ר"ל שקיבלו את הראש, משא"כ לעתיד לא יהיה שם ראש וכאמור ולכן מתבטלים, וז"ש הוא ישופך ראש וק"ל.
<b>ולאדם</b> אמר כי שמעת לקול אשתך ותאכל מן העץ אשר צויתיך כו'. אומרו כי שמעת לקול אשתך הוא מיותר,והיה די באומרו כי אכלת כו'. ויתכן, דהרמ"ע הקשה בס' עשרה מאמרות (במאמר חיקור דין א', ד) דלמה נענש אדם הראשון על עבירה ראשונה הא מדתו של הקב"ה מעביר ראשון ראשון שאינו מעניש על עבירה הראשונה כדאיתא פ"ק דר"ה (ראש השנה י"ז.), ועל מה שנענשה חוה יש לומר כי חטאה ב' פעמים כי תחלה חטאה במה שאכלה בעצמה ואח"כ חטאה בהסתה שהסיתה לאדם ועיקר עונשה על מה שנתנה לאדם וכן משמע מאיכות העונש אל אישך תשוקתך והוא ימשול בד נגד מה שמשלה היא עליו בפיתוי דברים עד שהחטיאתו אבל במה שנענש אדם קשה, ויש לומר דמדה דמעביר ראשון נוהג בדינים אשר דן ה' בעצמו דווקא וקי"ל (שבת קמ"ט:) כל שחבירו נענש על ידו אין מכניסין אותו במחיצתו של הקב"ה ולכן לא נהג בו מדה זו.
<b>ולז"א</b> כי שמעת לקול 'אשתך' דוקא, ואצלה היה זה סרחון שני ונענשה על ידך לכן גם אתה תענש. ובהא מיושב שלא אמר ה' דבריו אלה תיכף באומרו האשה אשר נתת עמדי, אלא שאז עדיין אין להענישו כיון שהיא עבירה ראשונה, משא"כ אחר שנענשה האשה וכאמור.
<b>עוד</b> יש לתרץ קושית הרמ"ע, כי מדת מעביר ראשון היינו מדת יכבוש עונותינו כרי אליעזר דאמר בפ"ק דראש השנה (דף י"ז.) כובש ופירש"י מטמין העון הראשון יעוין בדברינו בפ' וירא בפסוק ויאמר ה' זעקת סדום כו' וכתבתי שם בשם של"ה דמדת כובש או נושא אינו בחנם אלא אם כן האדם יש בו מדה זו שהוא נושא עון, ר"ל שעונות שעשה הם אצלו גדולים מאד על דרך וחטאתי נגדי תמיד (תהילים נא, ה) וכובש הזכיות ע"ש. וכבר ידוע מ"ש המפרשים מדוע דוד בשתים ועלתה לו ושאול באחת ולא עלתה לו (יומא כ"ב:), כי דוד המלך ע"ה השיב לנתן (שמ"ב יב, יג) חטאתי לה' והיה החטא גדול בעיניו לא ביקש התנצלות על מעשהו, אדרבה, אמר וחטאתי נגדי תמיד, מה שא"כ שאול ע"ה אמר לשמואל (שמ"א טו, כד) חטאתי כי יראתי את העם וביקש התנצלות להקטין החטא. וכן הענין באדם הראשון היותו יציר כפיו ית"ש היה מהראוי כאשר שאלו ה' המן העץ כו' אמור יאמר אמנם חטאתי, ולהיות החטא רב בעיניו ואז לא היה נענש כלל כפי מדת כובש דהיינו מעביר ראשון ראשון. אבל הוא השיב האשה אשר נתת עמדי אמר התנצלות להקטין חטאו, ולא עוד אלא שתלה הענין בו ית"ש כאמרו אשר נתת ולכן אין נוהג בו מדת מעביר ראשון. ולז"א כי שמעת לקול אשתך ר"ל על התנצלות שלך שהתנצלת בזה כי שמעת לקול אשתך, אבל בזולת זה לא היה נענש כי היה מעביר ראשון ראשון וק"ל.
<b>עוד</b> יש לומר עם מש"ל בפ' ויצו שהשכיל אדם הראשון מדברי ה' שיש צורך שיחטא ע"ש וא"כ אין ראוי שיענש, אך דאם עשה כך מעצמו בלי פיתוי אחרי שהבין שיש צורך לזה ניחא, והוי עבירה לשמה. משא"כ שאכל ע"י פיתוי מחמת תאוה ולא הוי לשמה וזה כי שמעת וק"ל.
<b>ויהי</b> מקץ ימים ויבא קין כו' וישע ה' אל הבל כו'. צריך לדקדק מה טעם יקובל הבל ולא קין מאחר ששניהם השוו בהבאת המנחה וכל אחד הקריב ממה שהיה לו. גם צריך לדקדק מהו מקץ ימים, כי לא ידענו לאיזה גבול חוזר קץ זה ולמה לנו לידע אימתי היה. אולם ראינו שהיה רצון ה' שבכל עניני האדם בעולם הזה יהיה כל הראשית וההתחלה מיוחד לו ית' ולחלקו למען הכל ישתעבד לעבודתו ע"י העיקר והמטיב שהוא ההתחלה, ואנו רואין זאת דרך כלל במיטב מיני הצלחות בעולם הזה שהם בני חיי ומזוני. בבני ראינו מצות קידוש הבכורות כאומרו (במדבר ג, יג) כי לי כל בכור. בחיי ראינו מבחר החיים שבהם חפץ ה' שיהיו מיוחדים אליו ית"ש כמשארז"ל (עבודה זרה י"ט.) אשרי האיש ולא אשרי האשה אלא אשרי לאדם שעושה תשובה כשהוא איש דהיינו בבחרותו כשהוא איש, ואז הוא זמן התשובה המעולה כי אם היותו ית"ש מקבל שבים תמיד כמש"ה (תהילים צ, ב) תשב אנוש עד דכא, מ"מ מבחר התשובה בילדותו של האדם שאז ראשית ועיקר חיים שלו. ובמזוני מצינו שהקפיד ה' על ראשית דגנך, וראשית עריסותייכם, וראשית גז צאנך, ולקחת מראשית פרי האדמה, הם הבכורים הקודמים לכל ראשית.
<b>ובזה</b> נתבארו הפסוקים כי קין הורה פחיתות חפצו אליו יתברך במה שלא נזדרז להקדים מיד בראשית פרי אדמתו טרם שיתהנה הוא מהם, אלא ויהי מקץ ימים אחר זמן רב שכבר נתרבו הפירות על פני חוצות והוא מלא כריסו עד שכמעט קץ בהם. וזהו מקץ ימים אז נזכר להביא לה' מנחה מפרי האדמה ממה שנזדמן לידו, שאפילו עתה לא השתדל להביא מן המשובח והמובחר שבפירות אלא סתם מפרי האדמה איך שיהיה. אבל הבל כשהביא היה מהבכורות מהפירי הראשון שנולד מן צאנו יחדו לו ית', וגם בחר מחלביהן היותר טובים שבהם, ולפיכך שעה אל הבל ולא אל קין כי המחוייב הוא שהראשית מהכל יהיה שלו יתב' אחרי היותו ית"ש ראשית כל ראשית. בינה לעתים דרוש ד', ואמנם מצינו לו ית"ש אינו מצוה שום מצוה עד שהקדים דוגמתה מתנה טובה לישראל כדי שעי"ז יביאם החיוב להמצוה, וכן במצוה זו שצוה ליתן כל הראשית אליו ית"ש מצינו ג"כ כך כי כן נהג עמנו שכל הראשית והמבחר מיוחד אלינו כן אנחנו חייבים ליחד אליו כל הראשית וכל המובחר.
<b>ובזה</b> מובן פ' ביכורים אמר והיה כי תבא אל הארץ אשר ה' אלהיך כו' ולקחת מראשית, וארז"ל (קידושין ל"ז:) מגיד שלא נתחייבו בביכורים עד שכבשו את הארץ וחלקוה. והוא עם האמור, שתלה הכתוב חיוב הבאת ביכורים לייחד אליו הראשית במה שירשו את הארץ בכיבוש וחילוק ונתייחד ארץ ישראל להם לבד ולא עבר זר בתוכה אחר החילוק, ואמר עוד, ובאת אל הכהן כו' ואמרת אליו הגדתי היום לה' אלהיך כי באתי אל הארץ אשר נשבע ה' כו' ואמרז"ל (ספרי) ואמרת אליו שאינך כפוי טובה. ירצה, כי במה שהבאתי הראשית הגדתי והוריתי שאיני כפוי טובה במה שבאתי לארץ ישראל שהוא ראשית ומובחר העולם נגד זה אני רואה את עצמי מחויב ליתן לו ג"כ הראשית, נמצא במה שהבאתי הביכורים הגדתי והוריתי שאיני כפוי טובה על נתינת ארץ ישראל, וזה הגדתי היום וכו'.
<b>ויצא</b> קין מלפני ה' וישב בארץ נוד כו'. פירש"י ז"ל יצא בהכנעה כגונב דעת העליונה ע"כ. ביאור דבריו, משום דהאי ויצא קין מיותר לגמרי, דלא הוה ליה למימר רק וישב בארץ נוד ואתי למימר שיצא בהכנעה, אלא דאכתי קשיא דאי אפשר ליצא מלפני ה' שהוא מלוא כל הארץ כבודו אם לא העושה עבירה שייך בו לומר שיצא מלפני ה' כי העבירה הוא מסך המבדיל בינו לבין הש"י, וא"כ אם הכנעה זו דקין היתה הכנעה אמתית לא שייך לומר בו שיצא דאדרבה הכנעה מקרבת האדם להש"י, אלא על כרחך שנעשה כגונב דעת העליונה וזה הוי כפירה ח"ו שכפר במה שהש"י בוחן לבות וכליות ולהכי קאמר ויצא קין מלפני ה' כן נראה לי כוונתו וק"ל.
<b>זה</b> ספר תולדות אדם. עמ"ש רש"י, ויש לרמוז דידוע שהראה הקב"ה לאדם כל הדורות ותולדותיו, וידוע מהרמב"ן ז"ל שאין לך אדם שאינו מרומז בתורה, וכן אמר דוד המלך ע"ה (תהילים קלט, טז) ועל ספרך כולם יכתבו אומר מלבד שגלמי ראו עיניך שכל הגולמים טרם היותם עיניך רואות אותם, עוד פלא יותר מזה כי גם על ספרך דהיינו בס"ת כולם הם כתובים וזה דבר פלא אשר עשה ה' שריבוי אנשים כ"כ יהיה כל א' כתוב בתורה במהותו וענינו אין זה כי אם מעשה אלהים וא' מנפלאותיו ונוראותיו. וז"ש ג"כ כאן זה ספר כו' ר"ל ס"ת הזה הוא ספר תולדות אדם שכל תולדותיו כתובים בו.
<b>וירא</b> ה' כי רבה רעת האדם וכל יצר מחשבות לבו רק רע כל היום וינחם ה' כי עשה את האדם כו' יאמר ה' כו'. יש לדקדק בתיבת רק שהוא מיותר, עוד תמהו המפרשים דבפ' נח כתוב ויאמר ה' אל לבו לא אוסיף עוד לקלל כו' כי יצר לב האדם רע מנעוריו, ותמהו דכאן בסיבת הבאת המבול אמר ג"כ טעם א' זה לפי שיצר לבו רק רע ואיך טעם א' יהיה סבה לדבר והפוכו. עוד יש לי לדקדק בלשון כל היום, דהוה ליה למימר כל יום, דאלו כל היום משמע דמיירי ביום אחד.
<b>ונלע"ד</b> דארז"ל (ברכות ל"ב.) אלמלא ג' מקראות נתמוטטו כו' וחד מינייהו ואשר הרעותי (מיכה ד, ו) שהש"י בעצמו מתחרט שברא היצר הרע שהוא מחטיא את האדם, ומצד זה אעפ"י שהחוטא נענש מ"מ אין העונש כ"כ באכזריות משום שיש להם תירוץ זה דיצר הרע אנסיה. ולפ"ז תיקשי לכאורה בדור המבול איך היה העונש חמור בלי חמלה כלל. אך יובן מענין עובדא דאביי דבכה ואמר דהוא לא הוי מצי מוקים אנפשיה ותני ליה ההוא סבא כל הגדול מחבירו יצרו גדול ממנו (סוכה נ"ב. ), ומהאי טעמא ארז"ל (סוכה נ"ב.) לרשעים נדמה להם כחוט השערה כי יצר הרע שלהם קטן ולכן לא שייך בהו יצריה אנסיה.
<b>וזש"ה</b> (ישעיה ה, יח) הוי מושכי העון בחבלי השוא, כי הרשע אין לו תירוץ לומר דיצריה אנסיה כי היה יכול לכבוש יצרו וכל מה שהוא רשע יותר גם יצרו חלוש יותר, נמצא מושך העון בחבלים שאינם. וידוע (ירושלמי ברכות ט', ז) דאכין ורקין מעוטין, וזה שאמר הכתוב וירא ה' כי רבה רעת האדם בארץ, שמעשיהם הרעים רבים מאד וכל היצר הרע שלהם רק רע, ר"ל שהיצר הרע הוא מעט ואין להם תירוץ מצד היצר הרע ואומרו כל היום הוא ג"כ להגדיל התמיה על אשר רעתם רבה.
<b>והוא</b> דביארתי פסוק בישעיה (ישעיה נח, ד) ואותי יום יום ידרושון לריב ומצה תצומו כו' הלזה תקרא צום ויום רצון לה' הלא זה צום אבחרהו פתח חרצובות רשע וכו' אז יבקע כשחר אורך כו'. בד"א חוץ לדרושנו ביארתי פסוקים אלו ע"פ משארז"ל (פסחים ח.) והתניא האומר סלע זו לצדקה על מנת שיחיה בני הרי זה צדיק גמור ומשני כאן בישראל כאן בעובדי כוכבים, כי הישראל אם עושה צדקה בשביל שיתן לו הש"י שכר אעפ"כ אם אין הש"י נותן לו השכר ההוא אינו מהרהר אחריו והוא מניח הבחירה והרצון ביד הש"י כאשר יבחר אם ליתן לו השכר ההוא אם לא, משא"כ העובבד כוכבבים אינו רוצה כלל שיהיה הרצון והבחירה ביד הש"י אלא רוצה שיתן לו הש"י דוקא השכר ההוא, וידוע משארז"ל על מה שאמר מרע"ה הודיעני נא את דרכיך מפני מה צדיק ורע לו כו'.
<b>וזש"ה</b> הנה באמת אותי יום יום ידרושון, שעושין מצות, אבל ודעת דרכי יחפצון ששואלין מפני מה רע להם כמו שביאר אח"כ שאומרים למה צמנו כו', וא"כ הם כגוי אשר צדקה עושה כגוי דייקא, שכשעושה צדקה רוצה דוקא השכר כך הם מהרהרים ואומרים למה צמנו כו'. וע"ז בא מאת הש"י ב' תשובות על דבריהם אלה, חדא, הן לריב ומצה תצומו כו' שהצום עצמו אינו כראוי, הלזה תקרא צום, תו, ויום רצון לה', ר"ל שמדת ישראל שהרצון ישאר ביד הש"י ומאחר שאתם מהרהרים א"כ וכי נקרא זה יום רצון לה'. ואמר אחר כך, הלא זה צום שיהיה חשוב בעיני חדא, אבחרהו שיהיה הבחירה אצלי ולא תהרהרו אחרי מדותי ואידך שיהיה פתח חרצובות רשע כו' וק"ל.
<b>ולעניננו</b> יאמר, ואותי יום יום ידרושון, כי כתבו בספרי מוסר עצה יעוצה לאדם להקל מעליו עבודת הש"י נגד היצר הרע אשר הוא גורם לו כבדות ועצלות, והוא שכאשר האדם מעלה על לבו כי ימי שנותיו ע' שנה והיצר הרע אורב לו והוא צריך להלחם תמיד נגדו וחושב בלבו שזהו דבר שאי אפשר להלחם כ"כ זמן רב ולהנצל מיד היצר הרע כצבי מיד כו', וזהו עצמו פיתוי היצר הרע ומחשבותיו שעי"ז בא לו כבדות ועצלות. ואמנם העצה היעוצה לאדם לדחות עצלות זה מלבו הוא כי יום אתמול כבר הלך לו ואיננו ויום מחר אין האדם בטוח בחייו וכמאמר בן סירא (יבמות ס"ג:) אל תצר ליום מחר כי לא תדע מה יולד יום מחר יבוא ואיננו ונמצא דואג על עולם שאינו שלו. נמצא לפי זה אין עיקר מלחמתו נגד היצר הרע רק יום אחד, לכן יתנהג כך האדם שמיד בהקיצו משנתו יחשוב שנעשה בריה חדשה וצריך אני היום הזה לעבוד את ה' ולהשמר מיצר הרע ואין זה דבר כבד לאדם להשגיח על מעשיו ועל ענינו יום א' ועי"ז יזדרז היטב בעבודת הש"י מאחר שאינו רק יום אחד, ויהיה כזה יום מחר בהקיצו משנתו יחשוב ג"כ כן ובזה לא ימצא כבדות ועצלות וכל ימיו אינו עובד להש"י רק יום אחד.
<b>וזש"ה</b> אני נותן לכם עצה יעוצה ואותי יום יום ידרושון, שבל יחשוב בלבו איך הרבה שנים יוכל לעבוד את ה' ולהשמר מהיצר הרע אלא יעבוד אותו יום יום וכאמור, וזש"ה גם כאן שבא לבאר שאין להם תירוץ זה מצד היצר הרע כי הוא רק רע וכמש"ל שהיצר הרע שלהם מעט אמר עוד, כי הלא איננו רק כל היום, וכאמור, שאין צריך רק יום אחד להלחם נגדו, ובמחשבה זו לא יכבד על האדם לדחות היצר הרע, ולכן אין להם תירוץ מצד היצר הרע ולזה נענשו בלי חמלה.
<b>אמנם</b> אחר שהקריב נח קרבנות וירח ה' את ריח הניחוח למד עליהם זכות מצד אחר, לומר, דאע"ג דמהצדדים שאמרנו קל לדחות את היצר הרע מ"מ מצד אחר איננו דבר קל, והוא עם המבואר בזהר הקדוש (זהר ח"א קע"ט:) שמשארז"ל (סוטה כ"א:) איזהו רשע ערום זה המסדר טענותיו לדיין קודם בוא בעל דין חבירו לפניו. דעי"ז נכנסו דבריו בלב הדיין ואח"כ בבוא בעל דין השני קשה לו להוציא מלב הדיין דברי בעל דין הראשון, כך הוא ענין היצר הרע שבא אל האדם תיכף כשנולד ומסדר לפניו טענותיו ופיתוי ומונעים לו עניני העולם הזה, והיצר טוב אינו בא לאדם עד היותו בן י"ג שנה, ולכן רחוק וכבד הוא שיוציא היצר טוב מלב האדם טענות היצר הרע אשר כבר הסדיר לו קודם בוא היצר טוב. ולזה לימד הש"י זכות לומר דאף על פי כן אין קל כל כך להלחם נגד היצר הרע, ולז"א לא אוסיף עוד לקלל כו' כי יצר לב האדם רע מנעוריו ופירש"י מנעריו כתיב משננער לצאת ממעי אמו בא היצר הרע וזהו זכות שלימד על האדם וכאמור וק"ל. שייך לפ' בראשית ולפ' נח
<b>וירא</b> ה' כי רבה רעת האדם בארץ וכל יצר כו' ונח מצא חן בעיני ה', יש לדקדק דפסוק זה אין לו שייכות לפ' בראשית כי כל הסיפורים מעניני נח נתיחדו בפ' נח. אלה תולדות נח, פירש"י עיקר תולדותיהן של צדיקים מעשים טובים, ויש לדקדק למה דווקא גבי נח קא משמע לן קרא דעיקר תולדותיהן של צדיקים מעשים טובים ולא גבי צדיקים אחרים וכבר הוזכרו כמה צדיקים בפרשה הקודמת. נח איש צדיק תמים היה בדורותיו, פירש"י יש דורשין לגנאי אילו היה בדורו של אברהם לא היה נחשב לכלום, יש לדקדק מאחר דלכולי עלמא צדיק היה שהרי העידה התורה שהיה איש צדיק תמים, ממילא אף אם באנו לדרוש לגנאי אי אפשר לנו לומר רק שאם היה בדורו של אברהם אבינו לא היה חשוב כל כך כמו עתה אבל איך נאמר שלא היה נחשב לכלום זה אינו מובן כלל.
<b>ובס'</b> גנזי יוסף פירש דלכולי עלמא צדיק היה, רק משום דכל צדיק אע"פ שמקיים כל מצות שבתורה צריך שיהיה לו מדריגות ענוה שלא ידמה בלבו שעשה אפילו מצוה אחת וכמאמרם ז"ל (נדה ל:) אפילו כל העולם אומרים לך צדיק אתה הוי בעיניך כרשע, וזה מדריגה קשה להשיגו רק בהיות האדם בין צדיקים גדולים מערכו תמיד, או אפילו צדיקים כערכו אעפ"כ יצוייר מדריגה זו כי בלבבו יבין כל מצוה שעושה ומוצא בה חסרון שלא היה ביראה ואהבה כראוי וכדומה וכל התנאים הצריכים לעשיית המצוה כמבואר בס' חרדים, וכשרואה חבירו עושה מצוה אומר בלבו מסתמא בלי שום חסרון, ובהיות כך יוכל לבוא למדריגה שלא יהיה נחשב בעיני עצמו אפילו לצדיק כל דהו. משא"כ בהיות האדם בין רשעים גמורים הדבר קשה וכבד מאד להיות על מדריגה זו שלא יהיה נחשב בעיניו למאומה. ובהא פליגי מאן דאמר לשבח סבירא ליה דאפילו מדריגה זו היה לו, ומאן דאמר לגנאי סבירא ליה שמדריגה זו היה נמנע לנח מחמת היותו בין דור שכולם רשעים כמו שאנו רואים שאפילו אחד לא נמלט מהם לכן ודאי לא הגיע למדריגה זו. נמצא אע"פ שדרש זה הוא לגנאי, מ"מ לפי האמת אינו גנאי כל כך לנח כי דבר זה נמנע היה לו מצד רשעת דורו. וזהו שאמרו אילו היה בדורן של צדיקים לא היה נחשב לכלום, ר"ל שהיה לו גם מדריגה זו שלא היה נחשב לכלום בעיני עצמו עכ"ד, (ואני אבאר עוד בדרך אחר אי"ה).
<b>ובסוף</b> הענין ויבא נח אל התיבה כו' מפני מי המבול פירש"י אף נח מקטני אמנה היה מאמין ואינו מאמין שיבא המבול ולא נכנס עד שדחקוהו המים ע"כ. וקשה, בשלמא לשטת הדורשים לגנאי אפשר לומר כך, משא"כ לשטת הדורשים לשבח איך נאמר שהיה מקטני אמנה, וא"כ מאחר שפירש"י לעיל דעות חלוקות איך כתב כאן בסתם שהיה מקטני אמנה. בעצם היום הזה בא נח כו', פירש"י שהיו בני דורו אומרים שיהרגו את נח כשיכנס לתיבה אמר הקב"ה אני מכניסו לעיני כולם כו' והקיף התיבה דובים ואריות כו', ויש לתמוה, חדא, מה ראו על ככה להרוג את נח מה בצע בהריגתו כי לא יצילו את עצמם בזה, ותו, דאם האמינו או ראו שיכולת ביד הקב"ה להביא מבול על כל אשר בו רוח חיים איך לא ישימו אל לבם לא דעת ולא תבונה שהיכולת בידו ג"כ להציל את נח מידם ולסגור בעדו.
<b>וקודם</b> שנבאר זה אקדים לבאר כמה פסוקים וענינים כפי ההזדמן. בס' יהושע אחר שהכניס את ישראל לארץ ישראל קבץ כל ישראל ואמר להם בעבר הנהר ישבו אבותיכם כו' עד סוף הענין. ועתה בחרו לכם את מי תעבדו אם את אלהים אשר עבדו אבותיכם אשר בעבר הנהר או את אלהי האמורי כו' ואני וביתי נעבוד את ה' ויאמרו לא כי את ה' נעבוד ויאמר להם לא תוכלו לעבוד את ה' כי אלהים קדושים הוא אל קנא לא ישא לפשעכם ולחטאתיכם ויאמרו חלילה לנו מעזוב את ה' לעבוד אלהי נכר כו' (יהושע כד'), הפסוקים תמוהים מאד, איך יהושע פתה לכל ישראל לעבוד עבודת כוכבים, בשלמא אלו עשה להם איזה עונש ומורא אם יעבדו עבודת כוכבים אתי שפיר אבל הלא לא זכר שום מורא ופחד ועונש על עבודת כוכבים רק דאדרבה אמר הכל להיפך, והוא תמוה איך פתה אותם בכמה פיתוים ע"ז באומרו כי קשה לעבוד את ה' כי אל קנא הוא לזאת בחרו לכם אחד משני עבודות כוכבים, הגם כי כוונתו היה לטובה שיקבלו ישראל עליהם עול ה' לזאת הכביד עליהם הדבר כאומרו לא תוכלו לעובדו כו' ור"ל לכן הזכו היטב. מ"מ איך לא ירא לנפשו אולי יכנסו דבריו באזני ישראל ויתרצו לעבוד כוכבים ח"ו. עוד יש לדקדק באומרו ואני וביתי נעבוד את ה' למאי נפקא מינה סיפר להם מה שיעשה הוא והרי לא שאלוהו ע"ז.
<b>עוד</b> נקדים פסוק בריש ישעיה שאמר ישעיה להקב"ה כי נטשתה עמך בית יעקב כי מלאו מקדם ועוננים כפלשתים, פירש"י לפי שבני קדם היו מכשפים גדולים לכן אמר שישראל שבאותו הזמן מלאו כשפים יותר מבני קדם. ויש לדקדק, חדא, מה הוצרך לומר סימן ולקרוא את ישראל בשם בית יעקב, וכי באומרו עמך לא ידענו מי הם. ותו, הלא ידעו דבני קדם הם המכשפים הגדולים בכל העולם והם גדולים בכשפים יותר מפלשתים, א"כ איך אמר ועוננים כפלשתים בכף הדמיון מאחר שהעיד שישראל נמלאו בכשפים אפילו יותר מבני קדם א"כ איך ישתוו פלשתים להם אחר שפלשתים אינם אפילו בערך בני קדם. עוד יש לדקדק בתיבת מלאו דמשמע שמלאו אחריהם, ולפירש"י הוה ליה למימר נמלאו מקדם.
<b>ובישעי'</b> (סי' כ"ח) אמר כה אמר ה' עליכם אנשי לצון האומרים כרתנו ברית את מות (פירוש עם מלאך המות) ועם שאול עשינו חוזה גבול וענינו עשיית שלום שוט שוטף (שבט ופורעניות אשר שוטף את באי עולם) כי יעבור לא יבואנו (לא יבא עלינו) כי שמנו כזב מחסנו ובשקר נסתרנו לכן כה אמר ה' הנני יסד בציון אבן בוחן אבן חזק וענינו התרבות הצדיקים בירושלים המאמין לא יחיש הצדיק המאמין ד"ז לא ימהרנה לומר אם אמת הוא ימהר לבוא ושמתי משפט לקו ויעה ברד מחסה כזב וסתר מים ישטופו אותו המחסה כזב שאמרתם יטאטאנו הברד והסתר שאמרתם בשקר נבתרנו ישטפוהו המים וכופר (יתבטל) בריתכם את מות וחזותכם את שאול שוט שוטף כי יעבור והייתם לו למרמם כו' ע"כ. הדברים תמוהים, איך כורתין ברית את מות ועם השאול ואיך נסתרים תוך השקר, ותו, התשובה שהשיבם הקב"ה שייסד בציון צדיקים וע"י זה יתבטל ברית הזה אין תשובה זו מובנת כלום.
<b>עוד</b> נקדים פסוקי תהילים אשרי האיש כו' אשר פריו יתן בעתו ועלהו לא יבול וארז"ל (עבודה זרה י"ט:) אפילו שיחת חולין של תלמידי חכמים צריכין לימוד, לא כן הרשעים כי אם כמוץ כו' על כן לא יקומו רשעים במשפט וחטאים בעדת צדיקים. וקשה וכי כשאין החטאים בעדת צדיקים יש להם תקומה, ותו קשה שאמר הטעם על כן לא יקומו כי יודע ה' דרך צדיקים ודרך רשעים תאבד, והרי מתרץ הקושיא בקושיא עצמה דהא בא ליתן טעם למה הקב"ה שונא הרשעים ואמר הטעם לפי ששנאם.
<b>עוד</b> נקדים פסוקי תהילים (תהילים לד, כב) תמותת רשע רעה ושונאי צדיק יאשמו פודה ה' נפש עבדיו ולא יאשמו כל החוסים בו. ויש לדקדק מאיזה טעם הוה אמינא שיאשמו החוסים בו עד שהוצרך לומר שלא יאשמו. עוד נקדים מאמרי דהמע"ה (תהילים נא, ב) בבוא אליו נתן הנביא כאשר בא אל בת שבע הרב כבסני מעוני ומחטאתי טהרני כי פשעי אני אדע וחטאתי נגדי תמיד לך לבדך חטאתי כו', יש לדקדק, פשעי לשון רבים וחטאתי לשון יחיד, ותו, גבי פשעים אמר אני אדע דהכוונה שיודע שפשע, וגבי וחטאתי אמר נגדי תמיד דהלשון מורה שהדבר בא לפניו תמיד ומורא עולה לנגדו תמיד ולא שחטא עדיין, ותו לך לבדך חטאתי אלא למאן חטא.
<b>נקדים</b> להסביר הענין איך הצדיקים הגדולים הורגים את הרשעים באמרי פיהם, ככתוב גבי משיח ברוח פיו ימית רשע (ישעיה יא, ד) וכדמצינו באלישע (במלכים ב ב, כד) ביריחו שהרג מ"ב נערים, וכן באליהו שאמרה לו הצרפית מה לי ולך כי באת אלי להזכיר עוני להמית את בני (שופטים יא, יב) וכדומה. קשה תרתי, חדא, באיזה כח וסברא יוכל אדם אחד לאבד את חבירו, ותו, איך הצדיק הורג נפש ואין בידו חטא, ואי משום שזה הנרצח היה רשע מ"מ הרי אם יהרוג א' את רשע גמור הינצל ממות, ולא מצינו רק אנשים פרטיים שהתירו רז"ל את הריגתן (במס ע"ז כ"ו:) וכדומה, אבל אסור להרוג אפילו רשע גמור. ובדברי הצרפית ג"כ צריך להבין מהו להזכיר עוני, ורש"י ז"ל פירש עד שלא באת היו מעשי שקולין נגד מעשי אנשי העיר הייתי נחשב לצדקת ועתה נגד מעשיך אני נחשבה לרשעה. וזה ג"כ מחוסר הבנה, כי איך יתכן שצדיק יהיה נחשב נגד הצדיק האחר כרשע כי אי אפשר לומר רק שצדיק אחד נגד צדיק הגדול ממנו אינו חשוב כ"כ, אבל איך יהיה נחשב צדיק לרשע, וקושיא זו דומה למה שהקשיתי לעיל במ"ש רש"י שבדורו של אברהם לא היה נח נחשב לכלום כו' ע"ש.
<b>ושייך</b> לענין זה עוד מ"ש מרע"ה ויאמר לרשע למה תכה רעך (שמות ב', יג) ופירש"י רשע כמותך, וקשה טובא, חדא, א"כ מה סימן נתן לנו הפסוק בכדי שנדע למי דיבר והודיענו שאמר לרשע, ועדיין אין אנו יודעים כיון ששניהם שוים ברשעתן. עוד קשה אומרו הלהרגני אתה אומר הוה ליה למימר אתה רוצה, ורז"ל באו לישבו ואמרו (בשמות רבה א, כט) מלמד שהרגו בשם המפורש, ועדיין קשה איך שמע למשה רבינו ע"ה עתה שהזכיר השם המפורש עד שאמר לו הלהרגני אתה אומר. ובתוך הענין אסביר עוד משארז"ל (חגיגה ט"ו.) זכה נוטל חלקו וחלק חבירו בגן עדן, איך יתכן שהצדיק יקח שכר בעד מצוה שעשה אחר, וכיצד הלה עושה סחורה בחלקו של זה. וטרם בואי לבאר כל הנ"ל אקדים מה שפירש האר"י ז"ל בפסוק הצילה נפשי משפת שקר (תהילים קכ, ב) שהדבר תמוה, הלא נודע שבכל מצות התורה הבחירה ביד האדם ואיך התפלל שינצל מדיבור שקר, ופירש בו האר"י ז"ל בדברים קצרים ומעטים פירוש מתוק רק לפי שדבריו עמוקים ארחיב בו הדיבור שיובנו דבריו היטב.
<b>איתא</b> במדרש שאדם הראשון חטא בערב שבת ובשבת נתקבל בתשובה. ויש לדקדק למה דוקא בשבת ולא מתחלה, גם לתרץ מה שאמר לו הקב"ה כי ביום אכלך ממנו מות תמות ובאמת לא מת אותו יום. הענין הוא, שהקב"ה ברא בני האדם לכבודו ושיהיה שכר ועונש בעולם, דהיינו שיהיה הבחירה ביד האדם לעשות טוב או רע, וזה אי אפשר אלא בהיות האדם מורכב מטוב ורע שעי"ז יש בכחו להטות לרע לכן בהגבירו הטוב ומהפך הרע לטוב שכרו הרבה מאד, ואמר בזהר זוהר ח"ב דף קפ"ד. לית טוב אלא דנפיק מגו רע, ר"ל אע"פ שחלק הטוב הוא דבר טוב מ"מ הרע כשנתהפך לטוב הוא הרבה יותר במעלה, והיינו אמרם ז"ל (בראשית רבה ט, יב) מאד זה מות, ר"ל כי הרע בהתהפכו לטוב הוא טוב יותר ונקרא טוב מאד. ממילא לתכלית זה רצה הקב"ה בבריאת האדם, וזה אי אפשר אלא בהיותו מורכב מטוב ורע.
<b>ואולם,</b> מפי עליון לא תצא הרעות והטוב, ר"ל שהקב"ה בעצמו בודאי לא יעשה דבר זה לערב טוב עם רע ע"ד שאמר הכתוב ויבדל אלהים בין האור ובין החשך, ופירש"י אין נאה לאור ולחשך שישתמשו ביחד וקבע לזה תחומו ולזה תחומו. כך הענין בזה, שהקב"ה בעצמו לא יעשה זאת לערב טוב עם רע, ובאמת עיקר בריאת האדם היה שיהיה תערובות כנ"ל, לזאת הקב"ה ברא לאדם הראשון באמת כולו טוב, והיה צריך שאדם הראשון יעשה עבירה כדי לערב טוב ברע וישלים אדם הראשון כוונת הבריאה ויתערב טוב ורע.
<b>אולם</b> איך היה הדבר אפשר שאדם הראשון יעשה איזה עבירה מאחר שהיה כולו רק טוב ולא היה בו אפילו נקודה רע ולא היה אפשר כלל שיחטא, ובאמת היו צריכין שיחטא להשלים כוונת הבריאה. והוצרך הקב"ה להזמין לו עזר שיחטא, והעוזר הזה הוא מתנגד דהיינו מחלק הרע לפתות אותו שיחטא מה שהוא מתנגד לטבעו שהוא הכל טוב. וזה שאמר הש"י לא טוב היות האדם לבדו, ר"ל אם יהיה האדם לבדו בלי תערובות רע רק טוב כמו שהוא עתה אין זה טוב עדיין, והיינו לא טוב כו' וכדברי הזוהר לית טוב אלא דנפיק מגו רע, ובהיות כך מוכרח אעשה לו עזר לעזרהו לערב הטוב, ומהו העזר, לז"א, כנגדו, דהיינו דבר מתנגד צריך לעזרו והבן, וכך היה שהנחש סיבבו בפיתויים עד שעשה עבירה והשלים כוונת הבריאה. והקב"ה הוצרך להזהירו שאם לא כן אין כאן עבירה והיה צריך כך דוקא שהקב"ה יזהירו והוא יעבור ועי"ז נשלם כוונת הבריאה.
<b>ולפ"ז</b> לא די שלא חטא אדם, אדרבה, השלים כוונת הבריאה, ואולם בלבו חטא כי לא ידע מכל זה ונתכוון לאכול בשר חזיר ועלה בידו בשר טלה נזיר כ"ג. ולא חטא רק במחשבה. והנה אמרינן (יומא כ"ט.) הרהורי עבירה קשים מעבירה כי בהרהור רע פוגם במחשבה, ואמרינן (שבת ק"נ.) דבשבת דיבור אסור הרהור מותר, והטעם, כי יש כח בקדושת שבת לחסות על הרהור כל שלא נתגשם ולא בא לידי מעשה או דיבור, ומתקן קדושת שבת את הפגם ההוא. לזאת בבוא שבת נתקבל אדם הראשון בתשובה כי בקדושת שבת תיקן פגם המחשבה ההיא.
<b>נמשיך</b> עוד הענין, ליישב מה שהקשיתי על מה שאמר הקב"ה כי ביום אכלך ממנו מות תמות ובאמת לא מת באותו יום. ואקדים מה שפירשתי פסוק בישעיה (ישעיה כז, ג) אני ה' נוצרה לרגעים אשקנה פן אפקוד עליה לילה ויום אצרנה. פירש"י שהבטיח הקב"ה לישראל שישקם לרגעים כוס התרעלה, ר"ל מעט מעט, מטעם פן אפקוד עליה לענשם בפעם אחת ולא יכול להתקיים יעוי"ש. ואני פירשתי באופן אחר בהקדם מ"ש ביהושע (יהושע י, יב) כשאמר שמש בגבעון דום ולא אץ לבוא כיום תמים פירושו קרוב למעת לעת עמד השמש במקומו. ויש לדקדק למה דווקא קרוב למעת לעת ומעט פחות ולא היה מעת לעת שלם.
<b>ויובן</b> כ"ז עם אמרם (זהר ח"ג דף ס"ט:) כי כשרצה הקב"ה לברוא האדם אמרה אורייתא קמיה האי אדם עתיד למחטי קמך והשיב הקב"ה וכי למגנא איתקרינא ארך אפים. וקצת קשה מה תועלת בהארכת אף מאחר שסוף סוף אח"כ יתענש. רק הענין, נודע כי בני יששכר חלקו השעה לתתר"ף חלקים בכוונה שיש בשעה תתר"ף נשימות שמנשם האדם כי שם הויה ב"ה מתגלגל לתתר"ף צירופים, ובכל רגע מאלו הרגעים מתפשט חיות חדש מן צירוף חדש לכל העולמות, ומחמת זה יש בכל רגע פירוש חדש על התורה כולה, כי חיות חדש והנהגה חדשה בכל העולמות בכל רגעי השעה, ומחמת זה מוכרח שיהיה תתר"ף נשימות בשעה, כי חיות העולמות שנשפע מהש"י משתלשל מעולם לעולם וכל הנמצאים שואבים אותו החיות כמש"ה (נחמיה ט, ו) ואתה מחיה את כולם, ובהשתלשלו לזה העולם נעשה באדם ובכל בעל חי שביבשה רוח שהוא נשימה שמנשם האדם לקרבו שזהו חיותו. ולכן לפי שבכל רגע יש חיות חדש לכן צריך נשימה חדשה שיקבל רוח החיים המתפשט ברגע הזה כי לא יחיה ברגע הזו על ידי החיות שקיבל ברגע הקודמת כי עתה כבר נעשה חיות חדש והנהגה חדשה בכל העולמות מצירוף חדש, כך מתנהג כל ימי עולם מראשית הבריאה עד סוף. והאלהים עשה כך לפי שאם היה חיות א' לעולם היה הנפש החוטאת היא תמות בהכרח דהא אדם כשחוטא פוגם אז בשורש חיותו ונפסק החיות שלו וא"כ לא היה לו שוב עם מה לחיות, משא"כ עכשיו שיש בכל רגע חיות חדש מצירוף חדש, לכן אף כשאדם חוטא ופוגם בשורש חיותו ונפסק חיות שלו מ"מ הוא חי דהא מיד ברגע האחרת נשפע חיות ממקום חדש שעדיין לא פגמו, ולכן יוכל החוטא לחיות וחטאו שמור עד שיעשה תשובה או עד שיתענש, וזהו ענין אריכת אפים כאמור.
<b>וזה</b> הכוונה דאמרה אורייתא האי אדם דאת בעי למיברי זמין הוא למיחטי קמך, ר"ל ובודאי ימות מיד בחטאו, וא"כ לא תבראהו הרי לא יתקיים ואפוכי מטרתא למה ואמר הש"י וכי למגנא איתקרינא ארך אפים, ר"ל דעל ידי אריכות אפים יוכל לחיות כי אח"כ יש חיות חדש ובסמוך יתבאר מאמר זה עוד יותר. ואמנם ארז"ל (יבמות קט"ו.) מים שאין להם סוף אשתו אסורה מים שיש להם סוף אשתו מותרת ובלבד ששהה כדי שתצא נפשו ושיעור לדבר אין מבואר בש"ס ויש אומרים ששיעורו מעת לעת כי האדם הנטבע מת על ידי שאין לו שם נשמת רוח החיים בהיותו תוך המים, וכבר נתבאר כי נשימה חדשה צריך לפי שנשפע חיות חדש לכן לא יוכל עתה לחיות ע"י החיות שקיבל בראשונה.
<b>ואמנם,</b> כל מעת לעת הוא היקף אחד כמ"ש ויהי ערב ויהי בוקר יום א', וכל מיני החיות של כל הרגעים אשר במעת לעת יש להם שייכות זה לזה, לכן לפעמים ע"י הדחק יוכל האדם להתקיים כל המעת לעת ע"י רוח החיים שקיבל בתחלתו אף שנחלש עי"ז מ"מ לא ימות כל מעת לעת. והנה נודע שהשמש מקבלת חיותה ע"י השירה שאומרת ובזה שואבת רוח החיים בקרבה כמו שהבעל חי שואב רוח החיים בנשימתו, ומהאי טעמא כשאמר יהושע לשמש בגבעון דום מלומר שירה ממילא לא שאבה רוח החיים אז ונחלשה ולא היה לה כח ללכת, רק דמ"מ לא נתבטלה ממציאות כי נתקיימה ע"י רוח החיים ששאבה קודם שאמר לה יהושע דום, ולכן אלו עמדה כך מעת לעת שלם היתה נתבטלת ממציאותה ולא היה באפשר שתעמוד כך מעת לעת, ולפי שיהושע היה חפץ שתעמוד במקומה כל מה שאפשר לה לעמוד בכדי שיקום גוי אויביו לכן עמדה מעת לעת רק מעט פחות, וזש"ה (ישעיה י, יג) ולא אץ לבא כיום תמים דייקא וק"ל.
<b>וא"כ</b> לפ"ז שרגעי המעת לעת יש להם שייכות זה לזה, א"כ עדיין הנפש החוטאת היא תמות או יחלה עכ"פ בחטאו, כיון שבחטאו פגם שורש החיות של כל המעת לעת ההוא. ומשום הכי המציא הש"י המדה של אריכות אפים להאריך לו יום ההוא שחוטא כי ביום ההוא ראוי שימות על פי הטבע רק ע"י המדה ההיא של אריכות אפים מתקיים ומיד בהגיע יום השני אז נשפע חיות חדש ממקום שלא פגם עדיין ועד"ז יוכל להתקיים, וז"ש וכי למגנא איתקרינא ארך אפים כאמור וק"ל.
<b>וזש"ה</b> אני ה' נוצרה, ר"ל שאני שומר אותה ולכן לרגעים אשקנה, ר"ל משום הכי אני משקה אותם בכל רגע חיות חדש כדי שלא ימותו בחטאם, וכי תימא הרי כל רגעי המעת לעת יש להם שייכות זה לזה וא"כ ראוי שימות ביום ההוא, לז"א, לילה ויום אצרנה, ר"ל מעת לעת שלם אני שומרה ע"י המדה של אריכות אפים ושוב ביום השני מתקיים ע"י החיות החדש וכמ"ש וק"ל.
<b>וזש"ה</b> כי ביום אכלך ממנו מות כו' איננו גזירה שימות באותו היום, אלא אדרבה ממאמר עצמו (מוכח) שיוכל להתקיים ור"ל כי הטבע ימות באותו יום שחוטא, משא"כ ביום השני אינו מוכרח למות כיון שיש אז חיות חדש, ולכן כיון שעל ידי אריכות אפים נתארך יום ההוא שוב יכול לחיות או כפשוטו כיון שיום שלם יוכל להתקיים ברוח חיים הראשון ממילא מיד בא יום אחר בא חיות חדש וק"ל, וזה כפל מות תמות, ור"ל, כיון שעל פי הטבע שימות החוטא אינו מחויב רק באותו יום וא"כ תמות ר"ל לאחר זמן דיוכל להתארך על זמן רב, והודיע הש"י זאת לאדם הראשון כי כשיעבור על ציויו ויראה שלא ימות מיד לא ישפוט עי"ז שאין בידו עון והבן.
<b>היוצא</b> לנו עכ"פ מדברינו שאדם הראשון השלים כוונת הבריאה ע"י חטאו שעירב טוב ורע כדי שיהיה בחירה לאדם להטות לטוב או לרע. וענין הבחירה, כי בעשותו טוב מוסיף כח בטוב ולהיפך מוסיף כח ברע ח"ו. וענין הכח הזה שמוסיף וכל התנהגות האדם בטובו או בהפכו יובן במשל א', כי מלך בשר ודם שיש לו בן רע מעללים וחפץ לילך בבתי זונות או לסטים מתיירא אביו שבבואו שם לא יהיה לו אפשר לחזור כלל, גם פן ירעו לו או יהרגוהו, לזאת מוכרח אביו המלך לילך גם הוא לאותו המקום המכוער כי בהיותו שם עם בנו לא יעשו לו מאומה, ולא זו בלבד שמוכרח אביו לילך שמה אלא שמוכרח להקדים את עצמו ללכת קודם שילך בנו לשם כי אם ילך בנו תחלה והמלך אחריו פן ירעו לו קודם בוא המלך שמה וכאשר המלך אתו מבקש ממנו חוס נא על כבודי ועליך וחזור עמי להיכלי ואם שומע לו הרי טוב וחוזרים שניהם בשמחה ואם לאו מוכרח אביו להתעכב עמו כי ירא לעזבו שם. וכאשר בני המלך הטובים רואים שאביהם מתעכב שם רע עליהם המעשה הזה כי איככה יוכלו לראות בצער אביהם וחלול כבודו הם נכנסים ג"כ לשם ומבקשים מאביהם לחזור להיכלו ולא יצטער עוד ולא יבוזה כבודו עוד, ועם שאין נוח למלך לצאת משם אעפ"כ כצאתם מאותו המקום והמלך לרוב אהבה שיש בלבו עליהם הוא הולך אחריהם, ואז נשאר בנו שם לבד ונעשה הפקר להם ומריעים לו הלסטים והורגים אותו זהו המשל.
<b>וכן</b> הענין בנמשל, כי האדם כשחוטא מתקרב אל הרע מבחוץ ועדיין לא נכנס בתוכו כמש"ה (תהילים לו, ה) יתיצב על דרך לא טוב כו', אך כשיחטא עוד אח"כ אזי יכנס אל תוך הרע ויש חשש שישאר שם ויאבד מעולם הזה ומעולם הבא, לכן מוכרח הש"י כביכול ללכת אתו באותו הרע כדי שינצל ושיהיה אפשר לו לשוב משם ומוכרח כביכול להקדים הליכתו לשם כאמור בהמשל. ולכן כשחוטא האדם פעם ב' מכניס לשם השכינה כביכול ובחטאו פעם ג' מכניס נשמתו לאותו הרע, וזו ענין גלות השכינה. והנה הש"י בהיותו עמו שם הוא מבקש מאתו לחוס על כבודו וצערו כביכול, וזהו ענין הבת קול המכרזת בכל יום כמבואר בשם הבעש"ט ז"ל כי אף שאין הרשעים שומעין זאת שמיעה ממש מ"מ מזלייהו חזי והם הרהורי תשובה הבאים לאדם תמיד כמשארז"ל (מנדרים ט:) רשעים מלאים חרטות, וכשאדם ציית לאותו הקול דהיינו הרהורי תשובה ושב באמת הרי טוב, ואם לאו אלא שדוחה אותן הרהורי תשובה ואינו ציית לקול הש"י המבקש מאתו אזי מוכרח הש"י להתעכב עמו עוד אולי ישוב אח"כ. ואמנם הצדיקים רע עליהם המעשה הזאת שהוא גלות השכינה כביכול וחילול כבודו לכן הם נכנסים ג"כ שם ומבקשים מהש"י לחוס על כבודו וצערו כביכול ואח"כ בעלייתם משם עולה הש"י עמהם ונשאר נפש הרשע לבדו שם ואז הופקר למות מהרה ואעפ"כ אין על הצדיקים עון אשר חטא על אבדן הרשע כי הם לא כיוונו רק לכבוד הש"י לבדו.
<b>ואמנם</b> כניסת הצדיקים להרע הוא, או ע"י נפילת אפים כמבואר בכוונה דנפילת אפים (פרי עץ חיים שער יג) שמוסרים עצמם למקום המיתה ומעלים משם ניצוצות הקדושות, והוא ענין האמור. או, שבראותם הרשע חוטא ובמה שמהרהרים בעשייתו זו ומדברים בפיהם ענין הרשעות שעושה זה. ונודע שהמחשבה והדיבור הוא כל האדם, א"כ הרי נכנסים הם לאותו המקום ועי"ז נהרג אותו רע, וזהו ברוח פיו ימית רשע, וזהו ענין הצרפית שאמרה באת אלי להזכיר עוני כו' כי ע"י הזכרת העון נענש, וזהו ג"כ הענין שאמר משה רבינו ע"ה לרשע למה תכה רעך הבין הרשע שמשה רבינו ע"ה הזכיר חטאו בפיו כדי שיהרג עי"ז. ולז"א הלהרגני אתה אומר וק"ל.
<b>וזש"ה</b> (תהילים לד, כב) תמותת רשע רעה, ר"ל הרע עצמו אשר נכנס לשם ע"י חטאיו אותו הרע עצמו ממית אותו, שמא תאמר הלא הש"י כביכול עמו שם ואיך הרע ממיתו, לז"א, פודה ה' נפש עבדיו, ר"ל כי נפשות הצדיקים פודים הש"י משם וכאמור ואז הרע ממיתהו, ושמא תאמר שיש להצדיק אשם בזה שעל ידו נאבד הרשע, לז"א שאף על פי כן לא יאשמו כל החוסים בו, כיון שעיקר כוונתו היה רק בעבור הש"י ולמען כבודו וק"ל. וזהו ג"כ כוונת הפסוק (תהילים א', ה) על כן לא יקומו רשעים במשפט, ר"ל דלא תיקשי הלא הש"י כביכול עם הרשעים שם ואיך נענש הרשע, לז"א וחטאים בעדת צדיקים, ר"ל שיש בעולם ג"כ צדיקים וכאמור, וביאר הטעם כי יודע ה' דרך צדיקים שאוהב אותם ובצאתם משם הש"י יוצא עמהם וכאמור ועי"ז ודרך רשעים תאבד והבן וק"ל.
<b>והנה</b> בהכנס נשמות הרשע לתוך הרע נכנס עמו ג"כ כל תורתו ומעשים טובים שעשה, וכאשר הצדיק מוציא את הש"י כביכול משם אזי גם אותה התורה ומעשים טובים עולים עמו והרי הם הפקר ואין להם בעלים וזוכה בהם הצדיק, ולז"א זכה נוטל חלקו וחלק חבירו בגן עדן, ובדרוש לפ' שלח לך המתחיל מרגלים יהושע וכלב נטלו חלקם ביארנו זאת באורך ושם נתבאר היטב כל ענין אשר פריו יתן בעתו כו' עש"ה.
<b>והנה</b> נודע שיש כמה מיני עבירות ויש חטאים קלים שאין הרע חזק כל כך שם ויש חטאים חמורים וכמה מדרגות יש, והנה אין אדם צדיק בארץ אשר יעשה טוב ולא יחטא, רק שחוטא בחטא קל, והרי הש"י עם נשמתו ברע ההוא כשחוטא ג' פעמים רק שאין הרע ההוא כ"כ רע כשצדיק כזה בין רשעים גמורים אשר הש"י כביכול עמהם תוך רע הקל אעפ"כ חביב מאד בעיני הש"י כמשל המלך שתעה לבדו במדבריות מקום סכנה והוא רעב ועיף וצמא ומצאו איש עני והדריכו בדרך ישרה והביאו העני אל תוך ביתו הנבזה והקטן והאכילו לחם ומים הנה חביב מאד בעיני המלך, משא"כ כשהמלך בהיכלות וכל עבדיו נצבים עליו אין בית העני ההוא ולחמו נחשב לכלום בעיניו ואדרבה אם יכריח העני ההוא אז למלך לילך לביתו הלא יכעס המלך עוד. וזהו הענין מ"ש רש"י ז"ל גבי הצרפית עד שלא באת היו שוקלין מעשי נגד מעשי אנשי העיר והייתי נחשבת לצדקת ועכשיו כו' ואני נחשבת לרשעה הוא הענין שכתבנו וק"ל.
<b>ואמנם</b> להראות בחוש ענין זה איך הש"י נכנס כביכול לתוך הרע ההוא ואח"כ נכנסת נשמתו נתבאר באורך בדרוש לפ' שלח (הנזכר לעיל) עיין עליו שנתבאר שם היטב, ונתבאר שם ג"כ דברי האר"י ז"ל ע"פ הצילה נפשי משפת שקר כי כשחוטא פעם ב' נתמלא אותיות שקר יו"י מספר הויה ב"ה כזה: שי' קו' רי' ובחטאו פעם ג' נתמלא באותיות נפש כזה שין' קוף' ריש' ע"ש. ולז"א דוד המלך ע"ה כשחטא ב' פעמים אמר כי פשעי אני אדע (תהילים נא, ה) אמר פשעי לשון רבים הוא על ב' העבירות וקראם פשעים וחטאתי נגדי תמיד ר"ל אני דואג פן אחטא עוד פעם ג' ותבא נפשי לשם, ואמר לשון חטא כי עבר עבירה ושנה בה נעשה כהיתר ואין בידו שוב הבחירה כ"כ ונחשב כמעט כשוגג, כי כעת לך לבדך חטאתי שעדיין לא נכנס נפשי לשם ועי' בדרוש הנ"ל באורך יובן כ"ז היטב.
<b>ובזו</b> ההקדמה מפורש ג"כ פסוקי ישעיה כי נטשתה עמך בית יעקב כו' עי' בריש דברינו כל הדקדוקים שדקדקנו שם, ויובן עם האמור, כי כמה שמות יש לישראל וכל האותיות מהשמות הם צנורות של כח שמקבלים מהש"י, וכבר נתבאר כי כשחוטא האדם אזי נשמתו ניתנה לתוך הרע ועי"ז מקבל הרע כח דהיינו שהאותיות מקבלים המילוי. והנה, תיבת מקדם עולה מילואו תקצ"ו, ותיבת בית יעקב עולה מילואו תקצ"ח, ואמר, שע"י שהיו ישראל עוננים כפלשתים ושורש הכשפים הוא מבני קדם לכן הוסיפו כח מילוי באותיות מקדם שנכנס לתוכן תיבת בית יעקב רק שנים נשאר עכ"פ בכדי שיהיה תקומה והבן.
<b>ועתה,</b> הוא האמור בפסוקי ישעי' (כ"ח) שאותן אנשי לצון אמרו כרתנו ברית את מות לומר שאותו הרע לא יזיק להם ושוט שוטף כי יעבור לא יבא להם כי שמנו כזב מחסנו (מחסה הוא כינוי להש"י כאומרו ה' מחסי), ר"ל כי כבר מחסנו היינו הש"י שורה תוך הכזב וגם אנחנו בשקר נסתרנו, היינו כאמור, שהנפש שלהם הוא תוך שקר וגם הש"י כביכול, ושוב אינם יראים מהרע. לזה השיב הש"י הנני יסד בציון אבן בוחן כו', היינו התרבות הצדיקים, ואמר המאמין לא יחיש, ר"ל הצדיק המאמין בה' לא יחיש לומר בלבו מוטב לא אהיה צדיק ויהיה כולו חייב ויבא הגאולה כמו שאתם אומרים כי שמנו כזב מחסנו, אבל הוא לא יאמר כך אלא אינו חושש שיהיה טוב לו רק חושש תמיד לעבוד את ה' ועי"ז ושמתי משפט כו' ויעה ברד כו' וכופר בריתכם כו' ומובן הכל מעצמו כי ע"י מעשי הצדיקים נתבטל בריתם ובטחונם וכאמור וק"ל.
<b>ובזה</b> מובן ג"כ פסוקי יהושע (יהושע כד, טו) שאמר להם בחרו לכם את מי תעבדון אך דעו וראו כי לא טוב יהיה לכם כשתעבדו עבודת כוכבים, פן תאמרו בלבבכם שאז יהיה טוב לכם וכסברת אלו האומרים כי שמנו כזב מחסנו, לז"א ואני וביתי נעבוד את ה', ר"ל דעי"ז יהיה לכם עונש ואבדון וכתשובת הש"י הנני יסד בציון כו' והשיב, לו חלילה לנו מעזוב את ה' לעבוד את אלהים אחרים, יובן עם משארז"ל (חגיגה י"ג:) שאמר הקב"ה אתם גרמתם לי שנעשיתי שמש לעבדי פסילים, כמו שראה יחזקאל ענן גדול בא מן הצפון שהיא מרכבת השכינה שהלכה לבבל להכניע כל העולם תחת נבוכדנצר שלא יאמרו ביד אומה שפלה מסר הקב"ה את בניו, והענין כי הרע אשר ישראל נכנסים לשם וממשיכין השכינה לשם כמש"ל הרי נשפע כח רב לאותו הרע, וזה ענין שמש לעובדי פסילים כביכול, ונודע משארז"ל ע"פ ועבדתם שם אלהים אחרים שמתוך שעובדים לעובבדי גלילים הרי הוא כאלו עבדו לאלילים עצמן מתוך שמעלים מסים וארנוניות לעובדיהן, וזה שהשיבו ליהושע כלפי שאמר להם ואני וביתי נעבוד את ה' לומר שעי"ז ישיגו עונש דמזה יושפע, דאלולי זאת היו עובדים עבודת גלילים בסברת כי שמנו כו' שהש"י עמהם תוך הרע כביכול ולא ישיגו עונש, לז"א שאין בלבבם כך אלא אפילו בלי הפחד והעונש חלילה לנו מעזוב את ה' שעי"ז יעבוד הוא כביכול אלהים אחרים מתוך שמשפיע טובות לעובדיהם ואנו חוששים על כבודו יתברך והבן היטב.
<b>ועתה</b> עם האמור נבא לביאור פסוקי הפרשה אמר וירא ה' כי רבה כו' ויאמר ה' אמחה כו', ובל תיקשי מאחר שכולם רשעים איך השיגם עונש הלא שמו כזב מחסה ובשקר נסתרו, לז"א ונח מצא חן בעיני ה' שלפי שהיה צדיק ביניהם לכן נענשו, ושמא תאמר א"כ נחשב ד"ז חטא לנח שעל ידו נאבדו כמה נפשות, לז"א אלה תולדות נח כו' שעיקר תולדותיהם של צדיקים מעשים טובים ע"ד שביאנו לעיל משום הכי ולא יאשמו כל החוסים בו כי מאחר שאין כוונתם להנאת עצמם רק עיקר כוונתם על גוף המעשים טובים שעושים לכבודו של מקום לכן אין להם אשם על זאת. ונתישב ג"כ מאמר הדורשים לגנאי שאומרים אלו היה בדורו של אברהם לא היה נחשב לכלום, שהקשינו ע"ז איך לא היה נחשב לכלום, ומובן עם מה שביארנו בענין הצרפית ואליהו וכמש"ל.
<b>והשתא</b> מיושב מ"ש רש"י נח מקטני אמנה היה, דהוי קשיא לן איך יתכן זאת להדורשים לשבח, ועם האמור אתי שפיר דרש זה בממה נפשך דלהדורשים לגנאי ניחא ולהדורשים לשבח ג"כ אתי שפיר דהא כבר נתבאר בריש דברינו בשם הגנזי יוסף דהדורשים לשבח ס"ל דהיה לנח מדרגה זו שלא היה נחשב בעיני עצמו לכלום, וא"כ מאחר שכבר נתבאר שלא היה אפשר שישיגו דור המבול עונש זולת ע"י נח שהיה נח צדיק ביניהם א"כ לסברת נח שלא היה מחשיב עצמו לצדיק לא היה יכול להאמין כלל שיהיה מבול וק"ל. ובהא ניחא נמי מה שאמרו שיהרגו את נח והוי קשיא לן מה בצע בהריגתו, ועם האמור יובן כיון שכל עונשם לא היה רק ע"י נח שהיה ביניהם וא"כ סברי שיצילו את עצמם בזה ואמר הקב"ה שיציל הוא את נח ודוק בכ"ז היטב, וע' בדרוש לפ' שלח המתחיל פסוקי שלח לך מ"ש בענין הדומה לזה בהסבר יפה איך שע"י שכולם חייבים לא ישיגם עונש משא"כ בהיות צדיק א' ביניהם ע"ש היטב. חסלת פרשת בראשית

נח



Section 1

<b>תקסד</b>
<b>אלה</b> תולדות נח נח איש צדיק תמים היה בדורותיו את האלהים התהלך נח. המשך הפסוקים לפי הפשט כמ"ש רש"י ז"ל בפרשת בראשית כבש הקב"ה מעינו ולא הוליד עד היותו בן ת"ק שנה, כדי שיהיה הגדול שבבניו פחות מבן מאה בעת המבול ואינו בר עונשין.
<b>וצריך</b> להבין, איך לא נמצאו אלפים בני אדם שהיו פחותים ממאה ולא נמלטו, אלא צריך לומר שלפי שעדיין לא היו בני עונשין היו יכולים להנצל בזכות נח. לז"א ואלה תולדות שנשארו בעולם עם היות חם ויפת ולא היו ראוים להצלה רק מצד היותם תולדות נח ונח איש צדיק היה והגין זכותו עליהם. והתוארים צדיק תמים כו' הוא שבא לומר שלא היה בו מה שנמצא באנשי דורו, שהיו עובדי כוכבים, ג"ע, וגזל. לז"א איש צדיק מאן דנטיר ברית איקרי צדיק (הקדמת תקו"ז דף י"א.) ואמר תמים שהוא מענין תמים תהיה עם ה' אלהיך (דברים יח, יג) שביאר שיהא בו אמונה בה' ולא לנסויי ליה כמבואר ד"ז כ"פ בפסוקים, ונודע מ"ש הרמב"ן ז"ל (בספר האמונה והבטחון פ"א) כי אמונה ובטחון דבר אחד כי מאמונה נמשך בטחון, כי אחרי שמאמין דלית אתר פנוי מיניה ולא נעשה שום תנועה גדולה או קטנה מבלעדו והכל תחת רשותו ממילא מיד בוטח בה' בכל דרכיו.
<b>והנה</b> גזל נמשך ממניעת הבטחון, כי ע"י שאינו בוטח בה' עושה פעולות פסולות והסגת גבול וכדומה, וכך דרכו של יצר הרע היום אומר לו עשה כך כו' (שבת ק"ח. ) עד שבא לגזל ממש, מה שאין כן מי שיש בו הבטחון בשלימות לעולם לא יגזול, לכן נגד החמס שהיה ביניהם אמר בתואר נח היותו תמים באמונה וממילא היה לו בטחון, ונגד עבודת כוכבים שעבדו אמר בנח את האלהים התהלך כנ"ל פשט הפסוקים.
<b>אך</b> ביתר הפסוקים יש לדקדק באומרו ותשחת הארץ לפני האלהים, תיבת לפני האלהים מיותר ואין לו ביאור וכי יש מקום שאינו לפני האלהים, ותמלא הארץ חמס, וירא אלהים את הארץ והנה נשחתה, האי וירא אלהים מיותר ודאי ראה כי בכל מקום עיני ה' צופות ומכ"ש כיון שכבר כתוב ותשחת הארץ לפני אלהים הרי ידענו שראה אלהים איך נשחתה, כי השחית כל בשר את דרכו על הארץ, ויאמר אלהים לנח קץ כל בשר בא לפני, תיבת לפני אין לו ביאור ועי' בזוהר הקדוש בזה. וגם יש לדקדק ברש"י שכתב כל מקום שאתה מוצא זנות אנדרלמוסיא באה לעולם והורגת טובים ורעים. וקשה הרי כאן ניצולו נח וביתו, ועי' בשפתי חכמים מ"ש דר"ל דרכה להרוג רעים וטובים אבל כאן לא היה כן, וזה אי אפשר מאחר דכאן לא היה כן לאיזה ענין כ' רש"י ז"ל שדרכה לעשות כן, ותו דהא רש"י פירש זאת בביאור הפסוק קץ כל בשר משמע דהיה כך שם, ומשמע קצת דרש"י ז"ל בא לומר שמהאי טעמא דאנדרלומוסיא כו' לא ניצול נח עם היותו צדיק אלא ע"י שנסגר בתיבה ונחשב כאלו אינו מבאי עולם כלל, ואף שאח"כ כתב רש"י ז"ל טעם אחר הרבה ריוח כו' אלא כדי שיראוהו עוסק בבנין התיבה ק"ך שנים כו', מכל מקום עדיין קשה דאחר שנתעסק בבנין התיבה אולי ישובו מכל מקום בבוא המבול היה לו להיות ניצול בדרך אחר לבל יצטער, משום הכי פירש דמטעם שהורגת רעים וטובים לא היה אפשר לו לינצל אלא בהסגר את עצמו בתיבה כן נראה לי בכוונת רש"י ז"ל, אלא דעדיין צריך להסביר למה ע"י התיבה ניצול, ומה מועיל התיבה כיון שדרכה להרוג רעים וטובים, כי מלאה הארץ חמס מפניהם, פי' רש"י ז"ל לא נחתם גזר דינם אלא על הגזל וקשה הא התחיל הקרא לומר כי השחית כו' ועי' מזה במפרשים, הנני משחיתם את הארץ עשה לך תיבת עצי גופר ובסוף הענין וירח ה' את ריח הניחוח ויאמר ה' אל לבו לא אוסיף עוד לקלל את האדמה בעבור האדם כי יצר לב האדם רע מנעוריו ולא אוסיף עוד להכות את כל חי כאשר עשיתי. פירש"י ז"ל כפל לא אוסיף ולא אוסיף לשבועה ועדיין יש לדקדק למה היה הכפל במלות שונות הוה ליה למימר בתרווייהו חד לישנא, תו יש לדקדק באומרו להכות כאשר עשיתי, הלא תיבת להכות לא היה במבול, ומהאי טעמא בכל הפרשה כתיב ומחיתי כמו שפירש"י ע"ש שנמחו ונטשטשו במים והוה ליה למימר נמי הכא למחות, והגם כי השבועה היתה שלא להמית כל חי גם בשאר מיני מיתות מכל מקום כאשר עשיתי לא יתכן, גם יש לדקדק את כל חי תיבת את מיותרת ובכל דוכתי את לרבות.
<b>מצורף</b> לזה נבאר פסוקים במלכים ב' י"ג וזה תוארם, ואלישע חלה את חליו אשר ימות בו וירד אליו יואש מלך ישראל ויבך על פניו כו' נצטער על כי ארם היצר מאד לישראל ויאמר לו אלישע קח קשת וחצים כו', ויאמר למלך ישראל הרכב ידך על הקשת וירכב ידו וישם אלישע ידיו על ידי המלך ויאמר פתח החלון קדמה (נגד ארם שהיא במזרח ארץ ישראל), ויפתח ויאמר אלישע ירה ויור ויאמר חץ תשועה לה' וחץ תשועה בארם (החץ הזה יהיה סימן תשועה לישראל) והכית את ארם באפק עד כלה, ויאמר קח החצים ויקח ויאמר למלך ישראל הך ארצה ויך שלש פעמים ויעמוד ויקצוף עליו איש האלהים ויאמר להכות חמש או שש פעמים (הי' לך) אז הכית את ארם עד כלה ועתה ג' פעמים תכה את ארם ע"כ.
<b>פסוקים</b> אלו נפלאו ממה נפשך אם מצד הנבואה דיבר אלישע שיכלה את ארם מה צורך לסימן הכאת הקשת וגם איך נתבטל זאת ע"י מה שלא הכה רק ג' פעמים, ודיבור שיצא מפי הקב"ה ע"י נביא אינו חוזר, ואם לסימן בעלמא ולא בנבואה נאמר לו זאת מה יועיל הכאות החצים, עוד יש לדקדק מה נפקא מינה במה ששם אלישע ידיו ע"י המלך. עוד יש לדקדק למה מלך ישראל הכה ג' פעמים דווקא ולמה הקפיד אלישע שהיה צריך ה' או ו' פעמים ולמה בה' או ו' פעמים היה מכלה כל ארם ולא בג' פעמים.
<b>ורש"י</b> ז"ל מיישב זאת וז"ל: ויאמר להכות ה' או ו' פעמים היה לך אז אם כך עשית הכית את ארם ה' או ו' פעמים שהרי לסימן תשועה הרכבתי ידי על הקשת עכ"ל, ואין דברי רש"י ז"ל אלו אומרים אלא דרשונו, שאטו לא יצויר שאם יכה בחצים ג' פעמים יכלה כולם כגון שיהרוג בכל פעם שליש אומה, וכן יצויר איפכא שבהכאת ה' פעמים את ארם עדיין ישאר מהם כגון שבכל פעם לא יכה אלא ששית או שביעית האומה, ועוד תימה מה שסיים רש"י ז"ל שהרי לסימן תשועה הרכבתי ידי על הקשת מי לא ידע באלה, ותו שכתב הרכבתי ידי על הקשת והלא זה שהרכיב אלישע ושם ידו ע"י המלך לא היה רק בפעם ראשונה בלבד כמשמעות פשט הפסוקים וכן מוכח דהא בודאי אילו בכל משך ההוא היו ידי אלישע ע"י המלך בודאי המלך לא היה פוסק מלירות בחיצים עד שאלישע היה מושך ידו ממנו, אלא על כרחך שלא שם אלישע ידיו רק בפעם הא' וא"כ הרי אלישע כעס על המלך על ג' ההכאות שעשה אח"כ ועל זה אמר שאלו הכה ה' או ו' פעמים אז הכית כו', וא"כ מה זה שכתב רש"י ז"ל שהרי לסימן תשועה הרכבתי ידי והכי הוה ליה למימר שהרי לסימן תשועה צויתיך להכות בחיצים, עוד יש לתמוה באומרו ה' או ו' פעמים כמסתפק אם בחמש סגי או בשש דוקא, ואם באמת היה מסתפק בסכום ההכאות הצריך לכליון ארם מה היה הכעס כ"כ על המלך אולי גם הוא עלה טעות בלבו דבתלת זימני סגי, סוף דבר אין מקראות אלו אומרים אלא דרשונו, והר"ן בדרשותיו (בדרשה ב) האריך בהם בישוב קצת מקושיותנו ויבואו דבריו אי"ה בפרשת וירא בפסוק ואברהם ושרה ע"ש.
<b>לבאר</b> כל זה נקדים מה שהוכיח ה' את ישראל ע"פ הנביא, אם אב אני איה כבודי ואם אדונים אני איה מוראי (מלאכי א, ו), ויש להבין למה לא תבע ה' מאתם רק אלו ב' דברים כבוד ומורא ממה נפשך אם קיימו שאר כל התורה מה גדול כ"כ הכעס עבור אלו ב' דברים ואם לא קיימו שאר התורה מדוע לא הוכיחם רק באלו ב' דברים, גם יבואר פסוק הנה אל ישועתי אבטח ולא אפחד (ישעיה ב, ב) יש לדקדק מאחר דאמר אבטח פשיטא דמכל שכן שלא יפחד ובכלל מאתים מנה. גם יבואר פסוק ישעיה (נ', י) מי בכם ירא ה' שומע בקול עבדו אשר הלך חשכים ואין נוגה לו יבטח בשם ה' וישען באלהיו והוא מלא דקדוקים.
<b>עוד</b> מבואר מה דמצינו כמה פעמים דיש תפלות פסולות המשוטטות בעולם ואינם באים למקום קדושה גם לא נמסר לס"א ולפעמים מעלה אותן תפלות פסולות בהתפללו אח"כ כראוי ולפעמים הס"א טורפים אותה תפלה, משמע דיש עכ"פ משך זמן אשר אזלא ומשטטא ובזוה"ק קאמר (תקו"ז תקון י', דף כ"ה:) דכל אורייתא ופקודא דלאו בדחילו ורחימו כו' משמע דמיד נמסרת לס"א ולא משטטא כלל.
<b>להבין</b> כל זה הנה כתב בהקדמת ס' הזוהר (זהר ח"א דף ז' ע"ב) וז"ל: בראשית רבי חייא פתח ראשית חכמה יראת ה' כו' האי קרא הכי מבעי למימר סוף חכמה יראת ה' בגין דיראת ה' סוף חכמה איהי אלא איהי ראשית לאעלא לגו דרגא דחכמתא עילאה, ר"ל שלגבי האדם הוא התחלה ודרך כניסה לכל קדושות מדות של מעלה ממנה כי יראת ה' היינו מדת המלכות סוף כל הקדושות, הדא הוא דכתיב פתחו לי שערי צדק זה השער לה' (תהילים קיח, יט) ודאי דאי לא יעול בהאי תרעא לא יעול לעלמין למלכא דאיהו עילאה וטמיר וגניז ועביד ליה תרעין אלין על אלין ולסוף כל תרעין עביד תרעא חד בכמה מנעלין בכמה פתחין בכמה היכלין אלין על אלין אמר כל מאן דבעי למיעל לגבאי כו' בהאי תרעא יעול אוף הכי תרעא קדמאה לחכמה עילאה יראת ה' איהו כו' אמאי איקרי יראת ה' בגין דאיהו אילנא שטוב ורע זכי ב"נ הא טוב עכ"ל וע"ש עוד.
<b>ולהסביר</b> זאת מה דאמר דהאי תרעא הוא בכמה מנעולין בכמה פתחין בכמה היכלין, יבואר ענין העבודה איך הוא צורך גבוה ויוכל האדם להבחין אם עבודתו פועל מה בגבהי מרומים, ויובן ג"כ לשון הרשב"י בהקדמה שם: יראה דאיהי עיקרית למידחל בר נש למאריה בגין דאיהו רב ושליט עיקרא ושרשא דכל עלמין וכולהו קמיה כלא חשיבין כו' ולשואה רעותיה בההוא אתר דאקרי יראה עכ"ל, ולכאורה אינו מובן מהו ענין ולשואה רעותיה והוא מיותר כיון דכבר אמר למידחל בר נש למאריה.
<b>ויבואר</b> שזהו עיקר העבודה ופעולתה בעולמות כי באמת מה בצע להשם יתברך בעבודת האדם או אם ירא מפניו, הענין הוא כי ה' עשה שייראו מלפניו ויעשו מצותיו ויפעלו בגבוה (ועשה כן כדי שיהיה להם על מה לקבל שכר), והענין הוא כי קודם שברא הקב"ה את העולם היה הוא ושמו בלבד ולצורך בריאת העולמות האציל עשר קדושות עליונות והם שמות וכינוים ומהם נתהוו כל מיני מציאות גשמיות ונפשיות בחילופי אותיות ותמורות אותיות וחשבון, וכמ"ש בפרשה הקודמת מזה, וכל מדות טובות שבאדם הכל מהם נמשכות משמות או מחילופים ותמורות או גימטריאות כמו כל הנמצאות שנמשכות משם, ומדה האחרונה מלכות הנקרא יראת ה' משם נמשך קדושות מדת יראת ה' לאדם והוא תרעא לאעלא ואין שער אחר ליכנס לקדושות אור ה' רק שער זה, ממילא מובן מזה הן תורה הן תפלה או מצוה או שום מדה טובה אשר הם צריכים לבא לפני ה' אם לא עשה אותה בפחד ומורא הרי עומד חוץ לשער ההוא ואיך יכנסו מעשיו ואינם באים כלל לפני ה'.
<b>ואמנם</b> ענין אומרו שהאי תרעא הוא בכמה היכלין ביארנו כי כמה מדות טובות שורשם במדה זו האחרונה, כי סוף מדה זה אשר היא ראשית אלינו הוא מדה הנקרא כבוד אל, משם נמשך מדה לאדם להפקיר ולשעבד גופו ונפשו וכל חושיו גשמיים ורוחניים וכל אשר בו בשביל כבודו ית"ש ואחרי השיגו דבר זה במוחו ושכלו לאמתו עולה למעלה למדה עליונה מזו והיא האמונה, כי מדה נקראת ג"כ אמונה, והוא כי אחרי שזיכך עצמו והפקיר עצמו בשביל כבודו ית', אזי שורה עליו אמונה הגמורה לידע ולהאמין אמונה ממש כרואה בעיניו, וכבר אמרנו כי אמונה ובטחון הכל אחד הרי שם ג"כ שורש הבטחון.
<b>וכן</b> מבואר בכתבי אר"י ז"ל (בסידור אר"י - תפלת ובא לציון) על פסוק בטחו בה' עדי עד (ישעיה כו, ד) וביאר כי כל מדה יש לה שורש כמו שכתבתי לעיל בחילופים ותמורות וחשבון, ויש שם אכדט"ס המתנוצץ משם אלהים בחילופי אותיות שלפני שם אלהים זולת אות ראשונה ואחרונה שלא נתחלפו, ומספר זה השם ע"ד, ושם מקום ושורש הבטחון, והיינו בטחו בה' עדי עד, ומבואר בעץ חיים שער השמות ששם זה הוא במדת המלכות ע"ש, הרי שם היכל האמונה ובטחון ואחרי זאת למעלה היא מדת יראת ה' כי מיד שמאמין האדם אמונה שלימה ומתבונן שהכל ברשותו אין שום דבר יוצא מרשותו ומלכותו נופל עליו יראה מפחד ה' ומהדר גאונו, ואחרי זאת הוא מדת צדקה כי ע"י שמתבונן האדם בכל זה והרגיל מדת היראה כמו שאמר רבי חייא לעיל דאיקרי יראת ה' בגין דאיהו אילנא דטוב ורע זו נקראת עץ הדעת טוב ורע עבור ששם נצטיירו כל המציאות ועולמות טובים ורעים כי מאחר שאין ליכנס לפני ה' זולת שער זה, וכן אין דרך שיושפע השגחה וקיום לכל המציאות זולת דרך שם, וממדה זו יצאו כל העולמות וצבאם, הרי בהכרח שם נצטיירו כולם וענין נצטיירו היינו שכבר יצאו קצת לגילוי בציור דק רוחני כעצמים בבטן המלאה ולכן שורה שם מות וחיים כיון שהוא שורש הן לטוב הן למוטב, והיינו ראה אנכי נותן לפניכם את החיים ואת הטוב את המות ואת הרע (דברים ל, טו), ולכן נקראת דלת דלית לה מגרמה כלום וצריך להמשיך לשם חיות מעץ החיים ששם רק חיים לבד, משא"כ מדה שיש בה חיים ומות היינו כשממשיכין לשם חיים יש חיים כו' ממילא כשמתבונן ומרגיש האדם בזה אזי מתעורר לצדקה שהוא המשכת החיים לשם מצדיק (שהוא סיום עץ החיים) לצדק ונעשה צדקה והיכל העליון ממדה זו התפלה כי מדה זו נקראת ג"כ תפלה עבור שמתפללת תדיר כענין אלהים אל דמי לך כידוע.
<b>ובזה</b> תבין איך העבודה צורך גבוה באומרו ולשוואה רעותיה בההיא אתר דאיקרי יראה שזה העיקר, ור"ל שידוע שאין מקומו של אדם במקום שגופו עומד שם כי הגוף איננו האדם רק בשר אדם, אלא מקומו של אדם הוא במקום שעומד במחשבתו כי זה כל האדם ולז"א בר נש למאריה ממילא המשיך על עצמו יראה הרי מחשבתו חושב ומלא יראת ה' ממילא עומד האדם בהאי תרעא ממש והיינו לשוואה רעותיה בההוא אתר כו', ואחרי שנמשך להאי תרעא כסדר המדריגות כבוד ואמונה ויראה ויהיב פרוטה לעני הדר מצלי. וענין התפלה הוא דיבורים לה', וע"י דיבורים שמדבר אחרי הכנה זו אל ה' נמשך לו הרגשת תענוג וחיות מזה היינו מהמדה אשר למעלה ממלכות שהוא יסוד עולם התענוג הנקרא כל ונקרא חי עבור שהוא סיום עץ החיים ומשם נמשך חיות לכל עבור שכל מיני החיות כלולים שם, ממילא א"כ בהיות עומד הוא ממש באותו השער אשר הוא עץ דטוב ורע הצריך שימשיכו בו חיות והוא עומד שם ומתפלל ועי"ז נמשך לו תענוג וחיות הרי נמשך חיות לאותו השער הרי העבודה צורך גבוה וכיון שבא החיות והתענוג לאותו השער נמשך שם ממילא לכל העולמות ואשר בם, וזהו ענין הזיווג הנזכר בספרים.
<b>ומזה</b> ישכיל האדם להבחין בעצמו כאשר אינו עושה ככה אין במעשיו כלום ואז עבודתו אינה צורך גבוה כלל מאחר שעומד חוץ משער ההוא, משא"כ כשעומד בשער ההוא ואח"כ בתפלה מרגיש תענוג וחיות הנמשך לו מעץ החיים הרי זה צורך גבוה, ומכל שכן כשעומד בשער ההוא ועוסק בתורה או במצות אשר הם בעץ החיים עצמם שורשם הרי עומד באותו השער ושולח ידו ולקח גם מעץ החיים ואכל וממשיך חיות להאי תרעא משם לכל העולמות.
<b>ויובן</b> מזה שאמרנו, כי אף ששום מצוה ושום טובה אי אפשר לה להעשות בלתי יראה, היינו דוקא אותן שמקומם למעלה מיראה דהיינו צדקה ותפלה וכל שכן תורה ומצות, משא"כ ב' דברים אלו לשום כבוד לה' ולבטוח בו שמקומם טרם בואו להיכל יראה אין בהם רע כשעושה אותם טרם המשכת היראה והפחד עליו והיינו דקאמר אבטח ולא אפחד וק"ל. והיינו נמי דקפיד קרא על ב' דברים אלו איה כבודי ואיה מוראי (מלאכי א, ו) דבאמת ישראל מלאים מצות תמיד רק הוכיחם שאין עושים המצות ביראת ה' ואינם כלום והיינו איה מוראי וא"כ אין מעשיכם כלום וקפיד תו אכבוד דמאחר שאין עליכם מורא שמים לפחות תנו כבוד לו שדבר זה נעשה אפילו קודם יראת שמים. והיינו נמי דאמר ישעיה (ישעיה נ, י) מי בכם ירא ה' שומע בקול עבדו, ר"ל אף שיש בכם אנשים השומעים בקול ה' ועבדיו הנביאים ומקיימים מצות מכל מקום מי בכם ירא ה' שישמע הלא אין בכם יראה אלא אשר הלך חשכים ואין נוגה לו שלא נגה אור היראה עליו ואין מעשיו כלום וא"כ לכל הפחות יבטח בשם ה' דהיה לו להחזיק עכ"פ במדה זו שהיא הנעשית אפילו קודם היראה והוה ליה לבטוח עכ"פ בשם ה', משא"כ שאר מעשיו אינם כלום ח"ו והבן.
<b>הרי</b> נתבאר לך כלל העבודה קשרה על לוח לבך כי זה כל האדם. ואמנם יכול לב האדם לומר כבד עליו הדבר ואפילו המתקדשים ומטהרים העבודה כזו בעת תפלה ותורה ומצוה מכל מקום לא בקל יוכל לעמוד בשער ההוא כל היום וכל הלילה, וא"כ מה נעשה לאחותנו ביום שידובר בה שהרי מיד כמעט קט נשאר עומד חוץ להאי תרעא. אכן שמענה ואתה דע לך שיש תקנה גם לזה.
<b>ונבאר</b> תחלה בהיותו עומד חוץ לשער ההוא איה מקומו, דע כי את זה לעומת זה וסביב רשעים יתהלכון כי סביב ב' מדות אלו משכן הס"א, ואמנם רחוק יהיה ביניהם כאלפים אמה במדה שאין להם רשות להתקרב תוך אלפים אמה סביב לגבול הקדושה בל יהנו מאור הקדושה, והרי אלפים אמה אלו מקום פנוי שכלה גבול הקדושה וגם הס"א אין נכנס לשם, וזה סוד ומדותם מקיר העיר וחוצה אלף אמה מגרש ואלף לשדות (במדבר לה, ד), כי הקדושה נקרא עיר מושב והס"א נקרא מדבר וז"ש תחום שבת אלפים אמה.
<b>והענין,</b> כי בכניסת שבת מתפשטת מדה זו האחרונה עד טבור הארץ, ולכן מה שבחול צריך האדם להטריח טרם ישוי רעותיה בההוא אתר דאיקרי יראה בא לאדם בשבת מעצמו עבור שנתפשט מדת יראת שמים עד למטה, וזה בכל אדם לפי ערכו, ומצד קדושה זו אסור בעשית מלאכה כידוע כי קדושה זו סוד השביתה, ולכן במקום שהאדם עומד בעת כניסת שבת שם קנה שביתה והוא מלשון קנין שיקנה לו שם קדושת השביתה והרי שם אצלו גבול הקדושה באותו מקום ורחוק משם הס"א לגבי דידיה אלפים אמה ואם יוצא משם חוץ לאלפים הרי נכנס לגבול משכן הס"א והיה מהראוי לכאורה שכשירצה לתקן דבר זה יחזור משם למקומו, אכן חז"ל הגידו איפכא דאדרבה היוצא לדעת אין מחזירין אותו (עירובין נ"ב:) דאדרבה זה תיקון קלקולו דאף שנכנס לגבול הס"א אי אפשר דבר זה עצמו לתקן עכ"פ לא יחזור כי מאחר שבא לשם שורה עליו הס"א ואם יחזור יגרום שהס"א יכנס בגבול הקדושה לכן שם יעמוד, ומדותיו של הקב"ה מדה כנגד מדה (סוטה ח:), וכאשר הוא אינו יוצא משם אין רשות גם לס"א לזוז משם אל צד גבול הקדושה, משא"כ אם יחזור. עוד יש גרם לפעמים לס"א ליכנס לאותו מקום פנוי כגון בהסגת גבול שנאמר בו (דברים יט, יד) לא תשיג גבול רעך ואם עובר ע"ז אזי עונשו שגורם גם לס"א ליכנס חוץ מגבולה אל תוך מקום פנוי הזה. אבל כל זמן שלא פגם האדם באחד מאלו או בתחום או בהסגת גבול נשאר אותו מקום פנוי. וממילא אף בעת יציאת האדם מהאי תרעא מכל מקום נשאר עומד באותו מקום פנוי כל שאינו עושה עבירה ח"ו, ולכן אחר שעה דשוי רעותיה בהאי אתר דאיקרי יראה הרי תיקן קלקולו וחזר למקום שיצא משם.
<b>ולפ"ז</b> מובן בהיות האדם מתפלל או עוסק בתורה ובמעשים טובים בהיותו עומד חוץ לשער ההוא יש בו ב' בחינות אם עשה הדבר ההוא לא לשמה, ולא שלא לשמה דהיינו בלי יראה ובלי כוונה רעה כמו פניה וכדומה, ממילא עומד אז עכ"פ במקום פנוי הרי התפלה ההיא תפלה פסולה ומשטטא במקום פנוי הזה וכל הקודם בה זכה, אם בקרוב יזדרז האיש ההוא ליכנס תוך השער הרי תפלותיו הפסולות הולכות עמו ומתחברים באותן התפלות שמתפלל בהיותו גו שער הזה ומתקנים, ואם ח"ו טרם תיקן זאת עשה איזה פגם ח"ו הגורם כניסת הס"א תוך מקום הפנוי הרי זכו הם באותן התפלות. משא"כ בהיותו מתפלל או עושה הדבר ההיא שלא לשמה גמור לשם דבר רע ח"ו דאז שוי רעותיה באתר דס"א אזי מיד טורפין תפלתו בפניו ולס"א איתמסר והבן.
<b>לכן</b> בא עיקר המצוה בתורה את ה' אלהיך תירא בל יפסוק אפילו רגע כמימרא, דעי"ז נשמר מכל דבר רע אף אם רשעים יגרמו לס"א ליכנס תוך מקום פנוי מכל מקום בהאי תרעא שהוא גבול הקדושה עצמה אין לה רשות ליכנס והרי הוא נסגר תוך האי תרעה דאיקרי יראת ה' ואין לו שום חשש ושום מורא אחרת והבן.
<b>ועם</b> דברינו נוכל לבאר משארז"ל (נזיר כ"ג:) גדולה עבירה לשמה ממצוה שלא לשמה, שיש לדקדק באומרו עבירה לשמה אם נפרש לשם ה' איך שייך לשמה, דבשלמא מצוה לשמה מתפרש שפיר לשם ה' כי באמרנו מצוה לשמה היינו לשם המצוה שצוה ה' עליה, משא"כ באמרנו עבירה לשמה משמע לשם העבירה לשם תאוה וכדומה אם כן אין זה לשם ה'.
<b>ויש</b> לפרש דהנה דע לך, כשם דהאי תרעא כל מאן דבעי ליעול קמי מלכא לא ליעול אלא בהאי תרעא, כך כל ההשפעות דנפיק מבי מלכא לכל העולמות וכל צבאם לא נפיק אלא בהאי תרעא, ואם כי לפעמים נשפע רחמים ולפעמים מדת הדין אין דבר רע יורד מן השמים וכל מה דעביד רחמנא לטב עביד אפילו אם נשפע עונש כל שנשפע דרך שם איננו דרך עונש וגזר דין אלא כענין החולה שהרופא מצוה ליתן לו משקה מר מאד השוטה חושב כמה אכזר הוא זה ואינו מרחם על איש חולה למה לא צוה ליתן לו לחם ובשר, אבל הפקח יודע שאדרבה רחמן הוא ומשקה זה מצוה ליתן לו לתיקונו כי באמת אלו היה בריא היה אוכל בשר ויין אך מחמת חליו אי אפשר לו להתרפאות אלא ע"י משקה זו נמצא משקה זו ניתן לו לתיקון ורפואה והמרירות נרגש ממילא עבור שיש במשקה זו טעם מר, כך ענין עונשים הכתובים בתורה אינם גזר דין ונקמה אלא שלפי שעבר עבירה נכנס אל תוך הקליפות והרי הוא חולה וצריך רפואה ותיקון ע"י אותו עונש הקצוב אליו ע"פ חכמתו ית"ש שזהו תקונו אך כאב אותו העונש נרגש ממילא, ולכן אי אפשר בשום עונש שיהא נמשך כליון העולם ח"ו מאחר שהעונש הוא צורך תיקון לבד ובכליון אין תיקון אלא גזר דין ונקמה והרי כל העונשים אינם רק לצורך תיקון וממילא עונש העבירה אינו נקרא גזר דין ונקמה בעצם אלא תיקון ורפואה.
<b>ואמנם</b> בהיות בא העונש ח"ו לא דרך האי תרעא אלא יומשך חוץ מהאי תרעא ולא יכנס מהמדה הנקרא כל חי כמש"ל להאי תרעא אלא נכנס ההשפעה מחוץ להאי תרעא אזי הוא ח"ו גזר דין ועונש וכליון וזה נעשה ח"ו ע"י מצוה שלא לשמה וכמש"ל דשוי רעותיה באתר דס"א ושלח ידו ועשה מצות הרי ממשיך ההשפעה ממדת כל חי לפני השער מחוץ להשער אל תוך הס"א ובהיות ההשפעה שלא דרך האי תרעא אזי הוא רע ח"ו וכליון. נמצא אם היות העבירה לשמה דהיינו לשם העבירה דבר רע ומר מכל מקום הוא גדול וטוב יותר ממצות שלא לשמה וכאמור והבן. וכן לפעמים נמצא גזר דין וכליון ח"ו ע"י עבירות בדרך נקמה וכעין שהיה בדרך נקמה וכעין שהיה בדור המבול כגון בהתרבות הגזל והשגת גבול הרבה שאז גורמין שיש רשות לס"א ליכנס למקום פנוי ההוא וכאשר מתמלא אותו המקום פנוי הרבה והם קרובים סמוך לגבול הקדושה אזי יונקים ח"ו הס"א לפני השער ההוא מחוצה לו ולא דרך השער ההוא ואז הוא ח"ו כליון בלי תיקון, וזה היה גזר דין, וזה היה כליון דור המבול על עסקי חמס, וזהו שסיפר הכתוב נח שלא נכשל בגזל עבור שהיה בו מדת הבטחון כמ"ש בריש דברינו, וכבר אמרנו ששורש מדת הבטחון בשם המתנוצץ משם אלהים בחילוף דהיינו אותיות שלפני אלהים דהיינו אכדט"ס.
<b>ונוכל</b> לומר שזה רומז את האלהים התהלך נח, ר"ל את הטפל לאלהים מתנוצץ ממנו ומשם לקח מדת הבטחון. אבל אנשי דור ההוא ותשחת הארץ לפני אלהים דייקא, ר"ל מאחר שפגמו בשם אלהים בעבדם כוכבים, ממילא נפגם גם שם המתנוצץ ממנו דאם אין אמונה אין בטחון, וזהו ותשחת הארץ לפני האלהים דייקא, שאותיותיו לפני אותיות שם אלהים ועי"ז ותמלא הארץ חמס בהתבטל הבטחון. ונודע כי שמש ומגן ה' שהשגחתו הוא רחמים תמיד רק ע"פ הכנת המקבל אם אינו ראוי נהפך אצלו לדין כענין השמש שפועל דברים הפכיים בזריחתו, ולכן נאמר בפסוק (דברים לא, יח) ואנכי הסתר אסתיר פני מהם על כל הרעה אשר עשו כו', יש לפרשו לטובה כי ע"י הרעות שעשו אם ישגיח בהם וישפיעם יתקלקל יותר ע"י רוע הכנת המקבלים לכן מוטב אסתיר פני ולא יהא העונש כ"כ גדול.
<b>וז"ש</b> כאן וירא אלהים את הארץ שהשגיח בעולם בהשגחתו והנה נשחתה מהשגחתו לרוע הכנת בני עולם כי השחית כל בשר כו', ואמנם מצד העבירות שעשו היה נמשך העונש דרך האי תרעא והיה העונש לתיקון ולא היה כליון ואנדרלומוסיא וגם לא היה צריך נח להסגר בתיבה רק שמצד הגזל מלאו המקום פנוי בס"א וחטפו ההשגחה חוץ מהאי תרעא והיה כליון וגזר דין ונקמה.
<b>וז"ש</b> רש"י לא נחתם גזר דינם אלא על הגזל, ר"ל שע"י הגזל לבד הוא שהיה העונש בגדר גזר דין והיה כליון ואנדרלמוסיא באה לעולם, וכבר אמרנו בהיות ח"ו רשות לס"א להתקרב וליכנס תוך מקום הפנוי אזי אי אפשר להנצל אלא בהיותו נסגר בהאי תרעא דיראת ה' בלי יצאה ממנה אפילו רגע א', ולכן הוצרך נח ליסגר תוך התיבה שהיא מדה הנקראת יראת ה' כמבואר מסוד הקפת התיבה ובזוהר הקדוש פ' זו (זהר ח"א ט"ז.).
<b>וז"ש</b> הכתוב ויאמר אלהים לנח היינו מאותה המדה ששם תלוי הצלתו שיהא נסגר שם משם באה לו נבואה ומאמר הזה ומדה זו נקראת אלהים, לז"א ויאמר אלהים דע לך כי קץ כל בשר דהיינו אנדרלמוסיא בא לפני דייקא דלא אעיל ההשגחה דרך השער אלא לפני דייקא, ועי"ז והנני משחיתם דייקא, שיהיה כליון, והטעם, כי מלאה הארץ חמס, מלאה דייקא, שנתמלא המקום פנוי ונמשך ההשפעה מבחוץ ואזי נמשך כליון ח"ו ואנדרלמוסיא, לכן עשה לך תיבת כו' ובזה תנצל ותחיה והבן.
<b>ואמנם</b> להבין איך יצויר שההשפעה הנמשכת ממדה הנקראת כל חי עבור שחיות כל הנמצאים תלוי בה וממנה נשפעין, איך בהיות השפע נשפע ממנה מבחוץ להתרעא נעשה ההיפך מהקצה אל הקצה שיהיה כליון ונקמה. ויובן זה עם המבואר בפרי עץ חיים ובמש"ת בכוונת כל הנשמה תהלל יה, כי יש שם קדוש תכ"ה ויוצא משם י"ה בהכאה בשלשה הכאות דהיינו יו"ד פעמים ה"א, והיינו ג' הכאות י' פעמים ה"א ו' פעמים ה"א ד' פעמים ה"א ע"ש, ובסידור האר"י ז"ל החשבון בדרך אחר והוא יותר מג' הכאות, ולכן כיון ששם זה מקבל ויוצא מגימטריא שע"פ הכאות לכן שמו תכ"ה וטבעו וכוחו להכות ולהרוג בו הרשעים, ובו הרג משה רבינו ע"ה להמצרי באומרו רשע למה תכה ריעך, ולכן כל הנשמה תהלל שר"ת כה"ת כתוב אצלו שם י"ה שמשם זה יוצא שם כה"ת יעוי"ש. אלא שבשם זה אי אפשר להרוג רק אנשים פרטים ולא אומה שלימה שיהיה כליון, וכמו שאמרנו שכליון א"א נשפע מחוץ לתרעא אל הס"א,ובאמת שם י"ה הוא ג' ראשונות ושם אין משכן הס"א כידוע וק"ל.
<b>אכן</b> בהיות נשפע ממדה הנקרא כל חי דרך החוץ אזי גורם הכאות בכליון, כי נשפע משם שם היוצא מגימטריא בהכאה דהיינו שני הכאות באלו תיבות כל חי כ' פעמים ח' הרי ק"ס, למ"ד פעמים יו"ד הרי שי"ן, עולה ת"ס בדרך חשבון הכאה כל פעמים חי ונעשה ממנו צירוף להכות ע"י הכאה שתיבת להכות עולה תס"א כמנין הכאות כל חי עם הכולל, ותיבת להכות הוא שניתן רשות ח"ו למשחית להכות וזהו אנדרלמוסיא שאין מבחין כיון שניתן לו רשות להכות שנעשה מזה להכות כל חי והוא כליון ח"ו, וזה היה במבול וכמו שכתבתי לעיל שנמשך ההשפעה מחוץ להתרעא והיה אנדרלמוסיא ולא ניצול נח אלא ע"י שנסגר בתיבה דהיינו בתרעא ולא נשפע עליו זו ההשפעה וכמש"ל, ולכן אמר ולא אוסיף להכות כל חי והוא כאשר עשיתי כי במבול נעשה צירוף זה להכות כל חי והבן היטב.
<b>אמנם</b> שתבין למה להכות עולה כמנין כל חי עם הכולל, מהו ענין הכולל. דע לך למה בקצת גימטריאות מחשבין עם הכולל, ובקצתם בלא כולל. הענין הוא, כי זה האחד שאנו קוראין כולל הוא גדול וכולל יותר מכל הפרטים שבו וכל הפרטים הם תחת זה הכולל וברשותו, דרך משל שאנו אומרים חמשים שערי בינה, כי בבינה נכללים שבע מדות וכל אחד כלול מכולם הרי מ"ט ושער החמשים כ' האר"י ז"ל (עץ חיים יג, יג) שאינו שער מחודש אלא הוא כולל כל השערים והוא גדול מכולם ריבוא רבבות פעמים, ולכן אנו אומרים חמשים שערי בינה דהיינו ז' פעמים ז' עם הכולל והכולל אף על פי שנחשב רק לאחד הוא גדול יותר ויותר מכולם והוא מחבר כל הפרטים וכולם ברשותו, ולכן תיבת כולל גימטריא אלהים שהוא לשון ממשלה.
<b>וזהו</b> רמז נפלא שארז"ל (ראש השנה כ"א:) כולם נמסרו למשה חוץ משער החמשים שנאמר (תהילים ח, ו) ותחסרהו מעט מאלהים, ומנא לן ששער החמשים הוא שנחסר שלא נתגלה לו, אלא לפי שכתב מעט מאלהים לומר שאותו המעט שנחסר לו הוא מאלהים שהוא בגימטריא כולל והיינו שנחסר לו שער החמשים שהוא הכולל וכמ"ש.
<b>ולכן</b> כל צירוף שעולה גימטריא איזה שם בלא הכולל אין צירוף ההוא מקבל רק מאותן הפרטים של השם, אבל הכולל מהשם ההוא אין משפיע בצירוף ההוא, נמצא נחסר לו הרבה דהא הכולל גדול מקיבוץ כל הפרטים, אבל כל צירוף שמספרו עולה חשבון איזה שם עם הכולל עדיף לפי שגם הכולל מהשם משפיע בו והבן וזה כלל גדול, ולכן המדה הנקראת כל חי כשנעשה חשבון הכאה עולה ת"ס, והיינו ת"ס כחות פרטים, אם הצירוף לא יעלה רק ת"ס עדיין לא קיבל מהכולל ולפי שהכולל הרבה יותר ויותר מכל הפרטים לכן אי אפשר עדיין להיות כליון כל העולם רק כליון אומה וכדומה, לכן צירוף להכות הוא תס"א ויש בו גם הכולל ולכן נמחה כל העולם במבול, ולכן כאשר נשבע הקב"ה שלא יביא מבול דהיינו שלא יעשה עוד צירוף זה מהכאות תיבות כל חי, ובאמת חש שיהיו רשעים וימשיכו השפע מכל חי מחוץ להתרעא ואז בהכרח יתהווה צירוף להכות כל חי, לכן ארז"ל (סוטה י"א.) על כל העולם אינו מביא אבל על אומה אחת מביא, כי כשיתרבו רשעים ויושפע השפע אל החוץ נעשה צירוף להכות כל חי לכן ארז"ל על כל העולם אינו מביא אבל על אומה אחת מביא ונעשה כליון באומה ההיא רק נשבע שלא יעשה כליון לכן העולם דהיינו שלא יקבל הצירוף את הכולל.
<b>וז"ש</b> ולא אוסיף עוד להכות את דייקא, דבכל מקום את לרבות איזה דבר אחר הדומה קצת כמו שאמרו (פסחים כ"ב:) את ה' אלהיך תירא לרבות תלמידי חכמים ואמרו (עירובין ד:) את בשרו את בשרו את הטפל לבשרו והכא נמי את מרבה הכולל דדמי לכל הפרטים וגדול מהם, את כל חי דייקא, ר"ל שלא יקבל הצירוף את הכולל מהכאות כל חי ולא יהיה כליון העולם, אבל כליון אומה אחת הוא באפשר, כי כשיתהוה שילך ההשפעה מחוץ להתרעא ויהיה חשבון ההכאה אף שלא יקבל הצירוף מכל מקום בפרטים לבד יכלה אומה שלימה והבן היטב, ונתישבו כל הדקדוקים שדקדקנו בפרשה זו.
<b>עתה</b> נבאר הך ענינא דאלישע ויואש, הנה באמת אלישע לא היה לו נבואה על כליון ארם, אלא הצדיקים וקדושי עליון בכחם להשפיע ולהמשיך מלמעלה ענין חדש וצירוף חדש וכך עשה ה', וזהו רצונו לומר נצחוני בני והקב"ה גוזר וצדיק מבטל, וזה הענין ויעש דוד שם שביאורו שבקדושתו ומעשיו עשה צירוף שם קדוש כענין המלאכים הנבראים ממעשי הצדיקים (זהר חדש צ"ב.), וכן ענין רשעי דור הפלגה שאמרו ונעשה לנו שם אלא שזה בס"א, ולכן רצה אלישע להמשיך על ארם צירוף של הכות כל חי ובכח זה יתבטל כל ארם כי על אומה אחת מביא וכמש"ל.
<b>ונודע</b> כי להמשיך דבר מלמעלה צריך לעשות בגשמיות איזה דבר הדומה לקדושה ההיא שלמעלה וע"י הכנה והכוונה ממשיכין על מעשה ההיא אותה הקדושה מלמעלה, וזהו ענין מצות מעשיות כסוכה ולולב ודומיהן. ולכן רצה אלישע שיעשה מלך ישראל הכאות בחצים וקשת ויכוין לצירוף להכות העולם ג"כ דרך חשבון הכאות ובזה וכלה את ארם בהיותו מכוון להמשיך הצירוף ההוא קדמה נכח ארם, ונודע כי נפש חיה הוא שמו, ממילא אותיות ארם ג' אותיות אלו הם חיות הכולל מאומה ארם, והיה צריך לעשות שש הכאות כי צירוף זה עולה משני הכאות דהיינו ך' פעמים ח' למ"ד פעמים יו"ד וכמש"ל, וצריך להמשיך צירוף זה לאות א' מארם ולרי"ש ולמ"ם ואז נתבטל כל צירוף ארם ע"י שש הכאות שיעשה מלך ישראל להמשיך המשכה זו.
<b>ולכן</b> בתחלה הניח אלישע ידו על ידי המלך בהכאה ראשונה ובכח קדושת אלישע יתחיל המשכה זו ושוב יוכל המלך ישראל לגמור בעצמו, והיה הברירה אח"כ ביד מלך ישראל באותן הכאות שיעשה לבדו או שיעשה עוד חמש הכאות ויהיה גם הכאה הראשונה בכלל דהיינו אותה ההכאה שעשה בהיות ידי אלישע על ידיו יהיה ג"כ בכלל ויהיה שש הכאות ויכון בכל הכאה הכונה השייכת לה או אם ירצה יתחיל אח"כ מחדש כוונותיו ויעשה שש הכאות לבדו ומאחר שכבר התחיל אלישע בקדושתו כח המשכה זו יוכל מלך ישראל לגמרו כל זה היה דעתו של אלישע.
<b>אכן</b> מלך ישראל טעה בכל זה ולא ידע כלל צירוף להכות העולם מכל חי שיכול לכלות אומה שלימה אלא היה סובר שכוונתו לעשות שם תכ"ה היוצאת משלשה הכאות וכמש"ל, וזה הוא טעות כי בשם זה אי אפשר להרוג רק אנשים פרטים ולא אומה שלימה ולא יוכל לכלות את ארם כולו. וכראות אלישע שלא עשה רק ג' הכאות ולא חמש או שש הבין שכיון לצירוף תכ"ה וע"ז קצף עליו ויאמר להכות (דייקא) ר"ל לעשות צירוף להכות הייתי צריך חמש או שש פעמים ואז הכית את ארם (ר"ל ג' אותיות ארם) עד כלה שזה נעשה ע"י שש הכאות כי לכל אות מתיבת ארם צריך ב' הכאות, ועתה שלש פעמים תכה (דייקא) ר"ל בעשותך שלש פעמים לא עשית רק צירוף תכ"ה ואי אפשר לכלות בו אומה שלימה ממילא שלש פעמים תכה את ארם ותהרוג בהם פרטיים בכל פעם אבל האומה בכללה לא תכלה.
<b>ובזה</b> מיושב גם דברי רש"י ז"ל מכל מה שדקדקנו עליו עיין לעיל בדברינו. ויהיה ביאורו כך, להכות ר"ל אם היית מכוין צירוף להכות אזי אם כך עשית הכית את ארם חמש או ו' פעמים, אם צירוף זה עשית היית צריך להכות לג' אותיות ארם חמש או ו' פעמים כי לכל אות מארם היית צריך לעשות שני הכאות והרי הכל שש הכאות, ועל זה הוקשה לרש"י שש ניחא חמש מאי עבידתיה, לזה כתב דיצויר דגם בחמש סגיא שהרי לסימן תשועה הרכבתי ידי על הקשת, ר"ל שגם הכאה הראשונה בהיות ידי על הקשת התחלתי לכוין אותו הסימן תשועה לכליון ארם וגמרתי כבר הכאה א' וכוונתה, וממילא אם היית מתחיל בכוונה השנית הוי סגי בחמש הכאות, ואם התחלת מהתחלה היית צריך שש הכאות, ועכ"פ אתה לא עשית רק שלש הכאות לא כוונת כלל לעשות הצירוף הצריך וכאמור, כנלע"ד והבן כי הענין פלא גדול בעז"ה.

Section 2

<b>תקסג</b>
<b>איש</b> צדיק תמים היה בדורותיו. פירש"י ז"ל יש דורשין לשבח ויש דורשין לגנאי. הקשו המפרשים מאחר שיש לדרוש לשבח למה נדרוש לגנאי, ונתרץ דמהגנאי הזה נמשך לשבח לענין אחר מה שלא יהיה כך לאותן הדורשים לשבח כאן, לכן הותר להם לדרוש כאן לגנאי, ונתרץ תחלה פסוקי הפרשה. ותשחת הארץ לפני האלהים, לפני אלהים אין לו ביאור ומיותר לגמרי ועיין לעיל, ותמלא הארץ חמס, יש לדקדק יושבי הארץ הוה ליה למימר כי הארץ לא גזלה כלום, וירא אלהים את הארץ והנה נשחתה כי השחית כל בשר את דרכו על הארץ ויאמר אלהים לנח קץ כל בשר בא לפני כי מלאה הארץ חמס מפניהם, קשה התחיל כי השחית כו' משמע דהיה העונש על דבר ערוה ואח"כ אמר כי מלאה כו' חמס, ורש"י ז"ל לישב קושיא זו כתב לא נחתם גזר דינם אלא על הגזל ועדיין אין כאן שום ישוב דהפסוקים כסתרי אהדדי, והנני משחיתם את הארץ עשה לך תיבת כו', עיין רש"י ז"ל שהוקשה לו דתיבת את הארץ משמעו עם הארץ והרי באמת הארץ לעולם עומדת ולכן הוכרח לפרש ג' טפחים של עומק המחרישה ע"ש.
<b>לישב</b> זאת נבאר משארז"ל (בבא מציעא מ"ד.) מי שפרע מאנשי דור המבול ומאנשי דור הפלגה ומאנשי סדום הוא עתיד ליפרע ממי שאינו עומד בדיבורו. קשה מדוע בשום עון אשר חטא אשר יעשה אותם האדם לא חייבו חז"ל לבית דין לומר לו ככה זולת למי שחוזר ממקח כשלא היה קנין בדבר. ב' מה תלה באנשי המבול והפלגה הלא ה' לא יוותר שום אשמה. ג' מאנשי דור המבול אין לו ביאור, דהוה ליה למימר שפרע לדור המבול ומה לשון אומרם מאנשי דור המבול. ד' מאי הוא עתיד ליפרע, הוה ליה למימר הוא נפרע מאי לשון עתיד. ה' מאי שאינו עומד בדיבורו, הוה ליה למימר שאינו מקיים דיבורו.
<b>לבאר</b> זאת, הנה איוב ערער וקרא תגר על דור המבול וסדום ודכותייהו שהרבו לפשוע ונאבדו מן העולם כרגע בלי עונש ויסורין (איוב כד, כד), ובאמת כפי ערך עונם וחטאותם כי רבו היה ראוי חיו יחיה בעינוי ויסורים שיהיו כדי עונשם. ובתירוץ דבר זה ביארו המפרשים עם דברי האר"י ז"ל שנתן טעם על גזירות ושיעבוד מצרים שלא נמצא בו טעם בתורה, וכ' וז"ל: כי דור אנוש ומבול והפלגה וסדום שתלן ה' בגלגול באותן הדורות וקבלו את עונשם כי בראשונה לא קיבלו עונש רק נאבדו כרגע מן העולם ולכן באו בגלגול וקיבלו עונשם, ולכן אותם שהיו יכולים לבא לידי תיקון נתקנו והשאר נאבדו ונתמעכו בבנין ונשחטו כששחט פרעה ק"ן ילדים בבקר וק"ן בערב (שמות רבה א', לד) וכדומה. ולכן נגד דור אנוש שהציף הים שליש עולם תנחומא בפ' יתרו ט"ז היה גזירת היאורה תשליכוהו, ונגד דור המבול סבל משה רבינו ע"ה יסורין כשהושלך בתיבה ע"פ היאור דוגמת נח שהיה בתיבה וכדאמר בתיקונים כי שתל הקב"ה נשמת משה רבינו ע"ה בנח ולא אצלח ונסתלק ממנו ובא באותן דורות של מצרים, מ"ש ולא אצלח הוא שנענש על שלא הוכיח לדורו גם לא התפלל עליהם (זהר חדש כ"ט.), או לפי שלא היה הדור ההוא כדאי שיתפרסם ביניהם נשמת משה רבינו ע"ה לכן נסתלק ממנו, ויתבאר עוד אי"ה לקמן מענין ב' טעמים אלו. ולכן בתחלה נקרא נח איש צדיק תמים וביציאתו מהתיבה קראו הפסוק איש האדמה עבור שנסתלק ממנו נשמת משה רבינו ע"ה. ובזה פירש השפתי כהן כי מן המים משיתיהו ע"ש, ולכן הצער שהיה לנח בתיבה ולמשה רבינו ע"ה היה כפרה ותיקון קצת להם, ונגד הפלגה ותהי להם הלבנה לאבן והחמר כו' היה שעבודם בחומר ובלבנים.
<b>וטעם</b> הדבר מה שלא קבלו עונשם מיד, הוא, לפי שחטאתם כבדה מאד ואלו לא נאבדו כרגע היה חוזר כל העולם לתהו ובהו לכן הוכרח שיאבדו הם כרגע ושיבואו בגלגול לקבל עונשם. ועם זה ביארו המפרשים המאמר במדרש על פסוק (ירמיה נא, ט) רפאנו את בבל ולא נרפתה כו' כי נגע עד שמים משפטה ונשא עד שחקים, ודרשו במדרש (בראשית רבה לח, ה) רפאנו את בבל על אלו הדורות, וביארו המפרשים עם האמור כי לא היה להם רפואה ותיקון במה שנאבדו מן העולם אלא הוצרכו להתגלגל פעם ב' לקבל אז עונשם וביאר הפסוק עצמו טעם הדבר שלא קיבלו עונשם בראשונה כי נגע עד שמים כו', ר"ל כי חטאתם כבדה מאד והיו בטלים שמים וארץ ממציאותם לכן הוכרח להיות כך עיין בס' דברי שלמה פ' זו באורך.
<b>עלה</b> לנו דחומר עונש דורות אלו הוא מה שנענשו שני פעמים, שבראשונה נענשו באבדן מולדתם מן העולם ועוד זאת הוצרכו להתגלגל בדורות אחרים וקבלו אז עיקר עונשם, משא"כ כל שאר החוטאים מתוקן עונם בגיהנם וכל שכן ביסורי עולם הזה המכפר יותר מגיהנם ושוב אין צריך להתגלגל כי הגלגול מסוכן יותר מגיהנם, משא"כ אלו מלבד מה שקבלו עונש הוצרכו עוד לבא בגלגול ולהענש עוד גם אז.
<b>והנה</b> כתבנו כמה פעמים באורך איך נשמת האדם אינה מסתלקת בפעם אחת אלא מעט מעט כי בכל דיבור מסתלק חלקי הנשמה, אותו החלק הוא ג"כ קומה שלימה כי מה שיש בכולו יש בחלק אם היא דברי קדושה עולה אל אלהים והיא מנוחתה בגן עדן, ואם הוא דבר איסור עולה לס"א והוא עצמו הגיהנם, הרי שהנשמה בחיי האדם או בגיהנם או בגן עדן רק שאינו מרגיש כל עוד שמלובש הנשמה בתוך הגוף, וזהו שאנו מתפללין שתצילנו היום ובכל יום ויום כו' ומדינה של גיהנם, דלפי פשוטו דקאי על גיהנם דלאחר הפטירה איך יאמר היום ובכל יום, ועם האמור מובן כי בעודו בחיים חיותו בכל יום ויום יש דינה של גיהנם, ולאחר הסתלקות הכללי הנה אותן חלקי הנשמה הצריכים בירור מתלבנים בגיהנם ואחר תיקונם מתקבצים כל חלקי הנשמה והיו לאחדים אחדות אחד כענין רוחני שנעשה הכל אחדות גמור ובאה למקומה בגן עדן כראוי.
<b>והנה</b> יש מיני דברי הרשות אשר אינם לא מצוה ולא עבירה, כגון ענין הרשות שצריך האדם לדבר וחלקי הנשמה היוצאים מאלו הדבורים לא יתכן שיבואו לפני אלהים וגם לא לס"א, הנה הנותן לבו על דרכיו יכוון בעת דברו דיבורים כאלה לקיים מצות מדבר שקר תרחק וישים עיניו ולבו על דיבוריו אלה שיהיה נשמר משום נדנוד שקר וכזב ולמען יראת ה' ומצותיו שיהיו דיבוריו כולם אמת, ואז דברים אלו באים ג"כ לקדושה כי מקיים בהם מצות מדבר שקר תרחק וחותמו של הקב"ה אמת, משא"כ כשמדבר שקר אזי אותן חלקי הנשמה באים לגיהנם שהוא הס"א.
<b>ואמנם</b> יש ענין דיבורים שהם ממוצעים שאינם לא שקר ולא אמת, כגון מי שאומר כך וכך אעשה למחר וליומא אחרא דיבורים דלהבא, וזהו ענין מ"ש האר"י ז"ל היתר נדרים פורחין באויר כי מיד שנודר לא נודע דיבור זה אם יהיה אמת או לא לכן אי אפשר לאותו הדיבור לבא לקדושה וגם לא לס"א ולכן פורח באויר אין לו שום מקום עד עת שמקיים הנדר ונעשה הדיבור אמת ובא למקומו, וע"ז הזהירה התורה לא יחל דברו (במדבר ל, ג) ר"ל שלא יקלקל את הדיבור שלו אלא ככל היוצא מפיו יעשה ועי"ז יהיה תיקון לדיבור ההוא, אכן כשמתיר את הנדר אז הותר לעבור עליו יעוי"ש באורך.
<b>וכך</b> הוא ענין כל דיבורי הרשות אשר בעת דברו אינו לא אמת ולא שקר, כמו המוכר והלוקח שעושין מקח וממכר הנה אם מקיים דיבורו אח"כ אזי הדיבור ההוא נעשה אמת למפרע ובא למקומו, אכן אם חוזר אח"כ בדיבורו ולא נתאמת הדיבור ההוא נשאר הדיבור ההוא פורח באויר כבתחילה כי לא יבוא אל הקדושה עבור שלא נתאמת וכן אל הס"א לא יבא כי מכל מקום בעת דברו לא היה שקר מוחלט ולכן לעולם פורח באויר, ולכן אותן חלקי הנשמה אין להם תיקון כי אינם באים אל הגיהנם להתלבן, ולכן אחר שנתלבן כלל נשמתו בגיהנם עדיין אינה יכולה לבוא אל מקומה עבור שחסר ממנה אלו החלקים ואי אפשר להם להתחבר עם הכלל כי אינם עומדים כלל ביחד והם רחוקים כמטחוי קשת כי כלל נשמתו כבר נתלבנה ומקומה בקדושה ואלו הם פורחים באויר לכן אי אפשר להם להתחבר אלא בבואם יחד בגלגול ואז מתחברים ומקבל ג"כ העונש הראוי על זה.
<b>וזהו</b> ענין מי שפרע, כי להיות חזרה זו קל בעיני האדם לא נחשב לו לעון אשר חטא מאחר שלא היה קנין ויכול הוא מדינא לחזור בו, לזאת צוו רז"ל להודיעו שאדרבה עונש גדול יש בדבר, וז"ש מי שפרע לאנשי דור המבול, לאנשי דייקא, ולא אמר לדור המבול כי לא מיירי כלל ממה שנענשו בדורם דזה אינו רבותא כי אפילו תינוקות של בית רבן יודעים שעל כל חטא יש עונש, אלא קאי על מה שבאו בגלגול ונענשו פעם ב', והיינו לאנשי דור המבול, ר"ל אותן האנשים אשר כבר היו בדור המבול ועכשיו נבראו פעם ב' ופרע להם בדור מצרים, וכן הפלגה וסדום שכולם הוצרכו להתגלגל לקבל עונש מלבד פעם הראשון שנענשו. הוא עתיד ליפרע, אמר עתיד דייקא, ולא אמר הוא נפרע דזה אין רבותא וכאמור, אלא לפי שעונש איסור קטן כזה קל בעיני האדם לסבלו עבור חמדת ממון לזה מודיעים לו שאדרבה לקטנות האיסור לא יתלבן בגיהנם ונמשך ממנו חומרא גדולה שעתיד ליפרע ר"ל פעם ב' לעתיד שיבא בגלגול, וז"ש עתיד ליפרע ממי שאינו עומד בדיבורו דייקא, ר"ל שאין נשמת האדם עומד אצל דיבוריו אלו וכמש"ל שעי"ז אי אפשר להחלק להתאחד בהכלל והבן היטב.
<b>ואמנם</b> להבין טעם הדבר מדוע בחטא דור המבול היה ראוי שיחזור העולם לתהו. הנה ביארנו במקום אחר מה שאנו אומרים ותמלא כל השמות שפגמתי כו', כי הפגם של חטא מגיע למילוי השם ולא לשם עצמו, וביארנו שם ענין לא נתמלאה צור אלא מחורבנה של ירושלים, כי נפש חיה הוא שמו, והתגברות הדבר הוא שאותיות שמו קבלו מילוי ומילוי דמילוי, וחולשת הדבר הוא בהיות אין בו מילוי, ולא אכפול כאן הדברים כי נתבאר בדברינו בארוכה.
<b>ונודע</b> כי יש שבעה שמות שאינם נמחקין (כמבואר ביורה דעה סי' רע"ו, ט), והם ז' ימי הבנין וסידורם ממטה למעלה הראשון הוא שם אלהים ולפניו למעלה שם שדי כו' כידוע. ונתבאר בכתבי אר"י ז"ל על משארז"ל (חגיגה י"ג.) כל העולם מהלך ת"ק שנה כי נברא בשם שדי שאמר לעולמו די כמשארז"ל (שם) שלא יתפשט יותר, וכיון שענין ההתפשטות הוא קבלת המילוי ממילא התפשטות הארץ בכח מילוי שי"ן דלי"ת יו"ד ומילוי זו עולה ת"ק ושוב לא התפשט יותר שיהיה עוד מילוי דמילוי כי אמר לעולמו די, הרי כח הארץ כולו הוא במילוי שם שדי, והנה את זה לעומת זה עשה אלהים, ונגד אלו זי"ן שמות יש לעומתם הנדמה קצת כקוף בפני אדם ונגד אלהים יש אלהים אחרים, ונגד שם שדי מצינו בפסוק איוב (איוב כז, יג) ונחלת עריצים שדי פירש"י ז"ל נחלת רשעים נשדדה הרי אותיות אלו עצמם אבל פירושו מל' שוד דהיינו גזלה וחמס, והנה מילוי של חמס ח"ת מ"ס סמ"ך עולה ג"כ ת"ק וזהו ג"כ כענין לא נתמלאה צור אלא כו'.
<b>ונודע</b> כי פגם דבר ערוה הוא מגיע לשם שדי והפוגם בזה מקבל עונשו כמו על כל החטאים שמתלבן בגיהנם או ביסורי עולם הזה ואז נתקן פגם ההוא, נמצא אלו לא חטאו דור ההוא רק בדבר ערוה היו יכולים לקבל עונשם ויתוקן הפגם, ולכן אלו לא היו חוטאים רק בחמס לבד היו ג"כ מתוקן ע"י עונשים, אך להיות שמתחלה פגמו כולם בערוה ופגמו בשם שדי וכל פגם היינו שמתרוקן המילוי וכבר נודע שמילוי שם זה הוא כח כדור כל הארץ וכמש"ל שהוא מהלך ת"ק שנה ואח"כ חטאו כולם בחמס והביאו כל מילוי ההוא של כדור הארץ העולה ת"ק אשר הוא מילוי שדי הביאו המילוי ההוא לחמס שעולה ג"כ המילוי שלו ת"ק וממילא היה מההכרח שיוחזר העולם לתהו לכן הוכרח שימחו מן הארץ ועונשם שמור לדורות שיבואו לעתיד בגלגול וכאמור.
<b>וז"ש</b> ותשחת הארץ לפני האלהים דייקא, ר"ל שבמקום שמשם יניקת הארץ דהיינו מילוי שדי שהוא לפני שם אלהים נתקלקל ונפגם שם, והיינו ותשחת הארץ לפני האלהים דייקא, וביארו רז"ל (סנהדרין י"ז.) על מה נתקלקל שם ואמרו כל מקום שנאמר השחתה אינו אלא דבר ערוה שזה הוא פוגם במילוי שדי, ואח"כ ותמלא הארץ חמס, ר"ל מה שהארץ היה במילוי שדי, ואח"כ ע"י הגזל נעשה הארץ במילוי של חמס העולה ג"כ ת"ק, נמצא נעקר כל כח ויניקת הארץ ממקום קדושתה ובא לס"א לקליפת חמס והס"א הוא אבדן העולם. וירא אלהים את הארץ והנה נשחתה כי השחית כו' שמחמת זה לבד היה ראוי שיקבלו עונשם ולא שיאבדו מן העולם, אך ויאמר אלהים לנח קץ כל בשר בא לפני ר"ל מוכרח שאעשה קץ לכולם שיאבדו כרגע מן העולם ולא שיקבלו עונש על השחתת דרכם בעולם הזה, והטעם כי מצורף למה שריקנו מילוי הארץ ממקומה עוד זאת עשו כי מלאה הארץ חמס כי הארץ עשתה מילוי לקליפת חמס, והנני משחיתם את הארץ ר"ל אם אמרתי ליתן להם עונש יהיה הכרח שיושחתו הם עם הארץ שיוחזר הכל לתהו לכן מוכרח שאעשה להם קץ שיאבדו כולם לכן עשה לך תיבת כו' שישאר עיקר עונשם שמור לדור אחר בגלגול שיתוקן שם, לכן אתה שיש בך נשמת משה רבינו ע"ה צריך לעשות התחלה לתיקון בעשיית תיבה וכמש"ל ע"ש האר"י ז"ל. וזהו דברי רש"י ז"ל לא נחתם גזר דינם אלא על הגזל, ותיבת נחתם הוא מלשון כמוס עמדי חתום באוצרותי, ירצה כי ע"י הגזל נשאר העונש העיקרי חתום וכמוס עד עת גלות מצרים, והבן שנתיישבו כל הדקדוקים.
<b>והנה</b> על מה שלא נצול רק ע"י תיבה עם כי הרבה ריוח והצלה לפניו מבואר עם האמור, כי עבור שהיה בו נשמת משה רבינו ע"ה התחיל הוא התקון וכמו שאח"כ הושלך משה רבינו ע"ה לתיבה ביאור עבור תיקון הדור ההוא. אכן יש לומר עוד טעם אחר עם מה שביארנו בפרשת בראשית על פסוק וישמעו את קול ה' אלהים כו' לרוח היום על מ"ש רש"י שהשמש באה משם וע"ש כי לא אכפול כאן הדברים, ונתבאר שם ענין עץ עושה פרי שאין טעם העץ כטעם הפרי הוא ענין לית נהורא אלא דנפיק מגו חשוכא (זהר ח"ב קפ"ד ע"מ) שעבודת האדם להש"י הוא מתוך מונעים ומטרידים וע"ש באורך, ואמנם לעתיד לבוא יתוקן הכל, וארז"ל (שבת ל:) עתידה ארץ ישראל שתוציא גלוסקאות כי לא יהיה מסכים וצמצומים וככה יהיה עבודת האדם להש"י בלי מונעים ומטרידים, ותיקון דבר זה הוא ע"י הצדיקים העובדים את הש"י אף גם בכל עסקי עולם הזה שעוסקים שאז מהפכים המונעים עצמם למוטב ועושים טעם העץ כטעם הפרי.
<b>וזהו</b> ענין הוצאות נצוצות מתוך הקליפות והגשמיות למצוא גם בהם רצון ה' שהוא הניצוץ שבתוכו המחייהו ואז נפרד הקליפות ההוא והגשם ההוא משם ונעשה טעם העץ כטעם הפרי. וכן המונעים היותר גדולים ורעים לעבודת ה' הוא הדור הגרוע אשר המה רשעים והמה מושכים עשר מעלות אחורנית להצדיק אשר בתוכם יכולים להפך מניעה זו עצמה ג"כ באופן זה, כי יש מצות עשה הוכח תוכיח ואלמלי הדור כולם צדיקים אי אפשר למצוה זו להתקיים כי את מי יורה דעה ולמי יוכיח אחרי אשר כולם יודעים את ה', ולהיות שכל מצוה היא בשורשה אור רב עד אין חקר לזאת הוכרח שיבואו בכל דור אנשים גרועים ורשעים הצריכים לתוכחה כדי שיקוים מצוה זו ויתרבה אור של שורש מצוה זו, נמצא הניצוץ המחיה את הרשעים בכל דור היא אור מצוה זו והבן.
<b>נמצא</b> כשרואה הצדיק שדורו רשעים הנה לא די אשר אינו מניח שיבטלו את עצמו אלא אדרבה מזה עצמו עובד ה' והיינו שמוכיחם. נמצא במניעה עצמה עובד ה' שלולי זה המניעה לא היה לו זה העבדות ומהפך טעם העץ לטעם הפרי וגם זה הוצאת ניצוצות קדושות מתוך הקליפות, כי מבואר בספרים שכאשר החכם מוכיחם אם אינם צייתים לו אזי כל הטוב שבהם נשאר בנשמת החכם כמבואר דבר זה בארוכה ומלקט כל ניצוצות קדושות שבהם המחיה אותם, והיינו כאמור, כי הניצוץ שבתוכם המחיה אותם הוא אור מצות תוכחה ולכן בהוכיחם והוא עושה את שלו הרי הניצוץ הזה מתדבק בו והבן.
<b>נמצא</b> הצדיק העובד ה' בבחינה זו בלי מסכים ובלי מונעים ומבדילים כי סילק המונעים ועושה טעם העץ כטעם הפרי לכן גם כשצריך להצלה עושה לו ה' נס ג"כ בלי מסך אלא בגלוי בכל מקום שהוא הרבה ריוח והצלה לפניו, משא"כ מי שלא תיקן את המונעים ועובד את ה' מתוך טרדות ומסכים אזי הצלתו ג"כ לא תהיה רק ע"י מסכים והסתרות כענין (ישעיה כו, כ) לך עמי בא בחדריך וסגור דלתיך בעדך חבי כמעט רגע כו', ולכן הצלתו של נח ע"י שלא הוכיח את בני דורו רק היה נסתר מהם וא"כ לא תיקן המונעים היה מוכרח להסגר בתיבה ולהנצל.
<b>הרי</b> נתבאר ב' טעמים על ענין עשיית התיבה, וב' טעמים אלו תלוים במה שמצינו מחלוקת לרז"ל אם הוכיח נח את דורו, כי במקום אחד ארז"ל () שלא הוכיחם ולא התפלל עליהם לפיכך נקראו מי המבול על שמו מי נח ובפ' חלק ארז"ל (סנהדרין ק"ח:) דרש רבא מאי דכתיב (איוב י"ב, ה) לפיד בוז לעשתות שאנן כו' מלמד שהיה נח הצדיק מוכיחן ואומר להם דברים קשים כלפידים כו' הרי שהוכיחן, נמצא דלמאן דאמר שלא הוכיחן ונסתלק ממנו נשמת משה רבינו ע"ה ע"י שלא הוכיחן וכמש"ל בשם התיקונים שנשמת משה רבינו ע"ה לא אצלח בנח אזי אי אפשר לומר כטעם הראשון כי לא התחיל הוא כלל בתיקון כי בבוא המבול תיכף נסתלק ממנו נשמת משה רבינו ע"ה עבור שלא הוכיחן וגרם כל אותו הרע לדור ההוא, אלא צריך לומר כטעם ב' כי לפי שלא הוכיחן ולא תיקן המונעים הוכרח הצלתו להיות ע"י הסתרה.
<b>וזש"ה</b> בא אתה וכל ביתך אל התיבה כי אותך ראיתי צדיק לפני בדור הזה ולא כתיב צדיק תמים, והיינו כי נסתלק ממנו נשמת משה רבינו ע"ה ולא נקרא רק צדיק לבד, ולכן הוכרח לבא אל התיבה וזה בא אתה כו', ונתן טעם כי אינך רק בחינת צדיק לבד שלא הוכיח לדורו לכן מוכרח לתיבה, אכן למאן דאמר שהוכיחם א"כ תיקן המונעים ואי אפשר לומר כטעם ב' והיה ראוי הצלתו להיות בגלוי בלי צורך לתיבה והרבה ריוח והצלה לפניו, אלא דלהאי מאן דאמר לא נסתלק נשמת משה רבינו ע"ה מאתו לחסרונו אלא שלא היה הדור כדאי ולא נסתלק עד אחר שנימוחו ומתחלה בא אל התיבה להתחיל להתיקון כמש"ל בביאור הפסוקים כי הוא התחיל התיקון ולבסוף נגמר בתיבת משה רבינו ע"ה והבן, ולהאי מאן דאמר יאמר בוא אתה כו' ונתן טעם כי אותך ראיתי צדיק שהוא צדיק גמור ובו נשמת משה רבינו ע"ה ויתחיל בתיקון הדור ע"י צער התיבה ומה שלא אמר תמים מפני שאומרים מקצת שבחו בפניו.
<b>וזה</b> עצמו פלוגתא זו, יש דורשין בדורותיו לשבח שאלו היה בדורן של צדיקים היה צדיק יותר אלא שהדור מנעוהו נמצא שעדיין לא תיקן המונעים ומזה נמשך גנאי בפסוק כי אותך ראיתי צדיק שיהיה צריך להצלה של תיבה עבור חסרונו שלא הוכיח, ויש דורשין בדורותיו לגנאי שאלו היה בדורו של אברהם כו' ירצה כי צדקתו מתמימתו היה בדורותיו ע"י הדור הגרוע ההוא הוסיף הוא אומץ בקדושתו כי הוכיחם והוציא כל הניצוצות קדושות מהם ועי"ז נתרבה קדושתו ואלו היה בדורו של אברהם שהוא פירסם אלהותו ית"ש בפי כל באי עולם ולא היה נח צריך להוכיחם לא היה נחשב לכלום וזהו גנאי. אכן מתוך גנות זה למדנו לו שבח רב שהוכיח לדורו וא"כ לא היה צריך לתיבה עבור הצלתו כי כבר תיקן המונעים והדור הגרוע לא מנעוהו מעבודה אדרבה על ידם הוסיף אומץ בקדושה וכאמור ולא היה עשיית התיבה רק לתיקון עון הדור ההוא כמשה רבינו ע"ה ולא נסתלק ממנו אז נשמת משה רבינו ע"ה ויהיה ביאור כי אותך ראיתי כפירוש השני שכתבתי לעיל וזהו לו שבח רב ודו"ק היטב.
<b>בדורותיו</b> פירש"י ז"ל יש דורשין לגנאי. הקשו המפרשים מאחר דיש לדרוש לשבח איך הותר לדרוש לגנאי הצדיק, ועמ"ש תחלה בזה באורך לישב. ויש לומר עוד בפשיטות עם משארז"ל (בבא בתרא קס"ד.) לעולם אל יספר בשבח חבירו שמתוך שבחו בא לידי גנותו, ויש לדקדק איך אסרו חז"ל בהחלט לספר בשבח חבירו הרי אם ירצה הלה לבלום פיו מלדבר בגנות אין כאן איסור, ונראה לי פשוט כי השבח עצמו הוא גנות כי בנוהג שבעולם איש אשר חכמתו ומעשיו מסוימים בעולם וכל באי עולם מכירים כח מעשיו וחכמתו לא יספר שום אדם בשבחו כיון שהדבר גלוי ונראה בעליל לארץ אין צורך לשבח אותו, וכשאנו רואין שמשבחים לאיזה אדם על כרחך אין האדם ההוא איש מסוים עד שהיה אפשר להסתפק במהותו ואיכותו אזי צריך זה לספר שבחו, ומחמת זה אנו מברכין על פסוקי דזמרה לפניהם ולאחריהם כי מדרך השכל אין ראוי לספר בשבח מלך מלכי המלכים הקב"ה אשר כח מעשיו בעליל וה' עשה זאת לטובתינו ובחר בשירי זמרה שנשתבח לפניו וע"ז אנו מברכין לו ית"ש. וזהו כוונת רז"ל שמתוך שבחו ר"ל מהשבח עצמו מוכח גנותו שאינו איש מסוים עד שהוכרח זה לספר בשבחו וזה פשוט.
<b>והנה</b> לא מצינו בכל התורה שיהיה כתוב בה שבח על אדם א' שהיה צדיק, הגם שנאמר במשה רבינו ע"ה והאיש משה עניו מאד (במדבר יב, ג) אין זה סיפור שבחו רק סיפור המעשה איך שמרים ואהרן דברו בו ומשה רבינו ע"ה היה עניו ולא הרע דבר זה בעיניו, אבל לא מצינו בתורה שתכתוב על איזה אדם שהיה צדיק כגון משה ואהרן ושאר הצדיקים, והיינו כי צדקת מעשיהם מסוימים אין שייך כלל לשבחם. ודרך משל כמו שנאמר בנח בא אתה וכו' כי אותך ראיתי צדיק לפני הכי נמי במשה רבינו ע"ה כשנאמר לו ואתה פה עמוד עמדי היה לו לומר ג"כ טעם הדבר כי אתה צדיק יותר מכולם, אלא שאין שייך זאת לומר על משה רבינו ע"ה כי הטעם מובן מאליו, ולכן מצד ראותינו התורה סיפרה בשבח נח לכתוב עליו איש צדיק תמים וכן כי אותך ראיתי צדיק כו' שבח זה מביא לידי גנותו שלא היה מסוים כ"כ לכן הותר להם לדרוש כך כן נראה לי וק"ל.

Section 3

<b>תקסה</b>
<b>את</b> האלהים התהלך נח. פירש"י ובאברהם הוא אומר כו' נח היה צריך סעד לתמכו ואברהם היה מתהלך בצדקו מאליו, ויש לדקדק דארז"ל (סוכה נ"ב.) יצרו של אדם מתגבר עליו כו' ואלמלא הקב"ה עזרו לא יכול לו ולא חילקו בין צדיק לצדיק ואדרבא ארז"ל (שם) כל הגדול מחבירו יצרו גדול הימנו, ואמת כי ארז"ל (זהר ח"א פ:) אברהם אבינו ע"ה עשה את היצר הרע טוב אבל עדיין מתחלה היה צריך סעד. ותשחת הארץ כו' וירא אלהים את הארץ והנה כו' ויאמר אלהים לנח קץ כל בשר כו' עשה לך תיבת כו' וזה אשר תעשה כו'. ויש לדקדק מדוע היה בצמצום שי"ן אמות אורך התיבה למ"ד אמות קומתה ואל אמה תכלנה חמשים אמה רחבה ותחתים שנים ושלישים, ודאי לא היה כל זה במקרה כיון שבא הציווי מאת ה'.
<b>נקדים</b> לבאר משארז"ל בפרשה בראשית על פסוק אלה תולדות השמים והארץ בהבראם ביום עשות ה' אלהים ארץ ושמים וארז"ל (בראשית רבה יג, ג) שם מלא על עולם מלא. וצריך לדקדק, חדא, באומרו שם והכוונה על ב' שמות ה' אלהים ואיך אמרו שם לשון יחיד, גם מה ענין שם מלא היה לו לומר שני שמות, ותו, מהו עולם מלא דקאמר הלא היה אז העולם ריקם בתכלית הריקות כי עדיין כל שיח לא היה וכל עשב טרם יצמח ואדם אין, והוא תמוה מאד לפי פשוטו.
<b>ונבאר</b> ג"כ מש"ה (תהילים כד, א) לה' הארץ ומלואה תבל ויושבי בה, יש לדקדק בכפל לשון במלות שונות הארץ ומלואה תבל ויושבי בה והוא הוא, כי הוא על ימים יסדה ועל נהרות יכוננה, יש לדקדק מה נתינת טעם הוא זה שנתיסד על ימים ועל נהרות אטו הא דלה' הארץ ומלואה תלוי בזה, מי יעלה בהר ה' נקי כפים כו' ויש לדקדק מה תלי הא לדמעיקרא.
<b>עוד</b> נבאר בפרשה הקודמת ולמקוה המים קרא ימים פירש"י ז"ל ים הוה ליה למימר דים א' הוא אלא אינו דומה טעם דג העולה מן הים בעכו לטעם דג העולה מן הים באספמיא, והוא מחוסר ביאור דמכל מקום ים אחד הוא.
<b>ונבאר</b> ג"כ פסוק במגלת רות (רות א, כא) אל תקראנה כו' אני מלאה כו' פירש"י מלאה בעושר ונכסים דבר אחר שהיתה מעוברת. וה' ענה בי פירש"י ז"ל העיד עלי מעשי, דבר אחר מדת הדין הה"ד (הושע ה, ה) וענה גאון ישראל וכל זה צריך ביאור.
<b>ונבאר</b> ג"כ פסוקי מלכים במעשה דאליהו בהר הכרמל ואמר אליהו ז"ל לישראל עד מתי אתם פוסחים על שתי הסעיפים אם ה' הוא אלהים לכו אחריו ואם הבעל כו' ולא ענו העם אותו דבר משום שלא ידעו (מל"א יח, כא), ומבואר במפרשים שטעות אותו הדור היה בב' רשויות ח"ו כי אמרו שאי אפשר שמפועל אחד יומשך פעמים טוב ופעמים רע, ומשום הכי אף שראו שהיה רעב ע"פ דברי אליהו ז"ל לא נתיסרו דאדרבה נתחזק עי"ז הטעות אצלם יותר ע"פ סברתם שאי אפשר לב' הפכים שיומשכו מפועל א' יעוי"ש, ומבואר שם בפסוק ויהי בעלות המנחה ויגש אליהו ויאמר ה' אלהי ישראל היום יודע כו' ענני ה' ענני וידעו כל העם הזה כי ה' הוא אלהים ואתה הסבות את לבם אחורנית האי ואתה הסבות כו' אינו מובן וידוע דברי רז"ל אלמלא ג' מקראות כו' וירא כל העם ויפלו על פניהם ויאמרו ה' הוא האלהים ה' הוא האלהים, יש לדקדק בכפל הלשון ב' פעמים.
<b>לבאר</b> כל זה הנה ארז"ל (שמות רבה ה, יד) קודם שנברא העולם היה הוא ושמו בלבד, וביארו חכמי האמת דהאי ושמו היינו שם העצם הוי"ה ב"ה הוא ושמו א', כי שמו היינו עצמותו והיינו שם העצם ב"ה וב"ש. ובעלות במחשבתו לברוא העולמות לא היה באפשרי שיהיה להעולמות דביקות בשם הויה ב"ה לקבל חיותם משם כי הוא נעלם מכל נעלם כמו שעצמותו נעלם, לכן נשתלשלו משם העצם הכינוים וכל כינוי אינו נקרא שם אלא כינוי, וכמו על דרך משל להבדיל בשמות בני אדם השם הניתן לו בתחלתו נקרא שם העצם המשל אינו דומה לגמרי לנמשל כי שם העצם של אדם אינו עצמותו רק דמ"מ לערך כינוי נקרא זה השם שם העצם, ומבואר באבן העזר (סי' קכ"ט, ה) בדיני השמות שיש כינוים, וענין הכנוי הוא שנמשך משם העצם ויוצא ממנו לכן אין זה נקרא שם כי אינו שם של השם שהוא נמשך מהשם ולכן בערך אל האדם אינו נקרא אלא כינוי. כך להבדיל הכינוים של האדם אלא שם של השי"ת נמשכים משם הוי"ה ב"ה וכל כינוי הוא שם לשם הוי"ה ב"ה ונקרא כינוי וכל כינוי יוצא משם הוי"ה ב"ה כמבואר במקובלים. ולכן שם העצם ב"ה נקרא שם והוא ושמו אחד אחדות גמור, משא"כ הכינוים נקראים עולם והכינוים הם בכללם עולם האצילות ב"ה וב"ש לעולם ולעלמי עלמין.
<b>ואמנם</b> נודע כי ה' הוא האלהים בשמים ממעל ועל הארץ מתחת אין עוד, ור"ל שאין שום מציאות לשום נמצא אלא ע"י שם הוי"ה ב"ה ששוכן בו וחופף עליו וכל זאת מגבהי מרומים עד סוף כל דרגין, ואם כן לכאורה הוי תרתי דסתרי דהא אמרנו שאי אפשר היה לנמצאים להיות להם דביקות בהוי"ה ולקבל חיותם ממנו לכן הוצרך השתלשלות הכינוים.
<b>אך</b> ביאר הענין הרמ"ק ז"ל (פרדס י"ד, א) הובא בשל"ה בהקדמה כי יש ב' שינוים בין רוחני לגשמי, כי בגשמי הנעתק מצורה לצורה ע"י אומנות ומלאכות אזי כל עוד שמוסיפין בו מלאכה מקבל צורה חדשה מובחרת מהראשונה וצורה הראשונה חלפה ועברה לה כענין הצמר על הבעלי חיים עד שעושין ממנו בגד נעשים בו כמה מלאכות ובכל מלאכה נאבד ממנו צורה הראשונה ומקבל צורה אחרת נכבדת מהראשונה, משא"כ ברוחני אינו כך, אלא כל אשר נשתלשל ונעתק נתהווה ענין חדש ואינו כ"כ נעלה כהראשונה אדרבה הראשונה נכבדת יותר וגם כי הראשונה לא נתבטלה ואדרבה הוא העיקר וממשיך חיות לכל מה שנשתלשל ממנה רק שיצאה מההעלם לגלוי ונתלבשה באותו לבוש וזה הלבוש נתלבש עוד וכך הוא ריבוא רבבות מדריגות התלבשות מהעלם לגילוי עד עולם הגשמי, וממילא אין כאן סתירה וב' הדברים צדקו יחדיו כי בלעדי הכינויים אי אפשר למציאות שיהיה להם דביקות בהוי"ה אשר הוא תכלית ההעלם וזה שמי לעלם ולכן נשתלשלו הכינוים והם לבושים לשם העצם ב"ה והוא פנימיותה, נמצא כל המציאות דביקותם וחיותם מהוי"ה ב"ה רק שהוא באמצעות הלבושים ושם הוי"ה ב"ה הממלא כל שמהן כמיא דאשקי לאילנא כנודע.
<b>ולהוסיף</b> ביאור בזה נבאר מה שפירש האר"י ז"ל בפסוק (ישעיה יט, א) הנה ה' רוכב על עב קל ובא מצרים ונעו אלילי מצרים מפניו ולבב מצרים ימס בקרבו ושם נאמר ג"כ והיה מצרים לנשים כו', וביאור הפשט כפי פירש"י ז"ל הוא כך, שאמר הנביא בדרך משל לשבר את האוזן כדרך מלך בשר ודם כשרוצה לבא ממקום למקום רוכב במרכבה לשם וכשרוצה תבא שם במהרה רוכב בגמלא פרחא, לז"א שירכב על עב קל ויבא מצרים ונעו האלילים מפניו ומה שהמשיל בדרך זה הוא לפי שכבר לקו מצרים באופן זה יעוי"ש. ואומרו והיו מצרים לנשים כי נשים דעתן קלות הן לענין להתפתות והן לענין שאין יכולין לעמוד בקשרי המלחמה מפחד לבבם שהוא רך ואינו חזק וכך יהיה מצרים וע"י זה לא יהיה להם תקומה במלחמה זהו ביאור הפשוטי. ואמנם הפשוטי והסוד הם תמיד דבר א' זה דבוק לזה כנשמה לגוף ביאר האר"י ז"ל ענין זה עיין בכוונת ברכו של חול ובכוונת ברוך שבתחלת העמידה עי"ש בקצרה רק נוסיף בו ביאור שיובן הענין קצת.
<b>הנה,</b> נודע כי בהשתלשלות העולמות יש בכל עולם עשר קדושות והקדושה האחרונה העשירית נקראת מלכות דלית לה מגרמה כלום, והיינו, אף דבאמת כל המדות לית להו מגרמם רק מה שמקבל ממה שלמעלה, רק הענין הוא דבכל המדות יש להם שמות ואותיות והם מקבלים פנימיות חיותם ממה שלמעלה ובחינת מלכות אין בה רק מספר וגימטריא של השמות כנודע, ומספר היינו שאומרין זה השם מספרו כך וכך, וא"כ בחינת המספר הוא תלוי בשם ואי אפשר שיהיה דבר לעצמו והיינו דלית לה מגרמה כלום. ואף שאנו רואין אותיות ושמות גם בבחינת מלכות, היינו, כי המלכות מצדה לית לה מגרמה כלום ואינה רק בחינת מספר שהוא בחינת מקבל ולכן נקרא עלמא דנוקבא, איברא, מצד העולם שלמטה הימנה אשר כל העשר קדושות שבו אינם מתהוים רק מבחינת המלכות אשר בעולם שלמעלה ממנו נמצא שלערך עולם שלמטה ממנה הוא מתהפך לבחינת דכורא להשפיע כנודע מכוונת אל אדון יעוי"ש.
<b>ולכן</b> מצד זה כל המציאות שאנו רואין בזה העולם ושמם הוא צינורות שמקבלים חיותם מהוי"ה ב"ה באמצעות התלבשות הכינוים כמש"ל אין בהם רק בחינת חשבון וגימטריא ששמם של המציאיות הם גימטריא של אותו השם אשר משם חיותו, וזה לפי שהעולם שלמטה נתהוה הכל מבחינת מלכות שלמעלה ובחינת מלכות הוא גימטריא וכאמור. ודרך זה הוא בכל המציאות כולם זולת שיש חילוק בהם כי המציאות שאנו רואין שאינו יקר הערך כל כך אזי נדע בבירור שמציאותו הוא ע"י ריבוי התלבשות שנתלבש הוי"ה ב"ה בהרבה לבושים, ומה שאנו רואין איזה מציאות שהוא יקר הערך מאד אזי נדע שקרוב יותר כביכול להוי"ה ב"ה דהיינו שנתלבש הוי"ה ב"ה בכינויו והכינוים מרכבה לו וכמ"ש תחלה מדברי הרמ"ק שאף שנתלבש הכינוי מכל מקום בחינה הראשונה הוא העיקר רק שזה ההשתלשלות נעשה אליו מרכבה כהמרכבה לרוכב, והגימטריא של השם הוי"ה ב"ה עם אותן הכינוים שנתלבש בהן להמציא המציאות ההוא כך עולה הגימטריא של שם המציאות ההיא.
<b>והנה</b> הדבר היותר יקר וחשוב במציאות זה העולם הוא דעת בני אדם העולה היא למעלה על כל המציאות והוא בא משם הוי"ה ב"ה בהיותו רוכב ומתלבש בשמות השייכים לשם הוי"ה עצמו והמה לבושים אליו וגימטריא הוי"ה עם לבושיו עולה תע"ד מספר דעת, ואמנם דעת האנשים בא מצירופים אחרים, ודעת הנשים מצירופים אחרים, וכן הוא בכל העולמות עד גבהי מרומים יש חילוק זה בין דעת דדכורא לדעת דנוקבא. ובדעת דנוקבא חסר מספר רכ"ח מהתע"ד בחינות שבמספר דעת ואנו ממשיכין זה להשלים המספר תע"ד בחינות ע"י תפלותינו ומעשינו, וזהו בכוונת ברכו ובכוונת ברוך שעולה רכ"ח והוא אותיות רוכב, וענין הרכ"ח בחינות אלו הנרמז בבחינת רוכב כך הוא ידוע היות לשון הקודש כל תיבה מרמז עליה מה שמורה התיבה ההוא.
<b>והנה,</b> מלת רוכב הוא משמות הנקראים בהגיון שמות המצטרפים כמו באמרנו אב ידוע שיש לו בן, וכן באמרנו עבד ידוע שיש לו אדון, ולכן נקראו שמות המצטרפים, כי באמרנו רוכב ידוע שיש לו מרכבה, ולכן אותיות של מלת רוכב מורים על הרוכב ועל המרכבה ומספר הכל רכ"ח גימטריא רוכב.
<b>והענין</b> הוא, כי כדי להשלים הרכ"ח בחינות למספר דעת דנוקבא מתלבש הבחינה האחרונה דהוי"ה דהיינו מספרו וכמש"ל שקדושה האחרונה מעשר קדושות הוא בחינת מלכות דלית לה מגרמא כלום רק בחינת מספר, וכתבנו ג"כ כי כל השתלשלות ממדרגה למדרגה היינו שנעשה המציאות שלמטה כל עשר בחינותיו מבחינת מלכות שלמעלה, ולכן בהתלבש שם הוי"ה ב"ה בלבושיו להמציא אותו מציאות אין זה אלא בחינת מספר של הוי"ה ב"ה והבן העולה כ"ו הוא מתלבש בב' לבושים, לבוש א' עולה ע"ב דהיינו אחוריים דהוי"ה י' יק' יקו' יקוק' העולה ע"ב וזה לבוש ומרכבה להוי"ה, ולבוש הב' הוא אחוריים דהוי"ה במילוי אלפין, יו"ד, יו"ד ה"א, יו"ד ה"א וא"ו, יו"ד ה"א וא"ו ה"א, העולה ק"ל. והוא גם כן לבוש ומרכבה להוי"ה מספר כ"ו, ע"ב ק"ל, דהיינו הרוכב והמרכבה עולה רכ"ח גימטריא רוכב ובזה נשלם דעת דנוקבא ולכן נשים דעתן קלות כיון שבא מצירוף העולה ק"ל.
<b>והנה</b> אז בימי הנביאים היה מצרים ראשונה לכל הע' אומות שהיה השר של מצרים מקבל השפעה הראשונה הבא ממלכות והיתה מצרים עי"ז הממלכה החשובה שבעולם, וכבר אמרנו כי ברצות המלכות להשפיע מתהפך לבחינת דכורא. ולז"א הנביא שעונש מצרים היה כך. הנה הוי"ה רוכב על ע"ב ק"ל שזה בחינת דעת דנוקבא ועי"ז נשים דעתן קלות, ובאופן זה עצמו ובא מצרים שלא יתהפך לבחינת דכורא ברצותו להשפיע למצרים אלא באופן זה עצמו שרוכב על ע"ב ק"ל יבא למצרים וע"י זה לבב מצרים ימס בקרבו והיה מצרים לנשים שדעתן קלות ולא יוכלו לעמוד במלחמה. אלה הם דברי האר"י ז"ל רק שהמתקנו קצת הדברים להסביר הענין.
<b>ומזה</b> מובן כי כל הכינוים עצמם אשר אמרנו שנמשכים משם הוי"ה ב"ה הכוונה ממספר הוי"ה כמו שאמרנו בכל ההשתלשלות, וביארו חכמי האמת אופני כל כינוי איך נמצאת משם הוי"ה ב"ה. וביארו בכינוי אלהים איך יוצא משם הוי"ה ב"ה. ואמרו שיש בזה שני בחינות, בחינה א' כי מספר הוי"ה כ"ו ובמלואו כ"ף ו"ו הרי אותיות ראשונות מספר הוי"ה ומילואו פ"ו מספר אלהים. בחינה ב' מספר הוי"ה במילוי אלפין עולה מ"ה ובמלואו מ"ם ה"א עולה פ"ו מספר אלהים אלו דבריהם ז"ל.
<b>ונבאר</b> לעניותנו למה היה כך שיש ב' בחינות להמשכת כינוי אלהים מהוי"ה. והענין הוא כך, כי ידוע מאמרם ז"ל (בראשית רבה יב, טו) שעלה במחשבה לברוא העולם במדת הדין וראה שאין העולם מתקיים הקדים מדת הרחמים ושתפה למדת הדין הה"ד ביום עשות ה' אלהים ארץ ושמים. וענין שיתוף זה מובן היטב עם הנ"ל, כי באמת ברא העולם במדת הדין כדי שיהיה שכר ועונש וברא בשם אלהים, אלא ששם אלהים יוצא מהוי"ה ונשתלשל ממנו, וכבר הזכרנו דברי הרמ"ק שבכל השתלשלות לא נעתק הבחינה הראשונה אלא שיוצא מההעלם לגילוי ממילא כינוי אלהים נעשה מרכבה להוי"ה, ממילא כשנברא העולם בשם אלהים ממילא היינו שיתוף הוי"ה אלהים.
<b>ואמנם</b> עם היות שכל המציאות הוא בשיתוף מדת הרחמים ומדת הדין וככה מתנהג העולם, מכל מקום אין כל העתים שוים, והיינו, שלפעמים ע"י מעשים טובים של ישראל יש בשיתוף זה הרוב מדת הרחמים ומעט מדת הדין ולפעמים להיפך וכמו שהזכרנו בפרשה הקודמת מדברי האר"י ז"ל ענין שנת שבע ושנת רעב, כי הרעב היינו רי"ש דרעב הוא ריבוע אלהים שהוא דינים גמורים כי כל רבוע הוא אחוריים שמורה על מדת הדין וע"ב דרעב הוא הוי"ה בריבוע הרי שיתוף הוי"ה אלהים אבל באופן שאלהים הוא דינים גמורים, וע"ב דהוי"ה היא מעט רחמים כי ריבואו מורה על דין, אבל שנת שבע הוא להיפוך שיתוף הוי"ה אלהים, כי שי"ן דשבע הוא אלהים במילוי יו"ד גימטריא שי"ן ונודע כי אלהים בהתמלאו נמתקו דיניו ומכל שכן מילוי יו"ד שהוא המתקה רבה שיש במלואו תיבת מים. וע"ב דשבע הוא הוי"ה במילוי יו"ד גימטריא ע"ב כמנין חסד שהם חסדים גמורים ע"ש בדברינו.
<b>ומטעם</b> זה עשה ה' ככה שיש ב' אופנים להמשכת כינוי אלהים מהוי"ה כי יש נפקא מינה גדולה בין שני אלו הבחינות, כי ידוע שהוי"ה פשוטה הוא רחמים גמורים ובהתמלאו מורה על דינים, ונודע ג"כ כי כל שם עיקרו הם אותיות השם ההוא ואותיות המילוי הם כפופים לעיקרי האותיות השם ונמשכים אחריהם. ממילא כשיש שיתוף הוי"ה אלהים בבחינה הראשונה אז הרוב רחמים גמורים ומספר אלהים שיוצא באותיות פ"ו אשר במילוי כ"ף ו"ו, והנה עיקר האותיות הם כ"ו מספר הוי"ה רחמים ומספר אלהים אינו רק במילוי וכל מילוי כפוף לגוף האותיות. משא"כ כשהשיתוף הוא מבחינה ב' אזי בשם הוי"ה יש ג"כ דינים מצד היותו במילוי אלפין ומספר אלהים היוצא מאותיות מ"ם ה"א עיקר האותיות עם מילואם הם מספר אלהים והם דינים גמורים, ממילא עשה ה' ככה שיהיו ב' בחינות לשיתוף הוי"ה אלהים בבריאות העולם כדי שיהיה שכר ועונש והצדיקים מהפכים מדת הדין למדת הרחמים, היינו שגורמים ע"י מעשיהם שיהיה השיתוף הוי"ה אלהים מצד בחינה הראשונה ואז גם שם אלהים הוא רחמים, והרשעים מהפכים כו' כי גורמים שיהיה השיתוף מצד בחינה הב' ואז גם בהוי"ה יש דינים וכאמור.
<b>ובזה</b> מובן מאמרם ז"ל (בראשית רבה יב, ג) שם מלא על עולם מלא, כי אמרנו ההפרש שבין ב' בחינות השיתוף הנ"ל, ויש נפקא מינה גדולה, כי בהיות השיתוף בבחינה ב' אז מדת הדין גובר ח"ו בעולם ועידן ריתחא וצריך האדם להיטיב מעשיו מאד, מה שאין כן אם השיתוף בבחינה הראשונה אז מדת הרחמים גובר, ולכן על משאה"כ ביום עשות ה' אלהים שהורה לנו שהבריאה היה בשיתוף מדת הדין כדי שיהיה שכר ועונש ובל יטעה האדם שהשיתוף היה בבחינה הראשונה ואז מעט מדת הדין ואין צריך האדם ליזהר כל כך במעשיו, לזה באו רז"ל והורו שאין הדבר כך, אלא צריך האדם ליזהר במעשיו מאד כי השיתוף בעת הבריאה היא בבחינה ב', וכבר ביארנו לעיל ששם העצם נקרא שם משא"כ הכינוים הם בחינת עולם, וע"ז אמרו שהשיתוף הוא איך שנעשה אלהים מרכבה להוי"ה הוא באופן זה, שם מלא, ר"ל הוי"ה מלא במילוי אלפין, ורוכב על עולם מלא, דהיינו מילוי מ"ם ה"א העולה אלהים, ולכן צריך האדם מאד להיטיב מעשיו להפך למדת הרחמים שיהיה השיתוף בבחינה הראשונה והבן.
<b>ובזה</b> יש לי להבין ענין המים המורה על החסדים והם מטהרים כל טומאה והספנים רובם חסידים (קידושין פ"ה.), ויובן זה עם פסוק ולמקוה המים קרא ימים. והוא מ"ש במקום אחר ענין חול גבול לים שמצד זה כל הנחלים הולכים אל הים ואינו מלא (קהלת א, ז). וביארנו כי כל נברא מקבל חיות ע"י אותיות שמו ואותיות שמו אינם משפיעים לנברא ההוא רק כדי חיותו בצמצום, וכשנתמלא הנברא ההוא מכל טוב יותר מכדי צורכו אין זה רק ע"י שאותיות שמו קיבלו המילוי ואז נתרבו הצנורות של ההשפעה לנברא ההוא ונתמלא כל טוב, וכן יש מילוי המילוי ונתמלא הנברא ההוא עוד יותר מכל טוב. וכאשר רצה ה' שלא יוכל הים לקבל מילוי דמילוי שלא ישטוף העולם עשה חול גבול לו, כי אותיות ים בהתמלאה יו"ד מ"ם אזי אותיות הגבול מ"ד ד"ם שם הצמצום והחותם מספר חול והוא לו לגבול שלא יוכל לקבל עוד מילוי המילוי, כל זה ביארנו בפרשה הקודמת.
<b>איברא</b> שעדיין יש הכרח שלא יהיה הים תמיד בשוה על מעמד אחד אלא יהיה פעמים חסר פעמים מלא כדרך כל הנבראים, כי בעת היות שמו י"ם אותיות השם לבד הוא קטן, וכשיקבל אותיות י"ם המילוי יתגדל מבראשונה, כי אף שמילוי המילוי אינו יכול לקבל ושיגדל עוד יותר כי חול גבולו מכל מקום המילוי הראשון יוכל לקבל ויוכרח שיהיה פעמים חסר ופעמים מלא, והנה אנו רואין שהים תמיד על מעמד א' והוא כי כך רצה ה' שכל הנחלים ילכו לתוכו ולא ירבו מימיו לעולם.
<b>והענין</b> כי לכוונה קרא ה' לים שם ימים שהוא אותיות השם והמילוי כי מילוי יו"ד הוא ו"ד מספר עשרה ומילוי מ"ם הוא מ' ממילא כלל הש"י המילוי בשמו ולכן הוא תמיד על מעמד א' לא כשאר נהרות שמצינו כתוב בריש יהושע (יהושע ג, טו) והירדן מלא על כל גדותיו כל ימי קציר, וכמו שאנו רואין בעינינו הנהרות פעמים חסרים פעמים מלאים מצד שלא בכל עת מקבלים אותיות שמם את המילוי, משא"כ הים כי קרא ה' שמו ימים היינו השם עם המילוי ממילא מילוי הא' אין חסר ממנו לעולם ומילוי המילוי אינו יכול לקבל מחמת הגבול כאמור, לכן הוא תמיד במעמד א', ומטעם זה אין דומה טעם דג העולה בעכו לטעם דג העולה באספמיא, והוא כי לעולם גוף השם והנברא הנמשך ממנו חשוב יותר מאותיות המילוי והנברא הנמשך מהם וכמו שאנו רואין דעת הרבה פוסקים ביו"ד (סי' ר"א) בנהרות בעת שמתמלאים שאסור לטבול בשפתם במקום שלפעמים אין מים אלא באשבורן, הרי כי המילוי אינו חשוב כגוף הדבר, ולכן מצד היות בריאת הים כלול תמיד מגוף השם והמילוי לכן מי הים חשובין בקצת מקומות יותר מקצתן ולכן אינו דומה טעם דג. וזהו כוונת רז"ל שהביא רש"י והלא ים א' הוא אלא אינו דומה טעם דג כו' והוא כמו שאמרנו והבן.
<b>והנה</b> ידוע ומובן כי כל נברא המקבל חיותו ע"י איזה שם וכינוי כאמור, אזי הגוף הנברא ההוא חיותו מגוף אותיות השם ומילוי הנברא ההוא מה שנתמלא לעתים יותר מכדי חיותו זה נשפע ממילוי השם ההוא. ולכן כשברא ה' את העולם היה שיתוף הויה אלהים שם מלא דהיינו הוי"ה תולדות שמים וארץ וכולם צריכין לשיושפעו משם הויה ב"ה כי מבלעדו אין מציאות לשום נמצא, לכן הוכרח היות השיתוף הוי"ה במילוי ויושפע העולם מאותיות הוי"ה ומלואה ממילוי הוי"ה, ולכן היה השיתוף הוי"ה במילוי על דרך בחינה השניה שאמרנו. ובהיות השיתוף כך הוא רוב מדת הדין וכאמור.
<b>ואמנם</b> הים אשר אינו מקבל מילוי לעולם כי אותיות מילואו נצטרפו לשמו ויקרא ימים ממילא אין צריך הוא לקבל ממילוי השם, ממילא השיתוף הוי"ה אלהים בבריאתו היה על דרך בחינה הראשונה דהיינו הויה פשוטה, וכבר אמרנו ששיתוף זה הוא רחמים לכן המים הם חסדים והבן. ואמנם כבר אמרנו שהנהרות אינם דומים בזה לים כי הם מקבלים מילוי כמש"ה והירדן מלא על כל גדותיו כל ימי קציר, א"כ השיתוף הויה אלהים בבריאתם היה בבחינה הב'. ואמנם בבריאות הארץ הושם השיתוף הויה אלהים לצורך בריאתה ב' הבחינות, והיה הבחינה השניה כדי שיהיה שכר ועונש, וגם בחינה הראשונה כדי שיוכלו הצדיקים במעשיהם להפוך מדת הדין למדת הרחמים, ולצד זה קיום הארץ ע"י צירוף הימים והנהרות שצריכין בני אדם לכולם מורה על שיש ב' הבחינות בבריאת הארץ.
<b>והנה</b> אלו היה השיתוף בבריאת הארץ מצד בחינה הראשונה לבד דהיינו הויה פשוטה אזי גוף הארץ מקבל מהוי"ה באמצעות אלהים, אבל מלואה של הארץ דהיינו תולדות הארץ כל היושבים בה אינם מקבלים ממילוי הויה דהא אין בשיתופה רק הויה פשוטה אלא מקבלים ממילוי אלהים, אבל האמת אינו כך כי אין מציאות לשום נמצא מבלעדי הויה, וכן אחז"ל שם מלא על עולם מלא, ולכן יש קיום לארץ ומלואה, כי הארץ קיומה ע"י אותיות הויה באמצעות שם אלהים ומלואה ממילוי הויה, ולז"א לה' הארץ ומלואה ירצה בל תאמר שהיה השיתוף הויה אלהים רק בבחינה הראשונה ואז הוא רחמים ואין צריך האדם להטיב כל כך מעשיו, דזה אינו, אלא הארץ ומלואה הכל מהוי"ה, וביאר דהארץ ומלואה היינו תבל ויושבי בה, ואומרו במדרש (יל"ש ח"ב תרצ"ה) בשר ודם יש שהספינה שלו ואין הסחורה שלו ויש שהסחורה שלו ואין הספינה שלו אבל הקב"ה לו הארץ ומלואה, ירצה כמו שאמרנו בל תחשוב כי יספיק הויה בלי מילוי וע"י שהעולם מקבל הוי"ה אזי גם מילואה יש לה קיום, אלא שאין הדבר כך, כי גם הספינה וגם מילואה צריכין שיומשך קיומם מהויה. ולז"א להויה הארץ ומלואה כי הוי"ה נותן קיום גם למלואה כי היה השיתוף גם בבחינה הב' שם מלא על עולם מלא, וראיה, כי הוא על ימים יסדה ועל נהרות יכוננה על שניהם גם יחד לטעם האמור שיש בה ב' בחינות השיתוף, ובהיות כך צריך האדם להטיב מעשיו מאד ומי יעלה בהר ה' נקי כפים ובר לבב, והבן ודו"ק היטב.
<b>ובזה</b> יפורשה פסוקי רות, כי ידוע מ"ש בזוה"ק (תקו"ז תקון יט, דף מ"ב.) ותלכנה שתיהן שתי ההי"ן, כי נעמי היתה בחינת ה' ראשונה מהשם ורות בחינת ה' אחרונה, וידוע כי בשתיהן יש שם אלהים, ומתחלה היתה נעמי מלאה כל טוב ומונהגת במדת הרחמים, והיינו עבור ששם אלהים ששרשה משם נעשה ההויה בלי מילוי והיתה מונהגת ברחמים ואז מעט מהזכות מספיק לשיומשך כל טוב, ואח"כ ע"י עונש יציאתם לחוץ לארץ הונהגה במדת הדין ונעשה שם אלהים מרכבה להויה במילואו שאז גם בהויה יש דינים ושם אלהים אינו במילוי שיהיה כפוף למדת הרחמים וכאמור.
<b>ולז"א</b> אל תקראנה כו' וידוע במקובלים כי כל מילוי של האותיות הוא בחינת עיבור כאשה עוברה שנתמלאה כי בתחלה אני, ר"ל מדתי שהוא אלהים, מלאה הלכתי, ר"ל שהיה בחינת אלהים רק תוך המילוי כ"ף וי"ו ועי"ז היה לי כל טוב וע"ז פירש"י מלאה בעושר דבר אחר שהיתה מעוברת. האי דבר אחר הוא הסוד של פי' הראשון הפשוט, כי עי"ז היתה מלאה כל טוב ע"י שאני מלאה הלכתי שהיה השם אלהים רק בבחינת עיבור דהיינו המילוי והיה הדין כפוף לרחמים, וריקם השיבני ה', ר"ל הוי"ה המשפיע היה בלי מילוי והיה רחמים גמורים, ואח"כ וה' ענה בי, פירש"י מדת הדין, ר"ל שהיה בבחינת הב' והיה גם בהוי"ה דינים והבן והש"י יכפר.
<b>ובזה</b> יובנו פסוקי מלכים במעשה דאליהו ז"ל עם נביאי הבעל כי בתחלה טעו לומר ב' רשויות ח"ו בראותם העולם מתנהג פעמים בדין פעמים ברחמים, ואחר כך בראותם הרעב נתחזק יותר סברתם ועי"ז טעו שיש ממש גם בבעל זה מטיב וזה מריע. ואליהו אמר להם עד מתי אתם פוסחים על שתי הסעיפים, ר"ל שאין כי אם רשות א' ומה שלפעמים בדין פעמים ברחמים היינו מצד בחינה הא' והשניה אשר בשיתוף הוי"ה אלהים וכאמור, וכן מה שלפעמים רעב פעמים שובע הוא מצד זה כי הויה אשר בע"ב דרעב הוא ע"ב דאחוריים וע"ב אשר בשבע הוא ע"ב דפנים וכמש"ל. ואמנם ישראל לא האמינו וביקש אליהו ז"ל להראותם במופת שאין ממש בבעל ומזה ידעו ויבינו כי ה' אחד, ולז"א ענני ה' ענני וידעו כל העם כי ה' הוא האלהים, ר"ל הרחמים והדין הכל אחדות רק ואתה הסבות את לבם גימטריא ע"ב אחורנית, ר"ל מה שלפעמים רעב הוא מצד שהע"ב הוא דאחוריים, ולכן כאשר נענה באש הודו כי ה' אחד ומה שלפעמים דין ופעמים רחמים הוא מצד ב' הבחינות אשר בשיתוף הויה אלהים ולז"א ויפלו על פניהם ויאמרו ה' הוא האלהים ב' פעמים ודו"ק היטב.
<b>והנה</b> עם היות שאמרנו שבעת ששיתוף הויה אלהים בבחינה שניה יורה על מדת הדין. עדיין יש בו מדריגות רבות, והנה דור המבול גרמו במעשיהם והמשיכו על עצמם הנהגת העולם אז מן ג' אלהים דקטנות הידוע אשר המה דינים גמורים וג' אלהים גימטריא חר"ן ולכן נאבדו מן העולם וכל הנבראים עמהם, וזה גרמו ע"י ג' עבירות גזל, עבודת כוכבים, ערוה. ולזה כשהתחילה הפרשה לספר ענין דור המבול קודם שכתוב פורענותם דהיינו קץ כל בשר בא לפני כתוב שם ג' פעמים אלהים ותשחת הארץ לפני אלהים וירא אלהים את הארץ והנה נשחתה כו' ויאמר אלהים לנח כו', הרי ג' פעמים אלהים ומיד אח"כ קץ כל בשר כו'. ונודע שענין תיבת נח הוא המלכות אשר בה שם אלהים ומדה זו הוא יראת שמים והתורה מדברת למטה ורומזת למעלה כי דור המבול הגבירו במעשיהם למעלה המים הזידונים וככה היה למטה מי המבול, ונח מצד יראת שמים שבו נסתרה נפשו למעלה מפני מי הזידונים תוך יראת שמים דהיינו אלהים שבמלכות וככה רצה ה' להציל גופו למטה ממש בענין זה וצוה שיעשה תיבה מעין דוגמא שלמעלה דוגמת אלהים שבמלכות ובו תנצל גופו. אלא ששם אלהים זה יהיה משותף ויהיה מרכבה להויה בבחינה הראשונה דהיינו הויה פשוטה ושיתוף זה הוא רחמים ועי"ז ינצל.
<b>ולז"א</b> הכתוב וזה אשר תעשה אותה, שי"ן אמות אורך התיבה רומז על גימטריא אלהים במילוי יו"ד שעולה שי"ן וזה כינוי לאורך התיבה, חמשים אמה רחבה נודע מהאר"י ז"ל על רשות היחיד גובהו יו"ד רחבו ד' דהיינו ד' אותיות השם, הרי רוחב מורה על עיקרו של שם דהיינו האותיות שבו, וידוע כי שם אלהים עיקרו אותיות מ"י שהוא כולל נ' שערי בינה, וזהו אדדם עד בית אלהים (תהילים מב, ה) כי אדדם מנין מ"ט, וזה ותחסרהו מעט מאלהים הוא שער החמשים, הרי עיקרו הוא מ"י ובצירוף אלה נעשה אלהים וזהו חמשים אמה רחבה, ובזה יש לומר המכסה של התיבה שהיה משופע כדי שיזובו המים לכאן כו' וכמו שפירש"י הוא רומז על הנ' שערי בינה שנשפעים מלמעלה ואדם יכול להשיגם, לז"א ואל אמה תכלנה מלמעלה שרוחב אמה היה בשוה לא משופע רומז על שאינו נשפע למטה ואין בו השגה והוא אמה דהיינו שער חמשים וק"ל, ושלשים אמה קומתה נודע כי המוחין דקטנות שהם ג' אלהים דקטנות זעיר אנפין יש בכל אחד ק"ך צירופים וג' פעמים ק"ך עולה ש"ם וה' אותיות עצמן דאלהים הם שס"ה ימות החמה, ולכן היה משפט דור המבול שס"ה ימים שלימים כמו שפירש"י ז"ל, והיינו לפי שעונשם היה מג' אלהים אלו וכמש"ל, אח"כ יורדין המוחין דקטנות בגרון דזעיר אנפין ואין נשאר שם רק ק"ך צירופים ואח"כ יורדים ליסוד ואין נשאר שם כי אם חצין והם ס' בסוד ששים גבורים סביב לה, אח"כ נדחים יותר ונכנסים ברישא דנוקבא ושם מתמעטים חצים ונשאר שלשים בסוד שיר למעלות ל' מעלות בסוד המשנה (אבות ו, ו) שהמלכות נקנית בשלשים מעלות היינו ל' צירופים שהמלכות נתקנת בהם, אח"כ יורדים ביסוד דנוקבא ושם אינם רק ט"ו, אח"כ יורדים בראש הבריאה ושם הם שליש לבד ונשארו ה' אותיות לבד שהוא אלהים בגימטריא הכסא דהיינו בריאה, וכן הוא עד עולם הטבע אלהים בגימטריא הטבע כל זה ידוע מכתבי אר"י ז"ל.
<b>והנה,</b> מענין הצלת נח בתיבה שהיה מבחינת אלהים שבמלכות אנו מבינים שעד שם היה מגיע בכח צדקתו ולא יותר גבוה. ולזאת לפי שבאלהים שבמלכות שברישא דנוקבא לא נשאר רק ל' מעלות דהיינו ל' צירופים, לכן אמר ושלשים אמה קומתה ולא היה גבוה יותר כי לא היה מגיע רק עד רישא דנוקבא. ואמר ואל אמה תכלנה מלמעלה היינו מאחר שהתיבה הוא אלהים א"כ יהיה מכסה התיבה רומז להויה הרוכב על שם אלהים ומתלבש בו ונצטוה שיהיה מעין דוגמא שלמעלה ושיהיה השתוף בבחינה הראשונה המורה על רחמים דהיינו שיהיה הוי"ה פשוטה רוכב על אלהים לא הוי"ה במילוי, וידוע מהאר"י ז"ל כי אמה הוא גימטריא ב' שמות הויה אהיה ועם הכולל גימטריא אמה, ממילא אמה רומז להויה פשוטה ובצירוף אהי' והוא כולו רחמים והבן. ואמר תחתיים שנים שלישים מובן עם האמור, והוא, כי צרופים דאלהים נוקבין ויורדין מרום עולם עד סוף כאמור ויורדין מהג' מוחין לגרון ומשם ליסוד. ובהגיעם לרישא דנוקבא אשר שם אין קומתו רק שלשים אמה וכאמור יש בקומה זו ג' בחינות בחינת א' ברישא, אח"כ יורדים ליסוד, אח"כ לעולמות התחתונים אלהים גימטריא הטבע וכמש"ל, ולכן מעין דוגמא שלמעלה עשה תחתיים שניים ושלישים.
<b>ובזה</b> מובן אומרם (סנהדרין ק"ח:) שלישים לזבל עם מה שפירשנו במ"א משארז"ל בחגיגה פ' אין דורשין (חגיגה ט"ז.) משל למלך בשר ודם שבנה פלטרין ע"ג אשפה אין רצונו של המלך שיזכר שם האשפה על הפלטרין, וביארנו, כי קודם שחטא אדם הראשון היה בסיום כל העולמות מתחיל עולם הקליפות וע"י חטאו גרם ירידה לכל העולמות, ממילא נשאר זה העולם במקום אשר היה תחלה עולם הקליפות, וזהו שבנה פלטרין במקום האשפה והוא נתינות טעם על המניעה של שאלת מה לפנים דהיינו מה היה במקום הזה מתחלה קודם שנעשה כאן זה העולם ע"ש במקומו וק"ל. ולכן לפי שהשלישים הם נגד אלהים המתפשט עד עולם הטבע שעמד במקום האשפה לכן ע"ז בא הרמז תחתיים לזבל ומזה יובנו כולם למדור ולאדם והמ"י כי אין לברר יותר.
<b>והנה,</b> כל אלה הג' בחינות אשר באלהים שבמלכות רומזים לעבודת האדם לבוראו ית"ש שיש בו ג' בחינות, בחינה א' יראת העונש דהוא רומז תחתיים לזבל, וכמ"ש בזוה"ק (תקו"ז תקון לג, דף ע"ז.) דיראת העונש היא שפחה בישא רציעה לאלקאה, כי העונש מצד הס"א, אח"כ בראות האדם ומשיג בשכלו שאין ראוי לעבדו עבור יראת עונש הוא יוצא מזה אל מדריגה יותר גבוה שראוי לעבוד למלך מלכי המלכים עבור שכן ראוי להיות ועובדו בתענוג שמרגיש תענוג בעבודתו לא כבראשונה שהיתה העבודה עליו למשא ועשאו רק מיראה ועתה עובדו מצד התענוג שרואה ומרגיש בעבודה, והוא הבחינה ט"ו אלהים שביסוד שהוא מקום התענוג. ואכן גם זה עדיין אינו עיקר כי עושה העבודה מצד הרגשת התענוג ודומה קצת כאהבת הערב, אלא עיקר העבודה לעזוב גם תענוג שלו ויהיה העבודה בלתי לה' לבדו, והוא בחינת אלהים שברישא דנוקבא, ובאלו ג' מיני העבודה היתה עבודת נח ולכן בה נסתר מהמים הזידונים ולכן היתה התיבה שלשים אמה קומתה.
<b>איברא,</b> אם תרצה להקשות מאחר שהגיע עבודתו עד רישא דנוקבא אשר שם שלשים אמה דהיינו ל' מעלות למה הוצרד לעשות תחתיים שנים ושלישים לא היו לו לעשות רק בחינה העליונה לבד מאחר שהגיע בגובה עבודתו עד לשם. התירוץ לזה כי כל אלה עדיין אין העבודה צורך גבוה ואינה רק בבחינת הנוקבא והיא עדיין עבודה קטנה ואז אי אפשר לאדם לעמוד תמיד במקום א' דהיינו במדריגה א' ולהיות כל ימיו בחד קטירא איתקטר, אלא אף שבשעת התורה והתפלה עושה בלתי לה' לבדו מ"מ אח"כ נופל מזה, ולכן ביום האחר כשרוצה לעשות עבודתו צריך להתחיל מחדש תחלתו ביראת עונש ולצאת משם למדריגת התענוג ואח"כ לה' לבדו, ולכן הוצרך לעשות התיבה בכל הג' בחינות ביחד תחתיים שנים ושלישים.
<b>והנה,</b> ידוע מ"ש בספרים מענין בא אתה וכל ביתך אל התיבה, כי תיבה פירושו מלה, וירמוז כי האדם בעת תפלתו או תורתו רוצים המים הזידונים לגבור עליו דהיינו מחשבות זרות ופניות וכדומה, ותיקונו לשום כל מחשבתו תוך התיבות והמלות של התורה והתפלה ובזה נסתר תוך התיבות והדיבורים מפני המים הזידונים, וזהו ממש כענין תיבת נח והוא בחינת שם אלהים שבמלכות אשר בו נסתר נח ממי המבול כי גם הדבור הוא בחינת אלהים שבמלוי, ואמנם עדיין אין בעבודה זו צורך גבוה כל כך כי אין הוא עושה טובה להדיבורים והתיבות שהם בחינת מלוי רק הדיבורים עושים לו טובה שנסתר בתוכם מפני המים הזידונים. אבל מי שהגיע בעבודתו ויראתו ומעשיו עד למעלה מבחינת המלוי, הוא אין צריך להסתיר עצמו תוך הדיבורים כי כבר הוא נמלט מהמים הזידונים ואין הדיבורים עושים לו טובה אדרבה הוא עושה טובה להדיבורים שהם בחינת המלוי ומעלם למעלה, וזה הכוונה המבואר שם עליית המלכות ע"י התפלה וכן שאר המדות. והענין ע"י שהוא כבר הגיע במעשיו עד למעלה ממקום הדיבור ממילא בדברו הדיבורים ההם ומחשבתו למעלה מהדיבורים לא שנסתר בתוכם ממילא מעלה בחינת דיבור עד למעלה.
<b>וזהו</b> החילוק שבין נח לאברהם אבינו ע"ה, כי מצד ראותנו אופן הצלת נח שנסתר בתיבה אף שהרבה ריוח והצלה לפני המקום מזה אנו יודעין שכפי עבודתו כך היה הצלתו ולא היה עבודתו אלא ע"י שנסתר בהתיבות לפי שלא היה עבודתו רק עד בחינת רישא דנוקבא שהוא ל' אמה קומתו והיה הצלתו שנסתר בתיבה שהוא בחינת דיבור דהיינו אלהים שבמלכות ממילא בעבודתו התיבות עשו לו טובה ועזרוהו לינצל ממים הזידונים דהיינו מחשבות זרות וכדומה, משא"כ אברהם אבינו ע"ה היתה עבודתו במדריגות גבוהות מזה שלא עשו לו הדיבורים טובה לעזרו אדרבה הוא עזר להדיבורים. וזהו נח היה צריך סעד לתמכו ואברהם אבינו ע"ה לא הוצרך לזה. והבן ודו"ק היטב והאלהים ישימנו מאנשי עבודתו כי"ר.
<b>והקימותי</b> את בריתי אתך ובאת אל התיבה כו'. פירש"י ז"ל ברית היה צריך על הפירות שלא ירקבו כו'. והוא בבראשית רבה (לא', יב), שהוקשה להם כיון שהצלת נח עשה ה' ע"פ הטבע שיעשה תיבה ויכנס בה מפני מי המבול א"כ אין צריך בזה לברית לכן פירשו כך. ויש לומר עוד שאף שנכנס לתיבה מכל מקום לא ניצולו אלא בדרך נס הגמור ועשיית התיבה היה כדפירש"י לעיל כדי שיראוהו בני דורו מתעסק בה אולי ישובו או לשאר טעמים כמוסים לו ית"ש, אבל הצלתם בנס היה, וזה לפי מ"ש רש"י לקמן בפסוק ויום ולילה לא ישבותו שלא שימשו המזלות כל יב' חודש, והוא מדברי רז"ל (בראשית רבה לד, יא), ור"ל שלא התנועעו הגלגלים כלל ולא כמ"ש הרא"ם שם שהתנועעו רק שלא האירו ועי"ז הקשה כמה קושיות והשאיר בצ"ע ע"ש, ופשוט אצלי כמ"ש וכן ראיתי למפרשים אחרונים ז"ל. וידוע מהטבעיים שאם ינוחו הגלגלים מתנועתם ימותו כל הבעלי חיים, כי הגלגלים פועלים בזה העולם, ובאמת מאחר שנחו הגלגלים לא היה צורך להביא מבול עליהם דבלאו הכי היו מתים, אלא שהיה זה מדה כנגד מדה ברותחין קלקלו וברותחין נדונו וגם לטשטש ג' טפחים של מחרישה לסבות אחרות ידועות לו ית"ש, אבל עכ"פ אותן שהיו בתיבה חיו בדרך נס ואתי שפיר והקימותי את בריתי.
<b>אך</b> מי יתן ואדע טעמא דמלתא למה לא שימשו המזלות כיון דבלאו הכי מתו, הרי קשה בעיניו ית"ש לשנות מטבע הבריאה אם לא לעת הצורך להעניש או להשכיר, א"כ מכיון שהביא המבול שהוא מדה כנגד מדה וכאמור שוב לא הוצרך שלא ישמשו המזלות כיון דבלא זה מתו מפני מי המבול ובתרי מיתות למה קטלינהו.
<b>ויש</b> לומר שגם זה היה מדה כנגד מדה כי אמרו החוקרים עיין בדברי הרב בעל העיקרים פ' ל"א מאמר ב' כי העולם נחלק לג' חלקים, זה העולם, ועולם הגלגלים, ועולם המלאכים, והאדם שהוא עולם קטן יש בו ג"כ ג' חלקים אלו, כי נפש הזנה אשר בכבד נגד זה העולם שיש בו הוויה והפסד, וכן בכבד נפסל המאכל מצורתו ונעשה דם, ונפש החיוני שבלב נגד עולם הגלגלים, כי כמו שאם ינוח הגלגל מתנועתו רגע יפסדו הבעלי חיים במנהג הטבע כך אם ינוח הלב מתנועתו (ע"ש באורך), וידוע כי חיות העולמות ניתן לבני אדם שאם ייטיבו מעשיהם ייטיבו בעולמות וכן להיפך, ותנועת הגלגלים שהם לצורך העולם בא מתנועת הלב כי ליבא ועינא תרי סרסורי דחטאה (ירושלמי ברכות א, ה) והוזהרנו ולא תתורו אחרי לבבכם, ובהיות האדם מתנועע לבו ממהותו ומשבר תאות לבו ומחשבתו לעבודתו וכן אפילו הרשעים לבם מתנועע תמיד כמשרז"ל (מנדרים ט:) כי הם מלאים חרטות ונגד זה התנועה לשם ה' יהיה מדה כנגד מדה תנועת הגלגלים דהא הלב הוא כנגד הגלגל וכאמור. וא"כ בדור המבול שהעיד הכתוב בפרשה הקודמת כי רבה רעת האדם וכל יצר מחשבות לבו רק רע כל היום, אומרו רק שהוא לכאורה מיותר, אלא להודיע שנשתנו אלו מכל הרשעים שבעולם אשר מלאים חרטה ולבם מתנועע וכאמור, ואלו לא היו רק רע באין מחשבה אחרת, ולכן מדה כנגד מדה נחו הגלגלים והיה גרם ההפסד בשני חלקי העולם, כי נגד רבה רעת האדם בארץ דהיינו במעשה נגד זה בא המבול והפסיד כל אשר בארץ ברותחין קלקלו כו', ונגד שלא הניאו לבם הרע אפילו להתחרט לכן נחו הגלגלים מתנועתם.
<b>ובזה</b> מובן מה שאמר הכתוב לקמן וירא ה' כו' לא אוסיף לקלל עוד את האדמה בעבור האדם כי יצר לב האדם רע מנעוריו ולא אוסיף עוד להכות את כל חי כאשר עשיתי עוד כל ימי הארץ כו'. ותמהו המפרשים הרי גבי הבאת המבול כתיב ג"כ הטעם ההוא וירא ה' כי רבה רעת האדם כו' וכל יצר כו' וכאן לענין שלא יביא מבול כתוב ג"כ טעם זה, ואיך יספיק טעם א' לדבר והיפוכו. ולדברינו יובן כי לעיל על הבאת המבול כבר פירשנו שנתן הפסוק טעם על ב' המיתות שהביא עליהם, כי נגד רבה רעת האדם בארץ במעשה בא עליהם המבול שהוא הפסד עולם התחתון, ונגד שכל היום היה לבם רק רע שלא היה להם תנועת לב להתחרט נגד זה נתבטל תנועת הגלגל והוי כאלו נתחייבו דור המבול שני מיתות על שני עניני עבירות, ואמנם אחר שהריח ה' את ריח הניחוח בא ולימד עליהם זכות מצד אחר על שאין ראוי להביא עליהם עוד כזאת, והוא כי ארז"ל (יבמות ל"ב.) מי שנתחייב ב' מיתות נידון בזיקה הראשונה הבאה עליו, וזה כי מעשה האחרון שעשה נמשך מהראשון כי עבירה הראשונה מחייבי מיתות בית דין דנעשה גברא קטילא ולא היה לו שוב שום שמירה לכן אין להענישו כלל על מעשה האחרונה, וכן הוא בתחלואי הגוף כי אם נתחדשו באדם חלאים רבים לא ישתדל הרופא לרפאות רק החולי אשר סיבב כל החלאים האלה כי בהתבטל הסיבה יתבטל המסובב ויתרפאו כל יתר החלאים מעצמם.
<b>ולז"א</b> לא אוסיף עוד לקלל את האדמה בעבור האדם, ר"ל אין ראוי שיתבטל זה העולם התחתון בעבור רעת האדם כי יצר לב האדם רע מנעוריו פירש"י משננער לצאת ממעי אמו, וא"כ זיקה הראשונה הבאה עליו הוא רעת הלב וזה ממשיך עשיית פעולות הרעות וא"כ אין להענישו רק על מחשבות לבו שהוא רק רע, והרי הלב הוא נגד הגלגל ואין ענין לענוש ולקלל את האדמה ולכן ולא אוסיף להכות כל חי כאשר עשיתי תחלה כי זה העולם התחתון אינו ענין כלל אל הלב. וכי תימא א"כ ינוחו הגלגלים עכ"פ כיון שהלב הוא נגד הגלגל, לז"א דהא ליתא, דמכיון שהקדמנו שאין לענוש את הארץ כלל והרי הארץ מעמדה וקיומה מתנועת הגלגל, א"כ עוד כל ימי הארץ, ר"ל כל עוד שהארץ עומדת בהכרח צריך שיהיה זרע וקציר ולילה ויום לא ישבותו שלא ינוחו הגלגלים וק"ל.

Section 4

<b>תקסב</b>
<b>מכל</b> הבהמה הטהורה תקח לך שבעה כו'. פירש"י ז"ל הטהורה העתידה להיות טהורה לישראל ללמדנו שלמד נח תורה. הקשו המפרשים והרי מאליהן באו אל התיבה ואיך מוכח שלמד נח תורה. ונלע"ד לבאר בדרך פנימי, בהקדם לבאר משא"ה ונח מצא חן בעיני ה', להבין מה הלשון אומרו מצא חן בעיני ה', ויובן עם המבואר בכוונת וראיתם אותו האמור גבי ציצית, כי תכלת עולם חשוך אין שם בחינת ראיה בסוד עולמתא שפירא דלית לה עיינין וצריך להמשיך לשם בחינת עינים מן שם מ"ה כי שם מ"ה, בריבועו עולה ק"ל משם נמשך הראות לעיני האדם, אשר כל דבר יש לו שורש מלמעלה וזהו השורש שלו ששם זה בגימטריא ק"ל כמנין עין.
<b>ולהסביר</b> קצת, כי כל השמות וכל הקדושות הכל ניתן בנשמת האדם לעבוד בהם להש"י, ונודע (זהר ח"ב כ"ט:) כי תכלת היינו רחל והוא באדם יראת שמים, שמן קדושה זו הניתן בתוכו יש לו שכל וכח לירא מאת ה' ואין בזה עדיין בחינת ראיה לילך באור ולא בחשך כי אף שירא מלפני הש"י מ"מ עדיין אינו יודע מה לעשות ומה שלא יעשה, ועוד כי אף שיש לו יראה מלפני הש"י מלעבור על דבריו מ"מ היצר הרע מורה לו היתר על כל דבר ואל כל אשר ימשיכנו הרצון והתאוה שלו לשם יומשך יראתו עמו כי מורה לו היתר דוקא על פי יראת שמים שראוי הדבר להיות היפך האמת, וצריך לזה עזר מהש"י להמשיך למדת יראה אותיות ראיה בחינת עינים שילך באור ה' וזה משם מ"ה, וידוע שהוא בחינת יעקב ששם הוא סוד התורה וע"י עסק התורה יודע האסור והמותר וכשלומד לשמה שוב לא יוכל היצר הרע להורות לו היתר היפך האמת ולמשוך יראתו לשם אל אשר יחפוץ יטנו כי בכח שם מ"ה נשפע עינים וראיה למדה זו של יראת שמים בקרבו והולך אור באין חשך ומכיר האמת עד לעצמו לא כפי תאותו וחפצו.
<b>והוא</b> מאמר התנא (אבות ו, א) כל העוסק בתורה לשמה נותנין לו חיקור דין, היינו שיוכל לחקור האמת לאמתו בלי טעות לאסוקי כל מילתא אליבא דהלכתא, וכמו שפירשתי בחדושי לחולין על דרך זה מאמר רז"ל ריש פרק אלי טרפות (חולין מ"ד:) איזהו תלמיד חכם זה הרואה טריפה לעצמו ע"ש. ולזה ירמוז ויהי כאשר ראה יעקב את רחל ויגל את האבן מעל פי הבאר (בראשית כט, י) ר"ל כשנמשך מיעקב בחינת ראיה לרחל אז נדחה היצר הרע שלא יוכל לפתותו בהוראות היתרים וכאמור, והוא ג"כ מש"ה ראה והתקין צורת הלבנה, כי רחל נקראת לבנה כנודע, ואמר כי תיקון שלה הוא ע"י שנמשך עליה בחינת ראיה והבן. ולז"א הכתוב הנה עין ה' אל יראיו (תהילים לג, יח) ר"ל היראים שאין להם בחינת ראיה עדיין הם צריכין להמשיך בחינת עין ה' ומשם מצד זה הוא מושגח ג"כ מהש"י בכל עניניו.
<b>והנה,</b> מבואר בסידור האריז"ל בתיבה ותננו היום לחן, כי ענין החן ומציאותו הוא מן ריבוע שם מ"ה האמור אשר הוא בחינת עין והמילוי שלו עולה בגימטריא ח"ן, נמצא פנימיות העין הוא מציאות החן, וזש"ה ונח מצא חן בעיני ה', ר"ל שמצד מעשיו הטובים הגיע לשורש מדת החן שהמשיך משם חן על עצמו, וביאר הפסוק היכן הוא מציאות שורש החן ואמר שהוא בעיני ה' וכאמור שוב מצאתי כעין זה בליקוטי תורה ע"ש. וכבר נתבאר ששם מציאות התורה, ולכן אמר הכתוב (משלי ה, יט) שהתורה היא אילת אהבים ויעלת חן, כי העוסק בתורה לשמה ששם הוא בחינת עין נמצא ממשיך משם ג"כ בחינת החן, ולז"א אילת אהבים כי אהבים הוא ג"כ בגימטריא חן, (ולז"א תענית כ"ד.) כל כלה שעיניה יפות אין כל גופה צריך בדיקה כי מציאות החן אינו רק בעינים ומאחר שנמצא חן בעיניה דיה, והנה עיין בח"ל ובתומר דבורה איך ממשיך האדם על עצמו קדושה מכל המדות, ומבואר שם שיכול האדם להמשיך על עצמו קדושה ממדת יעקב ע"י עסק התורה לשמה, נמצא בראותנו שנח מצא חן בעיני ה' על כרחנו לומר שלמד תורה.
<b>אכן</b> יש עוד מדה אשר על ידה ימשיך האדם על עצמו קדושת מדת יעקב, והוא, כי במדה זו נמצא מדת תמימות כמש"ה (בראשית כה, כז) ויעקב איש תם, לכן אף מי שאינו בר הכי שילמוד תורה אם יש לו מדת תמימות ממשיך על עצמו קדושת מדה זו. ובזה יש לומר כוונת הפסוק דקאמר ונח מצא חן וביאר הפסוק עצמו איך בא למדת החן וקאמר אלה תולדות כו' צדיק תמים היה תמים דוקא.
<b>אמנם</b> מהו מהות מדת תמימות יש ללמוד מדברי המדרש (שיר השירים רבה ז', ח) גבי חנניה מישאל ועזריה ששאלו את יחזקאל איך יעשו נגד נבוכדנצר שצוה להשתחות לצלם ואמר להם חבי כמעט רגע היינו שילכו בהחבא ואמרו לו שרוצים דוקא לקדש השם והלך יחזקאל לימלך בגבורה ושאל מתקיים אתה עליהם או לא ואמר איני מתקיים עליהם ואמרו לו חנניה מישאל ועזריה בין מתקיים בין אינו מתקיים אנו נמסור עצמנו על קדושת השם ואח"כ אמר הש"י ליחזקאל שיתקיים עליהם רק לא יגיד להם כדי שיעשו בתמימות ע"ש, ור"ל כי אם ידעו שרצון הש"י שימסרו עצמם ובודאי יצילם א"כ אין כאן תמימות, משא"כ כשעלה בדעתם שאינם מחויבים כלל מאת הש"י למסור נפשם אלא יצניעו את עצמם ואפילו הכי עשו לכבוד הש"י יותר מהחיוב וזהו נקרא תמימות שאינו עושה לשום שכר רק לכבוד הש"י לא לשום כוונה אחרת.
<b>והנה,</b> איתא במדרש (בראשית רבה כח, ט) אף נח לא היה כדאי לינצל אלא שמצא חן, ונוכל לומר שניצל ע"ש העתיד שראה הקב"ה שעתיד להקריב קרבן בצאתו מהתיבה אשר הקרבן ההוא עלה לריח ניחוח להש"י, והנה איתא במדרש (שמות רבה נ, ב) תן לחכם ויחכם עוד שע"י שאמר לו הקב"ה מן הבהמה הטהורה תקח שבעה הבין שרצה הקב"ה שיקריב ממנו קרבן, ופירשו המפרשים דמאחר שמאליהן באו א"כ למאי נפקא מינה הוצרך הש"י להודיע שאלו טהורות ואלו טמאות, בשלמא אם היה הוא הבוחר שפיר הוצרך להודיעו שמטהורות יקח זי"ן ומטמאות ב' אבל כיון דמאליהן באו לא הוצרך להודיעו זאת, אלא על כרחך שיבין שיקריב ממנו קרבן וא"כ מאחר שנמלט נח בזכות הקרבן אבל זולת זה לא היה כדאי א"כ הרי אין בזה תמימות דהא נצטוה בפירוש מאת ה' על מעשה הקרבן, אלא על כרחך מצד מציאות החן מוכח שלמד תורה והומשך קדושה מאותה המדה ע"י עסק התורה, וז"ש רש"י הטהורה העתידה להיות טהורה ומה שאמר לו הש"י זאת היינו כדי להקריב קרבן מזה למדנו שלמד נח תורה, וז"ש רש"י תיכף אח"כ שבעה שבעה כדי שיקריב קרבן ונמשך לדלעיל והבן.
<b>וירד</b> ה' לראות את העיר ואת המגדל כו'. יבואר עם מ"ש בס' דן ידין (מאמר ב') כי שם הוי"ה ב"ה הוא רחמים ושם אדנ"י הוא דין ואם הוי"ה גובר והוא למעלה ושם אדנ"י מכוסה מהוי"ה אז משפיע שם הוי"ה באדנ"י ועולה מספר ש"ף ונקרא ש"ף בריכות של שלום, כי שלום עם האותיות גימטריא ש"ף ואז העולם מתנהג ברחמים ואם ח"ו בהיפוך שם הוי"ה מכוסה מאדנ"י אז העולם מתנהג בדין ע"ש באורך. וז"ש (בראשית רבה לג, ג) צדיקים מהפכים מדת הדין למדת הרחמים ורשעים מהפכים כו' שהכל תלוי בהיפוך איזה מדה גובר להיות למעלה, וכאמור.
<b>וז"ש</b> כביכול וירד ה' לראות כו' ר"ל בבוא ית"ש להשגיח במעשיהם ושיקבלו עונשם על מעשה ההוא רצה בלי שיהיה רחמים בדינם אלא יקבלו עונשם בדין הגמור כפי מה שגרמו כדרך הרשעים שמהפכים כו' וכאמור וכביכול שם אדנ"י למעלה והיינו וירד ה', וזהו ג"כ בפסוק וירא ויאמר ה' זעקת סדום כו' ארדה נא רומז ג"כ לזה והבן וה' יכפר. וזה מרומז ג"כ במגילת קינות (איכה ב, א) איכה יעיב באפו אדני את בת ציון השליך משמים ארץ תפארת ישראל, כי נודע ששם הוי"ה ב"ה מדתו נקרא תפארת ישראל ויהיה פסוק זה כאמור בלשון שאלה איכה יעיב באפו מדת הדין שהוא שם אדנ"י את בת ציון ואיך לא הגין עליהם מדת הרחמים וע"ז השיב השליך כו' שהיה אדנ"י למעלה ע"י שגרמו כך במעשיהם כנ"ל. וזה מרומז ג"כ בפסוק (ישעיהו ד׳:א׳) ביום ההוא יסיר אדנ"י את תפארת כו' והבן.
<b>וזה</b> ירמוז דוד המלך ע"ה שאמר (שמואל ב כ״ב:י״ט' - תהילים י״ח:י״ט') יקדמוני ביום אידי ויהי ה' למשען לי כי נודע ששם אדנ"י הוא מדתו של דוד המלך ע"ה וכאשר היה צריך לרחמים ביקש שיהיה שם הוי"ה ב"ה קודם למדתו למעלה וכאמור, והיינו שכאשר יקדמוני ביום אידי אז ויהי ה' למשען לי, וזהו ג"כ אומרו (תהילים נט, יא) אלהי חסדי יקדמני, וע"ז רמז ג"כ באומרו (ישעיה ה, טז) ויגבה ה' צבאות במשפט והאל הקדוש נקדש בצדקה, ר"ל כאשר בעת המשפט כביכול יגבה שם הוי"ה ב"ה אז ית"ש נקדש בצדקה שאז במשפט ההוא צדקה עושה לנו, וע"ז רמז הנביא (מיכה א׳:ג׳) באומרו כי הנה הוי"ה יוצא ממקומו וירד ודרך על במתי ארץ ירצה לפי שעד אותו העת היו מתנהגים במדת הרחמים שהיה שם הוי"ה למעלה וע"ז הודיעם שרצונו ית"ש לעשות בהם דין שיהיה בהיפוך, ואמר עוד מיכה (בפ' ו') במה אקדם ה' אכף לאלהי מרום כו' יובן עם האמור כי הצדיקים במעזשה המשפט והצדקה שעושים מהפכים מדת הדין למדת הרחמים כי גורמים שיהיה שם הוי"ה ב"ה למעלה ומשפט וצדקה הם הם המועילים לזה אבל הקרבנות לבדם אינם מועילים ביום אף ה'.
<b>ובזה</b> יבואר כי מיכה היה רוצה מאד לבטל מה שאמר לעיל (בפ' א') כי הנה ה' יוצא כו' וכמו שנתבאר וביקש עכשיו ואמר במה אקדם ה' שיהיה הוי"ה למעלה ואכף לאלהי היינו מדת הדין שם אדנ"י שהוא עכשיו מרום, במה אכף ר"ל שיהיה מדה זו כפוף תחת מדת הרחמים ושיתנהג העולם במדת הרחמים האקדמנו למדת הרחמים בעולות כו' הירצה כו' אלא הגיד לד אדם מה טוב כו' כי אם עשות משפט ואהבת חסד כו' שאז תגרום שמדת הדין יהיה מוצנע וכפוף למדת הרחמים ויתנהג העולם במדת הרחמים.
<b>עוד</b> רמז ע"ז דוד המלך ע"ה בסי' מ"ז כי ה' עליון כשהוי"ה ב"ה עליון אז הוא נורא מלך גדול כו', כי מתקדש שמו ע"י אשר ידבר עמים תחתינו כו', כי אז מדת הדין מתגוללת עלינו ושמו הגדול מתקדש ומתגדל במהרה ואמר ג"כ בסי' מ' צדקתך לא כסיתי, ירצה לא גרמתי ח"ו במעשי שמדתי שהוא אדנ"י יכסה את מדת צדקתך מדת הרחמים לכן אתה ה' לא תכלא רחמיך ממני, ואמר ג"כ משוד עניים מאנקת אביונים כו' עתה אקום יאמר ה', אקום דייקא כדי לרחם עליהם ולזכות במשפט, ולגבי משפט העובדי כוכבים אמר בסי' פ"ב קומה אלהים שפטה הארץ כו', ואמר הנשא שופט הארץ, כדי להשיב גמול על גאים, היינו על עובדי כוכבים כמאמרם ז"ל (חולין פ"ט.) נתתי גדולה כו' ולה' הישועה כדי על עמך ברכתך סלה.
<b>גם</b> בכמה מקומות שאמר דוד המלך ע"ה אל תסתר פניך ממני רומז שהוי"ה ב"ה מדת הרחמים שהוא אור פני מלך חיים לא יהיה נסתר ומכוסה ממדתו של דוד שהוא אדנ"י, וזהו אל תסתר פניך ממני אלא יהיה להיפוך כמו שביקש אחסה בסתר כנפיך סלה שמדתו שם אדנ"י יהיה מכוסה ומוסתר בסתר הוי"ה ב"ה שישכון מדת הרחמים למעלה משם אדנ"י שהוא מדתו, וא"כ למה ה' תזנח נפשי ע"י כי תסתיר פניך ממני שממדתי אתה מסתיר אור פניך לא כאשר אני מבקש והבן. עוד אמר מענין זה בסי' צ"א יושב בסתר עליון ר"ל שם הוי"ה ב"ה שהוא יושב בסתר בעת שנראה דין בעולם והוא נסתר עתה במהרה יהיה עליון ונגלה כבוד ה' ואח"כ אומר אומר לה' מכסי ומצודתי, פירוש אני מבקש שמדת הרחמים יהיה לי למחסה ואז גם אלהי אבטח בו ר"ל גם מדת הדין יתהפך עלי לרחמים ויצילני מפח יקוש כו', והטעם, כי הלא בעת אשר אתה שם ה' מחסי אז בודאי עליון שמת מעונך ואז נתהפך ממדת הדין לרחמים רבים אמן וה' הטוב יכפר. חסלת פרשת נח ת"ל

לך לך



Section 1

<b>ויאמר</b> ה' אל אברם לך לך כו'. הדקדוקים מבוארים. וצריך להבין, דהנה, הנשמה בצאתה לבוא לזה העולם טהורה היא זכה וברורה, זולת שלבושי העולם הזה המלבישים אותה הם מעכירים אותה (וזה כדי שיהיה בחירה), והלבושים הם ג', זה גס ועכור מזה. בראשונה, התאוה והרהור של אביו בעת שהזריעו כאומרו (תהילים נא, ז) הן בעון חוללתי, ובמשיכת הטיפה מהמוח נמשך הנשמה ממקורה ומתלבשת וזה לבוש א'. לבוש ב', גס מזה הוא, בבוא הטפה לרחם ומתחלת להתגלם ולצמוח וליזון ממאכלי האשה ודמיה, וכ"ז לבוש לנשמה והוא גס מהראשון כאומרו (תהילים נא, ז) ובחטא יחמתני אמי. וקרא לראשון עון ולשני חטא אף שהשני גס יותר הוא ע"ד (ישעיהו ה, יח) מושכי העון בחבלי השוא וכעבותות העגלה חטאה. לבוש הג' הוא, כשהאדם בא לזה העולם והיצר הרע מתלבש בו והגוף של אדם מתגדל יום יום ומתרבה בו הארציות והגשמיות הרבה מאד, וזהו לבוש גס ועב יותר הרבה והרבה מהראשונים.
<b>נמצא</b> ג' לבושים אלה היינו, מאביו ומאמו, ומעצמו, וכל אחד גס מחבירו, ואלו הלבושים מבטלים אותה מעבודתה ורצונה הישר והטוב להטות איש לבחירה, ורצונו של הש"י שיבחר האדם בטוב ויתפשט הג' מיני לבושים הללו עד שתהא מחשבתו זכה. והוא ענין התפשטות הגשמיות, וזה צריך להיות כסדרן בתחלה יחליש ויפשיט לבוש וארציות של עצמו וישבר תאוותיו שהורגל בהן מצד עצמו, ואח"כ יפשיט מעצמו גם מה שבא לו מאמו, ואח"כ גם מה שבא לו מאביו, ואז הוי התפשטות הגשמיות גמורה ועובד את ה' למעלה מהטבע כרצון הנשמה בלי מונע. משא"כ מי שהוא עדיין לבוש בא' מאלו ג' לבושות אזי אף שעובד את הש"י אין עבודתו אלא תוך הטבע, וכבר כתבנו במ"א כי העובד את ה' בטבע גם הש"י מתנהג עמו כך אף שמיטיב לו הוא הכל מצד הטבע ואין יכול צדיק כזה לגרום שינוי טבע, אבל מי שעובד להש"י למעלה מהטבע גם הש"י מתנהג עמו כך ולצדיק כזה טבעי עולם משתנים כענין אומר לשמש דום וכדומה.
<b>וזה</b> מאמר הקב"ה לאברהם רומז אל הנשמה כמ"ש בזהר הקדוש (זהר ח"א קל"ה.), וגם הפשוטו אל אברהם אבינו ע"ה אמר כך לך לך ר"ל שילך לעצמו היינו דרכי נשמתו שהוא עיקר האדם שתתפשט מג' אלה ותלך מהם, ויהיה כסדר הזה, תחלה תתפשט מארצך היינו מארציות של עצמך, ואח"כ ממולדתך היינו מלבוש שמצד האם, ואח"כ מבית אביך אל הארץ אשר אראך הוא ארץ החיים. וירצה, שג' ארציות אלה לא יהיו לו ויתפשט מהם אל הארציות, אשר אראך, ר"ל שאפילו הארציות יהיה דק מהדק וכענין שאמרו בזוהר (זהר ח"ג רל"ט:) דחבריא ניזונין ממזונא דאורייתא. וע"ז ארז"ל (ראש השנה ט"ז:) כאן אי אתה זוכה לבנים, ר"ל שלפי טבע ומזל של אברהם אבינו ע"ה היה שלא יוליד והוצרך שינוי טבע לשיוליד, לכן אמר לו כאן אי אתה זוכה לבנים, ר"ל כל זמן שאתה מלובש בהן או אפילו בא' מהלבושים אלו נקרא העבודה בטבע ואי אפשר שיומשך לך שינוי טבע. ועוד שאודיע טבעך בעולם, דקשה אטו איכפת ליה לאברהם אבינו שיהיה לו שם, ותו מאי טבעך. ועם האמור יובן, כי לעיל בפרשת בראשית בפסוק הראשון כתבנו ביאור דברי דוד המלך ע"ה (שמ"ב ו', כב) ונקלתי עוד מזאת והייתי שפל בעיני כו', והעולה משם שהאדם אינו רשאי להראות כל מדריגתו בפני בני אדם ע"ש.
<b>והנה,</b> כל עבודת ה' אשר מצד הטבע איש את רעהו ילמדו ולאחיו יאמר חזק שזהו דבר שיוכל האדם להשכיל לרעהו, אבל עבודת ה' אשר למעלה מהטבע זהו רוח הקודש וזה לא יושכל איש מאת רעהו כי אם מעצמו בהופיע עליו רוח ממרום. והנה אברהם אבינו ע"ה היה משתוקק כל ימיו להחזיר בני אדם לעבודת הש"י והיה מגייר אנשים כענין שאה"כ (בראשית יב, ה) ואת הנפש אשר עשו בחרן והיה מוכיח ומלמד לאנשים כל ימיו עבודת ה', ולזה היה תשוקתו לעולם, ואפילו הכי לא היה יכול למלאות כל תשוקתו כל זמן שהיה עבודתו עדיין בטבע שאז היה צריך להסתיר מדריגתו ולא היה יכול להשכיל וללמד לאנשים כל אשר בלבבו, ולזה אמר לו עתה שכשתהיה עבודתך למעלה מהטבע שאודיע טבעך בעולם, ר"ל שכל עבודה שבטבעו יוכל להודיע ולהשכיל לכל באי עולם, ואם העבודה אשר למעלה מהטבע יסתיר הרי בלאו הכי דבר זה אי אפשר ללמד וכאומר והבן היטב.
<b>ואעשך</b> לגוי גדול ואברכך כו'. אחז"ל זהו שאומרים אלהי אברהם כו'. יובן ג"כ עם האמור, והוא, כי להיות ידוע שאין הקב"ה מייחד שמו על החי משום אל תאמין בעצמך. וכל זה בהיותו עדיין מלובש אפילו מעט תוך א' מג' לבושים הללו אז יוכל להיות פעם שיגבור עליו לבוש ההוא, אבל בהיותו מופשט כבר אז אין חשש ויוכל הקב"ה ליחד שמו עליו עודנו בחיים חיותו. ואמר עוד שלא די שיזכה בעצמו למדריגה זו, אלא שעי"ז ימשוך גם לבנו רוח טהרה וקדושה עד שיהיה בנו ג"כ במדריגה זו שלא יהיה מלובש כלל בגשמיות וכן בן בנו. ואמר והיה ברכה ואחז"ל יכול יהיו חותמין בכולם תלמוד לומר והיה ברכה, ר"ל שאין אומרים הברכה רק עליך.
<b>ואפשר</b> לומר להבין זאת עם האמור כי מברכין מגן אברהם לפי שהוא היה הראשון שהתחיל להתקרב לה' מתוך עובדי עבודת כוכבים ופסילים והיה צריך סיוע ברוחניות וגשמיות, אף דפירש"י בפרשת נח דאברהם אבינו לא היה צריך סעד מ"מ היינו אח"כ אבל מתחלה מסתברא שודאי הקב"ה עזרו הרבה לכן מברכין אנו ע"ז להשם יתברך, אבל יצחק ויעקב שכבר הומשך עליהם רוח טהרה וקדושה לכן בך חותמין והבן.

Section 2

<b>תקסג</b>
<b>ויאמר</b> ה' אל אברם לך לך מארצך גו' ואעשך וגו' וילך אברם כאשר דבר אליו ה' וילך אתו לוט ואברם בן ע"ה שנה בצאתו מחרן כו'. יש לדקדק בתיבת לך, ופירש"י ז"ל ידוע. ב' תחלה ויאמר ואח"כ כתב כאשר דבר אליו ה', שינה מאמירה לדיבור, ועי' באור החיים ודרכנו יהיה קרוב לדרכו. ג' דבר אליו, תיבת אליו מיותר. ד' למאי נפקא מינה אמר וילך אתו לוט, גם למאי נפקא מינה הודיע שהיה אברהם אז בן ע"ה שנה, מה נפקא מינה בכ"ז. ה' קשה טובא כי זה א' מן הנסיונות שעזב ארץ מולדתו ואומר לאביו ולאמו לא ידעתים, ובאמת אם יאמר ה' בכבודו ובעצמו לקל שבקלים לעשות כזאת ודאי אחרי דברו לא ישנה ומה יחשב לנסיון. וביותר כי ה' צוה אליו כל הברכות הללו ותלאן ביציאתו מבית אביו מדוע לא ישמע אל ה' ומי פתי יסור מדברי ה' בזה.
<b>אמת</b> שכתב באור החיים שזה עיקר הרבותא שאע"פ שכל הברכות תלויין בהליכה זו, מ"מ הוא לא הלך בשביל זה ולא עשה כלל רושם בלבבו ולא הלך רק לקיים מצות ה', ובאמת זה נסיון גדול וניכר אהבתו אל ה' כאש בוערת עד שנתבטל כל רצונו וטובתו נגד קיום רצון הש"י. אלא דהדבר קשה עד מאד, כי כל המפרשים הקשו על עניני נסיונות אשר ינסה ה' לאדם הרי ה' יודע מחשבות ועתידות ובוחן לבות וכליות ומה צריך לנסיון, ותירצו כי כאשר רוצה ה' להטיב לאדם רוצה להראות לבאי עולם רוב צדקות האדם ההוא בכדי שיתרצו כולם וידעו כי האיש ההוא כדאי לטובה ההוא, וא"כ מאחר שזה הנסיון אינו ניכר כלום רק שיודע מחשבתו שלא הלך רק לקיום רצונו אבל עיני בשר לא ראו זאת א"כ מה צורך לנסיון זה.
<b>ולישב</b> כ"ז נבאר ג"כ פסוק בשמואל ב' (שמ"ב כג, ג) נאום הגבר הוקם על כו' אמר אלהי ישראל לי דבר צור ישראל מושל באדם צדיק מושל יראת אלהים. ודרשו רז"ל (מועד קטן ט"ז:) אמר הקב"ה אני מושל באדם ומי מושל בי צדיק אני גוזר וצדיק מבטל. ויש לדקדק בכפל הלשון במלות שונות, אמר אלהי ישראל לשון אמירה ולא כתיב תיבת לי, ואח"כ אמר לשון דיבר ותיבת לי. והענין כי באמת ישיבת ארץ ישראל היא מצוה רבה וצורך גבוה ובפרט לצדיק כאברהם אבינו ע"ה, וכל כך גדול מעלות ישיבת ארץ ישראל עד שלרוב שפע שגורם לעולמות עליונים נמשך ג"כ מעט אל האדם היושב שם רב טוב בכל הברכות הללו אשר דבר ה' על אברהם אבינו ע"ה, ורצה ה' שיקיים אברהם אבינו מצוה זו, ורצה ג"כ לנסותו, ואם יאמר ה' אליו בציווי שילך לארץ ישראל אין כאן נסיון כי מי לא ישמע לדבר ה', ולכן לא אמר ה' אליו רק דרך עצה כלום הנני חפץ בטובתך וכאן אי אתה זוכה לבנים, לזאת עצתי אמונה שתלך לארץ ישראל ושם יומשכו אליך כל הברכות.
<b>אכן</b> תלה ה' ברכות הללו דוקא אם לא ילך אתו שום אדם מבית אביו לשם וכמ"ש באור החיים דבשביל זה כל זמן שהיה עמו לוט לא נתקיימו ההבטחות ע"ש אלא שלוט דחף את עצמו אצלו ולא היה יכול לגרשו ע"ש. אכן אברהם אבינו ע"ה הבין מתוקף הברכות הנמשכות בארץ ישראל ודאי בעולמות העליונים ריבוי השפע כהנה וכהנה, נמצא ודאי רצון ה' שאעשה זאת, לכן אף כשהלך לוט עמו שאז נתיאש לבו מהברכות אעפ"כ הלך לרצון ה' דאלו לא הלך רק מחמת עצת ה' אשר יעץ עליו לברכו שם א"כ כל זמן שהיה לוט עמו לא היה הולך, א"כ מובן שלא הלך רק להיותו מבין כי יש בזה רצון ה' יתב"ש.
<b>והנה</b> יש חילוק בין לשון אמירה ובין לשון דיבור, כי המצוה אשר יצוה ה' נקרא בלשון דיבור כלשון עשרת הדברים שפירושו עשרה ציווים, משא"כ לשון אמירה אינו לשון ציווי, ועוד יש חילוק כי לשון דיבר אינו אלא באומר לאחרים כמו וידבר אליו ודומיהן, אבל לשון אמירה מתיחס באדם א' בינו לבין עצמו כמו ויאמר ה' אל לבו, ויאמר בלבו, ולכן ציווי לא יכונה רק בלשון דיבור ולא בלשון אמירה, כי אמירה פירושו שאומר לעצמו אלא שהאחר שומע ממילא, ואין זה ציווי וק"ל.
<b>והנה</b> בפרשת שלח לך פירש"י ז"ל לך לדעתך אני איני מצוה אותך אם תרצה שלח ע"ש. וזש"ה ויאמר ה' אל אברם, ר"ל שהיה אמירה לא ציווי אלא עצה לך לך לדעתך אני איני מצוה אותך אלא מיעצך להנאתך אם תרצה לך לך מארצך ושם תזכה לכל הברכות ובאופן שלא יהא אתך שום אדם מבית אביך. וילך אברם כאשר דבר אליו ה', ר"ל שאברם לא שם לבו לעצה זו, אלא הלך כאילו לא היה עצה באמירה רק כאילו היה דבור וכאלו היה אליו דהיינו ציווי בלשון דבור אשר ידבר לאחר וכמ"ש, ולבל יאמר מנא לן זאת ואיך ניכר מחשבתו דלמא לא הלך רק בשביל הברכות כעצת ה' אשר יעצו, לז"א וילך אתו לוט דאי הלך רק עבור ברכותיו ודאי היה נמנע מלכת עד שידחה את לוט מעמו כי מה בצע בהליכתו עם לוט, ומזה ניכר כי לא הלך רק עבור שהכיר והבין שיש בזה רצון ה' לכן מיהר לקיים מצות ה' תיכף, ולבל תאמר כי הלך לטעם אחר בכדי שיוציא ניצוצות קדושות משם שתהא נוחה ליכבש לבניו כמ"ש המפרשים על משארז"ל (חולין צ"א:) קיפל ה' כל ארץ ישראל והניחה תחתיו שתהא נוחה ליכבש לבניו, שהכוונה לומר שעי"ז נמצא שהיה יעקב אבינו ברגע זו בכל ארץ ישראל והוציא משם הניצוצות ועי"ז הארץ נכבשה לפני בניו וא"כ שמא לתועלת זה הלך אברהם אבינו ע"ה, לז"א ואברם בן ע"ה שנה, כי ידוע שהיו ישראל בשיעבוד במצרים דוקא כי היו שם הרבה ניצוצות קדושות והיו צריכין להיות דוקא שם כדי שיוציאום. והקשו המפרשים דעכשיו בגלות הזה צריכין לבער כל רוח הטומאה ולהוציא ניצוצות קדושות מכל כדור הארץ והרי יש מדינות שאין א' מישראל בא לשם, ותירצו דדוקא קודם מתן תורה לא היה אפשר להוציא ניצוצות קדושות רק מהמקום אשר היה שם דוקא וע"י שיעבוד דוקא משא"כ ע"י עסק התורה יכולין להוציא ניצוצות קדושות מן כל העולם כי התורה הוא ציור כל העולם וכמו שהבאתי במ"א ע"פ אשר יכה את קרית ספר ע"ש.
<b>וידוע</b> משאז"ל (סנהדרין צ"ז.) שית אלפא שני הוי עלמא ב' אלפים תהו בלא תורה ב' אלפים תורה ב' אלפים ימות המשיח, וע"ש בגמרא וברש"י החשבון דבעת שנעשה אברהם אבינו ע"ה בן ע"ה שנים אז התחילו בני אדם תורה, ולזה תרגם אונקלוס אשר עשו בחרן דשעבידו לאורייתא, לז"א ואברם כו' ועסק בתורה למד ולימד ואז כבר היה זמן תורה א"כ לא היה צריך בשביל זה לילך לארץ ישראל ומזה ניכר שלא היו מעשיו בלתי לה' לבדו. ובזה מיושב קושיות רש"י ז"ל, אל הארץ אשר אראך, למה לא גילה לו מיד כו', ויש לומר כי ה' רצה שילך לארץ ישראל ושיהיה ג"כ נסיון וכמו שכתבתי לעיל, וידוע דגדול המצווה ועושה משאינו מצווה ועושה, כי אין כח במעשה ההוא לפעול בעליונים אם לא ע"י שבא הציווי מפי ה' עליה, וא"כ חש ה' שממה נפשך אם יאמר לו בציווי אין כאן נסיון ואם בלי ציווי אין כאן מצוה כל כך. לזה לא גילה לו עתה הארץ והוא פירש מבית אביו נגמר מיד הנסיון עד שלא היה בלי ציווי, ואחר גמר הנסיון אז הראה לו הארץ בצווי לומר לך לארץ פלוני וק"ל.
<b>והנה,</b> ענין שהקב"ה גוזר וצדיק מבטל, לכאורה הוא דבר מתנגד לשכל. והענין, כי דבר זה נעשה ע"י הוצאות ניצוצות הקדושות מתוך הקליפות, כי באמת אין ה' חפץ להרע, רק להיטיב, ומאין יומשך לפעמים שיגזור ה' גזירה. רק זה נמשך מצד שחפץ ה' להיטיב להם, והם ע"י מעשיהם נמשכו לקליפות ואי אפשר להיטיב להם עד בוא עליהם הרע תחלה, וזה הרע ודאי ענין קליפיי, כי אין בקדושה רק טוב, וכל קליפיי בהכרח יהיה בו ניצוצות קדושות המחייהו, ואותו ניצוץ הוא הטובה העתידה לבוא עליהם ברצון ה' שזה הרצון הטוב נגנז באותו הקליפיי אי אפשר לו לפעול הטוב ההוא עד שיתבטל הרע תחלה ע"י גזירה ההוא והבן היטב.
<b>ולזה,</b> כאשר יבא הצדיק ובכח מעשיו יוציא הניצוצות הקדושות ההוא מהקליפה דהיינו שגורם שיוכל הטוב ההוא לבוא עליהם בלי גזירה, ממילא יצא הניצוץ הקדוש ההוא מאותו הקליפיי ונתבטל, כי אין לו מי שיחייהו עוד, והבן היטב כי הוא ענין דק. אמנם בשום אופן לא יהיה כח לצדיק לפעול איזה דבר טוב אם לא תהיה עבודתו לה' בענין זה ואז ה' מתנהג עמו מדה כנגד מדה.
<b>ויובן</b> זאת עם אומרם ז"ל (אבות ב, ד) בטל רצונך מפני רצונו כדי שיבטל רצון אחרים מפני רצונך, ולא אמר שיבטל רצונו כמ"ש ברישא כדי שיעשה רצונך כרצונו, הענין הוא עם מה שכתבתי לעיל, כי העובד את ה' בבחינה זו שביארנו באברהם אבינו ע"ה כי אם שהש"י לא ציוה עליו רק אמר לו בדרך עצה בעלמא וגילה לו כל הברכות הנמשכים מעשיה זו, נמצא מצד השכל רצון האדם רב בדבר לרוב הברכות, ורצון ה' שיש במעשה אינו רק מעט, לפי המובן שלא אמר לו ה' בציווי רק בעצה, ועצת ה' היא תקום אצל אברהם אבינו ע"ה שהרצון המועט ההוא ביטל כל רצון עצמו עד שרצונו העצמי נתבטל לגמרי ולא עשה עסק ההוא רק לקיים רצון ה'. ונגד זה מדה במדה בעת שיגזור ה' גזירה שהרצון בזה להטיבם באחריתם נמצא רצונו של הקב"ה בזה הוא ג"כ רצון ישראל שרוצים ג"כ בודאי בההטבה ההיא, אלא שהם ירצו רק בהטובה וה' בוחן ורואה שיש רצון אחרים היינו הקליפות המושלים על הטוב ההוא והניצוץ ההוא הגנוז בתוכו ולצד זה הוכרח לגזור וכאמור, ועושה ה' מדה כנגד מדה ונתבטל הרצון ההוא נגד רצון הצדיק ויוציא עי"ז הניצוץ קדוש ההוא ונתבטל הגזירה וכאמור והבן היטב.
<b>וזהו</b> בטל רצונך מפני רצונו, היינו, שהרצון עצמך יתבטל בעסק המעשה ההוא נגד הרצון ה' שיש בדבר זה, וכענין שעשה אברהם אבינו ע"ה, כדי שיתבטל רצון אחרים כו' לא אמרו רצונו כי באמת אין זה רצון עצמיי של ה' כי אין חפץ רק להיטיב באחרית, אלא נקרא רצון אחרים דהיינו הרע המושל על הטוב ההוא, ויש בזה גם רצון ה' בשביל הטובה העתידה, ואותה הטובה הוא ג"כ רצון הצדיקים ונתבטל אותו רצון אחרים נגד רצון הצדיק ובזה יוציא הניצוצות הקדושות ויתפרדו כל פועלי און והבן.
<b>וז"ש</b> דוד המלך ע"ה נאום הגבר הוקם על, שהוקם למעלה והגדילו ה', ואמר הטעם, כי מה שהוא בבחינת אמר אלהי ישראל שהיא רק אמירה בעלמא ורצון מועט מה' היה אצלי בבחינת לי דבר צור ישראל כאלו היה הדיבור הנדבר לי שהוא ציווי, וזהו הבחינה שהיה באברהם אבינו ע"ה כאשר דיבר אליו, ועי"ז צדיק מושל ביראת כו' שאם יש גזירה הוא מבטלה כאמור והבן.

Section 3

<b>תקסח</b>
<b>ואת</b> הנפש אשר עשו בחרן. פירש"י אברהם היה מגייר אנשים כו'. ויש לדקדק דתיבת בחרן מיותר, ומאי נפקא מינה באיזה עיר היו מגיירין. ותו, דמסתמא בכל מקום שהיו הולכין היו מגיירין ואיך אמר בחרן. ונראה לי לרמז דהנה ארז"ל (פסחים פ"ז:) לא נתפזרו ישראל בין האומות אלא כדי שיתוספו עליהם גרים שנאמר (הושע ב, כה) וזרעתיה לי בארץ כאדם שזורע כור להוציא ממנה כמה כורין. ולהבין ענין שיתוספו גרים, הנה נודע כי שורש נשמת ישראל בקדושה שורש כל מדות טובות ומעלות קדושות, ולז"א (יבמות ע"ט:) שלשה סימנים יש באומה זו ביישנים כו', כי נשמותיהם הוא שורש הקדושה והטהרה, אבל נשמת העו"ג הוא בהיפך שורש הטומאה ומדות רעות קנאה תאוה כבוד נקימה נטירה כעס גאוה ודומיהן, אלו חיותן ממקורן שהם מדות הטובות ואלו חיותן ממקורן שהוא ההיפך.
<b>ואמנם,</b> כל העולם לא נברא אלא בשביל ישראל שנקראו ראשית, שהן ראשית ההשגחה וההשפעה אשר בהם הש"י משגיח ומשפיע תמיד, לפי שחיותן הוא שורש הקדושה והטוב אשר בזה חפץ הש"י. אבל בעכו"ם אי אפשר לו שישגיח (מבלעדי אמצעי) כמש"ה (חבקוק א, ג) טהור עינים מראות ברע והבט אל עמל לא תוכל, ולכן אין ההשגחה על עכו"ם אלא באמצעות ישראל, ולכן ישראל נקראים ראשית שהן ראשית ההשגחה, ואמנם איך ענין ההשגחה על עכו"ם באמצעות ישראל.
<b>הענין</b> כך הוא, כי מעת חטא אדם הראשון נתערב טוב ברע. ואמנם, בישראל הטוב הוא רובו ככולו, והרע בטל במיעוטו, ובעכו"ם להיפך. נמצא אף שישראל הם שורש מדות הטובות לא ימלט שימצא באיש הישראלי ג"כ מעט מכח המדות הרעות ע"י העירוב טוב ורע, ואף על פי כן אין זה מעכב ההשגחה כיון שהרע בטל ואינו ניכר כלל. ולכן, עכו"ם המה קשורין בישראל ומקבלין חיות מהם מאותן מדות רעות אשר מעורב בישראל. ואין כל אומה מהעו"ג טומאתה שוה, כי יש אומה שחיותה ממדה רעה זו, ויש מזו, כמו מרציחה וניאוף וכדומה כידוע, ומקבלת כל אחת חיותה דרך ישראל ע"י מעט אותה מדה רעה שיש בישראל. ודבר זה תלוי בישראל שאם המה ממעטין המדות רעות והעבירות מביניהם, תתמעט כחות העכו"ם כי נשאר חיותם מעט, ואם ח"ו יש ביניהם מדות רעות הרבה, נתרבה כח העכו"ם עד שמשתעבדין בישראל באופן שחיות העו"ג ביד ישראל, ובעבור זה פעמים משועבדים ישראל לאומה זו ולפעמים לאחרת, כי כפי אותה העבירה ומדה רעה שנתרבה בישראל תתרבה כח אותה אומה אשר חיותם מאותה מדה רעה, ואותה אומה תשתעבד בישראל. ובגאולה העתידה שאנו מצפים אין הדבר תלוי אלא בתשובה. ור"ל, שיבערו ישראל מהם כל מדות רעות באופן שיכלו רעות העכו"ם ואז יפלו כל העובדי כוכבים לפנינו וינתקו כאשר ינתק פתיל הנעורת בהריחו אש.
<b>ומכ"ז</b> יובן, שאם ישראל מבערין מביניהם איזה מדה רעה, וכאמרם ז"ל (עבודה זרה מ"ה:) העוקר עבודת גלילים צריך לשרש אחריה, כי כל מדה רעה נקרא ע"ג, וכשארז"ל (שבת ק"ה:) איזהו אל זר שיש בגופו של אדם זה יצר הרע. וצריך לשרש אחרי מדה רעה ההיא לעקרה מכל וכל מלבו, ואזי אם כל ישראל יעשו ככה אזי תתמעט האומה אשר חיותה מאותה מדה רעה ותכלה לגמרי. ואם ישתייר מהמדה ההיא בישראל מעט או רב אזי כערכם יהיה רבוי האומה ההיא או מיעוטה, כי כפי ערך שהכניעו מדה רעה זו ביניהם כך יש בידיהם כח להכניע ולרדוף אחר אומה ההיא. אכן, אם מבערין ביניהם מדה רעה ההיא ולא עד תכליתה לסבת חסרון ידיעה, דהיינו שבאמת הם מחפשין לשרש אחריה ועדיין לא השיגו הדבר ההוא עד תכליתו, אז יש כח בקצת האומה ההיא להסתר מפני ישראל שלא יבערום, והבן.
<b>ורואה</b> אני כל ההקדמה הזו מבואר בפסוקי עקב וזה תוארם. ואכלת את כל העמים אשר ה' אלהיך נותן לך לא תחוס עינך עליהם ולא תעבוד את אלהיהם כי מוקש הוא לך וכי תאמר בלבבך כו' עד סוף הענין. ולא אאריך בדקדוקים, ויבואר עם האמור, כי בהתמעט המדות רעות בישראל שהם חיות העכו"ם, אז יתמעטו העכו"ם. והכל תלוי בישראל, וכמו שכתבתי לעיל אין הדבר תלוי אלא בתשובה. ואמנם זהו על הגאולה העתידה, אבל בגאולת מצרים לא היה הדבר כן לפי שהיו ישראל משוקעים כבר במ"ט שערי טומאה לא היה באפשרי שיטהרו לבם כלל עד שעי"ז יאבד מצרים, לכן הוכרח שיהיה בהיפוך שהש"י היה המתחיל שהוא הכה והרג את מצרים, ועי"ז נעקר מלב ישראל המדה ההיא, כי גם באבוד האומה הוא סבה שיתמעט המדה רעה שלא מצאה עוד מנוח ומרכבה לשתתחזק.
<b>אלא</b> שהשי"ת אין עושה כן בשום פעם, כי נתן הכל ביד ישראל שיהיה הדבר תלוי בבחירתם, ריבוי העכו"ם ומיעוטם. רק אז במצרים הוכרח שיהיה ההיפוך, ומן אז והלאה היינו בעת מלחמה אשר היה להם במלכי כנען וכיבוש וחילוק היה הדבר ממוצע לא כגאולת מצרים ולא כגאולה האחרונה שהכל תלוי בישראל בתשובה, אלא היה הדבר ממוצע שהיה מצד ישראל שנתעוררו ועזרם הש"י אף יותר מהתעוררותם.
<b>ואמר,</b> ואכלת את כל העמים כו' לא תחוס עינך כו', היינו מצות לא תחיה כל נשמה, והטעם, כי אחר שתתגברו עליהם ע"י עקירות המדות רעות מביניכם אז תשיירו אותם ולא תכלום, אזי בהמשך הזמן יהיו הם סבה לשיתעוררו המדות רעות אלו אליכם. ולז"א ולא תחוס כו', מהטעם, ולא תעבוד את אלהיהם היינו אותן חיות העכו"ם, אותן המדות רעות שהן חיותן ואלהותם כמאמרם ז"ל (שבת ק"ה:) איזהו אל זר שבגופו של אדם כו' שיש חשש שע"י שיהיו עוד בעולם אולי ברוב ימים יתעוררו המדות רעות אליך כי מוקש הוא לך, ר"ל שכשם שריבוים ומיעוטם תלוי בריבוי ומיעוט שיור הרע בלבבכם, כן להיפוך, הוא מוקש לך שכל זמן שישנו על פני האדמה יכול עי"ז להתרבות הרע בלבבכם, משא"כ כשתכלהו מעל פני האדמה שוב אין חשש.
<b>ואמר,</b> כי תאמר וגו' רבים הגוים האלה ממני, ר"ל הנני רואה שהגוים האלה רבים הם מאד וכולם הם ממני שמאתי חיותם, וזה אני מבין כי רב מאד מדות הרעות בקרבי, וא"כ איכה אוכל להורישם כי עבודה רבה היא לשרש כ"כ מדות רעות הרבה מקרבי וצריך משך זמן הרבה, וא"כ בעוד שאשרש רעה א' מביני טרם אתחיל לשרש הרע האחר בתוך כך תקום עלי האומה האחרת אשר לא התחלתי לשרשה והכוני, ועוד שצריך לזה השכלה גדולה לשרש אחריהם, לז"א לא תירא מהם זכור תזכור את אשר עשה ה' אלהיך לפרעה כו' המסות הגדולות כו' והיד החזקה, ר"ל בל תאמר שעתה עזב ה' כל המשא עליך שיהיה הכל תלוי בך, לא כך הוא, כי באמת כבד עליך הדבר לא תוכל עשוהו לבדך רק ממוצע יהיה ותזכור כמו שעשה ה' לפרעה שהיה ביד חזקה שהיה צריך יד חזקה, והטעם, אשר הוציאך ה' אלהיך, ר"ל שהיה הוא המוציא ולא היה הדבר מאתך כלל, כן עכשיו יעשה ה' אלהיך לכל העמים אשר אתה ירא מפניהם דייקא, ר"ל מה שאתה ירא מאותן העמים אשר לא תתחיל עדיין לשרש מדה רעה השייכת להם באומרך שבעוד שאתה עוסק לשרש מדה אחרת יאספו אלו עליך, הנני מבטיחך שכאשר תתעסק אתה בשלך לשרש רעה אחת שאז אינך ירא מאותה אומה המתיחסת להרע מצד בחירתך הטוב, רק שאתה ירא מהשאר, הנה מאותם שאתה ירא יעזרך ה' כדרך שעזרך במצרים שהיית צריך לעזרתו לגמרי שלא היה יכולת בידך לעשות כלל וכאמור, כן עכשיו כיון שתוכל לעשות את שלך ותעשה, ובהמותר שלא תוכל לעשות הוא יעזרך.
<b>והחשש</b> השני שאתה חושש שצריך לזה השכלה רבה לשרש אחר כל הרעות האלה ולא ימלט שלא ישאר הרבה מהרע ביני, כי יצר לב האדם רע מנעוריו וחורש לו במגוריו ועושה דרך איש ישר בעיניו בל אמצאנו לבערו ולשרשו ואז תוכל אותה האומה להסתר ולהמלט מנגדי, הנה גם בזה לא תירא, מאחר שתעשה אשר תוכל אזי באותו דבר אשר לא יהיה ביכולתך שיסתר מנגדך יעזרך הש"י כדרך שעזרך במצרים.
<b>לז"א</b> וגם את הצרעה כו' עד אבוד הנשארים והנסתרים מפניך, כי ברע הנסתר שלא שרשת אחריו יעשה לך הש"י כבמצרים שישלח בם הצרה ויאבדו, ועי"ז ישורש אותו הרע מבינך, ואז לא תערוץ מפניהם כי ה' אלהיך בקרבך אל גדול ונורא, בקרבך דייקא, ר"ל כי כאשר תשים יראת ה' בלבבך אין לך לירא מריבוי המדות רעות שבלבבך, כי הוא גדול ונורא, ומעט יראתו תדחה כל הרע מלבך, כי מעט מהאמת דוחה הרבה מהשקר כאשר מעט מהאור ידחה הרבה מהחשך.
<b>ואמר,</b> ונשל ה' אלהיך את הגוים האלה מפניך מעט מעט לא תוכל כלותם מהר פן תרבה עליך חית השדה, הוא על דרך שאמרו (ברכות ל"ה:) אדם חורש בשעת חרישה וקוצר בשעת קצירה כי טוב תורה עם דרך ארץ שאם יפנה עצמו מכל וכל הרי לא תהו בראה ויומשך ג"כ ביטול התורה כי הרבה עשו כרשב"י ולא עלתה בידם. לז"א שגירוש העכו"ם שבא ע"י גירוש מדות רעות מקרבם ורבים ממדות הטובות בהם דבר זה צריך להיות מעט מעט, בהדרגה. אבל, לא תוכל כלותו מהר, ר"ל אינך רשאי כמו ולא יכלו בני ישראל להורישם גבי יבוסי שארז"ל (ספרי פ' ראה יב, יז) יכולים היו אלא שלא היו רשאין לכלותם מהר ותרצה לפנות עצמך לגמרי מעסקי העולם עד קצה האחרון וישורשו כל המדות רעות מקרבך בזמן מועט ויכלו כולם, כי גם בזה לא בחר ה', דא"כ ישאר הארץ שממה ורבה עליך חית השדה, לכן בהדרגה תעשה.
<b>ואמר</b> עוד לא יתיצב איש בפניך עד השמידך אותם שיש לדקדק דתיבת עד הוא ברוב קצבת זמן, ואח"כ משמע דעד השמידך אותם לא יתיצב ואח"כ יתיצב, ירצה מה שאתה חושש מאחר שיהיה בהדרגה א"כ בהיותך עסוק לשרש רע א' אזי בתוך כך יאספו עליך העכו"ם בעלי רעות האחרות, לז"א שיעזרך ה' שלא יתיצב איש מהם להלחם אתך עד השמידך אותם, ר"ל עד אחר שכבר הסירות הרע המיוחד לו מקרבך אזי יבא להלחם אתך ויפול בידך ובתחלה לא ילחם כלל.
<b>ואמר,</b> פסילי אלהיהם תשרפון באש, לימדם ע"ד האמור שהפסיל הוא אלהיהם וחיותם ישרפון באש יראת ה', ועי"ז יכניעו האויבים. ואמר, לא תחמוד כסף וזהב עליהם כו', ירצה, כי לפעמים או על פי הרוב עשה ה' אשר על כל המדות רעות והרשעות יונח עליהם עשירות זהב וכסף לרוב, ר"ל שאנו רואין בני אדם עושים עושר ולא במשפט, שע"י רשעתם מאספין ממון רב, וה' עשה ככה דאם לא כן בטלה הבחירה כי מי פתי יסור לעשות רע, לכן מונח על כל רע ורע כיס של זהובים וכל הרע הגדול מחבירו עושרו יותר גדול, וכמ"ש בס' תולדות יעקב יוסף בפסוק ויאמר מלך סדום, היינו היצר הרע, אל אברם היינו האדם, תן לי הנפש, ר"ל תן נשמתך לי ובידך ר"ל שתהיה רשע, והרכוש קח לך עי"ז ע"ש. ולז"א כאן פסילי אלהיהם תשרוף ולא תחמוד מה שתראה כסף וזהב עליהם ולקחת לך, לא תעשה כן, כי תועבת ה' אלהיך, ור"ל באומרו ולקחת לך, פירוש אפילו תאמר אקח לי הממון ואח"כ אשליך הרע ההוא מעלי, לז"א פן תוקש בו, ר"ל ע"י הכסף והזהב ההוא תוקש, כי גם העושר ההוא הבאה ע"י הרע הוא ג"כ תועבת ה' אלהיך לכן הרחיקהו מעליך. כן נראה לי בשיעור הפסוקים.
<b>היוצא</b> מזה שבהשרש מדה רעה מישראל תתבטל האומה המתיחסת לאותה מדה. אמנם מצינו דבר מעולה מזה. והוא, דכתב בחובת הלבבות שער עבודת אלהים פ"י שכל מדות רעות הנמצאות בעולם לא לחנם בראם הש"י אלא צריכים לפרקים להשתמש בהם לעבודת ה' רק לא ח"ו להנאתו, וע"ש שחישב שם כל מדות רעות אשר לפעמים ישתמש בהם לעבודת ה' יעוי"ש. והרי זה מדה טובה מהאמור, כי במה שמשרש אחר המדה תתבטל האומה והמדה מהעולם והוא טוב ג"כ, אבל זה טוב יותר שכאשר האיש הישראלי משתמש במדה רעה לעבוד ה'.
<b>והנה</b> ישראל היו מעט בין ע' אומות גדולות, לא ימלט שבכל איש הישראלי דבוקים וחיים ממנו אישי העכו"ם למאות ואלפים כל א' כערכו ומקבלים חיותם מאתו דרך מעט הרע ההוא אשר בקרבו. הנה כאשר זה עושה הרע לשם ה' וזה הרע הוא חיות אותן העכו"ם וזה הפך הרע לטוב והביאהו לשם ה' הרי נתהפך נשמת העכו"ם האלה בקרבם מרע לטוב מטומאה לקדושה ובהכרח יתגיירו אלה. נמצא זה טוב מהאמור, שהרבה גבול הקדושה ונתוספו גרים. וכיוצא בזה מצינו (זהר ח"א כ"ז:) כל הכועס כאלו עובד עבודה זרה והוא גרוע מכל הרעות ואמר בזוה"ק (זוהר ח"ב דף קפ"ב:) רוגזא דרבנן טוב איהו שהוא ליקרא דקב"ה, נמצא הכועס לשם ה' נתוספו ע"י זה גרים הרבה וכאמור, מאחר שהוא שורש כל מדות רעות והוא רוב חיות העכו"ם, ובהביאו הכעס לגבול הקדושה גורם רבוי גרים.
<b>וזה</b> נרמז בפסוק זה ואת הנפש אשר עשו בחרן כי למעלה גבי וימת תרח בחרן דרז"ל עד אברהם חרון אף כו' דרשו בחרן לשון כעס, ונוכל לרמוז גם כאן, שע"י כעס עשו גרים לרוב כי אז לא היה יהודי רק אברהם וממנו חיות כל העולם, וכשהוא כעס לשם שמים נעשו גרים לרבבות, והודיע לנו הכתוב גודל צדקותם, ושעלהו לא יבול, שאפילו כעס שלהם אשר גבי אינשי דעלמא היא מדה גרוע מהכל וכעכו"ם יחשב, הנה אצלם רב טוב נמשך מזה. וכן בעושה תשובה על רעותיו שמהחובות נעשו זכיות, הרי שמהרע ההוא שהוא חיות בקרב העכו"ם עושה זכות וטובה והמה מתגיירים בהכרח, ולכן ארז"ל (פסחים פ"ז:) שנתפזרו ישראל כדי שיתוספו עליהם גרים, והוא ע"י זה כי בהתערבם בגוים ילמדו מעשיהם ומדותם ומ"מ זרוק חוטרא לאוירא כו' (בראשית רבה נג, טו) ולבסוף ישוב ואז נתוספו גרים והבן. והנה אם כן עכו"ם המתגייר ראוי שלא נחשוב לו טובה ע"ז כי אין זה בא מצד עצמו אלא ע"י מעשה ישראל נעשה הוא גר. ואמנם אף על פי כן צוה הש"י להטיב לו, כי הרי גם במצרים לא היה ביד ישראל להיטיב דרכם שיתהפכו לטוב וכמו שכתבתי לעיל שהקב"ה עשה זאת שע"י שכילה את מצרים נתבער הרע מקרבם לכן גם הם יחמלו על הגרים.
<b>ואחשוב</b> כי זה רמז הפסוק בפ' משפטים וגר לא תונה ולא תלחצנו כי גרים הייתם בארץ מצרים, פירש"י ז"ל מום שבך אל תאמר לחברך. וירמוז לדברינו אלה, בל תאמר מה טובה אחזיק לו על שנתגייר כי לא מידו ומטובו עשה זאת כי אם מאתי נהיה לו הדבר הזה, לז"א, כי הלא גם אתם בחינת גרים הייתם בארץ מצרים שלא היה טובכם בידכם רק הש"י עזרכם לטובה. ומיושב מה דקשה דמשמע דמצות אהבת הגר לא נתהווה רק מטעם היותם גרים במצרים וקודם שהיו במצרים לא היה מצוה זאת, הרי התורה ומצותיה נצחיים קודמים לעולם, בשלמא בכל מצות התורה כתוב אשר הוצאתיך אין זה אלא להיות טעם על שלבעבור זה אתם מחוייבים לקבל מצותי אבל אינו טעם על עצמית המצוה כי עצמית המצוה נצחית וקדושה, אבל בהא קשיא. ולהנ"ל אתי שפיר שאינו טעם כלל על המצות אלא הורה להם שאף שטובו בא מכם מ"מ תחזיקו לו טובה כמו שטובכם במצרים לא בא אלא מאתי ואפילו הכי בחרתי בכם וזהו כמו שפירשתי בדרוש א' פרשת נצבים ע"פ הוא עשנו ולו אנחנו ע"ש באריכות.
<b>ויהי</b> רעב בארץ וירד אברם מצרימה כו'. הנה, תחלה אמר הש"י לאברהם אבינו ע"ה לך לך מארצך כו' כמו שכתבתי לעיל שהוא להתפשט מכל לבושי הגשמיות ויהיה למעלה מהטבע שע"י זה יזכה לבנים כי ישנה הקב"ה את הטבע עבורו ע"ש. ואם אמנם הוא מעלה גדולה כשיעמוד האדם למעלה מהטבע, מ"מ מצד א' יש בו חסרון. והוא עם מה שפירשתי פסוקי וילך הנך שוכב עם אבותיך וקם העם הזה וזנה כו' ואמר ביום ההוא הלא על כי אין אלהי בקרבי מצאוני כו' ואנכי הסתר אסתיר כו', ויש לדקדק מה הלא על כי כו' דמשמע שהוא לשון קושיא וע"ז תירץ ואנכי הסתר כו' ואין נודע מהו הקושיא ומהו התירוץ, ובמקומו כתבנו בזה עיי"ש.
<b>ויש</b> לבאר עם מה שאה"כ (חבקוק א, ג) שהוא טהור עינים מראות ברע והבט אל עמל לא תוכל, שיש לדקדק, למה כפל הענין במלות שונות דמתחלה אמר לשון ראיה ואח"כ לשון הבטה, וביארתי על פי מה שכתב בס' תולדות יעקב יוסף סוף פרשה זו על פסוק (תהילים לד, יד) נצור לשונך מרע כו' סור מרע ועשה טוב, וביאר על פי דברי הבעש"ט שאמר כי האיש אשר הוא נקי לגמרי ולא פגם כלל מעולם אפילו כל דהו אי אפשר לו לראות רע בשום אדם או שישמע מרע שעשה שום אדם, כי לא יזמין לו השי"ת לראות רע או לשמוע שום רע, ולכן כשרואה האדם איזה איש שעושה רע או שמספרים לפניו מאיזה איש שעשה רע ידוע ידע בבירור שיש בו שמץ מנהו מאותו הדבר אף אם הוא צדיק מ"מ יש בו קצת מהקצת מאותו הענין והזמין לו הש"י ראיה זו או שמיעה זו בכדי שישים אל לבו לשוב ולתקן הפגם ההוא ואז עי"ז ישוב גם האיש ההוא העושה רע כי הוא תלוי בו ולסבה זו הזמין לו הש"י הראיה או השמיעה ההיא. ולפ"ז אין לאדם לדבר לשון הרע על חבירו אף שראוהו עושה עבירה או ששמע מאיש מהימן שעשה עבירה, דהא מדראה או שמע הדבר ההוא מסתמא גם בו יש מקצת מאותו הדבר ומוטל עליו לתקן אצלו הדבר ההוא ועי"ז יתוקן גם האיש העושה הרע. וזש"ה (תהילים לד, יד) נצור לשונך מרע, ר"ל שאל תגנה ותדבר מהעושה רע רק מוטל עליך להיות סר מרע, ר"ל שתתקן אצלך הרע ההוא, ועי"ז ועשה טוב, ר"ל תגרום שגם האיש ההוא יהיה טוב וישוב מרעתו עכ"ד.
<b>והנה</b> לפ"ז הש"י שהוא תכלית הטוב אין אצלו שום רע ח"ו כמשה"כ (תהילים ה, ה) לא יגורך רע אי אפשר שיראה רע באדם, והרי זה ק"ו מבשר ודם אשר אמרנו שאם אין בו שמץ רע אי אפשר להזדמן שיראה ברע מכל שכן בהש"י. וכבר נודע שהבטה הוא מלמעלה למטה וכמ"ש רש"י ז"ל בפרשה זו גבי הבט נא השמימה, וראיה הוא בסמוך לו. וזשה"כ שלפי שהשי"ת הוא טהור עינים מראות ברע, ר"ל שאינו רואה רע בסמוך דהיינו אצלו לפי שהוא תכלית הטוב ית"ש, לכן והביט אל עמל לא תוכל, ר"ל אי אפשר שיראה ברע שעושה האדם והבן.
<b>נמצא</b> לפ"ז שכל זמן שיש השגחת הש"י על האדם אי אפשר לו שיחטא, דהא הביט אל עמל לא תוכל, לכן מוכרח על כרחך כשרואין שאדם עושה איזה עבירה על כרחך סרה מאתו תחלה ההשגחה דאם לא כן לא היה מתחיל לחטוא כלל. לפ"ז יקשה איך אפשר שיעשה אדם איזה חטא הא כל זמן שלא חטא לא נסתלק ההשגחה מאתו וכל זמן שיש עליו ההשגחה לא יחטא וא"כ בטלה הבחירה.
<b>ובתירוץ</b> קושיא זו אומר אני, כיון שתשובה הוא א' ממצות עשה, ופירשו המפרשים דמהאי טעמא דוקא האומר אחטא ואשוב ב' פעמים אין מספיקין כו' אבל פעם אחת מוכרח האדם שיחטא כדי שיעשה תשובה, נמצא דפעם הראשון שחוטא האדם איננו רע בהחלט דהא ע"י זה יקיים מצות תשובה, וממילא יוכל חטא הראשון להעשות אף בהיות עדיין ההשגחה עליו כי אף שהש"י טהור עינים מראות ברע מ"מ החטא הראשון אינו רע כאמור, וכאשר אינו עושה תשובה מיד על החטא הראשון אז תסתלק ההשגחה עבור אותו החטא על אשר לא שב עליו ואז יוכל לחטוא עוד. וזהו שארז"ל (אבות ד, ב) עבירה גוררת עבירה וק"ל. וזה שאה"כ וקם העם הזה וזנה כו' והסתרתי פני כו', ר"ל שיהיה סילוק ההשגחה ועי"ז ומצאוהו צרות רבות, ר"ל שע"י סילוק ההשגחה יכשלו בעבירות הרבה ועי"ז יהיה להם צרות. ואמר ביום ההוא הלא על כי אין כו', ר"ל שיקשו על מדות הש"י ויאמרו הלא על כי אין אלהי בקרבי מצאוני הרעות האלה, ר"ל ע"י סילוק ההשגחה נכשלתי ברעות האלו דאלו היה ההשגחה לא היה אפשר לי לבא לידי חטא, וא"כ קשה מדוע היה סילוק ההשגחה קודם החטא. ועז"א התירוץ ואנכי הסתיר אסתיר פני על כל הרעה אשר עשה דייקא, ר"ל שהסתרת פנים בא ע"י החטא אשר כבר עשה בראשונה ולא שב עליו והבן כי נכון הוא.
<b>היוצא</b> מזה, כי האדם אשר יש בו שמץ מרע ועי"ז מזמין לו השי"ת שרואה או שומע ברע ומתקן אצלו הדבר ההוא ועי"ז מתקן גם את האיש העושה הרע בפועל, משא"כ האיש אשר נתפשט מכל גשמיות עולם הזה אז אין בו שמץ רע ואין לו חיבור כלל עם עושי רע אז אינו יכול לתקנם. הוא הדבר אשר אמרנו שמצד א' יש בו חסרון בצדיק אשר יצא מהטבע לגמרי, דהיינו שאין בכחו להחזיר הרשעים למוטב, ואמנם הצדיק ההוא אשר יצא מהטבע ודאי לא יפסוד שלא להיות בכלל מזכה לחייבים, ולכן צריך להיות לו ירידה לצורך עליה, והיינו, שצריך בכוונה לפרקים לירד ממדריגתו ולהתערב בעניני העולם הזה בכדי שעי"ז יהיה לו שייכות אצל הרשעים ויוכל להעלותם, ואם אמנם הדבר מסוכן לירד למקום התאוות וכי אומרים לאדם חטא כדי שיזכה חבירך, מ"מ כבר הובטח מהש"י כמאמרם ז"ל (יומא פ"ז.) כל המזכה את הרבים אין חטא בא על ידו וק"ל. ולכן אחר שכבר נתפשט אברהם אבינו ע"ה מכל הגשמיות כשאמר לו השי"ת לך לך כו' הוצרך אח"כ לירד מחמת שרצה לגייר ולתקן את דורו, וכאשר ירד ברוחניי הוצרך לירד בגשמיי, וזה סוד ירידת מצרים שירד אברהם אבינו ע"ה, והוא מענין עולם שנה נפש, שכאשר ירד למצרים נעשה ירידה גם בנפש שירד למקום התאוות, ועי"ז בא לו קצת הרגש מעניני עולם הזה, ועי"ז היה יכול לגייר גרים.
<b>והנה</b> אמר הכתוב (שמות לד, לד) ולא יחמוד איש את ארצך בעלותך לראות כו'. הענין, כי כאשר אין באדם שום הרגש מעניני עולם הזה אין שום אדם חומד מכל אשר לו, כי חמדה היא קליפיית, וכאשר האדם כבר יצא מהטבע אי אפשר לחמדה לשלוט על אשר לו, משא"כ בהיותו מרגיש חמדת עולם הזה דאז יוכל הרואהו לחמוד את שלו. וזה שאה"כ ויהי רעב בארץ וירד אברם מצרימה, ר"ל שאחר שכבר אמר השי"ת לאברהם אבינו ע"ה לך לך ויצא מהטבע הוצרך אחר כך להיות לו ירידה לצורך עליה וסיבב השי"ת שיהיה רעב בארץ ושירד למצרים ואז בא קצת להרגש מעניני העולם הזה ואמר לשרה הנה נא ידעתי כי אשה יפת מראה את, ר"ל שעד עתה לא היה לי הרגשה כלל מזה, ולכן לא חמד איש את יפייך, משא"כ עתה הנה נא ידעתי, ר"ל שיש לי קצת הרגשה מזה, ולכן יש חשש והיה כי יראו אותך המצרים כו' לכן אמרי נא אחותי את והבן היטב.

Section 4

<b>תקסד</b>
<b>וישמע</b> אברם כי נשבה אחיו וירק את חניכיו ילידי ביתו שמונה עשר ושלש מאות וירדוף עד דן. (במדרש בראשית רבה מג, ב) וירק מלמד שהוריקו פנים לפניו, והוא תמוה וע"ש במפרשים. עוד במדרש חניכיו מלמד שקראן כולן אברהם, דרש חניכיו מלשון כל שום וחניכא דאית לי (גיטין ל"ד:) והוא ג"כ תמוה. ויחלק עליהם לילה הוא ועבדיו ויכם וירדפם עד חובה אשר משמאל לדמשק. פירש"י ז"ל לא מצינו מקום ששמו חובה אלא דן קורא חובה כו', וא"כ תמוה דבשני פסוקים זה אחר זה סיפר מעשה א', עוד קשה מה ענין חלוקת לילה, ובמדרש (שם) ר' יונתן אומר הלילה נחלק מאליו, ורבנן אמרו יוצרו חלקו, אמר הקב"ה לאברהם אתה פועל עמי בחצי הלילה חייך שאני פועל עם בניך בחצי הלילה שנאמר ויהי בחצי הלילה וה' הכה כל בכור כו'. וקשה דר' יונתן ורבנן פליגי אם מאליו נחלק אם יוצרו חלקו, וא"כ תיבת הלילה שהזכיר ר' יונתן הוא מיותר וכדחזינן דבדברי רבנן לא הוזכר תיבת הלילה כיון דאלילה דקרא קאי ואינהו לא פליגי רק אי מעצמו נחלק או לא. עוד קשה, אתה פועל עמי, מהו לשון עמי, בשלמא אני פועל עם בניך אתי שפיר, שיעשה להם טובות ונסים, אבל עמי מהו, וכי לה' פעל כל זאת אדרבה ה' עשה לו נס. עוד קשה, אתה פועל עמי כו' חייך כו' אטו בשביל שעשה לו ה' נס יבטיח לו שכר על זה, אדרבה, הא חזינן (בראשית רבה מד, ד) שאברהם אבינו ע"ה היה מתירא שנתקבל כל שכרו ע"י נס הזה רק שהבטיחו ה' כי שכרו הרבה מאד, אבל איך יגיע לו שכר ע"ז הדבר עצמו. גם דרשו חז"ל (בראשית רבה מג, ג) שנחלק הלילה חציו לאברהם אבינו ע"ה וחציו למצרים, צריך לדקדק מה תלי הא בהא. עוד קשה בפסוק גופיה תיבת עליהם על מי קאי, דלכאורה קאי עליהם על אברהם ועבדיו, וא"כ אין שייכות אח"כ ללשון הוא ועבדיו. עוד קשה, ויכם וירדפם, אחר שהרגם אחר מי רדף.
<b>עוד</b> במדרש (שם) ויכם וירדפם מי רודף הרוגים, אלא רודפיו של אברהם אבינו הרוגים היו והוא תמוה וע"ש במפרשים. תו קשה לאיזה ענין הוצרך הכתוב להזכיר אשר משמאל לדמשק, ומאי נפקא מינה בהא. וביותר קשה לפירש"י ז"ל דהיינו דן, למה בקרא קמא לא יהיב סימנא אשר משמאל לדמשק. עוד יש לתמוה על מאמרם ז"ל הובא בבעל הטורים על פסוק שמורים לכל בני ישראל לדורותם דחצי לילה נעשה נס במצרים וחצי ב' שמור לעתיד לבוא, והוא תמוה דהא כבר נתחלקה חצי לאברהם וחצי למצרים. אחר הדברים האלה כו' אל תירא אברם אנכי מגן לך שכרך הרבה מאד ארז"ל (בראשית רבה מד, ד) שהיה מתירא שמא נתקבל שכרו מחמת שהרג המלכים כו'. ויש לתמוה, למה בכל הנסים שנעשו לו כל ימיו לא נתירא רק מחמת נס זה. ופשוטו הוא, על שנכנס מעצמו במקום סכנה שע"ז ארז"ל (שבת ל"ב. ) אם עושין לו נס מנכין לו מזכיותיו, משא"כ באור כשדים וכמוהו שלא מעצמו נכנס בו. אלא דבאמת יש לתמוה על אברהם אבינו ע"ה, מאי קסבר ליכנס מעצמו לסכנה. עוד קשה אומרם שנתירא שנתקבל שכרו וה' הבטיח לו כי שכרו הרבה. ועוד קשה וכי אברהם אבינו ע"ה היה עובד על מנת לקבל פרס ח"ו. ידוע תדע כי גר יהיה זרעך בארץ לא להם ועבדום וענו אותם ארבע מאות שנה וגם את הגוי אשר יעבודו דן אנכי ואחרי כן יצאו ברכוש גדול. יש לתמוה מאי וגם על היפוך הדבר, והכי הוה ליה למימר אך את הגוי אשר כו', גם תיבת את מיותר, גם לשון דן הוה ליה למימר אדון, ותו אחר שהזכיר היותם עבדים ומעונים לאיזה ענין הוצרך תו להזכיר היותם גרים הלא בכלל מאתים מנה.
<b>ובדרך</b> פשוטו פירשתי פסוק זה דידוע תדע עם מה שהקשו המפרשים בהא דקי"ל (שיר השירים רבה ח', יב) אין הקב"ה נפרע מן האומה עד שנפרע תחלה מהשר שלה ומפילו, ולמה במצרים ענשם ה' בכל המכות והשר שלהן עדיין היה קיים כמשאה"כ גבי ים סוף ויראו והנה מצרים נוסע אחריהם ופירשו ז"ל (שמות רבה כא, ה) שר של מצרים. ותירצו, כי הטעם שנפרע תחלה מהשר כך הוא, כי הנופל מאיגרא רמא לבירא עמיקתא מר לו מאד, משא"כ כשנופל מעט מעט אינו מרגיש כל כך כי נעשה לו קצת הרגל, ולזאת רחמי ה' בענשו לרשעים אינו מענישם רק שיפלו מעט מעט עד כלותם, וכל אומה בהיות השר שלה קיים האומה ההיא במלואה וטובה כי לצורך זה נברא השר להשפיע תמיד טובת אומתו ואם יענישם ה' בהיות השר קיים יהיה העונש ההוא עונש פתאומי מאיגרא רמא כו', לכן מפיל השר תחלה ואז נתמעט כח האומה כל רגע ורגע כי נשארה בלי משגיח ומשפיע כלל ואז אין כליונם ועונשם נרגש אצלה כל כך. ולדעתי הוא ג"כ האמור, ואנכי הסתר אסתיר כו', הוא מדבר טובה לישראל כי ישראל אין להם שר רק הם מושגחים מאת הש"י לבדו בכל רגע ולזה ישראל חזקים מאד בכל טוב בעשותם רצונו של מקום יותר מכל אומה ולשון, ולכן הבטיחם שאפילו אם ירשיעו ח"ו לא יענישם פתאום בהיות עדיין אור השגחתו עליהם אלא הסתר אסתיר פני, ר"ל מעט מעט יתרבה ההסתרה ויוכלו לסבול וק"ל.
<b>ואמנם</b> מדותיו של הקב"ה מדה כנגד מדה. והנה ישראל בבואם למצרים כולם קדושי ה' והיו מושגחים בתוקף ההשגחה ומלומדים בנסים וגם לא גזר ה' עליהם רק שיהיו גרים ולא עבדים בקישוי השיעבוד, ופתאום נתחכם עליהם פרעה ואמר הבה נתחכמה לו, וכמאמרם שעשה בחכמה לבטלם מקריאת שמע ועבודה, בכדי שיוכל להתגבר עליהם ולהעבידם בפרך ועשאם כשרים הולכים כעבדים פתאום, לכן גם ה' ענש למצרים מדה כנגד מדה והכה אותם בהיותם בתוקפם והשר שלהם עדיין קיים בכדי שירגישו יותר בעונשם כמחט בבשר החי כמו שעשו לישראל. ובזה פירשנו במ"א וישמע יתרו כו' ע"ש.
<b>ובזה</b> נבין משאה"כ (משלי טז, יח) לפני שבר גאון ולפני כבוד ענוה, וכתבנו במ"א כי התורה היא ציור כל העולמות וממנה נתהוו, לכן הנהגת העולם ככל הנהגות ומדות שהתורה מתנהגת ונדרשת בהם, ומצינו אין מיעוט אחר מיעוט אלא לרבות ואין ריבוי אחר ריבוי אלא למעט, כך לפעמים ברצות ה' להעניש לרשע ומדת הרחמים אין מניח כי רחמיו מרובים לזאת מגביהו בריבוי אחר ריבוי ועשה מדת הרחמים פעולתו ושוב נשבר אח"כ והיינו לפני שבר גאון בתורת ריבוי אחר ריבוי. וכן לפני כבוד ענוה, כי ברצות ה' להגביה לאדם ומדת הדין יש לה מקום לקטרג עליו ה' ממעטו במיעוט אחר מיעוט ועשה מדת הרחמים פעולתו, ושוב מגביהו אח"כ. והרשע בעת גאונו סובר שהוא טובה לו ואינו יודע כי בנפשו הוא וזו הטובה בעצמה היא עונשו ודינו כי זה הכנה לפורענות הרשע ההוא, וכן המיעוט אחר מיעוט להצדיק והוא סובר שזה ענשו ובאמת זה טובתו.
<b>ודומה</b> לזה פירש הרמב"ם ז"ל עת לעשות לה' הפרו תורתך (תהילים קיט, קכו) שמבטלין אותו כו' כידוע, ועל דרך זה הוא ביאור הפסוק (תהילים לז, יב) זומם רשע לצדיק וחורק עליו שניו ה' ישחק לו כי ראה כי יבוא יומו, והוא תמוה, וכי השי"ת צריך לראות שבא יומו הלא בכחו להגויעו בלא עתו. ובמ"א כתבנו מזה. ועם האמור יבואר, כי כאשר רצה ה' להעניש לרשע ומדת הרחמים מעכב ורוצה עוד להגביה להצדיק ומדת דין מעכב, אז ה' מזמנם לפונדק א', וזה הרשע ברוב גאונו מיצר להצדיק וזה ירא ונכנע ממנו והקב"ה חס על כבוד הצדיקים יותר מעל כבודו כידוע, ממילא נתבטל מדת הרחמים מהרשע ומדת הדין מהצדיק, זה נשבר, וזה נגבה לרום המעלות. נמצא אותה הרעה שעשה להצדיק, הוא עצמו היה דינו ועונשו של הרשע וכאמור.
<b>וענין</b> זה היה במצרים שרצה ה' להגביה לישראל ולשבר את מצרים, והיה קצת דין על ישראל בעבור במה אדע וקצת רחמים על מצרים כי לא שלם עונם ולא נתמלא סאתם וזימנם ה' ביחד כאמור, ומצרים עבודתם שעבדו בישראל הוא עצמו דינם ועונשם של מצרים. ולז"א וגם את הגוי אשר יעבודו דן אנכי ולא אמר אדון אנכי, כי בעבודה זו עצמה בזה דנם כאמור, וזה עצמו היה טובת ישראל. וז"ש זומם רשע לצדיק כו', אל יהי זה תימה בעיניך מדוע רואה ה' ושותק, כי ה' ישחק לו, ר"ל הש"י בעצמו עשה שחוק זה להרשע וללצים הוא יליץ כי ראה ה' שעי"ז יבא יומו של הרשע מה שמתחלה היה מדת הרחמים מעכב וק"ל.
<b>הרי</b> נתבאר כי כמו שבמדות התורה יש ב' מיני מיעוטים, לפעמים ברצות התורה למעט איזה דבר כתוב בו מיעוט, ולפעמים התורה ממעטו ע"י ריבוי אחר רבוי. וכן כשרצתה התורה לרבות איזה דבר לפעמים כתוב בו ריבוי, ולפעמים כתוב מיעוט אחר מיעוט שבא לרבות. כך מתנהג העולם, כי ברצות ה' להגביה לאיש צדיק לפעמים מגביהו תיכף ברבוי וכגון שאין מה למדת הדין לקטרג עליו, ולפעמים בהיות איזה מקום קטרוג עליו הוצרך להגביהו ע"י מיעוט אחר מיעוט שבא לרבות וכאמור. וכן להיפך, בעונשו לרשעים יש ב' מינים וכאמור, ועונש פרעה היה בדרך ריבוי אחר ריבוי ונענש בעודו בתקפו וחוזקו שהשר היה עדיין קיים והיה לו זה כמדתו שמדד לישראל וכמש"ל. לז"א ידוע תדע כי גר יהיה זרעך כו', ר"ל אני איני גוזר עליהם רק גירות, אבל הסוף יהיה שיוסיפו מעצמם ועבדום וענו אותם, ולכן וגם את הגוי דייקא, ר"ל שיהיה עונשם בריבוי אחר ריבוי כי אתין וגמין ריבוין. וביאר לו, כי זה עצמו אשר יעבודו בהם בזה עצמו דן אנכי וכמש"ל שזה עצמו היה עונשם כי באמצעות העבודה הוציא הניצוצות מהם, וזהו ואחר כך יצאו ברכוש גדול שהם הניצוצות וכאמור, כך פירשתי קרוב לפשוטו.
<b>אולם</b> להסביר דברים אלו עצמן בדרך פנימית ויתבארו כל הפסוקים שהתחלנו. הנה ודאי לא הלך אברהם אבינו ע"ה במקרה נגד המלכים החזקים ממנו במעט עם, אלא כאשר מתחלה ידע שכבר הפילם משורשם וכהרוגים הם, וכענין דוד המלך ע"ה שהלך לגלית שאמר (שמ"א יז, לד) רועה הייתי כו' ובא הארי כו', וגם באומרו לגלית (שם) ואני באתי אליך בשם כו', באותו פסוק עצמו כיוון כונות וצריפים אשר מהם נעשה גלית כל בשרו בשר נרקב ובלוי ואז זרק אליו החלוקי אבנים ונטבעו במצחו. וכך עשה אברהם אבינו ע"ה ברוב כחו ועוצם חסידותו וידיעתו לענוש הרשעים, וכאשר ידע בבירור שכבר כלה שורשם אז רדף אחריהם. וזהו שאמרו במדרש רודפיו של אברהם אבינו הרוגים היו וכמש"ל, ובודאי זה הוא דבר ברור.
<b>ואמנם</b> בענין לענוש הרשעים ולהפילם מצאנו שתי בחינות. א' הוא המבואר בכתבי אריז"ל (לקוטי תורה תהילים צא, ח) שהצדיק ברוב כחו מכוון בכוונותיו להמשיך מלמעלה כל כחות ומדות הדינים והגבורות דרך מדת המלכות אשר שם הוא מדת הדין גם כן אדני דינא דמלכותא וממשיך כל זה על הרשע ההוא, ונופל מאליו. וענין זה העונש הוא מין עונש הראשון שכתבנו, שנתמעט הרשע במיעוט לבד לא בריבוי אחר ריבוי וכל מיעוט הוא מצד הגבורות והריבוי הוא מצד החסדים, וע"ז ארז"ל (משלי יז, כו) גם ענוש לצדיק לא טוב, כי מאחר שממשיך מדת הדין דרך המלכות ושם הכל במשפט דינא דמלכותא שע"ז מורים אותיות דן מאדנ"י, אזי בהגיע הגבורות לשם דנים את הצדיק ההוא אם ראוי הוא להעניש הרשע ההוא, וכאשר יש עליו איזה קטרוג אז תשש כחו ואין הפעולה נגמרת.
<b>אך</b> יש מין ב', והוא כמאמרם ז"ל (ילקוט שמעוני ח"ב, רמ"א) בסנחרב שנפתחו אזנם ושמעו שירת המלאכים ולא יכלו לסבול ונתבטלו. וזה ענין ריבוי אחר ריבוי, ופעולה זו ודאי נגמרת כיון שאין ממשיך מדת הדין אדרבה ממשיך התפשטות רב. זהו כללות הדברים, ונבאר קצת בפרטות מה שלעיל דקדקתי מבואר כל זה בפסוקים אלו, כי מתחלה עשה אברהם אבינו ע"ה פעולה הראשונה, וכיון שהגיע מדת הדין לדן מאדני אז דנו הדבר ותשש כחו, וכאשר היה למעלה כך היה למטה, שלא רדפם רק עד דן ושם תשש כחו ומקום ההוא שמו מורה על מקורו שנקרא דן.
<b>וזהו</b> אומרם וירק את חניכיו כו'. הענין הוא, ידוע כי הקדים מדת הרחמים ושתפו למדת הדין, ר"ל כי בהשתלשלות המדריגות הגבורה נשתלשל מחסד ולכן יש בו קצת המתקה כי כח השורש בפרי. ולז"א בבראשית רבה (בראשית רבה סג, ג) יצחק נקרא אברהם, וביארו המפרשים שכיון שהגבורה נשתלשל יש בו כח החסד ועי"ז יכול העולם להתקיים. וכן מדת הדין של המלכות ארז"ל (בבא בתרא ט"ז:) בת היה לאברהם כידוע כי כל מדת הדין נשתלשל מהחסד ולכן כינויה בשם בת של אברהם כי למעלה ממדת החסד אין שם שום דין, ולכן כל כחות הדין לכולם בשם יקרא ילידי ביתו של אברהם, וידוע כי יש חיוור סומק וירוק, היינו, דין וחסד ותערובות משניהם הוא בחינת ירוק.
<b>והנה</b> אברהם אבינו ע"ה היה איש חסד, וכאשר רצה להמשיך כחות הדינים על הרשעים ההם ע"כ היו כוונותיו לרבות ההשפעה במדתו וממנו נשתלשלו כחות הדינים על הרשעים ההם, ממילא היה עכ"פ כח החסדים בהם. ולכן דרשו במדרש חניכיו מלשון שום וחניכא, שנקראו אברהם כיון ששלשול הדינים מכחו ומדתו, ומשום הכי נמי דריש וירק שהוריקו וכמש"ל וקראן ילידי ביתו לטעם האמור. וידוע, כי חסד גימטריא ע"ב וממנו נמשך גבורה גימטריא רי"ו והוא צירוף ויעבור ועולה רפ"ח ובהמשך הדינים ונצטרפו למדת הדין של המלכות והמלכות נקנית בשלשים מעלות וכמ"ש האריז"ל ע"פ שיר למעלות שמרמז על ל' מעלות שבמלכות ועולה הכל שי"ח.
<b>וזש"ה</b> מה שעשה אברהם אבינו ע"ה בכחו בראשונה לענוש אותן הרשעים בהמשיך עליהם מדת הדין וירק את חניכיו ילידי ביתו שמונה עשר ושלש מאות כאמור, אכן וירדוף עד דן וכמש"ל שבהגיעו לשם נתבטל הפעולה ובראותו כי לא יכול להם להענישם בדרך זה תפס לעצמו להענישם בדרך הב' שהוא מענין ריבוי אחר ריבוי וכמו שהיה בסנחרב שמורים הפסוקים שלא היו אז כדאי לנס זה וכמש"ה (מל"ב כ', ו) וגנותי על העיר הזאת להושיעה למעני כו' לכן היה תשועת ישראל בדרך זה כך עשה אברהם אבינו ע"ה בראותו שתשש כחו בדרך הראשון. וענין דרך זה השני כך הוא, הנה ידוע מדת מלכות הוא לילה, וידוע כי בכינוי לילה יש קצת מיתוק להדין. והענין הוא ידוע, שיש שם קדוש לל"ה והוא מע"ב שמות ועולה ס"ה גימטריא אדני והוא מדת הדין בלי מיתוק, ולכן פסוק להודיע לבני האדם גבורותיו יוצא שם זה בר"ת כמ"ש האריז"ל.
<b>ואמנם</b> ידוע, כי אבא יסד ברתא (תקו"ז תק' ס"ט, ק"ה:), וכמ"ש (תהילים קיא, י') ראשית חכמה יראת ה', כי אבא ואימא היינו שכל ומחשבה היות הם ראשים לכל הדיבורים והמעשים שהשכל משפיע במחשבה ומחשב מה ידבר ומה יעשה, לכן כמו שהאב קודם בטבע להבן, כן השכל והמחשבה קודמים בטבע לדיבור ומעשה, ולפי שהשכל משפיע למחשבה לכן נקראו השכל והמחשבה אבא ואימא, והמעשה שהוא בה' אחרונה יכונה בשם בת כידוע, והדיבור שהוא בוא"ו יכונה בשם בן, וצריך האדם להעלות ה' האחרונה עד חכמה שהוא כולו רחמים ובזה נמתק מדת הדין של ה' אחרונה. וענין העלאה זו, כי ודאי אחר שהשפיע השכל במחשבה ובכח זה עלה במחשבה לפניו לעשות איזה מצוה או עסק התורה ואז יוכל לעשות הדבר ההוא בלי צירוף השכל אל המעשה ההוא, לא הותר לו לעשות כן, אלא יעשה המעשה בהשכל גם בעת המעשה ואז מקשר עולם המעשה שהוא המלכות שבה מדת היראה אל החכמה, והיינו ראשית חכמה יראת ה' שמקושרין. וזה אבא יסד ברתא. ובזה נתקשר מדת הדין שהוא לל"ה העולה ס"ה בחכמה אשר בו שם י"ה והוא רחמים פשוטים ונעשה שילוב ב' שמות אלו ונעשה צירוף לילה דהיינו ל' מן שם העולה ס"ה, ויו"ד מן י"ה, ואח"כ עוד ל' ואח"כ ה' מתיבת לילה כולל ב' ההי"ן ולכן בכינוי זה נמתק מדת לילה.
<b>ואמנם</b> ידוע כי עולם התיקון הוא שנעשה מסכים לבל ילך ההשפעה מעולם העליון בריבוי גדול לעולם שלמטה ממנו עד שלא יוכל לסבול, אלא נשפע ויורד בהדרגה. אכן כאשר האור ההוא העליון מכה בכח אזי נשפע בריבוי ולפעמים עי"ז לא יוכל המקבל ההוא לסבול ואז יתרבו האורות בחשבון הנקרא הכאה, ודרך משל שארז"ל (רמב"ם הל' תשובה ד', א) מכ"ד דברים המעכבים את התשובה א' מהם הוא בעל מחשבות הרבה שאין מחשבותיו מתקיימים כלום ע"י ריבויין. והענין הוא, כי שכל הוא י' מהוי"ה, ומשפיע במחשבה שהוא ה' מהוי"ה, וכאשר משפיע שכל במחשבה בהדרגה אזי מחשבותיו בהדרגה בהשכל, אבל כאשר מכה השכל במחשבה בכח אזי נעשה ריבוי האורות בבחינת הכאה כי יו"ד פעמים ה' עולה חמשים ועי"ז מחשבותיו מרובים וכולם מתבטלים.
<b>וכך</b> הוא הענין בצירוף לילה שאמרנו שמשפיע שם י"ה בשם לל"ה אם השפע בהדרגה נעשה מיתוק וכאמור, אבל כאשר מכה ומשפיע בכח אזי הוא ריבוי האורות מאד, והוא, י' פעמים ס"ה עולה תר"ן, ה' פעמים ס"ה עולה שכ"ה, היא תתקע"ה. וידוע כי אור המכה אזי בכח ההכאה חוזר האור ומכה ג"כ, נמצא נעשה ב' פעמים תתקע"ה, ובאמת למעלה הם אורות גדולים וכאשר נשפע למטה אי אפשר לסובלו. וזה ענין העונש שהוא בדרך ריבוי אחר ריבוי דהיינו שמשפיעין עליו אורות מרובין עד שלא יוכל לסבול, ודאי לא יהיה זה בהשפעת חסדים כי חסדים אינם עונשים אלא הוא בדרך זה, כי בחינה הראשונה מהעונש הוא שממשיכים כל הדינים דרך המלכות, ובחינה זו הב' הוא שמשיכים אל המלכות ההמתקה משם י"ה אל מדת לילה שהוא המלכות בכח ובהכאה, וכאשר נמשך זאת על הרשעים אין בכחם לסבול ומתבטלים. ובבחינה זו הב' שוב לא יהיה תשש כחו ע"י איזה קטרוג, כי אדרבה ההמתקה מרובה וכמש"ל.
<b>וזש"ה</b> כי אחר שע"י פעולה הראשונה רדף עד דן ושם תשש כחו ועשה הפעולה השנית. ונודע, כי כל פעולה רוחנית צריכה לימשך על מה שכנגדה בגשמי, לזה עשה פעולתו בלילה הנשפעת ממדת לילה, ואמר ויחלק עליהם לילה, ר"ל שהיו כוונותיו לזה שחלק עליהם צירוף של לילה ואז היו ב' שמות שם י"ה ושם לל"ה, כי בהיותו משולב אזי ה' של תיבת לילה כולל ב' ההי"ן של ב' השמות מה שאין כן בהתחלקם.
<b>ולזה</b> אמר ר' יונתן במדת הלילה נחלק מאליו, ודקדקנו לעיל דתיבת הלילה מיותר, אלא הורה לנו לישב שאף דבפסוק כתיב תיבת לילה היינו לפי שקודם שנחלק אין בו רק ה' אחת, משא"כ בהתחלקו אזי יש תיבת הלילה בב' ההי"ן. וזהו ויחלק עליהם לילה היינו שכיון כונה הנזכר לחלק על המלכים ההם שילוב לילה, ואמר הוא ועבדיו, כי היו כולם צדיקים אלא שהוא שקול נגד כלם (וכענין שדרשו רז"ל יומא י"ז:) לאהרן ולבניו מחצה לאהרן מחצה לבניו, והיינו שהוא שקול ככולן לכן הוא היה בכחו לבדו לעשות כוונה והמשכה זו שיגיע עי"ז כליון לרשעים ההם, ועבדיו בצירוף כולם עשו ג"כ כוונה זו שחלקו שילוב לילה ואח"כ ויכם ר"ל המשיך ההשפעה בכח בחשבון הכאה וכבר אמרנו שבכל הכאה נעשה ב' הכאות העולה ב' פעמים תתקע"ה. ממילא כיון שהוא בעצמו עשה זאת וגם עבדיו זאת עשו נתהווה ד' פעמים תתקע"ה והמשיכו כל הכחות ההם במדת לילה ונמשך ללילה הגשמית לענוש הרשעים ההם בריבוי אחר ריבוי ונעשה באותו לילה כחות הללו כלם לבטל העכו"ם ולעשות תשועה לישראל בלילה ההוא והיה בחצי הראשונה ב' פעמים תתקע"ה וכן בחצי השניה. והיה יכול אברהם אבינו ע"ה לרודפם כל הלילה, אלא שרצה ה' שלא יפעול אברהם אבינו ע"ה בכח אותן הכוונות וההמשכות שהמשיך רק בחצי לילה הראשונה, אבל הכחות אשר בחצי השניה יהיו נשמר לתשועת ישראל במצרים ושם היה העונש ג"כ בדרך זה שהוא ריבוי אחר ריבוי כמש"ה בחצות הלילה אני יוצא תוך מצרים, שנגלה קדושתו ית' במצרים ולא יכלו לסבול, וזה היה הכל בכח הכוונות וההמשכות האלו שהמשיך אברהם אבינו ע"ה אל תוך אותו הלילה. וזש"ה ויהי בחצי הלילה, ר"ל שנחלק שילוב של תיבת הלילה וה' הכה כל בכור כו' רמז ג"כ להכאת האורות וכאמור.
<b>ותראה</b> בזה דבר פלא, כי בחצי לילה הראשונה שהיה בכחה ב' הכאות כמש"ל לב' פעמים תתקע"ה העולה אלף תתק"ן כחות להעניש אותן המלכים ונעשה מהם צירוף וירדפם עד חובה אשר משמאל לדמשק, ותיבות אלו עולים אלף תתכ"א, ובכח צירופים ותיבות אלו רדפם עד לשם, ונשאר עוד קכ"ט כחות אשר היה יכול עוד לרדפם עד לשם ושב מהם, הרי שלא רדפם והכם עד חצי לילה ממש, אלא איזה שעה קודם חצות הלילה, ואותן קכ"ט כחות עם כל הכחות של חצי לילה ב' נשאר שמורים וכמש"ל.
<b>ובמצרים</b> נאמר ויהי בחצי הלילה, שפירושו ג"כ שנחלק תיבת הלילה וכמש"ל, וה' הכה כל בכור בארץ מצרים, וששה תיבות אלו עולים כמנין הכאה א', כי הכאה הב' נשאר שמורים לתשועת ישראל לעתיד, כי לעיל הוקשה לנו מה נשאר לעתיד אחר שכבר היה חצי לילה לאברהם אבינו ע"ה וחצי לילה למצרים ונתיישב עתה וק"ל, אלא שהם עולים אלף י"ג והכחות מהכאה א' הוא תתקע"ה ונחסר ל"ח כחות ונשלמו מאותן קכ"ט כחות שנשארו מחצי לילה הראשונה של אברהם אבינו ע"ה. והוקשה לרז"ל, שא"כ עדיין נשאר צ"א כחות מחצי לילה הראשונה שלא פעל כלום, לזה דרשו עוד פעם וה' הכה כל בכור, וה' הוא ובית דינו שידוע שמרמז להויה אדני העולה צ"א, הרי נשלם המנין במכוון.
<b>נמצא</b> א"כ ששב אברהם אבינו ע"ה מהכות המלכים קודם חצי הלילה מעט, והותחל א"כ מכות מצרים ג"כ קודם חצי הלילה מעט, והוא פלא שמיושב בזה מה שהקשו ז"ל (ברכות ג:) על מ"ש משה רבינו ע"ה כה אמר ה' כחצות הלילה אילימא דאמר קב"ה כחצות מי איכא ספיקא קמיה, ורש"י ז"ל כ' בחומש שלפי פשוטו אין כחצות פירושו מלשון חצי לילה אלא כהתחלק לילה ע"ש, והוא מתוק מאד עם דברינו כי באמת תיבת כחצות רומז לשני הפירושים גם יחד כי הכוונה כהתחלק הלילה ר"ל צירוף הלילה ופירושו ג"כ לא בחצות ממש אלא מעט קודם חצות וכאמור.
<b>יצא</b> מזה, שבחצי לילה ראשונה פעל אברהם אבינו ע"ה בשני הכאות פחות קכ"ט כחות, ובמצרים התחיל הפעולה מעט קודם חצות ופעל בהכאה א' בצירוף קכ"ט כחות שנשארו. ולזה צעקו מצרים על העם למהר לשלחם כי אמרו כלנו מתים אף שלא הגיד להם משה רבינו ע"ה רק ומת כל בכור אלא שראו שהיה הפעולה בהכאה הא' ומתו כל הבכורים וחששו פן יפעול עוד בהכאה הב' וימותו כולם לכן גרשו את ישראל מארצם כי ידעו שבצאתם משם לא יעשה ה' להם מאומה כי הש"י הניח הכל ביד צדיקי ישראל ובהם ועל ידיהם עושה הכל כענין שאמר ית"ש למשה רבינו ע"ה אם אין אתה גואלם כי כח הגאולה לא היה ביד צדיק אחר רק ביד משרע"ה. וכן היה, כי כאשר גרשום נשאר פעולת הכאה ב' לעתיד. ובזה מבואר המדרש (בראשית רבה מג, ג) אמר הקב"ה לאברהם אתה פועל עמי בחצי הלילה, ר"ל אתה פועל פעולות "עמי" דייקא, עם שמותי הקדושים, בכח התחלקות שילוב הלילה, חייך שאני פועל עם בניך, ר"ל בכח וביד בניך אפעול ג"כ בחצי הלילה הב', ר"ל בכח התחלקות שילוב הלילה שעשית ונשאר שמור חצי הב' למצרים וכאמור ודוק היטב.
<b>ואמנם</b> ביאור צרופים האלה וירדפם עד חובה אשר משמאל לדמשק הוא ענין פלא, תיבת וצירופים המורים על מהות הכחות הנעשים מהכאות ההם, כי כתבנו שזה בחינת עונש לרשעים הנעשה בריבוי אחר ריבוי. והנה ענין המיעוט הוא מצד הדינים, וכמ"ש בעץ חיים כי אכין ורקין מיעוטין, כי אך ורק בגימטריא שכ"א דינים, ואתין וגמין ריבוין, כי את גם בגימטריא מקדש העולה תמ"ד המורה על קדושה של מעלה המכונה בשם לאה ובה רמוז תיבת אנכי ולוקחין ד' אלפין במילואן, ולזה רמוז ד' רבתי דאחד המרמז על ד' אלפין ד' פעמים אלף עולה תמ"ד ושם סוד התפילין ד' פרשיות, ושם ריבוי האורות, ולכן אתין וגמין ריבוין.
<b>אמנם</b> להבין איך ריבוי אחר ריבוי ממעט יותר ממיעוט, וכמש"ל בריש דברינו כי העונש שהוא בבחינת ריבוי אחר ריבוי הוא יותר מעונש שהוא בבחינת מיעוט. זה יובן, כי את זה לעומת זה. ונגד מקדש יש קליפה נקראת דמשק אותיות מקדש, וידוע כי הקליפות נתהוו מפסולת צד שמאל, כי נאחזים בדינים והם אחוריים אל הקדושה. ולכן זהו לאות כי את לבד או גם לבד הוא רבוי מצד הקדושה בחינת מקדש כאמור, אבל כאשר תראה ריבוי אחר ריבוי מורה על שהוא מבחינת אחוריים אשר את גם הוא גימטריא דמשק שהוא לעומת מקדש ורצועה יוצאת משם לארץ ישראל, והוא סוד רצועות דתפילין. ולכן ריבוי אחר ריבוי הוא ממעט יותר מן מיעוט, כי אך ורק מיעוטין הן מבחינת דינים וכאמור. משא"כ ריבוי אחר ריבוי הוא מיעוט מצד הס"א אחוריים דקדושה הנאחזים בשמאל והיינו קליפות דמשק.
<b>וזש"ה</b> כי עבור שבעשות אברהם אבינו ע"ה פעולת העונש הראשון שהוא בדרך מיעוט לא יכול כי תשש כחו בהגיעו לדן, לכן עשה פעולה הב' שהוא מצד ריבוי אחר ריבוי ויחלק עליהם שילוב הלילה וכמש"ל. ויכם, שעשה הכאות דהיינו רבוי האורות ולכן צירופי התיבות המתהוים מאותן הכחות להעניש הרשעים ההם היה וירדפם עד חובה חובה בגימטריא אך שהיא מיעוט ונקרא חובה כענין מים אחרונים חובה שפירשו חובה היינו הס"א ר"ל שעשה להם מיעוט באופן אשר משמאל לדמשק, ר"ל שעשה להם חובה שהוא בגימטריא אך אלא שנעשה ממנו תיבת חובה לא תיבת אך, כי תיבת אך הוא מצד דינים דקדושה, וזה ג"כ גימטריא אך אלא שהוא מיעוט יותר שהוא מצד ס"א הנקראת חובה. ולז"א וירדפם עד חובה, ר"ל שעשה להם מיעוט מצד הס"א אשר נתהווה משמאל הנעשה ע"י ריבוי אחר ריבוי שהוא את גם השייך לדמשק לא למקדש, והבן כי הוא פלא.
<b>ולזה</b> אמר הכתוב אחר הדברים האלה היה דבר ה' אל אברהם כו', כי אותו הפעם נתירא עבור שהשיג אז שיש ריבוי אחר ריבוי שהוא מיעוט מצד דמשק לא מצד מקדש הרמוז בתיבת אנכי, לזה עלה מורא בלבו כדרך הצדיקים שמתיראין תמיד וירא שמא רב טוב שיש לו והתשועות והנסים הם ח"ו ריבוי אחר ריבוי כענין זה שהשיג אז, ואמר לו אל תירא כי רבוי שלך הוא מצד הקדושה של מקדש הרמוז באנכי. ולז"א כי ע"י שאנכי מגן לך, עי"ז שכרך הרבה מאד, מצד ריבוי שבקדושה ולא מצד ריבוי אחר ריבוי.
<b>ולזה</b> ג"כ באותו הפעם הבטיחו ה' ע"י התשועה שיהיה לישראל במצרים, ע"י אותן פעולות עצמן שעשה, ומשלו נתן לו. ואמר לו, ידוע תדע כמש"ל בריש דברינו שאיני גוזר רק גירות והם מעצמם יוסיפו ויעבידו בהם, ולכן אמדוד להם כמדתם וגם את (היינו ריבוי אחר ריבוי שהוא גימטריא דמש"ק) הגוי אשר יעבודו דן אנכי, דייקא, ותשועה זו באה מכחו של אברהם אבינו ע"ה וכאמור שנשאר חצי הב' למצרים. והבטיחו עוד, ואחרי כן (כל מקום שנאמר אחרי מופלג) היינו לעתיד לבוא ישאר ג"כ מפעולתך שמורים ויצאו ברכוש גדול בקדושה יתירה ורב טוב לבית ישראל בגאולה המקווה במהרה בימינו סלה, והבן בכ"ז היטב כי כל אלה הם דברי פלא בע"ה, ואם שגיתי ה' הטוב יכפר ויזכו כולנו לראות משיח צדקנו אמן.
<b>ויש</b> רמז נפלא עוד בזה, כי תיבת ואחרי כן יצאו ברכוש גדול עולה תתקע"ג, וכמו שביארנו שכח הכאה א' נשאר לעתיד, והכאה א' עולה תתקע"ה, וחסר עוד שנים, נוכל לומר שהוא שני כוללים מתיבת רכוש גדול שזה עיקר המכוון בפסוקים אלו וההבטחה שיהיה להם רכוש גדול והבן. ובענין זה שכתבנו יש לפרש פסוק איוב (איוב ב, י) שאמר לאשתו כדבר אחת הנבלות תדברי גם את הטוב נקבל מאת האלהים ואת הרע לא נקבל כו', והדקדוק מבואר, דלשון גם את הטוב אינו מובן. ויבואר עם דברינו כי הצדיק איוב על עצמו את הדין להיות שרב טוב השפעתו היה שלא כטבע וכמשארז"ל (ויקרא רבה יז, ד) שהטעימו מעין עולם הבא, ולכן היה איוב ירא מעונש בראותו רב טובו היה בדרך ריבוי אחר ריבוי אינו אלא למעט, ולכן אמר גם את הטוב דייקא, ר"ל איך יתכן שנקבל הטוב בדרך ריבוי אחר ריבוי דהיינו גם את הטוב והרע לא נקבל ולכן צדקו דיניו מאחר שקיבל הטוב בריבוי גדול וק"ל.
<b>ויברכהו</b> ויאמר ברוך אברם לאל לעליו קונה שמים וארץ. ויש לדקדק דלא מצינו בכל המקרא תואר זה להש"י שהוא קונה שמים וארץ רק כאן, וכן אח"כ הרימותי ידי כו'. ויבואר, בהקדם מה שפירשתי פסוק (ישעיה נה, ז) יעזוב רשע דרכו כו' ולא דרכיכם כו' כי גבהו שמים מעל הארץ כן גבהו דרכי מדרכיכם. והוא על פי מה שראיתי בספר אחד לבאר משארז"ל (שבת נ"ה) כשאמר הקב"ה (יחזקאל ט', ד',) והתוית תו על מצחות האנשים הנאנחים והנאנקים אמרה מדת הדין לפני הקב"ה רבש"ע מה נשתנו אלו מאלו אמר לו הללו צדיקים גמורים כו'. וקשה, מה שאלה מדת הדין מה נשתנו, מה נשתנו? הא שמעה מפי הקב"ה הנאנחים על כל התועבות וע"כ הם צדיקים. ועוד יש לדקדק מה שדייק בתשובתו הללו צדיקים גמורים, דתיבת גמורים הוא מיותר.
<b>וביאר</b> עם משארז"ל (ברכות ז:) על קושיא צדיק ורע לו רשע וטוב לו ב' תירוצים, א' דתלוי בצדיק בן רשע אז רע לו, ורשע בן צדיק טוב לו. ותירוץ ב', צדיק גמור טוב לו, ושאינו גמור רע לו, וכן רשע גמור רע לו ושאינו גמור טוב לו. ולכן כששמעה מדת הדין שהקב"ה צוה לכתוב תי"ו תחיה על כל הצדיקים ותי"ו תמות על כל הרשעים, ובודאי בין הצדיקים היו ג"כ בני רשעים, ובין הרשעים היו ג"כ בני צדיקים, לכן הקשה מה נשתנו. והשיב הש"י לפי שאלו צדיקים גמורים, דייקא, ולכן אף שהם בני רשעים טוב להם ואלו רשעים גמורים כו' וק"ל.
<b>והנה</b> יש עוד תירוץ ג', הוא מה שהשיב הש"י למשה רבינו ע"ה כשאמר לו הודיעני נא את דרכיך (שמות לג, יג) דהיינו מפני מה צדיק ורע לו ורשע וטוב לו, ובאה התשובה וחנותי את אשר אחון אף על פי שאינו כדאי, ר"ל שאין ביכולת אדם לחקור ולהבין דרכי הש"י כי מאד עמקו מחשבותיו ית"ש. וראיתי בספר אחד ביאר עפ"ז פסוק באיוב (איוב יא, ז) כשבאו עליו היסורין והתרעם על מדותיו של הש"י כיון שהוא צדיק מדוע רע לו, א"ל חביריו החקר אלוה תמצא גבהי שמים מה תפעל עמוקה משאול מה תדע. ופירש כי ארז"ל במדרש (בראשית רבה ב, ב) והארץ היתה תהו ובהו משל למלך שקנה ב' שפחות באוני א', על אחת גזר שלא תזוז מפלטין, ועל א' גזר טרודין, ישבה לה נטרדת תוהא ובוהא אמרה שתינו באוני א' קנה כו', כך ישבה לה הארץ אמרה העליונים חיים והתחתונים מתים לפיכך והארץ היתה תהו ובהו.
<b>עוד</b> אמרו במדרש (בראשית רבה ה, ח) למה נקראת ארץ שרצתה לעשות רצון קונה, ר"ל שהקדימה את עצמה (למ"ד ארץ נבראת תחלה) ועד שלא הוציא הש"י מאמרו מפיו נבראת, לא כן השמים שלא נבראו עד גמר הדיבור כמש"ה (תהילים לג, י) בדבר ה' שמים נעשו, וא"כ בודאי היתה הארץ בדין תוהא שהיא הקדימה את עצמה ורצתה לעשות רצון קונה ואף על פי כן נשארת למטה ויושביה מתים משא"כ השמים. והוא כענין שאלת צדיק ורע לו, ובאמת הכל לפי שאין חקר לתבונתו. וזה שאמרו לאיוב על שהוקשה לו בהיותו צדיק ורע לו החקר אלוה תמצא, וראיה, דגבהי שמים מה תפעל עמוקה משאול מה תדע, ר"ל וכי אתה יכול להבין מדוע השמים גבוהים והארץ עמוקה וק"ל. וזש"ה יעזוב רשע דרכו וכו' וכי תימא הלא אנו רואין צדיק ורע לו רשע וטוב לו ומה בצע כי נתקן דרכינו, לז"א שאין זה קושיא כי גבהו שמים מהארץ כן גבהו דרכי וק"ל.
<b>ובזה</b> נא"ה, כי אברהם אבינו ע"ה לרוב ענותנותו החזיק את עצמו לצדיק שאינו גמור, וביחוד אחר רדתו למצרים שפירשתי לעיל במש"ה הנה נא ידעתי כי אשה יפת מראה את, שהיה אז אצלו הרגשה מעניני העולם הזה, והאמת ירידה זו היה להעלות הרשעים וכמש"ל, אבל הוא תלה הירידה בעצמו, ולכן החזיק את עצמו לצדיק שאינו גמור, ולכן הוקשה לו מדוע טוב לו ושעשה לו הש"י נס במלחמות המלכים כיון שאינו צדיק גמור והרי הוא ג"כ צדיק בן רשע, ואמר לו מלכי צדק התירוץ הג' וז"ש כי ענין ברוך אברם הוא לאל עליון קונה שמים וארץ, ר"ל מצד היות הש"י עליון אי אפשר להבין דרכיו כשם שהוא קונה שמים תחלה ואח"כ הארץ שגבהו שמים מארץ וכאמור, וזש"ה ג"כ אח"כ כשרצה מלך סדום ליתן לו הרכוש והוא לא רצה לקבל לטעם שאל תאמר אני העשררתי ופירש"י לפי שהוא מובטח להתעשר, ולבל תקשה מדוע יהיה הוא בכלל צדיק וטוב לו, לכן הקדים ואמר הרימותי ידי לאל עליון קונה שמים וארץ שמצד זה מובטח להתעשר ושיהיה בכלל צדיק וטוב לו מצד וחנותי את אשר אחון כענין שמים וארץ וק"ל.
<b>וזש"ה</b> אחר הדברים האלה כו' ר"ל אחר שראה הש"י שאברהם אבינו ע"ה מחזיק את עצמו לצדיק שאינו גמור וכאילו עדיין דבוק בטבע והוצרך לתלות מה שהש"י עוזר לו הוא רק מצד וחנותי את אשר אחון הגיד לו הש"י שאין הדבר כך אלא דע לך כי מה שאנכי מגן לך הוא מצד כי שכרך הרבה מאד ר"ל שאתה צדיק גמור למעלה מהטבע. ולז"א אברהם אבינו ע"ה מה תתן לי ואנכי הולך ערירי כו' הוא עם מה שפירש רש"י על משארז"ל (ראש השנה ט"ז:) כאן אי אתה זוכה לבנים כו', שהכוונה שבהיותו מלובש עדיין תוך הטבע אי אפשר לשנות הטבע עבורו ושיזכה לבנים, משא"כ כשיצא מהטבע אז יזכה לבנים. ולכן אחר שאמר לו הש"י שהוא למעלה מהטבע מצא מקום לשאול שאלת בנים והשיב לו הש"י לא יירשך זה כו'.
<b>ואמר,</b> והאמין בה' ויחשבה לו צדקה, ר"ל כי עם היות שהאמין בה' שיתן לו בנים, מ"מ עדיין לא נקבע בלבו שהוא צדיק גמור למעלה מהטבע אלא חשב דבר זה לצדקה מאת הש"י מה שיתן לו בנים מצד וחנותי כו' אע"פ שאינו כדאי, וע"ז אמר לו הש"י אני ה' אשר הוצאתיך מאור כשדים לתת לך את הארץ כו', (שהקשה בפרשת דרכים מה ענין זה אל הקודם), ור"ל דמזה תבין שאתה צדיק גמור ששניתי הטבע עבורך לעשות לך נס באור כשדים דנהי מצד הזרע אין לו הוכחה ע"ז כי בני חיי ומזוני לאו בזכותא תליא מילתא אלא במזלא, דר"ל מזל העליון מקום הרחמים פשוטים שהוא ענין וחנותי כו' אבל מענין אור כשדים יש לך ראיה. ובזה יתורץ מדוע בבשורת הארץ אמר במה אדע ופירש"י באיזה זכות, ומדוע בבשורת הזרע אמר והאמין ולא הוקשה לו באיזה זכות, והיינו משום דבני במזלא תליא מצד הצדקה והרחמים אף בלי זכות וכאמור וק"ל.
<b>אם</b> מחוט ועד שרוך נעל ואם אקח מכל אשר לך ואל תאמר אני העשרתי את אברם. ויש לדקדק דלא נזכר כאן רק דברים קטנים דהיינו חוט ושרוך ואיך יפול בזה לומר אני העשרתי, וכדומה שרש"י ז"ל נתעורר לישב זאת ע"ש. ונראה לי דהנה אמרתי בדרך הלצה בנוסח שאומרים ואל תצריכני לידי מתנת בשר ודם שמתנתן מעוטה וחרפתן מרובה, והוא כי נודע מאמר רבי ינאי (אבות ד, יט) אין בידינו לא משלות כו', הרי שצדיקים רובם או כולם בעלי יסורין וענין יסורין הללו על פי הרוב הם יסורים ועיגום נפש מבני אדם רעים וחטאים ובזיונות מהם. והטעם על מה עשה ה' ככה שהצדיק יסבול בזיונות ויסורים מאנשים חטאים, לבי אומר לי שהוא מחסדי הש"י, כי הצדיקים רובם או כולם לא יעסקו בהבלי העולם ופרנסתם וכמאמר רשב"י (ברכות ל"ה:) אפשר אדם חורש כו' תורה מה תהא עליה, ובפרט בצוק העתים שהמתפרנסים מיגיעם לא יגיע להם חצי שעה ביום לעשות לצורך נשמתם, לכן מוכרח להתפרנס מבני אדם ולית ליה מגרמיה כלום.
<b>והנה</b> נודע, כי בצל החכמה בצל הכסף (קהלת ז', יב'), כי זה המחזיק את הצדיק יש לו חלק בתורתו ועבודתו הואיל ועל ידו עשה הצדיק את המעשים טובים ההם, והיה דבר זה רע לצדיק בהיותו צריך ליתן חלק להרבה אנשים, לזאת עושה הש"י שאלו המפרנסים אותו על פי הרוב יבזוהו כי קל בעיניהם לבזותו כיון שנתפרנס מהם ולכן יבזוהו ויהי כמחריש ובזה מחזירים לו חלקו ושוב אין להם חלק כלל בתורתו ועבודתו, נמצא שזה חסד מהשם יתברך.
<b>ואמנם,</b> זה הצדיק אומר הלא א"כ היה יהיו הבזיונות ההם כערך המתנות שנותן לי איש זה ומדוע יהיו הבזיונות והיסורים שיש לי מאתו כפלי כפלים מאה פעמים בערך מה שנתן לי הלא שקול ישקול במאזני צדק שיהיו שקולים, ולז"א ואל תצריכני לידי מתנת בשר ודם כאלה אשר מתנתן מעוטה וחרפתן מרובה ולו יהיו שקולים. אכן הטעם, כי הנותן כל מה שיתן רב בעיניו וכאשר נותן לו ב' או ג' פעמים דבר מועט חוזה בלבו שנתעשר מאתו ושוכח הצטרכותו שכל מה שנותן לו בעודו בכפו יבלענו, ולז"א אברהם אפילו חוט לא אקח כי דרך הרעים במתנה מועטת חושב שהעשירו, לז"א ואל תאמר אני העשרתי, וק"ל.
<b>ויאמר</b> לו כה יהיה זרעך והאמין בה' ויחשבה לו צדקה. פירש"י ז"ל והאמין בה' לא שאל אות ע"ז אבל על ירושת הארץ שאל אות ואמר במה אדע כו'. וצריך לדקדק, למה באמת על זה שאל אות ולא על זה. ויש לומר כי ענין אות הבא מאת ה' הוא ע"ז שלא יתבטל הענין ההוא ע"י שום סבה וכמו שהאריך בזה בדרשות הר"ן ז"ל, כי ארז"ל (בראשית רבה עו, ב) אין הבטחה לצדיקים שאף אם יבטיחם ה' יראים שמא יגרום החטא כי אל תאמין בעצמך, ובפרט הצדיקים שהם שפלי דעת ויודעים כי אי אפשר לצאת ידי שמים כראוי למלך מלכי המלכים כמוהו והן שמים לא זכו בעיניו, ולכן אינם מאמינים בשום הבטחה כי לרוב הענוה שבהם רואים שאין זכותם מספיק. אבל כאשר יבוא אות בפועל על איזה הבטחה לא ישונה. ולזה שאל אות על ירושת הארץ, אבל על בשורות הבנים לא שאל אות כי לא הוצרך לפי שאחז"ל (מועד קטן כ"ח.) בני חיי ומזונא לאו בזכותא תליא, ולכן אף אם אין לו זכות לא ישונה, ועמ"ש אח"ז וק"ל.
<b>והאמין</b> בה' ויחשבה לו צדקה. צריך לדקדק מי חשב למי, ופירש"י ז"ל ידוע. עוד צריך לדקדק למה כאן האמין על הבנים, ואלו לקמן ויאמר לו ישמעאל יחיה לפניך הרי כמסתפק על ההבטחה. עוד צריך לדקדק דשם בבשורת יצחק כ' ויפול כו' ויצחק ויאמר בלבו הלבן מאה שנה יולד כו' ולא חרה בו אף ה' ובפ' וירא כתיב ותצחק שרה כו' ויאמר ה' כו' למה זה צחקה שרה כו', ורש"י ז"ל תירץ דמ"ש גבי אברהם פירושו ושמח ע"ש ועדיין אינו מספיק כי מה שא"ל לו ישמעאל כו' מורה שהוא כמסתפק.
<b>ומה</b> שנלע"ד בישוב כל זה, כי ידוע (בראשית רבה עו, ב) שאין הבטחה לצדיקים, כי הצדיק אינו מאמין בעצמו בשום פעם וירא שיגרום החטא וכמש"ל. וארז"ל (ברכות ז.) כל דיבור שיצא מפי הקב"ה לטובה אינו חוזר אם הוא ע"פ נביא, אבל ההבטחה אשר ידבר ה' בעצמו לידידיו לטובה פעמים משתנה. ויש לזה ב' טעמים, טעם א', כי דבר אלהינו יקום לעולם שלא יפעול הדבר ההוא פעולתו רק לעולם ה' דברך נצב בשמים כי בית דין של מעלה דנין את האדם ובראותם שאינו כדאי אזי נתעכב בשמים, משא"כ כאשר הנביא קיבל הדבר ההוא והורידו לארץ לא ישוב דבר ה' ריקם. וזש"ה (ישעיה נה, י) כי כאשר ירד הגשם כו' ושמה לא ישוב כו' כן יהיה דברי אשר יצא מפי יצא דייקא, ר"ל כאשר כבר יצא הדיבור מן השמים כמשל הגשם שירד מן השמים לא ישוב אלי ריקם כו'. טעם ב', כי חש ה' שלא להוציא לעז על הנביא ההוא לומר שהוא נביא שקר, אכן באמת טעם זה הב' הוא ללא צורך כי בלאו הכי לא ישונה מחמת טעם הא' כי דבר ה' אחרי הגיעו לזה העולם לא ישוב מפני כל ולא ימנעהו שום חטא ועון.
<b>ובזה</b> נא"ה, אמר והאמין בה' כו', עם דברי החסיד בחובת הלבבות (שער הבטחון פ"ג) מענין הבטחון כאשר ידע האדם שאינו כדאי למה שעושה הש"י עמו חסד אז תתחזק הבטחון בלבו, כי מאחר שעושה ה' עמו חסד חנם הרי למתנת חנם אין קץ. לז"א והאמין בה' הגם שאין הבטחה לצדיקים פן יגרום החטא ולא יהיה כדאי לדבר ההוא, אף על פי כן האמין. ואמר והטעם, כי ויחשבה לו צדקה שחשב אברהם אבינו ע"ה בלבו שאינו כדאי עתה לדבר זה רק שה' מתחסד עמו וא"כ שוב אין מורא שישתנה הדבר מאחר שגם עתה אינו כדאי ואף על פי כן מבטיחו ה'. אכן אח"כ בהתבשרו פעם ב' אמר לו ה' אני הנה בריתי אתך והיית לאב המון גוים כו' ואתה את בריתי תשמור כו', פירש"י ואני הנה בריתי אתך אתה הוי זהיר לשמרו אז גילה לו הש"י שאין הדבר כאשר הוא סובר שהוא בתורת צדקה אלא שבאמת הוא כדאי לזה ושתלה הדבר בשמירת בריתו, וככשמוע אברהם אבינו ע"ה דבר זה חזר אל הכלל שאין הבטחה לצדיקים לכן כתיב ויצחק ויאמר בלבו הלבן כו', ר"ל שזהו נס גדול וצריך זכות גדול לזה וירא שמא יגרום החטא ח"ו. לז"א לו ישמעאל יחיה לפניך והשיב לו הש"י אבל שרה אשתך יולדת לך בן, ירצה כי הדיבור הזה שאני מדבר לך יוצא לזולת דהיינו לשרה ודיבור שיוצא על פי נביא אינו חוזר. ולבל תאמר שאפשר שתלד שרה מבעל אחר, לכן דקדק בתיבת לך, כי ארז"ל (ע"פ ילקוט שמעוני ח"א, ע"ח) שהתפללה שרה שכל הזרע שיהיה לה לא יהיה אלא מאברהם, ובודאי נתקבלה תפלתה. ממילא מאחר שכלפי שרה אי אפשר שיתבטל א"כ אין לך להסתפק עוד בזה.
<b>ולהיות</b> שאברהם אבינו ע"ה כפי הנראה עדיין לא הגיד דבר זה לשרה, היותו נזדרז מיד למצות ה' אשר צוה לו למול, וירא אליו ה' לבקרו, ובהיות שלא דיבר אברהם אבינו ע"ה הדיבור בפירוש עדיין אפשר לו להסתפק מאחר שלא הוריד הדיבור ההוא לארץ, לזאת שלח לו מלאכים בדמות אורחים לבשר את שרה והם היו סוברים שאורחים הם ונביאי ה' המה וא"ל למועד אשוב אליך כו' ולשרה בן וכיון שיצא הדיבור מפי נביא שוב לא יסתפקו בו. ובאמת אברהם אבינו ע"ה שוב לא נסתפק מאחר שיצא דבר ה' לזה העולם ע"י נביא לא ישוב מפני שום חטא, אבל שרה עדיין נסתפקה כי סברה שהטעם שע"י נביא אינו חוזר הוא מפני כבודו של נביא שלא יוחזק בנביא שקר וכאן לא שייך דבר זה היות באותו הפעם שנאמרה נבואה זו נגלה ה' בכבודו ובעצמו עמהם וידעו אברהם ושרה כי באמת ניבא בשם ה' ולא שייך טעם זה לכן עדיין דאגה בלבה שמא לא יהיו זכאין ולא יתקיים ההבטחה, לזה הקפיד ה' ויאמר למה זה צחקה, זה דייקא, ר"ל עתה כששמעה מנביא למה נסתפקה עדיין והיא סבורה שלולא טעם כבוד הנביא ישונה דברי היפלא מה' דבר, ר"ל כי דבר ה' חזק הוא אי אפשר לו בלתי לעשות פעולתו כל שבא לזה העולם ע"י נביא והבן חסלת פרשת לך לך

וירא



Section 1

<b>וירא</b> אליו כו' וירא והנה שלשה אנשים נצבים עליו וירא וירץ לקראתם. הקשה רש"י ז"ל, מהו וירא וירא ב' פעמים ע"ש. ונראה לי בדרך רמז, דהנה ארז"ל (שבת קכ"ז.) גדולה הכנסת אורחים מהקבלת פני השכינה מאברהם שרץ לקראת המלאכים. ויש לתמוה, הא כל המצות והנהגות אין ידוע רק מהתורה, וא"כ בשלמא אנו למדין זאת מאברהם, אבל אברהם אבינו ע"ה מהיכן הבין זאת, נהי שקיים אפילו עירוב תבשילין היינו מצד שמעצמו השיג כל התורה, אבל זה אין מבואר בתורה רק ממעשי אברהם אבינו ע"ה אנו למדין זאת.
<b>אכן</b> זה שבוש, דהא כל סיפורי תורה תורה הם כמבואר בזוה"ק (זהר ח"ג קנ"ה:), רק שבשרשם הם צירופים אחרים ושמות קדושים וזה נשתלשל בעולם ע"י מעשה האבות, כי כל מעשיהם ודיבורם היה בקדושה רבה והמשיכו מלמעלה אותן הצירופים הקדושים ונתלבשו בלבוש הזה בצירופים אלו של ספורי מעשיות, משא"כ מצות התורה כענין אנכי ה' אלהיך וכהאי גונא הוא מושג גם למעלה בלי שום מעשה בני אדם וכשארז"ל (ספרי פ' פנחס) ראו עיניהן פרשת נחלות כתובה במרום.
<b>ולכוונה</b> זו יבואר הכתוב כאן רוב חכמתו של אברהם אבינו ע"ה, כי וירא והנה שלושה אנשים והיה מסופק אם הכנסת אורחים גדול מהקבלת פני השכינה, כי דבר זה אין מבואר בין מצות התורה כי כל מצות התורה היה משיג ורואה למעלה, משא"כ זאת שלמעלה הוא בצירופים אחרים לגמרי וקודם שעשה אברהם אבינו ע"ה מעשה זו עדיין לא היה צירוף זה של וירץ לקראתם, וקודם שרץ היו שם צירופים אחרים, אפילו הכי מגודל חכמתו ורוח הקודש שבקרבו וירא וירץ לקראתם, ר"ל התבונן למעלה באותן הצירופים הקדושים והשיג שיומשך משם צירוף תיבת וירץ לקראתם לכן כן עשה וזה חכמה נפלאה שהשיג צירוף קודם צאתו לפועל והבן.
<b>ואולי</b> שזה מרמז ג"כ מפתח האהל כי עולם הזה נקרא אהל כמש"ה (ישעיה מ, כב) וימתחם כאהל לשבת, וסוף עולם העליון במקום התחלת עולם זה נקרא פתח האהל. ולז"א שכאשר התבונן אברהם אבינו ע"ה בצירופים העליונים בהשתלשלותם מעולם לעולם עד פתח האהל אזי השיג באותו הצירוף אשר שם בפתח האהל שכאשר ישתלשל אל עולם זה יהיה ממנו צירוף תיבת וירץ לקראתם ודו"ק.
<b>ואברהם</b> ושרה זקנים באים בימים חדל להיות לשרה אורח כנשים ותצחק שרה בקרבה לאמר אחרי בלותי היתה לי עדנה ואדוני זקן כו'. פירשו קצת מפרשים הא דקאמר חדל להיות ולא אמר חדל מלהיות. אלא דהכא קאמר, דאברהם ושרה היו זקנים ולא היה לשרה אורח כנשים ועתה חדל דבר זה ופירש קרא במאי חדל וקאמר להיות לשרה אורח כנשים כי אותו היום פירסה נדה, ולפ"ז ענין הצחוק היה מחמת שאדוני זקן.
<b>ומה</b> שיש לדקדק במקראי קודש אלה. חדא, מדוע על שרה הקפיד הש"י, ולעיל באברהם שכתוב בו ג"כ ויצחק ויאמר בלבו כו' לא הקפיד הש"י. וכבר הוקשה זאת לרז"ל (מגילה ט.) עד שמחמת קושיא זו שנו הזקנים לתלמי וכתבו ותצחק שרה בקרוביה, משא"כ לפי האמת דכתיב בקרבה קשיא. ורש"י ז"ל מתרץ בפרשה הקודמת שאברהם האמין ושמח ולכן תרגם אונקלס שם וחדי ושל שרה היה לשון מיחוך, ויש לתמוה דהא בקרא גופיה מבואר דגם אברהם היה מסופק ולא האמין לגמרי דהא אמר להש"י לו ישמעאל יחיה לפניך ע"ש. תו יש לדקדק, למה הקפיד הש"י על שרה הא ארז"ל (בראשית רבה עו, ב) שאין הבטחה לצדיקים, שהרי הש"י אמר ליעקב והנה אנכי עמך ושמרתיך כו' והשיבותיך כו' ואח"כ ויירא יעקב לפי שהצדיק חושש תמיד פן יגרום החטא, א"כ הכי נמי שרה אף שהבטיחה הש"י מ"מ עלה מורא בנפשה שמא לא תהיה ראויה לכך מאחר שהבטחה זו הוא נס גדול ויצא מהיקש הטבעי וצריך זכות רב, וכבר כתבנו בכ"ז לעיל בסוף פ' הקודמת. עוד יש לדקדק במה שאמר הש"י למה זה צחקה כו' ואני זקנתי, ובאמת היא אמרה ואדוני זקן. וארז"ל (בראשית רבה מח, יח) שינה הש"י מפני דרכי שלום. והוא תמוה, מדוע יכעוס אברהם אבינו ע"ה כשידע שאמרה ואדוני זקן, והלא הוא עצמו אמר לשון זה ממש הלבן מאה שנה יולד, ותו דרחוק לומר שיאמר הש"י ח"ו דבר שאינו, ואם רצה להעלים מפני אברהם אבינו מאמר ואדוני זקן היה לו לדבר דברים אלו לשרה עצמה כי אליה נוגעים דברים אלו.
<b>ולישב</b> כל זה נקדים פסוקים דלעיל המדברים בבשורת יצחק וזה תוארם: ולא יקרא עוד את שמך אברם והיה שמך אברהם כי אב המון גוים נתתיך והפריתי אותך במאד מאד כו' ויאמר אלהים אל אברהם שרה אשתך לא תקרא את שמה שרי כי שרה שמה וברכתי אותה וגם נתתי ממנה לך בן כו'. שינוי שמה מורה על זה, כי שרה משמע על כל כמו שפירש"י, היינו נגד מ"ש והיתה לגוים מלכי עמים ממנה יהיו. ויפול אברהם על פניו ויצחק ויאמר בלבו הלבן מאה שנה יולד ואם שרה הבת תשעים שנה תלד ויאמר אברהם אל האלהים לו ישמעאל יחיה לפניך ויאמר אלהים אבל שרה אשתך יולדת לך בן כו' ולישמעאל שמעתיך הנה ברכתי אותו כו' ואת בריתי אקים את יצחק אשר תלד לך שרה למועד הזה בשנה האחרת. ויש לדקדק באומרו הלבן שהוא ה' התימה וגבי שרה ואם ולא ה' התימה. ואמת כי נמצא כך לפעמים במקרא בשני תמיהות הסמוכים, אבל בכולם צריך ישוב דמשמע דהראשון הוא תימה והשני אינו כל כך תימה לכן אמר לשון אם, וכאלו אמר אף שרה הבת צ' תלד, מ"מ דבר זה הוא תמוה שלבן ק' יולד ובאמת נהפוך הוא כי יותר תימה לבת צ' שתלד ממה שיוליד בן ק'. ותו מה שאמר לו ישמעאל כו', מה ראה בכאן להתפלל על ישמעאל, ותו דהוה ליה למימר לשון תפלה יהי רצון שיחיה או כדומה לזה לשון תפלה. ותו יש לדקדק, באומרו עוד הפעם אבל שרה אשתך יולדת כו' הלא באמור לו הש"י בראשונה ואפילו הכי היה אברהם כמסתפק מה יוסיף באמור לו הש"י עוד הפעם. ולפשוטו יש לומר, שארז"ל אשר נשבעתי מעבור מי נח ולא מצינו בו שבועה רק מחמת שאמרו הש"י ב' פעמים וה"נ לפי שאין הבטחה לצדיקים וחשש אברהם אבינו ע"ה שמא לא יתקיים, משא"כ כשאמר לו הש"י פעם ב' דהוי שבועה אז ידע שבוודאי יתקיים וק"ל. ותו יש לדקדק באומרו למועד הזה בשנה האחרת וארז"ל (תנחומא וארא טז, א) שרט לו שריטה על הכותל כו', ענין שריטה זו מה ענינה ולמה הוצרך לזה ומה בצע שתהיה הלידה דווקא באותו רגע לא יאוחר ולא יוקדם.
<b>ומה</b> שנלע"ד בישוב כל זה, בשנקדים מ"ש הר"ן ז"ל בדרשותיו דרוש ב' על מש"ה (הושע יב, ד) בבטן עקב את אחיו דהיינו שהיה ידו אוחזת בעקב עשו וז"ל: כי מה שעקב את אחיו לא היה רק אות, לא ענין מועיל בעצמו עד שיהיה ראוי שיזכירהו הש"י בתוכחתו. ואולי יבואר עפמ"ש הר"ן ז"ל, כי כאשר יעשה איזה פעל דמיוני דומה להדבר שיקרה לעתיד אז יתקיים הדבר ההוא בוודאי, וכן מצינו בנביאים שעשו לנבואתם פעל דמיוני כמאמר ירמיה (ירמיהו נא, סג) שצוה לברוך והיה ככלותך לקרוא את הספר תקשור עליו אבן והשלכתו אל תוך קרת ואמרת ככה תשקע בבל, וכן ענין אלישע (מל"ב יג, יז) בהניחו זרועו על הקשת ויאמר ירה ויור ויאמר חץ תשועה לה' בארם ונאמר שם ויקצוף עליו איש האלהים ויאמר להכות חמש או שש פעמים אז הכית את ארם עד כלה ועתה שלש פעמים תכה את ארם.
<b>והנה</b> נראה, כי כאשר יעשה איזה פעל מאת הש"י דומה להעתידות ההוא שמתנבא אזי הפעל הדמיוני ההוא גורם שיקויים העתיד ההוא בלי ספק, ולכן אמר הש"י בתוכחתו עם יעקב שהתחסד עמו שעשה פעל דמיוני במה שידו אוחזת בעקב עשו שהוא רמז שבאחרית הימים יתפוס יעקב את המלוכה, ועשה הפעל ההוא בכדי שלא יתבטל הדבר בשום אופן. ויומתק דבר זה יותר במשארז"ל (סנהדרין צ"ח.) זכו אחישנה לא זכו בעתה, ולזה אחז בעקבו לא בגופו, שזה מורה על אחרית הימים, דהיינו בעתה, שעל זה עשה פעל דמיוני לא יתבטל בשום אופן ואין דבר זה תלוי במעשינו. משא"כ קודם הקץ תלוי במעשינו וזכותנו, לכן לא נעשה פעל דמיוני רק על קץ של בעתו.
<b>אמנם</b> פעל הדמיוני הזה הוא דבר מתמיה, כי זה מטיל רפיון אמונה ביעודים אשר לא בא פעל עליהם שלא יהיו הכרחיים להתקיים, כי אם גם הם הכרחים למה עשה בקצתם פעל מאחר שהם הכרחיים בלאו הכי. ונראה שדווקא בנבואה לרעה שלפעמים לא יקויים כאשר מצינו בנינוה לכן נעשה בהם לפעמים פעל דמיוני כענין ככה תשקע בבל, וכן ענין ארם אף שהיה יעוד טוב ליואש מלך ישראל מ"מ הוא יעוד רע לארם ומי יודע אולי ישוב ארם מדרכו הרעה והשיב הש"י מעליו אפו, לכן הוצרכו לפעלים ההם, אבל היעוד הטוב לא יצטרך פעל דמיוני. אבל מה נעשה שהרמב"ן אמר זאת ביעודים הטובים שנאמרו לאברהם כי ברובם נעשה פעל דמיוני.
<b>ונראה</b> כי באמת כמו שיעוד הרע דרכו להשתנות בשוב האדם מרעתו כך יעוד הטוב טבעו להשתנות, ומקרא מלא דבר הכתוב (ירמיהו יח, ז) רגע אדבר על גוי כו', אלא שלפי שצוה השם יתברך להאמין לנביא אמת ואם כל היעודים יוכלו להשתנות לא יבחן מי הוא נביא אמת, לכן עשה הש"י שכאשר יאמר הנביא יעוד טוב לא יתבטל בשום אופן יוודע מזה שאינו נביא שקר. אבל ביעודים רעים לא רצה הש"י לעשות כך, כי אין מחוק הש"י להרע לשבים אליו. אבל האבות שאינם מכלל הנביאים שנצטווינו לשמוע אליהם, והיעודים לא מפי נביא נאמרו אליהם רק הש"י בעצמו ואין חשש שייך בהם, לכן הונח הדבר לטבעו שגם היעודים הטובים יוכלו להתבטל זולת אם יהיה בו פעל דמיוני, משא"כ ביעוד טוב הנאמר מפי נביא הכרח הוא שלא יתבטל פן יחשדוהו לנביא שקר עכ"ד הר"ן בשינוי לשון.
<b>ובזה</b> נבאר פסוקים אלו. הנה, לפי מה שרצה הר"ן תחילה לומר שהיעוד הטוב אין צריך לפעל נפרש כך, כי שינוי השם שקרא הש"י את שמה שרה הוא הפעל המחזיק בשורת הלידה לבל יתבטל, מזה שפט אברהם כי שרה ודאי תלד, אבל הוא לא היה לו פעל (עיין עוד אח"כ), ואם אמנם היעוד הטוב אין צריך לפעל, מ"מ חשש כי מלשון הש"י משמע שיקים את בריתו רק עם יצחק ויודחה ישמעאל ע"י לידת יצחק וא"כ הוי כענין ארם שאמר הר"ן ז"ל שעם היותו טובה ליואש הוא רע לארם לכן צריך לפעל, וכן בזה הוא רע לישמעאל והיה צריך לפעל, ולכן הוקשה לאברהם אברהם אבינו ע"ה בראותו שלא היה פעל רק לשרה ולא לו, דאף שגם שמו שינה לקרותו אברהם שמורה על אב המון גוים מ"מ כבר אפשר שיתקיים זה ע"י ישמעאל כאומרו והרביתי אותו כו'.
<b>וז"ש</b> הלבן מאה שנה יולד, שזה תמיה וספק אצלו, משא"כ שרה הבת צ' ודאי תלד כיון שיש לה פעל, לכן לא כ' בה"א התימה, ולכן אמר לו ישמעאל יחיה לפניך, פירש"י ביראתך, ואין זה תפלה עליו אלא הכא קאמר הלואי שישמעאל יהיה צדיק אף כשיולד יצחק, וא"כ אין ביעוד זה רע לשום אדם רק טוב ואז מובטחני שיתקיים אף בלי פעל. וע"ז השיבו הש"י אבל שרה כו' שיתקיים הבטחה זו ולישמעאל שמעתיך והרביתי אותו כו' וע"כ אין פעל שלך הוכחה על לידת יצחק כיון שיתקיים גם ע"י ישמעאל ואת בריתי אקים את יצחק לבדו, נמצא נמשך מיעוד זה רע לישמעאל ומחמת זה אתה מסופק בדבר לפי שאין לך פעל, לכן אמר אשר תלד לך שרה למועד הזה כו' שרט לו שריטה כו' והרי לך פעל ובזה אתה מובטח שבודאי יתקיים וק"ל ונכון.
<b>ולמסקנת</b> הר"ן שהאבות היו צריכין לפעל גם ביעוד הטוב נאמר באופן אחר. כי הוקשה לאברהם אבינו ע"ה על היות לשרה פעל ולא לו, ולכן היה מסתפק על עצמו ואמר בלבו אולי ישמעאל ימות, ולכן שינוי שמו הוא פעל על לידת יצחק כיון שלא יוכל להתקיים ענין אב המון גוים זולת יצחק, ולכן אמר לו ישמעאל יחיה לשון הלואי כאדם האומר הלואי שיהיה כך כי ענין הזה מורה שלא יחיה ישמעאל ממה שלא עשית לי פעל כאשר לשרה, לכן אמר לו הש"י ולישמעאל שמעתיך כו' ועשה לו פעל אחר במה ששרט וכאמור ונתישבו כל הדקדוקים.
<b>והנה</b> שרה לא ידעה מכל החזיון ההוא אשר דיבר ה' עם אברהם רק שמעה הבשורה מפי המלאכים ולא ידעה שהיה פעל דמיוני עד שתדע שהיעוד יקויים בלי ספק, אמנם היות חזר לה אורח כנשים הרי דבר זה לה לפעל. וזהו המשך הפסוקים, ואברהם ושרה זקנים, ואח"כ חדל הזקנה ממנה להיות לשרה אורח כנשים וחזרה לנערותה, ותצחק שרה בקרבה לאמר בשלמא אני אחרי בלותי היתה לי עדנה וזה לי פעל דמיוני, משא"כ ואדוני זקן כאשר הוא ואין לו פעל דמיוני ולכן הדבר ספק אם הוא יוליד, ואם אמנם היעוד הטוב אין צריך לפעל הנה מצינו לקמן שאמרה שרה גרש האמה הזאת ואת בנה כו' וירע הדבר לאברהם על אודות בנו עד שאמר לו הש"י אל ירע כו' נמצא ששרה היה בלבה מיד שכאשר יולד יצחק תגרש את הגר ואת בנה כי שונאת היא לה מתמול שלשום שכבר נתנה עין הרע בעיבורה של הגר נמצא נמשך מיעוד זה רע לישמעאל, ולכן היה הדבר מסופק אצלה עבור שלא נעשה פעל דמיוני לאברהם. לכן שינה הש"י לאברהם מפני השלום כי אם יודע זאת לאברהם אזי יבין שבדעתה לגרש את ישמעאל כשיולד יצחק ובאמת דבר זה הרע לאברהם, ולכן אמר הש"י ואני זקנתי, והענין הוא, דלכאורה אין כאן מקום קפידא על שרה שהיתה כמסתפקת שלפי שנמשך רע לישמעאל היה צריך פעל והיא לא ידעה מהפעל שנעשה לאברהם, אלא שרש"י ז"ל פירש לקמן ואברהם הולך עמם לשלחם כסבור אורחים הם והקשו המפרשים הלא כבר נודע זה בתחלת הפרשה שנתן להם חמאה וחלב ובן הבקר כי היה סבור שהם אנשים ותירצו דהוה אמינא דאחר שבישרוהו בלידת יצחק הבין שהם מלאכים לכן פירש"י דגם עכשיו לא ידע זאת רק היה סבור שזה המבשר הוא נביא.
<b>ונוכל</b> לומר שמה שהקפיד הש"י הוא על שאמרה אחרי בלותי היתה לי עדנה, שמורה מזה שאם לא היה לה הפעל דמיוני היתה מסתפקת והרי היעוד הטוב הנאמר מפי נביא אינו צריך לפעל, והיינו למסקנת הר"ן שבאבות גם יעוד הטוב צריך לפעל, ולסברא זו נאמר שיעוד זה הוא יעוד טוב ולא היתה חושבת אז עדיין לגרש את ישמעאל עד לבסוף כמש"ה ותרא שרה את בן הגר כו' מצחק וא"כ הוי יעוד טוב רק מה שנסתפקה על אברהם שלא היה לו פעל לפי שגם יעוד טוב צריך פעל ועל עצמה לא נסתפקה לפי שהיה לה פעל שחזרה לנערותה. וזש"ה למה זה צחקה כו' האף אמנם אלד ואני זקנתי, ר"ל שלא האמנתי לילד אם הייתי זקנה ולא האמינה רק ממה שחזרה לנערותה, ודו"ק היטב ותראה שנתיישבו כל הדקדוקים.
<b>ואמנם</b> ענין הפעלים הדמיונים אשר נתקשה הר"ן ז"ל, נראה לי להסביר הענין ע"פ דרך האמת, ונדבר מענין אלישע עם יואש שהזכיר הר"ן ז"ל. והנה יש לדקדק בקרא שאמר להכות חמש או שש פעמים אז הכית עד כלה ועתה שלש פעמים תכה, וכפי הנראה שאם היה מכה בקשת ה' פעמים היה מכה את ארם ה' פעמים וא"כ למה תלוי כליון ארם במספר הכאות שיכה את ארם היפלא מה' שיכלה כל ארם בג' פעמים כמו בה' פעמים, ואם יצוייר שאחר שיכה אותם ג' פעמים עדיין ישאר מהם כך יצוייר שישאר מהם אחרי הכותם ה' פעמים. ותו יש לדקדק מאד באומרו חמש או שש מהו ענין הספק ואם די בחמש למה אמר שש וגם למה תפס דווקא מנין חמש או שש.
<b>ונלע"ד</b> כי נודע מש"ה (עמוס ג, ז) כי לא יעשה ה' דבר כי אם גלה סודו אל עבדיו הנביאים. ירצה, כי הדיבור שגוזר הש"י הן לטוב הן למוטב יצוייר שיהיה לעולם ה' דברך נצב בשמים, ולא יומשך למטה לארץ ולא יקויים הגזירה ההיא רק ע"י שהנביא משוטט במחשבתו בעולמות העליונים ומקבל הדיבור ההוא ומורידו לארץ ואז יתקיים עי"ז. וזש"ה כי לא יעשה ה' בעצמו דבר רק מגלה סודו אל עבדיו הנביאים, ועי"ז דיבורו מתקיים בארץ, ובזמן שאין נביאים נמשך הדיבור ע"י עוף השמים יוליך את הקול, ולפעמים ע"י שוטים ותנוקות כנודע. ואמנם, ידוע כי יש באדם עצמו ד' עולמות אצילות, בריאה, יצירה, עשיה, שהם שכל ומחשבה דיבור ומעשה. נמצא אף שהדיבור בפי הנביא עדיין לא הגיע הדיבור ההוא לעולם המעשה שהוא עולם זה, לכן לפעמים יצטרכו לעשות פעל להוריד ענין ההוא לעולם המעשה.
<b>ואחשוב,</b> כי מה שלפעמים יצטרכו לפעל ולפעמים לא יצטרכו, הוא כך. כי כאשר ירצה הש"י שיתקיים הענין ההוא תיכף אזי די בדיבור הנביא לבדו, כי כאשר הגיע לעולם היצירה משם ישתלשל תיכף לעולם המעשה ואין לו שום מעכב. אכן, כאשר הנבואה ההיא על עת רחוק דאז ישאר הדיבור בעולם היצירה, דהא עדיין לא נמסר להשלוחים להורידו לארץ מאחר שאין זמנו עדיין, וא"כ בהגיע הזמן מי יורידו לארץ, אז צריך הנביא בעת נבואתו לפעל דמיוני כדי שיגיע הדבר ההוא לעולם המעשה וממתין עד עת בא זמנו אז מתעורר כחו וגומר פעולתו. ולכן היתה ידו אוחזת בעקב עשו, לפי שמורה על זמן רחוק.
<b>וזהו</b> ג"כ ענין ככה תשקע בבל, כי מצינו שירמיה עצמו בנבואתו על מפלת בבל אמר (ירמיהו כה, כז) ומלך ששך ישתה אחריהם. ויש לתמוה, מדוע בכל האומות פרט בשמם, ולבבל קרא ששך שהוא בבל בא"ת ב"ש כמו שפירש"י ומדוע לא אמר בבל בפירוש. והענין, כי נודע שבהשתלשלות העולמות משתנים הצירופים, וכן התורה אשר אצלנו כתובה בצירופים אשר לפנינו ובעולם העליון הוא בצירופים אחרים וכן מעולם לעולם. וזהו ענין אלפא ביתות דא"ת ב"ש, וא"ל ב"ס, ואי"ק בכ"ר, וכדומה. ולכן לפי שמפלת בבל לא הגיע זמנה עד אחר ע' שנה, עדיין לא נגע הפורעניות בשם בבל אשר הוא שמה בזה העולם, רק נגע בשם ששך שהוא בא"ת ב"ש, והבן היטב שהוא אמיתי לפע"ד. ולכן לפי שניבא זאת ירמיה לעת רחוק, הוצרך לעשות פעל וכאמור.
<b>וזהו</b> ענין הנאמר ביחזקאל (כא, ה) אתה ה' הנה הם אומרים ממשל משלים הוא ועוד אמר הנה הם אומרים לעתים רחוקות הוא ניבא. והוא, כי לפי שאמר נבואתו בדרך משלים ודמיונות שפטו כי הנבואה ההיא לעתים רחוקות ולכן לא תבוא הנבואה בבירור כענין מלך ששך, וע"ז אמרו יארכו הימים ואבד כל חזון, ר"ל שלפי ששפטו שהנבואה לעתים רחוקות ולא עשה פעל דמיוני אמרו כי נשאר הדיבור ביצירה ואח"כ בבוא זמנו מי יורידנו לארץ. או יש לומר, שלפי שכמה פעמים עשה יחזקאל פעלים כמש"ה (יחזקאל כד, כד) והיה יחזקאל לכם למופת כאשר עשה כן תעשו כו' ומזה שפטו שנבואתו לעתים רחוקות דמשום הכי צריך לעשות פעלים ודוק, ולכן תמצא ג"כ נבואות וחזיונות המנבאים לעתים רחוקות בא הנבואה סתומה וחתומה כענין דניאל ונבואת זכריה והוא לפי שעדיין אין ענינם בזה העולם וכמו שביארתי בענין מלך ששך והבן. וכן באלישע שלפי שהכאת ארם לא היה מיד, לכן הוצרך לעשות הפעל ההוא. ועי' לעיל בפרשת נח משנת תקס"ד מענין זה דבר נפלא.
<b>ולפי</b> דרכנו אף אנו נאמר בענין הפעלים אשר נעשו לאברהם אבינו ע"ה כמש"ל הוא גם כן מהאי טעמא, שלפי שרוב היעודים היו לעתים רחוקות היה צריך לפעלים, וכן ענין השריטה בכותל שכתבנו לעיל שהוא פעל הוא ג"כ מהאי טעמא לפי שדיבור זה היה בפסח ולפסח הבא נולד יצחק וההריון היה בתשרי כמשרז"ל במס' ר"ה (דף י:) ולכן כיון שהדיבור היה צריך להתעכב מפסח עד החג הוצרך לפעל.
<b>ועם</b> האמור נראה לבאר מש"ה וה' פקד את שרה כאשר אמר ויעש ה' לשרה כאשר דבר. דיש לתמוה, שכפל הענין במלות שונות, דמעיקרא אמר פקידה ואמירה ואח"כ עשיה ודיבור, ועיין ברש"י ז"ל. ולדרכנו נתרץ, כי הקשו המפרשים דמהא דארז"ל שרט לו שריטה משמע כי היה כל המעשה ההוא גם בשורת המלאכים בפסח, ובר"ה (דף י"א.) קאמר בפסח נולד יצחק מדקאמר למועד אשוב אליך אימת אילימא בפסח ולמועד היינו עצרת בתלתא ירחי מי קא ילדה ואלא דקאי בעצרת כו' אלא דקאי בחג כו', הרי מבואר כי בשורת המלאכים בחג היה היינו סוכות נמצא דברי רז"ל סותרים זה את זה.
<b>וראיתי</b> למקצת מפרשים פירשו, כי באמת מעשה בשורת המלאכים היה בפסח ואז צחקה שרה בקרבה והוא כדברי המדרש, אבל מאמר ויאמר ה' אל אברהם למה זה צחקה כו' זה לא נאמר עד תשרי ואז אמר הש"י למועד אשוב אליך שפסוק זה הזכירו רז"ל בר"ה רק שלפי שסיפר הכתוב תחלה שצחקה שרה כתוב אצלו איך אח"כ התרעם הש"י עליה על זאת אבל לא היה הדיבור ההוא תיכף, ושם לא נאמר בשנה האחרת משום שהכל היה בשנה א', משא"כ לעיל כתוב למועד הזה בשנה האחרת ועל פסוק זה ארז"ל שהיה בפסח עכ"ד, ונכון הוא בישוב דברי רז"ל. אך עדיין קשה אם רצה הש"י להוכיח את שרה על מה שצחקה מדוע לא הוכיחה תיכף, ומה ענין תוכחה זו בתשרי.
<b>ויובן</b> עם מש"ל, כי לפי שאין הבטחה לצדיקים ויוכל להיות לעולם ה' דברך נצב בשמים כשגורם החטא ח"ו, ולכן הוצרך לעשות פעל דמיוני שלא יתבטל בשום אופן. ולכן בפסח בעת שצחקה לא הוכיחה הש"י כי אין זה מחק הש"י לומר להאדם חטאו, כי מהראוי האדם מעצמו יבין ושב ורפא לו, אך בתשרי כאשר הגיעו ימי ההריון אשר לא יוכל להתאחר יותר הריונה כי בחמשא ירחי מי קא ילדה וכבר הבטיח שתלד בפסח ונתן פעל ע"ז וכאמור לעיל וחטא הצחיקה היה מעכב לכן היה ההכרח לגלות אזנה איך הוא מתרעם עליה על מה שצחקה בכדי שתשוב ותתקן את אשר עיותה בראותה שהש"י מתרעם ע"ז, וכך היה ולכן אז הרתה.
<b>וא"כ</b> נוכל לומר שדבר זה עצמו בא הכתוב לישב מדוע היה דבר ה' עם אברהם ושרה ב' פעמים פעם אחת בפסח ופעם אחת בחג, ולז"א וה' פקד כו' נודע כי אמירה רכות ודיבור קשות כפירש"י אלה הדברים שהם דברי תוכחה, והנה לשון כאשר בא על הרוב להורות על הזמן כלשון כאשר בא יעקב מצרים או ויאמר יעקב כאשר ראם ודומיהן. וזהו שאמר, וה' פקד שרה כאשר 'אמר', ר"ל הפקידה דהיינו ההבטחה הנאמנה והגזירה הטובה היה מיד כאשר אמר שמאז הוחלט הדבר בל ישתנה בשום אופן כיון שהיה פעל דמיוני, אמנם ויעש ה' לשרה כאשר 'דיבר', ר"ל גמר העשיה שתהר לא היה אלא כאשר 'דיבר', ר"ל בעת שדיבר דברי תוכחה, דהיינו בחג בעת שאמר למה זה צחקה שרה, דמתחלה היה הדיבור בשמים כי החטא היה מעכבו מלבוא לעולם המעשה עד עת שהוכיחה הש"י בתשרי ואז תיקנה את אשר עיותה ואז נשתלשל ונגמר היעוד הטוב ההוא גם בעולם המעשה והבן.
<b>ותצחק</b> שרה בקרבה לאמר כו'. פירש"י ז"ל לעיל בפרשת לך לך ויפול אברהם על פניו ויצחק זה לשונו: זה תרגום אונקלס וחדי ושל שרה לשון מיחוך למדת שאברהם האמין ושרה לא האמינה ולגלגה כו'. ויש לתמוה ע"ז לומר על שרה אמנו כזאת, והתורה ניתנה לדרוש. ונלע"ד בהקדם שפירשתי משארז"ל (נדה ל"א.) מאי דכתיב לעושה נפלאות גדולות לבדו שאין בעל הנס מכיר בניסו. ובעיני יפלא מאמר זה, וכי מה הוקשה להם בפשוטו של מקרא שהוא לומר שהקב"ה עושה נפלאות ואין זולתו. ותו דלפירוש הש"ס קשה יותר דברי הפסוק, דאטו אם בעל הנס מכיר בניסו וכי הוא עוזר איזה דבר בעשיית הנס, והרי תיבת לבדו נאמר על העשיה של הנס. מצורף לזה ביארתי מאמר דוד המלך ע"ה (תהילים קז, ז) יודו לה' חסדו ונפלאותיו לבני אדם כי השביע נפש שוקקה ונפש רעבה מלא טוב, ויש לדקדק בהכפל הענין במלות שונות.
<b>ויובן</b> כל זה על פי דברי בינה לעתים שפירש אבן מאסו הבונים היתה לראש פנה מאת ה' היתה זאת כו' (תהילים קיח, כב), וביאר, כי הוי"ה וטבע של הנבראים אינו נחשב פלא אצלנו לרוב הרגל המצא הדברים ההם, דרך משל אם הקב"ה משפיע עושר לאדם מנערותו וגם כי יזקין אינו נחשב לפלא בעיני רואיו מחמת הרגל הדבר ההוא לפי שהשי"ת הנהיג הדבר ההוא בדרך הטבע בהויות כל הנמצאים, משא"כ מי שהוא עני כל ימיו ולבסוף נתעשר בפעם אחת לזה יקרא פלא מחמת שנתמלא דבר שהיה חסר.
<b>ואמנם</b> לפני השי"ת הפלא והויה של הטבע הכל אחד, כי הוא כשם שברא הטבע כך ברא שנוי הטבע ואין שייך כלל לומר עליו שעשה פלא, כי לשון זה לא יתכן רק על אדם שעושה דבר שהוא כבד מכחו וערכו, ולכן ענין שאנו קוראים פלא הוא רק בערך בני אדם הרואים משא"כ אצל השי"ת אין זה פלא, רק יתכן לומר שעשה השי"ת עמו חסד שהעשירו. ולז"א אבן מאסו הבונים, ר"ל שישראל היו תמיד עניים ומרודים וכשיבא הגואל יוגבהו ויהיו לראש פנה, הנה מאת ה' היתה זאת, ר"ל שבערך אל הש"י לא יתכן לתאר הדבר ההוא בשם פלא אלא היתה זאת, ר"ל שהוא כמו טבע והויה, רק שהוא נפלאות בעינינו, ר"ל מצדינו בני אדם נוכל לומר ע"ז שהוא דבר פלא עכ"ד.
<b>יוצא</b> מזה שבערך אל ה' אין לתאר שום דבר לנס ופלא כי זה חסרון בחקו ית', כי אצלו ההוי"ה והפלא הכל שוין והוא כל יכול, ולכן אפילו הפלא הגדול שבגדולים אין ליחסו בערך אל השי"ת כי אם בשם חסד רק כשמספרים לפני בני אדם מתארים לפלא. וזש"ה (ברכות נ"ד:) על ארבעה שצריכין להודות, שהיה להם צרה גדולה שזה יצא מגדר הויה והטבע אל הפלא כמש"ל. ואמר, יודו לה' חסדו, ר"ל בעת שמהלל לה' בינו לבין עצמו אין שומע רק השי"ת אין לו להזכיר רק שהוא חסד וע"ז אני מודה לך, אבל ונפלאותיו לבני אדם, ר"ל כשמספר התשועה לבני אדם יכול להזכירה בשם פלא, כי השביע נפש שהיה תחלה שוקקה ונפש רעבה כו' לכן נקרא לבני אדם פלא כדלעיל, אבל בהודות והלל לה' אין להזכיר כלל לשון נפלאות רק חסד.
<b>ולכן</b> הוקשה לבעל המאמר מאי דכתיב לעושה נפלאות גדולות לבדו, אין הקושיא על תיבת לבדו רק על תיבת נפלאות שפסוק זה נאמר בשבחי השי"ת שאין לתאר שם נפלאות כלל כאמור, שזה הלשון לא יתכן רק על אדם שעושה לפעמים איזה דבר מה שלא היה יכול עשהו וגם בעיניו יפלא עשותו הדבר ההוא, משא"כ אצל השי"ת. וע"ז תירץ שאין בעל הנס מכיר בניסו, דבכהאי גוונא יתואר גם לפני השי"ת לשון נפלאות לפי שדבר זה הוא גם לפני השי"ת כבד כביכול לעשות.
<b>והענין</b> הוא, דנודע שהשי"ת כל יכול, אכן בענין הבחירה סילק ידיעתו וכחו כדי שתהיה הבחירה חפשית, ומשום הכי אין הקב"ה דן את האדם על העתיד רק באשר הוא שם (ראש השנה ט"ז:) כמש"ה לקמן גבי ישמעאל, והיינו אף אם הוא עתיד לעשות עבירה מ"מ אין בא לזה כלל ידיעת הש"י וכחו כי סילק זה, וא"כ מה שמבואר בדרז"ל דלפעמים מציל הקב"ה את האדם אף שאינו ראוי מ"מ מצילו ע"ש העתיד שרואה הש"י שיעשה מצוה או תשובה וכמו שפי' המפרשים דרז"ל (יומא פ"ו:) גדולה תשובה שמארכת ימיו של אדם, א"כ ד"ז יתואר בשם פלא גם לפני השי"ת כיון שסילק כחו מדבר העתיד התלוי בבחירה והבן. והנה מי שבא לצרה והשי"ת מצילו, נוכל לתלות ההצלה מן הסתם בהיות נשבר לבו בקרבו ע"י הרעה ההיא וצועק לבו אל ה' והוא רחום יכפר עון ומקבלו בתשובה והצילו, אבל בבוא צרה על האדם בלא הודע אליו כלל, והצרה ודאי לא באה רק על חטא (וכענין המעשה בזוה"ק זהר ח"ג ק"י:) בנחש שרדף להרוג אדם ואח"כ ניצל ע"ש ונעשה לו נס וניצל אי אפשר לתלות הדבר ההוא רק שניצל ע"ש העתיד, ולז"א דבנס שאין בעל הנס מכיר בנסו ותואר בשם נפלאות אף לגבי השי"ת והבן.
<b>וזה</b> נראה ג"כ פי' מש"ה (צפניה ח, ו) והיה כי יפלא בעיני שארית העם הזה גם בעיני יפלא נאום ה'. שמקרא זה נאמר על הגאולה העתידה שתהיה בשני דרכים או זכו או בעתה, ואם יהיה על פי זכו אז אין הגאולה לפלא כי ראוים ישראל לכך, אבל אם לא יזכו ח"ו תהיה הגאולה בעתה בלתי ראוים עד שבעיני ישראל עצמם יהיה לפלא מדוע נגאלו, ובודאי אין הגאולה רק ע"ש העתיד שרואה הקב"ה שאחר שיגאלנו יהיה לנו רוח נכון ולב טהור לעבדו שכם אחד, לז"א והיה כי יפלא כו' דהיינו שתהיה הגאולה בלתי ראויה אז גם בעיני יפלא שאז נחשב גם בעיניו לפלא.
<b>ובזה</b> נא"ה פסוקי הפרשה. הנה בענין הנס הזה שנעשה לאברהם ושרה הוא ג"כ כאמור, שהלל והודות לה' ע"ז אין לתאר כי אם בשם חסד וכמאמר יודו לה' חסדו, אבל לא להגדיל הענין על צד פלא ונס, רק בהיותם מספרים לבני אדם אז יזכרו בשם נס ופלא. לכן בפרשת לך לך גבי מה שכתוב ויפול אברהם על פניו ויצחק ויאמר כו' פירש"י ז"ל כך אמר בלבו הנעשה חסד זה לאחר מה שהקב"ה עושה לי כו', ולא כתב הנעשה נס זה לאחר, אלא שהוקשה לרש"י ז"ל דהא אברהם אמר זאת אל לבו בינו לבין קונו ואיך יפליא הדבר. לכן פירש"י ז"ל שלא הפליא גוף המעשה, רק הזכירו בחסד מאתו. אלא לפי שלכאורה אין לידת בן כל כך חסד כיון שהוא דבר הנהוג לכל באי עולם ולא תהו בראה, לזאת אמר אברהם אבינו ע"ה שהוא חסד גדול דהא שאר אנשים בני מאה לא נעשה להם חסד זה, והגדיל החסד אבל לא תיאר הדבר ההוא בשם נס כלל. ושרה אמנו, באמת גם היא לא לגלגה ח"ו אלא שמחה כאברהם, רק הקפידה היה אשר בינה לבין קונה תיארה הדבר על צד הנס. וזש"ה ותצחק שרה בקרבה לאמר, ר"ל שמה שראוי לאמר לפני אחרים ולא בקרב איש ד"ז עשתה שרה בקרבה מה שחשבה בלבבה הלל לה' אחרי בלותי כו' ואדוני זקן כו' שזה אין נכון רק כשמדברים לבני אדם. ויאמר ה' אל אברהם למה זה צחקה שרה לאמר, אשר ראוי הוא רק לאמר, דהיינו מה שאמרה אף אמנם כו' היפלא מה' דייקא דבר ר"ל שבערך אל ה' אין ראוי כלל לתארו בשם נס ופלא והבן.
<b>וה'</b> אמר המכסה אני מאברהם כו' למען אשר יצוה את בניו כו'. יש לדקדק למה תלה הידיעה והחבה לאברהם אבינו ע"ה מחמת צוויו לבניו, ולא גם במעשי עצמו. עוד יש לדקדק במש"ה ויגש אברהם כו' ופירש"י מצינו הגשה למלחמה ולתפלה ולפיוס כו', ענין מלחמה זו מה טיבה, וכי סלקא דעתך שירצה אברהם אבינו ע"ה להטיח דברים כלפי מעלה ח"ו עבור סדום. עוד יש לדקדק במש"ה וילך ה' כאשר כלה לדבר אל אברהם, מה זה נתן סימן כאשר כלה כו' והוא מיותר, וגם מה זה שאמר ואברהם שב למקומו והוא משולל הבנה, וגם מה שסמך לזה ויבואו שני המלאכים סדומה כו'.
<b>ויראה</b> לי בביאור דבר זה עם מה שארז"ל (שבת פ"ט:) כי לעתיד לבא יאמר השי"ת לאברהם בניך חטאו ויאמר ימחו כו' עד שיצחק ימליץ טוב. ודבר זה יפלא בעינינו, כי אדרבה אברהם איש חסד הוא משא"כ יצחק שמדתו גבורה. ומה שנראה לי בזה במשל, כי מלך בשר ודם יש לו שרים הממונים על אוצרותיו הטובים והנחמדים ונתמנו מאת המלך אשר אליהם יבוא כל איש אשר המלך חפץ ביקרו והם יתנו לו מאוצרות המלך דברים טובים וחמודים ותענוגים כפי אשר יעלה בלבבם ליתן לו כפי מה שהשלים רצון המלך ועשה נחת רוח למלך, והשרים האלה יושבים ראשונה במלכות ובמלאכתם ישבו עם המלך תמיד ועוז וחדוה במקומם לא יראו רע. ועונש שום אדם המורד במלך לא יבא אליהם לעולם, כי אינם ממונים רק לטוב ולהטיב לכל אשר ימצא חן בעיני המלך. ואחרי השרים האלה יש עוד למלך שרים אחרים, והם נקראים בית דין, ואליהם יבוא כל משפט לכל מורד במלכות ועוברי רצונו הם ידינוהו ויקצבו לו עונשו כפי הנראה להם, ולפעמים פוטרים אותו אם אחד מהשרים ההם היושבים במשפט ימצא לו זכות.
<b>ופעם</b> אחד אירע איזה מורד במלך ורצה לבקש זכות ומליץ על עצמו והלך אל השרים הראשונים באומרו בלבו כי הם אנשי חסד ומיטיבים המה ימליצו טוב בעדו, ובבואו אליהם ענו לו אין אנו יכולים לעזור לך כי משפטי עונשי המלך מסור לשרים אחרים ואנחנו אין אנו ממונים רק להיטיב לעושי רצון המלך, אך זאת יעצנו לך, לך אל השרים היושבים על המשפט אולי ימצאו לך זכות ותצא בדימוס בדינך. הנה כי כן אברהם אבינו ע"ה איש החסד אשר במדתו כל החסד והרחמים לאשר ימצא חן בעיני הש"י כשיאמר בניך חטאו אין בידו להליץ עליהם רק יצחק שמדתו גבורה אשר משם משתלשלים בתי דינים הוא המליץ ואז מדת הדין נמחק בשרשו והבן היטב.
<b>וזהו</b> ענין מקראי קודש אלה. באומרו וה' אמר כו' שפירשו הוא ובית דינו, והוא ענין הכללת המדות והסכמתם במדת הגבורה אשר היה אז לתת לאיש כדרכיו ולהשיב לאנשי סדום גמולם בראשם, ולזה לא היה מההכרח להודיע זאת בזה העולם לאברהם בהיותו איש חסד ואין בידו להליץ וכאמור. רק שאמר ה' המכסה אני מאברהם אשר אני עושה ויש להמתיק לשון 'אני' עושה, כי אני מורה על מדת הרחמים כידוע ר"ל כי אעפ"כ ראוי שלא לכסות מאברהם דהא ידעתיו למען אשר יצוה את בניו דייקא, לעשות צדקה ומשפט דייקא, ר"ל עבור שידעתיו שידריך בניו בצדקה גם במשפט כי מאתו יבא יצחק והוא המדריכו, לזאת נכון בלי לעשות המשפט בלתי ידיעתו, לזאת רצה השי"ת להביא באברהם אבינו ע"ה באותה העת גם מדת משפט שיהיה גם הוא מיושבי המשפט. לז"א לו הש"י זעקת סדום כו' ארדה נא, ר"ל מכסא רחמים לכסא דין הכצעקתה כו', ובהיות נשפע אז נבואה זו של מדת משפט לאברהם אבינו ע"ה הנה ע"י נבואה זו נאחז במשפט היינו במדת הדין כדי שיוכל להפך בזכות סדום אחרי היותו ג"כ מיושבי המשפט, לכן ויגש אברהם ויאמר כו' שהתחיל להפך בזכותם, והוקשה ע"ז לרז"ל הרי אברהם איש חסד ומה ענינו לדבר במשפט אנשי סדום, לזה אמרו מצינו הגשה למלחמה ר"ל מדת הגבורה ע"י נבואה זו של גבורה ומשפט הנשפע אליו ומחמת זה היה כח בידו לעכב המשפט או לבטלו להיותו אז גם הוא כלול במדת משפט.
<b>אך</b> דלפ"ז לא היה אפשר כלל שיוגמר עונש ומשפט בסדום, כי אברהם אבינו ע"ה היה מעכבו, רק ע"י שבסוף הנבואה השיב לו הש"י לא אשחית בעבור העשרה שזהו חסד מאתו ית"ש, וע"י שלבסוף כל הדברים נשפע לו שפע נבואה של חסד עי"ז שב אברהם למדתו מדת החסד ושוב לא היה בידו למנוע משפט של סדום. וזש"ה וילך ה' כאשר כלה לדבר אל אברהם, ר"ל שבמדה זו שהיה כלות דברי הש"י שהוא דברי חסד היה הסתלקות הש"י מאתו, ועי"ז ואברהם שב למקומו, לכן ויבואו שני המלאכים ע"י ששב אברהם למדתו מדת החסד והבן.
<b>ויגש</b> אברהם ויאמר האף תספה צדיק עם רשע כו'. יש לדקדק כיון דעיקר הטענה על הצדיק אם כן תיבות עם רשע מיותר. אולי יש חמשים צדיקים בתוך העיר, (יש לדקדק מאי בתוך העיר). האף תספה ולא תשא למקום בעבור חמשים הצדיקים אשר בקרבה, יש לדקדק דסוף הטענה סותר לתחלתה, דמעיקרא טען על הצדיקים לבד, ואח"כ טען שיצילו הצדיקים על כולם. ותו אשר בקרבה מיותר. חלילה לך מעשות כדבר הזה, ג' תיבות אלו מיותרים, דהוה ליה למימר חלילה לך להמית כו'. להמית צדיק עם רשע, (חזר עתה לטענה הראשונה שהוא על הצדיק לבד, וצריך ביאור). והיה כצדיק כרשע, (כל זה מיותר. וגם שני כ"ף הדמיון צריך ביאור). חלילה לך השופט כל הארץ לא יעשה משפט, יש לדקדק מה תלוי דוקא בשפיטת כל הארץ דייקא. ותו מה לא יעשה משפט, הלא אדרבה היה צריך אברהם אבינו ע"ה לבקש לבלתי עשות משפט, ודברי רש"י ז"ל ידוע. ויאמר ה' אם אמצא בסדום חמשים צדיקים בתוך העיר ונשאתי לכל המקום בעבורם, (בתוך העיר מיותר). ויען אברהם כו' אולי יחסרון חמשים הצדיקים חמשה התשחית בחמשה את כל העיר, יש לדקדק מה הלשון אומרת אולי יחסרון חמשים הצדיקים חמשה כאלו יש לפנינו חמשים צדיקים ונחסר מהם חמשה, ולא הוה ליה למימר רק אולי ימצאון מ"ה. וגם מה התשחית בחמשה, ומה זו טענה וכי בסבת החמשה ישחית הלא בסבת הרשעים ישחית. ואם צריך דוקא חמשים להגין ואם אין חמשים אין הגנה, א"כ מה זו טענה התשחית בחמשה. ויאמר לא אשחית אם אמצא שם ארבעים וחמשה כו' ויבואו שני המלאכים סדומה ולוט יושב בשער סדום, פירש"י ישב כתיב אותו היום מינוהו שופט. וצריך לדקדק, לאיזה ענין היה כך מאת ה' למנותו שופט על יום אחד, ואי אפשר לומר שהיה זה במקרה דא"כ מה בצע בהודיע הכתוב לנו זאת. נוסף לזה אמרו בבראשית רבה (נ', ג) שבאותו הלילה נגזר דינם של סדום, וצריך לדקדק למה דוקא באותו לילה, גם שמפסוק משמע שכבר נגמר דינם אלא שלא רצה לכסות מאברהם אבינו ע"ה והודיע לו. וירא לוט ויקם לקראתם כו' לינו ורחצו רגליכם והשכמתם והלכתם לדרככם, יש לדקדק ממה נפשך, אם לוט לא ידע כלום ומחסרון ידיעתו כאיש הדיוט דעלמא אמר להם שישכימו בבקר לדרכם, למה תכתוב התורה מילין דהדיוטא וחסרון ידיעה, ואם גם ללוט היה לו ידיעה מזה כי נתגדל בביתו של אברהם אבינו ע"ה ולמד ממנו קצת מדות טובות לחזור על האורחים וכדומה ונתגלה לו מה מעשיהם של המלאכים שם בסדום או אפשר שמע השמועה מבית אברהם אבינו ע"ה א"כ איך אמר והלכתם לדרככם וע' לקמן בפרשה זו מ"ש אי"ה בזה.
<b>נקדים</b> לבאר משה"כ (תהילים א, ה) על כן לא יקומו רשעים במשפט וחטאים בעדת צדיקים כי יודע ה' דרך צדיקים ודרך רשעים תאבד. ויש לדקדק בשינוי הלשון, מעיקרא רשעים והדר חטאים, גם לשון בעדת צדיקים צריך ביאור. גם כי יודע ה' כו' מאי קמ"ל ודבר פשוט הוא. גם יש לדקדק אומרו ודרך רשעים תאבד, הלא דרך סתם מורה דרך הטוב ותורה איקרי דרך (קידושין ב:) וא"כ מאי דרך רשעים דקאמר.
<b>לבאר</b> כל זה נקדים מה שהקשה בנזר הקודש בפרשה זו בפסוק ויאמר לוט כו' ואנכי לא אוכל להמלט ההרה שפירש במדרש רבה (בראשית רבה נ, יא) לוט וצרפית אמרו דבר אחד, צרפית אמרה עד שלא באת אצלי היה הקב"ה רואה מעשי ומעשה אנשי עירי והייתי צדקת ביניהם ועכשיו שבאת אצלי באת להזכיר עוני כו' (מל"א יז, יח), לוט אמר עד שלא הלכתי אצל אברהם היה הקב"ה רואה מעשי ומעשה אנשי עירי ואני צדיק ביניהם עכשיו שאני הולך אצל אברהם איני יכול לעמוד, ע"כ. והקשה בנזר הקודש דלא יתכן זה אלא לגבי אדם שאינו מביט ומבין במעשה חבירו אלא כפי הדמיון בערך האיש הסמוך לו ואין ידיעתו מקפת ברחוקים ממנו, אבל הא לא שייך בהקב"ה שעיניו משוטטות בכל הארץ וכולם כקרובים אצלו ואין המקום גורם עכ"ד. וע"ש תירוצו, רק נרחיב הדיבור להסביר במשל. ותו קשה דהמדרש הזה סותר להמבואר בכמה מקומות שהצדיק מגין על בני עירו או על ארצו כפי צדקת הצדיק ההוא, וא"כ איך נאמר שנמשך ח"ו רעה מישיבת הצדיק בעיר.
<b>ובתירוץ</b> כל זה נאמר בדרך משל, שהיה מלך אחד ולו כמה בנים דשנים ורעננים בהיכלו, פעם א' אירע לו שבא עליו חיל גדול ממרחק ובאו עד לעיר המלוכה ויבואו אל ארמון המלך וישבו כל בני המלך והוליכום בשבי למרחוק עד קצה הארץ, והיו שם בשביה ושם לא שמרום עוד כי לא יוכלו לברוח כי אינם יודעים כלל מקצה הארץ דרך מבוא לבא אל אביהם והיו שם בצרה גדולה מפוזרין זה בכאן וזה בכאן. פעם אחד אירע שהיה עני אחד בעטלי"ר שהיה דר בעיר המלוכה, והלך משוט על פני הארץ למרחקים לקבץ מעות ויבא עד עיר א' אשר היה שם בן אחד של המלך וכראותו את העני ההוא שמח שמחה גדולה ויתפוס בו ולא זזה ידו מתוך ידו מרוב שמחה כאלו ראה את אביו, וישאל את הבעטליר ההוא מתי בדעתך לילך למקומך, ויאמר לו כי בדעתו לנוע עוד ב' או ג' שנים לקבץ עד בואו לשם, וזה בן המלך החזיק בו באשר הלך הלך גם הוא ונעו ונדו כמה שנים עד בואם לעיר המלוכה, ובבואם כראות המלך את בנו ויחבקהו וינשקהו ויגלח ויחלף שמלותיו והיה למלך שמחה גדולה, בתוך כך ראה המלך בעטליר א' עם בנו ושאלו אביו מי הוא זה, ויאמר אבי זה האיש אשר הביאני עד הלום והוא מלטני מהשבי ואחת נשבעתי שלעולם לא יסור זה האיש מאתי, וכשמוע המלך הוטב הדבר בעיניו ויצו וירחצוהו והלבישוהו בגדים מפוארים וישימהו לשר גדול והיה שוה במעלה לעולם עם בן המלך.
<b>וכאשר</b> ראו זאת כל הבעטלירס אשר בעיר המלוכה לבשו קנאה בבעטליר הזה שנעשה שר וחשוב וילכו כולם לשוט בארץ סביבות המדינות אשר שיערו בדעתם שבני המלך נפוצים שמה, ויפגע א' מהם בבן א' של המלך וכראותו בן המלך שמח שמחה רבה ויחזיקהו בב' ידיו ולא זז ממנו וידבר אתו כמה זמן יהיה עד עת שאפשר להם לבוא למקומם ונזדמן הדבר כי בעודם מדברים יחד נסע שר א' גדול של המלך ההוא במרכבה חשובה כי נסע שם למסחר וירא ממרכבתו ויכר את בן המלך והשר ההוא לרוב אהבתו אל המלך וחשיבות בנו אצלו שמחה גדולה באה עליו כי יקח את בן המלך לביתו והוא לא חשב לקבלת שכר מאת המלך רק לשמח את המלך להביא בנו אליו ויפול מעל המרכבה ויחזיק בבן המלך וינשקהו ויחבקהו וגם בן המלך שמח לקראתו ותיכף בראותו אותו עזב את הבעטליר ההוא כי למה לו לילך נע ונד כמה שנים עמו ויעלהו השר על המרכבה ויעזוב השר ההוא כל המסחר שלו למען לא יתעכב ויבאו בזמן מועט אל עיר המלוכה ומיד הלבישהו בגדים עד אשר לא ניכר כי הוא שבוי ויסעו שניהם יחדיו והבעטליר ההוא נשאר חפוי ראש.
<b>ויהי</b> בנסעם אצל הספר של מדינה ההוא שם אצל הספר יש שומרים ואין מניחים לשום שבוי לצאת משם, ומצאו שם קרוב לספר עוד בן המלך שנשתתף ג"כ עם בעטליר אחד, כראותו את השר ההוא עזב אותו ודבק בשר ההוא. אמנם, כשרצו לצאת מן הספר לא הניחום השומרים כי אמרו אולי שבויים הם כי אין להם אגרת ראיה ממדינתם ובאגרת של השר לא היה כתוב רק איש א' והוכרחו בני המלך להפרד מהשר ולבשו בגדי בעטלירס והלכו עם הבעטליר ההוא יחדיו ועליהם לא הקפידו השומרים כי שכיחי עניים עוברים ושבים ממדינה למדינה ואין מקפיד עליהם ויצאו מהספר, ובצאתם שכבר התחיל מדינות של אביהם המלך אמר להם השר שיסעו שוב עמו, ויאמרו לא נעשה את הדבר הזה כי מאחר שהבעטליר הזה הצילנו ובלעדי לא היה ביכולת לצאת מהמאסר לזאת נשבענו לבלתי נעזבהו והלוך נלך עמו או קח גם אותו אל המרכבה, והוכרח ליקח כולם ונסעו משם זמן מועט ובאו למלך והיה שם שמחה גדולה ושם נעשה השר ההוא בשררה יותר גדולה על אחת כמה וכמה, וגם זה העני נעשה ג"כ לשר וישבו תמיד עם בני המלך זהו המשל.
<b>ואמנם</b> הנמשל הוא דבר אמתי. כי נודע, שנפלו ניצוצי קדושה תוך הקליפה, וכל ניצוץ קדוש הוא בחינת בן מלך ושורה עליו קדושת שם הוי"ה ב"ה. ואמנם ניצוצות קדושות אלו אינם נשמרים, כי בלאו הכי אין באפשרי להמלט מעצמם ולבוא למקומם הרמתה אל ה', ולזאת כל מצות שאנו עושים ענינם הוא להוציא ניצוצות קדושות מהשביה, כל מצוה ומצוה מוציאה ניצוצות המתיחסים והשייכים אל המצוה ההיא, כי הניצוצות קדושות השייכים לזו המצוה אי אפשר להוציאה ע"י מצוה אחרת רק ע"י מצוה זו, ואז מביאין עי"ז הניצוץ ההוא אל המקום אשר היה שם אהלו בתחלה אל מקומו הרמתה ונעשה שם שמחה גדולה והניצוץ ההוא הוא קומה שלימה יכונה בשם בן המלך. והוא מאמז"ל (זהר ח"ג פ"ג:) שהמצוה באה לפני ה' ואומרת פלוני בנך עשאני, ונברא ממנה מלאך קדוש והוא הניצוץ ההוא.
<b>ואמנם</b> אין כל עושי המצות שוים, כי הצדיק העובד את ה' תמיד ועושה מצוה באהבה ויראה שהם שני כנפים להמצוה אז פורחת המצוה ההיא תיכף למקומה ובלילה נשאר הניצוץ ההוא במקומו הרמה בלי עיכוב וצער כמ"ש מזה במ"א, והוא כדמיון השר שאמרנו אשר במשך זמן מועט מביא את בן המלך לאביו. ואמנם מי שאינו עובד את ה' כראוי אם לפעמים יעשה מצוה הוא כדמיון הבעטליר שאמרנו כי בעשותו מצוה אז פוגע בניצוץ המתיחס למצוה ההיא, ואמנם עבור שלא עשה המצוה בדחילו ורחימו כראוי אז אי אפשר למצוה זו לשוב תיכף לבית אביה, ומיד כשמצא הניצוץ ההוא את האדם ההוא העושה המצוה נדבק בו כאשר ידבק האזור במתני האיש ואין מניח אותו הגם שיודע כי לא יגיע תיכף למקומו כי לא עשה לו כנפים ע"י דחילו ורחימו מ"מ נדבק בו הניצוץ ההוא בחושבו כי סוף סוף ע"י האיש ההוא הבעטליר יוכל לבוא אחר כמה שנים למקומו כי דבוק בו תמיד ואחר פטירתו אזי נשמת האדם דבקים בה הניצוצות שהוציאו ובבואו לגיהנם עמו יבואו עד אשר יטהר ובא לפני ה' והניצוצות ההם עמו ונעשה שם שמחה גדולה בהתקרבות ניצוצות ההם לפני ה', ואז האיש המביאם יש לו שכר גדול ויורש גן עדן ונעשה לשר. ולז"א עיקר תולדותיהן של צדיקים מעשים טובים, כי אותן הניצוצות יקראו לו לתולדות ושכרו הרבה מאד ע"פ פעלו.
<b>ואמנם</b> שאר הבעטלירס שאמרנו במשל שהלכו ג"כ לבקש את בני המלך, ענינו בנמשל, כי כל בני אדם אף שאינם צדיקים מחפשים לעשות מצות כפי ההזדמן ומוציאין ניצוצות. ואמנם, בהיות צדיק א' בעיר אשר עובד את ה' תמיד אזי מיד כשאיש א' עושה איזה מצוה ומוציא הניצוץ ונדבק הניצוץ ההוא באיש ההוא וכשהצדיק מזדמן אז בעיר ועובד ה' אזי הניצוץ ההוא מיד בצאתו מהקליפות עוזב את האיש ההוא ופוגע בצדיק ההוא שעושה ג"כ המצוה ההיא כגון ציצית ותפילין וצדקה ודומיהן, אזי עוזב הניצוץ ההוא את כל האנשים שעשו מצוה זו ומתקרבים כולם בצדיק ההוא כי על ידו יגיעו תיכץ למקומם הרמתה, הוא מ"ש במשל שעזב בן המלך את הבעטליר ועלה למרכבת השר ההוא, ממילא א"כ נשאר זה האיש העושה מצוה ההיא בפחי נפש ומאומה אין בידו. ודבר זה נראה בחוש, כי בזמן שאין שום צדיק בעיר אזי כל אדם עושה מצוה לפעמים, וכשהצדיק בעיר תראה כי כל צרכי מצוה שצריך להעשות בעיר נעשים על ידו, כי כל המצות והניצוצים שבהם חושקים ונסים אליו והבן. ולכן אף המצות שאחרים עושים מ"מ הניצוץ ההוא בצאתו משביו נס ומתדבק להצדיק ההוא.
<b>ואמנם</b> ענין בעטליר הג' שאמרנו במשל אשר לא היה השר יכול להצילו בלעדי הבעטליר. ענינו בנמשל הוא, כי כל מצוה יש לה ניצוצות המתייחסים אליה אי אפשר להוציא אותן ניצוצות ע"י מצוה אחרת, וא"כ במצות שבין אדם למקום יכול הצדיק לעשות לבדו, ולכן דרך משל בהניחו תפילין אזי כל ניצוצות שהוציאו מניחי תפילין דבקים כולם בהצדיק. אכן מצות שבין אדם לחבירו כענין הוכח תוכיח, וכענין המשפט, שזה אי אפשר להעשות בלעדי אנשי העיר, א"כ כשהצדיק מוכיחם והם צייתים אליו ממילא הוציא הצדיק ניצוצות השייכים למצות הוכח תוכיח ואי אפשר לאותן הניצוצות להוציאן מהמאסר זולתי ע"י בעטלירס הללו. וכן כשטוענין הבעלי דינים לפני הדיין הצדיק והוא פוסק להם משפטים ע"פ התורה והם צייתים, ממילא באמצעות הבעלי דינים הוציא ניצוצות השייכים למצות הדינים, אז בצאת אותן הניצוצות לא יפרדו מאנשים ההם להדבק בהצדיק ההוא מאחר שלא היה יכול הצדיק להצילם בלעדי האנשים ההם. לזאת מוכרח הצדיק הנ"ל להשתתף עם האנשים ההם, ואז נשמת האנשים ההם והניצוצות דבקים כולם בנשמת הצדיק ההוא ואז כל הניצוצות שהוציאו הם אפילו במצות שבין אדם למקום כולם חוזרים להעושים ההם ובאמצעות הצדיק בעלות מצותיו עולים כל מצות האנשים ההם מיד אל מקומם.
<b>וממילא</b> נתישב קושית נזר הקודש, ויפה אמר לוט שלא יוכל להיות אצל אברהם אבינו ע"ה, כי בהיותו בסדום שהיו כולם רשעים לכן כשעשה לוט לפעמים איזה מצוה שלמד מאברהם אבינו ע"ה כענין הכנסת אורחים וכדומה אז הוציא ניצוצות, וגם כל אנשי העיר בעשותם לפעמים איזה מצוה ירש לוט אותם כי דבקו הניצוצות בו כי גם בני נח בעשותם לפעמים מצות השייכים להם מוציאים ניצוצות ויש להם שכר טוב בערכם. מה שאין כן בבואו לאברהם אבינו עליו השלום אף אם יעשה לפעמים איזה מצוה ידבק הניצוץ ההוא באברהם אבינו עליו השלום, וכן הוא ענין הצרפית. ויהיה ענין לוט כשהיה בסדום כענין בעטליר הראשון, ובבואו לאברהם אבינו עליו השלום יהיה כענין הבעטליר הב'. ואמנם בהיות אנשי העיר צייתים להצדיק ההוא מקשיבים לתוכחתו ועושים ושומעים משפטו אשר ישפוט ביניהם יהיו כענין הבעטליר השלישי המרויח יותר מהראשון כי נוסע עם השר במרכבתו וכמש"ל ועל זה ארז"ל שהצדיק מגין על בני דורו וק"ל.
<b>וזה</b> שאמרו רז"ל (אבות ב, ה) במקום שאין אנשים השתדל להיות איש, כי אז יתדבקו כל הניצוצות בך וכאמור. ובזה מובן גם כן ענין נח איש צדיק תמים היה בדורותיו, ואמרו רז"ל (בראשית רבה ל, י) אלו היה בדורו של אברהם לא היה נחשב לכלום. ויש לדקדק, אחר שצדיק היה איך לא היה נחשב לכלום, נהי שלא היה חשוב כל כך כמו בדורו מכל מקום היה חשוב קצת. וגם צריך לדקדק ענין הקפת התיבה דובים ואריות שרצו להרגו, וקשה מה בצע להם בהריגתו ההצל יצילו את עצמם בהריגתו, ובמקומו כתבנו מזה ע"ש. ולדברינו אלה יובן ג"כ כי אמת שדור המבול היו רשעים, מ"מ לא ימלט איש א' עשה ודאי איזה טוב לפעמים ומוציא ניצוץ ושכרו הרבה מאוד והוא כתריס בפני הפורעניות ולא היה בא מבול עליהם זולת שהיה נח ביניהם לכן נשארו הם רקים מכל כי כל הניצוצות דבקו בו כי הוכיחם ולא שמעו לו כמשארז"ל, ולכן היה ענינם כענין בעטליר הב' שאמרנו.
<b>ולזה</b> אה"כ אלה תולדות נח ודרשו רז"ל עיקר תולדותיהן של צדיקים מעשים טובים, שהוא ענין הניצוצות כמש"ל. ויאמר הכתוב אלה תולדות נח, ר"ל ריבוי הניצוצות שדבקו בנח הסבה הוא כי נח איש צדיק תמים היה בדורותיו, ר"ל באמצעות דורותיו שהיו רשעים, ובמקום שאין אנשים השתדל הוא להיות איש, ולכן כל הניצוצות דבקו בו ואלו היה בדורו של אברהם לא היה חשוב כלום כי כל הניצוצות שהוציא הוא היו דבקים באברהם, ובראות דורו דבר זה שאין להם שום מצוה להגן עבור כי נח ביניהם רצו להורגו ואז מיד כשיעשו איזה מצוה מעט היה מגין עליהם מהבאת המבול והוצרך ה' לסגור בעד נח וק"ל. ובזה נבין מאמרם ז"ל (בבא בתרא ט.) שגדול המעשה יותר מהעושה. ירצה, כי הצדיק המעשה אנשים לדבר מצוה הוציא ניצוצות ומשתתף עם האנשים העושים כאמור, וזכו הרבים העושים על ידו מה שלא זכו אם היו עושים מעצמם, כי אז היה דבוק הניצוץ בהצדיק. משא"כ עכשיו שהוציא ניצוצות התלוי במצות מעשה ואז משתתף עמהן יחד בניצוצות אלו והבן.
<b>ובזה</b> יבואר אומרם ז"ל (אבות ה, כא) משה זכה וזיכה את הרבים זכות הרבים תלוי בו שנאמר (דברים לג, כא) צדקת ה' עשה ומשפטיו עם ישראל. וצריך ביאור, מהו ענין זכות הרבים התלוי בו ואיך נלמד מפסוק זה, וגם גוף הפסוק אינו מובן כלל. ותו מה ענין מאמר זה אל הקודם כל המזכה את הרבים אין חטא בא על ידו. ויובן עם דברינו, כי בהיות הצדיק בין אנשים ואין מוכיחן ולא שופט משפטן אזי נמשך מזה חסרון לאנשי העיר כי נשארו ערומים מכל מצוה, כי כל אשר הם עושים הוא העושה, כי כל הניצוצות דבוקים בו, אמנם בהוכיחו אותם או הוא ביניהם לדיין ושופט אמת אין נמשך להם חסרון, אדרבה, זוכים על ידו כמו שכתבתי לעיל. ולז"א שכל צדיק המזכה את הרבים אין חטא בא על ידו, חטא הוא חסרון, ר"ל שאין נמשך להם חסרון ע"י של הצדיק, כי עם היות שניצוצות מהמצות שבין אדם למקום שהם עושים דבקים בהצדיק ההוא, מ"מ בהיותו מזכה אותן ע"י שהוא מעשה אותן או ע"י משפט אמת ששופט ביניהם ואז נעשה שותף עמהן בניצוצות ההם ואז חוזרין להם כל הניצוצות הראשונים ג"כ כי הם עולים בהיותם כולם תלוים בצדיק ההוא כמשל בעטליר השלישי שאמרנו.
<b>ולז"א</b> משה זכה וזיכה את הרבים שהדריכם בדרך ישרה, ואז לא די שלא הפסידו ניצוצות שלהם אלא אדרבה הרויחו כי הלא זכות הרבים תלוי בו, ר"ל כל מצות שעושין תלוים במשה רבינו ע"ה ועולים במהרה, משא"כ אילו עשו מצות ההם בעצמם ולא היה משה רבינו ע"ה ביניהם לא עלה זכותן ומצותן תיכף כמו שכתבתי לעיל. ועל זה מביא הפסוק צדקת ה', ר"ל מצות שבין אדם למקום, 'עשה' דייקא, ר"ל באותן הניצוצות אין שום אדם שותף עמו אלא הוא לבדו הוא העושה, משא"כ 'ומשפטיו', ר"ל הניצוצות שהוציא ע"י מצות המשפט הוא בשותפות 'עם ישראל' ועלו הניצוצות ההם ביחד עם נשמותיהם של ישראל באמצעות נשמת משה רבינו ע"ה ממילא הוחזר להם כל הניצוצות והבן.
<b></b> ובזה נוכל לומר ביאור ותן שכר טוב לכל הבוטחים בשמך באמת ושים חלקנו עמהם לעולם ולא נבוש. ירצה, כי כל אדם מחזיק את עצמו עני בדעת ואפילו כל העולם אומרים צדיק אתה כו' (נדה ל:), וא"כ ניצוצות שמוציא ינוסו ויתדבקו בצדיק, והנה מי שאינו בוטח בה' ירא להוכיח הרבים כי ירא מפניהם משא"כ הבוטח. ולז"א ותן שכר טוב לכל הבוטחים בשמך כו', ר"ל אם תתן שכר טוב שלנו לצדיק יותן לצדיק הבוטח בשמך והוא יוכיח אותנו, ועי"ז ושים חלקנו עמהם שיהיה גם לנו חלק עם צדיקים כאלה שנהיה יחדיו שותפים, וממילא ולא נבוש, ר"ל שלא נצא בפחי נפש לישאר ח"ו ריקם ממצות שלנו והבן.
<b>ובזה</b> נבוא לבאר בפסוקי יתרו וזה תוארם: ויהי ממחרת וישב משה לשפוט את העם ויעמוד העם על משה מן הבוקר עד הערב וירא חותן משה כו' ויאמר מה הדבר הזה אשר אתה עושה לעם מדוע אתה יושב לבדך וכל העם נצב עליך מן הבקר עד ערב ויאמר משה לחותנו כי יבוא אלי העם לדרוש אלהים כי יהיה להם דבר בא אלי, (ידוע הקושיא דהוה לי למימר באים אלי), ושפטתי בין איש ובין רעהו כו' והודעתי את חקי האלהים כו' ויאמר חותן משה אליו לא טוב כו' כי כבד כו' עתה שמע בקולי איעצך כו' והבאת אתה את הדברים אל האלהים והזהרת אתהם את החוקים כו' והודעת להם את הדרך ילכו בה ואת המעשה אשר יעשון, (יש לדקדק תיבת 'אשר', ומדוע לא אמר תחלה אשר ילכו בה), ואתה תחזה מכל העם אנשי חיל כו' אם את הדבר הזה תעשה וצוך אלהים ויכלת עמוד וגם כל העם הזה על מקומו יבא בשלום ע"כ, ולא נאריך בדקדוקים רק נדקדק מה זו חכמה גדולה ועצה שנתן יתרו למשה רבינו ע"ה, כי לכאורה עצה זו פשוטה ומה מהללו של יתרו שיתר פרשה אחת שבתורה כאלו חידש איזה שכל גדול, וגם מה ביאור על מקומו יבוא בשלום.
<b>וכל</b> זה יבוא לכלל ישוב עם דברינו. כי משה רבינו ע"ה להיותו רועה נאמן וחפץ בטובתן של ישראל לעולם, וכראותו הדור ההוא עם שהיו כולם נביאים ובעלי רוח הקודש דור דעה, אף על פי כן להיות משה רבינו ע"ה ביניהם אזי ניצוצות של כל המצות שלהם בו היו מתדבקים כי לא קם כמשה, לזאת עשה תקנה לזה והיה מלמד לישראל ומוכיחן ומזהירן. ואולם, להיותן דור דעה והגיעו להשגת כל התורה שוב לא היו צריכין כל כך שילמדם בכל עת, לכן שפט בעצמו משפט כל אחד ואחד עד שעי"ז נשתתף ונתחבר עם כל אחד ואחד מישראל בפני עצמו הן צדיקים שבהן הן רשעים בכדי שנשמת כולם עם ניצוצי מצותיהן יוכל לבא אל מקומם וכאמור.
<b>ולזה</b> אמר הכתוב וישב משה לשפוט את העם ועי"ז ויעמוד העם על משה, על מלשון אצל ורצונו שכולם נתאחדו ונשתתפו עם משה רבינו ע"ה מן הבקר עד הערב. ירצה, ע"ד שארז"ל (בראשית רבה ג, ח) ויהי ערב אלו מעשיהן של רשעים ויהי בוקר אלו מעשיהן של צדיקים, ור"ל כי כלם נתחברו אליו מצדיקים עד רשעים. ויאמר מה הדבר הזה כו', למה אתה מתכוון שתהיה אתה לבדך דייקא כל השופט. ויאמר משה לחותנו טעם האמור כי יבא אלי העם ר"ל ע"י זה העם בא אלי ומתחבר עמי וצריכין הם מאד שאתחבר עמהן, כי יהיה להם דבר, ר"ל משום שבהיות נזדמן להם איזה דבר מצוה לעשות, בא אלי, ר"ל בא אותה המצוה וניצוצות אלי וא"כ ישארו הם רקים. ולכן התקנה לזה ושפטתי בין איש ובין רעהו, וזהו תקנה א', שעי"ז משתתפין עמי כביאור הפסוק ומשפטיו עם ישראל, וזאת שנית והודעתי את חקי כו' שאני מוכיחם ומדריכם. אולם תקנת המשפט היא בעצם וראשונה, כי תקנת הודעת החקים איננו דבר מתמיד כי בהיותו יודע מה יעשה אין צריך שוב לתוכחה והודעה.
<b>וע"ז</b> השיבו יתרו כי לא טוב הדבר כי כבד ממנו הדבר, עם שמצד רוחניות מדריגת משה רבינו ע"ה יש בידו כח לתקן כל ישראל ולהעלותם על ידו למקומם, מ"מ מצד גופו כבד הטירחא לפניו לא יוכל לסבול, ולכן אמר איעצך אתן לך עצה נכונה שגם גופך יוכל לסבול וגם תוכל לתקן כל ישראל ולהביא כל אחד למקומו, היה אתה לעם כו' והבאת אתה את הדברים אל האלהים, ר"ל שתוכל להביא את כל דבר מצותיהן וניצוצותיהן אל ה' זה יהיה ע"פ תקנה השנית שאמרתי דהיינו והזהרת אתהם את החוקים, ומה שאמרת שאין זה דבר מתמיד כי מי שלמד וידע שוב אין צריך ללימוד ולתוכחה לזה אני נותן לך עצה, והודעת להם את הדרך ילכו בה ר"ל הן מי שצריך להודעה שאינו יודע תודיעו אתה, והן ואת המעשה אשר יעשון בלאו הכי (ולכן בראשונה לא אמר אשר וק"ל), ר"ל שאף מי שיודע תהיה לו אתה גדול המעשה ולא יעשו בלתי על ידיך, נמצא זהו תקנה עיקרית, ועוד תעשה תקנת המשפט לפועל ולא יהיה לך כ"כ טרחא אלא ואתה תחזה מכל העם כו' והיה כל הדבר הגדול יביאו אליך וכל הדבר הקטן ישפטו הם, ר"ל כי למה לך לשפוט כל אחד ואחד הרי אם ישפטו האנשי חיל וישתתפו בניצוצי המשפט עם ישראל ואח"כ בהיותך עוסק במשפט דבר גדול הלא כל ניצוצי המשפט ההמה יתדבקו בך ותהיה ג"כ משותף עם אנשי חיל ועם כל ישראל באמצעות האנשי חיל ועכ"פ ונשאו אתך במשא העם משא וטירחא גשמיית, ואם את הדבר הזה תעשה הרי ויכלת עמוד, שלא יכבד ממך וגם העם הזה על מקומו יבא כו', ר"ל מה שאתה חפץ להביאם למקומם זה יהיה ג"כ בהיותך עושה כן והבן. נמצא זהו עצה נכונה שנתן לו בב' דברים, א' שלא יעשו ישראל אפילו המעשה הידוע להם אלא ע"י משה רבינו ע"ה, וזאת שנית שגם בהיותך דן הוא רק דבר גדול מ"מ ישתתף עמהן וכאמור.
<b>יוצא</b> מכלל דברינו, כי בהיות הצדיק בעיר או במדינה יומשך היזק רב לאנשים, כי ישארו ריקים מכל מצוה. והתקנה לזה הם ב' דברים, הא' שיסורו למשמעתו לקבל תוכחתו ולקיים דבריו, שנית ע"י ששופט משפטם, וכאשר נתבאר כי עשה משה רבינו ע"ה ב' תקנות אלו, אבל בהיות אין ב' תקנות אלו לא די שאינן מרויחים אלא אף מפסידים. ובזה נראה לי לפרש מאמר דוד המלך ע"ה שהתחלנו, אמר על כן לא יקומו רשעים כו'. ירצה, כי לפעמים יש רשעים גמורים והם העושים להכעיס ואלו לא יעשו שום מצוה לעולם, ממילא כשיתמלא סאתם יקבלו עונשם עונש מוחלט כי אין מצוה להגן ולהיות כתריס בפני הפורעניות. אמנם יש אנשים אשר לרוב תאוותם אי אפשר להם לכבוש יצרם ואלו כמעט נחשבו לאונס כי יצרם אנסם ולכן אינם רק בגדר חטאים שהוא קרוב לשוגג, ואלו האנשים לפעמים רבים יעשו מצוה, ואלו אף בהתמלא סאתם מעונות מ"מ המצות מגינות בפני הפורעניות. אולם, כי יהיה ביניהם צדיקים הם ריקים מהמצות כי הניצוצות אוהבים יותר להתדבק במצות שעושה הצדיק, ועי"ז מצות אלו החטאים נאבד מהם ויהיו גם הם בגדר רשעים עם היות שאינם רק חטאים. ולז"א הכתוב על כן לא יקומו רשעים במשפט בשום אופן בהתמלא סאתם, וחטאים ג"כ לא יקומו אם יהיה בעדת צדיקים דוקא, והטעם, כי יודע ה' דרך צדיקים כו', כל ניצוץ קדוש אותיות הוי"ה ב"ה שורה בו ומחייהו, כי אוהב את הדרך דהיינו המצוה שהצדיק עושה להתדבק בו, ועל כן ודרך רשעים תאבד, ר"ל התורה והמצוה דאיקרי דרך שהרשע עושה נאבד ממנו, ועי"ז קראם רשעים עם שאינם רק חטאים וק"ל.
<b>ובזה</b> נשובה לבאר ענין סדום, ותראה שנתישבו כל הדקדוקים. הנה כאשר שמע אברהם אבינו ע"ה שרצה ה' ית"ש לחרוץ משפטם ולעשות בם כלה, אמר, היתכן שלא ימצא במדינה שלימה כמה אנשים שיעשו לפעמים מצות השייכים לבני נח ומוציאין ניצוצות ומגינות מצות אלו עליהם בלי לשלוט בהם האף לעשותן כלה, אלא על כרחך יש שם במדינה צדיקים גמורים אשר כל הניצוצות נדבקים אליהם, והוי חטאים בעדת צדיקים, ואותן הצדיקים אין להם שייכות עם אנשי המדינה כי אינם צייתים בני המדינה להצדיקים ולא שופטים משפטם. ועל זה אמר אברהם אבינו ע"ה האף תספה וידוקדק הכל.
<b>ונחזור</b> עוד מה שכתבתי לעיל לתרץ קושית בעל נזר הקודש במאמר לוט וצרפית, דאין שייך זה בשופט כל הארץ ית"ש שידיעתו מקפת גם ברחוקים, ולזאת היה התירוץ שזהו על פי שהניצוצות כולם מתלקטים אליו ונתרוקנים האנשים ממצות. ולז"א האף תספה צדיק עם רשע, ר"ל אי אפשר לאף לספות ולעשות כלה אלא אם כן בהיות צדיק עם הרשע, וא"כ על כרחך יש צדיקים בסדום, ולפ"ז אבקשה נא אולי ימצאון חמשים צדיקים בתוך העיר דייקא, ר"ל שמא מאותן הצדיקים שביניהם יש חמשים צדיקים אשר הם צדיקים בתוך העיר, ר"ל שצדקתם הוא בתוך העיר ע"י תוכחה וגדול המעשה או עשות משפט, ובכי האי גוונא האף תספה ולא תשא למקום למען חמשים הצדיקים אשר 'בקרבה' דייקא, דבכי האי גוונא הצדיק מגין. חלילה לך מעשות כדבר הזה, ר"ל בכי האי גוונא שצדקתם בתוך העיר חלילה לך להמית ע"י שהצדיק עם רשע, דאדרבה בכי האי גוונא מגין הצדיק, וכי תימא 'והיה כצדיק כרשע', ר"ל שמא תאמר שאין שום חילוק אלא צדיק זה המוכיח ושופט הוא כצדיק סתמא, ורשע זה ששומע לפעמים לקול מורים הוא כרשע זה שאינו שומע, ולז"א שני כפי"ן הדמיון לומר מאן לימא לן חילוק זה אלא הטעם כפשוטו שבהיות רשע אצל צדיק ע"י שרואין מעשי הצדיק נחשב זה לרשע נגדו, לז"א חלילה לך דא"כ השופט כל הארץ דווקא לא יעשה משפט, והיינו קושית נזר הקודש דאם כפשוטו מדוע אינך עושה משפט זה גם בהיות אין הצדיק אצל הרשע רק ברחוק ממנו כי אתה שופט כל הארץ וידיעתך מקפת ברחוקים, אלא על כרחך שאין הטעם כפשוטו, אלא ע"י שכל הניצוצות באים אליו, ממילא א"כ בהיות חמשים צדיקים 'בתוך העיר' דייקא הצל יצילו כולם להאי טעמא.
<b>כל</b> זה היה טענת אברהם אבינו ע"ה. וע"ז השיב לו הש"י שהאמת כך הוא אם אמצא בסדום חמשים צדיקים בתוך העיר דייקא ונשאתי לכל המקום בעבורם, ועז"א אולי יחסרון חמשים הצדיקים חמשה לא בא לומר שלא יהיה רק מ"ה צדיקים והשאר כולם רשעים, דבכהאי גוונא היה נכון לבו בטוח שיצילו, אלא חשש שמא בין אלו החמשים צדיקים לא יהיו רק מ"ה המתקנים וחמשה צדיקים המקלקלים היינו שאין מוכיחין אולי הם יקלקלו, ולז"א אולי יחסרון חמשים צדיקים הללו חמשה שאותן החמשה אינם בתוך העיר התשחית בחמשה דייקא את כל העיר וכי כדאי שבשביל אלו החמשה תשחית את העיר, והשיב לו הש"י שבכהאי גוונא ג"כ לא ישחית, וכן כל הבקשות עד סוף הפרשה היה בכהאי גוונא שמן החמשים צדיקים לא יהיה רק עשרה מהם בתוך העיר.
<b>ואמנם</b> כל טענות הללו טען אברהם אבינו ע"ה לפי סברתו שחריצת משפטם הוא רק ע"י שיש צדיקים ביניהם. אבל האמת הוא, שמנער עד זקן היו רשעים ואין מקום לטענת אברהם אבינו ע"ה. אכן, מאז בא לוט אצלם היה נחשב לצדיק נגדם ע"פ מדותיו שלמד מאברהם אבינו ע"ה, ולכן הועילה טענת אברהם אבינו ע"ה שעדיין עשה ה' נסיון בהם ונתן בלבם ביום ההוא שיעמידו את לוט לשופט ובהיות אולי יצייתוהו וישמעו פעם א' או ב' לתוכחתו, או ישפוט משפטם ויצייתו לו ועי"ז ינצלו. ולזאת אמר הכתוב אחרי תפלת אברהם אבינו ע"ה ויבואו שני המלאכים ולוט ישב כתיב אותו היום מנוהו שופט כו' כאמור וירא לוט וירץ לקראתם כו', יש לומר שכבר ידע לוט מה מעשיהם שבאו להפוך סדום, רק ע"י שנתמנה שופט אמר להם סורו נא אל בית עבדכם ולינו כו' ובהיות אנשי העיר יראו זאת ולא יחושו לזה ויצייתו לי בענין קבלת האורחין ממילא והשכמתם והלכתם לדרככם כי תתבטל הגזירה. ובאמת כן היה, לולא כי כולם נסבו ובאמור לוט אליהם אל נא אחי תרעו אמרו גש הלאה ולא קבלו תוכחתו, ועדיין אם עשה משפט ביניהם היו ניצולים, ויאמרו האחד בא לגור וישפוט כו', ועז"א מי לך פה כמאמרם ז"ל (בראשית רבה כו, ה) פה ללמד זכות, ולז"א בבראשית רבה שבאותו הלילה נגמר דין סדום וכאמור ע"י שאמרו גש הלאה, וע"י מאמר האחד בא לגור ונכון ודו"ק. תשלום המאמר תמצא בפרשת וישב שנת תקס"ג וע' בדרוש חוקת בלק תקס"ג.
<b>ויען</b> אברהם ויאמר הנה נא הואלתי לדבר אל ה' ואנכי עפר ואפר. יש לדקדק מאי בעי באומרו הנה נא הואלתי, וגם באומרו ואנכי עפר ואפר. ואולי, כי ודאי כשאמר אברהם אבינו ע"ה אולי ימצאון חמשים היה ברצונו דדוקא ע"י חמשים ינצלו, דודאי אי אפשר לומר שגם בראשונה היה דעתו על עשרה, רק שרצה לפייס את ה' מעט מעט מנ' עד יו"ד דהא ודאי ליתא שידבר אברהם אבינו ע"ה כך עם בוחן לבות וכליות. אלא ודאי מתחלה היה ברצונו דדוקא ע"י חמשים ינצלו, וכאשר השיב לו הש"י אם אמצא בסדום כו' הבין שאין שם חמשים והתפלל על מ"ה וכן הכל. ולהיות נודע שדיבור הצדיק עושה רושם בעולמות הן לטוב כו' ומכל שכן קדוש עליון האדם הגדול אברהם אבינו ע"ה ויש חשש דמכיון שאמר מתחילה חמשים שוב לא יועיל אם יהיה פחות לזה, בא ברוב ענותנותו ואמר עם היות שהואלתי לדבר על חמשים מ"מ אין חשש, כי אנכי עפר ואפר וק"ל.
<b>עוד</b> יתכן אומרו הנה נא הואלתי כו', עם מאמרם ז"ל (חולין פ"ט.) משלשה ענוים משה אברהם ודוד, דוד המלך ע"ה אמר (תהילים כב, ז) ואנכי תולעת ולא איש, ותולעת עכ"פ ממיני החי, ואברהם אמר אנכי עפר ואפר, וזה ענוה יותר שהמשיל את עצמו לדומם, ומשה רבינו ע"ה אמר ונחנו מה, שאינו אפילו כדומם. ויש לדקדק, תיבת ולא איש מיותר, וכי סלקא דעתך שתולעת הוא איש. עוד יש לדקדק דהא גדר ענוה הגמורה הוא היות האדם מוחזק בעיני עצמו מציאות גרוע מכל המציאות, א"כ אברהם אבינו ע"ה שנדמה בעיני עצמו כעפר, ודוד המלך ע"ה כתולעת, האם ח"ו לא היו עדיין בתכלית הענוה הא ודאי ליתא.
<b>ונראה</b> לי כי עם היות שמשה רבינו ע"ה לא מצא שום מציאות אשר יהיה הוא שוה אליו עד שאמר ונחנו מה, וקדושי עליון אלו נדמו בעיני עצמם לדומם או לחי מ"מ גם הם היו בעיניהם שפלים מכל מיני המציאות, כי נודע שלא עשה ה' שום דבר בעולם לבטלה מקרני ראמים כו', נמצא הדומם או התולעת שנבראו להיות דומם או תולעת כבר השלימו חוקם ותכליתן אשר אליו נבראו. ואמנם האדם שנברא לתכלית להיות אדם שלם אם הוא נמשל כבהמות הרי כבר נבראת הבהמה, ולכן כל עוד שלא הגיע האדם למדריגה התכליית אשר בכח האדם להגיע לא השלים חוקו ותכליתו והוא גרוע מכל המציאות השפלי שפלים כי הם כבר השלימו חוקם. ולזה כאשר דוד המלך ע"ה ברוב הענוה שבו נדמה בעיני עצמו לתולעת, ממילא היה שפל בעיניו יותר מהתולעת ואפילו מהדומם, כי התולעת והדומם כבר השלימו חוקם, לז"א ואנכי תולעת שאין בו מעלה וערך רק כערך התולעת, וא"כ אני גרוע ממנה מצד 'ולא איש', ר"ל מצד שלא הגעתי למדריגת איש אשר בעבורה נבראתי. וכן אברהם אבינו ע"ה אחר שנדמה בעיני עצמו כעפר ואפר וק"ל.
<b>ונוכל</b> לומר שעוד יותר מזה היה שפל בעיני עצמו אחרי ראותו שה' הפליא חסדו לדבר עמו תמיד במראה הנבואה, ועי"ז מוכן האדם לבוא למדריגות גדולות, וכאשר השגיח על עצמות ערכו מצא את עצמו רק במדרגת עפר הרי שפלות על שפלות, כי אף אם לא היה במדרגות הנבואה הוא שפלות מצד היותו עפר ולא איש אשר בעבור זה נברא, וזאת שנית שהפליא ה' חסדו ויעלהו גם עלה לדבר עמו בנבואה ואף על פי כן ראה עת עצמו בבחינת עפר והיינו שרצה להקטין ערכו מאד ולהגדיל שפלותו, ועז"א הנה נא הואלתי כבר לדבר אל ה' בבחינת הנבואה, ואף על פי כן ואנכי עפר ואפר וק"ל.
<b>ויבואו</b> שני המלאכים סדומה בערב כו' והשכמתם והלכתם לדרככם כו' טרם ישכבון כו' נסבו כו'. צריך לדקדק, אם לוט הגיד להמלאכים והשכמתם והלכתם לדרככם לחסרון ידיעתו שלא ידע שהם באו לעשות המעשה ההוא בסדום לא היה להתורה לכתוב מילין דהדיוטא שנאמרו מחסרון ידיעתו. ונוכל לומר, דאולי כבר שמע לוט מבית אברהם ענין הפיכת סדום, רק לפי שעיקר חטא סדום היה שנשבת רגל אורח מביניהם ועל פי רוב יתבטל גזירה רעה מהעיר ע"י מעשה טוב שיעשה שם א' מאנשי העיר ומגין על כל העיר, ובאמת כתב באור החיים שלולא המעשה שעשו אנשי העיר טרם ישכבון עדיין היה אפשר שתתבטל הגזירה ע"ש, לזה אמר להם לוט שיסורו אל ביתו ויקיים הכנסת אורחים והשכמתם והלכתם לדרככם כי לא יעשו עוד שליחותם כי עי"ז תתבטל הגזירה. ומגיד הכתוב שבאמת היה אפשר להיות כך לולא כי טרם ישכבון כו', וגם באומרם האחד בא לגור כו' והרעו ללוט על המעשה שעשה לכן נעשה מה שנעשה וק"ל.
<b>ויסע</b> משם אברהם ארצה הנגב כו' ויאמר אברהם אל שרה אשתו אחותי היא וישלח אבימלך כו' ויקרא אבימלך לאברהם ויאמר לו מה עשית לנו כו' מעשים אשר לא יעשו עשית עמדי. יש לדקדק, דזה מיותר אחרי שכבר אמר לו שהביא על ממלכתו חטאה גדולה, ורש"י ז"ל מתרץ זה ופירש מכה שלא הורגלה כו' ע"ש. ויאמר אברהם כי אמרתי רק אין יראת אלהים במקום הזה והרגוני על דבר אשתי. ויש לדקדק כי התירוץ זה מובן מאליו ומה שאל אבימלך עד שהוצרך לתשובת אברהם. ובפרשת לך לך ויהי כאשר הקריב אברם לבוא מצרימה ויאמר אל שרה הנה נא ידעתי כי אשה יפת מראה את והיה כי יראו אותך המצרים ואמרו אשתו זאת והרגו אותי ואתך יחיו אמרי נא אחותי את למען ייטב לי בעבורך וחיתה נפשי בגללך, פירשו המפרשים במ"ש 'אמרי נא' כי תיבת נא פירושו עתה. וירצה, כי כאשר הקריב לבוא מצרימה לא היה עדיין תוך העיר צוה עליה שתפרסם תיכף היותה אחותו לא תמתין עד אשר ישאלו את פיה במצרים כי שמא לא ישאלוה כלום ובראותה איש ואשה יבינו שאשתו זאת והרגו אותו, עיין באור החיים.
<b>עוד</b> צריך לדקדק באומרו ואותך יחיו, דעל זה אין קפידא, והיה די באומרו עיקר החשש שהוא והרגו אותי. גם יש לדקדק, לפי דברי המפרשים שהבאתי למה הוצרכה לפרסם זאת טרם בואה לעיר, והיה די שמיד בבואה לגבול העיר תגיד זאת בלי שאלה. מלבד זאת יש להפליא במעשים אלו, כי כפי המובן מהם שלא סמך אברהם אבינו ע"ה על נס, כי אלולי זאת לא היה צריך למאמר אחותי את, וא"כ איך נתפייס במאמר אחותי את שתלקח לאנשי עכו"ם בשביל חשש הריגה, והרי בעבודה זרה גלוי עריות שפיכות דמים קיימ"ל יהרג ואל יעבור, ואפילו בשאר עבירות בפרהסיא דינא הכי ואין לך פרהסיא גדול מזה, ואף שארז"ל (סנהדרין ע"ד:) אסתר קרקע עולם היתה שאני התם שהיא לא עשתה שום פעולה, משא"כ כאן במאמר אחותי את אין לך מעשה גדול מזה.
<b>והנראה</b> לתרץ כ"ז בהקדם מ"ש הרא"ם בפרשת שמות אהא דאמרינן (נדרים ל"א:) אמול ואצא סכנה הוא לולד, וז"ל: אך קשה איך התיר לעבור על עשה דמילה משום סכנת הולד, והרי עדיין לא ניתנה תורה דכתיב בה וחי בהם ולא שימות בהם ע"ש. והרב בעל פרשת דרכים (בדרוש שני) תירוץ ע"ז ג' תירוצים. חדא, כי בסוף פ' בן סורר בעי הש"ס אם בן נח מצווה על קידוש השם להיות נהרג ואל יעבור ובעי למפשט מההוא דנעמן שאמר לאלישע (מל"ב ה', יח) לדבר הזה יסלח ה' לעבדך בבוא אדני בית רמון והוא נשען על ידי בהשתחויתי כו' וכתיב ויאמר לו לך לשלום ואם איתא כו', ולפי גירסת התוס' שם לא נפשט האבעיא משום דמשני הא בצנעא הא בפרהסיא, דההוא דנעמן הוא בצנעא דלא היו ישראל בבית רימון שהוא משתחוה שם ואף דבן נח מצווה ג"כ על עבודת כוכבים מ"מ כיון שכולם עובדי כוכבים לא הוי פרהסיא, אבל בפרהסיא אפשר דבן נח מצווה ג"כ על קידוש השם. ואע"ג דבישראל אפילו בצנעא יהרג ואל יעבור בעבודת כוכבים גילוי עריות ושפיכות דמים ובשאר עבירות בפרהסיא יהרג ואל יעבור, היינו דוקא בישראל, דעבודת כוכבים ילפינן מבכל נפשך אפילו נוטל כו', וג"ע ילפינן מנערה המאורסה מקרא דכאשר יקום כו' ורצחו נפש כו', ורוצח גופיה סברא הוא מאי חזית דדמא דידך סומק טפי, אבל בבן נח לסברא זו אין חילוק בין עבודת כוכבים לשאר מצות דידהו בכלהו ובצנעא יעבור ובפרהסיא יהרג, והתם גבי משה בצנעה הוי דלא הוו ישראל בהדיה.
<b>שנית</b> תירץ, דאף אי נימא דבבן נח דינא דיהרג ואל יעבור, זה דוקא בגוף אחד, אבל שיקיים הוא המצוה ויביא לאחר לידי סכנה זו לא שמענו, וא"כ משה שהיה מוזהר למול והתינוק לאו בר מצוה הוא בכהאי גוונא יעבור ולא יביא לאחר לידי סכנה. ומסתברא דהיכא שרוצים להורגו אם לא יעבור מחוייב ליהרג אף אם גם לאחר יומשך איזה סכנה דמה בכך כיון שהוא מצווה שיהרג מאי נפקא מינה בהמשך הסכנה גם לאחר, ולא קאמר הרב אלא היכא דלדידיה ליכא סכנה רק לאחר יהיה סכנה וע"ש.
<b>ג'</b> תירץ, דהך דהוצרך ליכתב וחי בהם הוא דוקא כשקדמה הסכנה וצריך להתרפאות ע"י שיעבור על המצוה, אבל אם עדיין ליכא סכנה לא צריך קרא דודאי יעבור כדי שלא יבוא לידי סכנה. וא"כ אף אם נימא דבן נח לא אמרינן וחי בהם הוא דוקא כשקדמו הסכנה ולכן לא הוצרך למול כיון דעדיין ליכא סכנה מותר לו לעבור עכ"ד, וע"ש באורך ותבין יותר. ולי נראה עוד דבלאו הכי לא קשה קושית הרא"ם, דהא מבואר ביורה דעה (סי' קנ"ה) דכל היכא דאמרינן יהרג ואל יעבור היינו דוקא במעשה אבל בשב ואל תעשה לא, וא"כ אף אי נימא כסברת הרא"ם דבן נח דלא כ' בהו וחי בהם הוי דינו דיהרג, מ"מ לא גרע מעבודת כוכבים וגלוי עריות ושפיכות דמים בישראל דאם הוא בשב ואל תעשה יעבור ולכן ביטל המילה בשביל סכנת הולד. הרי לנו ד' תירוצים על קושית הרא"ם ז"ל.
<b>ובזה</b> נבוא לביאור הפסוקים. אמר, ויהי כאשר הקריב אברם לבוא מצרימה, מגיד לך הכתוב בל תתמה איך התיר אברהם אבינו ע"ה בשביל סכנת נפשות איסור גילוי עריות כמ"ש הב"י (בי"ד סי' קנ"ז) דעובד כוכבים הבא על בת ישראל אשת איש הוי גילוי עריות ויהרג ואל יעבור. ולז"א הכתוב, כי אברהם אבינו ע"ה עשה בהשכל וצוה לשרה לאמר אחותי טרם בואם למצרים, דאז עדיין ליכא סכנה ואז יעבור והותר לה לומר אחותי כתירוץ הג'. וזש"ה כאשר הקריב כו' הנה נא ידעתי כו' והיה כי יראו אותך המצרים ואמרו אשתו זאת דאז כבר נעשה סכנה ושוב לא תהיה רשאי אז לומר אחותי את מאחר שקדמה הסכנה, לזאת אמרי נא (שפירושו תיכף) אחותי את, שתאמר זאת מיד קודם בוא הסכנה, ועוד רימז לה היתר ב' ע"ז באומרו והרגו אותי ואותך יחיו, דבשלמא אם גם את היית באותה הסכנה הוי דינא דיהרג אף אם יומשך סכנה גם לאחר וכמו שכתבתי לעיל בתירוץ הב', משא"כ כיון דאותך יחיו וכאמור.
<b>והנה</b> כאן במעשה דאבימלך אמר הכתוב ויגר בגרר ואח"כ אמר אחותי היא, לא כמו שאמר במצרים טרם בואם לעיר והיה היתר כאמור, משא"כ בגרר כבר קדמה הסכנה וליכא היתר זה. ולז"א לו אבימלך מה עשית לנו כו' מעשים אשר לא יעשו עשית עמדי, ר"ל המעשה הזה שעשית היה היתר בדבר שהוא בשב ואל תעשה משא"כ בקום ועשה, וזה מעשים אשר לא יעשו דייקא עשית ומה היתר יש לך בזה. וע"ז השיב ב' היתרים האחרים. חדא, כי אמרתי רק אין יראת אלהים במקום הזה שאינם מחזיקים באיסור עריות שנאסר לבן נח וא"כ הוי בצנעא כההיא דנעמן. ועוד, והרגוני על דבר אשתי זהו תירוץ ב' הנ"ל שכיון שהוא מסוכן ליהרג ע"י אשתו אין בזה דין יהרג ואל יעבור כתירוץ השני, וזהו שעמדה לו להתיר לה לומר אחי הוא ונכון והבן. תקפד
<b>וה'</b> פקד את שרה כאשר אמר ויעש ה' לשרה כאשר דבר ותהר ותלד שרה לאברהם בן כו'. יש לדקדק כפל הלשון במלות שונות פקד כאשר אמר, ויעש כאשר דבר. ורש"י ז"ל עמד בזה ופירש פקד בהריון ויעש בלידה, והיכן הוא אמירה והיכן הוא דיבור, אמירה ויאמר אלהים אל אברהם אבל שרה אשתך יולדת כו'. ויש לדקדק, חדא, בשלמא בהריון קמ"ל קרא דפקד ה' את שרה בדרך נס, אבל בלידה מאי קמ"ל דלכאורה הלידה היה בטבע מאחר שכבר הרה, ואפילו אם נפשך לומר שגם הלידה היה בדרך נס ופלא, אכתי קרא מיותר דסגי במאי דקאמר מיד בתר הכי ותלד שרה כו'. גם אומרו ותהר ותלד מיותר תיבת ותהר, דבאמרו ותלד כבר ידענו שהרה וילדה. תו קשה קושית המזרחי במה שפירש"י ז"ל האמירה היה מה שאמר הש"י לאברהם בפ' הקודמת, ולא פירש דקאי על מה שאמר לשרה בריש פ' זו. תו תמוה יותר אחרי שפירש רש"י האמירה של אברהם למה לא הביא אמירה הראשונה שבאותה פרשה ויאמר אלהים אל אברהם שרי אשתך לא תקרא כו' וברכתי אותה וגם נתתי ממנה לך בן.
<b>טרם</b> שנבאר כל זה נבאר אותן שתי פרשיות הדיבור שנאמר לאברהם בפ' לך לך והדיבור שנאמר לשרה בפ' זו. וזהו תואר הפסוקים: ויאמר אלהים אל אברהם שרי אשתך לא תקרא כו' וברכתי אותה וגם נתתי ממנה לך בן ויפול אברהם על פניו ויצחק ויאמר בלבו הלבן מאה שנה יולד ואם שרה הבת תשעים שנה תלד ויאמר אברהם אל האלהים לו ישמעאל יחיה לפניך ויאמר אלהים אבל שרה אשתך יולדת לך בן וקראת את שמו יצחק. פירש"י דמ"ש בכאן ויצחק פי' התרגום וחדי וגבי שרה פי' התרגום וחייכת, ולכן הקפיד ה' על שרה ולא על אברהם. ויש לתמוה, דהא אדרבה דיבורי אברהם יותר מבוארים בלשון תימה וריחוק הדבר, דהא אמר בה"א התימה הלבן מאה שנה כו', ואלו דברי שרה אחרי בלותי כו' כבר יכולים להתפרש בניחותא שהוא שבח על גודל הנס, ובדברי אברהם הוצרך רש"י לדחוק שהוא תמיה המתקיימת, ויותר מזה לדברי רש"י איך יפורש אומרו עוד לו ישמעאל יחיה כו' הרי משמע שח"ו נתיאש מבשורה זו. תו יש לדקדק אומרו הלבן בה"א התימה ואח"כ ואם שרה כו' ולמה לא אמר ג"כ בה"א התימה, הגם שמצינו לשון זה בתנ"ך כמו היוחל ארץ ביום אחד אם יולד גוי פעם אחת (ישעיה סו, ח) מ"מ באמת גם בכל מקום שכתוב לשון זה צריך ליתן טעם בהם. תו קשה קושית המזרחי מהו תימה הלא דורות הראשונים הולידו בני ת"ק שנה ע"ש מה שהקשה על רש"י ז"ל, משמעות המפרשים דעיקר התימה של אברהם אבינו ע"ה לא היה רק על שרה הבת צ' תלד כי חדל לה אורח נשים, וא"כ יש תימה בלשון הפסוק דהא ה' התימה אמר על עצמו ועליה נאמר בלשון אם משמע דעיקר תמיהתו על עצמו. ותו תימה דמאמר השני ויאמר אלהים אבל שרה כו' מבואר דח"ו מתחלה לא האמין דאילו לפירש"י דמתחלה לא צחק אין ביאור כלל למאמר זה אבל בקושטא כו', ותו דאם נאמר דח"ו מתחלה לא האמין מה הועיל הכפל מאמרו עוד הפעם.
<b>ובפסוקי</b> הפרשה בדיבור שאל שרה יש לדקדק אומרו שוב כו', ושרה שומעת פתח האהל, מאי נפקא מינה מאיזה מקום שמעה, וגם אומרו והוא אחריו פירש"י ז"ל הפתח היה אחר המלאך מאי נפקא מינה בספורים אלו. גם הקשו המפרשים למה לא פירש"י איפכא המלאך היה אחר הפתח, גם אומרו ואברהם ושרה זקנים כו' כולו מיותר דכבר כתב זאת פ' וקודמת, גם אומרו ותצחק שרה בקרבה כו' כפי המשמעות שלגלגה ולא האמינה הוא תימה רבה וחלילה להרהר ומכל שכן להאמין ששרה אמנו לא האמינה בדיבור נבואיי הנשפע לה ברוח הקודש, ורז"ל (מגילה ט.) אמרו זה אחד מהדברים ששינו לתלמי המלך ותצחק שרה בקרוביה ושלכן לא הקפיד ה' ואין זה תירוץ מספיק, ותו הא מקרא גופיה מבואר שאינו כך דאם איתא שצחקה בפני אנשים איך אמר אחר כך ותכחש שרה לאמר לא צחקתי ואיך אפשר להכחיש אם שמעו אנשים. עוד אמר ויאמר אלהים אל אברהם למה זה צחקה כו' יש לדקדק למה אמר לאברהם תוכחה על שרה, לה היה לו לומר, ובפרט לדברי המדרש (בראשית רבה מח, כ) כמה כרכורים כו'. תו אמרו ואני זקנתי והרי היא אמרה אדני זקן, ורז"ל אמרו (בראשית רבה מח, יח) ששינה מפני השלום, ועדיין קשה בגוף הענין למה שינה הלשון בגוף הענין האף אמנם אלד כו' והוה ליה להזכיר הלשון שאמרה אחרי בלותי כו', גם אומרו ותכחש שרה כי יראה הוא תימה אם מיראת אברהם הכחישה מאמר ה'.
<b>לבאר</b> כל זה, הנה עשה ה' את האדם ישר כלול מד' עולמות והם באדם, שכל, ומחשבה, דיבור, ומעשה, והם סוד נפש רוח נשמה ונשמה לנשמה. ובכולם יש צוויין ואזהרות עשין ולא תעשין, כגון בענין השכל, יש אזהרות על אמונות ודעות כוזבות וציוויין על אמונות אמיתיות. ובמחשבה דיבור ומעשה יש בכולן מצות הרבה, ורוב המצות תלוין בחלק המעשה. ואמנם העונש בענין החלקים אלו אינם שוים, כי עונש האמונות ודעות רעות הוא בכלל אפיקורס שאמרו עליו (סנהדרין צ.) אין לו חלק לעולם הבא, והוא חמור מכולן ואין לו תיקון, ואף גם ע"י תשובה קשה התיקון ואמרו עליו (עבודה זרה י"ז.) כל דפריש ממינות מיד מיית. ובמחשבה הוא להיפוך כי אמרו (קידושין ל"ט:) מחשבה רעה אין הקב"ה מצרפה למעשה, ולפעמים מצינו (יומא כ"ט.) הרהורי עבירה קשים מעבירה. ובענין הדיבור אמרו (ערכין ט"ו:) מה תקנתן של מספרי לשון הרע יעסקו בתורה וחד אמר סיפר כו', ובקצת מהתלוין בדיבור אמרו אין לו חלק לעולם הבא, כענין מכנה שם לחבירו, ועונשים מצינו מועטים במה שנוגע לחלק הדיבור כגון מגדף ועדים זוממין. ובחלק הנוגע במעשה שם תלוין רוב העונשים.
<b>וטעם</b> הדבר בשינוי החלקים האלו, כי חלק המעולה שבנשמת האדם הוא השכל, ולרוב מעלתו אינו מקבל פגם ממעשי האדם כי עליו נאמר (ישעי' מב, ח) וכבודי לאחר לא אתן. אלא בעת שרוצה האדם לפגום ולחטוא עם שכלו באמונות כוזבות או כענין מאמר הכתוב (ירמיה ד, כב) חכמים המה להרע, ר"ל שמשתמש בשכלו בדברים רעים שאינם עבודת ה' או איזה דבר הרשות והיתר אז מסתלק זה השכל מאתו, וכאשר תראה אדם חכם להרע תדע שחכמתו ושכלו אינו כולל שכל הקדוש שבאיש הישראלי אשר מקורו הוא מקור חיים אלא הוא מס"א מקיר המות ועליו ארז"ל (ברכות י"ח:) רשעים בחייהם קרוין מתים כמ"ש מזה במ"א. והנה חלק זה הוא ממקום שהוא מקור עולם הבא האמתי עין לא ראתה ומרוב התענוג ההוא נשפע גודל הרגשת התענוג לנפש רוח נשמה לכל אחד כפי ערכו ואפילו לגוף של צדיקים הגדולים המונח שלם בקבר נשפע הרגשת התענוג ההוא לפי ערכו, אבל העולם הבא האמתי הוא מקום חלק השכל, ולכן כאשר יגרום האדם שחלק זה נסתלק מאתו שוב אין לו חלק לעולם הבא, כי אף שירבה במצות ותורה איך יהיה לו עולם הבא מאחר שאותו חלק שבא לעולם הבא נסתלק מאתו, ולכן אפילו לא פגם בחלקים האחרים מהנשמה מהיכן יגיע לו הרגשת תענוג עולם הבא, ולכן בחלק זה לא נאמרו בו עונשים בתורה כי עונשים הכתובים בתורה המה תיקון הפגם, משא"כ השכל שאינו מקבל הפגם רק נסתלק אין מקום לתקן בזה ואת מי יתקן מאחר שאינו ברשותו וידו כלל.
<b>ואמנם,</b> חלק הנפש הוא להיפוך, והוא רחוק בתכלית הריחוק מהשכל, וזה אי אפשר לו להפרד מהאדם כל ימי חייו, לכן בקל מקבל פגם ונפגם ממעשי האדם, אך בקל מקבל ג"כ תיקון, ולכן אין שכיח שיאמרו רז"ל על איזה עבירה במעשה שאין לו חלק לעולם הבא. כי חלק הנפש רחוק מהשכל, וכל עוד שלא נסתלק השכל אשר בא במקום הנקרא עולם הבא ודאי ימשוך מאתו הרגשת תענוג לכל החלקים רק מחמת שהנפש נתקלקל ונפגם לא תוכל לקבל ההרגשה ההיא, לכן באו בתורה עונשים שהעונש ההוא הוא תיקון הפגם ההוא בעצמו ושוב יש לו עולם הבא וכן בקל נתקן ע"י מעשה התשובה. אמנם חלק המחשבה דהיינו נשמה הוא מרכבה לשכל ושורה על הרוח, לכן הוא דבר ממוצע ואינה מקבלת ג"כ פגם כמו השכל, וגם לא בקל תסתלק מהאדם כיון שקרובה ג"כ לרוח ונפש. ולכן ארז"ל (קידושין ל"ט:) מחשבה רעה אין הקב"ה מצרפה למעשה, כי אינה מקבלת פגם ואפילו הכי לא תסתלק לצד קרובתה אל הרוח, לזאת ארז"ל (יומא כ"ט.) הרהורי עבירה קשים מעבירה ושניהם אמת. והיינו, דאם אותו הרהור לא עשה פרי כלל ולא הגיע לחלק הדיבור או המעשה אלא עושה כמ"ש הרמב"ם והש"ע שמיד שיגיע לאדם איזה הרהור יסיע עצמו מיד לדברי תורה וידחה מחשבה ההיא אזי אין בענין מחשבה ההיא קורבה לרוח ונפש, לכן להיותה קרובה אל השכל ונדמה אליו אינו מקבל פגם כלל. אבל אם לא דחה המחשבה ההיא עד שעשתה פרי ודיבר אותה המחשבה בפיו או בידו מלא את המחשבה ההיא והביאה למעשה, ממילא חיבר הנשמה אל הרוח או הנפש, ואז תוכל לקבל פגם ואז הנשמה מסתלקת לבלי תפגום ומיד שהנשמה מסתלקת שוב אין להשכל מרכבה ומסתלק גם הוא ושוב אין לו עולם הבא. משא"כ בעשיית עבירה שאינו רק פגם לנפש ולא סילוק שכל או נשמה, ולכן באופן זה הרהורי עבירה קשים מעבירה.
<b>ואמנם,</b> חלק הדיבור היותו רחוק מהשכל אך קרוב יותר מחלק המעשה, לכן הרוח מקבל פגם גם תיקון לפי שגם חלק הרוח אי אפשר לעולם להסתלק מהאדם כמו חלק הנפש. אך אותן דיבורים שהשיגו חז"ל שפוגם גם בשכל או בנשמה לצד שהרוח קרב קצת להם לכן על אותן הענינים ארז"ל שג"כ אין להם חלק לעולם הבא ע"י הסתלקות הנשמה או השכל ח"ו, משא"כ שאר דיבורים הרעים כשם שפוגם ברוח כך יקבל תיקון והבן. ובזה מובן מ"ש הט"ז בא"ח דמחשבה שבאדם אינה בידו להטותה אל אשר יחפוץ, וכן משארז"ל (בבא בתרא קס"ד:) ג' דברים אין אדם ניצול מהם בכל יום וא' מהם הרהורי עבירה, ובמ"א ארז"ל (בראשית רבה לד, י) הצדיקים לבם מסור בידם, הרי שהלב דהיינו התלוי במחשבה הוא ביד האדם.
<b>ומובן</b> עם דברינו. כי באמת תכלית בריאת האדם הוא שיהיה בעל בחירה לעשות כאשר ירצה ועי"ז יש לו שכר ועונש, ולכן המחשבה והרהור שאינו ביד האדם כדברי הט"ז אין בזה בעל בחירה לכן אין לו עונש על המחשבה ולכן מחשבה רעה אין הקב"ה מצרפה. אכן, זהו לענין נפילת מחשבה אל דעתו אבל לענין שידחה המחשבה ההיא מלבו זהו ביד האדם וכמו שכתבתי לעיל שיסיע לבו לדברי תורה. ועז"א לבם מסור בידם, ולכן ע"ז העונש גדול וכמו שכתבתי לעיל, דכאשר המחשבה עשה פרי בדיבור או במעשה אז העונש גדול כיון שיש לו בחירה בזה, אכן כ"ז ברוב בני האדם אבל יחידי הדורות כאברהם אבינו ע"ה נאמר בו (נחמיה ט, ח) ומצאת את לבבו נאמן לפניך, היינו שהיה לבו ומחשבתו מסור בידו אפילו לענין נפילת ההרהורים למחשבתו היה בידו לחשוב את הראוי ומה שאינו ראוי לא בא כלל אל לבו מעולם.
<b>אך</b> לכאורה יקשה, אחרי שתכלית הבריאה הוא בשביל הבחירה ושכר ועונש, א"כ למה עשה ה' ככה ברוב בני אדם ליתן בו דבר שאין לו בחירה ועונש ושכר עליו דהיינו התחלת המחשבה. ויש לומר דאפילו הכי נברא זאת באדם כיון שיכולת ביד האדם בצדקו נפשו מאוד כיחידי הדורות שתהיה המחשבה ג"כ בידו ויהיה שכרו מרובה, לכן נברא. ועוד טעם אחר בדבר כי הנה הבעש"ט זלה"ה אמר מחשבה זרה ולא טובה הנופלת לאדם היא קומה שלימה אלא שהיא פגומה, ורוצה המחשבה ההיא שהאדם יתקן אותה לכן נופלת להאדם, ואם האדם ידחנה הפילה ממדריגתה והרגה, לכן אין ראוי לדחותה אלא יתקננה.
<b>ואופן</b> התיקון כך הוא בתחלה כשבאה מחשבה זו לאדם ימשיך על עצמו יראה גדולה ובושה מלפני הש"י, ואז יחזיק אותה מחשבה דאם לא כן יש חשש שמא המחשבה תקלקל אותו מאחר שאין דוחה אותה קרוב שתקלקלהו כענין עם לבן גרתי, לכן מוכרח תחלה להמשיך על עצמו יראה עד שיבין שעי"ז לא תעשה בו מחשבה ההיא פרי להרע, ואז ידקדק היטב במחשבה ההיא וישכיל מה טוב בה ומה רע ופגם בה ואז יבדיל הרע וידבר הטוב מהמחשבה ההיא או יעשנה, ונמצא הביא אותה המחשבה לעולם הדבור או המעשה והפגם והכתם שהיה בה נדחה והרי הוא כמי שמוציא הבגד מהכתם ע"י כף גחלים ונשאר הבגד בשלימות והכתם יצא ממנו, והבן היטב זהו תורף ענין דברי הבעש"ט זללה"ה.
<b>ולכאורה</b> זהו מתנגד לרמב"ם וש"ע שציוו לדחותה ויסיע לבו לדברי תורה. אכן שניהם אמת, כי צריך כל אדם להבחין בעצמו אם הוא נשמר לנפשו מאד שלא יפגום אותם החלקים אשר בידו, דהיינו שאינו פוגם בשום פעם בדיבור ובמעשה, ואז בטבע המציאות לא יגיעו לו מחשבות רעות מצד עצמו, אלא ודאי אותה המחשבה המגיע לו הוא לצורך תקונה, לכן אין לדחותה וכדברי הבעש"ט ז"ל. אבל מי שאינו נשמר ברוחו ונפשו דהיינו בדיבוריו ומעשיו אז יגיעו לו הרהורים מצד רעת עצמו והם כולם רע ולא יתוקנו וחלילה לו להחזיק אותן המחשבות אפילו כרגע אלא ידיחנה וימיתנה וכדברי הרמב"ם וש"ע. וממילא מובן בזה מה שהיה הבריאה כך שאין נפילת המחשבה ללבו בידו, כי לפעמים הם צריכין תיקון וכאמור.
<b>והנה</b> פירשו המפרשים פסוק בראשית ברא אלהים שארז"ל (ראש השנה ל"ב.) בראשית נמי מאמר הוא, והקשו מדוע לא כ' בהדיא לשון ויאמר כמו באינך מאמרות. וביארו עם האמור במדרש רבה (בראשית רבה ג, ב) בדבר ה' שמים נעשו ע"כ. ופירשו עם מה דפליגי במדרש (בראשית רבה ג, ח) חד אמר בשני נבראו המלאכים וחד אמר בחמישי ולכולי עלמא לא נבראו בראשון כדי שלא יאמרו מיכאל היה מותח בדרומו וגבריאל בצפונו. וידוע (חגיגה יד.) דכל דיבור שיצא מפי הקב"ה נברא ממנו מלאך, וא"כ בהתחלת בריאת שמים וארץ אם היו נבראים בגמר הדיבור כמו כל הברואים עדיין היו אומרים מיכאל מותח בדרומו, מיכאל הוא חסד דהיינו צד דרום, וגבריאל גבורה דהיינו צד צפון, לכן אמר מיכאל מותח בדרומו כו' וק"ל, כיון דבכל דיבור נברא מלאך, לזאת עשה ה' שבתחלת בריאת שמים וארץ נבראו בתחלת הדיבור באופן שבגמר הדיבור כשנעשה המלאך מהדיבור מצא שמים וארץ ברואים ועומדים. ולז"א (תהילים לג, ו) בדבר ה' שמים נעשו כבר, ר"ל כשגמר הדיבור כבר היו שמים וארץ, והטעם, כי וברוח פיו כל צבאם, שמכל דבור נברא מלאך ויש חשש שיאמרו מיכאל היה מותח בדרומו כו' לכן נעשו השמים בתחלת הדיבור. ולז"א בראשית ברא כו' ר"ל בראש הדיבור ותחלתו נבראו שמים וארץ ולא ככל הברואים שנבראו בסוף המאמר עכ"ד המפרשים.
<b>ואמנם,</b> לכאורה יפלא, הא גם השתא שנבראו המלאכים בשני או בחמישי מי היה שם לראות כך והרי האדם נברא בששי ועדיין יאמרו מיכאל מותח כו'. אלא על כרחך אנו מאמינים דבר זה מצד שהוא מבואר בתורה שהמלאכים נבראו בב' או בה', אם כן גם אם נבראו בראשון יהיה מבואר בתורה שלא היה מיכאל מותח כו' רק ה' לבדו בראם היינו גם כן מאמינים ואם כן עדיין היה יכולים המלאכים להבראות ביום ראשון.
<b>אך</b> הענין הוא, דאם היה ה' גומר הדיבור והשמים היו נבראים בגמר הדיבור ואז כבר נבראו המלאכים מאותו הדיבור אזי לא היה באפשרי כלל להיות בענין אחר רק שיהיה מיכאל מותח כו' כי פי' השל"ה במה שאמרז"ל (בראשית רבה מד, כב) הובא ברש"י לזרעך נתתי את כל הארצות האל שאמר נתתי לשון עבר לפי שדיבורו של הקב"ה הוא כאלו כבר עשוי כו', ופ' כי מכל דיבור נברא מלאך וכל מלאך איננו בעל בחירה ורצון כאדם אלא כמו ענין היסודות כגון האש שטבעו לשרוף ואין יכול לעשות בענין אחר וכן המים וכן כולם, כך המלאך כל מה שהושם בטבע בריאותו עושה תמיד מצד טבעו בלי בחירה, ולכן הדיבור שיצא מפי ה' ונברא ממנו מלאך ערכו כערך הדיבור ההוא, שאם הדיבור הוא הבטחה לחסד אזי המלאך הנברא ממנו נקרא בשם מיכאל ותחת ממשלתו הוא, ולהיפך, נברא המלאך תחת ממשלת גבריאל והמלאך הנברא מאותו הדיבור והמלאך ההוא עושה תמיד ענין הדיבור ההוא וזהו כל מעשיו וכל עסקיו תמיד יומם ולילה, ממילא כבר נעשה הענין ההוא. אך מה שלפעמים נתעכב הדיבור ההוא ולא נגמר תיכף אף שכבר המלאך עוסק בדבר ההוא אין זה אלא מענין לעולם ה' דברך נצב בשמים, והוא שהדיבור לא יפעול פעולתו בארץ עד אשר יגיע הדיבור ההוא לזה העולם שגילה סודו אל עבדיו הנביאים ועל ידיהם הדיבור ניתך ארצה ואז פועל פעולתו בארץ.
<b>וזהו</b> ענין המלאך שבא לבשר את שרה. דלכאורה הוא אך למותר דגם בלי הבשורה כשתהר ותלד אז יתוודע הדבר ממילא, אלא לפי שלאברהם כבר נגלה הדיבור בפר' לך לך ונאמר לו וגם נתתי ממנה לך בן, נתתי לשון עבר כדברי השל"ה ז"ל, כי מהדיבור ההוא נברא מלאך מצד החסד ונקרא מיכאל וכאמור וה' עושה פעולה זו תמיד ולכן אמר נתתי רק עדיין לא פעל פעולתו עבור שעדיין לא נגלה הדיבור לשרה כי לפי המבואר בהפסוקים שאברהם לא הגיד המראה הראשונה לשרה לכן אותו המלאך עצמו הנקרא בשם מיכאל בא לבשר לשרה דהיינו שקיבלה גם שרה הדיבור ההוא ברוח קדשה ונבואתה ואז הותחל הפעולה. ולז"א המדרש שלא יאמרו מיכאל הי' מותח כו' כי אם באותו הדיבור שנבראו שמים וארץ היו נבראים המלאכים אזי הושם בהם טבע עשיית שמים וארץ ועל כרחם וטבעם היה מיכאל מותח בדרומו כו' וק"ל.
<b>והנה</b> ארז"ל (בראשית רבה נג, ב) הובא ברש"י כאן בשונמית שאמרה לאלישע אל נא אדוני איש האלהים אל תכזב בשפחתך (מל"ב ד', ט) אותן המלאכים שבישרו את שרה אמרו למועד אשוב אליך כעת חיה כו' ואתה לא אמרת כך אל תכזב בשפחתך, ופירש"י אל תתן לי דבר שסופו ליפסק דהיינו שלא יהיה בן קיימא. ויש לתמוה מהיכן שפטה בדעתה שלא יהיה בן קיימא, ופי' בנזר הקודש עם מ"ש בזוה"ק (זהר ח"ב, מ"ד:) למועד הזה כעת חיה את חובקת בן ולבתר מית מ"ט מית משום דאתיהיב לה ולא לבעלה ובאתר דנוקבא אתקשר וכל מאן דאתקשר בסטרא דנוקבא לית ליה חיים ומיתה איזדמנא ליה כו', ובזה כששמעה השונמית שאומר את חובקת בן ותלה בה אמרה אל תכזב דהא לא יהיה בן קיימא, אבל באמת קשה על אלישע, וגם מה תלתה הדבר במה שהמלאכים אמרו למועד אשוב כו'.
<b>פירש</b> שם בנזר הקודש כי כל בן עקרה נאחז בסטרא דנוקבא, והטעם כי ולד דעלמא נאמר בו למשפחותם לבית אבותם שהולד הולך אחר אביו כי חיותו בא מחמת אביו כמ"ש ביוסף ונפשו קשורה בנפשו, משא"כ בן עקרה שהושם בה הנס וההשגחה שנתחדש בקרבה הנס ההוא ולכן חיותו בא מסטרא דנוקבא, ולכן שרה אמנו שהיתה עקרה נאמר בה ולשרה בן, והיה מסטרא דנוקבא והיה חשש שלא יהיה בן קיימא, לכן הבטיח לה ה' למועד אשוב אליך כעת חיה, ר"ל שהגם שבעת הריון בהכרח יהיה בסטרא דנוקבא וברשותה מ"מ בעת הלידה הבטיח ה' שיתגלה שם ובאור פני מלך חיים ויתקשר אז יצחק במקור החיים ויצא מתחת רשותה לרשות אביו מסטרא דדכורא ויהיה לו חיים. ולכן נתרעמה השונמית על אלישע שלא אמר לה ג"כ בלשון הזה למועד אשוב אליך, כי בצדיקים נאמר ותגזר אומר ויקם לך ואם יהיה הוא אצלה בעת הלידה יהיה יכולת בידו למשוך לו חיות ממקור החיים, וע"ז השיב אלישע המלאכים שהם חיים כו' עכ"ד.
<b>והנה</b> כשם שבולדות דעלמא נאמר למשפחותם לבית אבותם שחיות הולד נמשך מחיות האב, כך יש לומר אם האב עקר והאם עקרה ויולדת בנס נקבה ג"כ הולד בצד אביו בסטרא דדכורא, דדוקא אם האם לבדה עקרה והושם בה השגחת הנס בה לבדה אז הולד נאחז בסטרא דנוקבא, מה שא"כ אם הושם הנס בשניהם הדר דינא כמו כל ולד דעלמא שנקשר בנפש אביו ויוכל להיות בן קיימא, ולכן כפי משמעות הפסוקים שמצד אברהם אבינו ע"ה היה ג"כ נס אזי היה יכול יצחק לחיות מסטרא דדכורא, משא"כ לפי דברי המזרחי והמפרשים שמה שיוליד בן מאה שנה אינו לפלא רק הפלא היה מצדה א"כ הוי מסטרא דנוקבא.
<b>ובזה</b> נבאר הפסוקים בפ' הקודמת, כי שם קיבל אברהם אבינו ע"ה הדיבור נבואה על הלידה ואמר וגם נתתי ממנה לך בן כאשר ביארנו לעיל לשון נתתי, לפי שמהדיבור נברא מלאך והוא עושה תמיד הפעולה ההיא וקיבל אברהם אבינו ע"ה הדיבור מסטרא דדכורא כדי שיומשך משם חיות להולד, ואח"כ בפ' זו הגיע עוד הדיבור לשרה וכמש"ל שאין הדיבור והמלאך הנברא ממנו עושה פעולתו בארץ עד שיגיע הדיבור אל הנביאים, לכן הוכרח שתקבל גם שרה הדיבור, אכן היא קיבלה הדיבור מצדה מסטרא דנוקבא.
<b>ובזה</b> יבואר הכל, כי כאשר אמר לו הש"י לאברהם שיהיה לו בן משרה ודאי האמין בזה, אלא הוקשה לו שמאחר שהולד יהיה בן עקרה א"כ לא יהיה בן קיימא, והתחיל לדון הדבר בעצמו בשלמא אם היה מצדו ג"כ הנס יכול להיות בן קיימא אבל באמת אין פלא שיוליד בן מאה שנה כדברי המזרחי והמפרשים, ולז"א ויפול אברהם על פניו ויצחק והוקשה לו קושית השונמית שהבין שלא יהיה הולד בן קיימא, ולז"א הלבן מאה שנה יולד, ר"ל וכי זאת פלא שיוליד בן מאה שנה כדברי המזרחי והמפרשים, ולז"א הלבן מאה שנה יולד, ר"ל וכי זאת פלא שיוליד בן מאה שנה אם כן לא יהיה הולד מתייחס אליו אלא ואם שרה הבת תשעים תלד, ומיושב מש"ה מה שדקדקנו לעיל מדוע אמר תחלה ה"א התימה ובתר הכי אמר לשון אם משמע שאינו תימה, ר"ל שיהיה הולד מתיחס אליה לצד היותה בת צ' והנס מצדה, ולכן ויאמר אברהם אל האלהים לו ישמעאל יחיה לפניך כי מה צורך בולד שאינו של קיימא וכדברי השונמית. ויאמר אלהים אבל בקושטא שרה אשתך יולדת לך בן, דוקא, שיהיה מסטרא דדכורא כי אתה מקבל משם הדיבור ויהיה בן קיימא והקימותי את בריתי אתו לא כמו שאתה סובר שלא יהיה בן קיימא.
<b>והנה</b> לצד שאברהם אבינו לא הגיד לשרה והוכרח שתקבל גם היא הדיבור וכמו שכתבתי לעיל והיא קיבלה מסטרא דנוקבא. ובזוהר איתא זהר ח"ג, יד. מאן פתח האהל דא היא כתרה עשיראה כו' והיינו סטרא דנוקבא. והנה הטעם שהולד הנקשר בסטרא דנוקבא מיתה איזדמנת ליה, כי מדרגה זו היא מדרגה התחתונה של עולם האחדות ומשם ולמטה מתחיל עולם הפירוד, ולכן הדיבור היוצא משם וממנו נברא מלאך והוא עושה הפעולה הרי פועל בעולם הפירוד, מה שא"כ הדיבור היוצא מסטרא דדכורא אף שהמלאך הנברא ממנו מדרגתו למטה ממדרגת יציאת הדיבור מ"מ הוא עדיין בעולם האחדות מקור החיים. ולז"א שוב אשוב אליך כעת חיה והנה בן לשרה אשתך, הנה תלה הבן בשרה ודיבור ההוא בא בשביל שתשמע שרה וכמו שכתבתי לעיל, ולז"א ושרה שומעת פתח האהל, ר"ל שהיא קיבלה הדיבור והשיגה ברוח קדשה שהדיבור הוא מצד פתח האהל היינו סטרא דנוקבא, וממילא והוא אחריו, ר"ל מדרגת פתח האהל הוא אחרי המלאך הנברא מהדיבור ההוא ממילא כבר הגיע המלאך ופעולתו בעולם הפירוד ומזה שפטה שיהיה הולד מסטרא דנוקבא מאחר שלא ידעה מהדיבור הראשון הנאמר לאברהם וא"כ לא יהיה הולד בן קיימא. ומהאי טעמא לא פירש"י המלאך אחרי הפתח כי הפתח גבוה ורחוק מאתנו יותר מהמלאך והמלאך קרוב אלינו יותר וכבר הוא בעולם הפירוד ודו"ק.
<b>ואמר,</b> ואברהם ושרה זקנים כו' הוא הקדמה לתרעומת שרה, כי נתרעמה על הדיבור ההוא שבא מסטרא דנוקבא לצד שיהיה בן עקרה ואם כן לא יהיה בן קיימא, והרי כבר אפשר שיהיה בן קיימא מצד היות גם הוא זקן, וא"כ הוה ליה להש"י להגיע הדיבור לארץ מסטרא דדכורא ויהיה הולד בן קיימא ולא היה אז ההבטחה ההיא דבר הפוסק אלא היתה הבטחה טובה. והנה הצחוק והתרעומות הזה נפל לה במחשבתה כמ"ש בריש דברינו שנפילת המחשבה בלב האדם אינו בידו רק ליחידי הדורות כאברהם אבינו ושרה לא היתה עדיין במדרגה זו, אמנם לרוב צדקתה מיד בבוא מחשבה זו אליה הבינה כי לא מצדה הוא אלא שמחשבה זו צריכה תיקון וכמ"ש בריש דברינו בשם הבעש"ט ז"ל, וכן עשתה כדרך הצדיקים שלא רצתה לדחות אותה המחשבה אלא המשיכה מיד על עצמה יראת ה' ואז החזיקה המחשבה אצלה להוציאה אל הדיבור באופן מתוקן, וזהו תיקון שיעור קומה של המחשבה, ולכן אמרה אחרי בלותי היתה לי עדנה, ר"ל אמת שהנס מצדי והוי בן עקרה ומהראוי שלא יהיה הולד בן קיימא, אך ואדוני זקן, ויהיה הנס ג"כ מצדו לכן שפיר יוכל להיות בן קיימא. הרי הביאה אותה המחשבה לעולם הדיבור באופן מתוקן כי בא אליה מחשבה לא טובה בדרך תרעומות לומר נהי שאלד הרי לא יהיה בן קיימא כיון שיהיה בן עקרה ומיד חזרה לאחוריה ובטחה בה' והאמינה בו ועשתה עוד כדרך גדולי הצדיקים לתקן המחשבה ההיא ולהפכה לטוב ולהפריד הרע שבה וכאמור.
<b>והש"י</b> רצה להוכיחה מדוע לא תהיה במדרגת אברהם שגם נפילת המחשבה להלב יהיה בידה, אכן לא דיבר תוכחה זו אליה כיון שהיא עשתה את שלה כדרך גדולי הצדיקים והיא לא ידעה אם דבר זה באפשרי כלל שמחשבת האדם יהי בידו לכן אין באפשר כלל להוכיחה ע"ז, לכן דיבר אל אברהם אבינו ע"ה שהוא כבר יש לו מדריגה זו שהמחשבה בידו, ולז"א למה זה צחקה שרה לאמר האף אמנם אלד, ר"ל נהי האמת שאלד מ"מ הלא ואני זקנתי והנס מצדי ויהי בן שאינו של קיימא, ולא הוכיחה כלל על מאמרה שאמרה אחרי בלותי כו' כי באמת אלו הם דברים נכוחים ומתוקנים, אלא הוכיחה על מחשבה הראשונה שהיה כך האף אמנם כו' מדוע לא תהיה גם היא כאברהם שתהיה המחשבה בידה נמצא אין כאן שינוי כלל, ומשרז"ל ששינה מפני השלום, היינו להסלקא דעתך דשרה שלא הבינה תיכף וכמ"ש אח"כ.
<b>ואמנם</b> שרה לא הבינה מיד כיון שהיא עשתה כדרך הצדיקים וכמו שכתבתי לעיל מה מקום תוכחה ע"ז והיתה סבורה שמוכיחה על דיבורה, ולז"א ותכחש שרה לאמר לא צחקתי, ר"ל שהדיבור שלה לא היה כלל בצחוק, כי יראה, ר"ל כי עשתה מה שמוטל עליה שהמשיכה על עצמה יראת שמים ולא קלקל המחשבה אותה אדרבה היא תיקנה המחשבה, ויאמר לא כי צחקת, ר"ל לא על הדיבור אני מוכיחך אלא על הצחוק הראשון שעלה במחשבתך אני מוכיחך שבא למחשבתך האף אמנם אלד ואני זקנתי וצחקת שלא יהיה בן קיימא לפי שלא ידעת שכבר היה דיבור לאברהם מסטרא דדכורא הלא אף לפי דעתך היה לך להאמין ולתרץ היפלא מה' דבר אף לסברתך שהדיבור מסטרא דנוקבא הרי אפשר לעשות בדרך אחר למועד אשוב אליך כעת חיה שאהיה אצלך בשעת הלידה ואז יצוייר ולשרה בן ר"ל דעל ידי זה יהיה בן קיימא אף אם יתיחס לשרה מסטרא דנוקבא וכדברי נזר הקודש שהבאתי לעיל כי באור פני מלך חיים.
<b>יצא</b> לנו דאף שהיה יצחק בן עקרה, אפילו הכי מצד ב' דברים יוכל להיות בן קיימא. חדא, כיון שגם בו היה נס, לכן קיבל הוא מתחלה הדיבור מסטרא דדכורא, ממילא ההריון והלידה הכל נתיחס לאברהם ולא היה כלל בסטרא דנוקבא מעולם. שנית אפילו היה ההריון מסטרא דנוקבא אמר לה הש"י שאפשר שיהיה בן קיימא אם יתגלה ית"ש שם בעת הלידה ובאור פני מלך חיים ויצא מרשותה לרשות אברהם אבינו ע"ה ויהיה בן קיימא וכאמור. ממילא לפ"ז יש מקום ספק כיון שבאמת אברהם אבינו ע"ה קיבל תחלה הדיבור מסטרא דדכורא ממילא תו אין צריך שיתגלה הש"י שם בעת הלידה, ואע"ג שאמר למועד אשוב אליך אין זה לשון הבטחה אלא לשון תרעומות שנתרעם עליה לומר שאפילו לסברתה שלא ידעה מהדבור אפילו הכי אפשר שיהיה בן קיימא אם יתגלה הש"י שם, ממילא יש מקום לומר שלא נתגלה ה' שם בעת הלידה.
<b>לזה</b> אמר הכתוב כי באמת עשה ה' גם שניהם לטובה. הא', וה' פקד את שרה כאשר אמר, ופירש"י לאברהם אבל שרה אשתך יולדת לך בן, לא פי' לשרה גם לא הביא המאמר הראשון שאמר לאברהם רק הביא אמירה זו אבל שרה אשתך ששם הודיעו הדיבור ההוא שיהיה הלידה מסטרא דדכורא לא כמו כל בן עקרה וכמו שכתבתי לעיל, ר"ל מצד דיבור ההוא היה פקידת ההריון והיה א"כ מסטרא דדכורא. ואפילו הכי, ויעש ה' לשרה כאשר דיבר, והיינו בלידה שאמר למועד אשוב שיתגלה בעת הלידה, והיינו שינוי דיבור ואמירה, כי אמירה רכות ודיבור קשות, והאמירה היינו שאמר לאברהם בחסד והבטחה, ודיבור היינו מה שאמר לשרה בדרך תרעומות וקמ"ל דאפילו הכי עשה ה' כך. ובהיות כך ותהר ותלד שרה בן לאברהם, ר"ל בין ההרין בין הלידה היה הכל מתיחס לאברהם והבן היטב הדק.
<b>גרש</b> את האמה הזאת ואת בנה כו'. ידוע דהאבות ע"ה לרוב צדקתם יצאו מכלל בן נח אף שלא ניתנה תורה, אכן אברהם אבינו ע"ה לרוב ענותנותו כאומרו ואנכי עפר ואפר לא מצא את עצמו שיהיה ראוי שיצא מכלל בן נח, אבל שרה שידעה כחו של אברהם אבינו ע"ה והבינה שדין ישראל עליו וקיי"ל (אבהע"ז סי' ד' סעי' ז) בעכו"ם הלך אחר הזכר, אבל בישראל ולד משפחה ונכרית קרוי בנה ואינו בנו לא לירושה ולא לשום דבר. ולכן כיון שישמעאל נתקוטט עם יצחק עבור הירושה, אמרה שרה גרש את האמה הזאת ואת 'בנה' דייקא. אבל אברהם אבינו ע"ה לסברתו וירע בעיניו על אודות 'בנו' דייקא דהא בעכו"ם הלך אחר הזכר, ואמר לו ה' אל ירע בעיניך על 'הנער' דייקא ולא אמר על בנך, כל אשר תאמר אליך שרה כו', פי' שסברתה אמת שאינו בנך, וביצחק יקרא לך זרע, 'לך' דייקא שהוא דוקא מיוחס אחריך, וגם את בן 'האמה' דייקא לגוי אשימנו, כי אעפ"כ זרעך הוא אף דלדינא אינו מיוחס אחריך ואינו קרוי בנך מ"מ לכבודך אעשה דמ"מ זרעך הוא.
<b>וירא</b> את המקום מרחוק. כ' בכתבי האריז"ל (משנת חסידים תפלת העשיה ב', ח) רחוק בגימטריא שדי, ולהבין דבר זה, הנה ביארתי פסוק (ירמיהו לא, ב) מרחוק ה' נראה לי ואהבת עולם אהבתיך כו', ע"ד משרז"ל (ברכות נ"ד.) בכל מאדך בכל מדה ומדה שהוא מודד לך כו' בין מדה טובה ובין כו', וידוע דשם שדי הוא נרתק לשם הוי"ה באופן זה שי"ן דלי"ת יו"ד יש באמצע וי"ו ושני יודי"ן גימטריא כ"ו וכמנין הוי"ה, וזהו הלן בסתר בצל שדי. ובזה נראה בדרך דרש בפסוק (שמות כג, כ) הנה אנכי שולח מלאך כו' אל תמר בו כי שמי בקרבו כו' וארז"ל מט"ט בגימטריא שד"י, וזהו שמי בקרבו היינו הוי"ה שהוא תוך שם שד"י.
<b>ולהבין</b> יותר הנה ידוע שזעיר אנפין מקנן ביצירה, ומשום הכי יש ביצירה סוד 'אל הוי"ה', וממילא הוא הענין שמט"ט הוא גימטריא שד"י לכן הוי"ה שוכן בו והיינו כי שמי בקרבו. ובהא מובן היטב דברי חז"ל, דלכאורה יש לדקדק דסתם שמי היינו הוי"ה כמש"ה (שמות ג, טו) זה שמי לעלם, וא"כ מה זה פירשו חז"ל שהוא בגימטריא שד"י. ולדברינו אתי שפיר דבאמת הכי קאמר כי שמי בקרבו היינו שם הוי"ה שוכן בו וכאמור דזעיר אנפין מקנן ביצירה, רק חז"ל באו לבאר טעם ושורש הדבר כי מט"ט בגימטריא שדי, ממילא כמו שבאצילות שם שדי נרתק להוי"ה, כך בהשתלשלות העולמות שנשתלשל יצירה דהיינו מט"ט ובהשתלשל אורות הז"א לצורך העולמות מקנן ביצירה והבן היטב.
<b>וידוע</b> דבזמן שאין ישראל עושין ח"ו רצונו של מקום מתלבש שם הוי"ה בתיבת רחוק, כי רחוק הוא ג"כ גימטריא שדי כאמור, ואותיות רחוק רי"ש חי"ת קו"ף מובלע ג"כ בתוכם וי"ו ושני יודי"ן כמו בשם שדי, ואז ח"ו רחוק מרשעים ישועה, וע"ז נאמר (איכה א, טז) כי רחק ממני מנחם. לא כן בזמן שהוי"ה תוך שדי אז הוא משדד מערכות בכח הוי"ה שבתוכו, ובזה פירשו למה ה' תעמוד ברחוק (תהילים י, א) ר"ל שהוי"ה מתעלם בתיבת רחק ועי"ז תעלים לעתות בצרה כו', וז"ש (ירמיה לא, ב) מרחוק ה' נראה לי פי' שהקב"ה מענש אותי ומתנהג בדין מחמת שמרחוק ה' נראה לי, פי' שם הוי"ה מתראה אלי מתיבת רחוק, ואף על פי כן ואהבת עולם אהבתיך וכאמור בכל מדה ומדה שהוא מודד כו'. ובזה ביארו דברי האר"י ז"ל על פ"ז שאמר רחוק בגימטריא שד"י, כי כוונת העקידה היה להכניע מדת הדין וידוע דהוי"ה בהכאה גימטריא מקום, ולז"א וירא את המקום מרחוק ומשום הכי הוכרח לעשות העקידה להכניע מדת הדין ושיהיה הוי"ה שוכן בשם שדי, והבן ודו"ק היטב.
<b>ויקרא</b> אליו מלאך ה' מן השמים כו' ויאמר אל תשלח ידך אל הנער כו' וישא אברהם את עיניו וירא והנה איל כו'. יש להתבונן לפי מה שכתב הרב בעל העיקרים (מאמר ג' פרק י"ח) כלל גדול בין הדבר המושג לנביא מפי ה' ובין הדבר שנאמר לו על פי נביא יש הבדל גדול, כי מה שהנביא שומע מאת ה' אי אפשר שיתבטל בשום פנים אלא כשיגיע לו דיבור מהש"י בעצמו הפכיי מראשון כמו שנאמר לאברהם קח נא את בנך כו' ואח"כ נאמר לו אל תשלח ידך אל הנער, ואולם הנאמר לאדם על פי נביא אפשר שיבוא לו ע"פ נביא ציווי הפכיי לראשון כו' ע"ש באורך. וא"כ הרי בציווי הראשון כ' והאלהים נסה את אברהם כו' הרי שציווי העקידה היה מפי ה' עצמו וציווי השני היה מפי מלאך ומשמעות הפסוקים ששמע להמלאך שהרי ע"י דבריו לקח האיל ויעלהו לעולה תחת בנו ומה נשתנה מלאך מנביא. ואולי לפי שהמלאך דיבר אליו מן השמים אין חשש ספק שיעשה מלאך זאת ח"ו למרות עיני כבודו וגם בהיות המלאך עודנו בשמים אין בו בחירה ונטיה בשום צד מרצון ה' ולכן אינו דומה לנביא. ואפשר משום זה דקדק הפסוק לומר 'מן השמים', דלכאורה הוא מיותר, אלא שמתרץ קושיתנו ולומר דדוקא בנביא יש חשש אף אם הוחזק לנביא אמת מ"מ להיותו בעל בחירה יש קצת ספק ואינו מוציא מיד מה ששמע זה מפי ה' בעצמו ולכן בהיות המלאך בארץ יש בו ג"כ חשש כמשארז"ל בפסוקי סוף בראשית, משא"כ בהיותו בשמים אין חשש ספק וכאמור.
<b>ועוד</b> יש לומר אף אם נאמר שהמלאך דינו לענין זה כנביא, מכל מקום אתי שפיר, דבאמת דבר הנאסר לו מפי ה' אין לשמוע לנביא או מלאך המתיר לו דבר ההוא, כי אמירתו נחשב ספק בערך אל דברי ה' בעצמו, ולכן נענש עדו הנביא כששמע לדברי הנביא הזקן שבבית אל. משא"כ בציווי העקידה שהוא בקום ועשה ולא ניתן לו זמן מיוחד או שיוכרח לעשותו מיד שהרי כבר עברו ג' ימים משנצטוה הרי שלא הקפיד ה' לשיעשהו בלי איחור ולכן אף על פי שזריזין מקדימין ובודאי כל מה שהיה אפשר לעשותו במהירות היה עושה, מ"מ כששמע מפי מלאך ה' שלא לשוחטו אף אם יהיה אמירה זו נחשב לספק מ"מ צריך לחוש ג"כ שמא האמת אתו לענין שצריך להחמיץ עדיין הדבר ובודאי אם זה הנאמר לו בלתי אמת ודאי יגיע אליו אח"כ עוד דיבור מפי ה' איך לעשות מאחר שמה שהוא מחמיץ הדבר אינו למרות עיני כבודו ח"ו אלא מחמת הספק שנולד לו.
<b>ובדרך</b> זה יתישב המשך הפסוקים ממה שיש לדקדק מדוע בדברים הראשונים של המלאך לא נזכר נאום ה' ובדיבור שני כ' נאום ה'. ב' באומרו כי עתה ידעתי כו' וכי מתחלה ח"ו לא ידע, ועוד ידעתי לשון עבר והוה ליה למימר עתה יודע אני. ג' מדוע הקריב אברהם אבינו ע"ה האיל שם וכי לא יבצר להקריב קרבן זה במקום אחר, שהרי לא נצטווה להקריב באותו ההר רק את בנו, משא"כ האיל מה נשתנה משאר קרבנות שהקריב אברהם אבינו בכל מקום שבנה מזבח. ד' יש להבין ענין קריאתו שם המקום ההוא ה' יראה, וגם למה לא היה הדיבור השני אליו עד לאחר קריאתו שם למקום ההוא. ה' באומרו כי יען אשר עשית את הדבר הזה, והוה ליה למימר בקצרה יען אשר לא חשכת כו'. ו' יש לדקדק באומרו וישב אברהם אל נעריו אחר דיבור השני, ומדוע לא הלך משם קודם ששמע דיבור השני, ודוחק לומר שטרם שעקר רגליו לילך נאמר לו הדיבור ההוא.
<b>ויובן</b> כל זה עם מה שהסביר הרב בעל עיקרים (מאמר ד' פרק י"ג) ענין נסיון מהו והלא הש"י יודע עתידות ויודע גם תחלה שיעמוד בנסיון, וז"ל שם: אבל ענין הנסיון בעקידה הוא שרצה ה' שהכוונה הטובה שהיתה בלב אברהם תצא אל הפועל ויהיה לו שכר מעשה הטוב ההוא עם המחשבה הטובה, ולא שכר כוונה טובה בלבד, וזה חסד וחנינה מאתו ית"ש שחפץ לתת להם שכר מעשה הטוב והעבודה בפועל מאהבה לא שכר מחשבה טובה לבד שאין האדם מגיע למדריגת האהבה הגמורה עד שיסבול בפועל הטורח והעמל לעבודתו של הש"י, ולכן אין להקשות אחר שהש"י יודע שהצדיק הזה מורגל בעבודה ועומד בנסיון למה מנסה אותו, כי לפי דברינו אין שכר העובד בפועל שוה למדריגת העובד במחשבה לבד, והרי זה דומה לאומר למה צוה ה' לעשות המצוה בפועל הלא די שיחשוב האדם בעשייתן שזה בלי ספק מבואר התשובה ששכר המצוה יגיע על עשייתה בפועל ולא על המחשבה לבד, וכן הוא הענין בפועל הנסיון שרצה ה' שיגיע המעשה בפועל לא הכוונה הטובה בלבד עכ"ל. ואמנם עדיין יש לשאול הרי מעשה העקידה לא יצאה לפועל כלל ולא היה כאן רק הכוונה טובה בלבד ולא נתחדש דבר.
<b>ונראה</b> לי שכל זה יובן עם מ"ש, כי ג' דברים יש בעשיית המצות וכמ"ש בחובת הלבבות (שער הבטחון פ"ד), הא' הוא המחשבה לעשותה. הב' ההכנה וההזמנה לעשותה, שהוא יותר בפועל מהמחשבה. הג' גמר עשייתה בפועל ממש. ולזה כאשר רצה ה' שמחשבתו הטובה של אברהם אבינו ע"ה תצא לפועל צוהו על העקידה וכאשר עקד את בנו ושלח ידו לשוחטו יצא יותר לפועל שהוא ההכנה, ואמנם רצה ה' שיהיה גם פועל במעשה, ולכן אלו אמר לו ה' תיכף אח"כ אל תשלח ידך היה הולך מיד לדרכו ולא היה א"כ שום מעשה בפועל, וכן אפילו אם היה הדיבור השני ע"י מלאך רק שהיה נזכר בדבריו נאום ה' היה מבין ג"כ שהוא דברי ה' והיה הולך לדרכו, לכן נאמר לו סתם מפי מלאך אל תשלח ידך ולא נזכר בו נאום ה' כדי שיפול ספק בלב אברהם וכמ"ש תחלה וע"י הספק שנולד לו המתין עדיין מבלי לשוחטו וגם לא התירו מעקידתו עד אשר ישמע מה יצוה ה', ובהיותו עדיין מסופק שמא דברי המלאך אמת הם בשליחות הש"י היה דואג באותו העת על שנמנע מלעשות תיכף מצות ה' בזריזות ומחמת דאגתו שיושב בטל מעבודת ה' לכן מיד בראותו האיל הקריבו מיד והיה אומר יהי רצון שיהיה זה כאלו בני שחוט כו' כמ"ש רש"י ז"ל, כי להיותו חשש שמא דברי המלאך אמת נמצא לא יעשה מעשה בפועל והיה לו דאגה ע"ז לכן ביקש שיהיה נחת רוח לפני ה' הקרבת האיל כאלו הקריב את בנו, וכאשר ראה שעדיין אין לו ידיעה מאת ה' אם לשמוע אל דברי המלאך או לא קרא שם המקום ה' יראה, והוא דרך תפלה שישגיח ה' עליו בענינו שהוא עומד שם בספק ואינו יודע איך לעשות וישגיח ה' עליו בצערו זה ולהגיע אליו עוד דיבור מאת הש"י כבראשונה כדי שיעשה המעשה בפועל.
<b>ואחרי</b> מעשה זה כבר יצא כל מחשבת אברהם הטובה לפועל ממש, כי ההכנה היה מעת שולחו ידו לשחוט את בנו, ואח"כ כשהקריב את האיל מדאגתו פן לא יזכה לשחוט את בנו וביקש יהי רצון שיהיה זה כאלו בני כו', ואח"כ ביקש עוד מאת ה' שיצוהו עוד הפעם לשחוט בנו לכן נחשב מעשה האיל פועל ממש כאלו עשוי בבנו, ולכן אז השמיעו ה' דיבור השני בלשון נאום ה' ואמר לו בי נשבעתי נאום ה' כי יען אשר עשית דייקא הדבר הזה דייקא, ר"ל עכשיו שיצא מחשבתך לפועל בהיותך עושה הדבר הזה שהוא הקרבת האיל וגם לא חשכת בנך ממני שהתפללת שאצוך עוד הפעם לשחוט את בנך ולכן הרי זה כאלו בנך שחוט ומעתה ברך אברכך כאלו יצא מחשבתך לפועל גמור ושוב אינך צריך עוד לעשות לבנך מאומה. ואחר ששמע דבר זה אמר הכתוב וישב אברהם כו' כי אז הוא שהתיר בנו מעקידתו והבן כי נתישב כל ההמשך.
<b>ואמנם</b> אומרו עתה ידעתי שדקדקנו בו לעיל מיושב ג"כ עם האמור, כי באמת ידע ה' גם בראשונה רק שרצה ה' שתצא מחשבתו לפועל כדי להרבות שכרו, ונודע שענין הידיעה שיודע הש"י לא נשתנה בעבר והוה ועתיד, כי לפניו הכל צפוי עבר הוה ועתיד. ולכן כאשר רצה ה' שע"י דברים הראשונים של המלאך יפול ספק בלב אברהם בכדי שיעשה מעשה האיל וכאמור, חשש ית"ש כי אם יאמר לו המלאך סתם אל תשלח כו' לא ישמע אליו כלל ואפילו ספק לא יעלה בלבו, כי ידוע לאברהם שרצון ה' לא ישתנה. לזאת הוכרח ליתן לו טעם ולהודיעו כי צווי הראשון שבא לו מאת ה' לא היה רק למען נסותו ולבל יקשה לו איך שייך נסיון אצלו כי הוא ידע גם מתחלה, לזה הסביר לו דבר זה ואמר לו אמת כי עתה שהוא הווה ידעתי שהוא עבר, ר"ל אמת שידיעתי בעבר הווה ועתיד שוה ואין שום שינוי בידיעתי וכמו שהיתה ידיעתי תחלה כך הוא ידיעתי עכשיו לא כידיעת האדם שאין שוה ידיעתו ומשתנין בעבר הוה ועתיד, רק ענין שניסיך הוא בשביל ולא חשכת את בנך ממני, ר"ל שתצא מחשבתך לפועל עכ"פ בהכנה שכבר לא חשכת שעשית הכנה, ולכן שוב אל תעש לו מאומה, ולכן ע"י שהסביר לו המלאך טעם הדבר נסתבך בספק אם לשוחטו אם לא, וגם כששמע סברא זו שטוב בעיני ה' יותר בצאת הכוונה טובה לפועל היה שוב משתוקק שיצא לפועל גמור ולא נתפייס במה שיצא לפועל ההכנה בלבד, ולזאת דאג מאד על ישיבתו באותו העת בטל בשכבר בנו עקוד ומוכן לשוחטו ואינו יכול לעשות מצות ה' בפועל, לכן עשה באותו העת את האיל בתפלה שיהיה חשוב כאלו בנו עשוי, וגם בגמרו מעשה האיל עדיין לא נתפייס והתפלל שיצוהו ה' עוד הפעם לשחוט את בנו, ומחמת כל זה נחשב הכל כאלו עשה כל מעשה האיל לבנו וכאמור, וכ"ז נכון בישוב המקראות האלה. וכן ראיתי בבינה לעתים דרוש ה' בביאור הפסוקים קרוב ממש למ"ש. ועיין במ"ש בפרשת בא ביאור פסוקי העקידה בפסוק דבר כו' וישאלו כו'. חסלת פרשת וירא

חיי שרה



Section 1

<b>תקסב</b>
<b>ויהי</b> חיי שרה מאה שנה ועשרים שנה ושבע שנים שני חיי שרה. פרש"י ז"ל בת ק' כבת כ' כו'. וביארו המפרשים, כי לא היה ראוי להזכיר שנה בכל פרט, כי האדם מתחלה חי ק', ואח"כ עוד כ', ואח"כ עוד ז', ומדהזכיר תיבת שנה בכל מנין משמע שהק' והכ' והז' היו כולם בבפעם אחת ע"ש בדבריהם. ויש לדקדק, דלשון שני חיי מיותר, ורש"י ז"ל בא לישב זאת ופירש כולם שוים לטובה, וקשיא דכבר מוכח זה מרישא דקרא בת ק' כבת כ' כו'. ובמדרש רבה בפ' זו, רבי עקיבא היה דורש והצבור מתנמנמים, ביקש לעוררן, אמר, מה ראתה אסתר למלוך על קכ"ז מדינות, לפי שהיתה בת בתה של שרה שחיתה קכ"ז שנים כו'. ותמוה, מה ענין ביקש לעוררן בדרוש הזה וכי לא אמר דרושים נחמדים אחרים ואף על פי כן נתנמנמו. ותו, מה ענין זכות הזה שחיתה קכ"ז שנה, ואם לומר שבכל אותן שנים היתה צדקת, הרי לא הזכיר צדקתה כלל, והרי החיים עצמן אין בזה זכות כי מאת ה' היתה זאת. ותו, לא דמי, דהמדינות כולם היו לה בפעם א' משא"כ השנים סדורים ובאים זה אחר זה. עוד במדרש רבה (בראשית רבה נח, א) יודע ה' ימי תמימים כשם שמעשיהם תמימים כך ימיהם תמימים. ויש לדקדק, מה שייך תמימות בימים. וגם יש לדקדק, מה ענין דדריש להאי קרא על שרה.
<b>והנלע"ד</b> לבאר כל זה, דאמר הכתוב (משלי י, כז) יראת ה' תוסיף ימים ושנות רשעים תקצורנה. הענין הוא, כי עולמות העליונים אינם נופלים תחת הזמן, וכידוע פי' הרמב"ם בראשית ברא אלהים. ולהסביר קצת, הנה ידוע שאין שום מציאות בזה העולם שלא יהא מציאות דק רוחני למעלה, וכל מציאות שהוא כאן דק יותר מחבירו, יורה יותר על דקות וקדושת שרשו למעלה. ולכן אנחנו רואין בזה העולם מציאות הזמן שסדור ובא מדי יום יומו, והוא מציאות רוחני אינו מושג גם כאן מציאותו רק בשכל, וזה יורה ששרשו למעלה גדול מאד ורוחני וכל יום ויום יש לו שורש למעלה כל ימי עולם עומדים כולם יחד בגבהי מרומים דברים רוחנים קדושים, אלא שלפי זה העולם השפל אינו כדאי ואינו יכול לסבול בפעם א' יותר מקדושה אחת מאלו הקדושות, לכן אין נשפע בשום פעם יותר מקדושת יום א'. ולכן זה העולם נופל תחת הזמן, כי בגמר יום א' שפעו בא יבא שפע וחיות של יום השני שאי אפשר שישפיעו שניהם גם יחד, ולכן שיתא אלפי שני הוי עלמא (ראש השנה ל"א.) שכך עלה מנין שורש הימים המשפיעים חיותם כל יום ביומו, משא"כ למעלה עומדים כל הימים יחד ואין שם עבר הווה ועתיד רק הכל הווה.
<b>ובזה</b> יובן מה שהראה הקב"ה לאדם דור דור ודורשיו (סנהדרין ל"ח:) וכן למשה רבינו ע"ה, דלכאורה איך יצויר ראות בדבר אשר עדיין לא בא, אלא לפי שלמעלה כל הדבר הטוב הכל בא ואין שם עתיד כלל וכאמור. והנה הקב"ה נתן לנו תורתו, והמדריגה הקטנה שבצדיקים הוא שבכל יום ויום מתקן קדושת שורש היום ההוא, ע"י שמקיים חובת היום ההוא וכאשר יגיעו ימי חלדו להפטר מן העולם הנה כל אותן הימים שלו הם, ומתלבש בהם כל יום בקדושת יום ההוא, וכאשר כלו אותן הימים חוזר לתחלתו להתלבש מדי יום ביומו כי הנשמה להיותה דבוקה בגוף כל ימי חייה יארע לה מאורעות הגוף ונופלת תחת הזמן אף אחר פטירתה, והראיה ממש"ה (ישעיה סו, כג) והיה מדי חדש בחדשו ומדי שבת בשבתו יבא כל בשר כו', דזה קאי על הנשמות, הרי שנופלת תחת הזמן, ולכן בכל יום מתלבשת בקדושת יום ההוא דבר יום ביומו, אלא דאף על פי כן לא יחסר לבושה לעולם, דבשלמא בזה העולם היום היוצא לא יחזור עוד, משא"כ שם שכל הימים עומדים קיימים גם יחד וק"ל.
<b></b> ובזה יובן הפלוגתא בחלק בענין עשרת השבטים שאין עתידים לחזור שנאמר (דברים כט, כז) וישליכם אל ארץ אחרת כיום הזה ודריש (סנהדרין ק"י:) מה היום היוצא אינו חוזר אף הם כך, ואידך דרש מה היום מאפיל ומאיר אף הם עתידין לחזור, ובמאי פליגי, ויש לומר דמר דריש כיום הזה ימים אשר בזה העולם שאינו חוזר, ומר דריש כימים של עולם הבא וכאמור וק"ל.
<b>ואמנם</b> נודע, כי כל שורש יש לו שורש וכן עד גבהי מרומים, והעולמות משתלשלים, ומה שלמטה בסוד אחדים הוא למעלה עשיריות ולמעלה מעלה בסוד מאות ואח"כ אלפים וכן עד אין מספר. וכן בענין זה, כי שורש הראשון אשר הוא שורש ליום, הנה שרשו ומדתו למעלה שנה כמ"ש המקובלים שנה בגימטריא ספירה, ולמעלה עוד הוא סוד שבע שנים, ועוד למעלה יהיה שבע פעמים שבע, ויש מקום שיהיה בסוד עשר או עשרים וכדומה וכן בסוד מאה או אלף, עד שתמצא כי שורש כל השרשים הן הנה ששת ימי בראשית בשורשם כולל כל יום אלף שנים, ולכן שיתא אלפי שני הוי עלמא.
<b>והנה,</b> כל שנה הוא שיעור קומה א' מחולק לאברים, הם הימים, כל יום מורה לאבר פרטי, כאשר גוף האדם א' מחולק לאברים וכנודע כ"ז בסוד עולם שנה נפש. ולכן, כמו שיש מצות תלוים באבר א' מה שאין בחבירו, כן יש מצות התלוים בימים יום א' מה שאין בחבירו, וכאשר הקיפו כל ימי השנה והשפיעו אל זה העולם ניתוסף לזה העולם קדושה ממקום הכולל הנקרא שנה, ולכן יתחדשו מצות חדשות, כי נתעורר והשפיע שורש חדש הכולל, והוא ענין ר"ה והמצות התלויות בו, וכמו שתמצא איזה מצות שאינם תלוים באדם א' רק מתקיימים ע"י כלל ישראל אשר המה בכלל שיעור קומה א' כגון כהנים לוים וכדומה, כך יש מצות אשר אינם מקוימים בכל שנה אם לא ע"י צירוף הכלל כענין שמיטה ויובל וכהאי גוונא. והוא, כי כאשר יקבל זה העולם חיות כל כך ימים אשר יש בהם שבע שנים, אז נתחדש חיות מן שורש כלל הכולל סוד שבע, ולכן נתחדש מצוה חדשה, וכן על דרך זה כמה וכמה פרטים ישמע חכם ויוסיף לקח.
<b>ולפ"ז</b> נבין שיש מדריגה יותר גדולה בצדיקים ממדרגה הראשונה. כי כאשר יתקדש האדם מצד מעשיו הנה ימשוך קדושה ממקום גבוה יותר, וכן עד"ז ריבוי מדרגות כל אשר יותר יתקדש יהיה חיותו ממקום גבוה יותר עד שאפשר שיהיה חיות צדיק ממקום הכולל שנה, נמצא בכל יום מתקן שנה שלימה והרי שכר צדיק זה ותקנותיו רבים אין מספר, וכן יהיה באפשר צדיק יותר עליון שחיותו ממקום הכולל עשר שנים או מאה ואלף וכיוצא. וזש"ה יראת ה' תוסיף ימים, שע"י יראת ה' יוכל להתוסף על הימים עד שאפשר שחיות יום א' אצלו כולל אלף שנים או יותר, משא"כ הרשע אפילו שנותיו תקצורנה, כי אין מתקן אפילו יום ביומו וק"ל.
<b>ומסתבר</b> שצדיק כזה שחיותו ממקום כולל בודאי מוכרח שיחיה כך שנים בזה העולם אם יותר יותר כמו חיי שאר אנשים שימיהם באים סדורים זה אחר זה אבל לא יחסר כי חיות כל כך שנים נחלתו הוא. וזש"ה יודע ה' ימי תמימים, ואמר המדרש כשם שהם תמימים כך שנותיהם תמימים, רצה לומר כפי ערך תמימותם וצדקותם כך ערך ימי חייהם שכל יום ויום כולל חיות הרבה שנים, ולז"א ונחלתם לעולם תהיה, ר"ל שמשך כל כך שנים יש לו נחלה בזה העולם לחיות בהן כל זמן שעומד בצדקתו במדריגה הזו הכולל חיות כולל ולא יפגום באמצע ח"ו ממילא מהחיות ההוא הכולל נשפע לזה העולם כל כך ימים פרטים זולתי אם יפגום ח"ו באיזה פעם דאז נפסק החבל וזה פשוט, משא"כ אם יהיה תמיד בצדקתו לא יופסק ע"ד שאמר רשב"י (זהר אדרא זוטא ח"ג דף רפ"ח.) אסהדנא עלי דכל יומאי בחדא קטירא אתקטרנא, ר"ל שלא היה לו בשום פעם בחינת קטנות אזי מוכרח שיחיה כ"כ שנים כפי שכולל שורש חיותו. ולזה הטעם משה רבינו ע"ה לא מת עד שנסתמו ממנו מעינות החכמה כמשארז"ל (סוטה י"ג:), והיינו לפי שהוא היה שקול נגד כל ישראל הכוללים כל העולמות וחיותו ושרשו היה מן המדריגה העליונה אשר נכלל בו כל שיתא אלפי שני, וא"כ היה מוכרח מצד מקור חיותו שיחיה כל ימי עולם לפי שהוא היה תמיד בבחינת גדלות, לכן הוכרח שיפסקו ממנו מעינות החכמה והבן.
<b>והיינו</b> דאמר נמי הכא. ויהי חיי שרה, ר"ל חיותה של שרה היה מאה שנה כו', ר"ל שכל יום היה כולל מאה שנים ועשרים שנים ושבע שנים כך היה חיותה כולל, והמעיין בטעמי תורה יראה בבירור שמדריגת חיות שורשה היה ממקום הכולל קכ"ז שנים ממילא בכל יום תיקנה קכ"ז שנים. ואמר אח"כ, שני חיי שרה, ר"ל שמצד שחיותה כולל קכ"ז שנים לכן כך היו שני חייה בזה העולם השנים הפרטים וכאמור. וע"ז כ' רש"י כולם שוים לטובה, ר"ל שמצד שאנו רואין ששני חייה היו כפי שורש חיותה מוכח שלא היתה בשום פעם בקטנות רק היתה כל ימיה בחד קטירא, והיינו כולם שוים לטובה, ודו"ק.
<b>ועפ"ז</b> מבואר המדרש בענין רבי עקיבא, כי אדם ההמוני לא יהיה תמיד בבחינה אחת, רק יהיה בגדלות בעת תורה ותפלה אבל ייעף וייגע ונופל באותה שעה ממדריגתו, והוא אז בבחינת קטנות. ולסבה זו, הגם שהיה רבי עקיבא דורש דרושים נחמדים מ"מ נתנמנמו כי השיגם עיפוי ועייפות ובאו לקטנות, ואמר להם מוסר שכלי שראוי לאדם להתגבר שלא יהיה בשום פעם בקטנות דאנו רואין שאסתר מלכה על קכ"ז מדינות, עבור שרה שחיתה קכ"ז שנים, ר"ל שחיותה היה כלול קכ"ז, מדחזינן שחיתה קכ"ז, והיינו לפי שחיותה בכל יום היה מן קכ"ז שנה מרוב צדקותיה כך היו לה כל הקכ"ז מדינות בפעם אחת כמו שחיתה קכ"ז שנים בפעם אחת, וזה לא היה רק ע"י שלא נפלה בשום פעם ממדריגתה וכמש"ל שהיו כולם שוים לטובה, ולכן יראה כל אדם שיגיע למדה זו ודו"ק.

Section 2

<b>תקסד</b>
<b>ואברהם</b> זקן בא בימים וה' ברך את אברהם בכל ויאמר אברהם אל עבדו זקן ביתו המושל בכל אשר לו שים נא ידך כו' ואשביעך בה' אלהי השמים ואלהי הארץ אשר לא תקח אשה לבני מבנות הכנעני כו' כי אל ארצי ואל מולדתי תלך ולקחת אשה לבני. פשט הפסוק, היות אברהם אבינו ע"ה היה צריך להשיא אשה לבנו והיה זקן וירא פן יקדמנו המות לכן השביע לעבדו על זה, וקשה מדוע היה ירא, והלא אנו רואין שחי אח"כ קרוב לארבעים שנה ואם כמ"ש רש"י כשהגיע אדם לפרק אבותיו כו' הלא תרח חי ר"ה שנים. ובמדרש רבה (בראשית רבה נט, ז) דרשו 'בכל' שהשליטו ביצרו, 'בכל' שעשה ישמעאל תשובה בימיו, 'בכל' שלא חסר קילורין שלו כלום, 'בכל' שלא חזר ונסה אותו ע"כ. תיבת קילורין פירושו חושי גופו וכל אוצרותיו, ואמרם שלא חזר ונסה אותו היינו כמבואר במדרש רבה (בראשית רבה נו, יא) שאחר נסיון העקידה הבטיחו ה' שלא ינסהו עוד. וצריך לדקדק, לפי דברי המדרש איך יקושר זה בפסוק תוך סיפור זה דמשמעו שלפי שנתברך באלו ד' דברים שהשליטו ביצרו כו' לכן הוצרך להשביע את עבדו אודות נשואי יצחק ומה תלוי זה בזה. עוד יש לדקדק, מדוע נתן בכאן לית"ש תואר זה אלהי שמים ואלהי הארץ.
<b>ויאמר</b> אליו העבד אולי לא תאבה האשה ללכת אחרי אל הארץ הזאת ההשב אשיב את בנך אל הארץ אשר יצאת משם ויאמר אליו אברהם השמר לך פן תשיב את בני שמה ה' אלהי השמים אשר לקחני מבית אבי ומארץ מולדתי ואשר דבר לי ואשר נשבע לי לאמר לזרעך אתן את הארץ הזאת הוא ישלח מלאכו לפניך ולקחת אשה לבני משם ואם לא תאבה האשה ללכת אחריך ונקית משבועתי זאת רק את בני לא תשב שמה וישם העבד את ידו תחת ירך אברהם אדוניו וישבע לו על הדבר הזה. יש לדקדק בתיבת אחרי דקאמר, והוה ליה למימר בקצרה אולי לא תאבה האשה ללכת לכאן ומאי אחרי דקאמר וכי הליכה זו של האשה מתיחסת אליו, תו באומרו ההשב אשיב את בנך כו' עשה שאלה מעסק שלא דיברו כלל והוא ענין חדש לגמרי ויותר היה שייכות שישאלו מאותו ענין עצמו שהשביעו שלא ליקח מבנות הכנעני והוה ליה לשאול אם לא תאבה אם הותר לו ליקח מבנות הכנעני. תו קשה, אומרו אלהי השמים ופרש"י ולמעלה אמר ואלהי הארץ כו' בתחלה היה אלהים השמים בלבד כו', וזה תמוה, ואין להאמין באברהם אבינו שהיה מאותן ענוי ארץ שאמר ואנכי עפר ואפר חלילה לו להיות מוחזק אצל עצמו שיש לו אצל בוראו כלום ושיהיה ית"ש חייב לו להזמין אשה לבנו מצד מעשיו הטובים והרי למעלה היה ירא שמא נתקבל שכרו עד שאמר לו הש"י שכרך הרבה כו', ואם נסבול כל הדחוקים ונאמר שעתה היה מוחזק בעיני עצמו לצדיק גדול מה שלא יאומן עדיין למה תלה ענין הזדמנות אשה ליצחק מצד שהרגיל שמו יתברך בפי הבריות ונעשה אלהי הארץ על ידו, וכי לא היה לו לתלות בשאר מעשיו הטובים.
<b>עוד</b> יש לתמוה, שאחר כל הבטחון שאמר שברי לו כי ה' ישלח מלאכו לפניו ותתרצה האשה ללכת, אח"ז סיים ואם לא תאבה כו' ואיה איפוא הבטחון הראשון שהזכיר, ואם הכל בלשון מסופק אמר, לא הוה ליה למימר רק ואם לא תאבה כו' ונקית כו', ואמרו ונקית משבועתי זאת עיין תוס' קידושין פרק האומר בענין אם היה שם ב' שבועות. ג' תיבת אחריך יש לדקדק כמו שדקדקנו תחלה, וכי ההליכה תתיחס אל העבד. עוד יש לדקדק 'על הדבר הזה' מיותר, כי באומרו תחלה ואשביעך כו' וסיים עתה וישבע לו נדע דעל אותו דבר המבואר לעיל נשבע.
<b>מצורף</b> לכל זה נבאר ענין אומרם ז"ל (יבמות ס"ג.) זכה עזר לא זכה כנגדו. וצריך להסביר דבר זה, למה תלוי יותר ענין זה שתהיה האשה נמשכת אחר עצת בעלה במעשיו הטובים יותר מכל דרכי האיש אשר תלוי מסתמא במעשיו הטובים, ולמה א"כ יחדו דבר זה יותר מכל הדברים, ואם נאמר ששאר דרכי האיש יצא לפעמים מן הכלל, כי לפעמים יש צדיקים אשר אין דרכם מצליח וכן להיפך וענין זה של הכנעת אשה לבעלה לא יצא לעולם מהכלל ותלוי תמיד בצדקת האיש, צריך להבין טעם הדבר. גם במדרש רבה (בראשית רבה נד, א) אמרו ברצות ה' דרכי איש גם אויביו ישלים אתו (משלי טז, ז) זה אשתו שנאמר (מיכה ז, ו) אויבי איש אנשי ביתו כו', וכ"ז צריך טעם. נבאר עוד פסוק אני ה' הוא שמי וכבודי לאחר לא אתן (ישעיה מב, ח) לכאורה אין לזה ביאור, דודאי איך יותן כבוד הבורא לשום נברא שזה דבר שאי אפשר.
<b>עוד</b> נבאר פסוקי ישעיה בהפטרת לך לך ואל מי תדמיוני ואשוה יאמר קדוש (ישעיה מ, כה). יש לדקדק למה כינה כאן לית"ש בשם קדוש, והוה ליה למימר יאמר ה'. והקדמונים פירשו בדרך משל, שיש איזה גדול בדורו אשר הוא מפורסם מאוד, ויש עוד איש אחד מופלג בדורו, והיה אדם א' חושב בדעתו שאותו איש המופלג שוה בערך לאותו המפורסם כי לא היה יודע להבחין ביניהם כי שניהם גדולים הם ממנו ולא היה יכול להבחין בין ערך זה לערך זה. פעם א' היה האדם ההוא בבית אותו המופלג ושמע איך הוא מספר בשבח אותו הגדול ואומר שאין כמוהו בכל הארץ מיד הבין אותו האיש כי המופלג ההוא אינו מגיע לפלג ערך אותו הגדול.
<b>כך</b> הענין היות ית"ש ערכו אין סוף וגבול וכל העולמות קמיה כלא נחשב ולא יכילהו רעיון אך לקוטן ערך אנשים השפלים דיירי ארעא בעלי גשמיות גם המלאכים הם גדולים מאד בעיניהם לא ידעו ולא ישיגו מהותם וערכם. וכבר ארז"ל (חגיגה י"ג:) אמרו עליו על מלאך פלוני שהוא גבוה ת"ק שנה יותר מחביריו, ולכן יוכל להיות מחמת קוטן שכל האדם שיודמה בדעתו היות ח"ו המלאכים גדולי הערך שוים חלילה לית"ש כי לא ידעו ולא יבינו להבחין.
<b>אמנם,</b> להיותנו יודעים שכל צבא מעלה אומרים קדוש שפירושו הוא מובדל כמו שפירש"י ריש פרשת קדושים שענינו הוא פרוש ומובדל, ור"ל שמקלסין לית"ש שהוא פרוש ומובדל מכל מיני המציאות מגדול ועד קטן אין בהם א' שיוכל להכירו ולידעו או להשיגו מזה אנו יודעין כי אין להעריך שום דבר לית"ש, לז"א ואל מי תדמיוני ואשוה לכל מי שיעלה בדעתכם שאני שוה לו הלא הוא בעצמו יאמר קדוש.
<b>עוד</b> יש לדקדק בתיבת 'ואשוה' שהוא מיותר לגמרי. ותו דמשמע מתיבת ואשוה שאי אפשר לדמותו לאיזה דבר שיהיה שוה לו, אבל דמיון בעלמא בלי שיהיו שוים לגמרי אפשר חלילה, וזה אינו אלא אפילו התחלת דמיון בעלמא לא יעלה על לב, וא"כ תיבת ואשוה מיותר. והקדמונים ביארו בזה, כי נמשל לנו דרך משל אם יהיה איש הגדול בגדולה מכל דיירי ארעא כגון שמולך בכיפה ויש תחתיו כמה מיני שררות בערך אלף מיני שררות ממשנהו עד שר עשרה ואחר אותו השר הם האנשי חיל הפחותים בלי מעלה, הנה אם נרצה להעריך גדולת המלך תלוי גדולתו למי שנערכהו וניחסהו שאם נערכהו לערך איש פשוט הנה גדולת המלך רבה מאד באלף מדריגות ואם ניחסהו נגד שר עשרה תפחת גדולת המלך במדריגה אחת וכן עד למעלה לכל מי שניחסהו תפחת גדולתו מעלה אחת עד שאם נרצה להעריכו נגד השר משנהו הרי גדלו מעט שאין ביניהם רק מדריגה אחת. אמנם ית"ש לצד שהוא גבוה מעל גבוה ומובדל מכל הנמצאים שהמציא וערכו אין סוף, לכן בין אם נעריכהו וניחסהו לערך יתוש קטן, בין אם ניחסהו נגד ערך הגדול שבנבראים לא תשתנה גדלו וערכו, כי ערך אין סוף אי אפשר שתקטן או תגדל. לז"א ואל מי תדמיוני ואשוה, ר"ל לאיזה מין מהנמצאים שתרצו לדמיוני ולהעריך גדולתי נגדו ואשוה, ר"ל יהיה גדולתי תמיד בשוה כי כל הנמצאים גדולים וקטנים הם אצלי כאין, והבן כי נכון הוא.
<b>אכן</b> נאמר נא לדרכנו להמשיך יתר הפסוקים. אמר (ישעיה מ, כו) שאו מרום עיניכם וראו מי ברא אלה המוציא במספר צבאם לכלם בשם יקרא. יש לדקדק דמתחלה התחיל כמדבר בעדו כאמרו ואל מי תדמיוני ואשוה ועכשיו אמר בלשון נסתר בשם יקרא, והוה ליה למימר אקרא. מרוב אונים ואמיץ כח איש לא נעדר, ר"ל מחמת רוב כחו ית"ש לא נעדר אחד מכל צבא מרום שאינו קורא לו בשמו. ויש לדקדק, וכי תלו זה בגבורה, כי כבר אפשר איש חלש רק שהוא בעל שכל רחב יתפוס בשכלו עשרה אלפים אנשים לקרוא לכולם בשם, וכן לקרוא לריבוא רבבן צבא מעלה לכל אחד בשמו אי אפשר אלא אם כן יהיה אין חקר לתבונתו, וא"כ מה אמר מרוב אונים כו' הלא אין תלוי זאת בגבורה והוה ליה למימר אין חקר לתבונתו איש לא נעדר, ובסמוך בפסוק בורא קצות הארץ לא ייעף ולא יגע אין חקר לתבונתו שם הוה ליה למימר מרוב אונים כי אותו הענין תלוי בגבורה, וא"כ יש כאן היפוך לגמרי שדבר התלו בגבורה תלה בתבונה ודבר התלוי בתבונה תלה בגבורה, וזה צריך ביאור בודאי.
<b>עוד</b> יש לדקדק, באומרו 'איש' לא נעדר, והרי לא מיירי כאן באנשים רק בצבא מעלה, והוה ליה למימר אחד לא נעדר. אמת שדרך הלשון נמצא כך לפעמים בתנ"ך כמ"ש רש"י ז"ל כמה פעמים כמו שנאמר אשה אל אחותה ביריעות וכן איש אל אחיו בכרובים, אך זהו פשוטו, והדרשה תדרוש בכל מקום שכתוב לשון זה. למה תאמר יעקב ותדבר ישראל נסתרה דרכי מה' ומאלהי משפטי יעבור. ר"ל שבימיו התחילו העובדי כוכבים להרע מעט לישראל והתרעמו על ית"ש כי היו צדיקים בעיניהם ואמרו ח"ו נסתר דרכם הטוב מעיניו ולכן משפט הטוב המגיע להם עבר עליו, והוכיחם, מאחר שית"ש רב כח כזה ולכלם בשם יקרא איך תאמינו שח"ו אין עיניו על דרכי איש בפרטות. הלא ידעת אם לא שמעת אלהי עולם ה' בורא קצות הארץ לא ייעף ולא ייגע אין חקר לתבונתו נותן ליעף כח כו' וייעפו נערים (המנוערים מן המצות) וייגעו ובחורים כשול יכשלו וקווי ה' יחליפו כח יעלו אבר כנשרים כו'. ירצה, מאחר שאין לו עיפוי ועייפות, ודאי עיניו על כל דרכי איש, לכן אי אפשר שיעבור חק המשפט מן כל אחד, אלא שהמנוערים מן המצות ייעפו וקווי ה' יחליפו כח כי נותן לכל אחד כדרכיו, זהו המשך הדברים. ויש לדקדק אמרו הלא ידעת אם לא שמעת כו' מי הוא זה שלא שמע שית"ש אלהי עולם. ותו, דמבואר בחובת הלבבות שער היחוד שהאמונה בית"ש ע"פ השמע והקבלה מסור לקטנים, אבל בעלי המדע נצטוו שיטריחו את עצמם להשיג אמונתו מצד ידיעת עצמם כאומרו (דברי הימים א' כח, ט) ואתה שלמה בני דע את אלהי אביך, ר"ל אתה איש חכם לרוב תראה להשיג מצד הידיעה משא"כ שאר אנשים הוצרכו להסתפק בקבלה בלבד, וא"כ איפכא הוה ליה למימר, הלא שמעת אם לא ידעת, ר"ל אף שאין לך ידיעה מצד שכלך מ"מ השגת מצד השמע והקבלה אבל אומרו ידעת אם לא שמעת אין לו ביאור כלל.
<b>לבאר</b> כל זה, ידוע כל תכלית בריאת העולמות בשביל הצדיק, ותכלית בריאת איש הישראלי לעבוד לית"ש, וכמ"ש האריז"ל כי ברא כל העולמות להיות נקרא מלך כי אין מלך בלא עם, ותואר מלך ומושל לא יתכן אלא נגד בעל בחירה שבכחו לעשות כרצונו וע"י אימת המלך ומושל עובר על רצונו ונמשך לרצון המלך, משא"כ נגד מי שאינו בעל בחירה כמו האש אשר הושם בטבעו לשרוף וכן שאר הברואים לא יתכן לומר על הש"י רק תואר בורא שברא אותם אבל תואר מלך לא יתכן, וכן אפילו נגד המלאכים לא יתכן תואר מלך כיון שאינם בעלי בחירה לא ישנו את תפקידם ממציאות טבע בריאותם שהושם בהם בראשית המצאם, והיה זה הדבר עצמו מפלאות תמים דעים להמציא מין בעל בחירה הוא האדם כדי שיהיה תואר מלך וזהו דבר פלא, כי הרי אנו רואין מנקודה העליונה עד טבור הארץ אין שום נמצא בעל בחירה, כי כך הוא מצד השכל כי כל נמצא מה שהושם בו בטבע בריאותו אי אפשר לשנות, וית"ש עשה פלא שהמציא בעל בחירה והוא מצד שבראו בב' מיני חיות הנקרא יצר טוב ויצר הרע והוא עצמו החומר והצורה המכונה בשם איש ואשה כמבואר בעין יעקב באגדה דמעשה בחסיד א' שהקניטתו אשתו וע"ש.
<b>ולכן</b> אין קיום האדם בעולם הזה אלא כל זמן אשר בחירתו בו, אבל בהתבטל הבחירה הן מצד שנמשך אל צד הטוב עד קצה האחרון עד שנתבטל הרע מכל וכל ואין לו שום נטיה אליו וכענין ולבי חלל בקרבי, הנה אז אי אפשר שיחיה עוד, כיון שכבר נתבטל התכלית אשר בעבורו הוא בזה העולם. וכן בהיפך, אם נטה לרע עד שנסתלק הטוב באופן שאי אפשר לו עוד לעשות תשובה כי נתבטל בחירתו, וכמו שביארו המפרשים גדולה תשובה שמארכת ימיו של אדם, דהיינו שע"י שית"ש מצפה לרשע שמא ישוב עי"ז חי הוא בעולם, אך בהרשיעו כל כך עד שאי אפשר לו לשוב לא יחיה עוד. וזה היה עונשו של אחר שאף על פי ששמע שובו בנים שובבים חוץ מאחר אף על פי כן היה לו לשוב כמ"ש בשל"ה באורך, והטעם, כי היה לו להבין שאם היה כך שננעלו דרכי הטוב ממנו עד שאי אפשר לו לשוב בתשובה שאפילו ידחוק את עצמו ויכנס יצא שוב לא היה אפשר לו לחיות עוד וק"ל, באופן כי אין קיום האדם בעולם אלא כל עוד בחירתו בו.
<b>ואמנם</b> ענין הבחירה בפרטות כך הוא, כי מתחלה הושם בטבע איש הישראלי אשר בקרבו במחשבתו אהבה ויראת ה' מסותרת, וזהו מצד חיות הקדושה אשר בקרבו. ולסבה זו אומרים לפעמים על ית"ש תואר אלהי שמים ולפעמים גם אלהי הארץ אף דבאמת לית אתר פנוי מיניה ואלו יצויר ח"ו אתר פנוי שאין שם השראת שכינתו ח"ו אין שם שום מציאות כלל. אלא הכל הוא מצד האדם כי הצורה והחומר שמכונים בשם איש ואשה כמש"ל הם בחינת שמים וארץ, וכן בכל מציאות יש בו בחינה גשמיות ורוחניות והם נקראים בערך אותו הנמצא שמים וארץ. וע"ז אנו אומרים ברום עולם מושבך, ר"ל שעיקר השראת קדושתו וחיותו הוא ברום של כל עולם ועולם, ומשם מתפשט הארתו על כל העולם ההוא. וכן באדם, שמתחלת בריאתו היראת שמים מסותרת הסתרה נפלאה בשכלו ומחשבתו שהיא הצורה בחינת שמים אשר בו, ואז אין לית"ש נגדו רק תואר אלהי שמים כיון שעדיין קל שיחטא באבריו חטאים הרבה כיון שיראתו מסותרת הסתרה נפלאה בשכלו ומחשבתו לא יצאה כלל לפועל על בחינת הגשמיות והחומר שבו המכונה בשם ארץ, וניתן כח הבחירה באדם להמשיך יראתו בהתגלות, שתתגלה מעט מעט עד שתתראה על כל אבריו הגשמיים, וכמ"ש בש"ע א"ח כי אין ישיבת האדם ותנועותיו ועסקיו והוא לבדו בביתו כו' כידוע באופן שעל כל עסק ותנועה ועשיה נתגלה ונמשך יראת ה' שזהו עצמו השראת שכינתו ית"ש (כי שכינה היינו יראה כנודע) ואז יש לית"ש בערך אותו האיש גם תואר אלהי הארץ, וכאשר ירגיל האדם את עצמו בזה הרבה אז יצויר שאי אפשר לו כלל שיחטא בפועל עבור שכבר יראת ה' שורה על אבריו ונתבטל בחירתו בזה.
<b>אכן</b> עדיין יש לו בחירה בענין אחר, כי כמו שמתחלה היתה היראה מוסתרת הסתרה נפלאה והרע היה שוכן בהתגלות על אבריו, כך אח"כ הוא להיפוך, שכח הרע לא נתבטל לגמרי עדיין אלא מוסתר בהסתרה נפלאה ואי אפשר לו לצאת בפועל מצד התפשטות היראה שנתגבר מאד אבל עכ"פ הוא מוסתר בקרבו, ומזה נמשך מ"ש באורך בפרשת וירא בפסוק וה' פקד את שרה ע"ש שכתבנו שאפילו בצדיקים לא נמסרה המחשבה בידם ואי אפשר מבלי שיבא לו לפעמים איזה מחשבה לא טובה, וזהו מצד הרע הנסתר בתוכו אלא שבכחו לדחותה מיד וכל עוף הפורח נשרף, וביארנו שם בשם הבעש"ט ז"ל דאדרבה הצדיק לא ידחנה אלא יתקננה ע"ש באורך ושלכן עשה ה' את הדבר הזה באדם שלא יהיה מחשבתו תלוי בבחירתו כדי שכל המחשבה לא טובה שיבא אליו יתקננה, והרי לו עדיין עבודה שלימה אשר לו לתקן תיקונים הרבה, אף שבאבריו כבר נתבטל הבחירה ממנו ושוב לא יתקן כלום באבריו, כי עיקר התיקון הוא להחזיר הרע לטוב וזה כבר אין בו שום רע, מ"מ עדיין יש רע מוסתר בתוכו ומתקן כל המחשבות אשר לא טובות הנה.
<b>ואמנם,</b> כאשר ירגיל גם בזה הרבה, אזי יצויר שיסתלק ממנו הרע לגמרי לא יהיה אפילו בהסתרה, וזהו בחינת ולבי חלל בקרבי, שכבר נסתלק לגמרי ואז הוא בכלל יחידי הדורות שכתבנו שם אשר גם מחשבתם בידם ולעולם לא יבא אליו אפילו מחשבה שיהיה בה נדנוד לא טוב ואז הוא מצדו סילוק הבחירה מכל וכל ואף על פי כן עדיין נשאר בו מעט מן המעט מענין בחירה והיא עבודה שלימה עוד יותר ויותר מעבודות הראשונות שהיה עובד ומתקן.
<b>והוא,</b> כי נודע כי מקור הנשמות הם ממקום שנקרא עולם הבא ושם סוד יין המשומר, ונודע שאי אפשר ליין בלתי שמרים, רק תיקונו הוא שיצללו השמרים ויפלו למטה והיין ישאר צלול חמרא על דורדיי'. כך הוא בנשמת ישראל אי אפשר להם בלי שמרים ונבררים ונשארו נשמות הצדיקים נקיים וזכים מזהירים כספירים, והשמרים הם נשמות רשעים מישראל, ומהשמרים הגסים מאוד יצויר שיומשך נשמות העובדי כוכבים, ומצד השייכות שיש לשמרים עם היין כי תחלתם יחד ידובקו, לזאת אף אחר הפרדם בגופות מחולקות אי אפשר מבלי שהרשע ההוא או העכו"ם ההוא במעשיו הרעים ימשיך ממילא איזה פגם והרגש מחשבה דקה בעלמא באותו הצדיק מאשר זה הרשע הוא השמרים ממנו ואתו הצדיק ברוב צדקותיו מזכך ומתקן זאת ועי"ז הרשע ההוא יחזור למוטב וכן העכו"ם ההוא יתגייר, והרי היא עבודה מעולה שמתקן הרבה בני אדם אשר הם מעשה ה' וחפץ בהצדקם והרי זכות הרבים תלוי באותו הצדיק.
<b>וזה</b> היה ענין אברהם אבינו ע"ה, אשר לצד שהיה במדריגה שגם המחשבה היה בידו, היה כל עבודתו לגייר גרים, אכן כאשר גמר הצדיק הענין הלזה וכבר חזרו למוטב כל אותן בני אדם אשר נמשכו משרשו אז אין בו אפילו נדנוד בחירה בעלמא ואין לו שום עבודה ואין לו מה לתקן ובהכרח יסתלק מן העולם זולת יוכל להיות שיתקיים עדיין בעולם לב' סבות, א' אם יהיה בעל יסורין בגוף או בעוני כענין (ישעיה נג, ה) והוא מחולל מפשעינו, כי מכפר על כל ישראל, וכן הוא דבר זה תיקון לשכינה שהדינין שממנה נשפעין עליו והוא סובל עבור תיקון השכינה והרי זה עבודה גדולה יותר מכל עבודות שזכרנו. שנית, אם ביכולתו עדיין לעלות למדריגות רמות מאשר הוא עתה ויעלה לעולם אשר למעלה מהעולם שהוא עתה בו אז עדיין שערי העבודות פתוחים לפניו, כי כשעולה לעולם הגבוה אז נתחדש לו בחירה כבתחלה רק דקה יותר, וכמ"ש במ"א על פסוק כולם בחכמה עשית כי מדריגה העליונה שבעולם אשר הוא בו הוא בחינת שכל הדק ורוחניי מאד בחי' זו עצמה ויותר דק ממנה הוא בעולם שלמעלה ממנה בחי' עשיה גשמיית בערך אותו העולם, וע"ש בפ' בהר והבן.
<b>אכן,</b> כאשר כבר עלה למקום אשר אין ביכלתו לעלות יותר, אזי בהכרח יסתלק מן העולם, כי אין לו עוד מה לעשות שם. וז"ש דוד המלך ע"ה אחר שהעיד על עצמו ולבי חלל בקרבי וניתן המחשבה ג"כ בידו ואין לו בחירה, אמר שאף על פי כן 'לא אמות כי אחיה ואספר מעשי יה' אספר הוא לשון ספיר כמ"ש בזוה"ק ע"פ השמים מספרים כידוע, ר"ל שאתקן הרבה בני אדם שהם מעשה יה, שנית להיות תמיד נרדף ובעל יסורין, ולז"א 'יסור יסרני יה', ועי"ז 'ולמות לא נתנני', שלישית 'פתחו לי שערי צדק אבא בם' שעדיין ביכולתי לעלות בשערים חדשים ומדריגות גבוהים כאמור.
<b>וענין</b> זה היה באברהם אבינו ע"ה בבואו בימים היה ירא פן יקדמנו המות אשר לסבה זו השביע את אליעזר על אודות יצחק, בא הכתוב לבאר טעם העולה על רוחו אשר קרוב שיסתלק מהעולם, ואמר 'וה' ברך את אברהם בכל' שהשליטו ביצרו ונעשה לבו חלל בקרבו ונתבטל הבחירה, וכאשר השגיח אולי עדיין יתקן בני אדם אשר הם פסולת שלו, ראה שכבר עשה ישמעאל תשובה, ונודע כי כלל זוהמת מצד ימין הוא ישמעאל הכולל פרטים רבים, ובראותו ישמעאל עצמו עשה תשובה הרי גמר גם הענין הזה. ועדיין ראה אולי מוכן הוא ליסורין לתיקון השכינה שיומשכו דינים עליו, וראה שלא חסר קילורין שלו כלום, חושי גופו וגם אוצרותיו כי כיון שמדתו ימין חסד אי אפשר שיושפעו דינים עליו. ועדיין השגיח אולי מוכן הוא לעלות למדרגות יותר מאשר הוא עתה, ראה שלא חזר ונסה אותו, שכבר הבטיחו הש"י שלא ינסהו עוד.
<b>וענין</b> הנסיון, ידוע שפירושו נסיון, וגם פירושו הגבהה מלשון ארים נסי, כי כאשר יעלה הצדיק למדריגה רמה מאשר הוא בה, בא ע"י נסיון ממילא, וכאשר הבטיחו ה' בל ינסהו עוד היינו שע"י העשרה נסיונות כבר עלה אל אשר בחק האפשרי שיעלה, וכאשר ראה כל זה לכן עלה בדעתו שיסתלק מהעולם הזה, ולכן השביע את אליעזר. אכן, מה שמצינו שחי אחר כך עוד ערך ארבעים שנה, כי לא ידע שעדיין היה עתיד לבא קצת מהשמרים בעולם כאמרו ויוסף אברהם כו' ותלד לו כו' וישלחם מעל יצחק, הוא ענין הפרדת שמרים מהיין, ומתחלה לא ידע רק מזוהמת ישמעאל, והבן כי נכון בעז"ה.
<b>והנה</b> הגאון גור אריה בספר תפארת ישראל תירץ קצת פסוקים המורים גשמיות, ע"ש בפ' ל"ג כענין פסוק וירד ה' על הר סיני כו' וע"ש כי דבריו קצרים, ונסביר קצת כפי האפשרי לנו ובאורך. והוא, כי צריך להבין ענין קריאת שמות לכל הברואים שקרא אדם הראשון, והש"י הביאם לפניו וכל אשר יקרא לו האדם נפש חיה הוא שמו, מדוע זה דוקא קרא הוא שמות. ויותר מזה צריך לדקדק, שאמרו במדרש (בראשית רבה יז, ד) בשעה שאמר הקב"ה נעשה אדם אמרו מלאכי השרת לפני הקב"ה אדם זה מה טיבו א"ל חכמתו מרובה משלכם והביא לפניכם הברואים ושאל אותם על שמם ולא ידעו ואח"כ הביאם לפני האדם א"ל זה שמו שור וזה סוס כו' ואתה מה שמך אמר שמי אדם ואני מה שמי א"ל שמך אדני לפי שאתה אדון הכל הדא הוא דכתיב אני ה' הוא שמי שקרא לי אדם הראשון ע"כ. וזה תמוה, אם גם קרא שם לית"ש.
<b>אך</b> הענין הוא, כי כל הנמצאים שבעולם יתחלף שמם לפי התיחסם בפי הפילסופים יקרא לפעמים שם המתיחס, ר"ל כי שם ראובן זה הוא שם העצם, ושם המתיחס היינו דרך משל באמרנו ראובן זה הוא אב ומזה נדע שיש לו בן ומצד התיחסו אל בנו קורא לו שם חדש דהיינו אב מלבד שם העצם, וכן הבן לצד התיחסו אל אביו נקרא בשם בן, ואם ניחסהו אל אבי אביו נקרא נכד, וכן שם אדון ושם עבד שכאשר ניחסהו אל דבר זה יש לו שם זה, וכאשר ניחסהו אל דבר אחר יש לו שם אחר. כענין האש שהוא חם והמים קרים והאויר ממוצע, וכאשר ניחסהו אל המים יקרא חם ואם ניחסהו אל האש יקרא קר. וכן האיש, אל אדוניו יקרא עבד, ואל בנו נקרא אב, ואל אביו נקרא בן. וכן מצינו בדורותיו היה צדיק כו', הרי שם יקר כזה בהתיחסו לדורו היה לו שם זה, ובהתיחסו לדורו של אברהם אבינו ע"ה לא היה נחשב לכלום. וכן אמרה הצרפית לאליהו וכדומה.
<b>ממילא</b> כל המציאות כולם אין להם שם ידוע אלא לפי התיחסות הדבר שאנו רוצים ליחס אליו כך ישתנה שמו, ואמנם גם כשנרצה לברר בכל נמצא איזהו שמו האמתי יבורר דבר זה כאשר יתברר לנו לאיזה דבר הוא התיחסותו האמתי אזי נדע שהשם שקונה ע"י התיחסות ההוא זה שמו האמתי, ומצאנו ראינו כל המציאיות לא נתהוו ונמצאו אלא בשביל האדם ואליו הוא התיחסות האמתי של כל הנמצאים, לכן על פי אותו התיחסות הוא שמם האמתי כאשר הוא בהתיחסם אל האדם.
<b>ולכן</b> המלאכים לא ידעו לקרות שמות, כי לכל מלאך היה נדמה שם אחר בהתיחס הנמצא ההוא אליו, וכל מלאך א' אין מציאותו דומה תמיד כמשארז"ל בפ' למה זה תשאל לשמי והוא פלאי, וכן מצד שאין הנמצאים מתיחסים כלל אל המלאכים, לכן לא יכלו לידע שמם האמתי מאחר שלא ידעו למה התיחסם האמתי, משא"כ האדם שהוא ייחס כל הנמצאים אל עצמו אשר זה הוא התיחסם האמתי לכן הוא קרא שמם האמתי.
<b>אכן</b> כל זאת הוא בכל הנמצאים, משא"כ בית"ש לצד היותו מובדל מכל המציאות לכן שם העצם הוי"ה ב"ה לא ישתנה ולא יקבל תמורה וחילוף מצד שאין לו התיחסות לשום דבר וכמש"ל בשם הקדמונים שאל שום דבר שנרצה ליחסו הוא תמיד שוה לא יתהווה שינוי ותמורה ע"י הדבר ההוא שנרצה ליחסו אליו ית"ש והוא כי כולא קמיה כלא חשוב ואין לו שום יחוס עם שום נמצא, לכן שמו העצם מורה היה הוה ויהיה שהוא שוה קודם שהמציא כל המציאיות ובעת שהמציאם ואחרי כלותם הכל שוה כיון דאין לו יחוס לשום נמצא ובעת המצאם הם קמיה כלא וכאילו אינם כלל.
<b>אך</b> אי אפשר לומר שאין לו התיחסות לשום דבר, דא"כ מאין נתהוו ונמצאו כל המציאיות, ובהכרח להיות איזה יחוס ביניהם דלית אתר פנוי דאם לא היה שום יחוס ביניהם אין מציאות לשום נמצא. אלא הענין הוא, שבאמת אין לו יחוס לשום נמצא זולת לישראל לצדיקיהם, כי להיות נשמתם חלק אלוה ממעל ויש יחוס ביניהם כאומרו ית"ש קדושים תהיו כי קדוש אני, ומצד התיחסות הזה נתהוו כל העולמות וכל המציאיות.
<b>ונמשיל</b> לזה משל גשמי, מלך א' יש לו בן רחוק אלף פרסאות ממנו, והמלך הזה תמיד יושב בביתו אינו זז לחוץ בשום פעם, וכל האנשים מובדלים ורחוקים ממנו לא יתחבר עמהם לעולם. פעם א' חשקה נפשו לראות בנו ולהשתעשע עמו, ולהיותו רחוק ממנו הוכרח ליסע אליו כל אותו הדרך. ויש בדרך ההוא הרבה עיירות, ונסע דרך העיירות ההם, ובכל עיר נסע לבית המלון, ובמדבריות שהיה שם צוה להעמיד בכל שיעור כברת ארץ בית א' שיהיה מוכן לו לבית מלון, וכן עשו, עד מקום תחנותו של בן המלך ומשם והלאה לא בנו ולא חידשו שום דבר, כי ממקום בנו לא נסע המלך עוד יותר.
<b>ונמשיל</b> לנו שבא איש א' וסיפר לנו הנה ראיתי המלך נסע לעיר פלוני ונסע לבית פלוני, נחזור ונשאלהו להיכן נסע המלך והוא ישיב לנו אל בנו נסע. הנה אחר שסיפר לנו האיש ראיתי המלך נסע לעיר פלוני כו' על מה זו נשאלה עוד להיכן נסע הלא כבר הגיד לנו אופן נסיעתו בסימניו ובמצריו לבית פלוני ועיר פלוני, אלא לפי שאנו יודעין שאין למלך שום התיחסות לעיר ההוא ובית ההוא ע"כ ידענו כי לא לשם נסע אלא נוסע לאיזה מקום אחד שיש לו התיחסות לשם, ומה שהגיד לנו האיש ראיתיו נוסע לעיר פלוני אין זה אלא בלשון מושאל אבל נסיעתו האמתית אינה לשם, ואנו שואלים על נסיעתו האמתית והוא משיב לנו שנסיעתו האמתית היא אל בנו שהוא עיקר התיחסותו אליו רק שלריחוק הדרך התיחס המלך ההוא עוד לכמה עיירות ולכמה בתים אבל אין זה התיחסותו האמתית רק התיחסות מושאל מעיקר גוף התיחסות אשר לבנו. וכן אם ישאל איש על הבתים אשר במדבריות מי בנה אותם השיב א' המלך בנה אותם, השיב פקח א' אל תאמרו נכונה כי לא יתיחס הבנין ההוא אל המלך כי הרי למה אין אתם אומרים שהאומן בנה אותם, היינו לפי שהאומן הוא סבה הקרובה ואינה אמתית, כי הסבה האמתית היא המרוחקת תכלית הריחוק מהמסובב, כאשר התינוק הסכל כאשר נשאלהו מי עשה לך הבגד הזה יאמר החייט עשה לי כי אינו משיג רק הסבה הקרובה, והיודע יותר יאמר אבי עשה לי כי הוא הסבה היותר רחוקה, והיודע יותר יתלה נתינת הבגד בית"ש כי הוא הנותן כח לעשות חיל לו ולאביו. וכן איש הסכל המוכה מהשוטר כאשר נשאלהו מי הכך יאמר המקל, והיודע יותר יאמר השוטר, והיודע יותר יאמר השופט, והיודע עוד יותר יאמר המלך, כי כל שתתרחק הסבה היא יותר אמתית. לכן אין אתם אומרים שהאומן עשה הבתים, אלא תליתם הדבר בהמלך שהוא הסבה הרחוקה, הרי יש עוד סבה רחוקה יותר מהמלך בבנין הבתים האלה והוא בנו של המלך שאלולי הוא לא היה המלך במקום הזה לעולם, הרי עיקר הסבה בזה בנו של המלך והוא שותף למלך בבנין הבתים האלה ולא עוד אלא שהוא העיקר בהם, זהו המשל.
<b>וענין</b> הנמשל מובן גם כן ולזה כוונו רז"ל (בראשית רבה ח, ג) באמרם במי נמלך הקב"ה וברא את העולם, בנשמותיהן של צדיקים נמלך. ירצו באמרם במי נמלך הוא מה שהוקשה לנו, מאחר שאין לית"ש שום התיחסות לשום נמצא שבעולם איך נתהוו ונמצאו כל המציאיות, ולז"א בנשמותיהן של צדיקים, כי להם יש לו התיחסות להיותם חלק אלוה ממעל, ושתלם בשפל המדריגה, וכמ"ש בריש דברינו שעשה זאת כדי שיהיו בעלי בחירה ויהיה לית"ש תואר מלך ואדון עליהם, ועי"ז נתהוו כל העולמות כענין המשל, כי בהמשיך ית"ש התיחסותו עליהם והשגחתו והם במרחק רב בקצה המדריגות, הוא כמשל המלך שנסע דרך כל אותן העיירות ובנה בתים במדבריות עד מקום בנו ומשם ולהלן לא עשה דבר, כך כאשר נמשך התיחסותו אל בניו אזי בדרך ההמשך נתהוו ונבנו כל העולמות ונעשה קצת התיחסות עמהם, אבל אינו התיחסות אמתי אלא התיחסות מושאל מהתיחסותו האמתי אשר בינו אל בניו הצדיקים, ולכן למטה מכדור הארץ לא נעשה דבר כי לא נמשך התיחסותו רק עד מקום הצדיקים.
<b>ולסבה</b> זו ארז"ל (שבת קי"ט:) כאלו נעשה שותף להקב"ה במעשה בראשית. כי עם היות שית"ש בראם, מ"מ הן הם עיקר הסבה ולכן כל המציאיות מתיחסים אל האדם שע"י נשמותיהן של צדיקים נבראו. וזה שאמרה התורה בי נסתכל הקב"ה וברא את העולם (בראשית רבה פא, א), כי התורה היא כללות נשמותיהן של כל ישראל ס' רבוא אותיות שהם ס' רבוא נשמות שכל אות היא נשמה א' כוללת הכולל בקרבה פרטים רבים, והיינו בי נסתכל, שכביכול נמשך התיחסותו והשגחתו וידיעתו לשם, ובדרך ההמשך הזה נתהוו כל העולמות וכל המציאיות וכאמור. ולכן קרא האדם שמות לכל הנבראים, כי הוא שהיו כלולים בתוכו כל נשמות כולן היה אליו התיחסות האמתי של כל הנמצאים ועי"ז השיג שמם האמתי, ואחרי זה אמר לו הקב"ה מה שמי, לא שאל אותו על שם העצם כי שם ההוא מורה על הבדלו מכל נמצא שאין לו יחוס עמהם ולא ישתנה ולא יקבל שום תמורה, אלא שאלו על השם מצד המשך היחוס, והשיג והבין אדם הראשון כי באמת אין לו יחוס אמתי זולת לנשמות הצדיקים הכלולים בקרבו, ואמר שמך אדני, שהוא שם מצד התיחסות אל הצדיקים אשר הם בעלי בחירה והוא אדון עליהם. וזהו ביאור הפסוק 'אני ה' הוא שמי' שקרא לי אדם הראשון, ופירש בעצמו הטעם מדוע הוא קרא השם ולא אחר, ולז"א 'וכבודי לאחר לא אתן', ר"ל שאין שום התיחסות לכבודי אל שום נמצא בעולם זולת לנשמותיהן של צדיקים ההתיחסות האמתי לכן הוא שקרא השם.
<b>ובזה</b> מובן משארז"ל (מנחות ל"ג:) ה' צלך, שכביכול הוא ית"ש הוא כמו הצל אל האדם שאינו עושה רק מה שהאדם עושה, כי כשם שכל הנמצאים יתיחסו אל האדם, כך כביכול ית"ש אין לו שום התיחסות אמתי רק לנשמותיהן של צדיקים שהן עצמן כללות התורה ועל ידם הוא ההתיחסות, וכמ"ש האריז"ל (סדור אר"י בתחנון) שתיבות ה' אלהי ישראל עולה תרי"ג, והוא רמז נפלא, כי שם העצם המובדל מכל ישראל וההתחברות מהמשכת היחוס להם שהוא שם אלהים שענינו תקיף ומלך כל זה נעשה ע"י תרי"ג מצות שבתורה, ולכן לא תמצא שיתיחס ית"ש לאיזה אומה מהעובדי כוכבים או לאיזה עולם, רק נקרא אלהי ישראל, כי להם הוא עיקר ההתיחסות האמתי והתיחסות אשר לשאר הנמצאים הוא רק מושאל וכאמור.
<b>ממילא</b> א"כ התיחסות והתמשכות האלהות אל המציאות ניתן ג"כ ביד האדם, כי בקיימו כל התרי"ג מצות נמשך אליו התיחסות אלהות ועל ידו נמשך ההתיחסות בשאלה אל כל המציאות, ממילא כל המציאות בידו והתיחסות האלהות אצלו, ואז בידו לעשות כל מה שירצה. וזה ענין הנסים ומופתים לגדולי הצדיקים, כי ה' צלך, כי המשכת התיחסות האלהות בידם, וכאשר ח"ו יבטל את התרי"ג מצות כולן אין המשכת האלהות שם ונשאר בלי השגחה, והבן כי הוא ענין דק. ודבר זה אמר בלעם לבלק כי בעת שיצאו ישראל ממצרים ונמשכו אחרי ית"ש בארץ לא זרועה והטיבו דרכם עשה להם ה' נסים כראוי, ורצה בלק לבטל דבר זה שע"י קטרוגים ופיתוים יתהפך הדבר, או ע"י איזה פעולה של כשפים, וטעה. כי בשלמא מלך בשר ודם שמצוה וגוזר גזרות על עבדיו בשכר ועונש, ואין השכר והעונש רק הסכמיים, לפעמים ע"י קיטרוג או ע"י פתוים רבים יתהפך שלפרקים המקיים גזירת מלך ענוש יענש כי יתהפך עליו רצון המלך ואהבתו וכן להיפוך, משא"כ שכר של ישראל ועונשם מאת ה' המה עצמיים ואי אפשר להתהפך כי המשכת התיחסות האלהות בידם, ממילא בהטיבם מעשיהם אי אפשר להיות באופן אחר רק ותגזור אומר ויקם לך כי התיחסות האלהות נמשך להם ולרצונם כענין ה' צלך ואי אפשר כלל שיהיה שום דבר היפך מרצונם וכן להיפוך ח"ו.
<b>ולזה</b> אמר בלעם לבלק דע לך, כי 'לא הביט און (לשון שבר) ביעקב', ר"ל אי אפשר שיהיה רע לישראל בעת אשר 'לא ראה עמל בישראל' (ר"ל עבירה) 'כי ה' אלהיו עמו' השראת האלהות עמו 'ותרועת (ל' ריעות כפירש"י) מלך' ר"ל התיחסות האמתי שיש לית"ש עם כל נמצאיו אשר מצד התיחסות הזה המה נמצאים וחיים אין התיחסות הזה אשר מצד אותו התיחסות הוא נקרא מלך כיחוס המלך עם עמו, אלא 'בו' בישראל זהו ההתיחסות האמתי, ממילא התיחסות האלהות כביכול בידם כענין ה' צלך ומי יוכל להרע להם בעת התיחסות האלהות בקרבם ע"י התורה וכאמור.
<b>וזהו</b> ביאור פסוקי ישעיה. אמר להם לישראל לבטל דעתם שאמרו 'נסתרה דרכי מה'', ר"ל שאף אם מטיבים מעשיהם מ"מ לפעמים נמשך רע להם, והורה להם כל האמור שלפי שהמשכת התיחסות האלהות בידם אי אפשר מבלי יהיה שכר טוב לעושי רצונו וההיפוך לעוברי רצונו וכמ"ש. ולז"א 'ואל מי תדמיוני ואשוה', כדברי הקדמונים שאל מי שירצו ליחסו ית"ש הוא תמיד בשוה, ולז"א 'יאמר קדוש' שפירושו נבדל, ר"ל שמצד היותו מובדל ואין לו התיחסות לשום נברא לכן שמו וגדלו הוא תמיד שוה לכל מי שניחסהו. וא"כ 'שאו מרום עיניכם וראו מי ברא אלה' הוא כקושיתנו שמאחר שאין לא התיחסות לשום נברא א"כ מי ברא כל העולמות וכל צבאם. לזה השיב מי ברא אלה 'המוציא במספר צבאם לכולם בשם יקרא', ר"ל מזה תבינו מי שקרא שם לכל הברואים הוא כאלו נעשה שותף בבריאה כי אליו יש התיחסות האלהות, וממילא לפ"ז 'מרוב אונים ואמיץ כח איש לא נעדר' ר"ל שום איש הישראלי לא נעדר מבלי היות לו רוב אונים, כיון שהתיחסות אלהות ניתן לו בהיותו עושה רצונו ואז יוכל לברוא עולמות ולעשות כל מה שלבו חפץ, וא"כ 'למה תאמר יעקב נסתרה דרכי' כו'.
<b>והוסיף</b> עוד ביאור, 'הלא ידעת אם לא שמעת אלהי עולם ה'' ר"ל הלא אתה יודע האמת שלא שמעת מעולם ליחס לית"ש אפילו לקרותו אלהי עולם ליחס אלהות לכל העולם, אלא לא יקראוהו רק 'אלהי ישראל' אבל לא אלהי עולם הגם שהוא 'בורא קצות הארץ לא ייעף ולא ייגע', ומאחר שהוא ברא העולם על כרחך יהיה לו איזה התיחסות אליו אף על פי כן לא נקראהו אלהי עולם, והיינו לפי 'שאין חקר לתבונתו' כי הוא מובדל וגבוה מכל המציאיות שאין לו שום התיחסות עמהם רק בשם מושאל וכמש"ל, אבל עיקר התיחסות האלהות רק בידכם, וא"כ אי אפשר מבלי שיהיה באופן אחר רק 'וייעפו נערים' המנוערים מן המצות 'וקוי ה' יחליפו כח' כו', ממילא אם תטיבו מעשיכם אי אפשר שיגיעכם שום רע, והבן כי נכון בעה"י.
<b>ובזה</b> יובן ענין פסוקים המורים גשמיות כענין וירד ה' על הר סיני. והוא, כי הנה אמרנו שלא יתיחס ית' שמו לקרותו אלהי עולם כאמור, וא"כ יש להבין איך קראנוהו בפרשה זו אלהי שמים ואלהי הארץ. אך כל זה הוא התיחסות מושאל מהתיחסות האמתי אשר אל האדם, והוא כמש"ל בריש דברינו כי בתחלת הבחירה אשר אין יראת ה' רק מוסתרת באדם תוך השכל והמחשבה דהיינו הצורה אז ית"ש בבחינה זו על האדם רק אלהי שמים, כי הצורה היא בחינת שמים וכאשר ממשיך היראה על כל אבריו ופעולותיו שהם בחינת ארץ באדם אז נקרא ית"ש בחינה זו גם אלהי הארץ וכל זה באדם פרטי.
<b>ונודע,</b> כי להיות התורה ציור העולמות לכן בכל מדות שהתורה נדרשת גם העולם מתנהג בהם, ולכן כשם שיש מדה בתורה אין בכלל אלא מה שבפרט, כך מתנהג העולם, שכל מה שאדם ממשיך על עצמו בפרטיותו כך יש לו כח לעשות בכללות העולמות. לכן, בעת שית"ש אין נקרא עליו בפרטיותו רק אלהי השמים, כך אין מצדו התיחסות האלהות רק בשמים, כיון שהתיחסותו לכללות העולם אינו אלא מושאל ונמשך מהתיחסותו לאדם, ואז אין לאותו האדם כח להחזיר אחרים למוטב כי אין בכלל אלא מה שבפרט, וכן כמו החומר שלו אינו נמשך עדיין לרצון הצורה, כך אשתו שאיש ואשה הם חומר וצורה בכללות כמ"ש בזוהר הקדוש (זהר ח"א קכ"ט.) שאבהם ושרה וכן יצחק ורבקה הם הנשמה והגוף שהם החומר והצורה אינה נמשכת לדעתו, ואדרבה היא כנגדו ואויבי איש אנשי ביתו, כי החומר וצורה מתנגדים להיותם שני הפכיים. משא"כ כאשר ית"ש נקרא בבחינתו גם אלהי הארץ בפרטיותו לפי שהמשיך החומר שלו אחרי הצורה, אז גם אשתו נמשכת לרצונו. והיינו זכה עזר, וכן בכללות העולם נעשה איש זה מאנשי הצורה ויש כח בידו להחזיר כל האנשים למוטב ולהיות ית"ש נקרא אלהי הארץ גם בכללות העולם.
<b>וזה</b> הוא ענין וירד ה' על הר סיני. כי באמת ית"ש אינו מתיחס לשום נמצא, ולכן הוי"ה ב"ה מורה היה הוה ויהיה אינו מקבל שינוי ותמורה וכמש"ל, אלא שהתיחסות האלהות לכל המציאות שהוא באמצעות ההתיחסות האמתי אשר לישראל וכאמור, בזה יש שינוי להתיחסות כל איש ואיש, שלהתיחסות איש צדיק נקרא ית' שמו אלהי הארץ בפרטיותו, וכן בכללות העולם כבר נתיחס אלהותו בדרך שאלה לכל הארץ, ובערך איש אחר שלא המשיך חומרו עדיין אחר הצורה ובערכו עדיין לא נקרא ית"ש בפרטיותו רק אלהי השמים, ממילא מצדו גם בכללות העולם אין שם התיחסות האלהות רק בבחינת אלהי השמים. וזהו ענין וירד ה' על הר סיני, הוא הענין הנמצא מצד האדם, כי להיות כל ישראל נזדכך אז חומרם והיה אז עליהם התיחסות האלהות בבחינת אלהי הארץ לכן היה אז מצדם התיחסות אלהות גם בכללות העולם בבחינת אלהי הארץ ונתגלה ונמשך התיחסות אלהותו אל הר סיני, ואין זה מצד עצם כבודו, כי אינו מקבל שינוי ותמורה, אלא מצד התיחסות האלהות, והבן היטב כי דברים עמוקים הם. ואלה הם דברי הגאון בתפארת ישראל פל"ג רק הוספנו בו ביאור.
<b>ולזה</b> כאשר השביע אברהם אבינו ע"ה לאליעזר שילך אל ארצו ויקח אשה לבנו משם וחשש אולי לא תאבה האשה ללכת אחרי בעלה, לכן הזכיר לית"ש בתואר אלהי השמים ואלהי הארץ, ר"ל כי מאחר שכבר הגביר הצורה על החומר כל כך עד שהמשיך התיחסות האלהות גם בכללות העולם להיותו ית"ש בבחינת אלהי הארץ עד שהיה כח להחזיר רוב העולם למוטב, א"כ כל שכן שאשתו תהיה נמשכת אחריו. אכן, להיות ידוע כי יש ממוצע בין החומר והצורה והוא החיות אשר מצד מט"ט שביצירה בחינת עבד וזה היה בחינת אליעזר ולכן היה הוא השליח להביא את רבקה שהוא החומר אל יצחק שהוא הצורה, וכמבואר כל זה באורך בשל"ה שזהו מ"ש ישלח מלאכו לפניך כענין הנה אנכי שולח מלאך הרומז למט"ט, לכן חש אליעזר שמא הוא אינו כדאי שיהיה עליו השראת מט"ט ושוב לא תומשך ע"י החומר אחר הצורה. וזהו אומרו אולי לא תאבה האשה ללכת 'אחרי' דייקא, שעם היות שמצדך ומצד בנך ודאי מסתבר שתאבה האשה ללכת כי כבר ית"ש אצליכם בבחינת אלהי הארץ וכאמור שמא יהיה חסרון מצדי שאני הממוצע בין החומר והצורה שמא איני כדאי לכך וכאמור.
<b>ובזה</b> נבאר כל המשך הפסוקים ויתורצו כל הדקדוקים. בהקדם, מחלוקת הרמב"ם והראב"ד הובא בטור אבן העזר (סי' ל"ח) בענין דיני התנאי דקי"ל שאם אינו כתנאי בני גד ובני ראובן אזי אף שנתבטל התנאי המעשה קיים. ופסק הרמב"ם, דדוקא אם מתחלה נתן לה הקידושין ואח"כ הגיד לה התנאי אז בעינן דוקא שיהיה כתנאי בני גד ובני ראובן, אבל אם הגיד מתחלה התנאי ואח"כ עשה המעשה, דהיינו נתינת הקידושין, אזי אף אם לא אמר כדיני תנאי מ"מ התנאי קיים כי באופן זה לא עשה המעשה רק על מה שהגיד מתחלה ועל תנאי ההוא עשה המעשה, והראב"ד והטור הקשו עליו וחלקו, וע"ש מה שהאריכו הב"י והב"ח בישוב דעת הרמב"ם.
<b>עוד</b> מבואר שם בדיני התנאי לשיטת הרבה פוסקים דבעינן תנאי בדבר אחד ומעשה בדבר אחר, אבל האומר לאשה הרי זה גיטך על מנת שתחזירי לי הנייר התנאי בטל והמעשה קיים, ואף שלא החזירה הנייר מגורשת, כיון שהמעשה דהיינו נתינת הגט עם התנאי הכל הוא בדבר אחד דהיינו הנייר של הגט. עוד קיי"ל דהנשבע על דבר שאי אפשר לקיימו כלל אין השבועה חלה כלום, וכן בהאי גוונא דאליעזר אם היה נשבע סתם להביא אשה משם ליצחק, אם לא תרצה האשה לילך הרי נשבע על דבר שאי אפשר לקיימו ואין השבועה חלה כלל ע"ז ולא הוי שבועה רק שהוא יפייסנה כמו שיוכל ואם לא תתרצה אין עליו כלום, וכמו שארז"ל (עבודה זרה י"ח. ) בגיטין אטו תרקבי דדינרי בעי למיהב לה.
<b>ובזה</b> נבוא אל הביאור. הנה במה שהשביע אברהם אבינו לאליעזר לבלתי קחת אשה ליצחק רק מארץ מולדתו, יש לפרש ב' פירושים, דהא השבועה היה על תנאי אם תתרצה האשה לילך, ויש לפרש או דהכוונה אם תרצה לילך יקח לו אשה משם ואם לא תרצה יקח לו מבנות הכנעני, או פירושו כך אם תרצה יקח לו משם ואי לא תרצה לילך אז ישיב את יצחק לשם. ונפקא מינה, דלפירוש הראשון הוי תנאי ומעשה בדבר אחד, דהמעשה הוא לקחת אשה והתנאי אם אותה אשה עצמה תתרצה ממילא שניהם בדבר א' ובהאי גוונא התנאי בטל והמעשה קיים, וא"כ חש אליעזר פן יעבור על השבועה כגון אם לא תתרצה ללכת, משא"כ לפירוש הב' הוי המעשה שלא יוליך את יצחק לשם והתנאי באשה אם תרצה והוי תנאי בדבר אחד ומעשה בדבר אחר והתנאי קיים, ממילא אם לא תרצה ללכת אז השבועה בטל ורשאי להוליך את יצחק לשם ואין חשש פן יעבור על השבועה דהא התנאי קיים.
<b>ואמנם,</b> לכאורה אף לפירוש הראשון אם לא תרצה ללכת הוי נשבע על דבר שאי אפשר לקיימו ולא חלה השבועה כלל. אלא דלפמ"ש לעיל שכיון שית"ש נקרא לערכם אלהי הארץ ודאי תאבה האשה ללכת, אלא שחש אליעזר פן יש חסרון מצדו שהוא אינו כדאי שיהיה הממוצע בין הצורה והחומר, א"כ לא היה דבר שאי אפשר לקיימו דהא יוכל לקיימו ע"י אחר שהוא כדאי וחלה השבועה, וכיון דתנאי ומעשה בדבר אחד והתנאי בטל א"כ יש חשש שמא יעבור על השבועה וכנ"ל.
<b>לזאת</b> שאל אליעזר אולי לא תאבה האשה ללכת אחרי, והיינו מצדי וכמש"ל ואזי הוי אפשר לקיימו והשבועה חלה, ההשב אשיב את בנך שמה, ר"ל איך כוונתך בזה, אם כוונתך להשיב לשם את בנך הוי תנאי בדבר אחד ומעשה בדבר אחר ואז אין חשש לעבור על השבועה. או כוונתך כפירוש האחר, א"כ יש חשש שיתבטל השבועה ואעבור עליה כיון דהתנאי בטל. והשיב לו השמר לך פן תשיב, שאין כוונתי כך, ממילא הוי תנאי ומעשה בדבר אחד, וגם אין לומר דהוי אי אפשר לקיימו דהרי מצדי ה' אלהי השמים כו' וכפירש"י שהרגלתיו בפי הבריות ממילא מצדי ודאי ישלח מלאכו ולקחת אשה כו' וכאמור. ואם כן, אם לא תאבה האשה ללכת הוא רק אחריך, היינו מצדך, וא"כ חלה השבועה, לכך אני אומר לך בהדיא קודם שתשבע שבאופן זה ונקית משבועתי זאת, וכפסק הרמב"ם דכל שאומר בפירוש התנאי קודם המעשה א"צ דיני תנאי, דכל שאמר התנאי קודם שעשה המעשה הרי לא עשה המעשה רק על דעת התנאי. ולז"א וישם העבד את ידו כו' אחר הגדת התנאי וממילא וישבע לו על הדבר 'הזה' דייקא, שעשה המעשה על סמך התנאי וממילא התנאי קיים אף שתנאי ומעשה בד"א וכטעמא דיהיב הרמב"ם ודו"ק.
<b>ויהי</b> הוא טרם כלה לדבר והנה רבקה יוצאת כו'. במדרש רבה (בראשית רבה ס, ד) ג' נענו במענה פיהם, אליעזר דכתיב ויהי הוא טרם כלה לדבר כו', משה דכתיב ויהי ככלותו לדבר כו' ותבקע האדמה כו', שלמה דכתיב ויהיה ככלות שלמה להתפלל כו' ירדה אש מן השמים ע"כ. והקשו המפרשים איך משווה אלו הג' והלא יש שינוי רב ביניהם, כי באליעזר נעשה בקשתו טרם כלה לדבר, ובמשה ושלמה לא נענו עד כלות דבריהם. ואמת, כי במשה יש לומר דלא קשה מידי כי דבריו אלה היו בשליחות המקום וגמר שליחותו, אך אליעזר ושלמה קשה ששניהם דיברו בתפלה ומדוע נשתנו.
<b>ונראה</b> לתרץ דאליעזר הוצרך דוקא להיות נענה טרם כלותו לדבר, ושלמה דוקא אחר כן. בהקדם, לפרש כל דברי תפלתו של אליעזר: הקרה נא לפני היום ועשה חסד עם אדוני. ירצה, שביקש להנאת עצמו הקרה נא לפני היום דייקא, שלא יצטרך לטרחות רבות. וגם, ועשה חסד עם אדני בזווג הגון. הנה אנכי נצב על עין המים ובנות אנשי העיר יוצאות לשאוב והיה הנערה אשר אומר אליה הטי נא כדך כו'. ויש לדקדק, לאיזה ענין הזכיר היותו נצב ובנות העיר יוצאות מי לא ידע בכ"ז, ולא היה לו להזכיר בתפלתו אלא והיה הנערה. ובה אדע כי עשית חסד עם אדוני כו' ויהי הוא טרם כלה כו' וירץ העבד לקראתה. פירש"י, לפי שראה שעלו המים לקראתה, והוא מדרש רז"ל (בראשית רבה ס, ה), והקשו המפרשים מנא לן הא, הא בלאו הכי הוצרך לומר לה הגמיאני כו'.
<b>ויובן</b> כ"ז עם משארז"ל בתענית (תענית ד.) ג' שאלו שלא כהוגן לב' השיבו כהוגן ולא' לא כו' אליעזר והיה הנערה יכול אפילו חיגרת או סומא כו' יפתח כו'. והקשו רש"י ותוספות מאי איכא בזה שלא כהוגן הא התנה והיה הנערה אשר אומר אליה כו' ואם יראה חיגרת או סומא לא יאמר לה ותירצו שמא לא ירגיש במומה, והוא דחוק. והקשו עוד המפרשים מדוע באמת לאלו השיבו כהוגן כיון ששאלו שלא כהוגן, וכי משוא פנים יש בדבר. וכתב בנזר הקודש דבאליעזר אתי שפיר, כיון דהתפלה לא על עצמו היה אלא על אברהם ויצחק ודאי אע"ג דאיהו שאל שלא כהוגן מ"מ נענה כהוגן בשבילם ע"ש. אבל באמת אין זה תירוץ כלל, דודאי עיקר זו התפלה היה על עצמו שלא יצטרך לטרחות רבות וכמש"ל, דודאי אם היה נזדמן לו חיגרת היה נתבטל הדבר דלתקוני שדרתיך ולא היה מזה מכשול לאברהם ח"ו וא"כ הדרא קושיא לדוכתיה מדוע נענה כהוגן.
<b>אמנם,</b> הנה במדרש רבה (בראשית רבה ס, ג) הוא ג"כ מאמר זה דשאלו שלא כהוגן, וקאמר הטעם דהוי באליעזר שלא כהוגן דשמא יזדמן לו שפחה כנענית אשר הזהירו אברהם אבינו ע"ה אשר לא יקח, וכ' שם בנזר הקודש דהמדרש רבה לא רצה לומר כדברי הש"ס שמא חיגרת משום קושית התוס' ולא סבירא ליה כתירוץ התוספות, והש"ס לא בעי למימר כדברי המדרש רבה דאיך יהיה בארם שפחה כנענית מזרע כנען, ואי שניחוש שמא ממדינת כנען נמכרה שפחה לשם למיעוטא לא חיישינן ואזלינן בתר רובא, והמדרש רבה סבירא ליה דאפילו הכי הוה ליה למיחש למיעוטא ע"ש.
<b>ממילא</b> לפ"ז, אי נימא ב' הסברות ביחד שאל אליעזר כהוגן דהיינו דנימא דליכא למיחש לשפחה משום דאזלינן בתר רובא, וליכא למיחש נמי לחיגרת משום קושיית התוספות. ובכתובות פרק קמא (דף י"ד:) א"ר יוסי מעשה בתינוקת שירדה למלאות מים מן העין ונאנסה, א"ר יוחנן בן נורי אם רוב אנשי עיר משיאין לכהונה ה"ז תנשא לכהונה, וקאמר התם בקרונות של צפורי שנו ופליגי התם אי בעינן ליוחסין תרי רובי, רוב עיר, ורוב סיעה, או סגי בחד רוב, ומסקנת האחרונים באבן העזר דסגי בחד רוב. תו קאמר התם בש"ס, לענין רוב עיר אי דאזלא איהי לגבייהו הוה ליה קבוע וכמחצה על מחצה דמי, לא צריכא דאזלי אינהו לגבה וכל דפריש מרובא פריש.
<b>ולפ"ז</b> יבא על נכון. דאליעזר כשרצה להתפלל תפלתו חשש בעצמו דתפלה זו מיקרי שלא כהוגן ופן ישיבוהו שלא כהוגן, לכן בא לבאר דבריו ששאל כהוגן ואין בו לא חשש שפחה ולא חשש חיגרת, ולז"א הקרה נא לפני היום כו', ופן תאמר דהוי שלא כהוגן מחשש שפחה, לז"א דליתא דאזלינן בתר רובא, כי הנה אנכי נצב על העין בקביעות ובנות אנשי העיר יוצאות וכל דפריש מרובא פריש. ופן תאמר שיש חשש חיגרת, לז"א והיה הנערה אשר אומר אלה כו' ואם אראה חיגרת לא אומר לה וכקושיית התוספות, ושוב נסתפק ועלה בלבו שמא ליוחסין בעי תרי רובי והכא ליכא רק רוב עיר ונמצא אכתי הוי שלא כהוגן מחשש שפחה (ומכ"ש לפי מה שכתב בנזר הקודש דיצחק היה לו דין כהן ע"ש, והוי ליוחסין) ופן ישיבוהו שלא כהוגן, לזה הוסיף לומר ובה אדע כי עשית חסד עם אדוני, ר"ל אף אם אני שואל שלא כהוגן השיבני כהוגן לפי שהדבר אינו נוגע לי אלא לאברהם, וכתירוץ נזר הקודש לא היה נוגע רק לעצמו ולכן בהיותו שואל שלא כהוגן אין להשיבו כהוגן נמצא לפי גמר דבריו שחשב ששאל שלא כהוגן ולא מצא מענה רק לפי שהדבר נוגע לאברהם היה ראוי להשיבו שלא כהוגן, משא"כ לפי מה שחשב בריש דבריו ששואל כהוגן כן הוא האמת ולכן נענה כהוגן.
<b>ולז"א</b> הפסוק, ויהי הוא טרם כלה לדבר והנה רבקה יוצאת, ר"ל טרם שאמר ובה אדע נענה מיד שאז בירר דבריו ששואל כהוגן משום הכי הוצרך להיות נענה טרם כלותו לדבר, משא"כ אם היה ממתין עד כלותו לדבר דאז היה סבור בדעתו ששואל שלא כהוגן לא היה ראוי להשיבו כהוגן משום הכי אע"ג דקיי"ל בתענית (דף כ"ה:) היכי דמי שבחו של ציבור אמר משיב הרוח ונשיב זיקא כו' ר"ל להיות נענה בגמר התפלה מיד מ"מ הוכרח בכאן להיות נענה טרם כלותו מיד וכאמור.
<b>ואמנם</b> בשלמה המלך ע"ה מצינו טעם דנענה דווקא ככלותו את כל התפלה, דהנה ארז"ל (שבת ל.) שאמר כ"ד רננות ולא נענה עד שהזכיר חסדי דוד, ור"ל כי בית המקדש והשראת השכינה בתוכו הוי עיקר השלימות וטובת כלל ישראל, ובתחלה רצה שלמה המלך ע"ה שיהיה זה בזכות עצמו וע"י כל הרננות שאמר, והאמת דשכר מצוה בהאי עלמא ליכא לכן לא נענה עד שהזכיר חסדי דוד שכבר היה בעולם העליון וזכותו הוא שהגין. אמנם סיום תפלתו היה יהי ה' אלהינו עמנו כאשר כו' להטות לבבנו אליו כו' לעשות משפט עבדו ומשפט עמו ישראל דבר יום ביומו למען דעת כל עמי כו' ואין המשך למקראות אלו וגם לשון משפט עבדו כו' אינו מובן מהו לשון משפט.
<b>ויתכן</b> לפרש עם הא דקיימא לן (קידושין ל"ט:) שכר מצוה בהאי עלמא ליכא, והקשו הקדמונים איך לא יקיים הקב"ה ביומו תתן שכרו לשלם בעד עבודת כל יום ויום בעולם הזה, ונאמר ע"ז הרבה תירוצים. והנה קיימא לן (חו"מ סי' של"ט סעי' ו) בקבלנות ליכא משום בל תלין, ולכאורה עבודת ה' לא נקרא קבלנות דהא תנן (אבות א, כא) לא עליך המלאכה לגמור, וא"כ בכל יום ראוי ליתן שכרו כמשפט שכיר יום. אכן אף על פי כן משפטו כקבלנות, דהא ידוע שכל אדם צריך להשלים כל תרי"ג מצות ואם לאו מוכרח להתגלגל, ולפי שרחוק מאד הדבר שיקיים אדם כל המצות אם לא בגלגול ממילא כל שלא נשלם בכל התרי"ג מצות עדיין לא נשלם הקבלנות ולית ביה משום בל תלין, משום הכי שכר מצוה בהאי עלמא ליכא. אמנם ביארו המפרשים דע"י התשוקה שמשתוקק האדם תמיד ועומד ומצפה על כל המצות מי יתן שיבואו לידו ויקיימם נחשב לו בזה כאלו קיים את כולם ממילא ע"י תשוקה זו נשלם הקבלנות ואז מגיע שכר מצוה בהאי עלמא.
<b>ובזה</b> יובן, דכראותו שלא נענה בכל הרננות והוא משום דשכר מצוה בהאי עלמא ליכא והבין דמסתמא אין התשוקה כראוי התפלל יהי ה' אלהינו עמנו כו' להטות לבבנו אליו ללכת בכל דרכיו, ר"ל שיתן בלבבנו התשוקה שנלך בכל דרכיו דייקא, ר"ל לקיים כל התורה ויהיה הפעולה לעשות משפט עבדו כו' דבר יום ביומו, ר"ל שיהיה משפט שלנו נדון במשפט שכיר יום ולא נדון במשפט קבלנות ויהיה שכר מצוה גם בהאי עלמא, ויהיה פעולה מזה למען דעת כל עמי הארץ כו', היינו על פי מה שפירשו הקדמונים פסוק (תהילים ט, יז) נודע ה' משפט עשה כו', כי לפעמים יעשה ה' משפט תיכף למעשה שיתן שכר על המצוה ועונש על העבירה בעת העשיה ממש, ולפעמים יאמר הש"י הניחו משפטם לעולם הבא שיהיה רשע בגיהנם והצדיק בגן עדן, ועם כי משפט הב' הוא חרוץ יותר כי אין ערך עולם הזה לעולם הבא, מ"מ לפעמים יש מעלה במשפט הראשון שע"י שרואין השכר והעונש תיכף להעשיה מדברים כל האנשים מזה ונודע ה' בעולם, משא"כ במשפט הב' הרשעים שוכחים בהש"י, לז"א נודע ה' בעת אשר משפט עשה, בזה האופן אשר בפועל כפיו נוקש רשע, ר"ל שהרשע מקבל העונש תיכף בפועל כפיו, דאז הגיון סלה, שכל בני אדם מדברים מפלא זה ונודע ה' עי"ז, משא"כ אם יאמר ה' ישובו רשעים לשאולה, היינו משפט הב' אז כל גוים שכחי אלהים. ולז"א כשיהיה משפט ישראל כשכיר דבר יום ביומו ויקבלו צדיקים שכרם מדי יום יום והרשעים עונשם למען דעת כו', וממילא מיד כשביקש על התשוקה לקיום כל התורה ואז יש שכר מצוה בהאי עלמא, לכן ויהי ככלות שלמה כו' ירדה אש מן השמים כו' וק"ל. חסלת פרשת חיי שרה

תולדות



Section 1

<b>אלה</b> תולדות יצחק בן אברהם אברהם הוליד את יצחק. נודע זהר ח"א קכ"ט. כי האבות והאמהות רומז לנשמה וגוף. וכך הוא, שהאבות הם שורש קדושות הנשמות של ישראל, ואין קורין אבות אלא לג', כי כל אחד המשיך לו ולזרעו אחריו קדושה חדשה, אברהם המשיך קדושת החסד עליון, ויצחק מדת הגבורה, ויעקב מדת האמת כידוע. ובכל אחד מאלו הקדושות מוכרחים אנו לעבוד הש"י שצריך לעשות חסד לנפשו ולכל אדם כדכתיב (משלי יא, יז) גומל נפשו איש חסד, וגם כמו שאמר ר' פלוני איכא קורמי באגמי (עירובין כ"א:) ואין התורה מתקיימת אלא במי שנעשה אכזרי על בניו כעורב עירובין כ"ב. מדה זו היינו גבורה. אלא שלכאורה יפלא איך מקום לאכזריות כזה, אכן אדרבה אכזריות זו נולד מצד החסד שצריך לעשות לנפשו ורוחו ונשמתו לעבוד ה' תמיד זה מוליד אכזריות הזה. וזהו הרמז אברהם הוליד את יצחק וק"ל. וכן צריך להיות דובר אמת בלבבו, וכן בכל שאר המדות, והכל בא ע"י שנעשה אכזרי על בניו כאמור.
<b>והנה</b> המצות נקראים אלה כמ"ש אלה המצות, ולז"א אלה, ר"ל המצות הם תולדות יצחק ר"ל ע"פ אכזריות והתגברות יוכל לקיים המצות, וקאמר שמדת התגברות ואכזריות זה הוא בן אברהם שבא ממדת חסד, ומפרש הפסוק כי אברהם הוליד את יצחק כמ"ש שמדת אכזריות זה נולד ונמשך מחסד שהאדם מחויב לגמול עם נפשו וכאמור.
<b>ויהי</b> יצחק בן ארבעים שנה כו' א"כ למה זה אנכי כו'. נבאר בדרך דרוש עם האמור שהכל קאי על הנשמה והגוף. ונראה לי שזהו רמז ויהי יצחק בן ארבעים שנה כו', כי נודע דספירה נקרא שנה וכך הוא בגימטריא, והנשמה קודם בואה לעולם הזה עוברת דרך כל העולמות וכלולה מכל ד' עולמות, אצילות בריאה יצירה עשיה, שכל עולם כלול מעשר ואז באה אח"כ אל הגוף. וזהו ויהי יצחק בן מ"ם שנה בקחתו את רבקה, היינו כשבא אל הגוף, ומבאר בת בתואל אחות לבן כו', ירצה, שהגוף מצד היצר הרע ועלול לחטוא לכן מוכרח הנשמה להתקדש בקדושת כל העולמות קודם שתבא אל הגוף וכולי האי ואולי.
<b>ויעתר</b> יצחק לה' כו'. ירצה, כי היצר הרע באדם מעת הולדו, ואזי קודם בוא יצר טוב הגוף עקרה מבלי להוליד תולדותיהן של צדיקים שהם מעשים טובים, ואח"כ בבוא היצר טוב אזי הנשמה מתחננת להקב"ה מקירות לבה וכמאמרם ז"ל (סוכה נ"ב. ) יצרו של אדם מתגבר ואלמלא הקב"ה עזרו כו', וזה ע"י תפלת הנשמה. וזה לנכח אשתו, ר"ל שהנשמה בוכה ומתפלל להש"י על שאשתו דהיינו הגוף הוא אליו נוכח ומתנגד שהוא מצד היצר הרע, ויעתר לו ה' שמרחם הקב"ה על הנשמה כי היא חפיצה מקירת לבה להדבק בה'. ותהר רבקה אשתו, נגד מה שאומר תחלה שהיה הגוף בחינת עקרה מבלי משים ללב שום דבר על זה אמר אח"כ ותהר כו' שהם ענין מחשבות הלב ותחבולותיו כענין שנאמר (ישעיה נט, יג) הרה עמל הורו והוגו מלב כו', הרי שלשון הרה וילדה נאמר ע"ז מה שהאדם גומר במחשבתו הוא הענין הריון ומה שמוציאו אח"כ לפועל במעשה הוא ענין הלידה.
<b>ויתרוצצו</b> הבנים כו'. הענין הוא, כי מתחלה כל זמן שלא שם האדם אל לבו שום דבר היה בבחינת עקרה לגמרי, כי גם היצר הרע לא נלחם כנגדו כי אין רודף לו שלא היה לו יצר טוב, משא"כ אח"כ בהתחיל יצר טוב להתגלות כך מתגבר יצר הרע כמאמרם ז"ל (סוכה נ"ב.) כל הגדול מחבירו יצרו גדול ממנו וכמו שהאריך בזה בספר הישר לר"ת איך כל ימי האדם מתנהגים באהבה ושנאה דהיינו יצר טוב ויצר הרע לפעמים זה מתגבר ולפעמים זה ע"ש. וזה ענין ויתרוצצו הבנים בהיותם עדיין בקרבה והיינו המחשבות נלחמים ממסילותם קודם צאתם לפועל במעשה (כי אחר גמר הפעולה מה דהוי הוי), ונלחמים האהבה עם השנאה, יצר טוב ויצר הרע.
<b>ותאמר</b> אם כן למה זה אנכי ותלך לדרוש כו'. יבואר בדרך דרש. הנה הכופרים אומרים ב' רשויות ח"ו, כי מטוב לא יצא רק טוב וכן להיפוך, ומדחזינן שני מיני מחשבות באדם, יצר טוב ויצר הרע, מוכח דיש ב' רשויות ח"ו, ועיין בס' קל"ח פתחי חכמה בתחלתו כי כל ענין הקבלה הוא להורות האחדות ושאין יצר הרע רע כלל ואין ב' רשויות, וזה לכמה צדדים, א' כי בשרשם הכל אחד רק כפי הפרדם מעלה לעלול והתרחקם ממקורם יש בו אפשרות מציאות רע כי כך גזרה חכמתו ית"ש כדי שיהיה בחירה בעולם, וכן באדם עצמו כן הוא, שאין היצר הרע מתגבר אלא ע"י אכילה ושתיה שעי"ז מתרחק ממקורו כאומרו (דברים ח, י) ושבעת ורם לבבך ושכחת כו', משא"כ בהיותו דבוק בו ית"ש אי אפשר לו להתגבר. ב' כי לשון רשות אי אפשר לומר רק על מי שעומד תמיד ברשות עצמו אין מי ימחה בידו, וזה לשון רשות, ולכן ב' רשויות אי אפשר כלל דא"כ יש לכל א' מתנגד, וממילא מדחזינן יצר טוב ויצר הרע נלחמים תמיד וכשזה קם כו' א"כ אינם רשויות כלל אלא במקור ועלת כל העלות הוא אחדות פשוט והוא המושל בכל וכאמור. ג' כי היצר הרע אינו בעצם רע כלל רק במקרה ואדרבא הוא טוב יותר וכמאמרם ז"ל (בראשית רבה ט, ז) טוב זה יצר טוב מאד זה יצר הרע.
<b>ולהבין</b> זאת נראה לי, שנודע, שטוב התמידי עם היותו טוב מ"מ לא יקרא תענוג כי ההרגל נעשה טבע ואין הרגש תענוג כענין אב ובנו חביבו שמורגלין אינו מרגיש תענוג בו, משא"כ אם נפרד ממנו איזה זמן אז יש הרגש תענוג בואו אליו, כך לולי היצר הרע עם שיהיה האדם טוב תמיד מ"מ צריך שיהיה גם תענוג וזה ע"י הפרדו קצת מצד יצר הרע, וזה טוב מאד הרגש תענוג והבן. נמצא היצר הרע הוא רק מרכבה ליצר טוב כעבד לאדוניו והוא ג"כ טוב ואין בו רע ח"ו, ונא"ה, הנה תיבת אני ותיבת אנכי הם שמות נרדפים, ומ"מ יש חילוק ביניהם דלשון אנכי שייך במי שהוא ואפסו עוד וכמש"ה אנכי ה' אלהיך, משא"כ לשון אני נאמר תמיד בבני אדם שיש אחרים כמותם ואומר כל אחד על עצמו אני אף שנאמר אני ראשון ואני אחרון שם הכוונה על ענין המדות וכמבואר בזוה"ק ויבואר אי"ה במ"א.
<b>וזהו</b> הענין לקמן בפ' בבוא יעקב לאביו עם המטעמים אמר לו מי אתה בני אמר לו אנכי עשו בכורך, לפי שעשו הוא גאה וגאון האומר אני ואפסי עוד כמשרז"ל ע"פ לא מרובכם לכן אמר אנכי, וכן הזכיר בכורך הכל בלשון גאות כראוי לעשו. אמנם אח"כ כשאמר הקול קול יעקב והידים כו' ופירש"י שמדבר כלשון יעקב ואפילו הכי לא הכירו לכן אח"כ כששאלו אתה זה בני עשו ויאמר אני ולא אמר אנכי כיון שהוא לשון גאוה רק מתחלה מחמת אין ברירה הוצרך לזה שלא יכירהו אבל אחר שאמר הקול קול יעקב ואפילו הכי לא הכירו מצד היות הידים ידי עשו שוב לא אמר אנכי והבן כי נכון.
<b>ונודע,</b> ששמעון העמסוני היה דורש כל אתין שבתורה כיון שהגיע כו' פירש שיאמרו ח"ו ב' רשויות. ולז"א הכתוב אחר שהתרוצצו המחשבות שהם היצר טוב ויצר הרע אזי בתחלת המחשבה אומר דא"כ ח"ו ב' רשויות וא"כ למה זה אנכי מדוע כתיב אנכי ה' הוה ליה למימר אני ועי"ז ותלך לדרוש את ה' ר"ל לדרוש את ה' אלהיך תירא שח"ו ב' רשויות, ויאמר לה ה' ע"י שליח היינו ע"י יצר טוב שהקב"ה מסייע לאדם בכל מחשבותיו בבואו ליטהר עד שיבין ענין האחדות ומרמז התירוצים הנ"ל כי שני לאומים הוא רק בבטנך ומצד מעיך יפרדו ירצה כי בשורשם הם האחדות רק בז' תחתונות שהם בחי' בטן כידוע וגם ממעיך היינו מצד אכילה ושתיה, וזאת שנית דהא חזינן דלאם מלאם יאמץ ואין כאן ב' רשויות דהא כשזה קם כו', שלישית ורב יעבוד צעיר שהיצר הרע מרכבה ועבד ליצר טוב והוא ג"כ טוב ואין כאן ב' רשויות בשום אופן ודו"ק.

Section 2

<b>תקסב</b>
<b>ויעתר</b> יצחק לה' לנוכח אשתו כי עקרה היא ויעתר לו ה' כו'. לנוכח אשתו מיותר, ועיין רש"י. תו יש לדקדק, כי עקרה היא אין לו ביאור, והוה ליה למימר ותהי רבקה עקרה ויעתר יצחק כו'. עוד הקשו המפרשים במ"ש רש"י לו ולא לה שאין דומה כו' והרי ארז"ל (תענית כ"ה:) גבי רבי אליעזר שאמר כ"ד רננות ולא נענה ורבי עקיבא נענה לא מפני שזה גדול מזה אלא מפני שזה מעביר על מדותיו כו' ופירש בע"מ דר"ל לפי שהיה בן גרים והוצרך לשבר טבעו ומדותיו יעוי"ש, הרי משמע איפכא דתפלת צדיק בן רשע עדיף להתקבל. עוד יש לדקדק בלשון רש"י שכתב שאינו דומה תפלת צדיק בן צדיק כו', איפכא הוה ליה למימר, שאינו דומה תפלת צדיק בן רשע לתפלת צדיק בן צדיק דהוא עדיף. תו יש לדקדק במה שסיים רש"י לפיכך לו ולא לה, שהוא שפת יתר ולשון כפול. גם יש לדקדק באומרו ויעתר, וארז"ל (סוכה י"ד.) למה נמשלה תפלת צדיקים כעתר מה עתר כו' כך תפלת צדיקים מהפכת מדת הדין למדת הרחמים, למה קא משמע לן קרא דבר זה דוקא כאן, והלא גם אברהם ושאר צדיקים התפללו ולא קאמר האי לישנא. עוד יש לדקדק, באמרה אם כן למה זה אנכי מתפללת על הבנים, משמע דיותר בחרה בהעדר בנים מצער העיבור, ובודאי צדקת זו לא עלה זאת על לבה.
<b>ולבאר</b> זה נקדים פסוקי ואתחנן אל ה' בעת ההוא כו' רב לך כו', פירש במדרש רבן של נביאים אתה. והוא תמוה, כלפי לייא, וכי בשביל שהוא רבן של נביאים לא יעתר ה' לתפלתו. והנלע"ד בזה עם משארז"ל בחולין (חולין ס:) יצאו דשאים ועמדו על פתח קרקע ולא צמחו עד שבא אדם ובקש רחמים וירדו גשמים וצמחו מלמד שהקב"ה מתאוה לתפלתן של צדיקים, רב נחמן בר פפא הוה ליה האי גינתא רמי ביה ביזרני ולא צמחו בעא רחמי ואתא מטרא וצמחו אמר היינו דרב נחמן שהקב"ה מתאוה כו' (שם). ויש לדקדק, איך יהיה רב נחמן כמתפאר ח"ו.
<b>ונראה</b> לי עם מה שחקרו הקדמונים בענין התפלה שאנו רואין שנעתר הש"י להמתפלל אליו, איך יש שינוי רצון ח"ו לפניו הלא הוא נעלה מכל מדה ודמיון ואיך יעלה על הדעת שיתפעל ח"ו ע"י ברואיו. ומצינו בזה ב' תירוצים קרובים זה לזה. הא' הוא מאמר רז"ל שהקב"ה מתאוה לתפלתן של צדיקים שהוא כביכול רצון וחדוה לפניו, ממילא כך היה הרצון מתחלה שע"י התפלה ישיג הענין המבוקש ההוא. התירוץ הב', כי הש"י טוב ומטיב לרעים ולטובים ומאתו נשפע לעולם כל טוב, רק השינוי הוא לפי המקבלים, כי בכדי שיהיה שכר ועונש ברא הש"י כמה עולמות ובכולם יש בתי דין ממונים על השפע ההיא שנשפע דרך צנורות שהם אותיות קדושים והאדם בחטאו פוגם באותיות הללו והיינו קלקול הצנורות ועי"ז מתעכב שפע ההוא בבואו לאותו העולם שפגם בו, וכאשר מתפלל האדם אזי אותיות התפלה של המבוקש ההוא אשר מבקש הן הנה אותיות הצינורות של שפע ההוא המבוקש וניתקנו ע"י התפלה הצינורות האלה ומיד בא אליו השפע מעצמו. והנפקא מינה בין ב' תירוצים אלו, כי לתירוץ הא' יצויר שיעוכב הדבר המבוקש שמתפלל עליו בעבור כי הש"י מתאוה לתפלת צדיקים ורוצה שיתפלל עוד יותר ויותר וכמש"ה (ישעיה סה, כד) טרם יקראו ואני אענה עוד הם מדברים ואני אשמע, ר"ל באמת אני חפץ למלא משאלותם טרם קראם רק אני חפץ שידברו עוד בתפלה כדי שאשמע דבריהם כי הקב"ה חפץ בדברם אליו, משא"כ לתירוץ הב' מיד שמתקן הצינורות משיג באותו רגע הענין המבוקש ההוא.
<b>ואמנם</b> ב' התירוצים אמת הם, כאשר נראה בבן הקטן המבקש מאביו את אשר יבקש ויבך ויתחנן לפניו על דברי שטות כדרך הקטנים ונלעג לשון אין בינה והמבוקש ההוא לשחוק וקלס בעיני אביו רק היה לו לנחת דברי בנו הקטן אליו ואת תחנוניו ומשהה מלמלא לו מבוקשו מאחר שהמבוקש הוא דבר שטות שמוכרח למלא רצונו מאהבתו וחמלתו עליו, ומשהה הדבר בכדי שירבה להפציר בו כי יש לו נחת מדברי תחנוניו. ואמנם הבן הגדול אשר הוא חכם וחשוב גדול ובא באנשים הוא לא יבקש מאביו איזה מבוקש רק בהיות לו הדבר הכרחי וצורך גדול אי אפשר בלעדו, ויודע שאי אפשר לו להשיג הדבר ההוא זולתי מאביו, אז בהכרח בא לאביו לדבר לו ומיד כשמוע אביו את דבריו אינו מאחר אפילו רגע מלמלאות רצונו כיון שהדבר ההוא הוא הכרח גדול וכבודו הוא כבוד אביו, ועל בן כזה אינו מתענג כלל בבקשתו לפניו, רק מאחר שרואה ענין המבוקש ורב צורכו אליו מיד הוא ממלא לו בקשתו.
<b>וכן</b> הענין בצדיקים יש עובדים את ה' בקטנות ויש בגדלות, ר"ל כי הקטנות הוא כענין משארז"ל (פסחים ח:) האומר סלע זו לצדקה בשביל שיחיה בני או שאהיה בן עולם הבא הרי זה צדיק גמור, וכדומה לזה, הן הנה העובדים בשביל שכר עולם הזה או עולם הבא, והוא כאשר יתפלל להש"י על צורכו הנה גוף המבוקש אינו חשוב כלל בעיני ה' כי על צרכי עצמו הוא מבקש רק הש"י ממלא לו בקשתו לאהבתו וחמלתו עליו והש"י מתענג כביכול בדברו אליו ולכן לפעמים ישהה בקשתו כדי שירבה להתחנן אליו, משא"כ צדיק העובד את ה' רק בשביל כבוד הש"י וגדלו ואין מעלה בלבו בשום פעם ענין הצטרכותו ואינו עוסק כל ימיו רק להרבות כבוד אבינו שבשמים, הנה האיש הזה כאשר יבקש איזה בקשה מאת הש"י אזי בודאי הדבר המבוקש ההוא הוא ענין נוגע לכבודו ית"ש כי על הצטרכות גופו לא יבקש בשום פעם ונמצא ענין המבוקש אשר זה מבקש מהש"י הוא דבר הכרח לכן מיד ממלא מבוקשו, ומה שלא השיגו מיד בלי תפלה הוא כי אדם אין צדיק בארץ כו' וגרם איזה קילקול כל דהו באיזו צינור ונתעכב שפע ההוא ומיד בתפילתו תיקן הצינור ומשיג תיכף מבוקשו. וזהו ענין רב נחמן בר פפא דשדי ביה ביזרני, אשר מסתמא לפי האמת היה צדיק גדול ומילוי בקשתו הוא כפי תירוץ הב' אך לא רצה להחזיק טובה לעצמו לרוב ענותנותו אמר היינו דרב נחמן כפי התירוץ הראשון שהוא מילתא זוטרתא.
<b>ובהיות</b> כן לכאורה קשה על משה רבינו ע"ה שארז"ל (דברים רבה יא, י) שהתפלל תקט"ו תפלות כמנין ואתחנן, והרי מבואר במדרש ילקוט שמעוני ח"א רמז תתי"ג שתפלתו של משה רבינו ע"ה בקעה רקיעים ובודאי אם היה איזה קלקול היה מתקן מיד בהתחילו בתחנונים והיה תמיד לזאת מקצר בתפלתו כענין שהתפלל על מרים וא"כ למה הרבה בתחנונים, דממה נפשך אם יש רצון מהש"י אז היה עושה פרי בתפלה ראשונה, ואם לאו מה יתן ומה יוסיף בריבוי התפלות הלא שינוי רצון לא יצויר. אך משה רבינו ע"ה לרוב ענותנותו שהיה עניו מכל אדם חשש אולי אינו רק במדריגה הקטנה ושייך ביה הקב"ה מתאוה לתפלתו כתירוץ הא' ואז צריך לריבוי התפלות והפצרות, לכן הרבה והפציר בתפלה. ולזה השיב לו הש"י רב לך רבן של נביאים אתה ואתה במדריגה גדולה ומזה תבין כי אל תוסף דבר אלי שריבוי התפלה ללא צורך וכאמור וק"ל.
<b>והנה</b> בענין תפלת יצחק שאמר הכתוב ויעתר שכולל ב' דברים, א' שהרבה והפציר בתפלה, שנית שנתמלא בקשתו כעתר שמהפך כו', וב' דברים אלו סותרים זה את זה, דמאחר שתפלתו כעתר והיה צדיק גדול א"כ אין צריך לריבוי התפלה, ובשלמא במשה רבינו ע"ה שהרבה בתפלה לפי שבאמת לא היה רצון מהש"י ע"ז לכן לא עשה פרי בתפלתו, משא"כ כאן דחזינן שהיה רצון מהש"י דהא לבסוף נעתר לו הש"י וא"כ למה הוצרך תחלה להרבות בתפלה מאחר שהוא היה צדיק גדול וכתירוץ הב' ולא שייך גביה למימר שהקב"ה מתאוה כו'. ויש לכאורה לטעות דרבקה לא היתה צדקת ח"ו רק כערך התירוץ הא', ולכן מצד שהקב"ה התאוה לתפלה לכן נתעכב המבוקש ההוא, אכן ח"ו לומר כן, דודאי גם היא היתה במדריגה הגדולה אך לפי דאיתא בזוהר (זהר ח"ב קפ"ד.) לית נהורא אלא דנפיק מגו חשוכא, ולכן דברי יתרו היו חביבים מאד לפני הש"י, ולכן מצד זה שרבקה היתה בת רשע ואחות רשע ומקומה אנשי רשע היתה תפלתה חביב לפני הקב"ה ושייך גבה לומר שהקב"ה מתאוה.
<b>והיינו</b> דאמר ויעתר יצחק שנמשל תפלתו לעתר ואף על פי כן הרבה והפציר, ודברים אלו סותרים זה את זה. ומתרץ הפסוק בעצמו 'לנוכח אשתו' פרש"י שהיתה עומדת בזוית כו', ור"ל מצד שגם היא התפללה והקב"ה התאוה לתפלתה לכן גם תפלת יצחק נשתהה, ובל תאמר עדיין היה לו על פי תפלתו הראשונה להיות לו בנים מאשה אחרת, לזה דרשו רז"ל (בראשית רבה סג, ה) לנוכח אשתו שהיה מתפלל שכל בנים שיהיו לו לא יהיו אלא מצדקת זו.
<b>ואמר</b> עוד: 'כי עקרה היא', ר"ל עיקר התפלה היה עליה כי היתה עקרה ולכן נשתהה מצד שהקב"ה מתאוה כו', וז"ש רש"י לו ולא לה הוא בדרך קושיא, ר"ל ח"ו שהיא לא נענית עבור שהקב"ה מתאוה לתפלתה והיה מדרגתה בקטנות, לזה תירץ לפי שאינו דומה תפלת צדיק בן צדיק כו', ר"ל שתפלת צדיק בן רשע חביב יותר לפני הש"י דאף שהוא במדריגת הגדלות אף על פי כן הקב"ה התאוה לתפלתה לפיכך לו ולא לה אבל לא שהיתה במדריגת קטנות ח"ו והבן.
<b>ויתרוצצו,</b> הנה הקב"ה השביע את ישראל שלא ידחקו את הקץ, כי דבר הבא בעתו ובזמנו כבר נתלבש הדבר תוך הטבע ואין מונע ואין שטן ופגע רע לכן בא יבא הדבר ההוא בנחת ולא בצער, משא"כ אם ידחקו הקץ דהיינו שירבו בתפלה אף כי אל כביר לא ימאס ויבא הגאולה קודם זמנו יהיו הרבה מקטריגים ויהיה הדבר ההוא בהרבה צער ויסורין. והנה, כראות רבקה שיש לה צער אמרה בדעתה כי בודאי בא הדבר בלא זמן כי מצדה היה ראוי שיתעכב הדבר עוד כי הקב"ה התאוה לתפלתה ולא מיהר ההריון לבוא רק מצד הפצרת יצחק והיה הדבר קודם זמנו לכן היא בצער ויסורין וא"כ נתחרטה היא על שהתחילה מעיקרא בתפלה, כי אם היא לא היתה מתפללת כלל והיתה עוזבת כל המשא על יצחק לבדו היתה תפלתו הראשונה עושה פירות ולא היה לה צער ויסורין כיון שלא היה עיכוב מצד שהקב"ה מתאוה לתפלתה כו' בהיותה אינה רוצה להתפלל כלל. והיינו דאמרה אם כן למה זה אנכי מתפללת על הבנים, ר"ל דעכשיו אני מבין כי לא די שלא תיקנתי בתפלתי אלא עוד קלקלתי דאם כן שהשם ית' מתאוה לתפלתי אני מוכרח עתה להתפלל על צער הזה, והיינו דקאמר ותלך לדרוש את ה', היינו להתפלל, כענין (ישעיה נה, ו') דרשו את ה' בהמצאו כו'.
<b>ויאמר</b> ה' לה שאין ענין צער זה כמו שהיא חושבת אלא היות שני גוים כו' ושני לאומים ממעיך יפרדו, פירש"י מן המעים הם נפרדים זה לצדקו כו', ירצה ע"פ מ"ש של"ה דמשום הכי הוכרח יעקב ועשו להיות תאומים בבטן א', כי רצה הש"י שיהיה יעקב כולו טוב ועשו כולו רע, וזה אי אפשר בהיות נתערב טוב ורע וכל ולד הנולד הוא ע"י תערובות דמים טהורים בדמים טמאים וכענין שכ' האר"י ז"ל (לקוטי תורה עה"פ) כי יעקב איש תם שנוצר כולו מן יו"ד דמים טהורים יו"ד פעמים דם עולה ת"ם ועשו נקרא מת שנוצר מן הרע של יו"ד דמים ע"ש לכן הוכרח שיהיו תאומים וימשוך יעקב ליצירתו כל הטוב ועשו ימשוך לעצמו כל הרע מהדמים. והיינו דקאמר 'ממעיך יפרדו', ר"ל ע"י המעים שלך יפרדו זה לצדקו וזה לרשעו, ולכן היות התנגדות כזה בבטן א' שני הפכיים מן הקצה אל הקצה לכן מוכרחת לסבול הצער ההוא אבל לא תאמר שתפלתך גרמה, והבן כ"ז היטב.

Section 3

<b>תקסג</b>
<b>ויעתר</b> יצחק כו'. כבר כתבנו מה שיש לדקדק הרבה בפסוקים אלו וכאן לא נאריך בקושיות והמעיין יראה שנתישבו כל הדקדוקים שדקדקנו בהם. ונקדים דברי נזר הקודש פ' וירא על דברי המדרש שם אלישע אמר לשונמית למועד הזה כעת חיה את חובקת בן אמרה לו אל אדוני איש האלהים אל תכזב בשפחתך אותן המלאכים שבשרו את שרה כך אמרו למועד אשוב אליך כעת חיה, והקשה בנזר הקודש וז"ל: צריך עיון מה איכפת לה במה שישוב אליה כו', ונראה לי כי כתבו חכמי האמת כי כל בן עקרה נאחז בסטרא דנוקבא ומיתה אזדמנת ליה ולכן אינו מתקיים בטבע, אך נאמר באור פני מלך חיים כו' שכל מקום שמתגלה אור ה' מתעורר שם מקור החיים וכן מלאך ה' שבא בשליחות ה' מתלבש בו אור השכינה שהוא מקור החיים, וע"ז נאמר שוב אשוב אליך בעת הלידה, כי ודאי כל זמן שהוא ברחם אמו נאחז בה בסטרא דידה בהכרח אבל בצאתו מרחם דרך נס מתעורר מקור החיים ויצא מסטרא דאמיה ונאחז בסטרא דאביו. ולז"א שוב אשוב 'אליך' דייקא, ר"ל בעת הלידה לקושרו בך, ולכן התרעמה השונמית על אלישע שלא אמר גם כן לשון זה לבעלה שישוב אליו לקושרו בו כי גדולים צדיקים והיכולת בידו לעשות זאת, ולזה דקדקה אל נא אדוני אל תהיה פה אדוני בעת הלידה אם כן אל תכזב בשפחתך עכ"ד בקצרה ועמ"ש בפ' וירא.
<b>ובזה</b> יבוארו פסוקים אלו. כי להיות רבקה עקרה והתפללה על הבנים אם יענה ה' לה בזכותה הרי יהיה מסטרא דנוקבא ולא יתקיים, לכן ויעתר יצחק לה' לנוכח אשתו, ר"ל להתנגדות אשתו שיהיה לה בן מסטרא דידיה ולא מסטרא דידה כי עקרה היא ובן עקרה הוא מסטרא דנוקבא, לכן ויעתר 'לו ולא לה' ותהר אשתו, ר"ל ההריון לבד היה מצדה ובסטרא דידה כי בעת ההריון בהכרח הוא בסטרא דנוקבא וכאמור, משא"כ עיקר הפקידה בעת הלידה אז יצא לרשותו. ויתרוצצו הבנים בקרבה כו' מזה הבינה כי ב' בנים בקרבה ועלה על דעתה כי בהיות שניהם נתפללו לכן היו ב' פקידות ממילא יהיה ולד א' מסטרא דידה וא' מסטרא דידיה ולהיות ב' הפכים לכן ויתרוצצו כענין ב' הפכים אש ומים, ותאמר א"כ למה זה אנכי מתפללת על הבנים והיה מוטב שלא אתפלל על הבנים רק הוא לבדו אז לא היה צער המלחמה של הולדות וגם מה בצע בולד שבא מסטרא דידה שלא יהיה בן קיימא ותלך לדרוש כו', ויאמר לה שאין הדבר כדעתה אלא שניהם באו בתפלת יצחק וענין הרציצה הוא ענין אחר שני גוים ושני לאומים ממעיך יפרדו, ר"ל שניהם גם יחד בצאתם ממעיך יפרדו מסטרא דידך רק להיות לרמז כי לאום מלאום יאמץ כשזה קם כו' לכן ויתרוצצו, אבל באמת נעתר ה' לו לבד ושניהם מסטרא דדכורא קיימי וק"ל.
<b>או</b> יאמר ויתיישב כל מה שדקדקנו לעיל בלשון רש"י לפי שאין דומה כו' הוה ליה למימר איפכא. גם הא מצינו ברבי עקיבא שנענה לפי שהיה בן גרים. גם לפיכך לו ולא לה מיותר. ויתיישב עם האמור ובדרך אחר קצת, כי כתבנו בפ' וירא שלכן נתיחד הדיבור תחלה לאברהם ואח"כ לשרה כדי שיהיה המשך נשמתו מסטרא דידיה ע"ש, ואמנם ביצחק לא היה כך ואפילו הכי נאחז בסטרא דדכורא ואמר הטעם כי ויעתר לנוכח כו' כמ"ש לעיל להתנגדות אשתו, והוקשה לרז"ל מדוע לא לה לגמרי ולא כשרה שגם אליה נתיחד הדיבור רק שהוא היה העיקר. לז"א לפי שאינו דומה כו', ר"ל שתפלת צדיק בן רשע גדול יותר וכמש"ל ואם היה נענה לשניהם היתה היא עיקרית והיה בסטרא דידה, וזה שסיים לפיכך לו ולא לה, ר"ל ולא לה כלל, ולא כמו שהיה באברהם ששניהם לא היו בני צדיקים ונתיישב הכל בעז"ה.
<b>עקב</b> אשר שמע אברהם בקולי וישמור משמרתי כו'. ארז"ל (יומא כ"ח:) מצינו שקיים אברהם אבינו ע"ה כל התורה כולה ואפילו ערובי תבשילין. ויש לדקדק למה הזכירו עירוב תבשילין יותר משאר מצות דרבנן. ויובן בשנזכיר בקצרה דברי של"ה הק' ריש חלק ב' את אלהים ירא ואת מצותיו כו', את האלהים ירא זו מצות לא תעשה, ואת מצותיו שמור זו מצות עשה, כי זה כל האדם, ר"ל מהות האדם רמ"ח איברים ושס"ה גידים, וא"כ אין האדם תמים ושלם אלא אם כן קיים כל התרי"ג וכשחסר אפילו אחת הוא פגום, ואם תשאל הרי הרבה מצות שנמנע קיומם וא"כ מי הוא אדם שלם ואף אדון הנביאים לא קיימם והאבות הן הן המרכבה ואיך יוכל האדם לקיים הכל.
<b>תשובת</b> דבר זה, דע, כי כל מצוה כלולה מכל התרי"ג, וא"כ בכל מצוה יש כלל ופרט כי בכח יש בה כל התרי"ג, ובפועל הוא פרטיותה לבד, ומיד שנברא האדם נצטוה בשבע מצות וקיימו אותם האבות ויתר צדיקי הדורות עד מתן תורה וכל התרי"ג כלולים בכל מצוה מהם. ואם תקשה א"כ האבות לא הוציאו הכללות מן הכח אל הפועל, דע שהוציאו והוציאו, בכח הכנתם ר"ל שהיו דבוקים בו ית"ש והיו ששים ושמחים לעשות רצון קונם בכל מה שיצוום והיו מוכנים לזה בתכלית ההכנה בשמחה רבה, והכנה זו היא המעשה בפועל כיון שעכ"פ במצות שעשו היו כל התרי"ג כלולים בהם רק שלא היה כסא למטה בפועל על מה שישרו אלו הכלולים שהם בכח הנה הכסא למטה הוא גודל ההכנה שלהם שהוא כמעשה, ומצינו רמז לזה הדין של הכנה שאמר רבה שהכנה בעלמא אסור משבת לחול ונקרא בתלמוד הכנה דרבה, כי רבה הוא סוד ההכנה, והיתה הכנתם כל כך חזקה שהיה די להם באלו המצות שיקיימו בפועל ובהם כלולים כל התרי"ג ומכח הכנתם הרבה הוציאו הכללות והיו מרכבה לכל התרי"ג.
<b>ואם</b> תקשה למה חייבים בז' מצות, הלא די במצוה א', אין זה קושיא, כי הבינה חכמתו ית"ש שצריכין לעשות ז' מצות בפועל והשאר בהכנה, עמש"ל בפ' בראשית בפ' ויצו ה' אלהים על האדם כו' ע"ש, ודורות שאחריהם שלא היה ההכנה שלהם גדולה כל כך לא הספיק להם הכנתם להיות שלמים ע"י ז' מצות אח"כ בקיום תרי"ג כולם בפועל לכן נתן להם את כל התורה ואף שאי אפשר לכל אחד לקיים הכל מ"מ כל אחד יקיים בפועל מה שאפשר ועל השאר הוא מוכן בשמחה לקיים אזי מוציא השאר לפועל ע"י הכנתו מאחר שעכ"פ כל התרי"ג כלולים בכח באותן המצות שמקיים, ועוד כשהוא עוסק בתורה לשמה דהיינו שרוצה לקיים כל מה שימצא בתורה אז אף שלא קיים מחמת שהיו בנמנע אצלו לקיים מוציא אותן המצות לפועל ע"י עסק התורה. ועל זה אמר ר' מאיר כל העוסק בתורה לשמה זוכה לדברים הרבה (אבות ו, א), ר"ל שאף מצות הרבה שלא קיים נחשב לו כאלו קיים, וגם ע"י שישכיל בסודות המצות יוציא ג"כ לפועל אותן המצות שאי אפשר לו לקיים.
<b>ואם</b> תשאל עדיין הרי מצוות לא תעשה בשב ואל תעשה ואיך נחשבים למעשה עד שבהם יושלם האדם שיהיה שלם ותמים. תשובת דבר זה. כי גם מצוות לא תעשה נחשבים למעשה במה שמתעורר האדם לחשוק הדבר ההוא בלבו ומתעורר הנני מניח מלעשות בשביל שצווני הבורא ית"ש כהא דתניא רשב"ג אומר אל יאמר אדם אי אפשי בבשר חזיר כו' (ספרא קדושים כ' כו), וזה התעוררות נחשב למעשה עכ"ד בקצרה.
<b>ובזה</b> יבוארו פסוקי תהילים (קיט', א) אשרי תמימי דרך ההולכים בתורת ה', ר"ל שאינם נקראים תמימים אלא אם כן מקיימים והולכים בכל תורת ה', כי אין האדם עשוי להיות אדם שלם אלא אם כן בקיום כל התרי"ג, ואמנם תיקשי לך זה אי אפשר שיקיים כל אחד כל התרי"ג, לז"א אשרי נוצרי עדותיו בכל לב ידרשוהו, היינו לימוד התורה על דרך דרוש וקבל שכר בזה מוציא לפועל אותן המצות שנמנע קיומם אצלו. ואם יקשה לך איך יושלם במצוות לא תעשה שהוא בשב ואל תעשה, לז"א אף מה שלא פעלו עולה הוא נחשב ג"כ בדרכיו הלכו שנחשבים למעשה.
<b>ואם</b> תקשה מאחר שרוב המצות אי אפשר להוציא פרטיותן לפועל רק ע"י ההכנה שעליה שורה כללות כל התרי"ג הכלולים באותן שמקיים, א"כ למה נצטוו הראשונים על ז' מצות הלא היה די באחת וגם לישראל היה די בקצת מצות והשאר יצא לפועל בהכנה. לז"א אתה צוית פקודיך לשמור מאד, ר"ל שנותן המצות הבינה חכמתו כמה צריך לעשות בפועל, ולכן צוית אותן לשמרן, מאד דהיינו בפועל לא בהכנה לבד, ועל השאר אחלי יכונו דרכי כו', דהיינו הכנה, והבינה חכמתו יתברך לראשונים שבע מצות ולאחרונים כל התרי"ג, ואז לא אבוש להיות פגום ח"ו בהביטי אל כל מצותיך, דהיינו להביט ולצפות לאותן שאי אפשר לי לקיים וע"י ההכנה יוגמר, וגם אודך ביושר לבב בלמדי משפטי צדקך, שע"י הלימוד יצא לפועל.
<b>או</b> יאמר אז לא אבוש. כי הצדיק מקבל עונש מעט מה שפגם בזה העולם כדי שיהיה שלם לעולם הבא, והנה עונשי רשעים בעולם הבא הוא עונש נצחי, משא"כ עונש עולם הזה שהוא לשעה קטנה לא נקרא עונש רק בושה. וזה אז לא אבוש, בעונשי העולם הזה, בהביטי כו' שלא יהיה שום פגם, והתפלל ואמר את חקיך אשמור מלשון ואביו שמר שאני ממתין ומצפה וחפץ בשמחה לקיים כל החקים וזה הכנה, לכן בקשתי אל תעזבני עד מאד כלפי שאמר תחלה לשמור מאד שהכוונה בו על המעשה בפועל לא על ההכנה לבד, וזה אמר מאחר שאני מצפה לקיים כולן לזאת אל תעזבני עד אזכה שאוכל לקיים כולם בפועל וכמשארז"ל (קידושין מ.) הקב"ה מצרף מחשבה טובה למעשה, ר"ל מזכה להאדם שיוציא מחשבתו הטובה והכנתו למעשה בפועל והרי נרמזו כל דברי השל"ה בפסוקים אלו. והנה, מאחר שבפועל קיימו האבות ז' מצות וכל התרי"ג כלולים בהם אבל מצד פרטיותיהם עיקר קיומם מצד ההכנה דרבה כי הכנה מילתא היא, א"כ על כרחך קיימו עירוב תבשילין שהוא מטעם ההכנה דרבה, ולזה פרטו חז"ל מצוה זו של עירוב תבשילין מזה הוכחה על יתר מצות דרבנן אף שהם רק מדרבנן מ"מ קיימו כמו שע"כ קיימו עירוב תבשילין עם היותה רק מדרבנן וק"ל.
<b>ויחפרו</b> עבדי יצחק בנחל כו' ויריבו כו' רועי יצחק לאמר לנו המים ויקרא שמה שטנה כו'. יש לדקדק, תיבת לאמר מיותר, והיה לו לומר ויאמרו. תו מדוע באר הא' קרא עשק שאין פירושו ערעור אלא עסק בעלמא כמ"ש המפרשים עסק של ערעור ובאר השני קרא שטנה שהוא ערעור גמור. תו יש לדקדק, בענין ריב ההוא, הלא אבימלך ואנשיו קיימו ז' מצות בני נח וא' מהם הוא הדינין ומה להם לריב ולא הלכו לדין ויקוב הדין בהם ומה מקום ריב להם הלא אבימלך אמר הגוי גם צדיק תהרוג כו' משמע שנזהר במצות בני נח.
<b>ואמרתי</b> בדרך צחות, באמת החזיקו בז' מצות ודינין אחד מהן ומכל שכן רועי יצחק ודאי צדיקים היו מדמושל מקשיב כו' הא לדבר אמת משרתיו צדיקים. רק יובן, דאמרינן בפ' חזקת הבתים ומבואר בש"ע חושן משפט זה אומר של אבותי וזה אומר של אבותי מוקמינן ליה בחזקת מי שהוא מוחזק בו עתה, אבל זה אמר של אבותי וזה אמר שלי הוא שקניתיו וכדומה מוקמינן ליה ביד מי שבא בחזקת אבות. ובזה יובן הכל, דמעיקרא אמר קרא וכל הבארות אשר חפרו בימי אברהם אביו סתמום פלשתים כו' וישב יצחק ויחפור ואהא קאמר ויחפרו עבדי יצחק בנחל, יתכן לומר דקאי אדלעיל, שבאר זה היה א' מהבארות של אברהם אשר סתמום פלישתים וכבר נשכח מכל אדם שהיה שם לאברהם בארות ולא היה ידוע רק ליצחק, ועכשיו כשחפרו ומצאו זה הבאר אמרו רועי יצחק שבאים בחזקת אבות כי להם הארץ, ומצד זה לא הלכו רועי גרר לדין עם רועי יצחק על אודות הבאר, כי הבינו שהם יזכו אחרי שבאים ג"כ בטענת אבות והם עתה מוחזקים, אך שריב היה להם עם רועי יצחק ונתווכחו עמהם באמרם שאתם צדיקים משרתי יצחק היתכן שתטענו שקר ותזכו בדין ע"י שקר הלא לאנשים כמותכם ראוי שתאמרו האמת דשלנו הוא הבאר אנחנו חפרנוהו ואף שעל פי האמת לא תזכו מ"מ כן ראוי לכם לעשות ולא לטעון שקר שהבאר הוא של אברהם כי הם חשבו שזה טענת שקר.
<b>וזהו</b> ויריבו רועי גרר עם רועי יצחק, והריב היה רק 'לאמר לנו המים', שרועי יצחק יאמרו טענת אמת 'לנו' דייקא המים ואז רועי גרר יזכו בדין, מה שאין כן כשאומרים טענת אבות יזכו הם. וכאשר ראו רועי גרר שהם מחזיקים בטענת אמת שלהם שהוא של אברהם והבינו שרועי יצחק יזכו בדין מאז שוב לא הלכו כלל עמהם לדין ולא ערערו כלום כי ידעו שלא יועילו בדין ולכן קרא שם הבאר עשק עסק של ערעור אבל ערעור ותביעה לא היה כלל רק עשו עסק שיבא הדבר לידי ערעור דהיינו שהשתדלו שיטענו רועי יצחק לנו המים וכאמור, ובראותם שאין שומעין להם שוב לא ערערו כלל בדין, אבל ויחפרו באר אחרת היינו באר חדשה לא מה שהיה מאברהם ויריבו גם עליה וע"ז ערערו וזכו בדין כי רועי גרר באו בחזקת אבות והם אמרו לנו המים וזכו רועי גרר בדין והוציאו מהם לכן קרא שמה שטנה.
<b>עוד</b> יש לומר בישוב ב' דקדוקים הראשונים, כי להיות יצחק היה חשוב וגדול מאד לא היו יכולים להעיז פניהם ברועי יצחק לריב פתאום על הבאר ולומר לנו המים כי היו בושים מפניהם מאד, ולכן מצאו להם איזה דברי ריבות שיהיה זה סבה לשיעיזו רועי יצחק בהם כדי שעי"ז יכולים הם להעיז פניהם ברועי יצחק אודות הבאר ושיאמרו לנו המים, והיינו ויריבו רועי גרר עם רועי יצחק היינו שמצאו ביניהם בכוונה איזה ריב, וכוונתם היה שיומשך מזה לומר אח"כ לנו המים. אבל רועי יצחק ודאי היו נעלבים ואינם עולבין, לא העיזו להם כלל, וממילא לא ערערו רועי גרר כלום על הבאר לכן קרא שמה עסק ר"ל שעשו עסק מריבה כדי שיבוא אחר כך ערעור על הבאר אבל לא הועילו כלל ולא ערערו כלום על הבאר ולא היה רק עסק של ערעור, עסק שיבא לידי ערעור. אבל ויחפרו באר אחרת ויריבו גם עליה, כינוי גם שב לתיבת עליה, ר"ל לא כבראשונה שהיה מריבה בעלמא בדברים אחרים ולא בעסק הבאר, משא"כ בזה היה הריב גם על הבאר שהתחילו לערער על הבאר לכן קרא שמה שטנה, וגם זה נכון.

Section 4

<b>תקסג</b>
<b>ויהי</b> כי זקן יצחק ותכהינה עיניו מראות. פירש"י כדי שיטול יעקב את הברכות. והדבר תמוה, וכי בשביל זה היה צריך ה' לכהות עיניו, טוב יתן ה' בלבו לאהוב את יעקב ולברכו כמו שהיה בלב רבקה. גם מצינו ביעקב אבינו ע"ה בברכו את בניו נאמר ועיני ישראל כבדו מזוקן כו', וצריך לדקדק על מה זה, ובאברהם אבינו ע"ה שלא בירך את יצחק כמ"ש רש"י ז"ל לעיל ויהי אחרי מות אברהם ויברך אלהים את יצחק בנו פירש"י שהיה ירא לברך את יצחק ע"ש ולא מצינו בו שכהו עיניו ולא בירך ליצחק, וכל זה צריך הבנה הלא דבר הוא.
<b>ובדרך</b> אגב נבאר משארז"ל (תענית ח:) אין הברכה מצויה אלא בדבר הסמוי מן העין. ויקרא את עשו כו' ויאמר הקול קול יעקב והידים ידי עשו. ודרשו רז"ל (בראשית רבה סה, כ) בזמן שהקול קול יעקב אין ידי עשו שולטין, ותמהו המפרשים הא בקרא איפכא כתיב הקול קול יעקב כו'. גם בפסוק עצמו צריך לדקדק שכ' קול ראשון חסר וא"ו הקל קול יעקב. ויתן לך כו' גם ברוך יהיה. במדרש (בראשית רבה סז, ג) שרצה לקללו וגילה לו הש"י שמסכים על הברכות כו'. כשמוע עשו כו' בא אחיך במרמה תרגום אונקלס: בחכמה ויקח ברכתך כו' הלא אצלת לי ברכה. יש לדקדק, איך אמר עשו בלשון ודאי הלא אצלת, מהיכן ידע זאת. הנה משמני הארץ יהיה מושבך ומטל השמים מעל, כאן היפך הסדר לומר תחלה משמני הארץ ואח"כ מטל השמים, וגם אמר תיבת מעל מה שלא אמר כן ביעקב, וצריך ביאור. ואת אחיך תעבוד והיה כאשר תריד כו', תיבת תריד אין לה שום ביאור, ודברי רש"י ז"ל ידוע. גם יש לדקדק בלשון והיה לשון שמחה, לשמחה מה זו עושה.
<b>נקדים</b> לבאר ענין אברהם אבינו ע"ה בבואו למצרים. הנה ידעתי כו' והיה כי יראו אותך המצרים כו', יש לדקדק וכי מתחלה לא ידע, ודרז"ל ידוע. גם חקרו המפרשים מדוע פרעה לא שאל את אברהם אבינו ע"ה למה עשה כן וגם לא השיב לו אברהם אבינו ע"ה היות הטעם פשוט, ומדוע אח"כ בגרר שאל אבימלך מה ראית כי עשית את הדבר הזה והוצרך להגיד כי אמרתי רק אין יראת אלהים כו'. גם יש לדקדק, מה הלשון אומרת מה ראית ומיותר. גם צריך לדקדק, למה אמר רק אין יראת אלהים במקום הזה, היה לו לומר בעם הזה.
<b>ולבאר</b> זה נקדים דברי נזר הקודש פ' וירא רק נרחיב קצת הדיבור להסביר הענין. והוא, על דברי הש"ס בתענית (דף ט"ו.) לא הכל לאורה ולא הכל לשמחה אלא צדיקים לאורה וישרים לשמחה שנאמר אור זרוע לצדיק ולישרי לב שמחה. עוד ארז"ל (עבודה זרה י"ז:) כל העוסק בתורה ולא בגמילות חסדים דומה כמי שאין לו אלוה. עוד ארז"ל במס' שבת (שבת ק"ד.) אתו דרדקי לבי מדרשא כו' א"ב אלף בינה פירש"י למוד תורה ג"ד גמול דלים ה"ו זה שמו של הקב"ה ע"ש.
<b>ולהבין</b> כל זה, הנה הקב"ה ית"ש ברא כל הנמצאים ואת כולם מחיה השם והוי"ה ב"ה החופף עליהם וממלא כל עלמין, הגם שיש חילוף במציאות שכל מין נברא מצרופי שמות אחרים, מ"מ ד' אותיות הוי"ה ב"ה ממלא כל עלמין וזולתו אין מציאות לשום נמצא, וכן מבואר בראשית חכמה בשם הזהר כי ד' אותיות הוי"ה ב"ה שריא על כל אבר ואבר דבר נש והוא הוא נשמתו שהוא חלק אלוה ממעל וחייב האדם במעשיו להאיר וללבן ד' אותיות אלו השורים בו, ומבואר בזוהר חדש שאמר אליהו לרשב"י דאגרא דבר נש דאמליך הוי"ה על כל אבר ואבר דיליה לא אתיהיב רשו לגלאה לבר נש בגין דלא יעביד על מנת לקבל פרס כי השכר של זה גדול מאד. ולהבינך מהו ענין להמליך הוי"ה על כל אבר, הוא אשר אמרנו שיאיר במעשיו ד' אותיות אלו, וענין ההארה שימשיך האדם באותיות הוי"ה אשר בו.
<b>נודע,</b> כי י"ה הם שכל, ו"ה הם מדות, וצריך האדם להתחיל ממטה למעלה להאיר מתחלה ה' אחרונה ע"י עשותו המדות ההמה אשר שרשם בה והמה ממטה למעלה. בתחלה יש בכחם מדה הנקראת כבוד אל ענינו הוא שכל ומדה ניתן באדם להבחין ולהמשיך על עצמו כבוד ה' ית' שמו, ר"ל שכל עניניו ודיבוריו ופעולותיו לא יהיו רק בשביל כבודו ית"ש לא זולת ולשעבד ולהפקיר עצמו גופו ונשמתו וכל אבריו וכל אשר לו בשביל כבודו ית"ש, ואחר שהמשיך האדם שכל זה לקרבו יעלה משם אל מדה יותר עליונה המושרש בה"א אחרונה והיא יראת ה', כי אחר שנכנס למדת כבוד אל משוך ימשוך אח"כ על עצמו יראה ופחד מלפניו ית"ש, ואח"כ יעלה משם אל מדה יותר עליונה והיא צדקה וכל גמילות חסדים, כי שרשם שם כי ה' אחרונה היא בחינת ירא דלית לה מגרמה כלום ומקבלת מן וי"ו של שם שהוא בחינת שמש צדקה, ולפי דכל פקודא צריך להיות בדחילו ורחימו לכן מדת הצדקה עליונה ממדת היראה ובתחלה צריך ליכנס ליראה, ואח"כ לצדקה.
<b>למעלה</b> מזה, יש שם עולם הנקרא תפלה וזו היא מדה עליונה שבה"א אחרונה, כי ה"א אחרונה נקרא דיבור כידוע והם דיבורי התפלה שהם עצמם אברי השכינה, ולז"א רז"ל (בבא בתרא י.) יהיב פרוטה לעני והדר מצלי, כי מדת התפלה היא יותר עליונה שם, לכן בתחלה קודם עמוד האדם להתפלל צריך ליכנס אל כל המדות האלה בתחלה ואז דיבורי התפלה נמשכים ממקום קדוש מן ה' אחרונה, משא"כ כל עוד שלא נכנס במדות אלו איך יתחיל בדיבור התפלה. וע"ז רמזו רז"ל (ברכות ו:) כרום זלות לבני אדם, דברים העומדים ברומו של עולם ובני אדם מזלזלים בהם זו תפלה, ירצו, כי כל אות מאותיות הוי"ה נקרא עולם ודיבורי התפלה הם עומדים ברומו של זה העולם שהיא המדריגה הגבוה מכולם ובני אדם מזלזלים בהם ומתחילים תיכף בהדיבור מבלי ליכנס למדות הראשונות אשר קודם לתפלה. וע"ז ארז"ל בזה"ק (תקו"ז תקון י', כ"ה:) כל צלותא דלאו איהי בדחילו ורחימו לכלבא איתמסר, כי מאחר שלא נכנס תחלה במדות הללו א"כ הדיבור אין בו ונמשך הדיבור ההוא מן כח הס"א כי זה לעומת זה כו', ויש ד' אותיות של ס"א כידוע ונמשך משם הדיבור ח"ו והס"א משתוקק תמיד למעט קדושה לכן דיבורים אלו נמסרים לו ח"ו, ובענין זה אני מבין משארז"ל (ברכות ג:) שלא היה דוד המלך ע"ה ישן רק שיתין נשמי, וכ' במקום אחר שהיה ישן בכמה פעמים ס' נשמי רק שבפעם א' לא יותר, וצריך ביאור מה ענין דוקא שיתין נשמי.
<b>ונראה</b> אצלי עם האמור. כי דוד המלך ע"ה היה תמיד כל עשיותיו לתקן ה' אחרונה ולכן אף רגע כמימרא כל ימיו לא הוסר ממנו מדת כבוד אל יראת ה' ומשפט וצדקה. אכן, בהיות האדם ישן אי אפשר שישכון בתוכו יראת ה', ונודע כי בכל נשימה ונשימה נמשך חיות חדש מעולם העליון, ויש תתר"ף נשימות בשעה נגד תתר"ף רגעים, וענין הנשימה הוא כי חיות המתפשט מלמעלה משתלשל ונעשה ממנו בזה העולם רוח החיים ונכנס לתוך הבעל חי על ידי הנשימה וזהו חיותו, לכן לפי שבכל רגע יש בו חיות חדש וכן הוא לעולם, ועיין בדברינו ס"פ בראשית מענין זה ע"ש. אך היות כי זה לעומת זה עשה כו' ולכן בהתפשט החיות עד עולמות התחתונים יפרד והיה לשני ראשים ראש א' נמשך דרך הקדושה עד דרך ה' אחרונה של שם, ודרך הב' נמשך דרך הס"א. ולכן מי שהוא ביראת השם כל היום נמשך לו החיות בנשימתו מן ה' אחרונה והוא החיות הנמשך מדרך הקדושה, משא"כ מי אשר אין יראת ה' נוכח פניו נמשך בקרבו חיות מחיצוניות שהוא מס"א, וא"כ היות האדם ישן אין יראת ה' שוכן בקרבו ונמשכה דרך הס"א ולכן בבוקר בקומו צריך להזדרז מיד וליכנס אל הקודש פנימה דרך מדות הנ"ל אשר בה' אחרונה, אבל בלילה טעם טעמא דמותא.
<b>ואולם,</b> דוד המלך ע"ה לא חפץ בזה ולכן זו הנשימה שלקח קודם שישן שהוא חיות הקדושה אם אח"כ בעת השינה נכנסים עד שיתין נשמי אשר אינם מצד מדה זו מ"מ עדיין לא בטל חיות נשימה הראשונה ויש בתוכו טעם הקדושה ומעט מהאמת דוחה הרבה מהשקר כאשר מעט אור דוחה הרבה חושך, אבל אם היו ס' נשמי אז היה בטל חיות נשימה הראשונה בס' ולא היה טעם הקדושה ניכרת כלל, לכן לא היה ישן רק עד ס' נשמי והבן.
<b>כלל</b> הדברים. קודם תפלה ותורה או מצוה צריך ליכנס אל הקודש ע"י מדות האלה אשר עי"ז מאיר ה' אחרונה השוכן בו ואז הדיבור היא השכינה עצמה והקול שהוא וא"ו של שם נמצא מחבר וא"ו ה"א ועוד מאיר וא"ו של שם ע"י התורה אשר שורשה שם ויתר המצות התלוים שם שהם מצות שבין אדם למקום ואותיות י"ה של שם הוא מאיר ע"י חכמה ושכל עיון התורה ושכליות לעבודת ה' וכמאמרם ז"ל (ברכות כ"א.) אם יכול לחדש בה דבר יתפלל, וענין חידוש זה הוא, כי צריך האדם להתאמץ שכל תפלה ותפלה יהיה ע"י שכל חדש, וכאשר האדם מתפלל ולומד כאמור אז עבודתו עבודה וזהו דאמליך הוי"ה על כל אבר, ותפלה כזו לא איתמסר לס"א אלא עולה ונעשית כתר כו'.
<b>אכן,</b> היות הס"א משתוקק תמיד ורודף אחר הקדושה וצריך שימור, וביארו בזה"ק שכאשר האדם מחבר אותיות ו"ה על דרך שביארנו מתנוצץ מהם אור גדול ונעשה לבוש אל נשמת האדם ההוא ומן זה הלבוש מתפחדים כל הקליפות וכל הרעים רוחניים וגשמיים ואינם משתוקקים כלל אל הקדושה ההיא אדרבה מתפחדים ממנו ובורחים לנוקבא דתהום רבה, כי אור התנוצצות הלבוש רב ועצום נורא מאוד, ואור זה שמו אלו"ה כי אל הוא ל' תוקף והוא מחבר ו"ה וזה שמו אלוה. ועז"א איוב (איוב ד, ט) מנשמת אלוה יאבדו, ר"ל הנשמה אשר יש לה לבוש הקדוש הזה יאבדו ממנה כל הרעים רוחנים וגשמיים ובורחים ממנה. ועשה ה' ככה בעולמו אשר מיד שיתפלל האדם כראוי בדרכים הנ"ל שאז הקדושה ההיא צריך שמירה אז נמשך ממילא לבוש זה מחיבור ו"ה ואם לא יתפלל לאופן הנ"ל אז אין לו לבוש הזה ואז באמת אין צריך שמירה כי בלאו הכי איתמסר לס"א והבן. וכשאדם זוכה אז עושה לבוש זה לעצמו ובהיות מתגבר עוד יותר במדות האמורים יוכל לעשות לבוש זה אל ביתו ואם יגדל עוד יהיה לכל העיר השוכן בה או לכל ישראל.
<b>ובזה</b> יבואר משארז"ל (כתובות ק"י:) כל הדר בחוץ לארץ דומה כמי שאין לו אלוה. כי דע והבן שנפש איש הישראלי נמשך מן ה' אחרונה ולכן מושרש יראת ה' בלב איש ישראל רק שהוא בהסתר, וצריך להזדרז להוציא היראה לפועל שיתראה על אבריו. ונודע, כי כל הדברים הם בעולם שנה נפש, ואם יהיה מדה א' נמצא לשלשתן אז המדה ההיא חזק מאד החוט המשולש לא במהרה ינתק, ואם יהיה שנים מאלו הג' רובו ככולו, משא"כ אחד לבד כאלו לא היה, והנה יראת שמים בנפש הוא בנפש ישראלי, ובעולם הוא ארץ ישראל כנודע כי ה' אחרונה נקרא ארץ ישראל, ובשנה ביארנו במקום אחר שהם יו"ד ימים מראש השנה עד יום הכיפורים.
<b>ולפ"ז</b> הדר בחוץ לארץ אף אם יתאמץ במדות שכתבנו להאיר ה' אחרונה ע"י יראת ה' ולחבר עמו וי"ו של שם ויומשך לו לבוש אלוה, אפילו הכי דומה כמי שאין לו לבוש כיון שאין היראה רק בנפש ולא בעולם ולכן אי אפשר להדר בחוץ לארץ להיות לו לבוש זה רק ע"י כללות ישראל הנכללים עם הדרים בארץ ישראל. אכן, הדר בארץ ישראל אף אם לא יזדרז כל כך להתגלות היראה על האברים ואין לו כל כך לבוש, מ"מ דומה כמי שיש לו אלוה כיון שעכ"פ יראת ה' שוכן בנפשו. גם בעולם יתחזק לבוש ההוא והבן.
<b>ועם</b> האמור ביארו המפרשים מאמר הדרדקי המובא לעיל. א"ב, אלף בינה, היינו למוד תורה ובזה מאיר וי"ו של שם. ג"ד, גמול דלים, היינו צדקה וגמילות חסדים אשר בזה מאיר ה' אחרונה ואז ה"ו שמו של הקב"ה, וזה שארז"ל כל העוסק בתורה ולא בגמילות חסדים דומה כמי שאין לו אלוה כי לבוש זה אינו נמשך אלא דוקא מחיבור ה"ו כאמור ובזה"ק ביארו שגם גאולה העתידה לא תהיה זולת ע"י הארת ב' אותיות אלו, וע"ז נאמר (ישעיהו נה, יב) כי בשמחה תצאו ענין שמחה היא מדה מן ה' אחרונה כי שם היא מדת השמחה כי ענין השמחה היא במי שחסר ואח"כ נתמלא ונעשה שלם מחסרון זה הוא שמח ולכן מדת השמחה בה' אחרונה שהיא בחינת ירח, ועוד נאמר (ישעיה ס, א) קומי אורי כי בא אורך היא מדת וי"ו של שם בחינת אור הגנוז, נמצא הגאולה יבא ע"י הארת ב' אותיות אלא שהם בחינת אור ושמחה, וזה מאמר הנ"ל אור זרוע לצדיק היינו ע"י מצות שבין אדם למקום אשר שרשם מן וי"ו של שם זוכה לבחינת אור, ולישרי לב שמחה היינו ע"י מצות שבין אדם לחבירו זוכה לבחינת השמחה, וזהו שאמרו לא הכל לאורה ולא הכל לשמחה כו' זה דברי נזר הקודש ז"ל.
<b>והנה</b> מבואר בספרים יראה אותיות ראי"ה, כי אשר יראת ה' בלבו רואה ומבחין כל מעשיו ועניניו, משא"כ מי שאין בלבו יראת שמים טח עיניו מראות. ובזה יבואר פסוקים בשמואל במעשה דשאול עם נערו שהלך לבקש האתונות ואמר לו נערו שילכו לעיר הרואה והשיב לו שאול הנה הלחם אזל מכלינו ותשורה אין להביא לאיש האלהים ואמר לו נערו הנה נמצא בידי רבע שקל כסף כו' לנביא היום יקרא לפנים הרואה ופירש"י זהו דברי כותב הספר ע"ש. וצריך ביאור, מדוע זאת לפנים קראו לנביא רואה, וגם לאיזה צורך הודיענו זאת. ונבין זאת ע"פ דברי המדרש רבה (בראשית רבה מט, ב) וז"ל: בתחלה נגלה סוד ה' ליראיו ואח"כ לישרים שנאמר ואת ישרים סודו ואח"כ נגלה לנביאים שנאמר (עמוס ג, ז) כי לא יעשה כו' כי אם גלה סודו וכו'. ופירשו המפרשים, כי בהתמעט הדורות לא היו כדאים כל כך לשיתגלה סוד ה' לכן בתחלה היה די ביראת ה' ואח"כ להיות ירא וגם ישר דהיינו בין אדם לחבירו כמו שדרשו רז"ל על פסוק ועשית הטוב והישר, ואח"כ לא נגלה אלא לנביא גמור אשר הוא ראוי להשראת השכינה.
<b>ומובן</b> היטב עם דברינו, כי בתחלה שהיה הדור ראוי לכך מי שהיה מתחזק ביראת ה' שהיא בה' אחרונה מיד נגלה לו סוד ה', ואח"כ שלא היו כדאים כל כך לא נגלה זולת לישרים, ר"ל שאחר שהחזיק ביראת ה' עלה עוד יותר למדת הצדקה וגמילות חסדים שהוא למעלה מיראה והוא ג"כ בה"א אחרונה כמו שנתבאר לעיל, וזהו ישרים, דהיינו מצות שבין אדם לחבירו, ואחר כך לא נגלה הסוד זולת לנביא שהוא אשר עלה במעלות בהאיר וי"ו של שם ובמדות שבשם עד שזכה לנבואה, והנה במה שארז"ל בברכות (דף כ"ז:) אחר שהעבירו רבן גמליאל מנשיאות למאן נוקים נוקים לר' יהושע בן חנניא בעל מעשה הוא פירש"י ז"ל שהוא בר פלוגתא דרבן גמליאל וחלשא דעתיה דרבן גמליאל, והגאון בעל מנחת יעקב פירש כי ארז"ל מי שיודע שם המפורש אסור לו ליהנות משל אחרים שנאמר (תהילים ט, יא) ויבטחו בך יודעי שמך שמי שיודע השם צריך לבטוח בה' לבדו, אכן הנשיא אם היה עני גדלוהו משל אחיו, ונודע כי ר' יהושע בן חנניא היה יודע שם המפורש, וזה בעל מעשה הוא ואסור ליהנות מאחרים ואי אפשר שיהיה נשיא כי היה עני ואי אפשר לגדלו משל אחיו.
<b>ולסבה</b> זו ארז"ל (נדרים ל"ח.) הנביאים עשירים היו, כי הנביאים ע"י שם המפורש היו מעלים נפשם מעולם לעולם עד שקבלו הנבואה, ולכן אי אפשר בלעדי עשירות שלא יצטרכו לאחרים, והנה בענין שאול שנאמר ותשורה אין להביא ופירש"י ז"ל שלא היה שאול מכיר בשמואל והיה סבור שהוא מקבל ממון, וקשה איך טעה בזה שהנביא יהנה משל אחרים הא הנביא אי אפשר בלעדי שם המפורש, לזה בא הכתוב לתרץ לנביא היום יקרא לפנים הרואה, ר"ל מה שקורין עכשיו למי שנגלה לו סוד ה' נביא זהו דוקא היום שאין נגלה הסוד אלא לנביא, אבל לפנים בימי שאול היה נגלה סוד ה' לירא לבד כמ"ש דוד המלך ע"ה (תהילים כה, יד) סוד ה' ליראיו אף שלא היה במדרגת נבואה ולא ידע כלל שם המפורש לכן היו קוראין אותו רואה כי יראה אותיות ראיה כמש"ל, ולכן היה סבור שאול אולי גם שמואל לא ידע השם ונהנה משל אחרים והבן.
<b>ובזה</b> מובן משארז"ל (שבת צ"ב.) אין השכינה שורה אלא על חכם גבור ועשיר וכולם ממשה. והקשו המפרשים, מנלן ממשה, דלמא מעשה שהיה כך היה. עוד הקשו הלא משה רבינו ע"ה נתעשר מפסולתן של לוחות וכבר שרתה עליו שכינה. ועם האמור יובן, כי הנביא הוכרח לידע שם המפורש שעל ידו יעלה נפשו במעלות העליונים לקבל הדיבור נבואיי ולכן אסור לו ליהנות בשום ענין משל אחרים, לכן הוצרך לו להיות חכם מכל דורו בלי יצטרך לאחר ללמדו חכמה להשלים חסרונו, וכן להיות גבור שלא יצטרך לעזרת אחרים לפרקים וכן להיות עשיר וכאמור.
<b>אמנם</b> משה רבינו ע"ה, אף שמפסולתן של לוחות נתעשר והשכינה שרתה עליו מכבר, אין בזה תימה, כי נבואת משה רבינו ע"ה היתה תורה, ויש חילוק בין תורה לנבואה, כי דיבור נבואיי בשמים היא כמש"ה (תהילים כה, יד) לעולם ה' דברך נצב בשמים והנביא היה צריך לעלות אל הדיבור לשמים ע"י שם המפורש, משא"כ התורה אינה כך אלא ניתנה לארץ כמו שארז"ל (בבא מציעא נ"ט:) אין משגיחין בבת קול לא בשמים היא כו' כבר נתנה לנו. נמצא בהיות הדיבור בא לאזני משה רבינו ע"ה לזה העולם לא היה צריך לידע שם המפורש, אך אחר שנתנה לו התורה אז ממילא נתגלה לו השם ואז ציוהו הש"י לעלות לשמים ואז הוצרך להתעשר ונתעשר מפסולתן של לוחות קודם עלותו לשמים, משא"כ הנביאים הוצרכו לעלות אל הדיבור הוצרכו להיות עשירים קודם ששרתה נבואה עליהם. וזהו שאמרו וכולן ממשה, ר"ל כל הנביאים ממשה הם יונקים ונשתלשלו ממשה רבינו ע"ה בעלה ועלול וא"כ היות מדריגת משה רבינו ע"ה תורה וממנה נשתלשל נבואה ובהשתלשלות נקטן הענין ואינו רק ערך נבואה שענינה הוא לעלות אל הדיבור לכן צריכים הם להשתלם בג' אלה המדות טרם שרתה שכינה עליהם ודו"ק.
<b>ונחזור</b> אל הענין שאמרנו. הכלל בעבודת ה' להכין לבו טרם תפלתו, וטרם כל דבר צריך ליכנס בה"א אחרונה ע"י המדות המושרשים בה ומשם מאיר בו' של שם כמו שנתבאר לעיל ואז נעשה שם קדוש אלו"ה ללבוש כדי שיפחדו החיצונים ולא ישתוקקו אל הקדושה ההיא, וזהו ענין הפסוק לא יחמוד איש את ארצך וכו'. והנה שרה אמנו נביאה היתה והיה לה לבוש אלוה עד שלבוש הזה הסתיר הקדושה אשר בקרבה מכל רואיה עד שאפילו אברהם אבינו ע"ה לא ידע ערך נבואתה עד אמר לו ה' כל אשר תאמר אליך שרה כו' וארז"ל לקול רוח הקודש שבה, ואברהם אבינו ע"ה לא ידע מתחלה שדבריה דברי נבואה היות קדושתה היה מלובש במלבוש זה ומוסתר לא תשורנו עין רואה ובהיות לה הלבוש קדוש הזה ברחו מנשמתה כל רע ולזאת לא עלה חמדת יפיה בלב אדם כי לא יחמוד איש כו' כי הגשמי נמשך מהרוחני ואין שום חמדה לקדושה המלובש בלבוש זה אדרבה נופל פחד עצום על כל הרואים.
<b>ואמנם,</b> כל זה בהיותם בארץ ישראל וכל הדר בארץ ישראל דומה כמי שיש לו אלוה, אכן כאשר הקריב לבוא מצרימה, והדר בחוץ לארץ דומה כמי שאין לו אלוה ואז נתמעט קצת הלבוש ההוא ואז נתגלה לאברהם אבינו ע"ה תוקף קדושתה ומדריגתה של שרה ומזה הבין שאין לה כל כך לבוש ההוא ואז ירא פן יחמדו המצרים יפיה. ולז"א הנה נא ידעתי כי אשה יפת מראה את, על דרך שפירשו המפרשים שקר החן והבל היופי ואי תקשי הא מצינו בתורה שבח כמה צדקניות שהיו יפת מראה, לזה אמר אשה יראת ה' היא תתהלל, ר"ל שאין הכוונה בשבחן היות יפיים בגשמיות אלא ברוחניות היותן יראות ה'. ולז"א גם כאן, הנה נא ידעתי כו', ר"ל עכשיו נתגלה לי רוב צדקתך וא"כ יש פחד והיה כי יראו אותך המצרים כו' ולזאת הוכרח לומר אחותי היא ופרעה הבין זאת לכן לא שאל לאברהם מדוע עשה זאת ולא הוצרך אברהם אבינו ע"ה להגיד לו הטעם.
<b>אכן,</b> גרר הוא ארץ ישראל, וכמו שפירש"י על פסוק גור בארץ הזאת שאתה עולה תמימה ואין חוץ לארץ כדאי לך, נמצא בהיות אברהם אבינו ע"ה ושרה בגרר היה לשרה לבוש הזה ולא היה פחד זה, וקשה למה הוצרך לומר אחותי. אכן, נודע כי קדושת המקום תתקלקל ע"י השוכנים בתוכה כמ"ש האר"י ז"ל שלא היו יכולים העכו"ם לשלוט בירושלים ובארץ ישראל כי יש תחום אלפים אמה שאין השרים רשאים ליקרב שמה עד שגרמו ישראל בחטאיהם ונסתלק הקדושה משם ואז שלטו בה אויבים ע"ש. ולכן חש אברהם אבינו פן לרשעת אנשי גרר נסתלק מהמקום ההוא בחינת יראת ה' ושוב אין שם לבוש ההוא לשרה, וזה ששאל אבימלך מה ראית ממנה כי עשית הדבר הזה הרי כאן יש הלבוש, לכן השיב כי אמרתי רק אין יראת אלהים במקום הזה, רצה לומר חוששני פן נתקלקלו והבן.
<b>והנה</b> ענין לבוש הנ"ל המסתיר קדושת הנשמה מכל רע ומעיני רואים, עוד זאת צריך הסתרה אפילו מעצמו של אדם בל יראה בעצמו מעשיו הטובים כמאמרם ז"ל (נדה ל:) אפילו כל העולם אומרים לך צדיק אתה הוי בעיניך רשע, וכמו שפירשו כל הבן הילוד היאורה תשליכוהו כידוע. ובל יפול בלב אדם שום התנשאות על מעשיו הטובים כי ההתנשאות הוא קליפות, והלבוש הזה משמרו ומסתירו מהרע הזה, ולכן כל הדברים הטובים אינם באים אלא בהיסת הדעת.
<b>וזהו</b> ענין יעקב אבינו ע"ה שלא קיבל הברכות אלא בהיסח הדעת ופחד והכנעה והוצרך לומר אנכי עשו, וכאלו עשו ראוי לברכה ולא הוא. וזהו ענין מאמרם ז"ל (תענית ח:) אין הברכה מצוייה אלא בדבר הסמוי מן העין. וענינו הוא עם מ"ש בעץ חיים שער טנת"א ענין החושים ראיה שמיעה ריח דיבור, כי הראיה נמשך מחכמה והוא החוש יותר עליון, ואמנם בחי' הכתר הוא בחינת הגלגולת ולרוב העלמו אין חוש נמשך ממנו, ובחינה זו נקרא סמוי מן העין, כי הוא למעלה מחוש הראות, וזה סוד אל תקרי עלי עין אלא עולי עין (ברכות כ' ע"א), ר"ל שנתעלה במדרגתו למעלה מבחינת עין ואין עין שולטת בו, וזהו ענין יוסף שמתעלה בוי"ו של שם בסוד הדעת עד הכתר וזה עולי עין והבן.
<b>וידוע,</b> כי את זה לעומת זה כו', ואפילו בבחינת חכמה נאמר חכמים המה להרע אבל למעלה מחכמה שהוא מקום שאין העין שולט שם אין שום אחיזה לרע ולכן רישא דעשו טמון בעטפא דיצחק. וברכת האבות היה משם ולכן הברכה שברכו יצחק ויעקב לבניהם היה ע"י כהיות עינים להורות שהברכה היה בדבר הסמוי מן העין למעלה מחוש הראות שהיא בחינת הכתר מקום שאין שום אחיזה אפילו משהוא לעשו. ונודע מהאר"י ז"ל כי עין בגימטריא ק"ל ע"ש באורך, וזה ירמוז הקל קול יעקב, ר"ל בזמן שקול יעקב אינו רק בחינת ק"ל דהיינו חוש הראות ועדיין אינו סמוי מן העין אז הידים ידי עשו כי יכול עדיין עשו לשלוט, ועל זה דרשו רז"ל בזמן שהקול קול יעקב, ר"ל מלא בוי"ו שהוי"ו מתעלה בסוד הדעת עד הכתר אז אין ידי עשו שולטות כי בכח בחינה זו עשו נכנע ועבד עבדים.
<b>ובזה</b> יובן המשך הפרשה. אמר, ויהי כי זקן יצחק ותכהינה עיניו מראות כדי שיבא יעקב ויטול הברכות ויהיה הברכה סמוי מן העין ובהיסח הדעת כאמור, והיה הברכה ויתן לך האלהים מטל השמים, ר"ל שהברכה היא ברכה רוחניית במדריגה עליונה ועד שם נתעלה יעקב ומשם קיבל ברכתו ומרב טוב וברכה אשר למעלה נמשך ג"כ משמני הארץ ורוב דגן ועי"ז יעבדוך עמים כו' הוי גביר כו' כי מאחר שהברכה נמשך ממקום גבוה אשר אין שם אחיזה לעשו אז בכח זה עשו עבד למו, וכאשר בא עשו ויחרד יצחק ורצה לקללו עד שאמר לו ה' שלא יקלל אז הבין יצחק כל הענין כי חפץ ה' בברכה זו ושתהיה בהיסח הדעת וסמוי מן העין אמר בא אחיך במרמה פירוש בחכמה ועי"ז לקח ברכתך דדוקא באופן זה צוה ה' אלי הברכה הגמורה בכל אופן נאות.
<b>וצעק</b> עשו ברכני גם אני ואמר לו הן גביר שמתיו לך, ר"ל מה פעולה לך בברכה אחר שברכתו ממקום גבוה והוא לך גביר, ואמר ועשו הלא אצלת לי ברכה, ר"ל הרי אמרת הקל קול יעקב אז ידי עשו שולטין וא"כ השארת לי ברכה בעת שלא יהיו ישראל כדאין כל כך, ועל זה אמר לו יצחק שהאמת כדבריו הנה משמני הארץ כו', ר"ל אין לך רק ברכה גשמית תחתונה כי עכשיו אין הברכה סמוי מן העין, כי ידוע כי לעשו ברך ומטל השמים מעל, ר"ל בהיותך צריך להשפעת טל השמים להשפיע לארץ יושפע מהטל ג"כ לארץ, אבל הוא מעל, ר"ל שאין בכחך להגיע עד לשם רק אתה תהיה למטה וטל השמים יהיה מעל ויושפע עליך קצת, משא"כ בברכת יעקב לא אמר מעל כי יעקב עלה לשם.
<b>ואת</b> אחיך כו' אכן והיה כאשר תריד כו', הנה כתבנו במקום אחר בהתנבא יחזקאל על מפלת צור כתיב צר חסר וא"ו, וסמוך למפלתה כתיב צור מלא ואמר עליה ותמלאי ותכבדי כו' פירש"י ז"ל לפי שצור יושבת על הים דימה אותה לספינה שמלאוה הרבה מאד עד שעי"ז נטבעת בים. וביארנו במקום אחר ענין זה עם אמרם ז"ל (מגילה ו.) לא נתמלאה צור אלא מחורבנה של ירושלים, ר"ל שאותיות שמה קיבלו המילוי ועי"ז רב כחה כנודע, וידוע היות הרע מכלה את עצמו כי המדרגה הגבוהה שבקדושה בחי' כתר הוא בקליפה אותיות כרת, ולכן כשרוצה הרע לקבל מדרגה הגבוהה נכרתת ולכן אין לה ראש שהוא כתר כי בחינה זו הוא כרת אצל הרע ונכרת לגמרי, ולזה כשקיבלה צור המילוי אז צר במילוי צד"י רי"ש עולה תריד, ואח"כ רוצה לקבל עוד מילוי יותר ולהיות צור מלא ו' אז נעשה גימטריא כר"ת וכאשר נתמלאת נכרתת לגמרי, ולזה נדמה הרע לעלוקה אשר משתוקק למצוץ דם האדם ומוצץ עד שנתמלאה כולה מדם ואז מתה, כך ענין הרע כאשר נתמלא כולו אז נכרת והרע מכלה את עצמו.
<b>ובזה</b> מובן מאמרם ז"ל (סנהדרין צ"ח.) אין בן דוד בא אלא או בדור שכולו זכאי או בדור שכולו חייב, כי אם כולו זכאי מוציאין כל הניצוצות מהרע, ואם כולו רע אז הרע מקבל כל המילוי עד האפשרי באין מוחה וממילא נכרת כאמור והבן. וז"ש יחזקאל בנבואתו למפלת צור מלא וי"ו ואמר עליה ותמלאי, ר"ל שקבלת המילוי כולה, ועי"ז ותכבדי, עי"ז בא לה כליון. נמצא שעיקר התנשאות צור אינה רק בהיותה מקבלת המילוי עד שתהיה גימטריא תריד וכאשר רוצה להתמלא יותר אז כלתה לגמרי, וזהו הרמז והיה כאשר תרי"ד אז ופרקת עולו. והנה אמר הכתוב (דניאל יב, יב) אשרי המחכה ויגיע, ר"ל אף שיהיו אז צרות אשרי למי שסובל ועי"ז מגיע לקץ הגאולה. וז"ש והיה, ר"ל שמחה יהיה כאשר תריד כאשר צור תתמלא עד גימטריא תריד זהו שמחה כי תרצה אז לקבל תיכף אות הוי"ו ואז יבא בודאי הגאולה בב"א.

Section 5

<b>תקסד</b>
<b>ויהי</b> אך יצוא יצא וכו' כשמוע עשו כו' ויאמר ברכני גם אני כו' ויאמר הכי קרא שמו יעקב ויעקבני זה פעמים את בכורתי כו' ויאמר הלא אצלת לי ברכה. יש לדקדק, מאי נפקא מינה אם עקבו פעמים, ותו ח"ו לעשו שיקפיד על לקיחת הבכורה והכתוב מעיד עליו ויבז עשו כו', ולמה א"כ רגל על לשונו כאן ענין הבכורה. ובמדרש רבה את בכורתי לקח ושתקתי והנה עתה לקח ברכתי ושתקתי לו, בתמיה, משמע דחד באידך תלוי ובאמת ידענו כי עשו היה מקפיד על הברכה לבד. ותו אומרו ויאמר הלא אצלת לי כו' למה הפסיק בתיבת ויאמר באמצע דברי עשו וג"כ מיותר כי הלא הכל מאמר עשו, גם מה לשון אצלת ובמדרש רבה עמדו בזה ע"ש. ויען יצחק ויאמר הן גביר שמתיו לך כו' ויאמר עשו כו' וישא את קולו ויבך (יש לדקדק מדוע לא בכה מיד) ויען יצחק ויאמר הנה משמני הארץ כו' והיה כאשר תריד כו'. צריך לדקדק מדוע כהו עיני יצחק כדי שיטול יעקב את הברכות, מדוע לא נתן ה' בלב יצחק לברך את יעקב כאשר אחרי בוא עשו מבואר במדרשות שרצה יצחק לקללו עד שצוהו ה' בלי לקללו ואמר גם ברוך יהיה.
<b>לבאר</b> כל זה נקדים מש"ה ולא הכירו כי היו ידיו כידי עשו שעירות ויברכהו, ובמדרש רבה (בראשית רבה סה, כב) ולא הכירו בשעה שהיו רשעים יוצאים ממנו לא הכירו ע"ש. והענין ביארו המפרשים כי ודאי היה יצחק אבינו ע"ה צופה ברוח הקודש ובפרט בבואו לברך את בנו לפני מותו ודאי נתלבש ברוח הקודש וא"כ היה משיג שהוא יעקב, אלא לפי שהיה רצון מה' לברך את יעקב לכן נתלבש אז יעקב אבינו ע"ה בדמות עשו היינו שצפה אז ברוח הקודש הרשעים שיצאו ממנו שאינם ניכרים בישראל כי הם דומים לעשו ועי"ז היה סבור שהוא עשו. והנה מה שחפץ יצחק ע"ה לברך את עשו ביארו קצת מהמפרשים ז"ל שהוא ברכת עולם הזה כמו שמצינו בכל אותה ברכה ויתן לך מטל השמים ורוב דגן כו' יעבדוך עמים כו' הכל מעניני עולם הזה ולסבה שידע יצחק שעולם הבא מגיע לחלקו של יעקב ואין לעשו בעולם הבא כלום, לזאת לרוב צדקתו של יצחק שעבד את ה' עם היותו כל ימיו בגירות ויסורים היה חפץ שכל זרע יעקב יעבדוהו ככה ולא יטלו מעולם הזה כלום וישאר להם הכל לעולם הבא בשלמות ולכן לא עלה בלבו כלל לברך את יעקב מאחר כי ברכת עולם הזה אין שייך לו ועולם הבא אין תלוי בברכה אלא בעבודה לבד. אבל לעשו חפץ לברך להיותו יודע כי בלאו הכי אין לו בעולם הבא כלום ויהיה לו עכ"פ עולם הזה, כל זה עלה בלב יצחק אבינו ע"ה.
<b>אכן,</b> יודע ה' ימי תמימים כי לא כל אדם יוכל להיות כיצחק והעוני ויסורין מעבירין על דעת קונם לזאת מההכרח שיהיה להם מעולם הזה קצת שיהיה להם די סיפוקם לעבודת ה' ומעט עולם הזה הוא כפרוזדור לעולם הבא באופן שצריך גם ליעקב וזרעו עולם הזה, אכן אם יברך יצחק ליעקב ברכת עולם הזה א"כ ברכתו לא תשוב ריקם ויהיה להם עולם הזה עד שיהיה אי אפשר לענשם בעולם הזה וישאר ענשם ח"ו לעולם הבא, ממילא ממה נפשך לא היה טוב לזרע יעקב הן אם יברכם יצחק ברכת עולם הזה הן אם לא יברכם, ומי כהחכם יודע פשר כה' אלהינו הוא עשה פשר דבר כענין ממוצע בין ב' דברים אלו כאשר יתבאר.
<b>והוא,</b> כי חקרו הקדמונים ענין העכו"ם התלוים במזל, ולפעמים מתגבר מזל אומה אחת ויש לה עליה, והנה עם היות המזל כולל כל האומה שכולה שייכה למזל אף על פי כן אנו רואין שאין כולם שוין ויש בהן עניים ועיקר המזל רק על איש א' מהם הוא המלך ומעט מזה להשרים שתחתיו ומעט מן המעט ליתר ההמון, ואמרו כי אעפ"כ המזל מיטיב לכולם כי הטובה הכללית הנוגעת לכלל האומה כולם נהנים ממנה והמזל הפרטי אי אפשר להיות לכולם בשוה ועכ"פ מהטובה הכללית כולם נהנים אחד מהם לא נעדר בהיות מלכה ושריה ממנה. משא"כ האומה האחרת אשר אין לה שייכות אליה ואל מזלה אינה נהנית אפילו מטובה הכללית בהיותה משועבדת לאומה ומלך אשר אין להם שום שייכות אליה. ולזאת, כן הוא גם בישראל, אשר אינם תחת המזל והכל תלוי במעשיהם אזי בזמן שהם בטובה אי אפשר שיהיה הטובה שוה לכל פרטי האנשים ולא יחדל אביון מקרב הארץ אף על פי כן בהיותם מושלים וממנו מלכיו ושריו וכהניו אזי הטובה הכללית מגיע לכולם כקטן כגדול.
<b>והנה</b> נודע ענין הבכורה שניטלה מראובן וניתנה ליוסף מבואר בזה"ק (זהר ח"א רכ"ב:) כי לפי מחשבת יעקב אבינו ע"ה דשוי רעותיה ברחל מגיע הבכורה ליוסף אלא שמצד המעשה היה הבכורה לראובן, לכן בחללו יצועי אביו חזרה הבכורה ליוסף. והיינו, כי כל מעשה הנעשה בארץ יש לה שורש בכל עולמות אבי"ע אשר כללותה שכל ומחשבה דיבור ומעשה, לכן בהשתלשל הדבר ההוא הנעשה בארץ מעולמות העליונים אם נתאחדו בה כל חלקי אבי"ע, כגון אילו היה בכורת ראובן גם מעולם המחשבה כמו מעולם המעשה אזי נקבצו באו למעשה כל חלקי העולמות אצילות, בריאה, יצירה, עשיה, ביחד ונתאחדו בה אז בודאי לא יוכל לבכר לאחר כי זה דבר שאי אפשר. רק מאחר שבהשתלשל ענין הבכורה לא היו כולם באחדות אלא נתפרדו ונחלקו בזה העולם שמעולם המחשבה נמשך ליוסף ומעולם המעשה נמשך לראובן. וידוע כי כל מחשבה היא בכח, וכל מעשה הוא בפועל, נמצא היה אצל ראובן מציאות הבכורה בפועל והעדר הבכורה בכח מצד המחשבה, וביוסף היה מציאות הבכורה בכח כמו כל דבר שהוא בכח דהיינו שעכשיו אינו רק בכח ועתיד לצאת לפועל ע"י סבה, לכן נשארה הבכורה ביד ראובן במקום שהיתה בפועל, רק העדר הבכורה שהיתה אצלו בכח יצאה לפועל ע"י סבת חללו יצועי אביו ואז יצאה לפועל אצל יוסף במקום שהיתה בכח והבן.
<b>וזהו</b> ג"כ ענין מכירת הבכורה ליעקב, דלכאורה תמוה וכי דבר הנמכר הוא, אלא לפי שמצד המחשבה היה יעקב בכור משל לשפופרת כו' וכוונת אביו ואמו בתפלתם ובזווגם היה בשביל זרע הטוב רק שביציאה קדם עשו כענין קליפה קדמה לפרי והיה עשו בכור בפועל ויעקב בכח, לכן בהגיע הסיבה שהרשיע עשו הרבה וגם ביזה את הבכורה וכפר בתחיית המתים ועבר באותו יום כמה עבירות ויצא לתרבות רעה חזרה לה הבכורה למקום שהיתה בכח ויצאה לפועל ונשאר יעקב בכור בכח ובפועל ובעשו יצא העדר הבכורה לפועל.
<b>ועתה</b> מובן ענין פשר דבר אשר עשה ה' בענין הברכה ונתן בלב יצחק שלא לברך ליעקב בברכת עולם הזה כי אליו מגיע רק ברכת עולם הבא וכאמור, רק להיות שצריך לצדיקים מעט עולם הזה לבל יעבירום עוני ויסורין מעבודת ה' נתן בלב יעקב ליקח הברכה במרמה וסבר יצחק שמברך לעשו והיה צופה באותו הפעם ברוח הקודש שלו רשעי הדורות העתידים לצאת ממנו ועי"ז סבור שהוא עשו ואליהם המשיך הברכות. נמצא יש כאן ג' חלוקות כי עשו וזרעו יש להם הברכות בכח כי מחשבתו היתה על עשו, ורשעי הדורות שיצאו מיעקב יש אצלם הברכה בפועל כי נתלבש אז יעקב בשעת ברכתו באלו ולהם המשיך הברכה בפועל, וצדיקי הדורות אין להם הברכה לא בכח ולא בפועל כי הם נתרחקו ונעלמו אז מיעקב אבינו ע"ה בשעת הברכה ולא המשיך אליהם הברכה כלל ואין להם בעולם הזה רק טובה הכללית של כללות ישראל בהיות ידם למעלה ואז גוף הברכה בפועל נתונה ביד הרשעים כמש"ה (תהילים עג, יב) הנה אלה רשעים ושלוי עולם כו' ואמר ומשלם לשונאיו כו' ולהם טובה הפרטית ככל ברכת יצחק אבל הכשרים אינם נהנים רק מטובה הכללית ודי להם בזה כדי שיוכלו לעבוד ה'.
<b>ועתה</b> מובן היטב פסוקי הפרשה. כי באמרו בא אחיך כו' בא עשו לטעון להחזיק לעצמו ח"ו הברכות ע"י שיושם אצלו בכח ואז ע"י סבה תצאנה לפועל, והסבה הוא אם יעזבו זרע יעקב ח"ו תורת ה', והביא ראיה ע"ז מענין הבכורה שעי"ז הוחזרה ליעקב לפי שהיתה אצלו בכח, ולז"א את בכורתי לקח ושתקתי לפי שהיתה אצלו בכח ועתה לקח ברכתי ואשתוק הלא מאותו טעם שלקח אצלי הבכורה אני אקח מאתו הברכה. ובא הכתוב לבאר כוונתו ויאמר כאלו אמר לשון כלומר, וירצה שכוונת עשו במאמר זה לומר הלא אצלת דייקא, ר"ל הלא במחשבה הבאה מאצילות דהיינו עולם המחשבה לי ברכה, ר"ל שהברכה שייך לי בכח וא"כ יש מקום ודרך בהגיע סבה שיוחזרו לי הברכות ומיושב לשון הלא שמשמע שהוא ודאי ודבר ידוע, ולדברינו ניחא.
<b>אמנם</b> כשמוע יצחק רשעת עשו ובזותו הבכורה שוב לא רצה לברך לעשו אפילו ע"י שום סבת חטא ישראל ורצה לדחותו, ולז"א הן גביר כו' ולכה אפוא מה אעשה דייקא כלפי שאמר עשו אצלת אמר הוא מה אעשה, ור"ל נהי שמאצילות שהוא בכח יש הברכה אצלך מ"מ במעשה נתונה ליעקב ותמיד נשאר הדבר במקום שהוא בפועל, ולפי שאז הבין עשו שאביו דיחהו בקש ושאין בלבו לברכו התחיל לבכות והתחיל לטעון עם אביו להפוך דעתו אליו, ולזה כלפי שאמר יצחק מה אעשה השיב לו הברכה אחת היא 'לך' דייקא, הלא בברכה זו אין אחדות שלא נקבצו באו לה חלקי המחשבה והמעשה ביחד אלא באו בפירוד לי בכח ולו בפועל א"כ ברכני גם אני, ר"ל יש בידך להטיל תנאי שע"י איזה סבה יוחזרו אלי.
<b>וכראות</b> יצחק טענותיו ובכיותיו הוכרח למלא רצונו והטיל תנאי זה ואמר ואת אחיך תעבוד כיון שאצלו הברכות הם בפועל רק והיה כאשר תריד זו הסבה וד"ל ונכון בעולם הזה, ועיין תשלום הדברים בפ' יתרו תקס"ד. חסלת פרשת תולדות

ויצא



Section 1

<b>תקסב</b>
<b>ויצא</b> יעקב מבאר שבע כו' ויחלום והנה סלם מצב ארצה וראשו מגיע השמימה כו'. צריך להבין, מה ענין סולם הזה. ובמדרש (בראשית רבה סח, יב) סלם בגימטריא סיני, צריך לדקדק מאי נפקא מינה ומה ענינו לסיני. גם צריך לדקדק אומרו ושמרתיך בכל אשר תלך, דהאי בכל אשר תלך מיותר, דבאומרו ושמרתיך סגי, דאין מעצור לה' לשומרו בלכתו בדרך כמו בשבתו בביתו. גם יש לדקדק באומרו אכן יש ה' במקום הזה ואנכי לא ידעתי, הלא ודאי לית אתר פנוי מיניה ומלא כל הארץ כבודו. גם אומרו ויירא ויאמר, הלא ודאי יעקב בכל מקום היה ירא את ה'. גם אומרו אין זה כי אם בית אלהים כו', איך ידע שזה המקום הוא בית המקדש אם הבין זאת ע"י כי שם נגלה אליו ה' הלא גם באברהם ויצחק דיבר הש"י במקומות אחרים שלא במקום בית המקדש, ונהי דליעקב נזדמן כך באמת שנגלה אליו במקום בית המקדש אבל איהו גופיה מנא ידע. גם אומרו אין זה כי אם בית אלהים כו' הכוונה שבא להגדיל מעלת המקום שהוא בית אלהים, ולשון אין זה הוא כאלו בא להקטין הענין והמעלה ולומר שאין בו מעלה רק היותו בית אלהים, וזה צריך ביאור. גם יש להבין אומרו וישא יעקב רגליו, מאי ענין נשיאות רגלים, ולמה לא נאמר כלשון זה באברהם ויצחק, ורש"י ז"ל בא ליישב זאת ע"ש. גם צריך להבין אומרו וירא והנה באר בשדה, אם אמנם כל זה סודות התורה גם עוד לאלוה מלין בדרך פשוטו ועיין בס' תולדות יעקב יוסף בפרשה זו וגם אנחנו נדרוך קצת בדרכו דרך הקודש בפסוקים הללו.
<b>והנה,</b> נודע כי הש"י טרם ברא לזה העולם אשר הוא תכלית כל הבריאה, והוא בשביל ישראל שיעבדוהו, ברא תחלה עולמות העליונים רוחניים לרבבות וכולם קדושים ושמות הקודש, וכולם ניתנו אח"כ בנשמת איש הישראלי שהוא עולם קטן הכולל הכל, והושם כל זה בתוכו כי ממנו נקח לעבוד את ה', כי כל קדושה מכל שם הקודש הוא כח ודרך שכלי לעבודת ה'. ובענין זה ביארתי פסוקי הפרשה שאמר לבן ליעקב: יש לאל ידי לעשות עמכם רע ואלהי אביכם אמש אמר אלי השמר לך מדבר כו'. ויש לתמוה, מאחר שהשם יתברך הזהירו אם כן אין לאל ידו, גם לשון לאל ידי, אמת שמצינו בספרי נ"ך שהוא לשון כח אבל בתורה לא מצינו לשון זה בלתי כאן. ואגב ביארתי ענין הכוונה המבואר בסידור האר"י ז"ל בתיבות יהי כבוד שהוא בגימטריא א"ל הוי"ה שהוא גימטריא נ"ז, וצריך לדעת מאי נפקא מיניה בגימטריא זו ולמה הוא בגימטריא זו.
<b>ויובן</b> כל זה, בהקדם, ששמעתי אומרים בשם הרב הקדוש המגיד מוהר"ר דובער זללה"ה ממעזריטש בענין משה רבינו ע"ה כשהתפלל על אחותו השיבהו בדרך קל וחומר ואביה ירוק ירק כו', ואמר לפי שי"ג מדות שהתורה נדרשת בהן נמשכים מי"ג מדות על הסדר, והתוס' בר"ה (דף י"ז. ד"ה שלש) דעתם שהי"ג מדות מתחילין מן תיבת אל רחום, נמצא מדה ראשונה דהיינו קל וחומר הוא נמשך מן שם אל ולפי שהתפלל אל נא רפא כו' ורצה להמשיך הרפואה מן שם אל לכן באה לו התשובה ק"ו כך שמעתי בשמו ודפח"ח.
<b>והענין</b> הוא עם מה שכתבתי תחלה, כי כל שם קודש ניתן באדם והוא דרך לעבודת ה', דרך משל שם אלהים מורה שהש"י תקיף ובעל היכולת ומלך מושל שמחויבים הכל לקבל גזירותיו, וניתן קדושת שם זה באדם בכחו ישכיל היות לו מלך מושל וצריך לקיים גזירותיו ומצותיו ולברוח ממה שהזהיר, אמנם אין בכללו רק מה שמצוה המלך בפירוש, אבל מה שלא צוה עליו בפירוש עדיין אין הכרח לקיים, ולזה בא שם 'אל' אשר קדושתו מורה על ק"ו, והוא לומר, שאף דבר שלא צוה הש"י עליו בפירוש כל שיכולים אנו להבין שרצונו בכך ע"י מה שאמר במקום אחר חייבין אנו לעשות כך.
<b>ועל</b> זה ארז"ל (חולין ס.) יהי כבוד ה' כו' פסוק זה שר העולם אמרו בשעה שאמר הקב"ה למינהו באילנות נשאו דשאים ק"ו בעצמם כו' פתח שר העולם ואמר יהי כבוד. ומובן אצלי עם הנ"ל, כי צריך להבין מדוע בכל הנבראים של כל יום ויום מימי בראשית לא נשתמשו שום נברא במדת קל וחומר זולת בדשאים בבריאת יום ג', והוא כי נודע מכוונת ברכת המזון בענין אל זן כי זן גימטריא אל הוי"ה ולומר כי כל מיני המאכלים והמזונות הכל נברא משם אל הוי"ה, ולכן אוכל בגימטריא נ"ז ג"כ מספר ב' שמות אלו, ולכן ביום ג' שנבראו בו כל מיני אוכלים שסודם אל הוי"ה ושני השמות הם חסד ורחמים לכן נכפל בו כי טוב, ולכן ביום ג' שנבראו האילנות והדשאים כל מיני אוכל ולפי שבריאתם משם אל בצירוף כח שם הוי"ה לכן השתמשו בק"ו שהוא מדת שם הקדוש אל כאמור ואז פתח שר העולם ואמר יהי כבוד.
<b>והענין</b> הוא, כי בהיות מדינות המלך מקיימים צווי מלכם עדיין אין בזה כ"כ כבוד למלך, כי מה שמקיימין גזירותיו אינו רק מצד מורא שיראים ממנו, אבל בראותנו שעושים רצון המלך אף במה שלא צוה אותם כלל רק שהם מבינים מעצמם שרצונו בכך זהו כבוד למלך לז"א יהי כבוד, ולכן בא הגימטריא שלו 'אל הוי"ה' אשר הברואים אשר נתהוו בכח שמות אלו הם הם שנתנו תחלה כבוד לאל הכבוד בנשאם בעצמם ק"ו אשר הוא בכח שם אל וכאמור ולכן נמצא בפסוק אל הכבוד ולא נמצא זאת בשם אחר משמות הקדושים לומר אלהים הכבוד וכדומה וק"ל.
<b>אמנם</b> את הכל עשה ה' את זה לעומת זה, וכל מה שיש בקדושה יש דוגמתה בקליפה, והוא הפכה והתנגדותה, ועשה הש"י זאת כדי שיהיה בחירה. ולכן נגד שם אלהים יש בקליפה אלהים אחרים והוא מורה הפך קדושת שם אלהים המורה לקיים מה שצוה עליו ולברוח ממה שהזהיר, ואלהים אחרים נמשך ממנו התאוה ויצר הרע באדם המפתהו לעשות מכל מצות ה' אשר לא תעשינה וביטול מצותיו וכדומה. ונגד קדושת שם אל יש בקליפה אל אחר נגדיית לקדושת שם אל המורה שיקיים האדם אף מה שלא צוה הש"י עליו בפירוש רק שנוכל להבין בשכלנו שיהיה בזה רצון הש"י דהיינו מדת הק"ו, ואל אחר מקיל לאדם בתאוותיו ומפתהו לומר בשלמא מה שצוה עליו בפירוש מוכרח לקיים מיראתו, משא"כ מה שלא צוה עליו למה לך לקיים, וכן על דרך זה בכל דבר קדושה יש הפכו והתנגדותו בקליפה. והנה הש"י אמר ללבן השמר לך מדבר עם יעקב כו', הנה הזהירו מדברו אליו רע, ולא הזהירו עדיין לבלתי עשות לו רע, והוא, כי מובן הדבר מפאת ק"ו שאם על דיבור רע הוא מקפיד כל שכן על עשות לו רע, אולם לבן מצד אל אחר אשר הוא מסטרא דידיה התיר לעצמו עשיית רע מאחר שלא הזהירו עליו. ולז"א יש לאל ידי לעשות עמכם רע, 'לעשות' דייקא, ור"ל ע"י שם אל דידיה שהוא אל אחר יש לו כח לעשיית רע דהא ואלהי אביכם אמש אמר אלי השמר לך מדבר דייקא כאמור והבן. הרי נתבאר איך קדושת כל השמות נתנו באדם והם שכליות וכחות אשר בהם יעבוד האדם לבוראו והכל נכלל בתורה וההוגה בה תמיד ומקיים והגית בה יומם ולילה הוא דבוק כביכול בהקב"ה כי אורייתא וקב"ה חד.
<b>ואמנם</b> האדם העוסק בישובו של עולם במשא ומתן, בל יתיאש עצמו מעולם הבא, ואולי יאמר בלבבו שהוא רחוק מקדושת הש"י ע"י היות עסקו בדברים חיצונים עסקי העולם ובמה יתרצה זה אל אדוניו, בל יאמר כך. והענין, כי בהשתלשלות הקדושה מעלה לעלול הנה בשפל המדרגות נתהוו דברים חיצונים והם לבוש ובית לקדושה, ושורשם של דברים לא טובים הוא ד' אותיות הסמ"ך והמ"ס ואל כידוע. וע"ז ארז"ל כי הוא גימטריא קל"א כמנין ענוה, להורות כי ענוה דוחה אותו. והענין, כי האדם בעסקו בדברים חיצונים הנה יש בידו להטות העסקים ההם לטוב או לרע ח"ו, והוא כי עם היות שהדברים חיצונים ההם הם בשפל המדרגות, אם האדם בעשותו העסקים ההם שם הש"י לנגד עיניו ולשמור כל המצות התלוים בהם להשמר מפסלנות והסגת גבול וכדומה וכן כל המצות שבין אדם לחבירו א"כ הרי עסק ההוא סולם מוצב ארצה אבל ראשו מגיע השמימה שמחשבתו דבוק בהש"י.
<b>וענין</b> שורש המחשבה הוא אות א' שהוא פלא העליון הדבוק באין סוף ב"ה וממשיך האדם ע"י מחשבתו השראת שכינה גם בעסקים ההמה ונעשו העסקים כדמיון בית והיכל המלך, ואם אמנם לא ידמה לעוסק בתורה ממש שהוא כמדבר עם המלך עצמו כביכול, מכל מקום עכ"פ הוא כרואה היכל המלך ורואה את המלך דרך ההיכל וביתו של המלך כי המשיך ע"י מחשבתו השראת קדושה גם בתוך העסק ההוא. ונמצא, כי העסק הוא סולם מוצב ארצה בשפל המדרגות, אבל ראשו הוא אות אל"ף מגיע השמימה וכאמור. נמצא נעשה מרע טוב, כי הרע שורשו ד' אותיות סמ"ך ומ"ם כו' ועתה נעשה אסל"ם שהוא ר"ת אתה סתר לי מצר שפסוק זה הוא שמירה מן רע כי הוא שינוי הצירוף לטוב. משא"כ האיש אשר בעסקו בעניני העולם הזה שכוח ישכח את ה' והלך אחרי שרירות לבו בפסלנות וכל אשר חפץ, הרי הפריד העסק ההוא משרשו ואין בו השראת קדושה והפריד השורש שהוא אות אל"ף ראשית המחשבה והביאו באמצע אותיות סלם כי שת כל מגמת מחשבתו בעסק חיצוני ההוא ונעשה הצירוף הרע ס' ומ"ס כו', מה שא"כ החכם עיניו בראשו ונעשה טוב וכאמור. ואמנם מ"מ הפרש גדול יש בין זה ובין העוסק בתורה יום ולילה, כי לזה תורה משמרתו מכל רע היות הוא דבוק בה', כי אורייתא וקוב"ה כולא חד ודאי לא יחטא. משא"כ זה, עם היות שכאשר כוונתו לטוב אז נעשה העסק ההוא בית אלהים מ"מ אינו דבוק בה' ממש ועלול לחטוא כי מיד כאשר יפנה מחשבתו הרי נשתנה הצירוף. ולכן האדם העוסק בענייני העולם הזה מוכרח להיות מורא ופחד ה' לפניו מאד בל יפנה מחשבתו כי זה עלול לחטוא.
<b>והנה</b> יעקב אבינו ע"ה שהיה י"ד שנה בבית שם ועבר ועסק יום ולילה בתורה כמ"ש רש"י וישכב במקום ההוא אבל כל אותן שנים לא שכב כי עסק בתורה, נמצא היה תמיד דבוק בהש"י ממש ולא עסק עדיין בשום פעם בדברים חיצונים ולא נסה עדיין בזה להמשיך השראת השכינה גם בדברים חיצונים, ואח"כ בלכתו משם לבית לבן שהלך בחוצות בין בני אדם וראה עסקם בחיצוניות חשב שאין בזה שום קדושה ונצטער על זה אשר הדרך מבטל אותו מהתמדתו כדחזינן ששכב שם, משא"כ כל אותן שנים. לכן הראה לו הש"י כי העסקים החיצונים הם סולם שהוא מוצב ארצה אבל ראשו מגיע השמימה, שהוא צירוף אתה סתר לי מצר, שצירוף זה הוא שמירה מכל רע כי נתהפך הרע לטוב ונמשך השראת שכינה גם לשם.
<b>וזהו</b> והנה ה' נצב עליו כו' ואמר לו והנה אנכי עמך ושמרתיך בכל אשר תלך, ר"ל אפילו אם ילך בדרכיו בעסקו בין דברים חיצונים יהיה לו ג"כ שמירה, וירמוז ג"כ על משארז"ל (שבת נ"ו.) בדוד שנאמר בו וה' עמו אפשר שכינה עמו וחטא בא על ידו. ולז"א הנה אנכי עמך וממילא ושמרתיך בכל אשר תלך, שאפילו בעסקך בחיצוניות לא יארע חטא על ידך, ולז"א ויקץ יעקב כו' אכן יש ה' במקום הזה, ר"ל הנני רואה שיש המשכת השראת שכינה גם במקום הזה, ר"ל בהתבטל האדם קצת מהתורה ועוסק בעניני עולם הזה בדברים חיצונים בשפל המדרגות וכאמור, ואנכי לא ידעתי זאת מתחלה, אכן מיד כשהראה לו הש"י השגה זו שהוא מענין סולם וכאמור הבין מיד שמ"מ צריך לתת פחד ה' נגד עיניו תמיד היות דרך ההוא מסוכן ועלול לחטוא וכמ"ש מה שא"כ העוסק בתורה שהוא דבוק בהמלך. לז"א ויירא שהמשיך מורא ופחד על עצמו ואמר מה נורא המקום הזה, ר"ל מדרגה זו הוא יראוי לפי שהוא דרך שיש בו סכנה כי אין זה אלא בית אלהים, 'בית' דייקא. שאינו דומה להעוסק בתורה שהוא דבוק כביכול עם המלך עצמו, משא"כ זה שאין מדרגתו רק בית אלהים והבן ודברי תורה כפטיש כו'. ולז"א אח"כ אם יהיה אלהים עמדי ושמרני בדרך הזה אשר אנכי הולך ר"ל שאם יהיה ה' עמו אז מובטח לו שלא יכשל וממילא ושמרני בדרך הזה אשר אנכי הולך, ר"ל שאם יהיה ה' עמו אז מובטח לו שלא יכשל וממילא ושמרני אפילו בדרך הזה אשר אנכי הולך שמתבטל מהלימוד וכמשרז"ל (ברכות ט"ז.) ובלכתך בדרך בלכת דידך כו' יהיה ג"כ מובטח לו שלא יכשל.
<b>ואתה</b> המעיין ראה והבן כי האדם בעת שאינו דבוק בתורה רק עוסק בעניני עולם הזה הוא צריך שמירה, ושמירתו שישים פחד ה' לנגד עיניו ולקיים מצות התלויות בעסק ההוא שע"י זה נעשה העסק סלם והאל"ף הוא שורשו ונעשה צירוף אתה סתר לי מצר שהפסוק זה עצמו הוא השמירה שהוא התהפכות רע לטוב, משא"כ כשמפריד העסק משרשו מוריד הא' בין אותיות סלם וכאמור ונעשה צירוף הרע ח"ו. והנה נשמת ישראלי כל זמן שדבוק בשרשו יש בו מדת השפלות, משא"כ כשנפרד משורשו הקדוש יש בו גאוה כי נשמות ישראל ממקום ענוה וכמארז"ל ע"פ כי אתם המעט והארכתי בזה במ"א. ועד"ז שמעתי אומרים ותחסרהו מעט מאלהים וכבוד והדר תעטרהו (תהילים ח, ז), ר"ל כי מעט אשר יפנה האדם לבבו משרשו מהש"י אז בא לו כבוד והדר, לכן בעשות האדם צירוף אתה סתר לי כו' שענינו הוא התדבקות שפל מדריגתו בשרשו אז יש בו מדת ענוה משא"כ בהפכו, ולכן סמ"ך מ"ם א"ל גימטריא ענוה שדוחה אותו. וזהו ג"כ הרמז סלם בגימטריא סיני, שידוע סיני הוא הר קטן ושם מדת ענוה ושפלות והוא סלם מוצב ארצה והרכין הש"י עליו השמים ושמי השמים והוא ראשו מגיע השמימה וחופף שם קדושת הש"י ותורתו ולכן מקומו ענוה בעולם מעולם שנה נפש וכמ"ש מזה במ"א ודו"ק.
<b>ואמנם</b> היות ודאי אין דומה העוסק לפעמים בעניני העולם הזה להעוסק בתורה תמיד, וכאשר ביארנו על מאמר אין זה כי אם בית אלהים כאמור. מ"מ מצינו ג"כ מעלה וריוח אחד באדם אשר יש לו עתים להתערב לפרקים עם בני אדם, כי העוללות אפרים פירש כי עולם הזה הוא סלם מוצב ארצה שהוא עולם שפל, והש"י שלח שלוחים לזה העולם הן הנה נשמות ישראל למען יעשו שליחותו, ולז"א והנה מלאכי אלהים, המה שלוחי הש"י, יש מהם 'עולים' שיש להם עליה ע"י עולם הזה, ויש מהם 'יורדים בו' כשאינם עושים שליחותם.
<b>ובתולדות</b> יעקב יוסף פירש כי כל ישראל הם גוף אחד פרצוף אחד, רק שהצדיק והתלמידי חכמים הם בחינת הראש והמונים הפחותים הם בחינת רגלים, אבל הכל פרצוף א', ולכן כמו שאם יעלה אדם על ראש ההר הלא הרגלים המה העולים לבדם ועם כל זאת גם הראש נגבה יותר ויותר מאשר בתחלה לפי שהכל גוף אחד ובעלות הרגלים למקום גבוה על כרחך ירים ראש וכאשר ירד ברגליו לבור עמוק גם הראש נשפל, כך הענין בישראל ויחן שם ישראל נגד ההר שעשו תשובה אז ומשה עלה אל האלהים, כי בהנשא כללות הדור שהם הרגלים נתרומם משה רבינו ע"ה יותר ויותר ביתר שאת ועוז, משא"כ בהיפך כמשרז"ל (סנהדרין י"א.) בשמואל הקטן ראוי הוא שתשרה עליו שכינה אלא שאין דורו ראוי לכך. ולז"א כי כללות ישראל הוא סלם מוצב ארצה, היינו שהפחותים הם בחינת הרגלים ועומדים על הארץ, והנה מלאכי אלהים, ר"ל הצדיקים עולים ויורדים בו שעל ידיהם יש לפעמים לצדיקים ירידה ולפעמים עליה וכאמור.
<b>ובדרך</b> זה ביאר שם פסוק (ישעיה נב, ז) מה נאוו על ההרים רגלי מבשר כו', כי דוד המלך ע"ה אמר (תהילים מ, י) בשרתי צדק כו', כי המוכיח ומורה דרך לעם ה' נקרא מבשר, נמצא יצדק בצדיקי הדור שם מבשר. ולז"א מה נאוו, ר"ל מה טוב ויפה לדור בהיות על ההרים רגלי מבשר, ר"ל בזמן שהמוניים שהם בחינת רגלי מבשר עומדים על ההרים שאז מכ"ש בחינת הראש מתרומם יותר ויותר ודפח"ח.
<b>ועם</b> זה נראה לי לבאר פסוק אל תבואני רגל גאוה ויד רשעים אל תנידני (תהילים לו, יד), והענין עם האמור, כי בשפלת הרגלים ישפל הראש ע"י היות שכולם גוף אחד. אכן לפעמים ח"ו נפש אחת נכרתת מהשיעור קומה כאמור ונכרתה הנפש ההיא מעמיה ואז אינו כלול בכלל ישראל ואינו אפילו בחינת רגלים, וא"כ אינו מזיק אדם כזה לנפש הצדיק, והמבחן לאיש כזה שנכרת ממקורו הוא הגאוה כמשארז"ל (סוטה ד:) כל המתגאה כאלו עובד עבודה זרה, כי גאותו הוא לאות שנכרת נשמתו ממקור ישראל אשר בחינתם הוא ענוה ומקבל חיותו ממקום כוכבים ומזלות שמשם חיות העכום ולכן מתגאה. ולז"א אל תבואני רגל גאוה, ר"ל רגל כזה שיש בו גאוה הוא לא יביאני אחריו, ויד רשעים אל תנידני, ר"ל רשע כזה יזיז אותי ממקומי כי שם ר"ל במדת הגאוה נפלו פועלי און שנפלו ונכרתו כבר משרשם, והוא נכון.
<b>ועתה</b> עם האמור, הנה, אם יסתר איש במסתרים ויגבה לבו בדרכי ה' ברום המדריגה הנה ההמונים אשר הם בחינת רגלים המה מושכים אותו למקום עמוק, ויהיה גם האיש הנכבד ההוא כרגלי הבעלים, כי רגלוהי דבר איניש מובלין יתיה והלך הראש אחר הרגלים. לכן חובה על האדם השלם אשר לפרקים ידבר עם העם דברי מוסר ויתהלך ברחבה לראות עסקי בני האדם בדברים חיצונים וללמדם מוסר השכל איך יתנהגו בעסקים ההמה שיהיו סולם מוצב ארצה כו' וכאמור, ואז בהנשא רגליו מעל הארץ ינשא הראש ביתר שאת ויתר עוז. ולז"א הכתוב אחרי שהורה הש"י ליעקב הדרך ההוא והעסק בדברים חיצונים שיש שם ג"כ השראת השכינה אך שהוא מקום מורא ופחד וכמ"ש כל זה אז הבין יעקב אבינו ע"ה שעם היות שיש קצת חסרון בדרך זה מ"מ יש בו ג"כ מעלה זו, לז"א וישא יעקב רגליו לומר שמיד שבא להשגה זו אז רבים השיב מעון והלך ארצה בני קדם אשר שם בימים ההם היה ראש לכל הטומאה ומקום כשפים, ונודע משארז"ל (בכורות ח:) אית לן בירא בדברא, ופירשו קצת מפרשים כי באר השופע מקדושת הש"י הוא גם באנשים הפחותים בחינת דברא שאין בו ישוב והוא ענין גלות השכינה ומעכב הגאולה, ולז"א כי בבואו וירא והנה באר בשדה הוא בירא בדברא כו' עד ויגל האבן מעל פי הבאר הוא היצר הרע הנקרא אבן. והבן ואין להאריך, והש"י יסיר לב האבן מאתנו ויטה לבנו לעבודתו אכי"ר.

Section 2

<b>תקסג</b>
<b>ויפגע</b> במקום. (מדרש רז"ל ברכות כ"ו:) יעקב אבינו ע"ה תיקן תפלת ערבית, וצריך להבין אם אברהם תיקן שחרית הוא מדתו, ויצחק תיקן מנחה הוא ג"כ מדתו מדת הדין, משא"כ יעקב בתפלת ערבית מדת לילה מאי עבידתיה. וילן שם כי בא השמש. (מדרש רז"ל מדרש הנעלם) וילן לשון תלונה, והוא כמאמר רז"ל בחולין (דף צ"א:) בעו לסכוניה, שהמלאכים רצו להורגו. וצריך להבין, איך יתכן זאת כי כל העולמות וכל אשר בהם חיים וקיימים ונזונין מהצדיק ואיך ישנאוהו אדרבה כולם יסייעו לו. ויקח מאבני המקום וכו'. (מדרש רז"ל חולין צ"א:) שלקח י"ב אבנים ונעשו אבן אחת. וצריך לדקדק מה זה ועל מה זה, אם אמנם אמת כי כל אלה סודות עמוקים ככל כלל תורתנו הקדושה מ"מ הכל ניתן לידרש אף לדעת ענין קצת כמות שהוא. ויחלום והנה סולם מוצב ארצה וראשו כו' והנה ה' נצב עליו ארז"ל בחולין בעו לסכוניה מיד והנה ה' נצב עליו, פי' לשומרו. וצריך לדקדק דא"כ תיבת לשומרו חסר מן הפסוק, כי משמעות הפסוק כי ה' נצב עליו לאמר לו אנכי אלהי אברהם כו' לא לצורך שמירה. ותו וכי הקב"ה אם ירצה לשמור יעקב מן המלאכים היה צריך להיות נצב עליו, הלא אחרי דברו לא ישנו כל המציאות שבעולם ואם יצא דבר מלכות מלפניו לבלתי הרע ליעקב כן יקום. ויאמר אכן יש ה' במקום הזה ואנכי לא ידעתי. מדרש רז"ל: אמר יעקב אבינו לאבותי נגלה בלשון אנכי ובאנכי נבראו עליונים ותחתונים, ולי נגלה בלשון אני ולא בלשון אנכי שמא עון יש בי. וכן בזוהר הקודש ואנכי לא ידעתי לא השגתי מדת אנכי, וכל זה צריך ביאור. ויירא ויאמר מה נורא המקום הזה אין זה כי אם בית אלהים כו'. יש לדקדק, איך אמר מה נורא המקום משמע שהמקום מעצמו יראוי והרי ראינו שמתחלה לא היה נורא כלל וישכב במקום ההוא רק אח"כ מצד חלומו ירא. ותו דאחר שאמר מה נורא ידענו שנתירא, וא"כ תיבת ויירא מיותר. ותו דלשון מה נורא המקום בא להגדיל מעלת המקום, ואומרו אין זה כי אם כו' משמע כמקטין הענין, ודרשת חז"ל בזה שהראהו בגוי וחרב ידוע וכבר כתבנו לעיל בישוב קצת הערות הנ"ל.
<b>ונקדים</b> לישב מה שהקשו רז"ל (תענית ח.) תרי קראי כתיב ויפתוהו בפיהם כו' ולבם לא נכון עמו (תהילים עח, לו) וכתיב בתריה דאף על פי כן והוא רחום יכפר עון וכתיב (ישעיה כט, יג) יען כי נגש אלי העם הזה בפיו ובשפתיו כבדוני ולבו רחק ממני לכן הנני יוסיף להפליא כו'. ולפי שהתורה ניתנה לידרש רשאים אנו לישב קושיא זו בדרך אחר ממה שתירצו ז"ל בהבין לשון כי נגש העם הזה אלי. ויובן בהקדם משארז"ל (ברכות י"ג.) בק"ש אם כיון בפסוק ראשון יצא, אבל לענין תפלה אמרו (שם ל:) לעולם ימוד אדם עצמו אם יכול להתפלל יתפלל, ואם לאו לא יתפלל. וכן אמרו (שם ט"ז.) האומנין קורין בראש האילן כו' מה שאין רשאין לעשות כן בתפלה דבעי כוונה, וצריך לדקדק מה נשתנה ק"ש מתפלה.
<b>ואמרתי</b> בזה בדרך משל נאות, שהיה מלך גדול וכל טוב העולם בידו, ומחמת שתענוג תמידי אינו תענוג כל כך לא קיבל רק תענוג מועט מהטוב ההוא אשר בידו כיד המלך. והיו לו בנים רבים, ופקד המלך שכל אחד מבניו יעשה לו סעודה ביומו ומזה קבל תענוג רב כאשר כל אחד מבניו עשה סעודה יפה ביומו עליו ועל כל השרים בכל מיני תענוג ועושר. והיה בין אותן הבנים אחד מהם אשר היה איש נבזה וחדל אישים ועני וכל מה שנתן לו המלך מביתו את הכל איבד והיה איש ההוא עני ונבזה כי פסק המלך מליתן לו, ובעשותו ג"כ סעודה אל השרים והמלך היה הסעודה ההיא מגונה מאד וביתו נבזה מאד ומאוס, ואף על פי כן הוצרך המלך ושריו ללכת שמה שלא ישנה בנו בין הבנים, וגם מבית המלך לא רצה לשלוח לשם צורכי הסעודה, דא"כ מה ירויח המלך הלא כ"ז יש לו בביתו והוא רצה לקבל תענוג חדש מבניו לזאת הוכרח המלך לסבול וללכת אליו. ובראות בני המלך הנכבדים שאביהם מקבל תענוג מסעודת בניו הוסיפו הם מדעתם עוד סעודה אחת בכל יום, כי המלך לא פקד רק לעשות סעודה אחת ביום והם עשו עוד בכל יום סעודה נוספת כדי שיהיה למלך תענוג נוסף, וכראות הבן המנוול את זאת עשה גם הוא סעודה נוספת וזימן את המלך ושריו ובבואם שמה ראו בית מאוס וסעודה מנוולת ויכעס המלך עליו ויאמר בשלמא הסעודה אשר פקדתי עליך מוכרח אני לסבול כי איך אשנך בין הבנים, אבל סעודה שאחיך מוסיפים מדעתם בהיותי מקבל תענוג מסעודתם מה לך להדמות להם כי מסעודתך יש לי צער.
<b>והנמשל,</b> הנה הש"י יוצר משרתים כו' וכל העולמות וכל אשר בהם כולם אומרים שירה בכל עת, אכן כביכול הוא תענוג תמידי, לזאת חפץ בשירת בניו בני ישראל עם קדושו ופקד עליהם לקרות ק"ש בכל יום שהיא מצוה אחת מתרי"ג מצות והוא תענוג כביכול אליו ית"ש יותר ויותר. וכראות צדיקי וקדושי ישראל בעלי רוח הקודש אנשי כנסת הגדולה איך ה' מקבל תענוג מדיבורי בניו הוסיפו מדעתם ותיקנו התפלות שהם מדרבנן. ממילא מובן כל הנמשל, כי בק"ש מוכרח כביכול הש"י לקבל אפילו ממי שאינו בן דעת ודי שיכוין בפסוק ראשון, משא"כ בתפלה וק"ל. ומתורצים הפסוקים כי באמרו ואף על פי כן והוא רחום מיירי במידי דאורייתא כגון ק"ש, ואידך קרא מיירי בתפלה. לז"א יען כי נגש אלי דייקא ר"ל שהם מעצמם מוסיפים מה שלא צויתי והיינו תפלה שהוא מדרבנן וק"ל.
<b>איברא</b> להבין אומרו לכן הנני יוסיף להפליא וגו' ואבדה חכמת חכמיו כו'. יש לדקדק מה שייך עונש זה לזה, ומה מדה כנגד מדה הוא זה. ויבואר עם מאמרם ז"ל בחגיגה (דף י"ב:) מאי דכתיב יומם יצוה ה' חסדו ובלילה שירה עמי, כל העוסק בתורה בלילה הקב"ה מושך עליו חוט של חסד ביום, כי התורה נקראת שירה, ואידך מפורש קרא לענין שירת המלאכים שביום אינם אומרים שירה מחמת תפלת ישראל רק בלילה אומרים שירה כי תפלת השחר עד חצות ומיד אחר חצות מתחיל זמן מנחה עד הערב. והקשה המהרש"א איך אומרים שירה בלילה כי זמן ערבית כל הלילה, ותירץ הואיל ותפלת ערבית רשות אין מבטלין שירת המלאכים בעבורה, ולמאן דאמר חובה כתבו המפרשים דבאמת לא אמרו שירה רק בזמן שבית המקדש קיים אבל אחר החורבן שנעשו התפלות עיקר במקום העבודה נתמעטו באמת כנפי החיות אותן הכנפים שאומרים שירה בהם. ועפ"ז פירש בס' זרע ברך שלישי ענין בעי לסכוניה, רק הוספתי בו נופך במשל נאות.
<b>היה</b> איש א' בעל שפע בביתו כדרך הפרנסה והמשא ומתן שיש לאדם בביתו שמרויח מעט מעט אבל הוא תמידי שבכל רגע מרויח איזה רוח וקיבץ הון רב על יד על יד והיה ההון ההוא מונח אצלו בטל, כי במשא ומתן אשר בביתו אין צריך לפזר סך הרבה על הסחורות. בא אוהב א' אל האיש ההוא ויאמר לו הנה מעות הרבה בטלים אצלך עשה באותן המעות משא ומתן ממרחקים אשר משא ומתן כזה צריך פיזור מעות הרבה על סחורות והוצאות ונגד זה מרויחים הרבה אף שלפעמים יש ג"כ הפסד כך הוא דרכו של משא ומתן אשר ממרחקים ומ"מ הוא קרוב לשכר ורחוק מהפסד ואין דבר זה מזיק לך בהיות המשא ומתן שבביתך לא יתבטל עי"ז, ושמע לו העשיר ההוא ופיזר מחצה מעותיו ושלח לאותו האוהב למרחקים לעשות משא ומתן, אח"כ בא אליו אוהב שני ודיבר לו ג"כ כדברים האלה ונתן בידו מחצה מעותיו הנשארים לו לעשות ג"כ משא ומתן ממרחקים ואותם האוהבים הצליחו מאד ונתעשר האיש ההוא עושר רב והמשא ומתן אשר בביתו ג"כ לא נשבת. ויהי לעשיר ההוא עוד אוהב שלישי וכראותו רב ההצלחה בהמשא ומתן ההוא פייס את העשיר ההוא לבטל פרנסת הבית ושפעו לגמרי ולשלוח גם אותן המעות בידו למרחקים למשא ומתן. והנה כל עת שהצליח המשא ומתן ההוא נהנה העשיר ההוא. פעם אחת לא הצליח המשא ומתן של אלו כראוי לא הוטב בעיני העשיר ההוא מעשי האוהב הג' כי שנים הראשונים לא בטלו ריוח הבית משא"כ זה הג' שביטל כל פרנסת הבית.
<b>והנמשל</b> מובן, הנה שירת כל העולמות וכל אשר בהם אומרים שירה בכל רגע, והוא ריוח מועט כענין שפע הבית שהוא התענוג מועט שיקבל כביכול, הש"י משירתם והוא ריוח מועט ושם בשמים מקום כבודו כביכול אך הוא ריוח המזדמן בכל רגע ורגע, ובא אוהבו של הקב"ה אברהם אבינו ע"ה ותיקן תפלת שחרית, והוא משא ומתן ממרחק מהארץ הלזו והוא ריוח רב כי כאשר איש הישראלי מתפלל כראוי מתקן מה שאי אפשר לכל מלאכי מעלה לתקן. אך לפעמים יומשך ג"כ הפסד מזה, כי כאשר אין האדם מתפלל כראוי הוה פוגם, וכך הוא דרכו של משא ומתן אשר ממרחקים ואף על פי כן הוא קרוב לשכר, והמשא ומתן הבייתי אינו נתבטל, כי אף שתפלת השחר עד חצות עדיין יאמרו המלאכים שירה ביתר היום וכל הלילה. אח"כ תיקן יצחק תפלת המנחה ואף על פי כן לא נתבטל המשא ומתן הבייתי כי עדיין יאמרו המלאכים שירה בלילה, אח"כ תיקן יעקב תפלת ערבית ובזה יתבטל כל המשא ומתן הבייתי.
<b>אמנם</b> בעת הצלחת המשא ומתן הללו כאשר האבות ודוגמתן התפללו היה באמת עושר רב והצלחה ותיקון בכל העולמות, אכן אם יהיה התפלה שלא כראוי נמשך ח"ו הפסד גדול בהיות כי נתבטל כל המשא ומתן הבייתי לגמרי. אכן, ענין ביטול שירת המלאכים הוא בעבור שרובם ככולם ממונים לקבל תפלות ישראל אין להם פנאי לומר שירה, אכן כאשר יתפלל האדם כראוי שכינה שרויה כנגדו ומקבל ה' בעצמו התפלה ההיא ואז יכולים המלאכים לומר שירה כי הש"י שומע תפלות כל פיות ביחד.
<b>וזהו</b> ענין וילן שם לשון תלונה, וענין בעו לסכוניה, כי ע"י שתיקן תפילת ערבית היה מקום שיתבטל שירתם לגמרי מיד והנה ה' נצב עליו הראה להם כי בהיות התפלה כראוי ה' נצב בעצמו ומקבל התפלה בעצמו ושוב לא יתבטל השירה, וכן אמר ישעי' (ישעיה א, יא) למה לי רוב זבחיכם יאמר ה', 'יאמר' הוא לשון עתיד, כי היה עדיין בית המקדש קיים, רק נבא שלעתיד יחרב בית המקדש ולא יחפוץ ה' בקרבנות כו' ובפרשכם כפיכם אעלים עיני מכם גם כי שתרבו תפלה אינני שומע ידיכם דמים מלאו. ירצה, כי בעת שבית המקדש קיים אין כל כך קפידא בתפלה, אבל לעתיד יאמר ה' למה לי רוב זבחיכם ואז גם ובפרשכם כפיכם דהיינו שתתפללו אעלים עיני, והטעם, כי גם תרבו תפלה אינני שומע, ר"ל אני בעצמי לא אקבל תפלתכם כי ידיכם דמים מלאו ואין התפלה כראוי, וכיון שאני בעצמי לא אשמע א"כ יתבטל שירת המלאכים ולזה אין לי חפץ בתפלתכם.
<b>ובזה</b> אפשר לפרש מש"ה (משלי כח, ט) מסיר אזנו משמוע תורה גם תפלתו תועבה. ויובן עם מ"ש בס' זב"ש לבאר משארז"ל (סוטה ל"ה.) א"ל הקב"ה לדוד דברי תורה זמירות קרית להו חייך שאני מכשילך בדבר שתשב"ר יודעין כי עבודת הקודש עליהם בכתף ישאו כו', והקשה מה זה מדה כנגד מדה. ותירץ עם משארז"ל (שבת קל"ח:) עתידה תורה שתשתכח מישראל רשב"י אומר ח"ו שתשתכח התורה שנאמר (דברים לא, כב) וענתה השירה הזאת לפניו לעד כי לא תשכח מפי זרעו וקאי על כל התורה שנקראת שירה, וחכמים סבירא להו דתורה לא איקרי שירה רק קאי על שירת האזינו. לז"א זמירות קרית להו וס"ל דתורה איקרי שירה ולא תשתכח התורה הנני מכשילך כו' ומזה תבין שאין התורה נקראת שירה עכ"ד. וזה יאמר מסיר אזנו משמוע תורה, הנה לסברתו אינו מקפיד אם תשתכח התורה א"כ תורה לא איקרי שירה, א"כ מש"ה יומם יצוה ה' חסדו ובלילה שירה עמי לא קאי על העוסק בתורה בלילה כיון דתורה לא איקרי שירה, אלא ודאי פירושו שאין המלאכים אומרים שירה רק בלילה א"כ אם תפילת ערבית חובה מתבטל כל שירת המלאכים ע"י התפלות ממילא גם תפלתו תועבה.
<b>אולם</b> אם תפילת ערבית רשות אין מתבטל שירת המלאכים ע"י התפלות. ובזה יובן הפסוק שהתחלנו יען כי נגש העם הזה כו', והוא עם משרז"ל (ברכות י:) לעולם יהא אדם זהיר בתפלת המנחה שכן מצינו באליהו כו' ואידך אמר אף בתפלת ערבית, ר"ל דלא תימא עבור דתפילת ערבית רשות אין צריך ליזהר בו כל כך לכוין בו קמ"ל דאפילו הכי צריך ליזהר. והנה, אם נימא דתפילת שחרית חובה אי אפשר לפרש קרא דיומם יצוה על שירת המלאכים כקושית מהרש"א דגם בלילה איך אומרים שירה הא איכא תפילת ערבית, ותירוצו של מהרש"א ליכא כיון דתפילת ערבית חובה, אלא על כרחך קאי על כל העוסק בתורה בלילה ומוכח דתורה איקרי שירה ואנו מרויחים לפ"ז שלא תשתכח תורה מישראל לעולם כדברי רשב"י. משא"כ אי תפילת ערבית רשות אין הוכחה זו, כיון דתורה לא איקרי שירה שפיר יכול להיות שח"ו תשתכח, לז"א יען כי נגש העם הזה 'אלי' דייקא, ר"ל שמתפללים תפלה אשר לא צויתי רק הם מעצמם נגשים אלי להתפלל ועי"ז בפיו ובשפתיו כבדוני כו', ר"ל ע"י דס"ל דתפילת ערבית רשות לכן אין מכוונים בה, וע"ז בא העונש ואבדה חכמת חכמיו כו' ודו"ק.
<b>אכן</b> להבין ענין אומרם ז"ל תפילת ערבית רשות, ומדוע תפלה שתיקן מובחר שבאבות יהיה רשות, דבר זה צריך להסביר ואז יובנו כל הפסוקים והמאמרים שהתחלנו. נקדים בביאור מש"ה (משלי יב, כה) דאגה בלב איש ישחנה ודרשו רז"ל (יומא ע"ה.) ישיחנה לאחרים או יסיחנה מדעתו. והוא תמוה, כי כל הכתוב לחיים בתנ"ך או בתורה שבע"פ הכל הוא רק ענין עבודת ה', ומה זאת יהיה כתוב בפסוק איך ישית עצות בנפשו האיש אשר לו דאגה, ונבאר כי הוא ענין עמוק ועצה ושכל לעבודת הש"י. הנה בפרשיות הקודמות כתבנו איך השער להכל הוא יראת שמים ומתוכה נכנס אל דיבור שהדיבור הוא ג"כ במדת המלכות למעלה מהיראה, ולכן נקרא תפלה דברים העומדים ברומו של עולם, ואח"כ נכנס משם למדריגות העליונים, משא"כ מה שעושה בלתי אם ימשיך על עצמו יראה אין זה כלום ונעשה מצד חיצונים וע"ש באורך.
<b>ואמנם</b> אלו היה אפשר לאדם להיות כל ימיו דבוק בה' בל יפסוק הקשר אף רגע וכמאמר רשב"י (זהר ח"ג רפ"ח.) כל יומאי בחד קטירא איתקטרנא בקב"ה, ממילא כאשר יכנס האדם אל היראה ומשם למעלה במדריגות גדולות ודבוק שם לעולם שוב בעמדו להתפלל אח"כ או במצוה וכדומה לא יצטרך עוד הפעם להמשיך על עצמו היראה, רק לפי שהקשר נפסק והלואי יהיה הקשר קיים בעת תורה ותפלה ומצוה, לכן בהכרח בכל עשיה שאדם עושה יעשה קשר חדש בה' ומתחיל מיראה וכבוד והולך ממטה למעלה בכל פעם ופעם. והנה ביארנו במ"א משארז"ל בברכות (דף ד:) אדני שפתי תפתח היכי אמרינן ליה הא הוי הפסק בין גאולה לתפלה אלא כיון דתקינו רבנן למימרינהו בתפלה כתפלה אריכתא דמיא. וזה מחוסר הבנה, כי קשה למה תיקנו רבנן ולמה יהיה כתפלה אריכתא.
<b>וביארנו</b> במשל, הנה מלך אחד רצה שיעשו לו כתר יפה אף נעים כפי אשר עלה במחשבתו ויעביר קול בכל מלכותו וגם במכתב לבקש לו איזה אומן טוב, ויביאו אליו אומן אחד וישב האומן לפני המלך והמלך נצב עליו ומראה לו ענין עשייתו האיך יעשנו, והתחיל האומן ועשה מעט וירא המלך והנה העשיה יפה מאד במלאכה ובציור נאה והבין המלך כי אין לו שום פחד ממנו דאם לא כן לא היה אפשר שתהיה מלאכתו כ"כ נאה וצוה לקצץ את ידיו ויגרשהו. ויביאו לו אומן אחר וישב לפני המלך והתחיל לעשות במלאכה וידיו מרתתין ואימה גדולה נופלת עליו ולא היה יכול לעשות כלום, וישלחהו המלך כי ראה כי אי אפשר לזה לעשות במלאכה, והביאו לפניו אומן אחר וישב לפניו והתחילו ידיו מרתתין באימה, וישכיל בדעתו, הנה אמת נכון הדבר כי צריך להיות לאיש אימה מלפני המלך, אכן לא יחפוץ המלך שיהיה כך תמיד דאם לא כן מלאכתו מתי נעשית ויתישב האיש ההוא בלבו להקל מעט מעט את המורא מלבו שלא יהיה גדול כ"כ בכדי שיוכל לעשות מלאכת המלך ודיבר דברים אלו בעצמם למלך ופייסהו ויאמר לו איך באמת ראוי שתהיה האימה מוטלת עליו יותר ויותר עוד אך בכדי לעשות מלאכת המלך צריך להקל מעליו והוטב דבריו ומעשהו לפני המלך ויעש לו הכתר.
<b>והנמשל</b> הוא, בענין עבודת ה' צריך שתקדים היראה, והעושה בלי יראה הוא כאומן הראשון. אכן בהמשיך אדם על עצמו היראה הנה הש"י יראוי מאד עד שאי אפשר לעשות שום מעשה כענין עסק התורה שצריך עיון בשכל ושמעתתא בעי צילותא וכן שום דבר לא יהיה נעשה כראוי בדקדוקים ודינים והרי הוא כאומן השני, אלא צריך להיות כאומן השלישי, והוא להמשיך על עצמו היראה והוא בית שער ליכנס משם למדריגות הגבוהות ואחרי ששכן עליו היראה מאד עולה משם אל בחינת הדיבור שהוא למעלה מיראה ואז הוקל מעליו קצת היראה עד כדי שיוכל לדבר ולעשות מעשהו.
<b>וזהו</b> שביארו בזה"ק (זהר ח"ב ר"ס:) באמירת אדני שפתי תפתח קודם התפלה, כי בהגיע לתפלת י"ח מגיע יראה גדולה אל האדם עד שלא יוכל לדבר מפני האימה, לכן תיקנו חז"ל פסוק זה שהוא תפלה לה' שיוכל לדבר ובפסוק זה עצמו יש כוונות ויחודים המועילים לדבר זה עצמו והוא להתעלות מהיראה אל הדיבור והבן היטב. וזהו שאמרו הואיל ותיקנו רבנן למימרינהו כתפלה אריכתא דמי, כי בלתי אמירת פסוק זה אי אפשר להתפלל ופסוק זה הוא האמצע בין היראה והדיבור והבן.
<b>והנה</b> מדת היראה היא כאבן שואבת שיש לה סגולת ההמשכה להמשיך אליה כל מיני מתכות וכדומה, כך מדת היראה סגולתה להמשיך הדבר היראוי ההוא הן ביראה הטובה יראת ה' הן ביראה אחרת אשר את זה לעומת זה כו', וכמאמר איוב (איוב ג, כז) פחד פחדתי ויאתיני ואשר יגורתי יבוא לי, כי ברית כרותה ליראה ששואבת וממשכת הדבר ההוא אליו כי אבן שואבת היא והירא מאת ה' ממשיך כביכול את ה' אליו. והיינו ואשר יגורתי יבוא לי כי הוא יגור מפני ה' והרי כביכול ה' משרה שכינתו עליו ולכן השכינה במקום המתפלל כראוי. והוא מש"ה (שמות כ, כד) בכל המקום אשר אזכיר את שמי אבוא אליך, כי היראה נקרא שם שהוא מדת המלכות, וכל מקום שיש מדת מלכות שם שורה ה' והבן.
<b>ומזה</b> ישכיל הנלבב ליתן עצות בנפשו אם לפעמים בעמדו להתפלל ואין שכלו כל כך צלול אז לירא מאד מאת ה' וכל אשר תחזק להמשיך היראה על עצמו ולא יוכל, הנה יחרד מאד על דבר זה עצמו ויתן אל לבו איך אינני ירא ובאמת בלתי יראה אין שום דבר נעשה ויירא מאד על אשר אין לו יראה, נמצא הוא ירא מפני היראה וכבר ברית כרותה אשר יגורתי יבוא לי, נמצא אם הוא ירא מלפני היראה נעשה יראתו אבן שואבת וימשיך עליו יראת ה' ומיד נעשה יראת ה' אבן שואבת ויבא אליו כביכול. והנה, להיות כי כל מה שיש בקדושה יש דוגמתה בס"א כקוף בפני אדם, לז"א דאגה בלב איש ישיחנה היות היראה היא אבן שואבת לכן העצה שיסיחנה מדעתו כדי שלא יומשך הדבר ההוא אליו, ואידך מבאר יותר ישיחנה לאחרים, ר"ל שיגביה הענין ההוא מהיראה אל הדיבור אשר הוא למעלה מהיראה ואז נתקטן היראה רעה עד שבטלת לגמרי, והודיע לנו הכתוב זאת להשכיל ממנה אל היראה הטובה ככל שביארנו והבן.
<b>והנה</b> הקשה בפרד"ס הובא בשל"ה בפרשה זו למה בכל ספר יצירה לא הזכיר רק ג' אמות אמ"ש דהיינו ג' יסודות היינו אויר מים אש ובאלו נעשו המעשים, הלא יש יסוד העפר ג"כ. ותירץ ע"פ שאמרו חכמי המחקר כי יסוד העפר אינו יסוד רביעי בפני עצמו אלא נעשה מתוקף ג' יסודות אלו, והמבחן, כי אם תקח קדירה מלא מים ותעמיד לפני אש גדולה ולנפח באש וירתיחו המים זמן רב יתהוה שם עפרורית כעין אבן, ולכן כשאש היסודי שהוא חזק מאד והמים היסודי לפניו והאויר מנשב תמיד נתהוה מזה יסוד העפר ולכן לא הזכיר רק ג' אמות אמ"ש עכ"ד.
<b>והנה</b> מן הגשם נקח משל להשכיל ברוחני בד' יסודות הרוחנים בגבהי מרומים שהם אמ"ש, מים מדת אברהם, ואש מדת יצחק, ואויר מדת יעקב, וסוד הד' מלכות עפר הארץ העליונה ואינה יסוד בפני עצמו אלא מתהוה מיסודות אלו ונמשך מהם. ולזאת כאשר יעבוד האדם את ה' בג' מדות האלו בכל מצות השייכת לכל מדה כאשר לרחם על האומללים וכדומה לזה אשר במדת החסד ולהתגבר על יצרו וכל הדומה לזה אשר במדת הגבורה ולעסוק בתורה באמת ובכל הענינים אשר במדת יעקב אזי מג' יסודות אלו יפול יראת ה' מאד על האדם. והיינו שארז"ל (איכה רבה פסיקתא פיסקא ג) המאור שבה מחזירן למוטב, כי מג' יסודות אלו נתהוה עפרורית כעין אבן וזה סוד שקראו למדת מלכות אבן כידוע וזהו הרמז שלקח יעקב י"ב אבנים ונעשה אבן אחת, כי יעקב מדתו הוי"ה שיש י"ב צרופים ומאחר שנשתלם יעקב בכל הג' יסודות כי הוא היסוד הג' אזי מי"ב אבנים אלו נתיחדו ונמשך ונעשה אבן אחד הוא סוד המלכות אשר יעקב תיקן מדה זו כראוי, וזה סוד יעקב תיקן תפילת ערבית, ר"ל שבבוא יעקב דאז נשתלם הג' אמות אמ"ש אז נעשה ונתקן מדת לילה ולכן באמת תפילת ערבית רשות כי יעקב תיקן אותה כבר ע"י ג' אמות והבן מאד ד"ז.
<b>ואמנם,</b> אף שכתבנו לעיל שהיראה היא שער ליכנס דרך שם לעבודת המלך, וכי האיש אשר כל ימיו בחד קטירא אין צריך להמשיך על עצמו בכל פעם אימה ופחד, מ"מ האבות אברהם יצחק עם היות לא נפסק הקשר מאתם אף רגע כמימרא מאת ה' אף על פי כן היו הם צריכים לעשות ככל אשר אנחנו עושים, ר"ל כמו שאנו צריכים להמשיך עלינו מחדש מדת היראה בכל פעם עבור שאי אפשר שלא יפסק הקשר, כך הם אף על פי שמצד עצמם לא היו צריכים לזה מ"מ היו צריכים לתקן מדת המלכות במרומים, כי לא היה לאברהם אבינו עליו השלום רק יסוד מים, וליצחק לא היה רק ב' יסודות ממילא לא היה עדיין תיקון גמור ליסוד הד', לכן הוצרכו הם בכל מעשה ועסק להשתדל לתקן מדה זו, אבל בבוא יעקב אבינו ע"ה שהיו לו ג' יסודות ותיקן תפילת ערבית שאז נשתלם מדת לילה בשלימות הוא יסוד הד', ולכן תפילת ערבית רשות, ולכן לא הוצרך יעקב להשתדל ליראת ה' כל יום ויום רק מתחלה נכנס דרך שם ועלה למדריגות גבוהות מדת אמת ומשם נתקן יראת ה' מעצמו משלימות ג' היסודות. ומאחר שהקשר לא נפסק מאתו, שוב לא הוצרך להמשיך על עצמו יראה בכל פעם רק עסק במדתו תורה בבית שם ועבר ואמת היתה בפיהו ומשם נתקן עפר ארץ העליונה על ידו, כי מדה זו שוכנת תחתיו וממנו יונקת ומתתקנת והבן.
<b>ולסבה</b> זו מובן מה שנגלה ה' לאברהם ויצחק בלשון אנכי וליעקב בלשון אני. כי נודע כי מדת לילה נקראת אנכי ומדת יום נקרא אני. ממילא האבות בעת שהיה להם הכנה לנבואה כדרך הנביאים היה התחלת הכנתם במדת היראה שהוא אנכי שהוא השער לכל המציאות לכן נגלה ה' אליהם באנכי כי דרך שם בא אליהם התגלות ה' אליו היה במדת יום באני והבן. ובזה נבין ג"כ ענין מ"ש יעקב אבינו ע"ה עשר אעשרנו לך ופי' רז"ל (כתובות נ.) דר"ל ב' פעמים מעשר דהיינו חומש, וצריך לדקדק למה זה יתן חומש. ואמנם ענין המעשר, כי בהיות צריך האדם להמשיך אור הקדושה על הונו ורכושו ואין דבר שבקדושה פחות מעשרה ולכן לוקח א' מעשר ועושה בו צדקה שהיא במדת המלכות שהיא עשירית, ובהמשך מדת המלכות על עשירית הונו אזי קדושה זו ממשכת כל קדושות ט' הראשונות אליה כמש"ל מענין בכל מקום אשר אזכיר את שמי כו'. ובזה שורה כל הקדושה על הונו, ואמנם זה נוהג בכל אדם שראשית עשייתו והילוכו במדת המלכות, משא"כ יעקב אבינו ע"ה שהיה שוכן על מדת המלכות והמשיך תיקונה מלמעלה למטה, הנה כאשר הוא ירצה להמשיך קדושה על הונו מתחיל במדת אמת אשר למעלה ומשם יומשך ג"כ על המלכות והרי זה צריך ליתן ב' פעמים מעשר.
<b>ואחרי</b> כל הדברים האלה שנתבארו עד הנה יובן הכל. אמר הכתוב: ויפגע במקום כו', ר"ל כי בבוא יעקב אבינו לארץ ישראל שם הוא מקום השראת מדת המלכות ונקרא ארץ ישראל כנודע ראה בחלום כי שם סולם מוצב כו' והנה ה' נצב כו', כי ה' השראתו במקום מדת המלכות כענין בכל מקום אשר אזכיר כו' וא"ל אני אלהי כו' ונתגלה ב'אני' כי הוא למעלה ממדת המלכות הארץ אשר אתה שוכב עליה, ר"ל יסוד הרביעי מדת הארץ אשר אתה שוכב עליה לך אתננה, ומכאן זכו ישראל לארץ ישראל. ולזה ארז"ל (חולין צ"א:) קיפל כל ארץ ישראל כו', כי הוא למעלה מבחינת ארץ ישראל ושוכב עליה וכולה כד' אמותיו. וייקץ יעקב משנתו ויאמר אכן יש כו', הנני רואה שאין השראת ה' רק במקום הזה כי בו שורה מדת המלכות וא"כ ואנכי לא ידעתי הנה לא השגתי מדת אנכי, ר"ל שאיני מתעסק תדיר ביראה ולזה ירא שמא זה עון בידו מאחר שראה שאין ה' שורה רק במדה זו, וזהו דברי המדרש (פסיקתא רבתי לב, יב) באנכי נבראו עליונים ותחתונים כי אין מציאות לשום נמצא רק ע"י מדת המלכות כאמרו ומלכותך מלכות כל עולמים ולכן לאבות נגלה בלשון אנכי ולי בלשון אני שמא עון יש בידי ר"ל שד"ז עצמו עון הוא שאיני ממשיך על עצמי יראה בכל רגע.
<b>ויירא,</b> ר"ל ירא מזאת שמא דבר זה עון הוא לו, נמצא ירא מן היראה ומיד נעשה יראתו אבן שואבת ונמשך לו יראת ה' גדולה מאד וראה כי בהיות האדם בעולם היראה אינו יכול לדבר ולא לעשות שום מצוה כענין משל האומן השני שכתבנו לעיל, ומזה הבין כי היראה אינה אלא שער והעיקר לצאת מעולם היראה אל הדיבור ומשם לקדושות עליונות עד שיוכל לעשות כתר לה' כביכול, לז"א ויאמר מה נורא המקום הזה ארץ ישראל מדת מלכות נורא מאד, לכן אין זה כי אם בית אלהים ושער השמים, שאינו רק שער ליכנס דרך שם ואחר שנכנס למדריגות עליונות ממשיך משם תיקון להמלכות ודי בזה בהיות אין הקשר נפרד רגע, וה' יכפר והבן כי עמוק הוא.
<b>ובזה</b> נבא לבאר יתר הפסוקים: וידר יעקב נדר כו', יש לדקדק אומרו והיה ה' לי לאלהים. ודקדקו המפרשים, הרי הצדיקים מהפכים מדת הדין למדת הרחמים וא"כ מה אמר והיה ה' לי לאלהים איפכא הוה ליה למימר. והאבן הזאת אשר שמתי כו', תרגום אונקלוס אהא פלח עלה כו'. ודקדקו המפרשים שהרי זה ח"ו כעובד על מנת לקבל פרס, שתלה עבודתו בתנאי קיום ההבטחות. ונבאר ג"כ פסוקי וישלח יעקב מלאכים כו' עם לבן גרתי כו', ופרש"י לא נעשיתי שר וחשוב כו' וכל אלה הם דברי פיוסים לעשו שהקטין עצמו לפניו בל יקנאהו. וצריך לדקדק אומרו ואחר עד עתה שאין בזה שום ענין פיוס, ורש"י ז"ל לא פירש בו כלום. גם יש לדקדק הלא לקמן מצינו שהגדיל יעקב את עצמו לפני עשו עד שירא ממנו כמ"ש רש"י גבי כראות פני אלהים ע"ש, ולמה כאן הקטין יעקב אבינו ע"ה עצמו לפני עשו. וירא יעקב מאד ארז"ל בברכות (דף ד:) כתיב והנה אנכי עמך וכתיב ויירא יעקב, אלא שירא פן יגרום החטא. ודקדקו המפרשים מדוע לא הביא מפסוקי ויצא עצמם שאחר שאמר לו ה' והנה אנכי עמך אמר יעקב אם יהיה אלהים עמדי בלשון מסופק, ועיין בנזר הקודש שהאריך בישוב קושיא זו וגם דברינו קרוב לדבריו.
<b>ועם</b> כל מה שכתבתי לעיל יובן הכל. בהקדמה מ"ש בזה"ק (זהר ח"א ק"נ:) כי להיות יש חלום אשר הוא נבואה ממש כמש"ה (במדבר יב, ו) אם יהיה נביאכם ה' בחלום אדבר בו, ויש חלום מצד מלכות, לזאת נסתפק יעקב עדיין על חלומו אולי אינו נבואה ממש רק חלום וע"ש. והנה בפ' וישב כתבנו שיש חלום ע"י מיכאל איש החסד וחלום אשר מצדו יקויים כולו בל יפול דבר מדבריו ארצה ואין בו דברים בטלים, אבל יוכל להיות שלא יבוא החלום עד זמן ארוך וכמשרז"ל (ברכות נ"ה:) לעולם יצפה אדם לחלום טוב כו'. ויש חלום אשר מצד גבריאל, והוא להיפוך, כי יתקיים מהרה אבל יהיה בו תערובות דברים בטלים מצד סיגים הדבוקים ונאחזים מצד הגבורה.
<b>ובזה</b> יבואר הכל, הנה עלה ממה שכתבתי לעיל, כי יעקב בבואו הנה נתחדשו לו שני דברים מחודשים, ראה כי יש ה' במקום הזה במדת המלכות, מזה הבין כי אותו המקום הוא הר המוריה הוא ראוי ומתוקן לעשות שם עבודת ה' בזבחים וקרבנות. שנית נתחדש לו באומרו מה נורא כו', כאשר פירשנו לעיל כי לטעם זה נגלה ה' אליו ב'אני' כי הוא מובחר שבאבות מאחר שהשלים ג' אמות אמ"ש אזי מתקן המלכות מלמעלה לא כאברהם ויצחק שהתחילו ממטה למעלה והוא ממעלה למטה, הנה אלו ב' דברים נתחדשו לו. אך עדיין לא ידע אם זה נבואה ממש או חלום מצד מיכאל או מצד גבריאל וא"כ שמא יש בו איזה דברים בטלים. נמצא על כל דיבור ודיבור מהחלום עלה ספק בלבו שמא זה הדבר יבוטל, וכ"כ בנזר הקודש טעם על יעקב אבינו ע"ה שאיחר נדרו ואיך עשה זאת, רק שירא שמא אינו רק חלום בעלמא ואין בירור עדיין כי המקום ההוא מקודש לזבחים וקרבנות.
<b>ובהיות</b> יעקב אבינו ע"ה עמד בספק זה עשה מבחן לעצמו לידע אם הוא נבואה ממש או חלום. וענין המבחן, מאחר שחלום שע"י מלאך מוכרח להיות בו חסרון אחד, או שיהיה בו תערובות דברים בטלים, או יומשך זמן ארוך, ממילא אם יראה חלומו יש לו ב' המעלות יחד שיתקיים כולו וגם לא יארך הבטחתו ויתקיים מיד אז ידע בבירור כי נבואה מאת ה' היא ואז ראוי לעבוד עבודת ה' במקום ההוא וגם צריך ליתן חומש ולא מעשר וכמש"ל. ולז"א וידר יעקב כו' אם יהיה אלהים עמדי כו', פירש"י ז"ל כל דברי נדר ההוא על כל ענין וענין מהבטחת ה' אליו ע"ש. ור"ל אם אראה שיקויים כולו ולא יהיה בו שום דבר בטל, ושמרני בדרך הזה אשר אנכי הולך דייקא, ר"ל שתיכף יותחלו להתקיים ההבטחות, והיה ה' לי לאלהים, ר"ל כמו שהשגתי בחלומי זה כי עשיותי המה מלמעלה למטה שממדת יום שהוא הוי"ה אני ממשיך למדת מלכות שהוא אלהים. ואז והאבן הזאת כו', שאז אדע כי מקום זה מקודש הוא, וזאת שנית וכל אשר תתן לי עשר אעשרנו לך, ב' מעשרות דהיינו חומש, ואתי שפיר שאין צריך כאן כלל לומר שמא יגרום החטא.
<b>אכן</b> בראות יעקב אבינו ע"ה כי נעשה גר בבית לבן כמ"ש עם לבן גרתי כו', חשש שהבטחת החלום נתאחר ואינו נבואה ממש לא חש לקיים נדרו. ואמנם עכ"פ יצא מספק דברים בטלים, דאם רואה שהחלום מתאחר הרי הוא מצד מיכאל וא"כ עכ"פ כל ההבטחות אמת. וזהו וישלח יעקב מלאכים לעשו, לא להקטין את עצמו, אדרבה, ליראו ולבהלו ואמר לו עם לבן גרתי כו', ר"ל שנתאחרו ההבטחות מזה תשכיל שאין שום דברים בטלים במראה החלום שראיתי והבטיחני ה' שישמרני מאתך בל תגע בי. ואח"כ אמר ויירא יעקב ע"ז שפיר הקשו כתיב והנה אנכי כו', דבשלמא מתחלה מ"ש בלשון מסופק אם יהיה אלהים עמדי משום חשש שמא יש בחלומו דברים בטלים ויש לספק על כל דיבור ודיבור מהחלום אולי הוא הדבר הבטל, משא"כ עכשיו שעיקר חששתו על שנתארך א"כ אין בו דבר בטל עכ"פ ומה נתיירא, אלא על כרחך שמא יגרום החטא. ולצד שעדיין לא ידע אם נבואה ממש הוא, לזאת לא קיים נדרו עד שאמר לו הש"י אנכי כו' קום כו' גילה לו השם ית' בעצמו שהוא המדבר עמו שם ודוק בזה.
<b>וידר</b> נדר כו' והאבן הזאת כו'. צריך לדקדק שהתחיל לאמר אם יהיה ולא גזר מה יהיה עבור זה, ואם הגזירה היא והאבן הזאת אם כן הוי"ו מיותר ורש"י ז"ל עמד בזה. ויתכן כי אם יבוא האדם לשלם גמול לה' על טובותיו הוא דבר שאי אפשר, כי מה גמול ישיב לו עם מעשה העבודה שיעבדהו הלא אין טובה לאדם יותר מהעבודה וה' ית"ש אין צריך לזה. אם כן כל הגמול שירצה האדם להשיב לה' הכל הוא גמול מה' אליו וכמ"ש דוד המלך ע"ה (תהילים קטז, יב) מה אשיב לה' כי הלא כל הדברים הם תגמולוהי עלי לא גמולי אליו. לזאת כלל יעקב אבינו ע"ה הגזירה תוך הגמול מה' אליו באומרו אם יהיה כו' והאבן הזאת כו' וכל אשר כו', לומר שאם שאני נודר לעבדו על טובותיו לא אחשוב שהעבודה היא תשלום גמול מאתי אלא יודע אני שזה עצמו גם כן גמולו עלי ונכון. ואומרו לאמר מיותר, ואולי כי הבא לטהר מסייעין לו ואלמלא הקב"ה עוזרו כו' (יומא ל"ח:), נמצא עיקר העבודה אינה מעשה האדם כלל ואין בידו רק הבחירה וההכנה שמכין רצון לבבו תמיד לה', לזאת לא רצה יעקב אבינו ע"ה לומר שבעבור שיהיה ה' עמו יעבדנו כי הלא העבודה אינה שלו.
<b>לז"א</b> שהנדר הוא לאמר, ר"ל שכל ימיו יאמר דברים אלו אם יהיה כו', והאבן כו' דהיינו שיכין רצון לבבו תמיד ולהכניס תשוקה בלבו לעבודתו כי זה כל האדם, אבל גוף העבודה לא תתיחס אל האדם כלל ולפי שהגוף וחושיו הם מונעים התשוקה צריך האדם לזרז ע"פ טובות הגופניות שלו מאת ה', וזה אם יהיה כו' ושמרני כו' ונתן לי לחם כו' לא שיהיה זה ח"ו תנאי על העבודה הם מלזכיר זאת על יעקב אבינו ע"ה, אלא שנדר על שיכין רצונו תמיד לעבודה ולכלול גם חושי הגוף ברצון ההוא שיתנדב ע"י פיתויי דברים אלו בחשק נמרץ והבן.
<b>ותהר</b> ותלד בן ותאמר אסף אלהים את חרפתי ותקרא את שמו יוסף לאמר יוסף ה' לי בן אחר. צריך להבין, דמפסוק הראשון משמע שאמרה אסף אלהים כו' לומר שמטעם זה יהי שמו יוסף ואח"כ אמר טעם אחר על קריאת שמו יוסף. ותו בתחלה כתוב ותאמר ובפעם שני כתוב לאמר. אכן פרסמה התורה צדקות האמהות בגלויים ונסתרם שכל מה שיכלו להכחיד ולהטמין תחת לשונם צדקת מעשיהם מבני אדם הסתירו כדי שיהיה זה מוסר השכל לדורות הבאים. וזה כי ביודעם ברוח הקודש שיהיה מיעקב י"ב שבטים קדושי עליון ובני יעקב כולם, ולזאת רב חשקם של האמהות להוליד אלה התולדות לנחת רוח לה' ע"ד חזי במאי ברא אתינא לגבך (זהר ח"ג י"ג.).
<b>אכן</b> מחשבתם זו הטובה הכחידו תחת לשונם, לכן ברצותה לקרות שמו יוסף ע"ש יוסף ה' לי בן אחר היתה רוצה שלא יבינו זאת בני אדם, לכן אמרה תחלה אסף אלהים את חרפתי מי שיבר הכלי כו' שהוא מענין דבר השייך לעולם הזה כשאר נשי העולם, ובטעם זה יתלו בני אדם קריאת שם יוסף, אבל התורה העידה כי ותקרא שמו יוסף היה מחשבתה לאמר יוסף ה' לי בן אחר וזה נסתר מבני אדם כי לא אמרה זאת כלל, ולכן כ' לאמר שמורה על טעם אשר בלבה לבד, וכמו שפירש האר"י ז"ל גבי ותכחש שרה בקרבה לאמר ע"ש. ובכהאי גוונא פירשתי (בפ' בלק) בלידת כלתו של עלי שאמר הכתוב (שמ"א ד', כג) ותקרא שמו אי כבוד לאמר כו' ותאמר כו' שלא היה סתרה טוב כגילויה ע"ש הכא נמי פרסם הכתוב להיפך שהסתירה צדקותיה בדברים.
<b>וכהאי</b> גוונא לעיל גבי לאה באמרה ליעקב כי שכור שכרתיך בדודאי בני, ומאמר זה שסיפר הכתוב הוא הקדמה וטעם לקריאת שם יששכר, ואח"כ בלדתו כתוב ותאמר לאה נתן אלהים שכרי אשר נתתי שפחתי לאישי ותקרא שמו יששכר הרי טעם אחר, אלא לפי שמה ששכרה המשכב הוא לרוב צדקותיה שהיתה מחזרת להעמיד שבטים מיעקב אבינו ע"ה כמ"ש ע"פ וישמע אלהים אל לאה ע"ש, וענין זה לא היה רק במחשבתה הטובה וכאשר הבינה שהוטב מחשבה זו בעיני ה' ונתן לה אותו הבן עקב שכרה ושלכן קראה שמו יששכר חששה שירגישו בני אדם מחשבתה הטובה לכן אמרה בפירוש שהשכר הוא על נתינת שפחתה שזה היה בלאו הכי דבר ידוע לבני אדם וק"ל.
<b>למה</b> נחבאת לברוח. יש לדקדק, מאי נחבאת הוה ליה למימר בקצרה למה ברחת כו'. יש לאל ידי לעשות עמכם רע ואלהי אביכם אמש אמר אלי השמר לך כו'. קשה מאחר שהש"י הזהירו א"כ אין לאל ידו. ולפי פשוטו יש לומר, כי הצדיק כשיודע רצון הבורא ית"ש הוא נזהר אפילו מן הדומה ומן הדומה לדומה ומקיים רצון הבורא ית"ש אף על שלא ציוהו, והרשע מצד עצמותו אוהב רע ושונא רצון הבורא רק שירא ממנו לעבור על דבריו אבל מה שלא הזהירו בפירוש אינו מקיים כי על זה אומר בלבו שלא יענישנו מאחר שיש לו תירוץ. וא"כ מאחר שהש"י הזהירו על דיבור רע ואפילו על דיבור טוב שיומשך ממנו דיבור רע הזהירו כאמרו מדבר כו' מטוב ועד רע דייקא אפילו דיבור טוב שיומשך ממנו רע ישמר, וע"ד שארז"ל (ערכין ט"ז. ) מתוך שבחו בא לידי גנותו הכי נמי הזהירו הש"י אפילו מגרם דיבור רע מ"מ על עשיית רע לא הזהירו. וז"ש יש לאל ידי לעשות כו' דייקא, כי אלהי אביכם אמר השמר לך 'מדבר' דייקא וק"ל.
<b>או</b> יש לומר כי לא הזהירו רק על יעקב והיה יכול עדיין להרע לבני ביתו, וז"ש לעשות 'עמכם' דייקא, ולא אמר 'עמך' מאחר שליעקב דיבר, אלא שכוונתו על בני ביתו כי אלהי אביכם אמר השמר כו' עם יעקב דייקא וק"ל, ועתה הלוך הלכת כו' למה גנבת את אלהי. יש לדקדק בלשון ועתה שפי' כמו ולפ"ז. דמשמע ששאלת למה גנבת תלוי בדבריו הראשונים ובאמת אין תלוי זה בזה ובקצרה היה יכול לשואלו אם הלכת כי נכספת ולמה גנבת כו'.
<b>ונראה</b> לי בדרך פשוטו. בהקדם, כי הרשע שרוצה להרע להצדיק אם הרשע יש לו אחיזה בטומאה במקום גבוה יותר הרבה ממה שהצדיק נאחז כנגדו בקדושה אז יכול להרע לו, משא"כ כשאינו גבוה כ"כ הרבה יותר מהצדיק אז אינו יכול להרע לו, וזה כוונת הש"ס (ברכות ז:) אם ראית רשע שהשעה משחקת לו, ר"ל שנסבך כל כך במדריגות גבוהות בטומאה עד שעי"ז השעה משחקת לו ויש לו כל טוב שבא לו ההשפעה מצד הטומאה הרבה מאד כאשר יבואר מזה במ"א, כי כשלא הרבה להרשיע כ"כ עד שיש תקוה שישוב עדיין אז שולח הקב"ה לפעמים יסורין עליו אולי יתן אל לבו שישוב, משא"כ מי שהרשיע הרבה ונכנס למדריגות גבוהות בטומאה ונסתבך בה כ"כ עד שבדרך הטבע לא ישוב אז אין שולחין עליו יסורין כיון שלא ישוב ואדרבה הטומאה מביאה לו כל טוב בעולם הזה. וזהו משלם לשונאיו על פניו להאבידו (דברים ז, י), ואז השעה משחקת לו עד בוא עתו ויומו ונופל ולא יוסיף לקום. ממילא ברשע כזה הזהירו רז"ל להצדיק שלא יתגרה בו, ופריך והאמרינן מותר להתגרות ברשעים, ומשני שעה משחקת לו שאני.
<b>הכוונה</b> כנ"ל, שזהו במדרגות גבוהות מאד בטומאה אז יכול להרע להצדיק, משא"כ רשע שאנו רואין שאין טוב לו ואין השעה משחקת לו א"כ ודאי עדיין יש תקוה שישוב שאינו גבוה כ"כ בטומאה, ממילא זה לא יוכל להרע להצדיק ומותר להתגרות בו. ותו משני הא בצדיק גמור הא בשאינו גמור, ר"ל דאע"ג שהוא רשע שהשעה משחקת לו והוא גבוה מאד בטומאה מ"מ צדיק גמור מותר להתגרות, ור"ל צדיק גמור שהוא גבוה כנגדו כ"כ בקדושה שוב לא יוכל להרע לו, משא"כ בצדיק שאינו גמור שהרשע גבוה ממנו הרבה בטומאה ממה שהוא כנגדו בקדושה ממילא יוכל להרע לו לכן אל יתגרה בו. וזה יהיה ג"כ כוונת הש"ס (סנהדרין ס"ז:) גדולים כשפים שמכחישים פמליא של מעלה ר"ל שהמכשף מצד שנסתבך במקום גבוה בטומאה יוכל להרע לאדם אע"פ שלא נגזר עליו. ופריך, והא ההיא אתתא דהות מהדרא למישקל עפרא מתותיה כרעא דרבי חנינא אמר שקולי לא מסתייעא מילתך אין עוד מלבדו כתיב, אלמא שאע"פ שנסתבך הרשע במדריגות גבוהות אין יכול להרע, ומשני שאני רבי חנינא דנפישי זכותיה, ר"ל שהיה גבוה כ"כ בקדושה.
<b>מכל</b> זה מבואר שכל שהרשע גבוה הרבה מהצדיק יוכל להרע לו ולא יוכל להמלט ממנו בזכותם. אמנם חילוק יש בין הנמלט מהרשע בזכות עצמו ובין שאינו נמלט רק בזכות אבות, כי הנמלט בזכות עצמו לא די שיכול להמלט מן הרשע אלא שיוכל ג"כ שיענש הרשע על ידו ויהיה לו מפלה, אבל כשנמלט בזכות אבות אינו רק נמלט ולא שיבא מפלה על הרשע ואפילו בבוא מפלה ממילא על הרשע בהתמלא סאתו אין הוא יכול לראות מפלתו כדמצינו בלוט שהזהירו אל תבט אחריך מאחר שלא ניצל בזכות עצמו אין לו רק מה שנמלט והיה לו נפשו לשלל ואפילו ההצלה היא בשתיקה ולא דרך נס מפורסם ופלא.
<b>וענין</b> זה מצינו שיהיה בגאולה העתידה שאם תהיה ע"י זכותנו אזי יהיה מפלת הרשעים לעינינו ויהיה ג"כ בדרך נסים מפורסמים ופלאי פלאות יותר מבמצרים ויהיה לנו אותן הנסים לשם ולתהלה ותפארת בכל העולם, משא"כ כשתהיה הגאולה רק מצד החסד ומצד השבועה שנשבע לאבותינו והיינו זכות אבות אזי כל הנסים יהיו בתחלה מוסתרים ולא יהיה כ"כ שם ותפארת וגם מפלת הרשעים שתהיה מחמת מלאת סאתם לא תהיה לעינינו. וכ"ז רמז הנביא (צפניה ג, כ) כי אתן אתכם לשם ולתהלה בכל עמי הארץ, ר"ל שהגאולה תהיה בנסים מפורסמים עד שתהיה לשם ולתהלה, וזהו דוקא בשובי את שבותיכם לעיניכם, ר"ל אם תהיו ראוים לגאולה מצד זכות עצמיכם באופן שתהיה מפלת הרשעים 'לעיניכם' דייקא אז יהיו ג"כ הנסים בפרסום, משא"כ כשתהיה הגאולה רק בזכות האבות אז לא תוכלו לראות מפלת הרשעים וגם הצלחתכם תהיה בנסים מוסתרים בתחלת הגאולה.
<b>והנה</b> נודע בכתבי האר"י ז"ל (עץ חחיים שער לח' פ"ג) ענין גניבת התרפים שזהו דבר נצחי כי יש שורש למעלה שנקרא תרפים והוא לפעמים נכלל בקדושה ולפעמים הוא נכלל בטומאה, והוא תלוי במעשינו, כי אם אנו זוכים ע"י מעשינו אנו גונבים אותן התרפים לכללן בקדושה ויש לזה כונה בתפלה ליודעים, וכשאותן התרפים בטומאה נשפע להרשעים כל טוב, וכשיש כח לצדיקים ע"י מעשיהם הטובים גונבים התרפים ונכלל בקדושה אז נופלים הרשעים. וזהו עצמו הענין שאמר במדרש (בראשית רבה עד, טז) על פסוק ולבן הלך למקומו, ופירש במדרש שנעשה עני כבראשונה קודם שבא יעקב אליו, וצריך הבנה מאין נמשך לו זה. אלא הענין הוא מצד שאלו הצדיקים שהיו בבית לבן גנבו במעשיהם הטובים השורש ההוא שנקרא תרפים מן לבן משורש טומאתו למעלה עד שאפילו למטה בתרפים הגשמיים שבבית לבן ממש היה להם ג"כ כח זה לגונבם, כי אלמלא לא גנבו למעלה לא היו יכולין לגונבן למטה, ולכן מאחר שגנבו התרפים ירד לבן לדיוטא התחתונה. וזה ברור ואמת בעז"ה בכוונת המדרש.
<b>והנה</b> המעיין בכאר"י ז"ל יראה איך לבן בטומאה גבוה הרבה ממדריגת יעקב, כי יעקב הוא וי"ו של שם הוי"ה שרומז בתפארת והוא עלמא תתאה, ולבן שורשו בג' ראשונות דקליפה, ובהיותו גבוה מיעקב נראין הדברים שלא נמלט יעקב אלא בזכות אבותיו וכנ"ל, ואע"ג שיעקב אבינו ע"ה נתעלה בקו האמצעי בסוד הדעת שהוא בג' ראשונות ומטעם זה נחלת יעקב בלי מצרים כנודע, מ"מ נראה לי שבהיותו עדיין בבית לבן אפשר לא השיג עדיין מעלה זו ממילא לא נמלט רק בזכות אבותיו. וסמך וראיה לזה, דאם לא כן למה הוצרך יעקב להחבא לצורך הבריחה ולא ברח בפרהסיא, אלא על כרחך שלא נמלט רק בזכות אבותיו דאז צריך ההצלה שלו להיות בנס מוסתר ומכוסה תוך הטבע ולא בדרך נגלה הוצרך הבריחה להיות בהחבא ובגניבה.
<b>וממילא</b> בהיות כן, שלא נמלט רק בזכות אבות א"כ לא היה בידו שיבוא מפלה ללבן על ידו, א"כ קשה איך היה להם כח לגנוב התרפים שעי"ז נפל לבן לדיוטא התחתונה. ממילא יש לומר שזהו עצמו דברי לבן 'למה נחבאת לברוח' ולא ברחת בפרהסיא, אלא על כרחך צריך לומר 'יש לאל ידי לעשות עמכם רע', 'עמכם' דייקא, מצד זכותכם אני יכול להרע לכם כי אני גבוה ממך, רק 'ואלהי אביכם אמש' כו', אלהי 'אביכם' דייקא, ר"ל שלא נצלת רק בזכות אבות, ועתה בשלמא 'הלוך הלכת' שפיר, אבל 'למה גנבת את אלהי' כנ"ל. ואמנם צ"ל שהאמת היה בהיפוך, שיעקב גם שם נתעלה בסוד הדעת לכן היה לו כח זה, רק מחמת שמבואר בכתבים שאותן התרפים אי אפשר להכלל בקדושה רק בסוד גניבה ולכן היה יעקב מתראה מפני לבן כאלו אינו במדריגה גבוה כ"כ ולא יהיה נשמר ממנו ויוכל לגנוב התרפים.
<b>ויהיה</b> זה פירוש הפסוק ויגנוב יעקב את לב לבן, תיבת לב ר"ל כחו וחזקו ושרשו דהיינו התרפים העליונים, ומפרש הפסוק ע"י מה היה יכול לגנוב ולא נזהר לבן ממנו, ואמר על בלי הגיד לו כי בורח הוא כי היה מראה עצמו ללבן שאינו כ"כ צדיק ולכן לא הגיד ללבן ג"כ ענין הבריחה ולא ברח בפרהסיא כנ"ל, ממילא לא נשמר לבן מיעקב בשורשו וגנבו. ולז"א לבן מה זה עשית ותגנוב לבבי ממילא מאחר שיש לך כח זה למה נחבאת לברוח הלא היית יכול לילך בפרהסיא והייתי מנשק כו' ולמה תנהג בנותי כו' ועתה הסכלת ר"ל דבר זה נחשב לסכלות שעשית מה שא"צ מה תאמר יש לאל ידי רק בזכות אבות כנ"ל א"כ ועתה למה גנבת כו'. והשיב לו יעקב עם אשר תמצא כו' לא יחיה ר"ל הייתי מוכרח לזה כי אם היית יודע לא הייתי יכול לגנוב כי היית נשמר ודבר זה אי אפשר להעשות רק בדרך גניבה כי ח"ו יוכל להתגבר על הצדיק ההוא ולהמיתו ח"ו לכך הייתי צריך לזה לברוח בהחבא כדי שלא תזהר, והבן היטב והשם יתברך יכפר.
<b>שים</b> כה נגד אחי ואחיך כו'. לשון שים כה אינו מובן, דהוה ליה למימר דבר נא. ויתכן בדרך רמז, כי נודע שדברי האבות דברו למטה ורומזים למעלה וכל דבריהם כגחלי אש, ובדיבוריו אלו שדיבר ללבן כעורך טענותיו נגד בעל דינו באותם הדיבורים עצמם ביטל כחו של לבן מעליו. ויתבאר זה במ"ש בס' קרניים ודן ידין (מאמר י"ב) כי יש של"א קליפות הנקראים בתי"ב ונגדו יש בקדושה שם קדוש כהשי"ם המבטל קליפה ההיא ושם זה בגימטריא שע"ה בסוד ואל קין ואל מנחתו לא שעה. וכשהוא בתוס' יוד כזה יכהשי"ם הוא גימטריא שפ"ה כמנין שכינה אכן מקור השם הוא כהשי"ם וזה סוד ותכסהו בשמיכה כי סיסרא גימטריא של"א עיין שם באורך. עוד כ' שם שהיו שני פריצים בחורבן הבית מסוד הקליפה בתי"ב שם הא' לבן ושם השני נבות בסוד "נהפכה "לזרים "בתינו כו' ר"ת לבן ע"ש. עוד שם כי איוב היה תחלה נדבק בשל"א קליפות ההם בסוד איוב משל היה ונזדכך וביטלם. ובמאמר י"ג ביאר שם כי איוב הוא סוד יעקב ממש מכמה צדדים ע"ש כי הדברים עמוקים.
<b>וממוצא</b> דבר יש לנו לשער כי לבן שמו מוכיח עליו כי היה דבוק בקליפה בתי"ב והוא היה ראש הס"א בזמנו ויעקב אבינו ע"ה שהוא בסוד איוב הוא היה המבטל קליפה זו ולכן הוציא מאתו כל הניצוצות שהיו לו ולכן עבדו תחלה בשתי בנותיו והוציאן מתחת רשותו וכאמרם העוד לנו חלק ונחלה בבי"ת אבינו הלא נכריות נחשבו לו, בבי"ת אותיות בתי"ב, ואח"כ עבד בצאתו והוציא כל הניצוצות מן הצאן כנודע, ולכן יש לומר שעבד ך' שנה כדי לבטל קליפה ההיא ע"י שם כהשי"ם העולה שע"ה כי הוסיף מספר ך' על שנ"ה גימטריא שע"ה אכן לפי שיש עוד תוס' יו"ד בשם זה והיה מהצורך לעבדו עוד אלא מה שהחליף משכורתו עשרת מונים השלים היו"ד ההוא, והנה אח"כ כשרדף לבן את יעקב חשש יעקב אבינו ע"ה פן נשאר בלבן עוד כח מה ומצד מה רודפו לכן ערך טענותיו נגדו. דיבר למטה ורמז למעלה והזכיר עליו שים כה אותיות כהשי"ם לבטל כח הנשאר בו ואמר זה לי ך' שנה ך' ושנ"ה העולה שע"ה בבית"ך אותיות בתי"ב כי הך' הוא כינוי לנוכח ור"ל בשביל הס"א שלך ביטלתים בך' שנה כי עבדיתך י"ד שנה בבנותיך ויצאו מרשותך ושש שנים בצאנך והוצאתי הניצוצות קדושות מהצאן וכ"ז פעלתי בך' שנה העולה שע"ה ואל תאמר עדיין לא עשיתי פעולה עם יו"ד הנוספת ונשאר לך עדיין איזה כח לז"א ותחלף את משכורתי עשרת מונים ונשלם החשבון ולכן אין לך עלי כח של כלום וכאשר דיבר לו דברים האלו נהפך עלי כח של כלום וכאשר דיבר לו דברים האלו נהפך לאיש אחר ונכנע לו, והש"י יכפר. חסלת פרשת ויצא

וישלח



Section 1

<b>וישלח</b> יעקב מלאכים לפניו, יש לדקדק תיבת לפניו אין לו ביאור. אל עשו אחיו כו' עם לבן גרתי, פירש"י ותרי"ג מצות שמרתי. אין לו ביאור, לאיזה ענין הודיעו זאת, ואחר עד עתה ויהי לי שור וחמור כו', (יש לדקדק דהוה ליה למימר ויש לי שור כו'), ואשלחה להגיד לאדוני למצוא חן בעיניך, ודקדקו המפרשים איך תבוא ע"י דברים אלו נשיאות חן, ויבואו המלאכים כו' וגם הולך לקראתך, יש לדקדק לשון וגם, דבשלמא אם שלחם יעקב למלחמה שייך לומר וגם הוא הולך למלחמה, והרי באמת לא שלחם רק לפיוס ואיך אמר וגם הולך כו', ויירא יעקב מאד כו', פירש"י התקין עצמו לג' דברים לתפלה ולדורון ולמלחמה. ויש לדקדק היכא רמיזא מלחמה בקרא, דהרי בפסוק לא נאמר רק שירא וחלקם לשני מחנות אולי עכ"פ תנצל א', ויקח מן הבא בידו מנחה כו' עד סוף הענין וישב ביום ההוא עשו לדרכו שעירה ויעקב נסע סכותה כו' על כן קרא שם המקום סכות כו'.
<b>ובמדרש</b> (בראשית רבה עה, ב) וישלח יעקב מלאכים לפניו ר' יודא בר סימון פתח מעין נרפש ומקור משחת כו' כשם שאי אפשר למעין להרפש ולמקור להשחת כך אי אפשר לצדיק למוט לפני רשע, ר"ל דמעצמו אינו מט לפני רשע כי ה' בסומכי נפשו וכמו שאין מעין נרפש מעצמו, וכמעין נרפש וכמקור משחת כך צדיק ממיט עצמו לפני רשע, ר"ל כשהוא גורם לעצמו דבר זה כעין מעין שיוכל להרפש ע"י מעשה המקלקלו, א"ל הקב"ה לדרכו היה הולך והיית משלח אצלו ואומר לו כה אמר עבדך יעקב כו' ע"כ.
<b>קודם</b> שנבאר זה נבאר מאמר רז"ל (בבא בתרא י"א.) מעשה במונבז המלך שביזבז אוצרות בשני בצורת אמרו לו כל מה שגנזו אבותיך אתה מבזבז אמר להם אבותי גנזו למטה ואני גנזתי למעלה אבותי גנזו במקום שהיד שולטת ואני גנזתי במקום שאין היד שולטת כו'. ואגב יבואר פסוק (איוב כז, יט) יכין רשע וצדיק ילבש, ויבואר ג"כ פסוקי קהלת (ב', יח) ושנאתי אני את כל עמלי שאני עמל תחת השמש שאניחנו לאדם שיהיה אחרי ומי יודע החכם יהיה או סכל וישלוט בכל עמלי שעמלתי ושחכמתי תחת השמש גם זה הבל וסבותי אני ליאש את לבי על כל העמל שעמלתי תחת השמש ע"כ. ויש לדקדק, מה זה דבר חכמה דיבר. גם יש לדקדק באומרו ומי יודע החכם יהיה, מה נפקא מינה לו בזה אם הבא אחריו יהיה חכם או סכל.
<b>ויבואר</b> עוד מאמרם ז"ל (ברכות נ"ד.) בכל לבבך בשני יצריך, יש לדקדק איך לעבוד את ה' ביצר הרע, וגם אם הוא דבר אפשרי לעבוד הש"י גם ביצר הרע מ"מ טוב היה לרחקו לגמרי ולהפרידו מעליו. ואמרו עוד (ברכות ס"א:) בכל נפשך יש לך אדם שגופו חביב עליו מממונו לכך נאמר בכל נפשך ויש לך אדם שממונו חביב עליו מגופו לכך נאמר בכל מאדך, ויש לדקדק דהא פסוק זה נאמר בלשון יחיד כאלו לאחד מדבר, וא"כ איך נאמר כי בכל נפשך מדבר מזה ובכל מאדך מדבר באחר. גם יש לדקדק יש לך אדם הוה ליה למימר יש אדם. ונקדים לבאר מאמרם ז"ל (יומא ע"ב:) זכה נעשה לו התורה סם חיים לא זכה נעשה לו סם מות, וצריך ביאור איך יהיה סם מות, ודי לומר שאם אינו לומד לשמה כראוי אינה נותנת לו חיים, אבל איך יגרום מות.
<b>והענין,</b> נודע שיש באדם חומר וצורה, ואין הכוונה שהחומר הוא הגוף וצורה היא הנשמה, כי הגוף הוא רק בשר האדם דהיינו לבוש האדם ועצמות האדם הוא חיותו אשר בקרבו, רק שיש באדם שני מיני חיות נקרא בלשון רז"ל יצר טוב ויצר רע ובלשון מחברים הקדמונים חומר וצורה, והיינו שיש בו שני מיני חיות א' הוא נפש הבהמית דהיינו שיש בתוכו חיות כמו לבהמה ואותו החיות מתאוה לאכילה ושתיה ותענוגי עולם הזה כבהמה וזהו יצר הרע. יתר האדם על הבהמה שניתן בו עוד חיות א' הוא נשמת חלק אלוה ממעל ונשמה זו רואה ואינה נראית כשארז"ל, וניכרת רק מצד פעולותיו תוך האדם שאנו רואין והוא השכל אשר באדם מה שאינו בבהמה, והחכמה הנותן לו שכל והבנה לירא את ה' ולעבדו. וחיות הזה הוא יצר טוב, ונקרא הצורה, והוא השכל, והוא מתאוה ומשתוקק תמיד לרצון בוראנו ית"ש. כך הוא בפרטות כל אדם בעצמו. ובכללות העולם יש אנשי החומר ויש אנשי הצורה, והיינו כי מי שמגבר כח שכלו ועושה תמיד רצון שכלו ונעשה אצלו הצורה עיקרית הוא איש צורה ע"ד שארז"ל (מוע"ק ט.) אנשים האלו אנשים של צורה הם, ואותן המגביהים כח נפש הבהמית שהוא החומר נקראים אנשי החומר בהיותם הולכים תמיד אחרי עסקי עולם הזה.
<b>ונבאר</b> דבר זה קצת יותר. הנה הפילוסופים הקדמונים חכמי אומות העולם בהיותם אינם מאמינים בתורה רק שחקרו בשכלם ונודע להם שיש בעולם בורא ית"ש ובתוך חקירתם דרכו מעט בדרך התורה, אכן מיד נטו ממנו בהיות אין להם מנהיג כאשר לעם בני ישראל שהתורה מנהיגם לבלתי נטות ימין ושמאל, והם שהלכו בדרך שכלם אף שהלכו מעט בדרך האמת מיד נטו ממנו. והענין, כי חקרו בשכלם והבינו ענין השארת הנפש שנשאר חי וקיים אחרי פטירת האדם, ואמרו כי השכל שהוא חיות האדם ונשמתו הוא ניתן לגוף האדם בידו וברשותו וכאשר יקח איש איזה דבר בידו אזי הוא מניחו לכל מקום אשר ירצה, כך הנשמה שהוא השכל והחיות הוא ביד האדם אל אשר יחפוץ יטנו. דרך משל כי השכל שהוא החיות והמחשבה שבאדם בתחלה הוא דבר היולי בכח שיכולין לעשות ממנו מה שירצה, כי בהתחכם האדם באומנות נמצא לקח שכלו ומחשבתו ומניח באומנות, וכשנתחכם בתורה ונותן בה מחשבתו תמיד נותן שכלו שהוא נשמתו וחיותו בתוך התורה, ומי שעוסק תמיד להרבות אוצרות ועסקי עולם הזה נתפזר שכלו וחיותו בעניני עולם הזה וכמאמר החכם המקום יצילני מפיזור הנפש, ומי שעוסק תמיד באכילה ושתיה נותן חיותו בדוממים וצומחים בכל אשר מהרהר שם נותן מחשבתו שכלו וחיותו, ומי שחושב תמיד מחשבת ניאוף נותן נשמתו בניאוף וכן בכל הדברים ובכל הענינים ומי שנותן תמיד שכלו ומחשבתו באלהות ית"ש שם נשמתו וחיותו. והש"י נתן הנשמה תוך הגוף לבלי תאכל נהמא דכסופא, שיהיה לה כפי מעשיה, וניתן הבחירה באדם שיוכל להטות שכלו ומחשבת שהיא נשמתו וחיותו אל אשר יחפוץ, ממילא המשכיל חושב תמיד באלהות ונותן שם נשמתו באלהות שהוא חי וקים ממילא עי"ז יש לו השארת הנפש והוא ג"כ חי וקים, משא"כ מי שמניח שכלו ונשמתו בעסקי עולם הזה דברים נפסדים ממילא נעשה מנשמתו דבר נפסד ואיך יוכל להיות חי וקים מאחר שהאדם נתנו במקום המיתה דהיינו בדברים כלים ונפסדים כל זה חקרו הפילוסופים ודבר זה אמת ויציב.
<b>אכן,</b> מיד נטו מדרך האמת, כי אחרי שנתאמת אצלם הקדמה זו הכחישו במציאות התורה ואמרו איך אפשר שע"י העסק שיעסוק אדם בדיני שור תם ומועד עי"ז יהיה לו השארת הנפש שיהיה חי וקים, וכן כל דיני התורה הלא הם מדברים מענינים כלים ונפסדים ואיך עי"ז יותן נשמתו באלהות, ולכן ברחו הפילוסופים הנ"ל למדבריות והתחילו לעסוק בפילוסופיא אלהות וחקרו והעמיקו להשיג איכות האלהות ית"ש בחושבם שע"י שאינם מהרהרים בשום דבר רק בזה ממילא נותנים שם את נפשם באלהות ית"ש וזה יועיל להם משא"כ עסק התורה לא די שלא יועיל אדרבה יקלקל. כ"ז נשתטו הפילוסופים הנ"ל וילכו אחרי ההבל אחרי שכלם השוטה ויהבלו.
<b>והשיב</b> הגאון גור אריה על קושיתם, כי באמת העוסק בעסקי עולם הזה יפה הם אומרים כי נשאר שם נפשו בדבר כלה, משא"כ העוסק בדיני שור תם ומועד וכיוצא, והרי כל בר דעת כשעושה איזה פעולה אינו עושה זולת לאיזה סבה ותכלית וישוב הדעת, ממילא כוונת עסקו, כי האל ית"ש נתן לנו תורה וצוה שהתם ישלם חצי נזק ומועד נזק שלם ממילא אף שעוסק ומהרהר בשור מ"מ עיקר מחשבתו באלהים חיים שהוא אשר צוה זאת ולשמו הוא עוסק ומעיין בכל זה, וכן בכל דיני התורה כולה, ממילא בא השארת הנפש ע"י התורה שהיא משיבת נפש לשורשה עכ"ד. ממילא יפה ארז"ל שזה לזה שזכה ולומד כך כדי לידע דרכי הש"י וצוויו, משא"כ לא זכה ולומד שלא לשמה, א"כ קושית הפילוסופים במקומה וא"כ התורה לו סם המות ח"ו והבן.
<b>ואמנם</b> בתירוץ גור אריה הנ"ל עדיין צריך להסביר איך הפילוסופים נבהלו במה שרצו שיהיה השארת הנפש ע"י פילוסופיא אלהות ושאי אפשר לשום שלימות בעולם הזה רק ע"י התורה. ונספר לזה מאמר ר"י הלוי למלך הכוזר שכפי הנראה היה ג"כ מכת הללו ושאל לר"י הלוי איך אתם אומרים שבשבת יש אצליכם השראת השכינה היתכן שע"י אכילה ושתיה ושאר תענוגים שאתם עושים בשבת עי"ז יהיה השראת שכינה, ואדרבה, האלהים רחוק מענינים אלו ואי אפשר שיהיה השראת שכינה רק עפ"י הנהגותינו שאנו מובדלים ומופרשים מכל דברי עולם הזה ומדבקים נשמותינו ומחשבותינו באלהות עי"ז נוכל להמשיך עלינו כח אלהי.
<b>והשיבו</b> דרך משל, מלך א' רצה באיזה פעם להתארח בעיר א', וכאשר נשמע לבני העיר דבר זה היו שם שרים רבים ונכבדים וכל אחד היה חפץ שהמלך ילין אצלו והלך כל אחד וקישט את ביתו ברוב עשרו כפי יכלתו ובכל כחו וחשב שעי"ז ייטב בעיני המלך ויתארח אצלו והיה מחשב בדעתו בודאי אצלי יהיה המלך, והשר השני עשה עוד יותר וכן כולם כל א' קיבץ כל אשר ביכולתו ופיזר כל הונו ליפות את ביתו כי לא נחשב כל הון ביתו נגד מה שילין המלך אצלו והיה כל אחד מחשב שבודאי אצלו יתארח המלך. אכן המלך שלח פקודה לאותה העיר לאיש אחד שאינו עשיר כלל וצוהו לתקן את ביתו באופן כך וכך שיעמיד במקום זה השלחן ובמקומות אלו הספסלים ודבר זה כאן ודבר זה כאן והכל בדברים פשוטים קטני הערך וכאשר תעשה כך אזי אתאכסן אצלך, ובהגיע פקודה זו נזדרז האיש בשמחת לבבו ככל דברי המלך לא נפל דבר א' מכל אשר צוהו ונתאכסן המלך אצלו. וכראות המלך טוב זירוזו של אותו האיש ושאינו מתעצל בכל ציוויו והבין שמחת לבבו והכנעתו לפניו אזי אחר איזה ימים שלח לו מאוצרות המלך לקשט את ביתו כיד המלך כדי שיתאכסן עוד אצלו. ואח"כ שאלהו האיש מדוע הנחת בתים של כל השרים האלו אשר קשטו ופיזרו כל הונם ונתאכסנת אצלי וביתי ריקן מכל עושר.
<b>והשיבו,</b> כי אלו השרים מצד שקשטו את ביתם היטב אמרו בלבם כי אני ראוי שיתאכסן המלך אצלי מחמת שיפיתי את ביתי, נמצא נותנים גבול וקצבה לכבודי וגדולתי ואלו היו אצלי וראו את כבודי ואת עשרי היו יודעים שאין זה נחשב לכלום לערכי, וא"כ איך אתאכסן אצלם בחושבם שע"י מעט הונם אשר פזרו לכבודי ראוים הם וביתם שאהיה אצלם, לכן בחרתי בך שאתה לא פיזרת שום עושר ואתה מבין ויודע בעצמך שאין אתה כדאי לי רק שעשית פקודתי וציוויי מצד שצויתיך ועל כל פנים יודע אתה שמה שנתאכסנתי אצלך הוא מצד חסדי וענותנותי, ובראותי שאתה נזדרזת במצותי שלמתי לך מביתי כיד המלך שאז תוכל להכין עצמך לכבדני מעט כראוי לפני המלך, משא"כ השרים אלו אף אם כולם פזרו כל הונם אין בזה די לכבדני אפילו מעט מן המעט.
<b>והנמשל</b> הוא שהקב"ה מושב יקרו בשמים ממעל וחפץ להשרות שכינתו על בני האדם, וכאשר נודע זאת לבני אדם עמדו הפילוסופים שהם שרים ונכבדים בעיניהם מצד חכמתם כי נבונותם וקשטו את ביתם שהוא מחשבתם נשמתם וחיותם ודבקו מחשבתם באלהות, וחשבו שעי"ז ממשיכים על עצמם כח אלהי ועי"ז יהיה להם השארת הנפש שישאר נפשם חי וקים. ואמנם סכלים הם, כי איך אפשר שיתן אדם שכלו באלהות כי אם יחקורו כל בני האדם בחקירות ושכליות לא יבינו ולא יהיה להם אפילו השגה מועטת באלהות, כי תכלית הידיעה שנדע שלא נדעך, וכל מי שיתחכם יותר באלהות אין חכמתו יותר מחבירו, רק שהוא מבין יותר מחבירו שאינו יודע, ממילא אותם הסכלים שדבקו נפשם בחקירות אלהות וטעו לחשוב שעי"ז ראוי שיאיר להם כח אלהי, ובאמת שקר בימינם, כי עי"ז לא יהיה להם השראת שכינה מאחר שחושבים שעי"ז שעושים ראוי שישרה עליהם השכינה, ובאמת שכלם לאפס ואין נגד כבוד הבורא ושכלם קטן מהכיל השגת כבודו אפילו מעט, ואם הש"י ישרה בהם הרי הם יתנו גבול לגדולתו ויחשבו כי באמת כבר השיגו אלהותו וגדלו, ולכן הש"י מרחיקם ומואסם ובחר להשרות שכינתו בעם ישראל בשביל שהם ממעטים עצמם ומכירים שפלותם כמאמרם ז"ל (חולין פ"ט.) על פסוק לא מרובכם. ושלח להם פקודתו היא התורה הקדושה וכתוב בה פשוטי הענינים שיתנהגו כך וכך בכל דיני התורה וביום השבת תתענגו וכאשר אנו עושים זאת למען כבודו ולמען שצונו כך הגם שאלו הדברים הם קטני הערך שהם עניני אכילה ושתיה מ"מ הוא מתאכסן אצלנו ואנו יודעים ומבינים שאין אנו ראוין לזה, וכאשר הש"י רואה איש יהודי שמזדרז במצותיו לבלתי הפרס, אזי יערה עליו רוח הקודש ממרום ואז ע"י רוח הקודש שבא מאוצר המלך יוכל להשיג מעט גדולתו וכבודו ואז יוכל להכין קצת את עצמו שיהיה כבוד לבורא ית"ש והוא האיש אשר ע"י רוח הקודש משיג נסתרי התורה. נמצא אין דרך להשראת שכינה בנפש ולשום שלימות זולתי ע"י התורה והפילוסופים שקר נחלום אבותם הבל ואין בם מועיל עכ"ד.
<b>ועפ"ז</b> ביארתי פסוק קהלת ז' את כל זה נסיתי בחכמה אמרתי אחכמה והיא רחוקה ממני. ויש לדקדק דהוה ליה למימר אמרתי אחכמה ואין אני חכם דאז היה שפיר דבר והיפוכו, ומה אמר והיא רחוקה ממני שאין כאן דבר והיפוכו. אכן הענין הוא, כי ביארו הספרים אל יתהלל חכם בחכמתו ואל יתהלל עשיר בעשרו (ירמיה ט, כ), הענין הוא ע"פ מאמר החכם הנ"ל תכלית הידיעה שנדע שלא נדעך, א"כ כל מי שהוא חכם יותר אין זה רק שמבין יותר שאינו יודע. והוא בדרך משל משארז"ל (קהלת רבה א, לב) אין אדם מת וחצי תאותו בידו יש לו מנה מבקש מאתים, כי בהיותו עני ואין לו פרוטה אין בא כלל על מחשבתו לעסוק בתענוגי עולם הזה, נמצא די לו במה שיש לו, וכשבא לידו פרוסת לחם הוא אצלו די והותר. אבל כאשר יש לו מנה רוצה להתנהג בגדולה במאכליו ומשקיו רואה שאין זה מספיק לו מבקש עוד מנה, וכאשר יתאמץ להשלים חסרונו וקיבץ עוד מנה ואז לא די לו שלא השלים חסרונו אדרבה הגדילו כי חפץ עתה עוד במאתים, כי עתה ניתוסף עוד במחשבתו גאוה להתנהג כדרך עשירים ממילא נחסר לו מאתים, וכאשר יש לו דרך משל אלף זוז התגדל במחשבתו יותר וחפץ בפלטרין ותענוגי בני אדם ונחסר לו עוד אלף זוז.
<b>נמצא</b> בעסק עשירות, כל מה שישתדל להשלים חסרונו נגדל חסרונו. כך בענין החכמה, והשגת כבוד הש"י. כי בתחלה בהיות לא ישים האדם אל לבו לא דעת ולא תבונה אזי מה שידע שיש בעולם בורא די לו בזה ואין לו בדעתו ושכלו שום חסרון, וכאשר יתחיל להשכיל יכיר חסרונו וידע שאינו משכיל באלהות ומשתוקק שיתגדל שכלו ואז ישיג, וכאשר משתדל להשלים חסרונו ומעמיק בחכמה כדי להגדיל שכלו אזי לא די שלא השלים חסרונו אדרבה הגדיל חסרונו יותר כי עבור שנתחכם יותר מבראשונה ממילא יודע עתה שאינו יודע יותר ממה שידע בראשונה שאינו יודע, דהא תכלית הידיעה שנדע שלא נדעך. נמצא החכם יותר אינו רק שמכיר יותר חסרון ידיעתו, ועי"ז נמשך מדת ענוה כי כל מה שחכם יותר הוא שפל יותר כי מכיר חסרונו יותר. ומזה נמשך שמשה רבינו ע"ה מצד שהיה חכם יותר מכל בני אדם נאמר עליו שהיה עניו יותר מכל האדם אשר על פני האדמה, וזהו אומרו אל יתהלל חכם בחכמתו, כי במה יתהלל אחר שכל שהוא חכם יותר הוא מכיר חסרונו יותר ולפי גודל חכמתו גודל חסרונו, נמצא כל מה שיוסיף דעת יוסיף מכאוב ויגון על חסרון והעדר ידיעתו, ולכן אל יתהלל החכם בחכמתו כמו שאל יתהלל עשיר בעשרו, כי כל עוד שמוסיף עושר ומשתדל להשלים חסרונו יגדל חסרונו יותר כן הענין בחכמה וק"ל.
<b>היוצא</b> מכל הנ"ל, כי בידיעת אלהות עיקר החכמה הוא רק להבין שהאדם רחוק מהשיג בו אפילו מעט מהמעט, באופן שבזה נדחה דעת הפילוסופים הנ"ל שיהיה השארת הנפש ע"י פילוסופיא אלהות שיונח השכל והמחשבה באלהות, דהא זה אי אפשר. ויתכן שיותר שהיה קהלת חכם בכל מדע עלה בלבו בתחלת ימיו מחשבת הפילוסופיא הנ"ל והוטב בעיניו הדבר לדבק נפשו באלהות ע"י פילוסופיא וחקירת אלהות בלי אמצעית התורה, אכן, כשהשכיל היטב בחקירות אלהות והשיג כי סוף כל הידיעה הוא העדר הידיעה אז ראה שדבריהם שקר ואי אפשר לשום שלימות בלי אמצעית התורה. והנה בכל ס' קהלת דיבר אופני השגת שלימות האדם, ולז"א אח"כ 'כל זה נסיתי חחכמה', ר"ל כל השלימות הנ"ל וצורך עניני האדם לשלימות והשארת הנפש נסיתי שיהיה ע"י חכמה ופילוסופיא וחקירת אלהות, אכן 'אמרתי אחכמה' שהייתי סובר בדעתי שאתחכם בידיעת אלהות, ועתה אני רואה 'והיא', ר"ל עיקר החכמה הוא לידע 'שרחוקה ממני'. וישוב תיבת והיא על תיבת אחכמה, ר"ל שאני אמרתי בלבי שאהיה חכם, ואח"כ בחקרי ראיתי שתכלית החכמה הוא הריחוק ממני, וא"כ הבנתי שאי אפשר שום שלימות בלי דיני התורה והעסק בה תמיד וק"ל.
<b>ועכ"פ</b> בזה היטיבו אשר דיברו הפילוסופים כי האיש אשר כל ימיו חושב בעסקי עולם הזה הכלה והנפסד נמצא שם נותן נשמתו בדברים כלים ונפסדים. ואמנם, הם חשבו שאותו אדם אין לו תקומה לנפשו ונפשו יורדת למטה כנפש הבהמה, וגם בזה שקר בימינם, כי לא כאשר יראה האדם בשכלו כי האדם יראה לעינים ומה שאנו רואין ע"י התורה הקדושה ודברי חז"ל אשר רוח ה' דיבר בם והורונו רז"ל כי הקב"ה חפץ לבלתי ידח ממנו נדח וכל ישראל יש להם חלק לעולם הבא, ואופן תיקונם, כי במקום אשר נתפזר נשמתם בעניני עולם הזה כשמזדמן שם איש צדיק ועוסק בדברים אלו לשם מצוה ובמחשבה לשם ה' אזי נתעלה גם הנשמה המונח שם. וככה הם דברי הרמב"ם בפי' המשניות על מאמרם ז"ל (יומא ל"ח.) כל מה שברא הקב"ה לא בראו אלא לכבודו, וסיפר שם איך האדם שמשתדל להעשיר ואח"כ ישתדל לבנות לו פלטרין ואח"כ שדות וכרמים גנים ופרדסים הקב"ה הוא המסבב כל זה באופן שאחר מאה או מאתיים שנים יהיה כאן איש צדיק ויצטרך לרפאות גופו באיזה עשב פרטי המצטרך לו וימצא זה העשב באותו הפרדס הרי כל העלות והסיבובים הקרובים והרחוקים האלו עשה הקב"ה לכבודו ע"ש.
<b>והענין</b> למה מנהיג הקב"ה עולמו ככה, וכי אי אפשר היה לרפאות אותו הצדיק בלי פרדסו של זה. רק חסד עליון הוא זה שעי"ז יש תיקון ועליה לנפשו של זה שהרשיע, שיהיה לו השארת הנפש. וזהו מאמר הפסוק (איוב כז, יט) יכין רשע וצדיק ילבש, שסיפר מחסדי הקב"ה כי זה הרשע שפיזר נשמתו בכל הדברים הנפסדים ובעסקי עולם הזה מזמין הקב"ה אח"כ באותן הדברים ובאותן המקומות שישתמש בהן הצדיק, ובמחשבתו שמדבק באלהות נתדבק נשמה זו ג"כ באלהות, ועי"ז יש לו השארת הנפש וחלק לעולם הבא.
<b>וענין</b> הזה עצמו מבואר בדברי האר"י ז"ל, שאין לך כל מין מדומם צומח חי מדבר שאין בו נשמות מגולגלות וכאשר הצדיק משתמש בהן לשם מצוה יש להם תיקון, והוא הדבר אשר דיברנו, כי השכל והמחשבה היא הנשמה שבאדם והאדם אל אשר יחפוץ יטנו, ורוב באי עולם פנו אל רהבים עסקי עולם הזה דברים נפסדים ומפזר נשמתו בהם בכל דצח"מ בכל מה שמתעסק ומהרהר שם נשאר הארה מנשמתו וכן בכל מקום שמדבק מחשבתו, ממילא מפוזרים נשמות בכל דצח"מ, וכאשר האדם מת בלי תשובה ותיקון נשאר נשמתו מגולגל בכל דומם צומח חי מדבר וכאשר כבר קיבל עונשו בגיהנם וכל הנגזר עליו אזי הקב"ה ברוב רחמיו מזמין כל מקומות משכן נפשו ליד צדיק ובהשתמש הצדיק בו לצורך עליון ובמחשבה באלהות מעלה לנפשו של זה שם ומדבקה באלהות בשרשה או שמזמין זה הדצח"מ ליד הצדיק ולצורך מצוה לכבוד שבת וכדומה.
<b>ואמנם</b> כל זה למי שפיזר נפשו והניחה במקומות אשר אפשר להצדיק לבא שם, כגון שפיזר נפשו בעסקי עולם הזה שלא לכבודו ית"ש ונשאר נפשו למטה וכאשר הצדיק משתמש בדברים אלו לשמו ית' יש תיקון לנשמה זו ובקל יוכל לבוא לידי תיקון, כי גם הצדיק צריך להשתמש בכל עניני עולם הזה ובכל דור ודור יש צדיקים. משא"כ מי שהניח נפשו במקומות שאי אפשר לשום צדיק לבוא שם כלל כגון שהיה בעל עבירה והניח נשמתו בגניבה או ניאוף וכדומה בכל עבירות שבתורה והרי הצדיק בורח מהעבירה כמלפני האש נמצא אין ידי הצדיק שולטות כלל במקומות שמונח שם נשמתו של זה ואיך יהיה לזה עליה ותיקון.
<b>אולם</b> לזאת אמרה ילתא דביתהו דר' נחמן בפרק כל הבשר (חולין ק"ט:) מכדי כל מידי דאסר לן רחמנא שרא לן כוותיה אסר נדה כו' בשר בחלב דאסר לן רחמנא היכא שרא לן כוותיה א"ל ר' נחמן לשמעיה זויקו לה כחלא ע"ש. ולכאורה צריך הבנה לאיזה ענין חקרה ילתא זאת וביקשה לידע היתר כל האיסורים עד ששאלה היתר של בשר בחלב, רק הוא אשר דברנו, דאלולי דשרי כוותיה לא היה באפשר שום תיקון לשום בעל עבירה מאחר שהניח את נפשו במקום שאין ידי האדם שולטות כלל ואין הצדיק בא לשם בשום פעם לכן שרא לן כוותיה, לכן בהתגלגל רחמי הש"י על נשמת בעל עבירה שכבר קיבל עונשו מזמין אותו ההיתר ליד הצדיק ועי"ז מעלהו והבן זה. ולכן תיקון הבעל עבירה הוא דחוק ורחוק יותר מתיקון של מי שאינו בעל עבירה רק שהלך אחר תאוותיו כי בזה שולט יד הצדיק בכל שעה, משא"כ זה שבא בהזדמן לעתים רחוקות.
<b>והענין</b> הזה בעצמו אירע למונבז המלך שהיה צדיק והגיע לידו אוצרות שאצרו אבותיו, וכל ימיהם דבקו מחשבתם ושכלם לאצור אוצרות ושם ניתן נשמתם, וכאשר קיבלו עונשם ונתגלגלו רחמי הש"י עליהם וזימן הש"י שני בצורת ופיזר מונבז כל האוצרות לצדקה לשם ה' ית"ש ובזה היה עליה לנשמת אבותיו. וזהו אשר השיב להשואלים אותו למה ביזבז אוצרות אבותיו שאצרו בחכמתם, וחשבו השואלים שאבותיו חכמו יותר ממנו שהם אצרו והוא ביזבז. והשיב להם דעו והבינו שאני חכמתי יותר, כי אבותי גנזו למטה דייקא, ר"ל שאבותי גנזו את עצמם למטה שנשאר נשמתם באוצרות אלו, ואני גנזתי אותם למעלה, ר"ל שאני העליתי אותם וגנזתי נשמתם למעלה. והוסיף עוד לומר אל תחשבו שאבותי היו בעלי עבירות שא"כ היה תיקונם רחוק מאד, אלא המעלה הוא כי אבותי גנזו במקום שהיד שולטת, ר"ל שלא עשו שום עבירה רק שפיזרו נפשם בדברי עולם הזה ושם יד הצדיק שולטת ועי"ז היה לי יכולת, ואני גנזתי במקום שאין היד שולטת, ר"ל למעלה שהעליתי נשמתם בגבהי מרומים והבן.
<b>והכלל</b> העולה, כי האדם בעסקו בעניני עולם הזה הנה הדבר לו סכנה גדולה כי מניח שם מחשבתו שהוא חלק וניצוץ מנשמתו ועי"ז מתקלקל השארת הנפש שלו כאמור, לזאת הורה לנו הקב"ה ואמר בכל דרכיך דעהו (משלי ג, ו) וכמבואר בש"ע א"ח (סי' רל"א) שגם בעסקו בדברי עולם הזה יהיה מחשבתו לכבוד הבורא ית"ש, נמצא בכל מה שעושה מניח נשמתו ומדבקה בשורשה באלהים חיים שהוא חי וקים מאחר שאפילו בעסקי עולם הזה שעוסק עושה במחשבת הקב"ה, נמצא אין נשאר אפילו ניצוץ א' מנשמתו בדברי עולם הזה בדומם צומח חי מדבר. משא"כ מי שאינו מתנהג ככה אזי נשאר נפשו מגולגל בדומם צומח חי מדבר או באוצרות שגנז אזי אין לו תיקון זולת ע"י יכין רשע וצדיק ילבש שעושה דבר מצוה בממון ההוא או בנו היורשו כמעשה מונבז. ואולם יש בזה סכנה עצומה כי אם בנו הוא רשע ועושה עבירה באותו מעות אזי לא די שלא תיקן והעלה את אביו אדרבה הורידו לשאול מטה, משא"כ מי שמקיים בכל דרכיך דעהו אינו צריך להמתין על תיקון זולתו שיעלהו.
<b>וזהו</b> מאמר שלמה המלך ע"ה ושנאתי אני את כל עמלי כו', כי אחרי ששלמה המלך ע"ה עשה כל תענוגי עולם הזה כאשר העידו הכתובים עליו וכאשר סיפר על עצמו בס' קהלת ביאר עתה לבל תאמר שעשה זאת לתאוות עולם הזה בלי מחשבות אלהות ע"ד בכל דרכיך דעהו ולא היה בעמלו ועשרו דרך התורה, לזה הודיענו שאינו כך ואמר ושנאתי אני את כל עמלי שאני עמל תחת השמש, ר"ל מה שאני עמל ומאסף עניני עולם הזה שיהיה תחת השמש ר"ל בלי דרך התורה זה אני שונא שאניחנו לאדם שיהיה אחרי, ר"ל שבהיותי עושה ככה א"כ אי אפשר שיהיה תיקון לנפשי רק באופן שאניחנו לאדם שיהיה אחרי שהוא יתקנני וזה אינו טוב שאהיה מוכרח להמתין על תיקון זולתי, ולא עוד אלא שיש סכנה עצומה בדבר ומי יודע החכם יהיה או סכל, ר"ל שמא יהיה רשע וישלוט בכל עמלי שעמלתי ושחכמתי תחת השמש, 'ושחכמתי' דייקא, ר"ל שהנחתי חכמתי תחת השמש, ר"ל בדברים שהם למטה מהתורה וישלוט בם הרשע וא"כ לא די שלא יתקן אדרבה יקלקל. לכן וסבותי אני, ר"ל כי הסכמתי בדעתי ליאש את לבי על כל העמל שעמלתי תחת השמש ר"ל בכל עמלי ליאש את לבי ממה שהוא תחת השמש אלא עשיתי כל הענינים ע"פ דרך התורה ולא אצטרך לתיקון זולתי.
<b>הכלל</b> העולה שיש בפרטות בני האדם בכל איש ואיש חומר וצורה דהיינו שכל ונפש בהמיות, וכן בכללות יש אנשי חומר ואנשי הצורה, ואנשי החומר יש להם תיקון ע"י אנשי הצורה כאמור בפיוט של סכות למשוך אלה את אלה, ואופן התיקון כאמור שע"י שהניח האיש את שכלו תוך נפש הבהמית ובהשתמש הצדיק בנפש בהמיותו לצורך גבוה ובמחשבה קדושה ע"ד בכל דרכיך דעהו נמצא שאז מעלה את הנפש הבהמיות של עצמו למקום גבוה עי"ז ממילא כשמתקן בדרך פרט להעלות הנפש הבהמיות של עצמו אזי ממילא יוכל להעלות ג"כ נשמות אחרים בהיותם מונחים תוך נפש הבהמיות והוא מעלהו.
<b>ואמנם</b> יש ב' מיני צדיקים, הא' אשר מרחיק נפש הבהמיות מעל עצמו מכל וכל ואינו עושה רק הטוב שמצד השכל, והתאוה הבאה מצד החומר מרחיקה מעליו. והשני אשר יאחז גם בזה ומשתמש בכל אשר יתאוה, רק שעושה במחשבה רצויה ע"ד בכל דרכיך דעהו. והנה גם שהראשון בטוח יותר מהכשל מאחר שאינו עושה רק רצון השכל, והשני אינו בטוח מהכשל כי צריך להזדרז הרבה בזה, וזה ממלחמת היצר הרע להכניע תאותיו במה שהוא מתאוה למלא תאותו והוא יעשה תאוה זו עצמה בשביל כבוד הבורא ובמחשבה קדושה ע"ד בכל דרכיך דעהו, ממילא בהיות עסוק עכ"פ בדברים חומרים ג"כ הגם שתחלתו באונס ואין בו מילוי תאוה רק לשם מצוה מכל מקום יוכל היצר הרע שהוא נפש הבהמיית להתגבר עליו במלחמה זו באופן שיהיה אח"כ סופו ברצון ובכוונת מילוי התאוה ואז לא די שלא הפך החומר לצורה אדרבה נהפוך הוא הפך הצורה לחומר כאשר בא בתחלת דרוש הזה שהניח שכלו ומחשבתו בעניני עולם הזה, נמצא הראשון בטוח יותר מהכשל.
<b>ואעפ"כ</b> השני עדיף מהראשון בב' דברים, הא' במה שנוגע לעצמו, והב' במה שנוגע לאחרים. אם במה שנוגע לעצמו, כי זה שאינו עושה רק מה שבא מצד השכל והענינים הבאים מצד הנפש מרחיקם מעל עצמו לגמרי, א"כ הגם שהניח שכלו ומחשבתו באלהות ויש לו השארת הנפש מ"מ עדיין חיות השני שלו שהוא נפש הבהמיית לא הועלה תוך מקום שיהיה לו חיות וקיום תוך האלהות, משא"כ זה שמשתמש גם בעסקי נפש הבהמיית וכוונתו לאלהים חיים ומלך עולם ממילא העלה גם נפש הבהמיית שלו לתוך מקום השכל. ואם במה שנוגע לאחרים כי זה שאינו משתמש כלל בנפשו הבהמיית אין מעלה לשום רשע, משא"כ זה שעי"ז שמעלה נפשו הבהמי בדרך פרט אזי גם בכללות האנשים מעלה נשמות בני האדם המונחים בנפש הבהמיי ועי"ז יכול להחזירן למוטב.
<b>וזהו</b> שאמר בכל לבבך בשני יצריך ביצר טוב וביצר הרע כו', ר"ל לבלי תהיה ממין הראשון רק ממין השני אשר תאחז בזה וגם מזה אל תנח ידך ויומשך מזה הפעולה בכל נפשך ובכל מאדך, וארז"ל יש 'לך' אדם דייקא, ר"ל שתהיה לוקח נפשות במה שיהיה עליה לבני אדם על ידיך, כי במה שתתעסק בדבר הנמשך מנפש הבהמיית בדבר הנוגע לגוף ממילא יש לך אדם שגופו חביב עליו ממילא מונח נשמתו בתאות הגוף ותעלהו, וגם יש לך אדם שממונו חביב עליו מגופו והניח כל מחשבתו ונשמתו בממון ובאוצרות שעסק ואצר ובהתעסקך בעניני ממון אזי תעלהו, משא"כ בהרחיקך עניני היצר הרע מכל וכל לא תוכל לפעול דבר זה והבן.
<b>ואמנם</b> צריך בזה להתבונן מאד ולשום עיניו על דרכיו, כי מלחמה גדולה היא, וכשם שכשהוא הולך למלחמה על היצר הרע לוקח כל חיצי תאותיו להכניעם תחת השכל והקדושה ושיתעלה למקום השכל, כך היצר הרע הולך תמיד למלחמה עליו ורוצה להכניע השכל תחתיו ומאחר שהוא עוסק ואינו מושך ידיו מכל וכל מדברי תאותיו אינו רחוק מהכשל. לכן צריך מאד להתחזק המתנהג כך ולהגביר כח שכלו עד מאד עד שיכניע כח התאוה לגמרי, ואז בהכניע אצלו כח הבהמי אז נתעלו ג"כ נשמות אחרים ונכנעים תחתיו ותחת הקדושה ויכול להחזירן למוטב וכאמור.
<b>וזהו</b> ברצות ה' דרכי איש, 'דרכי' דייקא, ר"ל ששני דרכיו רצוים לפני ה' שעובדו ביצר טוב וביצר הרע וכבר הכניע היצר הרע והעלהו לתוך הקדושה אזי גם אויביו ישלים אתו, שאז אויביו שהם הרשעים נכנעים תחתיו ויכול להחזירן למוטב בהיות יש לאל ידו להעלות נשמתן. וזה הענין אירע באנטונינוס ורבי שזה היה מיעקב וזה מעשו, ואיתא בספרים יעקב מרמז על הצורה ועשו על החומר הן בדרך הכלל והן בדרך הפרט והכניע רבי לאנטונינוס כנודע, וזה בא מחמת שאמר רבי שלא נהנה מעולם הזה אפילו באצבע קטנה והוקשה להתוס' הא ארז"ל (ברכות נ"ז:) זה רבי ואנטונינוס שלא פסקו מעל שלחנם כו', ולדברינו הנ"ל אדרבה, אין זה סותר, כי עבור שנשתמש בכל עניני עולם הזה לשם הקב"ה אז גם אויביו השלים אתו והכניע לאנטונינוס שהוא החומר והחזירו למוטב, ומה שאמר שלא נהנה מעולם הזה אתי שפיר, 'מעולם הזה' דייקא, לפי שהכל עשה לצורך גבוה אבל לא עלה בלבו בשום פעם שום כוונה לתאוות עולם הזה עבור התאוה בעצמותה, ולזה דקדק הפסוק שני גוים בבטנך וארז"ל (עבודה זרה י"א.) אלו אנטונינוס ורבי כו' ועי"ז ורב יעבוד צעיר וזה רמז על אנטונינוס ששימש לרבי כעבד וזה היה ע"י שלא פסק משלחנם כו' והבן.
<b>אמנם,</b> אם בהיותו עוסק מתחלה בעניני עולם הזה לצורך גבוה דממילא היה זה נחשב שלא נהנה מעולם הזה אפילו באצבע קטנה וכנ"ל ועי"ז נכנעו שונאיו ויש כח בידו להחזירן למוטב, אם אח"כ נתגבר היצר הרע עליו ועסק בתאוות לרצונו לתאותו אזי נתגבר כח נפש הבהמי עליו ומושך השכל ג"כ לנוח עליו ועי"ז יכול שונאו להתגבר עליו ועי"ז צדיק מט לפני רשע, והיותו נהנה משלו כי נהנה מעולם הזה לצורך תאותו מותרות עולם הזה הוא חלק הרע, ולכן צדיק שנהנה משלו דהיינו מותרי עולם הזה יוכל ח"ו שונאו הרשע להתגבר עליו. ותיקון לזה צוה הש"י בענין שעיר המשתלח שביאר שם בזוהר הקדוש (זהר ח"ג ס"ב:) שהוא כענין המנחה ששלח יעקב לעשו והוא דורון לחלק הרע וכענין תשלומין לו עבור מה שקיבלו ונהנו ממותרות השייך לו וע"י תשלומין אלו נסתלק ונבדל חלק הרע מישראל ונשארים ביחידות על הש"י ולכן אח"כ בא לישראל קדושת חג הסוכות יעוי"ש בזוהר הקודש באורך.
<b>והנה</b> בתחלה עשה יעקב אבינו ע"ה חלוקה עם עשו שזה נטל עולם הזה וזה עולם הבא, ממילא משמע כמו שאין לעשו אפילו מעט מעולם הבא כך אין ליעקב אפילו מעט מעולם הזה, הרי שבתחילה רצה יעקב אבינו ע"ה שיהיה במדריגה הראשונה שיתפרש לגמרי מתאוות שמצד הנפש. ואמנם אח"כ בהשיגו דרכי התורה ע"פ רוח הקודש אשר בקרבו ראה כי צריך לעבוד בכל לבבך דהיינו ביצר טוב ויצר הרע בכדי להעלות נשמות בני אדם הנפזרים, הנה ישב בבית לבן ורעה צאנו ושם שמר תרי"ג מצות ושם קיבץ ג"כ קניני עולם הזה ונתעסק בדברים גופניים בחשבו עפ"ז להעלות את לבן בהיותו עובד ה' בבית לבן במקומות אשר נשמתו מפוזרת וכענין מונבז וכן על ידי עוסקו בדברי עולם הזה לאסוף הון שור וחמור וכדומה, אכן לא הועיל ונתאחר כמה שנים שם ולא הועיל בהיות לבן בטומאה ממקום גבוה מנגד מקומו של יעקב שהיה אז בקדושה כמ"ש בפ' ויצא ע"ש. והנה, עשו, עם היותו רשע היה ציד בפיו לרמות ומרמה אהב לגנוב לבות בני אדם לומר עליו שהוא כשר, ובמה שהיה שונא ליעקב היה כוונתו רצויה לפני בני אדם מאחר שעשה חלוקה עמו שיקח הוא עולם הבא לבד, נמצא אין לו שום חיבור עמו ואיך יעלהו ואיך יחזירו למוטב, ורימה כך לבני אדם להגיד להם שזה סבת שנאתו, ויעקב אבינו ע"ה באמת רצה להעלותו אולי יחזירהו באמת למוטב ושישלים עשו עמו ויכנע תחתיו, וזה אי אפשר רק ברצות ה' דרכי איש כנ"ל. לזה בתחלה נלחם יעקב אבינו ע"ה עם חומר של עצמו ושלח חיצי שלוחי השכל ומחשבותיו המכונים בשם מלאכי בשר ודם אל הנפש להלחם עד שהכניע בדרך הפרט הצורה אל החומר, ואח"כ שלח מלאכים ממש בדרך הכלל הצורה להחומר דהיינו יעקב לעשו להלחם להכניעו תחת הקדושה, נמצא שתי הדיעות אמת במדרש חד אמר שלוחי בשר ודם וחד אמר מלאכים ממש, ושניהם אמת וכאמור.
<b>וזה</b> וישלח יעקב מלאכים 'לפניו' דייקא אל עשו אחיו, ר"ל בדרך פרט לפניו ממש ואצלו שלח המלאכים להכניע, ואח"כ ארצה שעיר שדה אדום לעשו ממש להכניעו, ויצו אותם שיאמרו אליו לבלי ישנאהו עוד כי יוכל להעלהו ולתקנו כי אע"פ שמתחלה לקח לחלקו עולם הבא לבד עתה לא כן עמדי כי עם לבן גרתי ותרי"ג מצות שמרתי בבית לבן לתקנו כענין מונבז, אך ואחר עד עתה כי כ"כ נתאחרתי עבור זה ולא העליתיו אבל אני רציתי להעלהו. וביאר ע"י מה יעלהו ואמר ויהי לי שור וחמור צאן כו', ר"ל שעסקתי בעניני עולם הזה ואני מעלה במחשבתי שור וחמור צאן כו' נמצא בהנהגה זו אוכל לתקן אותך, ולזאת אשלחה להגיד לאדוני למצוא חן בעיניך כי על ידי כן לא תשנאני עוד כי אכניע חומרך תחת הקדושה ואחזירך למוטב, וישובו המלאכים ויאמרו באנו אל אחיך בעניני מלחמה להכניעו אבל וגם הוא הולך לקראתך להלחם כי לא הכנעתו. ובראות יעקב אבינו ע"ה שלא הכניעו חשד בעצמו כי לא בכח גבר במלחמת עצמו, כי אילו ברצות ה' דרכיו אזי גם עשו היה נכנע, ומסתמא כיון שלא נכנע עשו ודאי גם אצלו נפש הבהמיית גברה ונהנה מעולם הזה. ולכן ויירא יעקב מאוד, בראותו שלא נכנע עשו אזי ירא פן יתגבר עליו וגם ויצר לו על עצמו, שחשד עצמו שנכשל בעסקי עבודת ה' ושנטה מן הדרך ונהנה מעולם הזה כאמור.
<b>ולכן,</b> ע"י פחד זה הוצרך לשלוח מנחה לעשו, והוא מענין שעיר המשתלח כנ"ל והבן. ולכן לקח מן הבא בידו, כענין שעיר המשתלח שבא על ידי גורל, וכענין אליהו שאמר לנביאי הבעל (מל"א יח, כה) בחרו לכם הפר כי לא רצה למסור להם בידיו לעכו"ם והבן. ממילא ע"י המנחה נפרש מכל חלקי הרע והחומר ולא נשאר רק הצורה לבד. לז"א הפסוק אח"כ ויותר יעקב לבדו, ר"ל שאחר שליחות המנחה נשאר השכל לבד, ולכן אח"כ בהפרדו מעשו אמר ויעקב נסע סכותה כו' על כן קרא שם המקום סוכות, שהוא מענין חג הסוכות שאחר יום כיפור והבן, וע"ש בזהר תראה מבואר כ"ז בדבריו.
<b>ואמנם,</b> הגם שיעקב אבינו ע"ה חשד בעצמו שלא הכניע השכל להנפש ועבור זה הוצרך לשליחות המנחה, מ"מ האמת הוא שיעקב אבינו ע"ה היה צדיק גמור רק מה שלא הכניע את עשו להחזירו למוטב זה בא מרשעתו של עשו, כי בשלמא אם הרשע עצמו רוצה שיחזירנו הצדיק מדרכיו רק שהוא משוקע מאד ורוצה שהצדיק יכניעו ויעלהו ויתקנו אז יש כח ביד הצדיק להעלותו ומחזירו למוטב, משא"כ עשו שהלך לדרכו דרך הרע ולא רצה כלל שיתוקן ויתעלה למוטב הגם שבפיו אמר שרצה מ"מ בקרבו שם ארבו והוא היה מחזיק בטומאתו וחפץ ברשעתו. וזהו דברי המדרש כשם שאי אפשר כו' כך אי אפשר לצדיק למוט לפני רשע כי אדרבא הוא מכניעו ומחזירו למוטב, וע"י מה לז"א כשם כו' כך צדיק ממיט עצמו לפני רשע, ר"ל שמכניע שכלו ומחשבתו בסוד הקטנות לעסוק בעניני עולם הזה והוא בשביל הרשע להעלותו וזה צדיק ממיט עצמו לפני רשע ובזה יש לו תיקון, ואולם מאי טעמא לא נתקן עשו א"ל הקב"ה לדרכו היה מהלך שהיה עשו מהלך בדרך רשעו ולא רצה שום תיקון ואת משלח אליו כה אמר כו' להודיעו שיכול להתתקן והרי הוא לא רצה כלל ואלו רצה באמת היה מתוקן והבן.

Section 2

<b>תקסב</b>
<b>וישלח</b> יעקב מלאכים לפניו אל עשו אחיו כו' כה תאמרון לאדוני לעשו כו' ויהי לי שור וחמור כו'. פירש"י שלא נתקיימו הברכות ואין לך להתרעם, ואשלחה להגיד לאדוני למצוא חן בעיניך, יש לדקדק איך ע"י הגדת דברים אלו ימצא חן בעיניו, וישובו המלאכים כו' באנו אל אחיך אל עשו, (פירש"י שהיית אומר שהוא אחיך אינו אלא עשו), וגם הולך לקראתך, יש לדקדק בלשון 'וגם' שלשון זה מורה על ב' דברים שוים, וכאן הם שני הפכים כי באנו אל אחיך היינו לפייסו וגם הולך הוא ההיפוך שהולך למלחמה, וא"כ מאי וגם, ובמדרש (בראשית רבה עד, ג) המשיל משל לכלב שהיה מונח אצל הדרך וישן והלך איש א' ונתיירא ממנו וזרק צרור אחריו והקיצו משנתו ורץ אחריו ונשכו ואלו לא זרק צרור אחריו לא היה נושכו, כך אמר הקב"ה ליעקב לדרכו היה עשו מהלך ואתה שלחת אליו כו', מבאר שע"י שליחות זה ששלח אחריו נתרגז עשו ואלולא שליחות לא היה עושה לו כלום. והוא תמוה, דהרי אפילו מי שהוא כועס על חבירו יצוייר שע"י פיוס מתפייס, מכל שכן עשו אם היה מהלך לדרכו ולא היה חפץ לעשות רע ליעקב איך יצויר שע"י הפיוסים דפייסו יעקב ע"י המלאכים ועשה עצמו שפל לפניו וקראו אדון ולעצמו עבד איך עי"ז יחפוץ לעשות לו רע, ואין המשל דומה לנמשל כלל כי בהמשל נתגרה עם הכלב והקיצו משנתו משא"כ כאן אדרבה פייסו. ויירא מאד ויצר לו, (יש לדקדק מאי ויצר, וערש"י). ויאמר אלהי אבי כו' קטונתי מכל כו' הצילני נא מיד אתי מיד עשו, יש לדקדק כפל הלשון מיד אחי מיד עשו, וערש"י, ועדיין קשה הכפל. ואתה אמרת היטיב איטיב כו', פירש"י היטיב בזכותך איטיב בזכות אבותיך, ויש לדקדק מה לו ליעקב להזכיר טעם ההבטחה שהבטיחו הקב"ה אם בזכותו אם בזכות אבות, הלא לענין מה שהיה צריך לא היה צריך להזכיר רק ההבטחה בלבד מה שהבטיחו ואלו הבטיחו בלי שום זכות ג"כ היה די שיבוא בטענה שיעזרהו אחרי שהבטיחו להיטיב לו.
<b>וטרם</b> שיבואר זה נבאר משארז"ל (סוטה מ"ט:) בעקבתא דמשיחא חוצפא יסגי כו' והמלכות תהפך למינות. וצריך ביאור, לאיזה טעם יהיה כן. גם יבואר מאמר רז"ל (יומא פ"ו:) העובר עבירה ושנה בה נעשה לו כהיתר, וצריך הבנה על מה הטביע הקב"ה כך בטבע האדם שאחר עוברו ב' פעמים נעשה בעיניו כהיתר, הרי עי"ז נתבטל כמעט הבחירה ממנו שאחר שאינו רואה איסור בדבר ודאי לא יפרוש מהעבירה, טוב היה שיעשה הקב"ה הטבע בהיפוך שיהיה הדבר חמור בעיניו אולי עי"ז יפרוש.
<b>גם</b> יבואר פסוק בפרשת וישב ויהי כדברה אליו וגו' לשכב אצלה להיות עמה ויהי כהיום הזה וגו' ואין וגו' ותתפשהו בבגדו לאמר שכבה עמי. יש לדקדק, דלשון ויהי כדברה משמע שהוא נתינת טעם שעי"ז נתגלגל אח"כ שתפשתו בבגדו, והאמת שאינו כך, דאדרבה מחמת זה היה לה לפרוש כיון שכבר ראתה שאינו שומע לדבריה. ותו יש לדקדק, דתיבת לאמר מיותר, והוה ליה למימר ותאמר שכבה עמי. גם יש לדקדק, דהוה ליה למימר שכב עמי מאי שכבה. עוד יש לדקדק בהא דקאמר הן אדוני לא ידע אתי מה בבית כו' ולא חשך ממני מאומה כי אם אותך כו' ואיך אעשה כו' דמשמע דעיקר התשובה שאינו דרך ארץ לפני אדוניו מאחר שהוא מטיב עמו כ"כ, ומדוע לא הגיד לה עיקרו של דבר שהוא עון פלילי וכשארז"ל (יומא ל"ה:) לשכב אצלה בעולם הזה להיות עמה לעולם הבא הרי דמחמת שירא מהעונש לא שמע לדבריה ולמה לא הגיד לה זאת.
<b>גם</b> יבואר פסוק בפ' תולדות שאמרה רבקה ליעקב הנה עשו אחיך מתנחם לך להרגך ועתה בני שמע בקולי וקום ברח לך אל לבן אחי כו' וארז"ל (בראשית רבה סז, ט) ששתה אחריו כוס של תנחומין שהיה בעיניו כנהרג כבר. יש לדקדק לאיזה ענין אמרה זאת ליעקב שעשו מתנחם, והוה ליה למימר בקצרה הנה עשו רוצה להרגך. ועוד יש לדקדק דתיבת שמע בקולי מיותר והוה ליה למימר ועתה בני קום ברח לך כו'.
<b>גם</b> יבואר מאמר רז"ל בקידושין (דף מ:) וכבר היה ר' טרפון וזקנים מסובים בעליית בית נתזה בלוד נשאלה שאלה זו לפניהם תלמוד גדול או מעשה גדול כו' נענו כולם ואמרו תלמוד גדול שמביא לידי מעשה. פירוש, שע"י לימודו יודע איזהו מצוה ואיזהו עבירה. ויש לדקדק, דאין זה תלוי בתלמוד כי כבר אפשר אפילו מי שלא למד אפילו דף א' רק שאומרים לו זה מצוה וזה עבירה.
<b>גם</b> יבואר הפסוק (במדבר ל, ג) לא יחל דברו ככל היוצא מפיו יעשה ומה שפירש השל"ה ידוע שפירש שהזהיר שלא לפגום בדיבור ואל יחשוב שכיון שאינו עושה מעשה אין בכך כלום שזה אינו כי מהדיבורים של אדם נבראו מלאכים וכשמדבר דיבור טוב עושה מלאך טוב וההיפוך בהפכו. לז"א לא יחל דברו, ר"ל שלא יפגום הדיבור שלו אע"פ שאינו אלא דיבור אפילו הכי לא יפגמהו כי כל היוצא מפיו כך יעשה עשיה ובריאה אם מלאך טוב או להיפוך ודפח"ח.
<b>נקדים</b> לבאר פסוקי שיר השירים קול דודי דופק פתחי לי כו', היינו הבת קול המכרזת בכל יום ומביא אל האדם הרהורי תשובה והיינו פתחי לי שארז"ל (שה"ש רבה ה', ג) כמחט של סדקים כו' פשטתי את כתנתי כו', ירצה, כי בבוא הנשמה לזה העולם מתלבשת בלבוש זה היינו צלם אלהים, אבל כשגורם בעונות שנתפשט לבוש זה מעליו שוב אין לו צלם אלהים, וזהו שאמר כשבא לאדם הרהורי תשובה משיב אל לבו ואמר פשטתי את כתנתי שכבר נפשט מהנשמה הלבוש והצלם ואיככה אפשר שאלבשנה, דודי שלח ידו מן החור ומעי המו עליו קמתי אני וכו', וידי נטפו מור, הוא ענין תכשיטי האשה שמתקשטת נוכח בעלה ולפי הנמשל הוא עניני תשובה ומצות, פתחתי אני לדודי ודודי חמק עבר, (הוא תמוה, מאחר שנתקשטה למה חמק עבר), נפשי יצאה בדברו בקשתיהו ולא מצאתיהו כו', וכל זה אין לו חיבור והמשך.
<b>ואבאר</b> פסוקים אלו ממש ע"פ דרך הקדוש בעל תולעת יעקב רק בתוספת ביאור והמשך הפסוקים כולם. והענין הוא, כי הרב הנ"ל המשיל האדם אשר בא הרהור תשובה אליו ומיד מתחיל לעשות מצות ודומה לו שזהו תשובה, ובאמת אינו כך, כי לרשע אמר אלהים מה לך לספר חוקי כו' (תהילים נ, טז) ועיקר התשובה הוא לנקות צואת העבירות ולפרוש מהם על דרך שאמר הכתוב השליכו מעליכם כל פשעיכם (יחזקאל יח, לא) והעיקר הוא לשבר לבו הזונה להרחיק תאוות רעות מלבו ולהתחרט על העונות.
<b>והמשיל</b> זאת למלך שכעס על אשתו עבור היותה מנוולת ובכל ביתה מלא טינופים ולכלוכים ואינו נקי, ולא היה יכול המלך לסבול זאת עד שהלך מאתה והרחיק ממנה נדוד ונשארה היא שכולה וגלמודה, וברבות העתים נכמרו רחמיו עליה ושלח אליה לאמר שבלבו לשוב אליה רק שהוא תשמור את עצמה כראוי לישב עם המלך, ויהי כשמעה זאת התחילה להתקשט בבשמים ובתמרוקי הנשים והמקומות המלוכלכים הניחה כבראשונה, ויהיה כבוא המלך אליה וירא שהיא מקושטת ומנוולת בלכלוכים כבראשונה וברח מאתה וכעס מאד עליה ויאמר הלא הקישוטים אינם חשובים כ"כ אצלי כי יש לי רב ליתן לך ועיקר חפצי היה להיות הכל נקי מכל טינוף. כך הענין החוטא אשר השכינה רחוקה ממנו ונשמתו נסתלקה עבור שכל איבריו פגומים ומלוכלכים, וכאשר שם אל לבו הרהור תשובה ורוצה הש"י להתקרב אליו ולהחזיר נשמתו בקרבו והוא מתחיל תיכף לעשות מצות ולהמשיך השכינה אליו ע"י עשיית המצות שהם עניני קישוטין וכל אבריו פגומים ומלוכלכים כבראשונה שלא תיקן פגם העונות ולא רחץ ממנו צואתו הלא השכינה מתרחקת מאתו בכעס ואומרת הלא רצוני לא היה אלא שתנקה את עצמך מכל לכלוך ואח"כ היית מתקשט במצות עכ"ד.
<b>לז"א</b> קמתי אני לפתוח לדודי, רצה לומר אפילו כשאני מתחיל לעשות תשובה הוא רק באופן וידי נטפו מור כו', שאני מתחיל מיד במצות, לכן מיד שפתחתי לדודי חמק עבר, כי אין רצונו רק להרחיק מתחלה כל תאוות רעות ואח"כ להתחיל במצות באופן שיהיה תחלה כל איבריו נקיים ואח"כ ימשוך השראת שכינה אליו ע"י עשיית המצות וכאמור.
<b>ואמר</b> עוד: נפשי יצאה בדברו כו', כי הנה כ' הבעש"ט זללה"ה כי ענין רוח האדם בקרבו וחיות שלו הוא כח הדיבור אשר בקרבו וכמשה"כ (בראשית ב', ז) ויפח באפיו נשמת חיים ויהי האדם לנפש חיה ומתרגמינן לרוח ממללא, ולפ"ז כשהאדם מדבר דיבורים אזי הדיבורים ההם הן הן חיותו ויוצא חיות שלו באותן הדיבורים, רק שלהיות חיות האדם דבוק תמיד בשורשו לכן הדיבורים ההמה עצמן ממשיכים עליו משרש חיות חדש ועי"ז חי תמיד אף שבכל דיבור יוצא חיותו מקרבו רק כל דיבור עצמו מביא לו חיות חדש עכ"ד.
<b>והנה</b> נשמת האדם מעורב טוב ברע כדי שיהיה בחירה חפשית ודבוק מצד אחד בשורש טוב ובצד השני בהפכו, ממילא כשמדבר האדם דיבורים טובים וקדושים שאז אותן הדיבורים מעוררין שורש הטוב וממשיכין לו משם חיות חדש נמצא החיות חדש ההוא הוא מהקדושה, מה שא"כ בדברו דיבורים לא טובים מסתלקים אותו הדיבורים לס"א ומשם ממשיכים עליו החיות החדש אזי אותו החיות אשר בקרבו ממשיך אותו לעשות רע ח"ו, נמצא כי כל עניני האדם הן לטוב כו' תלוי בדיבוריו הטובים הם אם רעים, כי כפי בחינת הדיבור ההוא אשר דיבר עתה כך יש לו נשמה וחיות. ולזה ירצה הכתוב להודיע, בל יאמר האדם בדעתו הגם שצריך לשמור את עצמו ממעשה העבירה שצותה התורה עליו אבל מהדיבור המגונה למה יצטרך לישמר ואפילו לומר אלך ואמסור כיון שלבו בל עמו ויאמר מה עשיתי עתה הלא דבר הוא דיבור בעלמא, והודיע הפסוק שאין הדבר כן שכל דיבור מביא עליו חיות חדש א"כ אם הדיבור הוא רע אף אם בלבו בעת הדיבור בלי לעשות כלל הדבר ההוא מ"מ הרי הדיבור ההוא מושך עליו חיות ממקומו והחיות ההוא מושכו אל אשר הוא.
<b>נמצא</b> שבהכרח בסוף יבוא לגדר מעשה בדבר ההוא אשר דיבר, ולז"א לא יחל דברו ר"ל שלא ידבר דיבור רע, ושמא תאמר מה איכפת לי כיון שאין בלבי כלל לעשות הדבר ההוא. לז"א כי בודאי ערב אני בדבר כי ככל היוצא מפיו יעשה בסוף וכאמור וק"ל, ולכן אין טוב לאדם כי אם לדבר דיבורים קדושים וטהורים שעי"ז נמשך עליו בכל עת חיות קדוש וממשיכו למעשה הטוב. והיינו שארז"ל תלמוד גדול שמביא לידי מעשה שדברי התורה שמדבר מביאין אותו למעשה הטוב ההוא כי כל מצות שלומד בודאי סופו לקיים כיון שהוציא עניני אותה המצוה בפיו ובדיבורו נמשך עליו חיות מעולם המצוה ההיא וממשיכו לעשות המצוה ההיא וזה יהיה בהכרח כל עת שאין לימודו שלא לשמה. וזה ג"כ אומרם (נדה ע"ג.) כל השונה הלכות בכל יום מובטח לו שהוא בן עולם הבא וק"ל.
<b>וזש"ה</b> נפשי יצאה בדברו, נמשך אל הקודם שאמר דודי חמק עבר ע"י שלא תיקן העבירות, ואמר כי סבת המשכו כ"כ לעבירות נמשך מחמת כי נפשי יצאה בדברו באופן כי בקשתיהו ולא מצאתיהו, ירצה, כי כאשר האדם מדבר דיבורים טובים הנה אף שנפשו יוצאת ממנו אין לו פסידא בדבר כי אדרבה נמשך לו נפש וחיות חדש ממקום הקדוש ההוא נמצא שאותו חיות עצמו שיוציא הוא הבא לו ביתר שאת ויתר עוז, מה שא"כ בדברו דיבורים רעים אז נפשו הטובה יוצאה ורעה באה תחתיה וזה הפסד גדול. וז"ש נפשי יצאה בדברו, ר"ל בכל דיבור יוצא הנפש באופן כי בקשתיהו לאותו נפש היוצא ולא מצאתיהו כי בא אחר וגרוע במקומו וזה סבת המשכו לעבירות ועי"ז קראתיו ולא ענני. ובזה מיושב מה שיש לדקדק מדוע אמר בקשתיהו וכן לא מצאתיהו ואחר כך אמר קראתיו ולא אמר קראתיהו, כי מתחלת הכינוי שב לנפש, וקראתיו שב הכינוי להש"י אשר אליו יקראו כל הקוראים והבן. ומזה יובן גבי יכה יוסי את יוסי שכשקבלו העדות כולם קרעו בגדיהם (סנהדרין נ"ו. ), וקצת יפלא מה הרעש כ"כ בשביל שוטה זה שנהרג באמת, אך לפי דשומע כעונה ונעשה הדיבור לבוש לנפש העדים והשומעים לזה קרעו בגדיהם ועי"ז נקרע לבוש ההוא ויצא נפשם חפשי והבן.
<b>ולסבת</b> כל האמור ארז"ל (קידושין ל:) יצרו של אדם מתגבר עליו בכל יום ומתחדש עליו בכל יום, והוא עבור שאין האדם שומר פיו ולשונו כמאמרם ז"ל (בבא בתרא קפ"ה.) וכולן באבק לשון הרע, ועי"ז נמשך חיות ממקום הרע ח"ו וכאמור. והנה הש"י לבלתי ידח ממנו נדח הטביע באדם שיהיה מצד טבעו כשעובר עבירה ושנה בה נעשה לו כהיתר, והוא, כי להיות עבירה גוררת עבירה לכן בעשותו פעם ראשון עבירה צריך הוא להתגבר נגד היצר הרע בל יעשהו פעם ב' ואומר הש"י אולי יתגבר ושכרו גדול, משא"כ בעשותו פעם ב' אזי כבר המשיך על עצמו חיות מאותו המקום ומושכו החיות ההוא עוד לאותה עבירה וגלוי הדבר כי בל יוכל להתגבר על יצרו לכן עשה לו הש"י תקנה בהעשות לו הדבר ההוא כהיתר.
<b>וענין</b> תקנה זו הוא על דרך שפירשתי פסוק ויהי כדברה כו' שהבאתי לעיל ע"ש, והוא עם מה שארז"ל (יומא ס"ז.) כי המשלח השעיר לעזאזל היו אומרים לו בכל מקום הרי לחם והרי מים, וכן בכל מקום מצינו כך כי אינו דומה מי שיש לו פת בסלו למי שאין לו, כי כך טבע תאות האדם כי בדבר אשר האדם קרוב להשיגו ולמלא תאותו לא תבער בו התאוה כ"כ, משא"כ בדבר אשר הוא רחוק מהשגתו. ולטעם זה ארז"ל (בבא קמא ל"ח.) גדול המצווה ועושה ממי שאינו מצווה, כמו שפירש התוס' כי מתגבר בו היצר הרע כיון שהוא אסור באותו דבר ואין לו פת בסלו וכל זה פשוט.
<b>ואיתא,</b> כי אשת פוטיפר החזיקה חולת אהבה, והוא מחמת שראתה שבשום אופן אין עולה על דעתו של יוסף לשמוע אליה והיתה רחוקה מרחק רב לכן בער בה אש התאוה ההיא עד שנחלית, וכאשר ראתה שאי אפשר שתמלא תאותה בפועל עשתה עצות בנפשה להקל עכ"פ מעצמה חולי התגברות התאוה והוא על ידי שיהיה לה פת בסלה דהיינו שיאמר לה יוסף עכ"פ שמתרצה לדבריה דאז ידמה בדעתה שהיא קרובה למבוקשה ויחלש כח התאוה אשר בקרבה, והוא כענין מאמר הרי לחם הרי מים. וזשה"כ ויהי כדברה אליו יום יום ולא שמע אליה לשכב אצלה להיות עמה ר"ל שראתה שבודאי לא ישמע אליה לעשות מעשה בפועל לשכב אצלה, מטעם להיות עמה לעולם הבא, כמו שדרז"ל. ויהי היום כו' ותתפשהו בבגדו לאמר שכבה עמי, 'לאמר' דייקא, ר"ל שביקשה מאתו נהי שירא מהעונש לעשות מעשה בפועל עכ"פ זאת יעשה לה שיאמר אליה מאמר שכבי עמי כדי שבזה יקל חליה מעליה ואין חטא כ"כ במאמר לבד ורצתה דבר זה מאתו בעת שלא היה איש שם בבית דאז ידומה לה שיש לה פת בסלה.
<b>ועל</b> זה השיב הן אדוני לא ידע אתי מה בבית, ר"ל כי מחמת זה אין מדרך המוסר שאומר לאשתו שכבה עמי אפילו מאמר לבד, אף שפסוק זה כתוב קודם ותתפשהו אין מזה סתירה דאין מוקדם ומאוחר, וזה התירוץ אמר אליה, אבל עיקר הטעם שלא חפץ אפילו לומר המאמר ההוא כי ירא שזה יהיה סבה להכשל בחטא עצמו כמש"ל פירש הפסוק ככל היוצא מפיו יעשה כי הדיבור הרע ממשיך חיות מאותו מקום עצמו וא"כ דיבור של ניאוף מביא לניאוף ח"ו. ואולי כי זאת היתה כוונתה ג"כ שע"י שיתפתה לדיבור ההוא יומשך שיבא לידי מעשה ולכן אותו הצדיק עזב בגדו בידה וינס ויצא החוצה וק"ל.
<b>וזה</b> מה שרצינו לפרש במאמר נעשה לו כהיתר, והוא בראות השי"ת כי עבר ושנה בה אין תוחלת עוד שיתגבר על יצרו כי כבר בערה בו אש התאוה לדבר ההוא אז הטביע הש"י בו שיהיה נעשה לו הדבר כהיתר ואינו רחוק מהדבר ההוא כאלו אינו מצוה כלל ויש לו פת בסלו ועי"ז אולי לא יתגבר בו התאוה כ"כ ויהיה באפשרי שלא יוכשל עוד בדבר ההוא וק"ל. ובזה מבואר ג"כ מאמר בעקבא דמשיחא כו', כי נודע ענין עקבא דמשיחא שאז הנשמות הם מסוד עקביים דאדם הראשון הן נשמות שפלות, והנה באמת דורות הראשונים שהיו נשמותיהן גבוהות היה יכולת בידם להלחם נגד יצרם לינצל מן החטא, מה שא"כ נשמות של עיקבא אין ביכולתם כלל להלחם עם תאוותם אם יהיה היצר הרע מתגבר אצלם בהיות רחוקים בדעתם מעשיית החטא הן מצד שישראל מצווים ועושים הן מחמת הבושה מבני אדם כמשארז"ל (נדרים כ.) כל המתבייש לא במהרה הוא חוטא כי הבושת מבני אדם אין מניחו לחטוא, וממילא עי"ז אין לו פת בסלו ויתגבר היצר הרע בקרבו ומצד קדושת נשמתו אין כח להלחם נגדו כי הם נשמות תחתונות מאד כאמור. לכן מה עשה השי"ת הטביע בהם שיהיה חוצפא יסגא ואין בושת לא מה' ית' ולא מבני אדם והמלכות תהפך למינות וכל העבירות נעשו כהיתר בעוונותינו הרבים כאשר אנו רואין בעינינו היום ועי"ז יש לבני אדם פת בסלו ואינם עושים כ"כ העבירות וזה חסד מהשי"ת והבן.
<b>הנה</b> כי כן יצא לנו שקלות ההשגה לעשיית העבירה הוא סבה לשלא יעשנה כי יש לו פת בסלו. ואמנם מצינו ג"כ להיפוך, כי קלות ההשגה הוא סבה לשיעשה העבירה, והוא אומרם ז"ל כל המתבייש לא במהרה הוא חוטא, ושאם לא היה הבושת היה עושהו, וכן הוא דבר נראה בחוש כי אם ישיג האדם בקל עשיית העבירה יעשנה, וזה סותר לכאורה מאמר פת בסלו שארז"ל. אכן, שניהם אמת, כי האדם אשר ירא מהש"י וחפץ שלא לעשות רע רק יצריה אנסיה ותקפיה שכבד עליו לעמוד נגדו אזי זה האיש כשלא יהיה קל להשיג התאוה ההיא לא יפרוש ממנה דהא מצד רצונו לא יחטא רק שהתאוה מתגברת בו מאד, משא"כ כשיהיה לו פת בסלו ויחליש התאוה יעמוד נגד רצונו. משא"כ האיש אשר אין פחד אלהים לנגד עיניו כלל וברצון גמור הוא חפץ למלא כל תאותיו לא מצד יצריה אנסיה הנה זה האיש הוא בהפוך שכאשר הוא רחוק מהשגת תאותו יצוייר שלא יחטא כי אף שעי"ז תתגבר בו התאוה יותר מ"מ כאשר לא ישיגנו לא יעשנו, משא"כ כאשר יהיה קל להשיגו ודאי יעשהו אף שאז נחלשה התאוה מ"מ למה ידחה אפילו התאוה הקלה כיון שברצון נפשו רוצה בה איך ילחם אפילו נגד רצון קטן וק"ל באופן ששני המאמרים צודקים יחד.
<b>ובזה</b> יובן ענין יעקב עם עשו אחיו, כי להיות את בכורתו לקח ועתה לקח את ברכתו הנה בער בו אש הכעס והנצחון עד שירד עמו עד לחייו ורצה להורגו, והוכרח יעקב להחבא ולברוח. ואמנם נוכל להסתפק אולי עשו מצד רצונו היה כאח לו כי הלא אח עשו ליעקב, רק יצר כעסו וקנאתו ורוע לבבו אנסו להרוג אותו, או אולי שעושה מצד היותו רשע גמור ברצון לבו בלי אונס והכרח רצה להרגו. ונפקא מינה הוא כך, דאם יצריה אנסיה אז אין טוב לברוח, אדרבה בהיות יעקב מוכן לו וכפוף תחת ידו ומחזיקו כאדון אז יהיה פת בסלו ויחלש כח כעסו הרע ואז יתגבר רצונו על כעסו ויתנהג עמו כאח ולא יעשה לו מאומה, משא"כ כשיברח, כי ביש מצילין כעסו תגבר עליו ויעבוד כל טצדקאי ואולי ירדוף אחריו. אבל אם נאמר כי מזדון לבו ורצונו הגמור רוצה להרגו אז טוב לברוח שלא יהיה מצוי לו כי בהמצאו ודאי יעשה בו רצונו.
<b>עוד</b> יש נפקא מינה כי אם זדון לבו השיאו ונודע כי רצון האדם הוא תלוי בבחירה ובעל בחירה יכול להזיק לאדם בלי גזירה ואין השי"ת מציל מיד בעל בחירה זולת לצדיק גדול שזכותו רב כמאמר רז"ל בכיוצא בזה שאני ר' חנינא דנפישי זכותיה (סנהדרין ס"ז:), משא"כ אי נימא שמצד רצונו החזיקו כאח רק כעסיה ויצריה אנסיה אזי אינו תלוי בבחירה והרי זה דומה לחיות יער וחזיר היער שהש"י מציל בהם אפילו מי שיש לו זכות כל דהו. והנה, לרבקה הוגד ברוח הקודש שעשו ברצון לבו רוצה להורגו וא"כ טוב לברוח דייקא, ולז"א הנה עשו אחיך מתנחם כו' שכבר שתה כוס תנחומין וברצון גמור רוצה להורגך ולכן תברח, ואם עדיין אתה חושש שמא אין הדבר כך אלא מצד כעסו רוצה להרגך וא"כ הבריחה מקרב נזק ולא תועלת, לז"א ועתה בני שמע בקולי וקום ברח לך כו', ר"ל ענין הבריחה לא תעשה רק מצד שמיעת קולי ושלוחי מצוה אינן ניזוקין זולת היכא דשכיחא היזיקא כענין ושמע שאול והרגני, כי לבעל הבחירה לא יועיל מה שההליכה הוא למצוה, וא"כ ממה נפשך יהיה טוב אם אמת כי בזדון לבו רוצה להורגך אז ודאי טוב לברוח, מה תחשוש שמצד אונס כעסו רוצה להרגך ותפסיד ע"י הבחירה הנה אם כך הוא אינו מצד בחירתו רק כחיות רעות וכיון שלא תעשה ענין הבחירה רק לשמוע בקולי לא להנאתך ותהיה שליח מצוה א"כ לא יומשך לך נזק מצד הבחירה ותנצל ממה נפשך, והבן ודו"ק.
<b>ומעתה</b> יובן פסוקי הפרשה, הנה יעקב אבינו דן לעשו לזכות, שמצד בחירתו ורצונו הוא כאח לו רק רוב כעסו וקנאתו אונסו ומסיתו להורגו ולא נאה לברוח רק ברח למצות אמו וכאמור שע"י עשותו מצות אמו לא יומשך לו נזק ע"י הבחירה כי שלוחי מצוה אינן ניזוקין, ועתה כאשר שב לבית אביו אז הבין לפי סברתו כי טוב לו להכניע את עצמו לפני עשו ולהחזיקו כאדון לו ויהיה נקל בעיניו הריגתו ואז יחלש כעסו ויתגבר רצונו על כעסו ולא יעשה לו מאומה, וזהו וישלח יעקב מלאכים כו' ויהי לי שור וחמור שלא נתקיימו הברכות והריני נע ומטולטל ואתה אדוני, ולז"א ואשלחה להגיד לאדוני למצוא חן בעיניך כי ע"י הדברים אלו ישוב אפך כי יש לך פת בסלו וכאמור.
<b>ואמנם</b> האמת לא כך היה, אלא כדברי רבקה שמצד זדון לבו ורוע בחירתו רצה להרגו, ולכן כאשר ברח נתיאש מלעשות לו מאומה וגם כאשר שב יעקב כשמוע עשו אשר יעקב פרץ לרוב וסבור שכבר נתקיימו בו ברכות אביו הוי גביר לאחיך ושאר הברכות נתיאש ג"כ מלהרגו, ממילא כאשר שלח לו יעקב דברים אלו והקטין עצמו בעיני עשו ושהברכות לא נתקיימו אז נתעורר זדון לבו ורצונו ומצא מקום לרדוף אחריו. ולז"א וישובו המלאכים אל יעקב ואמרו לו שטעה בסברתו זאת, ואמרו באנו אל אחיך אל עשו, אע"פ שהיית אומר שהוא אחיך אינו אלא עשו ומזדון לבו רוצה להורגך וגם הולך לקראתך לשון הולך נאמר על מי שהולך ברצון גמור כמש"ה (במדבר כב, כב) ויחר אף אלהים כי הולך הוא, והוקשה למפרשי התורה הלא הש"י צוה לו לילך ופירשו כי הולך הוא ברצון גמור ע"ש ברצון לבו, נמצא יש ב' לריעותא באנו אל אחיך בשליחותך והכנעתך, גם הולך ברצון, וא"כ לא טוב עשית ששלחתנו אליו, וזהו המשל שאמר המדרש לכלב שהיה ישן כו' כי הוא ממש דומה לנמשל, כי כבר היה עשו ישן בדבר הריגתו כי נתיאש מעשות ליעקב מאומה כי נתירא ממנו בחושבו בדעתו כי רב הוא ויעקב עצמו עוררו בשליחותו והכנעתו אליו.
<b>ולז"א</b> הש"י לדרכו היה זה מהלך ואתה שלחת אליו ולז"א ויירא כו' ויצר לו, ר"ל מצד שנתוודע לו עתה שעשו ברצון נפשו רוצה להרגו לכן ירא מפניו כי אי אפשר לינצל מבעל בחירה אם לא בזכות רב ועוד ויצר לו על שליחות כי בשליחותו גרם כל זאת, ולכן התפלל לפני הש"י ויאמר אלהי אבי כו' הן אמת כי קטונתי מכל החסדים כו' ונמצא זכותי מועט וזה לרוב הענוה אבל באמת נפישי זכותיה אי אפשר לינצל מבעל בחירה, ואף על פי כן הצילני נא בין מיד אחי בין מיד עשו, פירוש בין אם מצד רצונו הוא כאח לי, בין אם הוא עשו והוא בעל בחירה, אף על פי כן הצילני נא דהא ואתה אמרת היטיב בזכותך איטיב בזכות אבותיך וא"כ אף אם הוא בעל בחירה ראוי שתצילני כיון שאתה מטיב לי בזכות אבות ואינהו נפישי זכותייהו ודו"ק והבן.
<b>ויירא</b> יעקב מאד כו'. במדרש ר' פנחס בשם ר' ראובן שני בני אדם הבטיחן הקב"ה ונתייראו הבחיר שבאבות והבחיר שבנביאים, הבחיר שבאבות זה יעקב כו' ואמר לו הקב"ה והנה אנכי עמך ולבסוף נתירא שנאמר ויירא יעקב, הבחיר שבנביאים זה משה כו' ואמר לו הקב"ה כי אהיה עמך ולבסוף נתירא שנאמר ויאמר ה' אל משה אל תירא אותו אין אומר אל תירא אלא למי שנתירא ע"כ. ודקדק בבינה לעתים מה הלשון בני אדם. ותו דהוה ליה למימר בקצרה בחיר שבאבות ובחיר שבנביאים הבטיחן הקב"ה ונתיראו. ותו באומרו ולבסוף נתירא ולא אמר בקצרה ונתירא וכדאמר בתחלת הדברים הבטיחן הקב"ה ונתיראו ולא אמר לבסוף נתיראו.
<b>ותירץ,</b> שר' ראובן בא להגדיל התימה יותר, כי מה שהבטיחן היה בראשיתן בעוד שלא הורגלו כ"כ בנבואה והיו אז בגדר בני אדם כשאר הצדיקים כי יעקב עדיין לא היה בבית שם ועבר, וכן למשה רבינו ע"ה היה מאמר כי אהיה עמך בתחלת שליחותו ומה שנתיראו היה בסוף כל הזמן אחרי היותם בחיר שבאבות ובחיר שבנביאים והוה ליה ללמוד ק"ו אם הובטחו מתחלה כל שכן אח"כ. ולז"א שני בני אדם הבטיחן, ר"ל בהיותם בגדר בני אדם הובטחו ונתיראו בחיר שבאבות ובחיר שבנביאים, ר"ל בהיותן בגדר בחיר שבאבות ובחיר שבנביאים נתיראו, והיינו נמי דקאמר אח"כ ולבסוף נתיראו, ר"ל בסוף אחרי היותו בערך רב עכ"ד. ואמנם לפ"ז השאיר ר' ראובן עליהם בתימה ואין זה במשמע.
<b>ונראה</b> לי לפרש לפי דרכו, דאדרבה בדברים אלו בא לתרץ הקושיות עליהם. והוא עם מה שכתבתי תכלית הידיעה שלא נדע, וכן בענין עבודת ה' מי שאינו עובד ה' כלל ידומה בדעתו שהוא צדיק גדול, ומי שהוא במדריגה גדולה בעבודת ה' ידומה לו שאינו עובד כלל, וכמאמרם ז"ל (ברכות ס"א:) כגון אנו בינונים, ולזאת והאיש משה עניו מכל האדם כי להיות בחיר הנמצאים היה שפל בעיניו יותר מכולם, וזהו תכלית המדריגות שידע שאינו עובד ה' כלל וכבר הארכנו בזה בריש פרשתן ובמ"א. וממילא שזה עצמו התירוץ על מה שנתיראו לפי שהובטחו בהיותן בגדר בני אדם ואז אפשר שהיו בעיני עצמם קצת מן הקצת ראוים לחסדי הש"י, משא"כ בסוף בהיותם בערך רב ורם אז היו שפלים בעיני עצמם ובלתי ראוים לאותה הבטחה לכן נתיראו.
<b>ובא</b> ר' ראובן ללמד דעת את העם בזה כי כל זמן שידמה האדם בעיני עצמו כי צדיק הוא ידע ביחוד שאין בו שום דבר ועדיין לא עבד את ה' כלל, ועשה ה' ככה בארץ לתכלית גדול היות הגאות והגאון הוא דבר רע מאד, לכן ברא אלהים את האדם בבחינה זו שכל מה שהוא צדיק יותר אזי עיקר צדקתו בהיות יודע בלבו שאינו כלום ובזה נצול מהגאות, כי אם באמת ובתמים הוא צדיק הוא נמאס בעיני עצמו ומיד שיכניס יצר הרע בלבו היותו צדיק ועובד אזי מתוך מחשבה זו ידע וישכיל שאינו צדיק, נמצא ממה נפשך יהיה תמיד שפל בדעתו והבן.
<b>מי</b> לך כל המחנה הזה אשר פגשתי ויאמר למצוא חן בעיני אדוני ויאמר עשו יש לי רב אחי יהי לך אשר לך. יש לדקדק וכי עשו הרשע שונא בצע, וכי יש לו די בכל חללי דעלמא. ותו יהי לך אשר לך מיותר, כי באומרו יש לי רב מובן כל זה. ויאמר יעקב אל נא אם נא מצאתי חן בעיניך ולקחת מנחתי כו'. יש לדקדק, וכי אהב יעקב את עשו שהיה חפץ להעשיר, הרי כל המנחה לא שלח לו אלא כמשליך פת לחם לכלב לבלי ישוך אותו ואחר שכבר נשקו ולא הרע לו למה יפצירנו בלקיחת המנחה. ועוד קשה אח"כ באמור עשו אציגה נא כו' אמר לו יעקב למה זה אמצא חן בעיני אדוני, והרי מעיקרא אמר בעצמו ששליחות המנחה היה למצוא חן בעיניו, ורש"י ז"ל הוקשה לו קושיא זו והוכרח לפרש שתיבת למה זה חלוק מתיבת אמצא כן ע"ש.
<b>והנראה</b> לי בדרך קרוב עם משארז"ל (עבודה זרה כ.) לא תחנם שאסור ליתן לעכו"ם מתנת חנם, והקשו התוס' בע"ז מההוא דבגאי ושאר דוכתי שנתנו מתנה לעכו"ם, ותירצו דבעכו"ם המכירו שרי שהוא בטוח שע"י המתנה יעשה לו העכו"ם לפעמים טובות ואין זה כמתנה אלא כמכירה. עוד תירצו דאפילו מתנה ממש הוא דאסור ליתן לעכו"ם היינו דוקא בעכו"ם עני שאין לו מה יאכל ובמתנה זו הוא מחייהו לכן אסור, אבל בעכו"ם עשיר שבלא זו המתנה יש לו הרבה שרי ע"ש.
<b>והנה,</b> מי יש לנו עכו"ם גדול יותר מעשו הרשע והוא אוהב גזל ובצע מאד, רק לא הוטב בעיניו מתנה זו בידעו כי יעקב ודאי לא יעבור על לא תחנם שאסור ליתן לעכו"ם מתנת חנם וחש שנותן לו המתנה כתירוץ הא' של התוס' ושרוצה ממנו להיטיבו טובות כנגדו ולא חפץ באלה, אלא חפץ שיהיה מתנתו בחנם לגמרי לא יצטרך להטיבו באחריתו. ולז"א מי לך כל המחנה כו', אף שכבר ידע ממוליכי המנחה שאליו הם שלוחים רק שאלו הלא אסור ליתן מתנת חנם, והשיב יעקב לפי תומו למצוא חן והיינו כתירוץ הא' של התוס', והשיב עשו אין הדבר כן כי יש לי רב ורשאי אתה ליתן לי כתירוץ ב' של התוס' ויהי לך אשר לך כי תיבת לך דרז"ל בכמה מקומות להנאתך ולטובתך, ר"ל אם אתה רוצה ליתן לי בשביל הנאתך שאיטיב עמך החזק לך ואיני רוצה בה, והוצרך יעקב לתרץ דיבורו הראשון ואמר אם נא מצאתי חן בעיניך ר"ל, ענין מציאת חן שאמרתי אין כוונתי שתיטיב לי אלא כוונתי ולקחת מנחתי מידי זהו כל החן שאדם חשוב כמוך יקבל מתנה ממני וכענין שאמרו רז"ל בקידושין, ולכן יפה אמר אח"כ למה זה אמצא כו' ונכון וקרוב ודו"ק.

Section 3

<b>תקסב</b>
<b>מי</b> לך כל המחנה כו'. עיין מה שדקדקנו לעיל איך היה עשו שונא בצע עד שאמר יש לי רב גם יהי לך אשר לך מיותר. ויאמר יעקב אל נא אם נא מצאתי חן בעיניך ולקתת מנחתי כו' קח נא את ברכתי אשר הבאת לך כי חנני אלהים וכי יש לי כל ויפצר בו ויקח. יש לתמוה, מה הבקשה וההפצרה הזו שהפציר בו ליקח וכי אוהב יעקב לעשו, הלא כל המנחה לא היה רק מחמת יראה ומאחר שכבר נשקו לא ירא עוד. גם יש לתמוה באומרו כפל דברים ולקחת מנחתי ואח"כ עוד קח נא כו', גם דתיבת ולקחת היא לשון עתיד. גם יש לדקדק דבתחלה גבי ולקחת אמר סתם מנחתי ולא אמר אשר הבאת לך ואח"כ גבי קח נא יהיב סימנא אשר הבאת לך. גם יש לדקדק באומרו כי חנני אלהים, הוה ליה למימר חנני ה' מדת הרחמים. ויאמר נסעה ונלכה ואלכה לנגדך, יש לדקדק מה כוונתו בזה ויאמר אדוני יודע כו' עד אשר אבא אל אדוני שעירה, יש לדקדק לאיזה צורך השטה בו הא לא היה רצונו כלל ללכת לשעיר, ורז"ל אמרו שהאריך לו הדרך. ויאמר עשו אציגה נא עמך מן העם אשר אתי ויאמר למה זה אמצא חן כו'. קשה הא מעיקרא אמר בעצמו כי חפץ למצוא חן בעיניו, ועמ"ש מקודם.
<b>וליישב</b> כל הדקדוקים נראה לי בדרך הלציי קצת ואעפ"כ הוא קרוב לשמוע. דהנה יעקב ועשו עשו חלוקה, ולקח יעקב עולם הבא כולו, ועשו כל עולם הזה. ולפ"ז לכאורה יפלא, איך נכנס יעקב בגבול עשו ולקח גם מעולם הזה ויפרץ האיש לרוב ויהי לו צאן ובקר ועבדים וכל העושר ההוא. אולם התירוץ הוא, דאדרבה, בשביל שלקח עולם הבא ומעולם הזה לא לקח כלום מוכרח שיתעשר מאד כי העשיר אין לו עולם הזה כלל כי באמת היא הדאגה הגדולה מכל הדאגות כי תמיד דואג על מסים וארנוניות שלוקחים ממנו היום מעט ומחר מעט ועל כל לקיחה ולקיחה יש לו צער מיוחד על איבוד דמיו, משא"כ העני כל עוד שיש לו לחם ומים אין טועם טעם דאגה ונהנה מעולם הזה. לכן אחרי אשר יעקב בחר לחלקו עולם הבא הוצרך להתעשר וכמ"ש בחובת הלבבות (שער הכניעה פ"ד) גדול נסיון העושר מנסיון העוני, כי העושר הוא נסיון גדול יתיחס למדת הדין ולא למדת הרחמים.
<b>והנה</b> עשו היה שונא ליעקב על כי לקח ברכתו, וכאשר שמע אח"כ כי פרץ יעקב חוץ מגדר הטבע רצה ליקח מאתו כל העושר ההוא באומרו כי שלו הוא מצד הברכות, לכן שלח לו יעקב מתחלה ויהי לי שור וחמור כו' לומר שאין זאת מצד הברכות כמ"ש רש"י ז"ל ואין לעשו חלק בהן, אכן עשו החזיק בסברתו לומר כולו שלו ולכן הוקטן בעיניו המנחה הזאת עם שהיה מנחה גדולה מ"מ הוקטן זאת בעיניו מאחר שהכל שלו, ולכן כאשר השיב לו יעקב ששלח לו מנחה זו למצוא חן השיב לו יש לי רב אחי, ר"ל מה מקום מציאות חן יש ע"י מנחה זו המעוטה הלא יש לי רב אצלך שהכל שלי, כי יהי לך אשר לך, ר"ל מה שבחרת לעצמך דהיינו עולם הבא מה לך לעולם הזה.
<b>וע"ז</b> תירץ לו יעקב את התירוץ הנ"ל דאדרבה להעדר עולם הזה מוכרח להיות עשיר להיות כל ימיו בדאגה ובצער על שיקח מאתו עשו בכל יום מעט מעט ויהיה בכל לקיחה צער חדש, משא"כ כשיקח מאתו הכל בפעם אחד יהיה נשאר עני ויהיה נהנה מעולם הזה והרי כבר בחר לחלקו רק עולם הבא. ולז"א אל נא תאמר כן ליקח הכל אלא אם נא מצאתי חן בעיניך ולקחת מנחתי מידי, ולקחת לשון עתיד, ר"ל הנח העשירות לפני כדי שיהיה לך גם לעתיד מה ליקח מעט מעט ויהיה בכל לקיחה צער חדש ולא יהיה לי הנאה מעולם הזה לעולם, ולעת עתה קח נא את ברכתי אשר הבאת לך לבד וכל העושר יהיה בידי כדי שתמיד אתה תקח מעט מעט. ואמר כי חנני אלהים, ר"ל טעות הוא אצלך שאתה סובר שהעושר יתיחס למדת הרחמים, אדרבה, מדת הדין הוא והוא העדר עולם הזה, לכן מוכרחני להיות עושר, ויפצר בו בדברים אלו ויקח המנחה והוטב בעיניו שישאר העשירות לפני יעקב ויעמול לעולם בשביל עשו שיקח ממנו מעט מעט בכל יום ויום מדוד והבא. ויאמר נסעה ונלכה ואלכה לנגדך, ר"ל בשלמא אם נדור יחד במדינה אחת שפיר דברת שאקח ממך מעט מעט, מה שאין כן כיון שאני דר בשעיר ואתה תדור בארץ מגורי אביך אי אפשר זאת לכן נלך בשוה ולך עמי לשעיר. ויאמר אליו אדוני יודע כו' אישתמוטי הוא דקא משתמיט והבטיחו שיבוא לשעיר רק משתמיט שאי אפשר לילך עמו בשוה.
<b>ויאמר</b> עשו אציגה נא עמך מן העם, כי ירא עשו פן משקר בו ולא ילך כלל לשעיר ורצה להעמיד אצלו שומרים מאנשיו שלא יניחוהו לילך לארץ אביו, וכראות יעקב כי לא יכול להשמט מפניו ושנתן עשו את עינו לקחת מאתו דוקא את הכל וכאשר בראשונה ע"י אליפז, הוצרך להשיב לו למה זה אמצא חן בעיני אדוני. ירצה, תמיהני עליך על גודל הנשיאות חן הזה אשר אני רואה כי נתת לבך ליקח הכל מאתי ולא ישאר בידי מכל העשירות מאומה כדי שאהנה מעולם הזה ולא אהיה בדאגה לעולם, תמיהני למה אמצא חן גדול כזה בעיניך, וזהו אמרו למה זה אמצא 'זה' דייקא, ר"ל שאמרתי לך תחלה למצוא חן בעיני אדוני היינו על לקיחת המנחה לבד אבל נשיאות חן זה שתקח מאתי את הכל איני חפץ בו, כי למה אמצא כ"כ חן בעיניך וכאומר לו כן וישב ביום ההוא כו' נתיאש מעושרו של יעקב נסע לדרכו סכותה כו' וק"ל. חסלת פרשת וישלח ת"ל

וישב



Section 1

<b>תקסג</b>
<b>וישב</b> יעקב בארץ מגורי אביו בארץ כנען. יש לדקדק כפל הלשון, ובמדרש רבה (בראשית רבה פד, ד) אברהם גייר גרים הדא הוא דכתיב ואת הנפש אשר עשו בחרן, יעקב גייר גרים דכתיב ויאמר יעקב אל ביתו כו', ביצחק לא שמענו כאן כתיב בארץ מגורי אביו מגיורי אביו ע"כ. והוא כענין אל תקרי מגורי אביו אלא מגיורי, ויש לתמוה למה הוציא המקרא מפשוטיה ומה ענין גרים לכאן. ורז"ל דרשו (בר"ר פד, ג) וישב יעקב ביקש לישב בשלוה קפץ עליו רוגזו של יוסף צדיקים מבקשים כו'. יש לדקדק מה ענין זה בכאן, ומדוע דוקא עכשיו ביקש לישב בשלוה. אלה תולדות יעקב יוסף בן שבע עשרה שנה כו'. ויש לדקדק מה חיבור אל הקודם ומה נפקא מינה בהודעת שנותיו היותו בן י"ז. מצורף לזה יבואר משארז"ל (נדה ע"ג.) תנא דבי אליהו כל השונה הלכות בכל יום מובטח לו שהוא בן עולם הבא כו'. וצריך ביאור, אם הוא צדיק גם בשאר דברים ודאי הוא בן עולם הבא, ואם הוא רשע מה בצע בתורתו ודואג ואחיתופל יוכיחו, גם מה הלשון אומרת מובטח לו כו'.
<b>נקדים</b> לבאר ענין סדום, ויגש אברהם כו' ונכתב בפ' וירא וע"ש מ"ש לתרץ קושית נזר הקודש על דברי המדרש רבה: לוט וצרפית אמרו דבר א' צרפית אמרה עד שלא באת אצלי היו שוקלין מעשי ומעשי אנשי עירי והייתי נחשבת לצדקת ועכשיו באת אלי להזכיר עוני, לוט אמר עד שלא הלכתי אצל אברהם היה הקב"ה רואה מעשי ומעשי אנשי עירי כו'. והקשה שם דאין זה שייך רק גבי בשר ודם, משא"כ הש"י ידיעתו מקפת ברחוקים וכולם כקרובים אצלו. תו קשה דבכמה מקומות מבואר דצדיק מגין על עירו או על ארצו כפי צדקתו, ואיך נאמר שנמשך ח"ו רעה מישיבת הצדיק בעיר. וביארנו שם להסביר תירוצו ע"פ משל. היוצא משם דכשהצדיק יושב בעיר אזי כל הניצוצות שמוציאין כל אנשי העיר ע"י מצות נדבקים כולם בהצדיק, וכמשל הבעטליר הא' ע"ש. והתקנה לזה כששומעים תוכחתו או שופט משפטן אזי כולם חוזרין לאנשים המוציאים, וג"כ מרויחים בזה שבאמצעות הצדיק עולים תיכף למעלה.
<b>ויש</b> לרמוז בפסוק פרשה זו ויתן שר בית הסוהר ביד יוסף את כל האסורים אשר בבית הסוהר ואת כל אשר עושים שם הוא היה עושה, שאין לזה ביאור עד שהוצרך התרגום לאפוקי קרא ממשמעותיה ולפרש על מימריה הוי מתעביד. ולדרכנו ירמוז, כי הניצוצות הם בבית הסהר ביד הקליפות, ויקרא ראש הקליפה בכל דור שר בית הסהר והניצוצות קדושות הם אסורים והצדיק נקרא יוסף כנודע שיוסף הוא הצדיק, ונודע ג"כ כי יוסף ליקט הניצוצות ממצרים כמש"ה וילקט יוסף את כל הכסף כו', וענין ליקוטו כי נשתדל במקום שאין אנשים, ולכן בכל מדינות מצרים כל מי שהיה עושה איזה מצוה השייך לבן נח והוציא איזה ניצוץ הכל הגיע אליו, נמצא לא נשאר בידם מאומה כאלו לא עשו כלל ורק הוא היה העושה, ממילא ויתן שר בית הסהר ביד יוסף את כל האסורים של בית הסהר שכל הניצוצות הגיעו לידו שהוציא בצדקתו ואפילו כל אשר המה עושים הוא היה העושה ולא הם. וסיפר ענין זה על יוסף במצרים, וירמוז על כל צדיק וצדיק בדורו בהיותו משתדל במקום שאין איש. וביאורו של התרגום יש לפרש שהוא התקנה שאמר יתרו למשה רבינו ע"ה כפי שביארנו שם שאפילו המעשה אשר יודעים מעצמם לעשות יעשו הכל ע"פ הצדיק, וזהו וכל אשר המה עושים מעצמם שידוע להם, אפילו הכי על מימריה הוי מתעביד וק"ל.
<b>הנה</b> לפי הנ"ל האדם היושב בעצמו ואינו דבוק לצדיק וקדוש בישראל לצייתו ויורהו מדרכיו, עם היות שעושה מצות מ"מ אינו בטוח בעולם הבא כי פן כל הניצוצות קדושות ילכו להם אל הצדיק. אכן ארז"ל בזהר הקדוש (זהר ח"ג קנ"ז:) לזימנין בקרטליתא דעניא תשכח מרגניתא. הענין, כל א' מישראל יש לו אחיזה ודביקות נשמתו בתורה, יש אשר לו בית האחיזה בתורה מעט ויש מהרבה כפי כח השגתו, אמנם חלק של א' לא ימצא השני אף שהוא גדול ממנו כי הוא חלק של זה הקטן, ולכן לפעמים תלמיד חכם קטן יימר מלתא מה שלא יאמר הגדול ממנו, והיינו בקרטליתא דעניא תשכח מרגניתא, ורצו לשמוע תורתו עם היותו בגדר עני לנגדם כי זהו חלקו. ממילא הניצוצות שאדם מוציא ע"י לימוד תורה שמחדש לפי שכלו, אזי עי"ז בטוח שיש שכר טוב בעמלו, כי הניצוץ ההוא אי אפשר להתדבק בהצדיק כי הוא חלק הנוגע לנשמתו יהיה לו לבדו. ועז"א כל השונה הלכות בכל יום (כי צריך לתקן בכל יום ויום כנודע) אז מובטח לו שהוא בן עולם הבא עי"ז, משא"כ ע"י שאר המצות אף שעושה בכל יום אינו מובטח על עולם הבא פן הוא אינו עושה כלל רק נחשב למעשה הצדיק, אבל ע"י לימוד תורתו מובטח לו וכאמור וק"ל.
<b>ובכן</b> נבוא לבאר אלה מקראי קודש פסוקי הפרשה שהתחלנו. הנה, ענין האבות שהיו גרים תמיד נדים ונעים הוא ע"פ מ"ש באור החיים כי יש ב' מיני ניצוצות קדושות תוך הקליפה, א' הם שאינם כל כך בשביה והם יוצאים באמצעות הלידה כאברהם מתרח, ורחל ולאה מלבן, וכדומה. ויש ניצוצות קדושות הנדבקים ממש בקליפה ואי אפשר להם ליכנס בקדושה אם לא ע"י הצער והיסורין של איש יהודי אשר הוא בגלות תחת ידי העכו"ם המתיחסת לקליפה ההיא ע"ש שפירש פסוק (עובדיה א, כ) וגלות החיל הזה לבני ישראל אשר כנענים, ר"ל כי בכנען דבוקים הניצוצות קדושות עד מאד אי אפשר להוציאם רק ע"י צער ויסורין, והיינו לבני ישראל, הם הניצוצות קדושות, אשר כנענים, ר"ל שנחשבת כאלו הם כנענים כי הם דבוקים מאד ע"ש. ולזה האבות היו גרים שם בארץ כנען ולא היה להם שלום, כדי להוציא אלו הניצוצות הקדושות הדבוקים בכנען, ובהוצאות ניצוצות קדושות אלו אי אפשר שלא יצאה מהם עמהם מה מהקליפה מחמת רוב דבקותם ועי"ז נעשו גרים, כי מעט מהקליפה נהפך ונתבטל בניצוצות קדושות ההוא ונהפך לקדושה.
<b>וזהו</b> ענין בארץ מגורי אביו בארץ כנען, שענין הגירות של יצחק היה עבור ארץ כנען ששם הניצוצות קדושות דבוקים מאד וצריך גירות, וע"ז שפיר דריש במדרש רבה אל תיקרי מגורי אלא מגיורי, ר"ל שהגירות שלו היה לצורך גרים. ואמנם בבוא יעקב מלבן והוצרך ללכת לארץ אביו מחמת שהוא ארץ ישראל וגם לקיים כיבוד אב, חשש לנפשו מאד, כי לרוב הענוה שבו לא היה נחשב בעיני עצמו למאומה נגד אביו ובפרט שאביו כבר פסק היצר הרע ממנו וכבר ייחד הש"י שמו עליו בחייו, וא"כ חשש יעקב מאד, כי אמר הן בהיותו בבית לבן במדינה אחרת הנה במקום שאין אנשים השתדל להיות איש ושם עשה חיל וקיבץ ניצוצות קדושות הרבה, משא"כ בהיותו אצל אביו אי אפשר לו לעשות שום מצוה כי כל הניצוצות קדושות ילכו אצל אביו. ועם היות שיעקב אבינו ע"ה המובחר שבאבות וכפי האמת בהיותו יושב אצל אביו אזי גם שניהם יעשו חיל, מ"מ הוא לרוב הענוה שבו עלה בלבו מורא זו, ולזה רצה יעקב אבינו ע"ה ליתן עצות בנפשו שגם בהיותו אצל אביו יוכל ללקט ניצוצות קדושות.
<b>ולהסביר</b> דבר זה צריך לבאר קצת. הנה כתבנו בפרשיות הקודמות איך העשר קדושות ניתנו באדם והם שכליות ומדות אשר בהם יעבוד את ה', וצריך האדם ליכנס בהן ממטה למעלה, וראשונה יכנס במדת המלכות ובה הרבה מדות ראשיתם הוא כבוד אל, ואח"כ יראה מלפני ה', ואח"כ צדקה וכל גמילות חסדים, ואח"כ מדיבור כאשר ביארנו שם באורך כי הדיבור של תפלה הוא דברים העומדים ברומו של עולם, כי המלכות נקראת עולם, והתפלה היא המדריגה העליונה שבה וצריך להקדים לה הכבוד לה' ויראה ויהיב פרוטה לעני והדר מצלי. וקרוב לענין זה ביארנו, כי הנה יוצר הרים ובורא רוח ומגיד לאדם מה שחו (עמוס יא, ב), הענין הוא, כי איש ההמוני לא יאמין בתחלת ההשכלה איך דיבורי התפלה עומדים ברום עולם ובונים עולמות וכל העולמות תלוים בזה, רחוק הדבר בעיניו, כי הלא דיבור בעלמא הוא אין בו גשם וממשי.
<b>אך</b> נשכילהו, דאדרבה, כל עוד שיותר הדבר רוחני תגדל כחו יותר, כאשר אנו רואין כי שוטרי המלך הם אנשים בריאים מאד בגשמיותיהם ורודים בעם, וממשלתם קטן מאד, והשר שעליהם אין גבורתו כל כך כי יותר דק הוא וחלש מהם, ולכן ממשלתו יותר מהם, וכן בריבוי מדריגות השררות עד המלך כי הוא הדק וחלש בטבעו יותר מכולם וממשלתו על הכל. וכן הוא ענין הלב המלך באיברים וחלש ודק שבכולם. ולכן מעט מהרוחניי גדול כוחו יותר ויותר מהרי ברזל ונחושת גדולים וחזקים, כי הרוחני החופף עליהם הוא קיומם ובלעדו יתבטל לאפס ותוהו. ומזה ראיה על התפלה, עם היותו הדיבור קרוב לרוחני המחשבה והכוונה שבו יותר רוחני, לכן כפי רוב רוחניותם תגדל כחם. ולז"א תדעו כי הנה יוצר הרים ובורא רוח, כי נודע שעולם הבריאה חשוב יותר ויותר מיצירה, הנה הרים החזקים הם בחינת יצירה, ורוח החלש להיותו רוחני הוא בחינת בריאה, כי הרוחניות כחו יותר ויותר מהגשמי כעלה לעלול, וזה מגיד לאדם (מלשון מגיד לך הכתוב) מה שיחו מה כחו וכאמור וק"ל.
<b>הנה</b> בכל מדות האלה נכנס במדות המלכות, ואח"כ יכנס האדם במדת היסוד ראשיתו הוא השלום כי כן כינוי מדה זו, וענינו באדם, כי אחרי שירא את ה' לא יתקוטט עם אדם וכבר תיקן דיבור שלו לא ידבר לשון הרע ממילא יהיה עי"ז אהוב לכל ושלום יהיה מכל עבריו מסביב, גם במדה זו תלוים כל מצות השייכים לברית הקודש. ואח"כ יכנס לבחינה שבמדה זו שנקרא טוב, והוא העולם התענוג שמי שבא עד שם מרגיש תענוג רב בעובדו את ה', והאיש ההוא זוכה לב' שלחנות. ולז"א (דברים כח, מז) תחת אשר לא עבדת את ה' אלהיך בשמחה ובטוב לבב מרוב כל ועבדת את אויביך, ר"ל כי מי שלא הגיע למדה זו חושש ה' מליתן לו טוב עולם הזה פן יערב לו טוב הזה ורם לבבו או יאכל שכרו בעולם הזה, משא"כ מי שהוא בעולם התענוג אזי כל טוב עולם הזה לאין נחשב לו נגד תענוג מצות ה' ונמאס בעיניו כל טוב עולם הזה ולכן אין חשש שיתקלקל האדם ויחמיץ ח"ו ע"י טוב עולם הזה ולכן זוכה הוא לב' שלחנות.
<b>ולז"א</b> תחת אשר לא עבדת כו', ר"ל ע"י שרם לבבו בטוב עולם הזה, היות לא השיג מתיקות ותענוג עבודת ה' בשמחה, ולכן מוכרח שיקבל גירות ולא יהיה לו טוב עולם הזה, כי אז יעבוד יותר את ה'. וזהו הביאור בברכת המזון ושלום וכן טוב ומכל טוב לעולם אל יחסרנו, ירצה, שאנו מבקשים יעזרנו ה' לבוא למדה זו אשר ראשיתה שלום, וגם נקרא כל כידוע, ונקרא ג"כ טוב לרוב התענוג אשר שם. וכאשר נרגיש תענוג זה בעבודת ה' אזי מכל טוב לעולם אל יחסרנו, ר"ל אף שיתן לנו כל הטוב השייך לזה העולם הגשמי אף על פי כן אל יחסרנו שלא נתקלקל עי"ז להיות ח"ו איזה חסרון בנפש ואז יתן לנו ה' ב' שלחנות וק"ל. ואחרי מדה זו יש עוד מדות רמות אשר צריך האדם לילך בהם ממדריגה למדריגה, ומי שהוא במדריגת הטוב שאמרנו בקל ללקט משם ניצוצות קדושות, כי נודע שעם כי את זה לעומת זה עשה ויש רע סביבות הטוב אבל מדה זו עולם התענוג איננו ברע כי אין ברע שום תענוג, ולכן הזוכה לשני שלחנות אזי מכל תענוג עולם הזה מוציא ניצוצות הרבה בקלות עבור כי אין רע דבוק במדה זו.
<b>ואמנם</b> האבות היה שורשם במדות גבוהות יותר מזה העולם התענוג כידוע. ואעפ"כ לא זכו לב' שלחנות, כי הוצרכו להיות גרים לעולם להוציא על ידי זה ניצוצות קדושות הדבוקים ברע כמש"ל בשם אור החיים. ולכן כאשר חשש יעקב אבינו ע"ה בהיותו יושב בארץ אביו אזי כל הניצוצות הקדושות ילכו לאביו עלה בלבו לישב בשלוה בתענוג עולם הזה ויוציא משם ניצוצות קדושות אשר אין זה מענינו של יצחק כי הוא למעלה מעולם התענוג ומלקט ניצוצות קדושות מתוך הרע אשר לשם צריך כח גדול ולהוציא על ידי גירות ועינוי, משא"כ הוא יוציא ע"י תענוג ששם בקל להוציא ותולדות אלו ישארו שלו שלא ילכו הניצוצות לאביו. ואם אמנם גם מדתו של יעקב הוא וי"ו רברבא והוא למעלה מעולם התענוג, מ"מ אחר שכבר נולד יוסף שהוא עולם התענוג וי"ו זעירא ויעקב ויוסף המה לאחדים כידוע חשב יעקב שיתחבר עם יוסף ושניהם גם יחד יוציאו ניצוצות קדושות ע"י ישיבת שלוה. ולז"א וישב יעקב בארץ מגורי אביו שגר אביו וגייר גרים בארץ כנען כמש"ל, וחשש שמא יעשה הבן אצל אביו ולא יהיה נחשב למאומה, לז"א וישב ודרז"ל ביקש לישב בשלוה ועז"א הכתוב שאע"פ שדר אצל אביו אלה תולדות יעקב יוסף והוא בן י"ז שנה כמנין טוב שהוא עולם התענוג הנקרא טוב ויהיה אלה תולדותיו.
<b>כל</b> זה היה לפי ענוה שביעקב אבינו ע"ה, אבל ה' ידע האמת שאצל יצחק מ"מ גם הוא יעשה חיל וצריך גירות להוציא הציצוצות קדושות הדבוק בהרע כדברי אור החיים, לכן מה עשה ה' קפץ עליו רוגזו של יוסף שנאבד ממנו והיה סבור שאינו בעולם ושוב לא ישב בתענוג כל ימי אשר לא היה יוסף אצלו, ממילא הוציא ניצוצות קדושות ע"י גירות ועינוי. אמנם בסוף ימיו בבואו למצרים אל יוסף, אז היה חיים טובים אצלו ונתחבר ביוסף ושם נגמר מחשבתו. ואמר הכתוב ויחי יעקב בארץ מצרים י"ז שנה גימטריא טוב ושם עבד את ה' עם יוסף בהיותו יושב בשלוה ותענוג וטוב ושם עשה חיל והוציא ניצוצות קדושות בעבודה זו אשר מצד התענוג וטוב והבן, והאלהים ישימנו מאנשי עבודתו המתענגים בו לעולם אמן.

Section 2

<b>תקסב</b>
<b>ויחלום</b> יוסף חלום ויגד לאחיו ויוסיפו עוד שנוא אותו ויאמר אליהם שמעו נא החלום הזה אשר חלמתי כו'. יש לדקדק באומרו ב' פעמים ויחלום ויגד לאחיו ואח"כ ויאמר אליהם שמעו כו', ממה נפשך, אם תחלה היה חלום אחר מלבד חלום האלומים מדוע לא נתפרט גם הוא בפסוק, ואם הוא עצמו אותו החלום יש כפל בפסוק והיה די באומרו ויחלום יוסף חלום ויאמר לאחיו שמעו נא החלום כו'. ותו יש לדקדק בהכפל לשונו באמרו החלום הזה אשר חלמתי, והיה די באומרו שמעו נא אשר חלמתי. עוד יש לדקדק באמרו אח"כ ויחלום עוד חלום אחר ויספר אותו לאחיו ויאמר הנה חלמתי חלום עוד והנה השמש כו', והוא כפל באומרו ויחלום עוד חלום אחר, כי באומרו ויחלום עוד חלום די, או כשיאמר ויחלום חלום אחר די, ולמה לכתוב תיבת עוד וגם תיבת אחר שניהם גם יחד. גם באומרו לאחיו הנה חלמתי חלום עוד, מיותר תיבת עוד, ולמה בחלום האלומות לא אמר לשון עוד אף שכבר הגיד להם תחלה חלום אחר כנראה מפשט הכתובים. עוד יש לדקדק באומרו ויגער בו אביו ויאמר לו מה החלום הזה אשר חלמת כו', (דתיבת אשר חלמת מיותר. ובאומרו) הבוא נבוא פירש"י והלא אמך כבר מתה והוא לא היה יודע שהדברים מגיעים לבלהה ורבותינו למדו מכאן שאין חלום בלא דברים בטלים ויעקב נתכוין להוציא הדבר מלב בניו שלא יקנאוהו בכך אמר לו הבוא נבוא כשם שאי אפשר באמך כך השאר בטל עכ"ל.
<b>ויש</b> לתמוה במאמר הזה הרבה. חדא, כיון שפירש תחלה והוא לא היה יודע שהדברים מגיעים לבלהה על כרחך צריך לומר מה שלא פירש שאמר כן לפנים בעלמא שלא יקנאוהו, היינו משום דמסתמא אם יעקב ידע אינהו נמי ידעו כי ודאי מסר להם יעקב כל החכמות, לכן הוצרך לומר שגם מיעקב נעלם זאת, וא"כ למה אח"כ בדברי רבותינו מפורש שאמר יעקב לפנים. תו יש להקשות באומרו ורבותינו למדו מכאן כו', כי תיבת למדו שייך בדבר הנלמד בדיוק או דרש, משא"כ דבר זה הלא ראינוהו מפורש שחלם לו על אמו שכבר מתה. ותו, כיון שבאמת קיימא לן דאין חלום בלא דברים בטלים כמו שלמדו חז"ל (ברכות נה.) מפסוק (ירמיהו כג, כח) מה לתבן את הבר, א"כ למה נצטרך לפתור שהדברים מגיעין לבלהה. ותו דאדרבא תיקשי טובא, כיון שהדברים מגיעין לבלהה א"כ לא היו שום דברים בטלים תוך אותו החלום והרי זה סותר מה דקיימא לן אין חלום כו' שהיא הלכה ברורה. תו יש לדקדק, דהוה ליה לרש"י לפרש לפי דברי רבותינו שהשבטים לא ידעו דאין חלום בלא דברים בטלים דאילו ידעו א"כ לא הוציא מלבם כלל.
<b>והנראה</b> לתרץ כל זה בדרך קרוב ושאין שום מחלוקת בין ב' הפירושים שברש"י ז"ל, והכל אחד. בהקדם מ"ש הגאון כנסת יחזקאל בס' מים יחזקאל בפרשת מקץ על פסוק ועל השנות החלום אל פרעה פעמים כי נכון הדבר מעם אלהים וממהר האלהים לעשותו עם מה שיש בזהר הקדוש כי יש ב' מיני חלומות א' ע"י מיכאל וא' ע"י גבריאל והם חלומות המתקיימים (כמשארז"ל ברכות נ"ה:) כאן ע"י מלאך כו', ויש בכל אחד מעלה וחסרון. הא' יש בו מעלה שכל דבריו מתקיימים אין בו שום דבר בטל, רק שלפעמים יגיד על זמן רחוק לא בקרוב יבא ולפעמים יגיד על העתיד להיות לזרעו אחריו עיין במדרש סדר הזה. והשני הוא להיפוך, יש בו דברים בטלים הבלתי מתקיימים אולי על חלום זה ארז"ל (שם) אין חלום בלא דברים בטלים אבל בא יבא בקרוב דבר המתקיים ממנו. נמצא כאשר רוצה הש"י להראות חלום לאדם אשר ידע שיבוא בקרוב ושיתקיים כולו אז שולח אליו החלום ההוא פעמיים פעם אחת ע"י מיכאל ופעם ע"י גבריאל ואז יש לו ב' המעלות גם יחד. ולסבה זו חלומו של פרעה שנתקיים כולו כאשר פתר יוסף כל דיבור ודיבור מהחלום ההוא ולא היה בו שום דבר בטל, וגם היה מעותד לבוא תיכף לכן חלם לו החלום ההוא ב' פעמים בסגנון א' ממש דהיינו הפרות והשבלים, ולז"א יוסף ועל השנות כו' הוא לסבה כי נכון כו' (מלשון אמת נכון הדבר) שכולו אמת וגם וממהר האלהים לעשותו שיש לו ב' המעלות גם יחד לכן הוכרח לחלום פעמיים וכאמור עכ"ד וש"י.
<b>הנה</b> כי כן נאמר שקרה גם ליוסף, כי הראה לו ה' היותו מלך על אחיו בימיו ובימיהם ולא יגיד לעתים רחוקות על זרעו, וגם שאין בו שום דבר בטל, לכן חלם לו ענין אחד ב' פעמים. ולז"א ויחלום יוסף חלום ויגד לאחיו ויוסיפו עוד שנוא אותו, אבל עדיין לא גבר בהם השנאה כל כך כי היה אפשר או לעת רחוק מאד יגיד על צאצאיהם אחריהם, או אם בקרוב יבא יש בו דברים בטלים ולא יתקיים כל כך כפי המובן מהחלום ההוא בשלימות, ולא סיפר הכתוב כאן מה הוא החלום כי סמך על שיסופר בפסוק שאחריו כי חלום א' חלם לו ב' פעמים כאשר יבואר.
<b>אמנם</b> אח"כ חלם לו חלום ההוא עוד הפעם ויאמר אליהם שמעו נא החלום הזה אשר חלמתי, ר"ל שמעו חלום זה אשר כבר חלם לי ועתה חלמתי עוד הפעם, וא"כ מוכח שיתקיים כל ענין המלוכה וגם בקרוב בימיהם, לזה צעקו המלוך תמלוך 'עלינו' דייקא, וכי אתה סבור למלוך עלינו ממש, ואפילו אם משול תמשול בנו ממשלה בעלמא ג"כ אי אפשר. אח"כ אמר הפסוק ויחלום עוד חלום אחר, ר"ל שגם חלום אחר חלם לו ב' פעמים. וזה ויחלום עוד חלום, ר"ל שמה שחלם לו פעם אחת חלם עוד, והוא חלום אחר כשם שהראשון מענין האלומות חלם לו פעמיים כך זה של השמש והירח חלם לו פעמיים. ויספר לאחיו ויאמר הנה חלמתי חלום, ר"ל מה שהיה כבר חלום עתה חלם לי שנית.
<b>ועל</b> זה גער בו אביו ויאמר לו מה החלום הזה אשר 'חלמת' דייקא, ר"ל וכי אפשר שחלום זה חלמת כבר דא"כ אין בו דברים בטלים וגם יבא לזמן קרוב הבוא נבוא כו' והלא אמך כבר מתה, וא"כ או יש בו דברים בטלים, או אם יתקיים כולו לתחיית המתים (כמבואר במדרש) א"כ לא יבא בקרוב עד עת קץ, וא"כ אי אפשר שחלם לך חלום זה פעמים, והיינו דקאמר מה החלום הזה אשר חלמת דבשלמא אם חלם לך פעם אחת היה אפשר או שחלום הירח הוא דברים בטלים או שיבא לעת קץ אבל מה שאמרת שחלם לך ב' פעמים זה אי אפשר.
<b>וע"ז</b> פירש"י והוא לא היה יודע שהדברים מגיעין לבלהה ולכן אמת יש בו ב' המעלות שאין בו דברים בטלים וגם יבא בקרוב. ועל זה שפיר פירש"י ורבותינו למדו כו', ר"ל כי מדיוקא למדנו זאת, מדלא הקשה לו יעקב רק על שחלם פעמיים מוכח דאלו חלם לו פעם אחת הוי אתי שפיר, מזה מוכח דאין חלום בלא דברים בטלים דהיינו כשחלם פעם אחת יצוייר שיהיה בו דברים בטלים וכאמור, אבל על חלום זה של יוסף צריכין אנו לפתור שמגיע לבלהה דכיון שחלם לו פעמים אין בו דברים בטלים. וע"ז כתב רש"י ויעקב נתכוין להוציא מלב בניו ולא קאי זה על דברי רבותינו בלבד דהרי כבר ביארנו שאין דרש רבותינו חולק כלל על פירוש הראשון והכל אחד, אלא הוא ענין בפני עצמו שיעקב אמר זאת להוציא מלב בניו כו' כשם שאי אפשר באמך, ר"ל שע"ז אי אפשר שחלם לו ב' פעמים כך השאר כו' והבן שנתישבו כל הקושיות שכתבנו ודו"ק.
<b>והנה</b> אנחנו מאלמים כו' והנה קמה אלומתי וגם נצבה. הכפל לשון ביאר רש"י ז"ל דקמה יאמר על הקימה הראשונה שקמה ונזקפה משכיבתה, ונצבה יאמר שנשארה כך על עמדה בזקיפה לא נפלה מזקיפתה. יראה רמז הכפל ענין החלום בזה עם מה שביארתי מה שארז"ל (פאה א, א) אלו דברים שאדם אוכל פירותיהם בעולם הזה והקרן קיימת לעולם הבא, דיש להקשות מכיון שאמר שאוכל את הפירות ידעינן ודאי שהקרן נשאר כיון דאינו אוכל מאומה מהקרן, וא"כ מיותר מה דקאמר תו והקרן קיימת כו'.
<b>והנראה</b> לי פשוט כי נודע שהעשירות לאדם הוא נסיון וסכנה עצומה (וכענין שבארתי בפ' וישלח בענין יש לי רב וכל ההמשך ע"ש) כאומרו (דברים ח, יד) ורם לבבך ושכחת כו', והוא סבה לאבידת מצותיו ומעשים טובים מה שעשה קודם עושרו ח"ו, מאחר שלבסוף בעשרו ירום לבבו וישכח ה' עושהו. וידוע כבר מה שפרש"י בפרשת בחקותי ענין שבע העבירות שונא החכמים ומואס במצות כו', ויוכל א"כ בודאי להיות תוהא על הראשונות דבהאי גוונא אמר הנביא (יחזקאל יח, כד) כל צדקותיו אשר עשה לא תזכרנה לו, וא"כ העשירות לאדם סכנה. אמנם אין זאת בעשירות שנותן הש"י לאדם בהשגחה לא מצד המזל אלא לזכות מצוה שקדם לו בטרם היותו עשיר, ודאי דמעשירות זה לא יומשך שום רע חס ושלום, כיון דהעשירות הוא שכר מצוה הבא מאת ה' ושכר מצוה מצוה ודאי לא יגרום לעבירה דא"כ אינו שכר אלא עונש. וזש"ה (משלי י', כב) ברכת ה' היא תעשיר ולא תוסיף עצב עמה, ר"ל כשהברכה רק מה' לסבת זכות מצוה אז לא יומשך ממנה עצב ח"ו.
<b>ואחשוב</b> שזה ג"כ כוונת התנא (אבות ד, יא) כל המקיים את התורה מעוני סופו לקיימה מעושר, דלכאורה יפלא איך הבטיחו התנא שיתעשר, הלא כמה צדיקים זכותם שמור לעולם הבא ואינם אוכלים בעולם הזה כלל. ותו דהוה ליה למימר סופו להתעשר, מאי לקיימה מעושר דקאמר. ויובן עם הנ"ל, דאין התנא מבטיחו כלל להתעשר, אלא הכי קאמר אם אנו רואין מי שמקיים התורה בהיותו עני והתורה מצילתו מהחטא כנודע אז אם יתעשר אח"כ ודאי שהעשירות הוא לו שכר מצותיו אזי בטוחים אנו שלא יתבטל כלל מהתורה ולא יחטא ע"י העשירות כיון שעשירותו הוא שכר מצוה אי אפשר שיומשך ממנה רע, דא"כ איננו שכר אלא עונש.
<b>וז"ש</b> סופו לקיימה מעושר, ר"ל בטוחים אנו שאף אם יתעשר יקיים התורה ולא יבוא למדריגת ורם לבבך. וכן אמר ההיפוך, וכן המבטל את התורה מעושר סופו לבטלה מעוני, אין רצונו להבטיחו בעוני דכמה רשעים משלם להם הקב"ה שכר מצותם בעולם הזה ואינו מענישם, אלא ירצה להאמור דכמ"ש בענין העושר כך הוא לענין העוני דלפעמים העוני דבר טוב מאוד לאדם ויאה עניותא לישראל (חגיגה ט:) כי העני לבו נשבר ונכנע בקרבו והכנעה הוא שורש לתשובה ולכל מדות טובות לתורה ומעשים טובים וכמה פעמים עשה דוד המלך ע"ה השתדלות לעשות עצמו עני ואמר (תהילים פח, א) כי עני ואביון אני וארז"ל שהניח כתרו לארץ, ור"ל שעשה השתדלות להכניע לבו וירגיש בעצמו הכנעה כהכנעת עני דבודאי לא ידבר שקר ח"ו להש"י לומר כי עני ואביון אני זולתי אם הרגיש תחילה שכבר לבו נשבר ונכנע כעני, נמצא דא"כ ע"פ הרוב נמשך כל טוב מהעוני.
<b>אולם,</b> לא יהיה כך במי שהש"י מענישו בעוני לסבת עבירות שקדם לו בעשרו זה ודאי אין העניות מביאו למדות טובות זולת על צד הבחירה כי הבחירה לעולם חפשית ואנו מדברים כאן מהנמשך ע"פ ההוה והטבע דא"כ איננו עונש אלא שכר, ומבואר בזהר (זהר ח"א ס"ג.) בענין המבול שהיה צריך נח להסתתר בתיבה דכיון שניתן רשות למשחית אינו מבחין, והקשה הא לא היה שם משחית רק מים, ותירץ דכל עונש מחבלא אזיל בגוויה כידוע, הרי דכל שכר מסטרא דקדושה ולכן ברור שלא יומשך ממנו רע, אבל כל עונש מס"א ואינו מושך לטוב. ולז"א כל שהוא רשע בעושרו סופו לבטלה מעוני, ר"ל ודאי אף כשיעני יהיה רשע כיון דהעוני ודאי הוא לו לעונש על עבירות וק"ל.
<b>ונראה</b> לי ששני הענינים הללו יחד מבוארים הם בפירוש בפסוק באומרו אם בחוקותי תלכו ונתתי כו' ואחר כל הברכות סיים ונתתי משכני בתוככם ולא תגעל נפשי אתכם, שלכאורה מחוסר ביאור. אלא הכונה פן תאמרו שהברכות אלו אליה וקוץ בה, שלפעמים עשירות מביא לידי רם לבב והמתגאה אין אני והוא יכולין לדור (סוטה ה.) כי שנאוי ומשוקץ המתגאה לפני הש"י, נמצא שהעשירות מביא סילוק שכינה ח"ו, לז"א כי אין זה אלא בסתם עשירות, משא"כ עשירות שבא אם בחוקותי תלכו אז אף אחר כל הברכות הללו ונתתי משכני בתוככם ולא תגעל נפשי אתכם, שזה העושר לא יביאכם לידי גאוה שיומשך ממנו געילת נפשי אתכם, ובתר הכי קאמר ואם לא תשמעו כו' אף אני אעשה זאת לכם והפקדתי כו', ירצה, בל תאמרו שאין זה נחשב כלל קללה אצליכם כי העוני והיסורין יביאו אתכם למדות טובות. כי אין הדבר כן, אלא שאם לא תשמעו כו' אזי אני אעשה זאת לכם, ר"ל זאת עצמו אעשה לכם שהעוני והיסורין יבטלו אתכם מכל מדות טובות כיון שהם עונש על עבירות והעונש מס"א ודאי לא יומשך טוב מזה וק"ל.
<b>ואחזור</b> אל הענין דהיינו דקאמר אוכל פירותיהן בעולם הזה, ובל תדאג דע"י אכילת הפירות בעולם הזה יוכל להפסיד הקרן כולו ע"י העושר, לז"א שמובטח הוא שהקרן קיימת לו לעולם הבא ואיננו מסוכן ע"י העשירות. והוא האמור כאן גבי יוסף שראה בחלום איך יבוא לידי מלכות ובל ידאג אולי ירום לבו וישכח ח"ו ה' עושהו הראו לו כי המלכות יהיה לו לשכר היותו צדיק וע"י מעשה אשת פוטיפר זכה לזה ממילא לא תביאהו הגדולה לשום רע ח"ו עד שיהיה ח"ו אותו הרע סבה לנפילתו כיון שהגדולה היא שכר צדקותיו. וזה שרמזו לו קמה אלומתי וגם נצבה, דהיינו שנשארה על עמדה כי לא נמשך לו מהגדולה שום מדה רעה.
<b>ועל</b> זה התרעמו אחיו לומר המלוך תמלוך עלינו אם משול תמשון בנו, שהוא כפל מלוך תמלוך. וירצו בזה, כי מלוך הוא הווה ותמלוך הוא עתיד, והכוונה, כי לא היה כל כך לפלא בעינינו אם יגיד לך החלום היותך מלך לפי שעה כי אין לך אדם שאין לו שעה ותעלא בעידניה סגיד ליה (מגילה ט"ז:), אבל הפלא אצלנו הוא על ענין שאמרת וגם נצבה, וכי אתה חושב שתמלוך גם לעתיד ולא יופסק מלכותך כלל הלא מלכות בית דוד הקיים לעולמים בא מיהודה, וזהו כפל המלוך תמלוך עלינו.
<b>ואמרו</b> עוד: אם משול תמשול בנו, שהוא ג"כ שפת יתר. גם יש להבין השינוי דמעיקרא גבי מלוכה אמר ה"א התימה, וגבי ממשלה אמר לשון אם שלשון זה אינו מורה על תימה אמת כי כך רגיל בפסוקים בשני תמיהות הסמיכות מיהו בכל המקומות אי איכא לשנויא משנינן וע' בפ' וירא, וירצה, דמלוכה אי אפשר על אורך זמן, אם משול, ר"ל אם היה החלום מורה על ממשלה בעלמא אז אפשר תמשול לעתיד, ר"ל שיהיה הממשלה לאורך, משא"כ כיון שחלום שלך מורה על מלוכה ומורה ג"כ על התמדת הזמן ע"ז אנו תמהים כי תשוב המלוכה לדוד.
<b>ויוסיפו</b> עוד שנוא אותו על חלומותיו ועל דבריו. צריך לדקדק מהו ועל דבריו וע' רש"י ז"ל. ונראה עוד עם מה שהקשה בנזר הקודש איך ילפי רבותינו מכאן דאין חלום בלא דברים בטלים, נהי דמצינו כאן כך מ"מ מאן יימר דלא סגי בלא דברים בטלים, דלמא לפעמים יש חלום בלא דברים בטלים. ותירץ, משום דתיקשי על יוסף למה הזכיר בסיפור חלומו ענין הירח מאחר שהוא דברים בטלים, אלא על כרחך דאין חלום בלא דברים בטלים, לכן הוכרח לספרו דאם לא סיפר רק ענין השמש וי"א כוכבים היו אומרים שיש בזה דברים בטלים לכן סיפר בפניהם ענין הירח ג"כ שהוא דברים בטלים בכדי שעי"ז יתאמת ענין השמש והכוכבים עכ"ד.
<b>נמצא</b> אלו לא סיפר יוסף ענין הירח לא היה שנאתם כל כך גדולה כי אמור יאמרו הי"א כוכבים הם דברים בטלים אבל הוא סיפר ענין הירח בכוונה כדי שיתאמת ענין הי"א כוכבים וע"ז גברה השנאה. ולז"א ששנאוהו על חלומותיו, ר"ל מה שסיפר כלל חלומו, ויותר מזה על דבריו, ר"ל על הדברים בטלים שסיפר כי חלום אמת קיים נכנס בגדר חלום, והבלתי מתקיים ממנו לא נקרא בגדר חלום כלל רק דברים בטלים בעלמא. ואף שעדיין לא הזכיר בפירוש חלום השמש והירח יש לומר דהאי ויוסיפו עוד שנוא כו' הוא הצעה על מה שיכתוב אח"כ ועליה קאי וק"ל.
<b>ויראו</b> אותו מרחוק ובטרם יקרב אליהם ויתנכלו אותו להמיתו. יש להקשות אומרו ובטרם יקרב אליהם למאי נפקא מינה מודיענו הכתוב אימתי היה כל דיבור מהם שדבריהם אלו היה בטרם יקרב. גם אומרו אח"כ ויהי כאשר בא יוסף אל אחיו ויפשיטו את יוסף כו'. יש לדקדק, ויהי כאשר בא מיותר, דאם יאמר בקצרה ויפשיטו את יוסף כו' נדע ונבין שמעשה זה היה כאשר בא אליהם ולא מרחוק עשו לו זאת. ובמדרש (בראשית רבה פד, יח) למה תתענו ה' מדרכיך תקשיח לבנו מיראתך (ישעיה סג, יז) כשרצית נתת בלבן של שבטים לשנוא אותו וכשרצית נתת בלבן לאהוב ע"כ. והיינו מדסיים קרא (ישעיה סו, יז) שוב למען עבדיך שבטי נחלתך דמפורש הכי דמהשבטים אנו רואין שלב האדם לרע או למוטב מסור ביד הש"י ולכן אומר למה תקשיח ואף שהבחירה חפשית מ"מ ענין שנאת השבטים ליוסף ומכירתו היה מאת ה' ושמתחלה שנאוהו ויתנכלו להמיתו ואח"כ אהבוהו, ר"ל שרחמו עליו ונתפייסו במכירתו הכל היה מאת ה' כן כ' המפרשים.
<b>וקשה,</b> מנא לן הא, כיון דקי"ל דאדם הוא בעל בחירה דלמא עובדא זו נמי הכי הוי. ותו דממה נפשך אם שנאוהו האחים בלבם לא היה צריך הש"י ליתן בלבם רק האהבה, וכן בהיפוך, וא"כ איך אמר המדרש כשרצית נתת בלבם לשנוא וכשרצית נתת בלבם לאהוב דממה נפשך לא הוצרך הנתינה בלב על שניהם. עוד יש לדקדק בקרא דקאמר הלא אחיך רועים בשכם לכה ואשלחך אליהם, מאי נתינת טעם לומר הלא אחיך כו'. גם לכה ואשלחך כפל לשון. גם אמרו ויאמר לו הנני ויאמר לך נא ראה כו', שכ"ז מיותר דכבר א"ל לכה כו', ועוד שאר דקדוקים יתפרשו מאליהן.
<b>והנראה</b> לי עם מה שכתבנו בפסוקי פ' וישלח וביארנו שם באורך דלפעמים יש תקנה כשיש לו פת בסלו תחלש התאוה והרצון באדם לדבר ההוא ולפעמים בהיפוך, וביארנו שם בענין שנאת עשו ליעקב, דאם מצד הטבע היה לו כאח לאהוב רק יצרו וכעסו אנסו להרגו על הבכורה ועל הברכה אז כשיהיה יעקב מסור בידו והוי פת בסלו יחלש יצרו וכעסו ולא יעשה לו מאומה כי בהחלש היצר יתגבר אהבתו על כעסו, משא"כ כשאינו מסור בידו דאז כעסו גובר דומה למשארז"ל (חולין נ"ב:) במקום שיש מצילין יש דרוסה. אבל אם ברצונו היה חפץ להרגו והיה שונאו ואינו כלל בגדר אח לאחיו, אז הוי להיפוך, דכשיהיה בידו ודאי יהרגהו, משא"כ כשאינו בידו יתיאש מהריגתו ע"ש שביארנו ע"ז באורך.
<b>גם</b> ביארנו שם עוד חילוק, דאם ברצון היה רוצה להרגו הוי בעל בחירה שאין אדם ניצול ממנו אלא אם כן נפישי זכותיה, משא"כ אם רצונו ובחירתו אינו רע כלל רק יצריה וכעסיה אנסיה אזי אינו בגדר בעל בחירה רק נדמה לחיה רעה שניצול האדם אף בזכות קטן ע"ש באורך שעפ"ז פירשנו שם ענין בריחת יעקב ושליחתו אח"כ מלאכים לעשו. והנה, שנאת האחים ליוסף מסתבר שלא היה מרצונם רק ע"י דבתם רע וע"י החלומות, ומחמת שלא היה אפשר להם לעשות לו שום רע ע"י שאביו אהבו ולא זז תמיד מאביו ולכן גבר כעסם וכענין מ"ש באור החיים ולא יכלו דברו לשלום, ר"ל שלא היה ביכולתם לדבר לו איזה דברים קשים עד שע"י יומשך שלום ע"ש והרי זה דומה לדברינו.
<b>אולם</b> יוסף הביא תמיד דבתם רעה וחשדם ללא טובים, ושהשנאה עליו מצד בחירתם. ואמנם יעקב החזיקם לכשרים לכן נתן לו עצה כי בהיותו בידם בשכם רחוק מאביהם ויהיה פת בסלם אז תכלה השנאה מעליו, לז"א הלא אחיך רועים בשכם, 'אחיך' דייקא, שמצד טבעם הם לך אחים וגם הנה עתה בשכם רחוק מאתי לכה אליהם, ואם חושש אתה קצת לכן אוסיף עוד ואשלחך, ר"ל או לך מעצמך, או לרווחא דמלתא אשלחך ותהיה שליח מצוה דבכהאי גוונא שאין השנאה מצד בחירתם יועיל מה שאתה שלוח ממני, כי יעקב לא החזיק עצמו בגדר נפישי זכותיה כאומרו לעיל קטונתי לכן לא יועיל זכותו רק בזה האופן.
<b>אמנם</b> יוסף לסברתו שהחזיקם בשונאים מצד בחירתם דא"כ כשיהיה פת בסלם יהרגוהו ואין לו ללכת אצלם רק נתרצה לילך מצד שליחות אביו כי בטוח היה בכחו של זקן שידע דנפישי זכותיה. ולז"א ויאמר לו הנני, שפירושו בכמה מקומות הנני מוכן לשליחותך, ר"ל אין רצוני לילך מצד שאמרת לכה שאלך מעצמי שיהיה פת בסלם, רק הנני רוצה שאהיה שליח ממך. ולז"א לו לך נא ראה כו' ואח"כ אמר וימצאהו איש כו' נסעו מזה פירש"י הסיעו עצמן מן האחוה וכסברת יוסף ששנאוהו בבחירתם ורצונם, ואמר עוד וילך יוסף אחר אחיו וימצאם בדותן, פירש באור החיים שיוסף הלך אחר הסברא דאחיו שרצה לחקור אולי מ"מ מחזיקים אותו כאח, אבל וימצאם בדותן בנכלי דתות כמו שאמר לו האיש נסעו מזה ע"ש.
<b>ולפ"ז,</b> כיון שהשנאה היה בבחירתם א"כ ראוי שבהיותו בידם יהרגוהו, משא"כ בעת שאינו עדיין בידם לא יהיה השנאה כל כך עד להריגה, והעיד הכתוב שלא כך היה כי ויראו אותו מרחוק ובטרם יקרב אליהם ויתנכלו כו' קודם שהיה בידם ואח"כ ויהי כאשר בא יוסף אל אחיו שכבר היה בידם אז ויפשטו ולא הרגוהו נמצא בעת שהיה בטבע לאהוב שנאוהו ובעת שהיה בטבע לשנוא אהבוהו, ומגיד לך הכתוב כי לבם לא היה מסור כלל בידם, רק הכל מאת ה' היה להם, ולהכי שפיר קאמר המדרש כשרצית נתת בלבבם לשנוא כשרצית כו' כי בין השנאה בין האהבה היה הכל מאת ה' הפך הטבע והכתוב עצמו מעיד ע"ז וכאמור, והבן כי הוא נכון. חסלת פרשת וישב ת"ל

מקץ



Section 1

<b>ויהי</b> מקץ שנתים ימים ופרעה חולם כו'. יש לדקדק באמרו ופרעה כאלו הוא סיפור נפרד, ובאמת אדלעיל קאי והוה ליה למימר ויהי מקץ כו' חלם פרעה. ובמדרש (בראשית רבה פט, ג) ברוך הגבר אשר שם ה' מבטחו (תהילים מ, ה) זה יוסף ולא פנה אל רהבים (מצרים נקרא רהב) זה יוסף שבשביל שאמר זכרתני והזכרתני ניתוספו לו ב' שנים ע"כ. והוא תמוה מאד, דמפרש הפסוק להיפוך דקרא קאמר ולא פנה אל רהבים, והמדרש אומר שפנה ונענש ע"ז. ותו קשה טובא, דאיך יעלה על הדעת שיבטח על איש מצרי, ואם אמר לו זכרתני אין זה כי אם כמו שמבקש אדם פרנסתו ע"י משא ומתן או שאר סבה מסבות העולם ואעפ"כ הבטחון על הש"י, כי כך עשה ה' את האדם בארץ שיבואו עניניו לו מאת ה' ע"י סבות וכמ"ש בזה בחובת הלבבות בשער הבטחון.
<b>ולבאר</b> כל זה נעיר תחלה בלשון הכתובים בפרשה הקודמת בפתרון חלומו של שר המשקים באמרו והשיבך על כנך ונתת הכוס על כף פרעה כמשפט הראשון אשר היית משקהו, דהאי ונתת כו' הוא מיותר לגמרי, כי כבר יש די באומרו והשיבך על כנך, וגם מה זה סימנא דיהיב למלתא לומר כמשפט הראשון אשר כו'. גם אומרו כי אם זכרתני אתך, האי 'כי' אין לו שום ביאור כמובן. גם הכפל זכרתני והזכרתני, גם אומרו כאשר ייטב לך מיותר. גם אמרו ולא זכר שר המשקים את יוסף וישכחהו תמוה, דכיון שלא זכרו כלל למה אמר עוד וישכחהו. ובמאמר שר המשקים לפרעה יש לדקדק באומרו את חטאי לשון רבים, הרי לא מבואר בפסוק שחטא רק פעם אחת, ועמד בזה באור החיים, ואולי לפשוטו יש לומר כי באותו פרק נזדמן לשר המשקים עוד הפעם חטא הראשון כדי שיתעורר עי"ז לזכור את יוסף ופרעה לא עשה לו מאומה אז לפי שעל ידי זה קרא את יוסף ונעשה מה שנעשה והבין כי מאת ה' היתה זאת, כך נראה לי לפי פשוטו שלכן אמר חטאי בלשון רבים.
<b>ואמנם</b> בכדי שיתיישב כל מה שדקדקנו נעיר עוד מאחר שארז"ל (ברכות נ"ה:) כל החלומות הולכין אחר הפה, מה ראה יוסף על ככה לפתור טוב לאיש מצרי ההוא שר המשקים. ונראה לי עם מ"ש האלשיך ז"ל בענין ויודע הדבר למרדכי ויגד לאסתר המלכה ותאמר אסתר למלך בשם מרדכי, מה ראה מרדכי לבלתי הגיד בעצמו למלך. וביאר, כי כל מעמד וקיום עם ה' הוא ע"י האחדות כנודע (בראשית רבה לח, ו) מענין חבור עצבים אפרים הנח לו חלק לבם כו' (הושע ד, יז), וכן הוא בפרטות באנשים פרטיים אם יתחברו ב' אנשים באהבה אמתית בלב שלם שכל אחד ייטיב להשני ויהיה כ"כ האהבה ביניהם עד שכל אחד מהם לא יחשוב טובת עצמו רק ישים כל מגמותיו אל טובת ותועלת חבירו אזי ממשיכים הנהגה זו על עצמם מהש"י שכביכול יפנה מכל עסקיו ויחשוב רק להיטיב לאלו האנשים, כי נודע משארז"ל ה' צלך שכל מה שהאדם מתנהג כך ממשיך על עצמו מהש"י. משא"כ אנשים שאין ביניהם אהבה גמורה אע"פ שגם שנאה אין ביניהם מ"מ כיון שכל אחד אינו חושב רק עניני עצמו ואינו נותן לב לטובת חבירו כך הש"י אינו חושב ח"ו בטובתם, ולכן בכל עת צרה שיש ח"ו על האדם טוב לו שיתחבר באהבה גמורה עם ריע א' או יותר אי חברי כחברי דאיוב ועי"ז יחשוב הקב"ה לטובתם כאמור וינצל. וכן היה במרדכי ואסתר כי מרדכי לא חשב לעולם טובתו רק טובתה, לכן בהתוודע לו מענין בגתן ותרש ידע כי המציל את המלך מהמות ישיגהו יקר הרבה הגיד זאת לאסתר, ואמנם אסתר לא חשבה לעולם רק בטובת מרדכי לכן הגידה למלך בשם מרדכי ועי"ז עזר ה' להם ולכל ישראל בזכותם עכ"ד.
<b>ואחשוב</b> שעל ענין זה רמז הפסוק אם בחוקותי כו' ורדפו מכם חמשה מאה כו' ופניתי אליכם, וארז"ל פונה אני עצמי מכל עסקי לשלם שכרכם, ירמוז להנ"ל, כי על מ"ש ורדפו מכם חמשה מאה ומאה כו' ארז"ל (תורת כוהנים) וכי כך הוא החשבון אלא אינו דומה מועטין העושין את התורה למרובין העושין, ר"ל בהתחבר אנשים באהבה גמורה כנ"ל אזי מעשיהם הטובים שעושים עולים לחשבון גדול רב מאד ע"י כל אחד מהם בכולם, משא"כ אם כל אחד היה עושה המצוה ההוא לבדו תוך ביתו. וע"ז אה"כ עוד זאת תגרמו ע"י האהבה כי פונה אני מכל עסקי ולא אחשוב רק בטובתכם וכאמור.
<b>והנה</b> יוסף הצדיק בראותו את עצמו בצרה גדולה, רצה לעשות תקנה זו להתחבר באהבה כנ"ל עם איזה אדם, כי זה סבה שינצל מצרה כאמור, ולהיותו תוך מצרים כולם רשעים בשר חמורים וגסי הרוח לא מצא עם מי יתחבר והוכרח לבחור הרע במיעוטו, ובראותו שהשר המשקים נתון ג"כ תוך צרה גדולה וחייו תלויים לו מנגד וסרה גאוותו מעליו ונכנע מאד וכאשר ראם זועפים אזי מצא עילה להתחבר עמהם ועי"ז ינצלו הם והוא ינצל. והנה אלו השרים דאגו באומרם חלום חלמנו ופותר אין אותו, ר"ל שצריכין לפותר כדי שיפתור לטוב וילכו חלומותיהם אחר פיו, ופירש המפרש ששר האופים ירא תחלה להגיד החלום ליוסף אולי אינו איש טוב ויפתור רע כנודע ממעשה דבר הדיא בברכות (דף נ"ו.), ולז"א וירא שר האופים כי טוב פתר, רצה לומר שראה שאיש טוב הוא וטובות יגיד אז סיפר לו חלומו ע"ש. ולכן מצא יוסף עכשיו עילה להתקשר עמהם באהבה כאמור ועשה מיד טובה לשר המשקים ופתר לו טוב וגם להאופה היה פותר טוב רק לפי שפתח באף כמבואר בזוהר חדש איכה ע"ש ונתקיים בהאופן פחד פחדתי ויאתיני, כי ירא מתחלה להגיד החלום ליוסף פן יפתור לו רע וכך עלתה לו.
<b>ואמנם</b> בענין כל החלומות הולכים אחר הפה קשה מאד שזה מוסתר ע"פ השכל וע"פ הכתובים, אם על פי השכל כי הלא חלום הוא אחד מששים בנבואה מודיע החלום ההוא לאדם את אשר נגזר עליו בשמים, וא"כ איך יתכן כשנגזר עליו רע מאת ה' יתהפך לטוב ע"י הפותר ואיה א"כ גזירת ה' הלא דבר אלהינו יקום. ואם מהכתובים כי הלא ראינו כל מה שפתרו לפרעה לא הוטב לו כי הבין שהחלום לא הגיד זאת א"כ ראינו כי אין החלום משתנה ע"י דברי הפותר.
<b>ומה</b> שאחשוב בזה, כי ידוע שעוף השמים יוליך את הקול כו' כי מוליך קול הגזירה לזה העולם הן לטוב כו', וכל זמן שעדיין הדיבורים עומדים בשמים אין נעשה פתגם הגזירה בארץ, ובימים הקודמים נעשה זאת על ידי הנביאים שהם המשיכו הדיבורים ההם מלמעלה. והנה החלום הוא נבואה קטנה, ועל ידו ירדה הגזירה ההיא לארץ, ולכן ע"פ הרוב קרוב לבוא פתרון החלום כיון שכבר ניתך ארצה הגזירה ההיא ומודיע הש"י זאת להאדם כדי שיתקן מעשיו ויהיה לו איזה זכות להנצל. אכן, מאחר שקרוב הגזירה לבוא אין פנאי לתקן לזאת עשה ה' בארץ שע"י פתרון הטוב יבוא לו טוב לעת עתה, ואע"פ שדבר אלהינו יקום וסוף שיבא על האדם הפתרון האמתי של החלום, מ"מ בהמשך הזמן יהיה לו פנאי לבקש זכות לינצל.
<b>והנה</b> חלומות שר המשקים ואופים כמעט ענינם א' ושניהם הגידו רע להם בקרוב בעוד שלשת ימים, אך שלהיות רצה יוסף באהבה עם שר המשקים שכל אחד מהם לא יהיה כל מגמותיו לעולם רק לטובת חבירו לכן פתר החלום לטוב ואע"פ שעתיד הוא עכ"פ לבוא אליו כי בהמשך יזדמן לו עוד החטא ההוא ואז יבוא הרע אליו מ"מ ע"י זכות זה עצמו של התחברותם שיהיה ביניהם ינצל גם הוא בהמשך הזמן וכאמור. וזש"ה בעוד שלשת ימים כו' והשיבך על כנך, שאני מהפך לעת עתה החלום לטוב, אמנם דע כי פתרון הרע לא יתבטל ועתיד להיות ונתת הכוס על כף פרעה כמשפט הראשון אשר היית משקהו, ר"ל כי יבוא זמן שתתן לו עוד כוס עם זבובים כאשר אירע לך כבר. כי אם תקנה זו אני מצאתי לך, זכרתני אתך כאשר ייטב לך, שאתה לא תשית לב תמיד רק לטובתי ועי"ז והזכרתני לשון זה פועל יוצא לעצמו, ר"ל כי כמים פנים לפנים כו' וע"י מה שהוא יזכור אותו יגרום שגם הוא יזכור אותו תמיד וע"י התחברות זה ינצלו, וזהו הכפל זכרתני והזכרתני, אמנם הזהירו שיזכור אותו כאשר ייטב לו, כי אם לא ישית לב עד עת הזדמן לו החטא שוב אולי לא יועיל ואולי לא יהיה אז לאל ידו לתקן, לכן יהיה הזכירה בעת שייטב לו. נמצא א"כ שיוסף ח"ו שיבטח בעזרת שר המשקים, אלא עשה כאשר טוב בעיני ה' וכדברי האלשיך שע"י התחברות כזה מציל הש"י מכל צרה.
<b>אכן</b> הרשע הזה שר המשקים לא שת לבו גם לזאת, והעיד עליו הכתוב ולא זכר כו' וישכחהו, ר"ל כיון שכמים פנים כו' לכן ע"י שהוא לא זכר את יוסף גם יוסף שכח אותו, ולזה גבי שר המשקים אמר לא זכר כי מתחלה ועד סוף לא נתן אל לבו כלל לזכרו, אבל ביוסף אמר וישכחהו, כי באמת עשה שלו ועלה זכרונו מתחלה תמיד לטוב לפניו עד שמחמת שכמים פנים לפנים כו' שכחו וק"ל, וזהו כענין מ"ש הנביא ליהושפט (דהי"ב כ', לז) בהתחברך לרשע פרץ ה' את מעשיך, ירצה, כי אף שהתחברות הוא דבר גדול מאד, מ"מ בהתחברות לרשע היא לא לעזר ולא להועיל, כי הרשע לעולם לא יעשה זאת ואינו חושב לעולם רק טובת עצמו ולא טובת חבירו. ולזאת נענש יוסף, כי עם שגוף המעשה הוא טוב מאד ובטחונו שם בה', מ"מ היה לו להבין כי הטוב שבמצרים אינו בערך הזה שיוכלו להתחבר עמו כי רשעים וחטאים המה ובמקום שאין אנשים להתחבר עמהם יעזרנו ה' בלא סבה. ולכן היה עונש מדה כנגד מדה, שע"י שאמר זכרתני והזכרתני שעלה בדעתו ע"י זכירת שניהם יצילם ה', ושהמצרי הזה יזכרהו לטובה בעוד שייטב לו, הראה לו הש"י שהרשע ההוא לא יזכרנו כלל כל עוד שיהיה טוב לו עד עת שיגיע הפתרון הרע אליו שאירע לו החטא ההוא עוד הפעם כמאמר יוסף אז הוא שישים אל לבו ענין יוסף ועי"ז נתעכב שנתים ימים עד עת בא אליו הפתרון ועשה החטא ההוא עוד הפעם.
<b>וזש"ה</b> ויהי מקץ שנתים ימים, נמשך לדלעיל שאמר לו יוסף שיזדמן לו החטא עוד הפעם והתרה בו שיזכרנו בעוד יהיה טוב לו ושהוא לא עשה כך אלא לא זכרו כלל, על זה אמר ויהי, ר"ל הדבר הזה נעשה מקץ כו' שלא נזדמן לו החטא ההוא עד סוף ב' שנים ובאותו הפעם היה עוד מעשה אחר ופרעה חולם ולז"א ופרעה בוי"ו שהוא ענין נפרד ואז אמר את חטאי כו' לשון רבים, ר"ל שסיפר לפרעה כל דברי יוסף שכאשר פתר לו כן היה שמתחלה ישיבהו על כנו ואעפ"כ אח"כ יזדמן לו עוד חטא ההוא וע"י סיפורים הללו כולם ראה פרעה חכמת יוסף והבין כי מה' היתה שינצל שר המשקים (ולכן לא ענשו אז) ושיהיה ליוסף טובה על ידו ולכן מינהו מלך כי על פתרון חלום הפרות לבד אין מובן שישיג ע"ז ענין המלוכה, וכמה פותרי חלומות איכא בשוקי, וסגי ליה בחד דסקרתי או בחד נהרא, ולדברינו אתי שפיר. והבן כי כ"ז קרוב לשמוע ומרומז בלשון הפסוקים.
<b>והנה</b> אמר הנביא ע"ה (ירמיה יז, ז) ברוך הגבר אשר יבטח כו' ארור הגבר אשר יבטח באדם ושם בשר זרועו ומן ה' יסור לבו כו' לא יראה כי יבוא טוב. ירצה, כי מי שמסיר בטחונו מה' ובוטח על אדם אזי אפילו גזר ה' טובות עליו מכבר מתבטל הטוב ההוא ואינו רואה עוד בטובה, ולכן זה לאות ולמופת כי לא הסיר יוסף בטחונו מה' ח"ו לבטוח לעזרת שר המשקים כפי המובן קצת בתחלת העיון מהפסוקים, כי אילו יצויר ח"ו שכך היה אז אף שכבר בהיותו בבית אביו נגזר עליו מלכות היה מתבטל לגמרי, ובראותנו שנתקיים ענין המלוכה מוכח כדברינו שבטחונו היה בה' וענין ההתחברות עשה כטוב וכישר בעיני ה' שביקש זכות שעל ידו יצילנו ה' רק בשביל שהתחברות היה לרשע נענש מעט בעיכוב הזמן, וכמארז"ל (במדבר רבה כ, כד) הקב"ה מדקדק עם הצדיקים כחוט השערה, כי היה לו לידע שהמצרים כולם רשעים. וזהו שאמר המדרש ולא פנה אל רהבים זה יוסף, שח"ו לא בטח ברהבים אלא בטחונו בה' היה, וראיה לזה שאנו רואים שבשביל שאמר זכרתי והזכרתני ניתוספו לו ב' שנים, אבל עכ"פ דבר המלוכה בא אליו, מזה מוכח כי בטח בהש"י ודו"ק.
<b>ויאמר</b> אליהם מרגלים אתם לראות את ערות הארץ באתם. יש לדקדק כפל הלשון מרגלים אתם לראות כו', ויאמרו אליו לא אדוני ועבדיך באו לשבר אוכל כולנו בני איש אחד נחנו כנים אנחנו לא היו עבדיך מרגלים, יש לדקדק מה זו טענה שהם בני איש אחד ומהו עוד הפעם כנים אנחנו. תו יש לדקדק, מדוע אמרו בני איש א' נחנו בחסרון אלף ואח"כ כנים אנחנו באל"ף. ויאמר אליהם לא כי ערות הארץ באתם לראות ויאמרו י"ב עבדיך אחים אנחנו בני איש אחד בארץ כנען והנה הקטן את אבינו היום והאחד איננו. יש לדקדק, הלא כבר אמרו לו כולנו בני איש אחד נחנו ואעפ"כ לא השגיח בטענתם והשיבם כי ערות הארץ כו', א"כ מה זו כפלו דבריהם עוד הפעם. ויאמר אליהם יוסף הוא אשר דברתי אליכם מרגלים אתם. יש לדקדק, במה ראה מדבריהם שהם מרגלים עד שאמר הוא אשר דברתי, ודברי רז"ל בכ"ז ידוע. ואקדים לבאר פסוקי איכה (איכה ג, מ) נחפשה דרכינו ונחקורה ונשובה עד ה' נשא לבבינו אל כפים אל אל בשמים נחנו פשענו ומרינו אתה לא סלחת. וצריך להבין סמיכות הפסוקים, גם מה זו טענה באומרו נחנו פשענו אתה לא סלחת, הלא דינא הכי הנפש החוטאת כו'. גם יש לתמוה באומר נחנו בחסרון אל"ף, והוה ליה למימר אנחנו.
<b>ומה</b> שאחשוב לבאר בזה ע"פ דברי האריז"ל בכוונת הנותן שלג כצמר מה שביאר שם פסוק (ישעיה א, יח) אם יהיו חטאיכם כשנים כשלג ילבינו ואם יאדימו כתולע כצמר יהיו. ואמנם לפי שדבריו הקדושים המה בכמה מקומות עמוקים נסביר קצת את דבריו קרוב לשכל לפע"ד, כי בפסוק יש לדקדק באומרו יאדימו שהוא פועל יוצא, והכי הוה ליה למימר ואם יהיו אדומים כתולע וכמ"ש תחלה אם יהיו חטאיכם כשנים. גם צריך להבין מהו בראשונה תואר שלג ואח"כ תואר צמר.
<b>ואמנם</b> הענין, נודע כי אין שום מציאות בעולם שאין חופף עליו שם הוי"ה ב"ה המחייהו, וכן כל אבר מאיברי אדם חופף עליו שם הוי"ה, ואמנם מה שיש הבדל באברים שאבר אחד חשוב מחבירו אף שכולם מקבלים חיותם בשוה מן שם הוי"ה, זהו לפי התחלקות הנקודות כמבואר בעץ חיים בכוונת קודם תפלה איך יעשה האדם את עצמו מרכבה לקדושה, כי אבר הראש יש בו ג' הויות היינו ניקוד קמץ ופתח וצרי, ויד ימין נקוד סגול, ושמאל ניקוד שבא, וגוף ניקוד חולם, ורגל ימין ניקוד חירק, ושמאל בקובוץ, וברית במלאפום יעוי"ש. ועל דרך זה ביארתי במקום אחר משארז"ל (ברכות ו.) וראו כל עמי הארץ כי שם ה' נקרא עליך (דברים כח, י') אלו תפילין שבראש ע"ש, ואמנם יש שמות שאינם נמחקין כמבואר ביורה דעה (סי' רס"ו) הנה כולם נמשכים משם הוי"ה ב"ה כמבואר במאמר רבון עלמין בענין זה, והם ג"כ נחלקים במדריגתם כפי הניקוד אשר בהוי"ה שנמשך אותו השם והכינוי ממנו, כי מן הוי"ה בניקוד צרי נמשך שם אהי', ומן ניקוד סגול נמשך אל, ומן ניקוד שבא נמשך שם אלהים וכו', וכל שם מאלו הוא גוף האבר מהאברים הנזכרים וחיותם, ואותו השם חיותו משם הוי"ה בניקוד השייך אשר הוא מחיה אותו הכינוי, והכינוי ההוא מחיה אותו האבר וכאמור.
<b>והנה</b> בראש יש ג' חללים אשר בהן מוח כמ"ש בזה חכמי הניתוח, ונקרא במקובלים תלת מוחין, והם ג' מיני שכליות אשר שורה בראש האדם אשר בחינתם אמור בפסוק חכמים נבונים וידועים, וחיותם מן שם הוי"ה בניקוד צר"י וממנו נמשך שם אהיה. וענין התחלקות השכליות בראש האדם, הוא לפי התחלקות מילואי שם אהיה השוכן בתוכם, כי יש אהיה במילוי יוד"ין ואלפי"ן וההי"ן. ובזה נכון משארז"ל (יומא פ"ו:) גדולה תשובה שזדונות נעשו כזכיות ופעמים כשגגות ואמרו לא קשה כאן מאהבה כאן מיראה. ויובן טעם הדבר, כי אמר הכתוב (ישעיה ו, י) ולבבו יבין ושב. ירצה, כי כח ושכל התשובה שישים האדם אל לבו לשוב לבוראו נמשך ממדת בינה אשר בקרבו, ומדה זו הוא אהיה בג' מילואין אשר חיותם מן הוי"ה בנקוד צר"י כאמור. והנה ענין שם אהיה הוא, כי אין הש"י ניכר רק מצד פעולותיו ושהוא מהוה כל הויות, אבל עצמותו נאמר בו (שמות לג, כ) כי לא יראני האדם וחי, לכן שם העצם הוא שם הוי"ה, ר"ל מצד שמהוה כל הויות.
<b>וכך</b> הוא ענין שם אהיה, כי ג' אותיות הוי"ה מורה על איזה ענין הוי"ה, כי הי"ה פירושו היה כבר, ר"ל שכבר יצא לאיזה מציאות והוא שוכן במוחי האדם וכשמצטרף אות א' לאלה ג' נעשה אהיה הוא מורה שיהיה איזה הויה לעתיד כביאור שם אהיה אבל עתה הוא מציאות נעלם. וטעם הדבר, כי ג' אותיות הי"ה הם השוכנים תוך המוח הוא קצת מציאות נגלה ואל"ף הוא ראשו של השם אשר מצדו העליון דבוק במקורו בהוי"ה ב"ה וצדו השני מחיה לג' אותיות הי"ה לכן מצד שהאל"ף הוא בחינה נעלמת ששואבת ממקור המקורות לכן כשמצטרף להעשות שם אהיה מורה על מציאות נעלם והבן.
<b>והנה</b> כבר אמרנו כי מן כח ושכל זה נמשך מדת התשובה לאדם. ואמנם יש בו ב' בחינות, כי יש לך אדם אשר רוח מבינתו יעטוף להתחרט על חטאיו מצד ראותו גודל העול אשר עשה נגד מלך מלכי המלכים הקב"ה ועשה נגד רצונו, ומחמת זה שב בכל לבו ולא לשכר ועונש. ויש לך אדם אשר בבינתו ושכלו רואה איך החטאים פגמו נשמתו ואיך תשיגנו העונש והבושה ומחמת זה שב וזה נקרא מאהבה ומיראה. והנה חלק הא' שהוא מאהבה אין עיקר התשובה רק במה שברוב בינתו רואה ומתחרט על מה שנוגע נגד הש"י נמצא עלה מדת בינתו עד הש"י בעצמו, נמצא תשובה זו דבקה במקורו ב"ה ית"ש, משא"כ חלק הב' שהוא ממה שנוגע אל צורך עצמו משכר ועונש.
<b>נמצא,</b> כי השב מאהבה עלה בבינתו עד ה' נמצא מקבל סליחתו מן כל שם אהיה אף מאל"ף, משא"כ השב מיראה לא נתעלה בינתו עד ה' לכן עדיין לא משך סליחתו ותיקון עונותיו מן אות א', והנה אות אל"ף במלואו עולה קי"א נמצא ג' אותיות אל"ף מג' בחי' אהיה עולה של"ג, לכן השב מאהבה נעשה לו כזכיות לבן כשלג, משא"כ השב מיראה חסר ג' א' של השורש ואין נמשך לו סליחה רק מאותיות ל"ף, וג' פעמים ל"ף עולה צמר, לכן אינו רק לבן כצמר ונעשו כשגגות.
<b>וזשה"כ</b> אם יהיו חטאיכם כשנים, ר"ל אם בעת שאתה שב אינך רואה רק בחינת אודם החטאים מצד עצמן כי לא טוב עשה נגד הש"י אבל אינו רואה כלל נגעי עצמו איך העון פגמו וישיגהו עונש ואינו שב רק לכבוש הש"י, אזי כשלג ילבינו, משא"כ אם יאדימו כתולע, ר"ל אם עיקר תשובתו הוא עבור שרואה שהחטאים פגמו ואדמו נשמתו ומצד זה שב מיראת עונש אזי רק כצמר יהיו. כן נראה לי להסביר דברי האר"י ז"ל לפי שכלנו הקצר.
<b>ובזה</b> יובן מש"ה נחפשה דרכינו ונחקורה ונשובה עד ה', ר"ל שנעלה בתשובתנו עד ה' שיהיה מאהבה, נשא לבבנו כו' אל אל בשמים, שיהיה עיקר תשובתנו מצד מה שנוגע לכבוד הש"י לבדו, אבל אנחנו לא עשינו כך, רק נחנו פשענו, ר"ל בעת שאנו משגיחים על פשעינו התחרט עליהם הוא חסר אל"ף ולזה מורה נחנו בלא אל"ף לכן אתה לא סלחת, ר"ל לא השיגו בחינת סליחה שהוא בחינת הגדולה כמ"ש במגן אברהם הלכות יום כיפור יאמר מחילה לחטאים כפרה לעונות סליחה לפשעים, כי פשע הוא החמור מכולם לכן צריך לו בחינת סליחה שהוא גבוה מכולם. לז"א אתה לא 'סלחת' דייקא, ירצה הגם שנמחל העון, מ"מ אינו נעשה כשלג רק נעשה כשגגות והבן כי נכון הוא בעז"ה.
<b>והנה</b> פירוש תיבת מרגלים בלשון הקודש ר"ל מבחינת הרגלים, כי דרך משל עם שכל אדם שיעור קומה שלימה מרמ"ח איברים וכל אבר משמש תשמיש אחר כפי ערכו, מ"מ הבחירה ביד האדם ומי שמשים כל כחיו וכל חושיו בתורת ה' הוא יקרא חכם, אף שחכמה בראש לבדו מ"מ זה כל איבריו מכונים בשם חכם כי נתן כל חושיו וכל כחות אבריו אל תוך התורה והחכמה. ומי שעוסק תמיד במלאכה יקרא בעל מלאכה, אף שהידים הם העושות מלאכה לבדם, מ"מ כולו נקרא בעל מלאכה. ולכן מי שאומנתו לילך ברגליו ממדינה למדינה לראות את הארצות מהיכן יכולים להכבש, הנה הוא נתן כל בינתו וחושיו אל תוך הילוך הרגלים, לכן יקרא לו מרגל כי הוריד כל חושיו לתוך רגליו, ואיש הזה מסוכן למות כי רגליה יורדות מות (משלי ה, ה) כתיב. וכן על דרך זה הנה כתבו ספרי המוסר שילמוד האדם מהבהמה אשר בורחת מדבר הממיתה ק"ו שיברח האדם מן העבירה, וזה דוקא במי שמשגיח תמיד על התורה והחכמה ונקרא חכם כי ראשית חכמה יראת ה', משא"כ מי שמשליך החכמה והיראה מאתו אזי מיד הוא בא לבחינת רגלים וכמ"ש האר"י ז"ל שנשמתו יורדת ברגליו ורגליה יורדות מות כאשר כתבנו מזה במקום אחר (בפרשת בשלח) איך רגלי האדם יוצאים חוץ משיעור קומה דקדושה ע"ש, ולכן אינו בורח מהמות שהיא העבירה ולכן גם אלו המרגלים ודאי כבר השליכו החכמה אחרי גיום והם מסכנים עצמם ונקראים מרגלים והבן.
<b>והנה</b> כמו שהענין בדרך פרט בכל אדם פרטי, כך הענין בכללות ישראל, כי כולם שיעור קומה א'. ויש בהם בחינת ראשים הם הם האנשים אשר מוסרים כל כחם וחושם על התורה והחכמה ונקרא כל שיעור קומה שלהם בתואר חכם הרי הם בחינת ראש הכללי ע"ש החכמה השורה בראש, ויש בחינת עיני העדה, וכן כל אברים ויש בחינת רגלים שהם המוני עם אשר השליכו החכמה מעליהם והרי כל שיעור קומה הפרטי שלהם בחינת רגלים של שיעור קומה הפרטי והבן. ונודע, כי מחסרון הכללי יומשך גם חסרון להפרטים, כי ע"י חטא ההמונים נמשך פגם גם לראשי הדור עבור אשר בכללות הם שיעור קומה א' כמו האדם המוכה ברגליו מרגיש גם ראשו והתבלבל מחשבתו עבור כאב רגליו ר"ל.
<b>ובזה</b> נבוא אל הביאור, הנה מדתו של יוסף נקרא כ"ל עבור שנו"ן שערי בינה נמשכים למדתו. והשבטים היו אז כל השיעור קומה הכוללת כל ישראל, כי לא היה אז יותר לבית ישראל, נמצא אלו היה נעדר יוסף אז היה חסר מדת הבינה מכללותם, ולכן אף אם כל א' מהם בפרטיותם היה לו מדת הבינה כראוי לשבטי יה מ"מ לפעמים מחסרון הכללי יומשך פגם וחסרון בפרטי וכאמור, והנה יוסף אפילו עצי עריסותיהם גילה להם (בראשית רבה צא, י), וחשבו כי מצד חכמה חיצונית אשר בו משיג דברים נעלמים והיה זאת לפלא בעיניהם ולא יכלו להעלים שום דבר נעלם אשר לא יודו ויגידו לו, והוא הדבר שאמר להם מרגלים אתם, ירצה, אני רואה בכם שנחסר מדת בינה מאתכם וכבר באתם לבחינת רגלים ואם כן יצוייר כי לראות את ערות הארץ באתם כי האדם אשר בו חכמה ובינה לא יעשה זאת, משא"כ אתם שאני רואה בכם חסרון הבינה כי האל"ף השרשית מן שם אהיה שהוא בינה אשר בקרב האדם נחסר מכם וא"כ יצוייר כי לראות כו'.
<b>והשיבו</b> על כרחם תירוץ האמתי, כי חשבו שהרי הוא משיג חסרון הבינה אשר חסר מאתם, לזה אמרו לו לא אדוני שאין אנו בבחינת רגלים ומה שאתה משיג ורואה בנו חסרון האל"ף מהבינה הוא רק בכללותנו. לז"א כלנו בני איש אחד נחנו, ר"ל בחינת נחנו שהוא ענין חסרון האל"ף הוא רק בבחינת היותנו כלנו בני איש אחד שהוא שיעור קומה הכללית ומצד הכללות נחסר בחינת א', אבל כנים אנחנו, ר"ל מצד פרטיותינו כל אחד בפני עצמו אין נחסר בחינת הא' לכן אמרו כאן אנחנו בא' והבן.
<b>וכאשר</b> השיבם יוסף לא כי ערות הארץ באתם לראות חשבו שעדיין לא הבין היטב ענין תשובתם ובאיזה אופן נחסר בחינת הא' מכללותם, לזה באו לבאר לו היטב את דבריהם ואמרו י"ב עבדיך אחים אנחנו בני איש אחד בארץ כנען, ר"ל כי בהיותנו בשלימות כל הי"ב אזי יש בנו בחינת אנחנו באל"ף, אבל והאחד איננו, ר"ל האחד המיוחד הוא יוסף אשר כולל בקרבו כל שערי בינה כאמור איננו והוא חסרון הבינה אשר אתה רואה בנו, אבל באמת בפרטיותנו אין כאן חסרון בינה וכלנו נבונים ואין אנו מרגלים, וע"ז השיב להם יוסף הוא הדבר אשר דברתי אליכם לאמר מרגלים אתם, ר"ל גם אני כך היה כוונתי ומזה נמשך צד שיש לחשוד אתכם במרגלים כי חסרון הכללי יפגום גם בפרטיות וזה שאמרתי לכם מרגלים כו', והבן כי הוא נכון בס"ד.
<b>ויאמרו</b> איש אל אחיו אבל אשמים אנחנו על אחינו אשר ראינו צרת נפשו בהתחננו אלינו ולא שמענו על כן באה אלינו הצרה הזאת. יש לדקדק מה מקום דברים אלו במקום הזה בתר דקאמר ויעשו כן דר"ל שהסכימו לדברי יוסף להניח שם את שמעון. ותו דלשון אבל שתרגומו בקושטא הוא מחוסר ביאור ולכאורה מיותר. ותו תיבה 'הזאת' מיותר, דבכל מקום זאת מיעוטא זאת ולא אחרת. ואמר עוד ויען ראובן אותם לאמר אל תחטאו בילד ולא שמעתם וגם דמו הנה נדרש. הקשו המפרשים בלשון יען ומה שייך לשון עני' כאן שלשון זה הוא כמשיב וסותר דברי חבירו או משיב על שאלה וכדומה משא"כ כאן. ותו מה חידש ראובן בדברים אלו איזה חכמה. ותו באומרו וגם דמו, האי וגם אין לו ביאור והוה ליה למימר והנה דמו נדרש. ותו יש לדקדק באומרו והם לא ידעו כי שומע יוסף כי המליץ בינותם, מאי קמ"ל קרא, כי דבר זה מובן. תו יש לדקדק בסוף הענין כשאמר יעקב אותי שכלתם כו' בנימין תקחו כו' ויאמר ראובן כו' תנה אותו על ידי ואני אשיבנו אליך, מה נתחזק ראובן בדבר זה ובטח שישיבנו אל אביו יותר מכל אחיו ובאמת ראינו כי לא שמע אליו אביו בזה עד שאמר יהודה הניחו לזקן כו', וא"כ צריך לדקדק דעת ראובן.
<b>ומה</b> שנלע"ד בזה, בשנקדים דברי מהר"י מינץ (דרשה ד' דף י"ד) וז"ל בקצרה על מש"ה צדיק תמים היה בדורותיו ויש דורשין לגנאי קשה מאי קמ"ל קרא, ולמה לו לגלות מומין שבנסתרים. ויש לומר דקמ"ל שמצד צדקתו לא היה ראוי לינצל, אבל כיון שהש"י ברחמיו ראה להשאיר אדם לקיום העולם הוצרך להציל את נח כי לא היה בדורו צדיק כמותו. ויוצא לנו הבטחה מזה לגאולה העתידה אף אם לא נהיה ח"ו ראוים אליה מצד זכיותינו וכמ"ש הרמב"ן בפ' אמרתי אפאיהם כו' לולי כעס אויב אגור כו' (דברים לב, כז), ופירש רמב"ן שאין כוונת טענה זו כמי שרוצה להראות כחו בין שונאיו, כי לא איש אל הן כל הגוים כאין נגדו וכו', אלא הכוונה לפי שתכלית בריאת כל העולם היה שהאדם יכיר גדולתו ית"ש, ושם לו ג"כ הבחירה, וכאשר חטאו וכפרו בו כולם לא נשאר רק ישראל ופירסם אלהותו עליהם ע"י האותות ונודע לכל העמים, ואם ח"ו ישוב ויאבד זכרם ישכחו העמים אותותיו ויאמרו שהיה כח מכחות מזלות וחלף ועבר ותהיה א"כ כוונת הבריאה בטלה לגמרי הלא ישאר בעולם יודע את בוראו, לכך ההכרח שירחם על ישראל דסוף סוף המה מאמינים בה' כי ממחצב קודש חוצבו, לא כן עובדי כוכבים אשר מגפן סדום גפנם לא יקוה מהם שיכירו את בוראם.
<b>ולכוונה</b> זו אמר ישעיה הנביא (ישעיה נד, ה) בשצף קצף הסתרתי פני רגע ממך ובחסד עולם רחמתיך אמר גואלך ה' כי מי נח זאת לי כו', שיש לדקדק לאיזה ענין דימה זאת למי נח. ואמנם הנביא בא להודיע חסדי הש"י לישראל בפרט ועל כל בני אדם בכלל, כי בהיות שישראל הם תכלית הבריאה כמאמר רז"ל (סידור רבה דבר"ר פ"ה) בשביל ישראל שנקראו ראשית, א"כ היה ראוי שכשיחטאו יומשך חרבן וביטול עולם כולו כמו בדור המבול כיון שהכל לא נברא אלא בשבילם וכמ"ש בבראשית רבה (כח', ו) משל למלך שהיה משיא את בנו והרגו נכנס לתוך החופה ושברה אמר המלך כלום עשיתי כ"ז אלא בשביל בני כו'. ואעפ"כ כשחטאו ישראל הקציף עליהם מעט, היינו שדן אותם כיחידים שחטאו כי הם המעט ולא דן אותם כעולם שלם אע"פ שהם תכלית הבריאה כולה ובשעת הגאולה שימשוך עליהם חסדו ידין אותם כעולם בכללו, כי אם ח"ו לא ירחם עליהם תהיה כוונת הבריאה בטלה, וזהו ובחסד עולם רחמתיך. ולהיות שרחוק לשכל אדם קצת דבר זה שיגאל אותם אף אם יהיו חוטאים כדי שיתקיים בהם כוונת הבריאה, לז"א כי מי נח זאת לי, הביא ראיה מנח שניצול אף שלא היה כדאי, כי כיון שרצה הש"י להשאיר קיום העולם הוצרך לבחור מעט הטוב שברע וערך ישראל לעתיד לבוא נגד העכו"ם כערך נח אצל בני דורו. ואפשר דלזה כיון המשורר וסלחת לעוני כי רב הוא, ירצה, שיש לישראל דין רבים וכעולם מלא ומוכרח שתרחם עליהם ותסלח להם עכ"ד בקצרה.
<b>יוצא</b> מזה, כי אם אדם יחטא יוכל להיות עונשו חמור והנפש החוטאת היא תמות כי לא ימשך מזה הפסד לעולם, משא"כ אם ח"ו כל העדה תחטא אי אפשר ליתן להם עונש חמור, כי א"כ יהיה ביטול עולם כולו, ומוכרח הש"י כביכול ע"י עונש קטן לסלוח להם כי רב הוא. וגם הגאולה תהיה עבור זה שנדונו לפניו כדין רבים וכאמור והעונש עצמו הוא בשצף קצף שנדונו כיחידים כ"ז יוצא מדבריו ז"ל.
<b>ונראה</b> לי שלזה כיון משר רבינו ע"ה בפ' שלח לך, אחרי שאמר לו הש"י הניחה לי כו' אמר: ושמעו מצרים כי העלית את העם הזה מקרבו כו' ואמחה את העם הזה כאיש אחד כו' ואמרו מבלתי יכולת. דיש לדקדק בלשון מקרבו, וגם כאיש אחד, וכי חילוק יש בין מיתת א' למיתת רבים. וגם מה זו טענה שיאמרו מבלתי יכולת, ולמה לא יתלו מצרים בסבת חטאם כאשר הוא האמת.
<b>ויובן</b> עם האמור, כי גם בגאולת מצרים הוציא ה' גוי מקרב גוי שלא היו כדאים לגאולה כמאמרם ז"ל (זהר ח"ב ק"ע:) שטען עוזא הללו עובדי עבודת כוכבים כו', אלא שאם היו עוד במצרים רגע שוב לא היה אפשר שיגאלו והיה בטל כוונת הבריאה שלא יהיה בעולם מכיר יכולתו של הש"י, לכן הוכרח לגאלם כמו שעי"ז יהיה גם גאולה העתידה כאמור. ולכן עתה שכעס הש"י ורצה לכלותם כמו אם איש א' יחטא, לז"א משה רבינו ע"ה הלא שמעו מצרים כי העלית בכחך את העם הזה מקרבו ויהיה ב' של בכחך, ב' בשביל שיוודע כחך בעולם הוצאתם 'מקרבו' דייקא גוי מקרב גוי, מזה הבינו שאין זאת כי אם נדונים לפניך כמרובים תכלית העולם כולו שיכירו כחך, ועכשיו אם המתה אותם כאיש א' א"כ יתבטל כוונת הבריאה ויאמרו מבלתי יכולת, ואף שאמר לו השי"ת שיעשה אותו לגוי גדול, מ"מ ביני לביני קודם שיהיה דבר זה יכפרו ביכלתו ית"ש, ונעתר הש"י לדבריו ודנם כמרובים ויאמר סלחתי כדבריך.
<b>ואחשוב</b> שלזה כיון הפסוק ביחזקאל באמרו (יחזקאל לד, א) ואתן צאני צאן מרעיתי אדם אתם, פירשו המפרשים שירבה אותם כצאן, אבל חשובים את בעיני כאדם. שיש לדקדק באומרו אדם אתם, הלא אדם לשון יחיד ואתם לשון רבים והוה ליה למימר אנשים אתם וחז"ל הרגישו בזה ודרשו יבמות ס"א. אתם קרוים אדם וכו'. ועם דרכנו יאמר נא בענין זה, כי הבטיחם הנביא על הגאולה שיהיו נדונים לפניו כמרובים, אף שעד עתה בעת העונש דן אותם כיחידים, וכאמור. ואמנם, נודע הדבר כי בעת שיש אחדות בישראל דינם כרבים כי כל אחד מישראל כלול מכולם ועולה לסך רב, וגם מאחר שהם בכנופיא כרבים דמי, משא"כ בעת יפרדו לבבם וכל אחד ואחד הוא יחיד בפני עצמו אזי גם לפני הש"י נדונים כיחידים, והאות על זה כי בעון שנאת חנם חרב בית המקדש (גיטין נ"ה:) כי נדונו לפניו בתורת יחידים וההיפוך חבור עצבים כו' ולא מצא הש"י כלי מחזיק ברכה לישראל אלא השלום (במדבר רבה כא, א) שע"י השלום הם נדונים לפניו כמרובים. ולז"א ואתן צאני שתהיו מרובים בעיני, ואימתי יהיה זאת, בזמן שאדם אתם שכולכם תהיו בחינת אדם א' בכנופיא כאומרו (שמות יט, ב) ויחן ישראל נגד ההר ודרז"ל (מכילתא) שהיו כולם בלב א'.
<b>ועם</b> זה יש לבאר ג"כ מ"ש בפ' ביחזקאל (יחזקאל לו, לז) עוד זאת אדרש לבית ישראל ארבה אותם כצאן אדם וג"כ יש לדקדק דהיה לו לומר אנשים כצאן קדשים כצאן ירושלים במועדיה כן תהיינה הערים החרבות האלה מלאות צאן אדם כו', פירש"י כצאן ירושלים במועדיה, היינו בערב פסח שהיה צאן הרבה בירושלים. ויש לדקדק לאיזה ענין המשילם לצאן של פסחים. ואמנם כלפי משארז"ל (פסחים ע"ו:) כקרבן צבור דמי עבור שכל ישראל מתאספין לירושלים אז וגם הרבה אנשים מתאספין ונמנין על פסח א' לכן דינו כקרבן צבור, אף שכל יחיד רשאי להביא קרבן פסח אפילו הכי דינו כקרבן צבור ודחי שבת וטומאה. וא"כ נמצא כי ישראל נדונים לפני ה' כמרובים אם יהיו בבחינת אדם, ר"ל באחדות. ומפרש לאיזה צאן אני מדמה אותם, ואמר כצאן ירושלים במועדיה, ירמוז על מה שדרז"ל (יומא מ"ו.) במועדו אפילו בשבת אפילו בטומאה, והיינו דקאמר כצאן ירושלים 'במועדיה' דייקא, שדוחה שבת וטומאה אע"ג שהם קרבן יחיד, אלא על כרחך כיון דאתיא בכנופיא, כן תהיינה הערים החרבות האלה מלאות צאן (ר"ל שידונו כמרובים) בזמן שיהיו בבחינת אדם שיהיו בכנופיא א', והבן ונכון בעז"ה.
<b>הנה</b> כי כן יובן משארז"ל (סנהדרין צ"ח.) אין בן דוד בא אלא אם כן יהיה כולו זכאי או כולו חייב. והיינו, כי בהיות כולו זכאי יהיו ראוים לגאולה, ובהיות ח"ו כולם חייבים אי אפשר שיהיה להם ח"ו עונש הראוי, דא"כ יתבטל כוונת הבריאה, לכן הקב"ה נוהג חסדו לישראל להיותם כללות כל העולמות ותכליתם, ואם ח"ו יענשו די בעונש קל כל דהוא. והנה בהיות שבטי יה היו הם אז כללות ישראל כי לא היו יותר ונידונו בעונשם כמרובים, לזאת כשחטאו כולם במכירת יוסף לא נענשו בעונש חמור והיה די להם במה שהגיע להם הצער מיוסף שצערם בבואם אליו כדי שיתכפרו, אבל עונש חמור לא היה להם עד זמן הרוגי מלכות וגם זה היה בעוות הדין כמבואר בזהר איכה, והיינו מטעם הנ"ל שכלם חטאו בזה אין נקי והשופט כל הארץ חלילה לו מעשות משפט מעוקל שיעניש א' או ב' והשאר ינצלו שכולם חטאו בשוה ואת כולם אי אפשר לענוש כאמור. ואם אמנם היה בהם בנימין שלא חטא וגם יוסף עצמו, וא"כ היה אפשר לכאורה שמהם יבנו את בית ישראל. אין הדבר כן, כי מקרא מלא הוא (רות ד', יא) כרחל וכלאה אשר בנו שתיהן את בית ישראל שאי אפשר לבנין בית ישראל בלתי שניהם כידוע ליודעים, אכן נוכל לומר ג"כ בהיפוך, מאחר שראובן אמר אל תחטאו בילד הרי את נפשו הציל ואין בידו עון אשר חטא וא"כ היה ראוי לשאר אחיו עונש חמור מאחר שנמצא בין בני לאה א' שלא חטא ואולי מטעם אחר חס עליהם ה'.
<b>ואחשוב</b> שזה כוונת רז"ל באומרם (רות ה, ו) אלמלי היה יודע ראובן שהתורה תכתוב עליו למען הציל אותו מידם להשיבו אל אביו על כתיפו היה מוליכו. שנתקשו המפרשים וכי ראובן עשה ח"ו להתפאר. ולדרכנו נאמר כי ראובן עצמו היה מסופק אם יצא ידי שמים בדיבורו שאמר לאחיו, כי אפשר שתוכחה עד הכאה או עד קללה וחשב בעצמו שעדיין לא יצא ידי חובה בדבריו אלה, ולכן חשש שלא יוכיחם עוד יותר כי אולי ברוב דבריו אליהם אעפ"כ לא ישמעו לו והוא יהיה נקי מהחטא ע"י תוכחתו ואז ישיגו הם עונש חמור ח"ו, לכן חדל מלדבר עוד אליהם שאז יהיה גם הוא כחייב בדבר ולא ישיג עונש לאחיו, (דומה לזה כתבנו בפ' שופטים בענין שמואל הנביא בשימת מלך ע"ש). ולז"א כי אילו ידע שהתורה תכתוב עליו למען הציל, שהעידה תורה עליו שיצא נקי מהחטא ואז היה ירא שישיג עונש לאחיו ואז היה עושה בכל כחו להרכיבו על כתיפו לבל יחטאו אחיו וק"ל.
<b>וזה</b> יהיה ביאור אלה מקראי קודש שהתחלנו בהם. כי לכאורה יפלא על האחים שנתרצו להניח את שמעון במצרים והרי הוא מסוכן למות וליהרג, וכן הקשה באור החיים מהא (בראשית רבה צד, ט) עובדי כוכבים שאומרים תנו נפש א' מכם ונהרגנו כו' ואל ימסרו להם נפש א' להריגה ע"ש במ"ש בזה לפי דרכו. וליכא למימר שבטוחים היו בצדקתם שינצל כי לא נתחייבו מיתה לשמים, דהרי היה בידם חטא מכירת יוסף והיו סבורים שמת או נהרג בסבתם, וא"כ הרי בידם עון שפיכות דמים החמור. לזה כשאמר הכתוב ויעשו כן שנתרצו למסור ליד יוסף א' מהם, אמר הכתוב ויאמרו איש אל אחיו אבל אשמים כו', ר"ל הלא באמת אשמים אנחנו כולנו על אחינו אין נקי על כן בא אלינו הצרה 'הזאת' דייקא, זאת ולא אחרת, שלא תשיגנו עונש חמור ודי בצער הזה שהשגנו עתה וכמש"ל.
<b>ויען</b> ראובן אותם כו', ר"ל שראובן סתר דבריהם ואמר הלא אמרתי אליכם אל תחטאו בילד ולא שמעתם וא"כ אולי יצאתי ידי חובתי באמירה זו ואני נקי וא"כ אפשר וגם דמו הנה נדרש. 'וגם' דייקא, ר"ל לא כמו שאתם אומרים שדי בזאת ולא ישיגנו עונש חמור הראוי לשפיכת דמים והרי כיון שאני נקי אפשר שגם דמו נדרש. ואמנם אמר הכתוב (תהילים לט, ב) אשמרה לפי מחסום בעוד רשע לנגדי, והוא מענין אל יפתח אדם פיו לשטן לומר שראוי לעונש, וכענין מ"ש בזוהר הקודש (זהר ח"א ס"ג.) ענין התיבה שעשה נח מענין חבי כמעט רגע וצריך להסתיר את עצמו מפני המחבל, והקשה הרי לא היה שם המחבל רק נטבעו במים, ותירץ כי בכל מיני עונש גשמיי מתלבש שם המחבל מחבלא הוי אזיל גו מיא כו' ע"ש. וא"כ קשה איך אמר ראובן דברים אלו בפני יוסף הלא בדעתם היה שזה איש מצרי ושהוא הועמד משמים ליפרע מהם וא"כ איך דיברו בפניו דברים כאלה, לזה אמר הכתוב והם לא ידעו כי שומע יוסף כו'.
<b>ובזה</b> יובן שאמר ראובן תנה אותו על ידי ואשיבנו אליך, ר"ל כי ראובן היה תקיף בדעתו שבממה נפשך ינצל, אם כבר יצא ידי חובה באומרו אל תחטאו בילד א"כ את נפשו הציל, ואם לא יצא ידי חובה א"כ כולם חטאו וינצלו כולם. אמנם יעקב אבינו ע"ה שלא ידע מכל זה לא שמע אליו עד אח"כ שכלה הפת מן הבית כמ"ש יהודה. גם נוכל לישב לדברינו תיבת לאמר באמרו ויען ראובן אותם לאמר, והוא להיות שלא היה תשובה זו ברור בעיני ראובן, כי בעצמו היה מסופק אם יצא ידי חובה לכן אמר שענה אותם לאמר, ר"ל שלא אמר כך בהדיא אלא כפותח פיו לאלם שיאמרו הם כך ויחשבו שמא הוא כבר יצא ידי חובה. ולאמר הב' יש לישב, כי להיות כבד לאיש א' לטעון נגד הרבה בני אדם אם כולם יהיו מתנגדים אליו ואז דרך האיש לבקש לו עוזרים מתוך אנשים הרבים ההמה ומפתה ב' או ג' שיסכימו לדבריו ויהיו עוזרים ג"כ לו בטענותם נגד האנשים הללו וכן עשה ראובן שביקש מאיזה מהם שיאמרו אל תחטאו, אכן לא שמעו לו ולא עשו כדבריו וק"ל. שייך גם לפ' ויגש
<b>ועם</b> האמור אפשר לי לבאר פסוקי ויגש אליו יהודה כו' ואל יחר אפך בעבדך כי כמוך כפרעה. ונתעוררו רז"ל באומרו אל יחר, כי למה יחרה אפו בדברו אליו כדברים האלה אשר דיבר שכולם דברי בקשה לא זולת. גם כי כמוך כפרעה הוא משולל הבנה. אדוני שאל את עבדיו כו' ונאמר אל אדוני יש לנו אב זקן וילד זקונים קטן ואחיו מת ויותר כו' ויאמר עבדך אבי אלינו אתם ידעתם כי שנים ילדה לי אשתי ויצא האחד מאתי ואומר אך טרף טורף ולא ראיתיו עד הנה ולקחתם גם את זה מעם פני וקרהו אסון כו'. ויש להקשות באמרו אך טרף טורף, מאי אך שהוא בכל מקום מיעוט, ומאי מיעט כאן ומיותר לגמרי.
<b>ואפשר</b> לומר, כי כתבו המפרשים שמיראה כחשו לפניו לומר ואחיו מת פן יאמר שיביאוהו אליו כמו שרצה את בנימין, אבל באמת אפילו בעת שאמר יעקב אבינו ע"ה אך טרף טורף יוסף והוא לא ידע מהמכירה אפילו הכי דרז"ל (בראשית רבה פד, יט) חיה רעה אכלתהו על אשת פוטיפר אבל לבו אומר לו שלא מת אלא שחש שקרוהו רעות רבות וצרות יסורים קשים כמיתה. והנה יוסף אפילו עצי עריסותיהם וכל מסתוריהם גילה להם (בראשית רבה צא, י) וחשבו כי הוא איש מצרי וחכם בחכמות חיצוניות בכשפים ומנחש בגביע וכדומה אשר עי"ז כל סתריהם ידוע לו. וא"כ מה ששינו מיראה לומר שאחיו מת ועשו כן כדי להגדיל גיעגועי אביו עליו כי נשאר הוא לבדו לאמו.
<b>אמנם,</b> לא די שתיקנו בזה אלא קלקלו, בהיות שכבר אמרנו כי בית ישראל אי אפשר להבנות אלא ע"י רחל ולאה דוקא ושמחמת זה אי אפשר שיבוא כליון ח"ו לבני לאה וא"כ אי אפשר ג"כ שיקרה אסון לשני בני רחל לבלי יתבטל בנין ישראל אשר המה תכלית העולם, א"כ בשלמא כאשר אמרו בתחלה כי האחד איננו ואולי הוא חי עדיין בסוף העולם אזי שפיר חשש על בנימין פן יקראנו אסון, משא"כ כאשר אמרו לו אח"כ ואחיו מת שנתוודע להם שמת א"כ אין חשש לבנימין בקריאת אסון כי לא יארע כליון לשני בני רחל בשום אופן וא"כ היה ליוסף טענה חזקה במה שאמר האיש אשר נמצא הגביע בידו יהיה לי עבד כי אין חשש לאביהם עליו, ולכן על כרחך הוצרך יהודה להודות לו כי כיחש לפניו באומרו ואחיו מת, אלא האמת שלא נודע כלל ממנו. ולפי שטבע האדם להתפעל ולבוא לכלל כעס נגד האיש האומר לו שקר וכזב ושנאוי הוא לפניו. לבד זאת מצאנו בדוד המלך ע"ה אומר (תהילים כב, מה) בני נכר יכחשו לי, כי מדרך האנשים לפני מלך אדיר ותקיף לפעמים מרוב יראה יכחשו לו ואין לבזותם ולא לשנאותם על הדבר כי מיראה עשו זאת.
<b>וזה</b> יהיה המשך הכתובים, כי כאשר יהודה רצה לגלות ליוסף כי כיחש לפניו במה שאמר ואחיו מת, לזאת הקדים לומר לו ואל יחר אפך בדבר הזה שאגלה לך שכחשתי לך מתחלה, כי כמוך כפרעה חשוב אתה בעיני כפרעה שהוא מלך רב ולכן אין לך להתרעם ע"ז. ואח"כ התחיל לספר לו הענין כי אדוני שאל כו' ונאמר אליך ואחיו מת כו', אבל האמת ויאמר עבדך אבי אלינו אך טרף טורף, 'אך' דייקא שהוא מיעוט לומר לא שנטרף כמשמעו רק כענין שדרז"ל (בראשית רבה פד, י) בענין חיה רעה אכלתהו, ועכ"פ ולא ראיתיו עד הנה ולקחתם גם את זה מעם פני הגם שזה לא יאבד כי יודע אני היכן הוא הולך אבל עכ"פ יש חשש וקרהו אסון כי אולי אחיו חי נמצא אם זה ימות והשני שהוא אבוד ממני עכ"פ הוא ג"כ לענין הגעגועים כמת ויותר שהרי אין מקבלין תנחומין על החי וא"כ והורדתם כו', ודו"ק. חסלת פרשת מקץ

ויגש



Section 1

<b>ויגש</b> אליו יהודה ויאמר בי אדוני ידבר נא עבדך דבר באזני אדוני ואל יחר אפך בעבדך כי כמוך כפרעה. אם אמנם מתחלה אמר לו יהודה גוף הבקשה לבד, כאומרו הננו עבדים לאדוני גם אנחנו כו', ולא הקדים לבקשו שישמע דברי בקשותיו, כי כן לדבר לפני המושל ענין המבוקש שלו, מ"מ עכשיו הוצרך להקדים תחנונים על שיתן לו רשות לדבר בקשותיו לפניו, והוא אומרו בי אדוני ידבר נא כו' כיון שכבר השיב לו יוסף חלילה לי מעשות זאת, וכבר ארז"ל (עבודה זרה י:) מאן דזכי למלכא כו' כי הדבר אשר יצא מפי המלך אין להשיב ומי יערב לבו לבקש עוד והוא נראה עזות שרצונו לנצח המלך הלא יוסיף כעס למלך ע"י בקשה שלו. לז"א בי אדוני על הבקשה עצמה תרשני לבקש עוד מלפניך, ואל יחר אפך בעבדך ע"י הבקשה שאני רוצה לבקש ממך, כי כמוך כפרעה שגם אתה כמלך ואין ראוי לנצח המלך לכן מוכרחני לבקש שתתן לי רשות לבקש עוד.
<b>ודומה</b> לענין האמור ביארתי מש"ה (דברים ג, כג) ואתחנן אל ה' בעת ההוא לאמר אדני אלהים כו'. שיש לדקדק אומרו לאמור. גם אמרו ויאמר ה' אלי אל תוסף דבר אלי עוד בדבר הזה. יש לדקדק, דהוה ליה למימר אל תוסף להתפלל, ובאומרו דבר משמע דיבור בעלמא לא תפלה. ויש לומר עם מה שתיקנו הקדמונים ענין קדיש וברכו למי שלא היה במנין עשרה ואין יכול לומר דברים שבקדושה יאמר איזה לימוד או איזה סיפור בעלמא ובתוכו ידבר דברים שבקדושה ההמה כגון אמר ר' יהושע בן לוי כל העונה כו' שהוא לימוד בעלמא או כשעלה משה למרום כו' שהוא סיפור דברים בעלמא שבזה אין עובר על הדין שאין דברים שבקדושה בפחות מי' ואף על פי כן הדיבורים יוצאין מפיו ועולים למעלה ומתקנים מה שצריכים, ואם לא יועיל כמו המתפלל בי' מכל מקום מועיל עכ"פ מעט מאחר שסוף סוף יצאו דיבורים ההמה מפיו.
<b>והנה</b> משה רבינו ע"ה התפלל תקט"ו תפלות, והבין אז לבסוף מעצמו על פי רוח הקודש וחכמה שבקרבו שאין הקב"ה חפץ שיתפלל עוד וירא מלהתפלל פן יוסיף כעס בתפלתו וכמ"ש מענין יהודה, ואף על פי כן חפץ להתפלל אולי בריבוי הפצרתו יעתר לו ה' ולזאת שם עצות בנפשו ואמר תפלתו כענין קדיש וברכו שתיקנו. דרך משל, שאמר רבש"ע תן לי רשות שאתפלל לפניך לשון זה אדני אלהים אתה החלות כו' עד סיום התפלה, נמצא שאין מתפלל ולא יכעוס ה' עליו ואעפ"כ יצאו דיבורי התפלה מפיו אולי יועילו, ומ"מ לא התפלל דהא לא אמרה דרך תפלה רק דרך דיבור בעלמא. ועל זה באה התשובה אל תוסף דבר אלי עוד בדבר הזה, ר"ל לא מיבעי שאיני רוצה שתתפלל על הדבר הזה אלא אפילו דרך דיבור בעלמא איני רוצה שתדבר מזה הענין, והבן כי הוא דקדוק נכון.

Section 2

<b>תקסג</b>
<b>ותחי</b> רוח יעקב אביהם ויאמר ישראל רב עוד יוסף בני חי. (פתח ביעקב וסיים בישראל). אלכה ואראנו ויסע ישראל וכל אשר לו בארה שבע ויזבח זבחים לאלהי אביו יצחק, קשה, למה תלה ביצחק, ודרז"ל (בראשית רבה צד, ה) ידוע שחייב אדם בכבוד אביו יותר מכבוד זקנו אין מובן, וצריך ביאור. ויאמר אלהים לישראל כו' ויאמר יעקב יעקב ויאמר הנני, (פתח בישראל וסיים ביעקב, ועוד למה אמר ב' פעמים יעקב). ויאמר אנכי האל אלהי אביך, בכאן ודאי קשה קושיות דלעיל מדוע אמר אלהי אביך ולא אמר אלהי אבותיך, וכאן ליכא תירוץ דלעיל שחייב בכבוד כו' דהא אלו הם דברי ה' לא דברי יעקב. ותו באמרו כפל האל אלהי אביך, והיה די באומרו אנכי אלהי אביך. אל תירא מרדה מצרימה כי לגוי גדול אשימך שם, פי' באור החיים שהיה יעקב אבינו ע"ה ירא מהשיעבוד שלא יהיה גם עליו ע"ש. אולם יש לדקדק, דגבי סיחון שאמר ה' למשה אל תירא ארז"ל (בראשית רבה עו, א) אין אומרים אל תירא אלא למי שנתירא כו', ואם כן מה אמר כאן אל תירא וכו' היכן חזינן דנתירא, אדרבה, הא כבר החזיק בדרך לילך למצרים ובא עד באר שבע הא קמ"ל דלא נתירא כלל.
<b>אנכי</b> ארד עמך מצרימה ואנכי אעלך כו' ויקם יעקב מבאר שבע וישאו בני ישראל את יעקב אביהם ואת טפם כו'. בכל מקראי קודש אלה צריך לידע טעם השינוי, פעם אמר יעקב ופעם אמר ישראל. וע' באור החיים ר"פ ויחי מ"ש ליישב קרוב לפשוטו בדרך כלל על כל המקומות אשר פעם נזכר יעקב ופעם ישראל ע"ש. ויקחו את מקניהם ואת רכושם אשר רכשו כו' ויבואו מצרימה יעקב וכל זרעו אתו בניו ובני בניו כו' בנותיו כו'. צריך ביאור, דהני מקראי ויקחו את מקניהם הוה ליה למכתב תיכף לעיל בנסעם ממקומו, ומדוע כ' אחר יציאתם מבאר שבע שכבר הם באם הדרך. ואלה שמות בני ישראל הבאים מצרימה יעקב ובניו בכור יעקב ראובן כו' עד כל נפש בניו ובנותיו שלשים ושלש. פירש"י ז"ל ובפרטן אי אתה מוצא אלא ל"ב אלא זו יוכבד כו' והוא מדרז"ל, ובאור החיים פירש כי בחשבון הזה חשב ג"כ ליעקב ע"ש באורך. מיהו, בין להאי פירושא בין להאי פירושא האי קרא תמוה דפתח ואלה שמות בני ישראל כו' הרי שרוצה לעשות חשבון של בני יעקב וכ' עליו יעקב ובניו והוא תמוה מאוד.
<b>נקדים</b> לבאר מארז"ל (ברכות ז:) מזמור לדוד בברחו מפני אבשלום בנו ה' מה רבו צרי רבים קמים עלי (תהילים ג, א) פירש"י רבים בתורה דואג ואחיתופל ואבשלום קינה לדוד מיבעי ליה, ומשני בשעה שאמר לו הקב"ה הנני מקים עליך כו' אמר שמא ח"ו עבד או ממזר כיון שראה שאבשלום הוא שמח אמר סתם ברא מרחם על אבא ע"כ. ויש לדקדק במאמר זה, חדא, באומרו עבד או ממזר, בשלמא עבד ניחא שנקרא מתוך ביתו דשפיר נכלל עבד עולם בתוך בני ביתו של אדם, אבל ממזר ח"ו שיהיה בתוך ביתו של דוד המלך ע"ה, ומאי ממזר דקאמר אתמהה. ב' מה שהקשו כל המחברים במ"ש ששמח משום דסתם ברא כו', ובאמת ראינו שאבשלום לא היה לו שום רחמנות וביקש לעקור את הכל ח"ו.
<b>ולבאר</b> כל זה נבאר פסוקי שמות גבי משה רבינו ע"ה שראה איש מצרי מכה איש עברי מאחיו, (ארז"ל שמות רבה א', כח) בעלה של שלומית בת דברי כו'. והקשה בס' הגלגולים דתיבת מאחיו מיותר, דודאי כל ישראל אחים, וכי תימא דלשון קורבא הוא שהיה קרוב למשה רבינו ע"ה כמו כי אנשים אחים אנחנו, זה אינו, דמשה רבינו ע"ה היה משבט לוי וזה משבט אחר, וע"ש מה שתירץ. ויפן כה וכה וירא כי אין איש ויך את המצרי כו', ודרשו רז"ל (שם) ראה מה עשה לו בבית שבא על אשתו וראה מה עשה לו בשדה שהכהו וירא כי אין איש עתיד לצאת ממנו להתגייר והרגו, וכל זה צריך ביאור. וגם צריך לדקדק במה שארז"ל (שיר השירים רבה ד', יב) שבטי יה עדות לישראל לפי שהיו אומות העולם אומרים בגופם שלטו מצרים בנשותיהן לא כל שכן לכן העיד ה' ואמרו אחת היתה ופרסמה הכתוב זו שלומית. וצריך לדקדק, אם כל אומה הישראלית לא אירע להם דבר זה עם היות שהמצרים שטופי זימה מה זה ועל מה זה לזו אירע זאת.
<b>ויובן</b> בהקדם דברי אור החיים בסוף תולדות הבאתי דבריו בפרשת וישב, שיש ב' מיני ניצוצות קדושות תוך הקליפות, הא' הם שאינם דבוקים כ"כ, והם יוצאים באמצעות הלידה, כאברהם מתרח, ורחל ולאה מלבן, ויש ניצוצות קדושות הנדבקים ממש בקליפות ואי אפשר להם ליכנס לקדושה אם לא ע"י צער והיסורין של איש יהודי אשר הוא בגלות תחת יד האומה המתיחסת לקליפה ההוא ע"ש.
<b>ולהסביר</b> דבר זה, דע, כי מזמן חטא אדם הראשון נפל הטוב תוך הרע, והרע מסבבו כענין (תהילים יב, ט) סביב רשעים יתהלכון ואמנם כללות הטוב הוא נשמת כללות הצדיקים, וכללות הרע הוא נשמת כללות הרשעים, וכמו שכתב בספר הבהיר הרשעים הן הן המזיקין. והענין מובן, כי כמו שנשמת צדיק הוא יקר הערך חלק אלוה ממעל, רק בהיותה מלובשת תוךך חומר גס ועכור אין מעלתה וגדולתה ניכר כלל, ובצאתה מהחומר חוזרת למקורה ולגדולתה שהוא יותר מכל צבא מעלה, כן נשמת הרשעים הן מהקליפות, רק בהיותה מלובשת בחומר אין ניכר כל כך, אך בצאתה חוזרת למקומה והוא קליפה ומזיק רח"ל. ואחר שנפלו נשמות הטובים לתוך הרע שהם הקליפות, אזי הקליפות מסבבים אותה ושומרים לה מאד וממנה ניזונים ומתפרנסים, כמשל המלך ששלח בנו לכפר אחד ושולח לו לשם מזונותיו, ויודע כי בני הכפרים חוטפים וחומסים ואין מגיע לבנו רק חלק אחד מאלף, והוא מוכרח לשלוח לבנו בכל יום לצורך מזונו אלף פעמים כפי הצרכותו, ומזה ניזונים כל בני הכפרים. כך הנשמה הקדושה היא חלק אלוה ממעל, ומקבלת חיותה ושפעה בכל רגע ממקורה, לכן בנפילת כללות נשמות הטובים לתוך כללות הרע אזי כולם ניזונים ומתפרנסים על ידיהם.
<b>וזהו</b> ענין שאמרו רז"ל (בראשית רבה מא, ד) מצאתי דוד עבדי היכן מצאתיו בסדום. הענין הוא, כי נשמות הצדיקים היו קודם בריאות העולם, כמאמר רז"ל (בראשית רבה ח, ז) שהקב"ה נמלך בנשמותיהם של צדיקים, וכשנפל הטוב תוך הרע נפל נפש דוד שהיא יקרת הערך מאד, ונפלה לתוך קליפה הכללית של מואב, ונתגלגלה כך שם עד שנשמת לוט היה כלול מב' קליפות עמון ומואב, דהא חזינן שממנו יצאו, והיתה נפש דוד טבועה בקליפה זוהמא הכללית של מואב, וכל קליפת מואב נתפרנס מנפש זו. ואח"כ הוליד עמון ומואב וירש עמון הקליפה הכללית שלו, ומואב ירש שלו, ובו נפש דוד, וכל זמן שהיתה הקליפה הכללית של מואב ביחד אי אפשר היה לנפש דוד להתגבר עליו והיתה שם בשביה, ואח"כ כשנעשה מואב אומה שלימה ונתחלק הקליפה הכללית דמואב לפרטים רבים כפי ריבוי האנשים, אז נשארה נפש דוד תוך קליפה פרטית עד שנתגלגלה ובא לרות, ומחמת שכפי התחלקות לאנשים פרטים היה בה הרע של מואב מועט ונפש דוד בתוכה, אזי התגברה נפש דוד וכפה להרע שלו ונתגיירה, וכן נצטרף עוד עד שבא הנפש ההוא לישי, וממנו יצא נפש דוד נקי בלי סיג, ואז נפרד הטוב ההוא מהרע אשר היה משוקע בתוכו.
<b>ובזה</b> נבין מאמר רז"ל (זהר חדש רות צ"ו:) בשכר צניעות שהיה ברות זכתה ויצא ממנה דוד. הענין הוא, כי מה שאמרנו שמצד התחלקות קליפה הכללית של מואב לפרטים רבים היה מעט רע ברות, אין זה אלא לענין הרע שירשו אנשי מואב בעת לידתם, שמחמת ההתחלקות היה מעט לכל איש פרטי. אמנם הרע שיורש האדם ח"ו מצד מעשיו יוכל להתרבות מאד, ושוב לא היה יכולת בנפש דור לכופה להתגייר. אך נודע מה שאמר הכתוב (מיכה ו, ח) והצנע לכת עם אלהיך, כי האיש אשר מעשיו בצניעות הוא שמור מכל רע מכבוד או פניות ודומיה, ולכן ע"י הצניעות שהיה ברות לא היה לה רע של עצמה רק מה שירשה בעת לידתה מזוהמת קליפת מואב, וזה היה מעט כפי ההתחלקות שנתחלק אז לחלקים רבים, ועי"ז זכתה, ר"ל היה לה זכות ובהירות זה שיצא ממנה דוד, ר"ל שהיה בכח נפש דוד לצאת מהזוהמא של מואב אשר היה שם.
<b>הנה,</b> זהו בחינה ראשונה של הוצאת ניצוצות הטוב מתוך הרע אשר באמצעות הלידה כאמור, וענין זה נעשה ג"כ ע"י תורה ותפלה ומעשים טובים שיוציא האדם כל אלה ניצוצות קדושות, ואח"כ באים אלו הניצוצות קדושות ונעשים נשמות לגופים הנולדים. ואמנם בהיתוך כסף תוך כור לצרפו ויוצא הכסף נקי בלי סיג, מ"מ נשאר מעט מהכסף תוך העופרת והפסולת ואי אפשר להוציאו משם אלא בטורח גדול, כי מעט הוא הנשאר שם, נקודות בעלמא, תוך ריבוי הפסולת, כך בצאת הנפש זכה ובהירה מתוך הרע כענין נפש דוד אשר אנו מדברים, אז עדיין נשאר ניצוצות קטנים תוך הזוהמא ואי אפשר להוציאו כי לא יתפרד באמצעות הלידה כי דבוק הוא מאד, ולא יתפרד אלא באופן שאבאר, כי כמו שנפש הטוב בהפרדה מהרע נעשה ממנה נשמה לגוף נולד, כך הרע ההיא נעשה ממנה נשמת הרשעים ועובדי כו"ם.
<b>ויש</b> לידע, איזה צורך לעולם בהולד הרשעים. ותירוץ הדבר עם האמור, כי הניצוצות קטנים עדיין נשארים ברע ההוא, ונברא ממנו עכו"ם או רשע מישראל, וברית כרותה כי האדם הטוב הצדיק אשר בו הנשמה שיצאה מהרע, וזה הנברא מהרע ההוא, הן שנבראו שניהם בעת א' או זה אחר זה מוכרחים הם בהכרח להזדמן יחד אף אם רחוקים זה מזה מאד זה במזרח וזה במערב מוכרחים הם באורך הזמן להזדמן ולהתחבר יחד במקום אחד וזה הרשע שונא מאד לאותו הצדיק שנאה בלי שיעור והוא מתנגד לו ומצערו. וברית כרותה, שע"י הצער ההוא נדבקים אותם הניצוצות קטנים אשר ברשע ההוא בנפש הצדיק ההוא כי הם אחד ולתכלית זה לבדו היה לידת הרשה ההוא בעולם, וכשיוצאין כולם ממנו אזי נאבד מן העולם ונעבר לגמרי בלי השארה.
<b>וזה</b> הענין היה תכלית ירידת אבותינו למצרים, כי אז היה מצרים ראש הקליפות, והיה שם רובו ככולו של הטוב, והוציאו אבותינו את הטוב בב' בחינות הללו שבראשונה הוציאו במעשיהם נשמות שלימות מהרע רוב הריבוי של הנשמות קדושות שהיה במצרים, הוציאו הרבה מאד בכל רגע, לזאת פרו וישרצו בלי טבע והיו יולדות ששה בכרס א', וזה הבחינה הראשונה. ולכן כל זמן שאחד מהשבטים קיים לא היה שיעבוד, כי אז לא הוצרכו לשיעבוד רק הוציאו באמצעות מעשים טובים והלידה ואח"כ שלא נשארו רק הניצוצות קטנים בתוך הרע, אז שוב לא היו מועילין במעשיהם להוציא זאת, והתחילו להוציא בבחינה הב' שהתחיל השיעבוד, והיינו, כי בני ישראל אשר הם היו בעצמן אותן הנשמות שיצאו מתוך זוהמת מצרים, ומהרע נבראו המצריים, ונזדמן כל מצרי אל ישראל שלו אשר היה קודם בריאתם ביחד, והיה לו שונא מאד ויסרו מאד, ובאמצעות זה יצאו הניצוצות קטנים.
<b>וזהו</b> מה שאמר הכתוב בענין בעלה של שלומית, כי אותו המצרי היה הרע של הטוב ההיא מאותו הישראל בעלה של שלומית, ונזדמנו ביחד להרע לו, ואולם נזדמן שבאותו המצרי נשאר הרבה מהניצוצות קטנים יותר מהראוי לו, עד שהיה בכח לצאת ממנו עוד נשמה שלימה באמצעות הלידה כאשר ראינו שכל עלתה, אשר שלומית הולידה ממנו בן ישראל כשר כדקי"ל (יבמות מ"ה:) עובדי כוכבים ועבד הבא על בת ישראל הולד כשר, והיה צורך להוציא אותה נשמה באמצעות תורה ומעשים טובים ואחר כך יבוא נשמה זו לעולם באמצעות הלידה מבלי צורך שיזנה המצרי ההוא עם בת ישראל, אלא לפי שבאותו עת כבר מתו כל באי מצרים ונשכח התורה מהם לרוב השיעבוד, לא יכלו להוציא אותה הנשמה מהרע של המצרי, ונשארה בו והוא חלק מנפש בעלה של שלומית, לכן נתאוה וטרח לזנות עמה, כי אל שלו נתאוה, כי בעלה הוא, וכאשר בא עליה יצא ממנו אותה הנשמה באמצעות הלידה, ושוב לא נשאר בו רק הניצוצות קטנים ולזה יסרו בשדה ויצא הכל ונשאר בלי שום טוב, ושוב לא היה עתיד זרעא מעליא למיפק מיניה בהיות כבר אין בו שום ניצוץ.
<b>וזה</b> שאמר הכתוב, וירא איש מצרי מכה איש עברי מאחיו, ר"ל שהמצרי היה אחיו של העברי, וכמש"ל, שהרע ההוא מכונה בשם בני ביתו של הטוב ההוא שהוא המפרנסה, ודקדק משה רבינו ע"ה להבחין ברוח קדשו אם נשאר עוד מאומה מהניצוצין באותו המצרי, ויפן כה וכה ראה מה עשה לו בבית והבין ברוח הקודש שיצא ממנו הנשמה שלימה באמצעות מעשה ההיא, וראה מה עשה לו בשדה שהכהו ועי"ז יצאו מאתו כל הניצוצין קטנים, ולזה אמר וירא (ר"ל הבין ברוח הקודש) כי אין איש עתיד עוד לצאת ממנו והרגו והבן.
<b>ועל</b> ענין האמור אמר הכתוב (מיכה ז, ו) אויבי איש אנשי ביתו. ירצה, כי עיקר השונאים המה רק בהזדמן האיש אשר בו נפש הטוב אל האיש אשר בו הרע ההוא שהיה מבני ביתו מתחלה אז השנאה תגדל בלי שיעור וקצבה, וזה לב' טעמים, הא' כי יותר תגדל השנאה כאשר תקרה בין ב' אנשים שהיו אוהבים מאד ונתרחקו, מאשר יהיה השנאה בב' אנשים שלא היו מקורבים בשום פעם. ב' כי עשה ה' ככה בארץ כדי שכאשר יזדמנו יחד יסבול זה ממנו יסורים הרבה כדי לצאת מזה הניצוצין קדישין, כי לא נברא הרשע ההוא בעולם רק בשביל זאת וכאמור. ועל ענין זה דרשו רז"ל בבראשית רבה (נד', א) ברצות ה' דרכי איש גם אויביו ישלים אתו רי"א זו אשתו שנאמר אויבי איש אנשי ביתו, ועיין ביפה תואר ונזר הקודש שנדחקו בזה מה הוקשה לרז"ל בפסוק זה להוציאו מפשטיה.
<b>ונראה</b> לי כי יש חילוק בין תיבת 'אתו' לתיבת 'עמו', כי כאשר יאמר האדם דרך משל ראובן הלך ושמעון הלך עמו, יתכן תיבת עמו, אבל כאשר יאמר ראובן הוליך את שמעון אתו יתכן תיבת 'אתו', ר"ל את עצמו, ולא יאמר לשון עמו וכמ"ש בפ' זו יעקב וכל זרעו אתו, וזה ידוע לבקי קצת בלשון הקודש. וכאן לפי פשוטו ירצה הכתוב, כי כאשר יתרצה ה' בדרכי האדם יעשה ה' שלום בינו לבין אויביו, ואם כן הוה ליה למימר ישלים עמו ולמה אמר אתו, לכן דרש ר"י פסוק זה אל הענין שאנו בביאורו, דכיון שאמר אויביו מדבר מהאויב היותר אפשרי והוא הנאמר עליו אויבי איש אנשי ביתו, דהיינו הרע שלו וכאמור, והוא מכונה בשם אשתו ובני ביתו, כי הם מתפרנסים ממנו תמיד הן קודם בואם לעולם והן עתה בעולם אין הרשע ההוא מתפרנס אלא מן מעט הטוב ההוא הנשאר בו, דהיינו אותם הניצוצות הקדושות ולסבתן הצדיק ההוא מתייסר ממנו וכאמור. ואולם כאשר יזכה הצדיק ההוא הרבה מצד מעשיו הגדולים, אז כללות נשמתו פועל ומאיר בפרטים הדקים הניצוצות הקדושות ההם, או ששומע הרשע הזה דברי תורה ומוסר מאותו הצדיק, ובהמשך הזמן יתגברו הניצוצות ההם על הרע שלו וחוזר למוטב כי מהראוי שדברי תורה שלו יכנסו באזני זה הרשע עבור שחיות שלו הוא מהצדיק ההוא. ולז"א ברצות ה' כו' ישלים אתו, ר"ל יכניס שלימות באויביו כאמור, ולזה שייך לשון אתו והבן. ובזה יובן מאמר רז"ל (סוכה נ"ב:) אם פגע בך מנוול זה כו', ויתבאר אח"כ.
<b>ואמנם</b> יש לשאול מדוע ארז"ל (משנה סוטה ט, טו) דהאי קרא אויבי איש אנשי ביתו נאמר בעקבא דמשיחא, ולדברינו כך נוהג לעולם. ויובן זאת עם משארז"ל (חגיגה ה:) כשנפטר ר' אבהו אמרו לו מה תיהוי עלן ממינאי, כי הוא היה תמיד העוסק לנגדם, והשיב להם אבדה עצה מבנים נסרחה חכמתן בעת שאין עצה בישראל אבדה חכמתן של עובדי כוכבים. הענין הוא, כי הבירור הזה של הניצוצות קדושות כ' האר"י ז"ל שהוא הולך כסדר, שבדורות הראשונים היה מבחינת הראש, ואח"כ מבחינת הגוף, עד שעכשיו נקרא עקבא דמשיחא, כי עתה הבירור הוא מבחינת העקב, ולזה בדורות הראשונים היו הרשעים בני אדם גדולים, משא"כ עכשיו, וכמאמרם ז"ל (חולין י"ז:) שאפילו העמים עתה לאו עובדי עבודת גלילים הם אלא מנהג אבותיהם בידיהם. וזה לב' טעמים, הא' כי אז היה נשמות הרע ממדריגה הגבוהה כפי שיעור גדולת הטוב הנברר אז, משא"כ עתה הקליפות מבחינת העקב והם קטנים שפלים ונבזים מבלי כח. שנית, כי ניצוצות קדושות מהטוב נשאר ברע, ולכן כערך נשמת הטוב כך יגדל כח הרע, כי הניצוצות שבו הם יקרי הערך בעלי כח, ולכן שונאיו של דוד המלך עליו השלום היו אנשים גדולים כדואג ואחיתופל ואבשלום וכדומיהן כי היה בהם ניצוצות מנשמה יקרה שבדוד המלך עליו השלום.
<b>ולזה</b> אמר מזמור לדוד כו' רבים קמים עלי בני אדם גדולים, כי דוד המלך עליו השלום אמר (תהילים כב, ז) אנכי תולעת והיה מוחזק בעיני עצמו לאדם שפל, ובראותו איך המתנגדים שלו הם אנשים גדולים הבין מגדולת הרע שלו שהיא נשמה יקרת הערך ועל זה שמח וזמר כמו שאבאר אם ירצה השם לקמן, ולסבה זו ר' אבהו לרוב גדולת חכמתו ונפשו היקרה נזדמנו לו המינים אשר מהרע שלו מבני ביתו והוו מצערי ליה בקראי כי לא נבראו רק לצערו ובעת פטירתו שאלו מה תהוי עלן ממינאי והשיב להם כי בעת שאבדה עצה מבנים נסרחה חכמתן, שהנשמות הטובות הם ממדריגה נמוכה או לערך זה נסרחה חכמתן של העכו"ם שגם הם קליפות שפלות מבלי כח ובלי חכמה ולכן גם העכו"ם עתה לאו עובדי עבודת גלולים.
<b>והנה</b> הקדושה עם הקליפה הם ב' הפכים, כמים ואש, ולכן בהכרח ובטבע ישנא הרשע להצדיק שנאה נפלאה תמיד, כי זה משורש הטוב וזה משורש הרע. לכן בדורות הראשונים אשר נשמות הטובים היו ממדריגות גדולות והיו צדיקים בלי ערך והרשעים היו רשעים גדולים בלי ערך כי נשמתן ממדריגה גדולה שבקליפה והיו ממש ב' הפכים לכן היה אז שנאה גדולה בין הרשע והצדיק אפילו אם לא היה הרשע מבני ביתו של הצדיק דהיינו מהרע שהיה חופף על הטוב ההוא טרם בואם לעולם אפילו הכי היה שנאה נפלאה עבור שהם ב' הפכים ממש, וכאשר נזדמן הטוב אל הרשע אשר מבני ביתו היתה השנאה גדולה עוד יותר, אכן בעקבא דמשיחא הטוב ההוא נמוך מאד והרע משם ג"כ נמוך מאד עד שהפרש מעט ניכר ביניהם ואינם ב' הפכים ממש כי ברוב עניניהם ידמו זה לזה לכן אי אפשר שתהיה שנאה נפלאה בין הצדיק והרע אלא אם כן יהיה הרשע ההוא מבני ביתו של הצדיק שאז השנאה נפלאה לב' טעמים שביארנו, ולכן אמרו רבותינו זכרונם לברכה דקרא אויבי איש אנשי ביתו, שבא לשלול שלא תמצא שנאה גמורה אלא בבחינת אנשי ביתו זה לא נאמר אלא על עקבא דמשיחא וק"ל.
<b>יצא</b> לנו שבדורות הראשונים או אף בדורות אלו באנשים יחידים שכתב האר"י זכרונו לברכה שיחידים שבדורות הללו מוכרחים להיות נשמות גדולות כמעט יותר מדורות הראשונים ולא אמרו רבותינו זכרונם לברכה לא אכשיר דרא אלא על כללות הדור היו ב' מיני שונאים גדולים, דהיינו בחינה א' מאנשי ביתו, דהיינו הרע ההוא אשר מקיף הטוב ההוא טרם צאתם לזה העולם, או אם אפילו אינו מאנשי ביתו יצוייר שיהיה לו שונא מוחלט עבור שהקליפה גדולה מאד והם ב' הפכים עם הטוב. ויש חילוק גדול בין ב' מיני שונאים אלו, כי אם יסבול אדם צער משונא אשר מבחינה הא' אי אפשר להתפלל עליו שימות, דהא עיקר בריאתו היה רק לצער לזה הצדיק כדי שיצאו ממנו הניצוצות קדושות וצריך הוא שיחיה ולצער לו, ולכן מוכרח צדיק זה רק להתפלל שישמרהו ה' מהרשע הזה ויהיה לו כח לסבול ממנו, ולזה צריך שמירה מעולה כאישון עין כי רוח לו שונא מאד וארב לו וקם עליו, והקדוש ברוך הוא לא יאבד אותו עד עת יצא מאתו כל הניצוצות הקדושות. אבל המין הב' רשאי הוא להתפלל עליו שימות כיון שאינו מהרע שלו ואין מוציא ממנו ניצוצות ומצערו בחנם כי לא הקיפו כלל בנפשו טרם צאתם לעולם ועתה בא להקיף כארי ידו ורגלו מבלי טעם רק לרוב רשעת גאותו אשר הרשע גאה מאד ומדרכו להטיל מום בקדשים ולשנוא לטובים אף אם אין יחוס ביניהם כלל, לכן מצוה להתפלל עליו שימות.
<b>ובזה</b> אני מבאר פסוקי תהילים סי' י"ז מה שהתפלל דוד המלך עליו השלום על שונאיו וזה תוארם, שמרני כאישון בת עין בצל כנפיך תסתירני מפני רשעים זו שדוני אויבי בנפש יקיפו עלי. יש לדקדק, בשלמא באדם אשר הוא פעמים חזק פעמים חלש וכדומה הנה אם מוסרים לו איזה דבר לשמור ואין מזהירין אותו כל כך על השמירה יש חשש פן ילאה בשמירתו או ינום ויישן וכדומה, לכן כשמפקידין בידו דבר יקר אומרים לו דע לך שדבר יקר הערך הוא תזהר בשמירתו כאישון עין ועל ידי אזהרה זו מתחזקים חושיו ולבו מתחזק בכל הכחות לשמור היטב, אבל השם יתברך לא ינום ולא יישן וכאשר ישגיח על האדם הרי הוא נשמר בודאי מכל רע ומכל שום מיחוש שבעולם ואיך אם כן ביקש שישמרהו דוקא כאישון עין. ב', תיבת זו מיותר. ג', שדוני לשון עבר, ואם כבר שדוהו מאי דהוה הוי. ד', אויבי בנפש יקיפו אין לו ביאור, ודברי המפרשים בזה כפי פשוטו בנפש בשביל נפש. חלבמו סגרו פימו דברו בגאות אשורנו עתה סבבונו עיניהם ישיתו לנטות בארץ דמיונו כאריה יכסוף לטרוף כו' קומה ה' קדמה פניו הכריעהו. ירצה, שיקדם ה' לשלוח מהרה פורעניות עליו אז יגוע וימות, וזהו הכריעהו, מלשון כי לך תכרע כל ברך שאמרו רבותינו זכרונם לברכה (נדה ל:) זה יום המיתה. ויש לדקדק, באומרו אשורנו עתה סבבונו הוא מיותר דכבר אמר בנפש יקיפו עלי, גם מה דייק תיבת עתה, גם מה מדמהו לארי יכסוף כו'. תו יש לדקדק הרבה שפסוקים אלו סותרים זה את זה, דמעיקרא אמר שמרני כאישון כו' משמע דאותן הרשעים יחיו רק שהשם יתברך ישמרהו להנצל מהם דאלו ימותו אויביו שוב אין צריך לבקש על השמירה המעולה כזו, ואם כן איך סיים לומר קדמה פניו הכריעהו דהיינו שימותו הרשעים ההם, ואם כן לאיזה ענין ביקש תחלה על השמירה מפניהם וזו קושיא גדולה בפסוקים אלו.
<b>ועם</b> האמור יבואר, כי דוד המלך עליו השלום בראותו אנשים רבים נלחמו נגדו, וידע כי לריבויים יש ביניהם שונאים הן מבחינה הראשונה והן מבחינה שניה והתפלל על שני המינים לכל מין תפלה הראויה לה, ואמר, שמרני כאישון כו' ובצל כנפיך תסתירני, שאני צריך מאתך שמירה מעולה מפני רשעים זו אשר שדוני כבר, דהיינו, אויבי בנפש יקיפו עלי, שכבר הקיפו נפשי טרם בריאתנו שהם מכרחים להיות עוד בחיים ולצערני, רק אני מבקש שתשמרני מהם מאד, מה שאין כן מין הב' אשר אינם שייכים לי כלל רק עכשיו הם באים לסובבני להרע לי ודמיונם רק כאריה יכסוף לטרוף מבלי תועלת שאוציא מהם ניצוצות עליהם אני מתפלל קומה ה' קדמה פניו הכריעהו, ר"ל שימותו, כי עיקר שנאתם הוא לרוב רשעם אשר חלבמו סגרו פימו דברו בגאות, שאינם שונאים לי רק לרוב גאותם ורשעם, ולא הקיפוני תחלה רק אשורנו עתה סבבונו שעכשיו באים להרע לי לכן קדמה פניו כו', והבן שנתישבו כל הדקדוקים ונכון בעז"ה.
<b>ובזה</b> יובן מאמרם ז"ל (סוכה נ"ב:) אם פגע בך מנוול זה משכהו לבית המדרש אי אזיל מוטב ואי לא יקרא קריאת שמע אי אזיל מוטב ואי לאו יזכור יום המיתה, ובמקום אחר ביארנו זה. ולדברינו יובן במה שיש לדקדק למה קראו מנוול, וגם תיבת זה אין מכוון כל כך כמורה באצבע, ויובן והוא קרוב לדרך הלציי ואע"פ כן נכון הוא. והוא עם מה שאמרנו, כי כל אדם יכול להבחין מה מהות עצמו על ידי מתנגדיו, שאם המה אנשים גדולים ברשעם יבין כי גם נשמתו היא יקרת הערך מאד, ואם הרשע המתנגד שלו הוא מנוול ומוסרח ושפל המדריגות מסתמא גם טוב שלו הוא קטן. אמנם פעמים יקרה שמתנגד שלו אינו מבני ביתו כלל רק שלרוב גאותו ורשעו מטיל מום בקדשים אפילו למי שאין לו יחוס כלל עמו וכמו שנתבאר כ"ז. וגם ביארנו, כי הרשע אשר הוא מבני ביתו יכול לפעמים להחזירו למוטב על ידי דברי תורה ומוסר באשר הוא משרשו.
<b>ולזה</b> אמר, אם פגע בך מנוול זה, רצו לומר שפגע בך המתנגד שלך ורואה אתה שהוא מנוול, ואמר 'זה' כמורה באצבע, רצה לומר שהוא מנוול שלך אשר טרם בואכם לזה העולם הייתם שניכם לאחדים, ולכן להיות שהוא מנוול וקליפה קטנה והוא משורש שלך משכהו לבית המדרש לומר לו דברי תורה ומוסר ותוכל להחזירו למוטב, אי אזיל מוטב, ואם לאו שלא הועלת בזה אם כן מסתמא אינו משרשך והוא סתם קליפה, לזאת יקרא קריאת שמע כדרך שקורין לגרש המזיקין, אי אזיל מוטב, ואם לא הועלת גם בזה אז תבין כי באמת קליפה גדולה היא ומבני ביתך כי גם נשמתך יקרת ערך ולכן לא החזרתו למוטב כי הוא גדול ברשעו וגם בקריאת שמע לא הועלת כי שלך הוא, אז יזכיר לו יום המיתה, 'לו' דייקא, רצה לומר אמור לו דע לך שלא נבראת אלא לצערני כדי שאוציא ממך הניצוצות קדושות ובכלות זה אין לך עוד מה לעשות בעולם הזה ותמות, ולזאת עצה היעוצה לך הרף ממני וצערני מעט מעט ועי"ז תוסיף חיים מה שאין כן כשתצערני הרבה ובתמידות אזי בזמן מועט אוציא הכל ממך ותמות לכן הרף ממני והבן.
<b>והנה</b> דוד המלך עליו השלום לרוב ענותנותו היה מוחזק בעיני עצמו לאיש שפל ונשמה פחותה, וכאשר אמר ליה השם יתברך הנני מקים עליך רעה מביתך הבין בעצמו שאין הכוונה כפשוטו שא' מבניו ובני ביתו יקומו עליו דאין זה נוהג שבעולם אלא הבין האמת שר"ל שיקום עליו אויב אשר מבני ביתו ר"ל מהרע שהקיף נפשו טרם בריאתו בעולם הזה שאויב זה הוא שונא שנאה נפלאה ויש לירא ממנו מאד והענישו ה' בדבר שיפחד מזה מאד, ולרוב שפלות מדריגתו בעיני עצמו חשב שודאי הרע הוא ג"כ דבר נמוך מאד מנוול ועבד או ממזר. ובאמת דוד המלך ע"ה לא היה מקונן ומצטער כלל על חשש שיהרג, כי צדיק כמותו לא בחר כלל בחיים לטובת עצמו רק לעבוד את ה', ואם רצון ה' שיחיה בחר בחיים ואם רצונו ית' שימות גם בעיניו כשר הדבר.
<b>וזה</b> שתירצו רבותינו זכרונם לברכה על אומרם קינה לדוד מיבעי ליה, ותירצו, שבאמת לא קינן על חשש הריגתו כאמור רק זמירות היה לו, כי מתחלה לסברתו היה אומר שהרע אשר מבני ביתו הוא בתכלית השפלות ויהיה עבד או ממזר, ובראותו כי הם דואג ואחיתופל שהם עצמם נשמות דתן ואבירם שהרעו למשה רבינו ע"ה כמ"ש האר"י ז"ל והיו בני אדם גדולים וכן אבשלום בנו היה אדם גדול והיה ג"כ מהרע שהקיף לנפשו טרם בריאתו וכמש"ל כי אין הכרח שיבואו לעולם דוקא יחד רק הוכרחו להזדמן יחד במשך ימי חיותם, ובראותו זאת הבין כי גם נשמתו יקרת ערך לרוב גדולת מתנגדיו אשר המה מבני ביתו כמאמר ה' אליו מתוך ביתך, ועי"ז שמח וזמר ואמר ה' אמת מה רבו צרי ואעפ"כ אני מזמר בראותי רבים קמים עלי בני אדם גדולים, אלא שעדיין אליה וקוץ בה, דהן אמת מתחלה הבין מאמר מתוך ביתך היינו הרע שלו משום שלא רצה לפרש כפשוטו כי אין נוהג בעולם שאחד מבניו ובני ביתו יקום עליו וארב לו, אכן עתה בראותו אבשלום קם עליו אם כן דלמא מתוך ביתך הוא כפשוטו ולעולם אין אבשלום כלל מהרע המתיחס אל נפש דוד. לזה אמר סתם ברא מרחם על אבא, ר"ל שאמר דוד המלך עליו השלום שגם עכשיו מוכרח דמאמר מתוך ביתך היינו מהרע שלו, דאלו לא היה אבשלום רק סתם ברא בן רשע ולא מהרע שלו הנה סתם ברא מרחם על אבא ולא היה באפשר שיעשה מעשים כאלה לרודפו כל כך בכל כחו, אלא על כרחך דאבשלום הוא מהרע שלו, וזהו מתוך ביתך, ולזאת שמח שמזה הבין שנשמתו יקרת ערך והבן כי נכון בעזרת השם יתברך. ועיין מזה בפ' קורח בהסבר דברי האר"י ז"ל עיין שם היטב.
<b>ועתה</b> נבוא לבאר מקראי קודש פסוקי הפרשה שהתחלנו בהם, ונדקים מה ששמעתי בשם גדול לבאר הפסוק מה שאמר ה' ליעקב אבינו עליו השלום שמך יעקב לא יאמר עוד שמך יעקב כי אם ישראל יהיה שמך. וביאר, כי מצינו באברהם שקראו ה' אברהם אברהם שני פעמים, וכן במשה, משא"כ ביעקב לא מצינו שקראו ה' ב' פעמים יעקב יעקב עד כאן בפרשה זו. ולזה אמר שמך יעקב, אבל לא יאמר עוד שמך יעקב, 'עוד' דייקא, ר"ל לא אקרא לך שני פעמים יעקב כי אם כשיהיה מתחלה שמך ישראל אז אקרא לך שני פעמים יעקב עכ"ד. אבל עדיין מחוסר תבלין ביאור טעם הדבר.
<b>ומה</b> שנראה לי לבאר בזה עם מ"ש בספר שני לוחות הברית ובספר אור החיים כי טעם שהיה ליעקב ב' שמות הוא שהיה לו ב' נשמות, נשמת ישראל היא מדריגה גדולה, ונשמה הנקראת יעקב נמוך הימנה. ונוסיף לבאר זה, כי ישראל הוא מעולם המחשבה הנעלם מעין כל חי אפילו ממלאכים, והנשמה הנקראת יעקב הוא מעולם הקול והדיבור, ואם אמנם מדריגות יעקב אבינו עליו השלום גדלה מאד רק שכל אדם יש לו ב' בחינות אלו כי אפילו בחינת הדיבור שהוא נפש יש בה בחינות נפש שבנפש ורוח שבנפש ונשמה שבנפש שהנשמה היא מעולם המחשבה כמו שכתבתי במקום אחר, לכן כאשר נבין בחינות אלו בכל אדם נבין שהיה זאת גם ביעקב אבינו עליו השלום ביתר שאת היות נשמתו הנקראת ישראל היתה מעולם המחשבה ממש.
<b>ונבאר</b> ב' בחינות אלו בכל אדם. הנה ידוע, כי הרוחני לא יקרה לו מקרה הגשמיי אשר בהעתקו ממקום למקום נשאר מקום הראשון ריקן מכל ואין מנוח עוד הדבר ההוא רק במקום הב', אבל הרוחני אינו כך כענין המחשבה והדיבור שאין האדם מדבר אלא מה שיש במחשבתו, רק שבהיות הענין ההוא במחשבה היה נעלם מעין כל ושלשלו למדריגת הדיבור להתגלות ואף על פי כן גוף הענין ההוא עדיין נשאר במחשבה ביתר שאת כי לא יוכל האדם להוציא כל מחשבתו אל הדיבור כי כל רוחו יוציא כסיל (משלי כט, יא), מה שאין כן החכם יש חכמה במחשבתו מאה פעמים ככה כפי אשר יכול להוציא אל הגילוי בבחינות הדיבור, וזה בחינות ישראל ויעקב. והשתמש יעקב אבינו ע"ה בשניהם, כי בעת התבודדו במחשבתו כאמרם זכרונם לברכה ירבה בשתיקה היה הדביקות נמצא מאד בבחינת המחשבה שהיא נחלה בלי מצרים והיה דבוק בשורש כל השרשים ואז נכלל בחינת יעקב ונתבטל לגמרי בתוך בחינת ישראל ונעשה הכל ישראל לבד כמו האדם כשירבה בשתיקה היינו שמצמצם דיבורו ומעלהו כולו לעולם המחשבה בסוד כך עלה במחשבה שביארנו במ"א והוא בסוד אור חוזר ואז נתעלו כל בחינות הנמוכות אל תוך עולם המחשבה. ממילא ביעקב אבינו עליו השלום שמחשבתו היתה מחשבה האמתיית אשר מעולם המחשבה העולה בסוד הדעת עד אין סוף שורש כל השרשים אז נתבטל בחינת יעקב ונעשה כולו ישראל ויתכן אז לומר עליו לא יקרא עוד שמך יעקב כי אם ישראל לבד.
<b>ואמנם,</b> לפעמים השתמש בבחינת יעקב דהיינו שנשתלשל מחשבתו אל הגילוי בבחינת קול ודיבור ועשיה ועיקר הענינים עדיין נשארים ביתר שאת וכאמור, אלא שכל מה שהיה אפשר לבחינת ישראל להשתלשל ולהגלות לתוך בחינת יעקב הכל נתגלה ואז קיבל בחינת יעקב שפע מבחינת ישראל כמו הדיבור ממחשבה ואז לא היה הדביקות כ"כ, מה שאין כן בעת שצמצם את עצמו בבחינות אור חוזר והיה ישראל לבד אז היה הדביקות בערך נפלא מאוד.
<b>ואם</b> תאמר, מדוע לא השתמש תמיד בבחינת ישראל ומדוע נשתלשל לפעמים לבחינת יעקב. התירוץ הוא, כי בחינת ישראל שהיא עולם המחשבה אי אפשר להשתמש בו רק לעצמו אבל אין לו חיבור עם בניו ובני ביתו ועם קנייני העולם, לכן בהיותו צריך להשלים זולתו היה צריך לשלשל מעט אל הגילוי, וזה ירמוז הלל ע"ה אם אין אני לי מי לי וכשאני לעצמו מה אני (אבות א, יד) כי ידוע שעולם המחשבה נקרא מה (בסוד חכמה כח מה), ולזה אמר כשאני לעצמי שאני מתבודד ביני לבין עצמי באמת 'מה אני' שאני מעלה הכל למחשבה, אבל בעת שאין אני לי, רצה לומר שאיני עושה לצורך עצמי אלא לשלימות זולתי שאז אני צריך לפעול בגלוי להשתלשל לעולם הדיבור אז אני אומר 'מי לי', רצה לומר מי שירצה יבוא לי וישמע דברי כי כמו שאני צריך לדבר בפני אחד כך ישמעו מאה ואלף.
<b>ונודע</b> מ"ש בכוונת דחיית שעיר המשתלח (בסדור אריז"ל עבויוה"כ) כי ביומא דכפוריא לית ליה רשות לאסטוני כמאמרם זכרונם לברכה יומא כ. השטן בגימטריא שס"ד, ולזה ביום הכיפורים היו דוחין אותו להיות לתועלת על כל השנה והיה מכוון בעת דחייתו שני שמות אלהים עם יו"ד אותיותיהם שעולים שניהם בגימטריא קפ"ב, גימטריא יעקב, ובצירוף יעקב עולה גימטריא השטן, ובכח שמות אלו היו דוחין את השטן עיין שם. וענין הגימטריא, כי דבר טוב ודבר רע ששוין בגימטריא יורה שהם שוים בבחינתם כי כמו שזה בקדושה כך זה בקליפה וכמו עשו בגימטריא שלום ודומיהן, וכן הענין אשר שני פעמים יעקב גימטריא השטן, כי נודע שבעולם המחשבה אין רע ושם נחלה בלי מצרים, לכן נגד בחינת ישראל אין רע מה שאין כן נגד בחינת יעקב שם יש כללות הרע ולכן הוא בגימטריא השטן לדחותו, ואם תקשה אחר ששניהם בגימטריא אחד וכמו שזה בקדושה כך זה בקליפה איך יש כח לדחותו. התירוץ הוא כי אף שהם שוים מכל מקום כח הקדושה גדול יותר להיותו דבוק במקורו שעולה עד אין סוף מה שאין כן הקליפה אין לה עליה יותר.
<b>ובזה</b> מובן, כי עד שלא ירש יעקב אבינו עליו השלום הנשמה אשר היא בחינת ישראל לא קרא ה' אותו שני פעמים יעקב, כי אז יהיה בגימטריא השטן ועדיין אין לו כח לדחותו אחר שעדיין אין לו בחינת ישראל. לזה אמר שמך יעקב, רצה לומר עכשיו אני קורא לך פעם אחת יעקב, אבל, לא יקרא שמך עוד יעקב, רצה לומר שני פעמים שיהיה בגימטריא השטן שתוכל לדחותו כי אם ישראל יהיה מתחלה שמך ואז תוכל לדחותו ואז אקרא לך שני פעמים יעקב והבן.
<b>והנה</b> נודע כי בעולם המחשבה אשר בשם ישראל יכונה עליו נאמר (ישעיה מב, ח) אני ה' הוא שמי וכבודי לאחר לא אתן, כי הטוב אשר מצדו לא נפל לתוך הרע בחטא אדם הראשון, רק הטוב אשר למטה מזה הוא אשר נפלה להרע וצריך לבררו על ידי שני הבחינות שביארנו לעיל דהיינו באמצעות הלידה ובאמצעות יסורין. ובזה יבארו פסוקי הפרשה ותראו איך מבואר בפסוקים עצמן שנתירא יעקב אבינו עליו השלום לרדת למצרים שלא יהיה עליו עול שיעבוד אף שירד למצרים אפילו הכי נתירא כדברי אור החיים.
<b>וכך</b> שטחיית הפסוקים, ותחי רוח יעקב, כי כל זמן שהיה בצער עבור צרת יוסף לא שרתה בו בחינת נשמה הנקרא ישראל כמו שכתב באור החיים, ועכשיו שנתבשר מיוסף ותחי רוח יעקב, כי בחינת ישראל הוא רוח וחיים של בחינת יעקב ואז שרתה עליו שכינה ומאז קרא לו הכתוב ישראל. ולזה אמר ויאמר ישראל רב עוד יוסף בני חי אלכה כו', ואולם ירא ליסע למצרים במדריגת יעקב כי היה ירא מהשיעבוד פן יצטרך הוא עצמו לשיעבוד כיון שמדריגת קדושה הנקרא יעקב נפל טוב לתוך הרע וצריכין לבררו אולי יצטרך לשיעבוד כי יזדמן אל הרע שלו אשר היה מקיפו טרם בואם לעולם שהם אויבי איש אנשי ביתו ויצטרך לברר הניצוצות הקדושות על ידי שיעבוד. לזאת העלה כל בחינתו באור חוזר לבחינת ישראל עד שנעקר שם יעקב ממנו ונעשה הכל ישראל אשר על זה נאמר וכבודי לאחר לא אתן שלא נפל לתוך רע כלל ושוב אין צריך לבירור ולא יצטרך לשיעבוד.
<b>לזה</b> אמר ויסע ישראל וכל אשר לו בארה שבע, רצה לומר כי נסע מביתו בבחינת ישראל לבד. ואמר 'וכל אשר לו' כי כל בחינותיו נתעלו ונעשו הכל ישראל, וממילא כיון שבדעתו היה בלי להשתמש כלל בבחינת יעקב רק בבחינת ישראל לזאת לא כ' שלקח בניו ומשפחתו ורכושו כי כל אלה אין להם שום דיבוק אליו לכן נסע לבדו רק בבחינת ישראל. וכמו שכתבתי לעיל שבחינת ישראל אין לו שום חיבור לשום נמצא כמו שכתבתי לעיל וכשאני לעצמי מה אני וכל זה היה לפי שירא פן יצטרך לשיעבוד לברר ניצוצות לכן לא נסע רק בבחינת ישראל לבד.
<b>עוד</b> זאת עשה לסבה זו, ויזבח זבחים לאלהי אביו יצחק, ר"ל למתק שם אלהים מדתו של יצחק, כי נודע שכל בירור היא בבחינת הגבורות כי בהם היה הנפילה לתוך הרע, ולזה, לסבת יראתו מהשיעבוד לצורך בירור זבח זבחים ורצה למתקו. ואמנם השם יתברך חפץ שיסע למצרים גם בבחינת יעקב כדי שיקח בניו וכל אשר לו, ואי משום חשש שיעבוד יבטיחנו מזה כאשר יבואר, לזה אומרים ויאמר אלהים לישראל במראות הלילה, ר"ל שנשפע הרוח הקודש והאמירה לבחינת ישראל, ובהיותו דבוק בבחינת ישראל בהשם יתברך אז ויאמר אליו יעקב יעקב, שמאחר שנשתלשל מבחינת ישראל אז יש לו כח לדחות לשטן שגימטריא שני פעמים יעקב. וזה ויאמר אליו יעקב יעקב, וממילא בזה נדחה השטן וכל רע גם מבחינת יעקב ואז נתהפך מדת הדין לרחמים ונעשה גם אלהים מדת הדין בחינת יצחק נעשה גם כן רחמים כבחינת א"ל מדת אברהם.
<b>לזה</b> אמר, אנכי האל אלהי 'אביך' דייקא, רצה לומר גם בחינת אביך שהוא אלהים נעשה בחינת אל, ולכן אל תירא מרדה מצרימה שלא יהיה עליך שיעבוד, רק כי לגוי גדול אשימך שם, שיוציא באמצעות הלידה וכמו שאמרו רבותינו זכרונם לברכה (בראשית רבה עט, א) לא נפטר יעקב אבינו עליו השלום עד שראה ששים רבוא מבניו, כי בכחן הוציא הנשמות ובאו לעולם על ידי מעשיו והם הם הנולדים לו מבניו ובני בניו אותן הדורות שיהיו גוי גדול מבניך הם יצטרכו לשיעבוד, משא"כ אתה הנה אנכי ארד עמך מצרימה ואנכי אעלך כו', וכשמוע יעקב אבינו עליו השלום זאת שוב לא נתיירא ונסע למצרים גם בבחינת יעקב. לזה אמר וישאו בני ישראל את 'יעקב' אביהם דייקא, ולכן כיון שנסע גם בבחינת יעקב, לזה ויקחו את טפם ומקניהם ורכושם, משא"כ בתחלה כשהיה בדעתו ליסע רק בבחינת ישראל לבד וכמש"ל.
<b>ונודע,</b> כי בחינת המחשבה והחכמה נקרא אבא ואמא לבחינת קול ודיבור, והטעם, כי כל מה שבמחשבה נשתלשל להדיבור, ואם אין כלום במחשבה אין כלום בדיבור, לכן הם נקראו אבא ואמא, והקול והדיבור יכונה בן ובת, ממילא בחינת ישראל נקרא אב לבחינת יעקב שהוא הקול. ולז"א ואלה שמות בני ישראל הבאים מצרימה מי הם יעקב ובניו כי גם יעקב עצמו בכלל בני ישראל כי בחינת יעקב הוא בן לבחינת ישראל, דכוונת הכתוב לומר שלא עשה כאשר בראשונה שרצה שבנוסעו למצרים לא יהיה לו כלל בחינת יעקב רק יהיה נעלם במקורו באור חוזר ויהיה הכל ישראל, משא"כ עכשיו עשה כאשר אמר לו הש"י והביא גם בחינת יעקב למצרים בהתגלות ושואב מבחינת ישראל, ולכן אמר שבכלל בני ישראל הוא יעקב עצמו ובניו, כי גם בחינת יעקב הוציא להתגלות מתוך בחינת ישראל.
<b>ולז"א</b> אח"כ כל נפש שלשים ושלש, כי גם הוא בחשבון, ומ"ש אח"כ כל נפש ששים ושש ולא כלל יעקב בחשבון היינו משום דשם כתוב כל נפש יוצאי ירך יעקב ששים ושש, 'יעקב' דייקא, ולא חושב רק בני יעקב ולכן אמר ששים ושש, משא"כ כאן שאמר בני ישראל לכן גם יעקב עצמו בחשבון ולבסוף אמר כל הנפש לבית יעקב הבאים מצרימה שבעים ולא אמר בני יעקב רק לבית יעקב וגם הוא עצמו מחשבון ועלו למנין שבעים ועולה הכל כהוגן בעזרת השם. חסלת פרשת ויגש ת"ל

ויחי



Section 1

<b>תקסב</b>
<b>ויחי</b> יעקב בארץ מצרים שבע עשרה שנה ויהי ימי יעקב שני חייו שבע שנים וארבעים ומאת שנה. הקשו המפרשים, כי באמרו שחי במצרים י"ז שנה ממילא ידענו שחייו בכלל היו קמ"ז אחר שכבר אמר למעלה ימי שני מגורי שלשים ומאת שנה. עוד יש לדקדק בתיבת שני חייו, שהוא מיותר לגמרי. ותו אמרו ויהי לשון יחיד, והוה ליה למימר ויהיו. ותו במנין השבע אמר שנים לשון רבים ואח"כ אמר שנה לשון יחיד, וגם למה כלל הארבעים והמאות ביחד והשבע פרט בפני עצמו. ואמנם יבא לכלל ישוב עם מה שחקרו כל המפרשים בגזירת הגירות ת' שנה מדוע לא היו במצרים רק רד"ו שנה וחסרו ק"ץ שנים ומדוע לא נתקיימה הגזירה, ונאמרו הרבה תירוצים על זה.
<b>ומה</b> שאחשוב אני בישוב קושיא זו עם מה שהארכנו בפרשת חיי שרה כי כל יום מימי האדם הוא חלק מחיותו, וכבר ביאר בזה באור החיים מסדר זה בשם האר"י ז"ל כי כפי סכום הניצוצות אשר בנשמה כך הם ימי חיי האדם ע"ש באורך באופן כי כל יום הוא ניצוץ אחד מהנשמה, ומוטל על האדם לתקן כל יום ביומו עד סוף כל ימי חייו. וביארנו שם, כי יש צדיק גדול אשר ברוב קדושתו ועבודתו כל יום ויום מימי חייו מתקן הרבה ניצוצות מנשמתו או כולם, נמצא כל יום נחשב לו לשנים הרבה, וביארנו שם בזה ענין יראת ה' תוסיף ימים (משלי י, כז), וזהו ג"כ מה שארז"ל (ירושלמי בברכות פ"ה ה"ט) יגע ר' בון בכ"ח שנה מה שתלמיד כו', כי לרוב קדושת מדריגתו לא זו שתיקן כל יום ביומו ושעתו, אלא שבכל יום תיקן מה שצדיק אחר מתקן בכמה שנים. ועל ערך זה יצוייר משארז"ל (ראש השנה ב:) יום א' בשנה חשוב שנה, כי היות השנה הוא היקף א' יש שייכות מניצוץ יום אחד אל ניצוצי כל ימות השנה ההוא, לכן בקל יצוייר שיתקן האדם הצדיק ביום אחד מימות השנה כל ניצוצי השנה ההיא לכן יום אחד בשנה חשוב שנה.
<b>ואמנם,</b> לא בשביל זאת נאמר שיהיה השנה נחשב לשס"ה שנים, כי אף שיום א' מהשנה יחשב כשנה, מ"מ גם כל השנה אינו נחשב אלא שנה, היות כל ניצוצי השנה ההיא הם שייכים זה לזה. וכן הוא ג"כ לענין הדין בכמה מקומות שארז"ל יום א' בשנה חשוב שנה כך הוא, כי יום א' נחשב לשנה וגם כל השנה לא נחשב רק לשנה אחת. ונודע עוד, כי ד' עולמות אצילות, בריאה, יצירה, עשיה, הם סוד יחידות עשירות מאות אלפים, והעולם אשר הוא בסוד יחידות אזי המה נפרדים. כי שני אחדים הם שנים, ושלשה אחדים נחשבים לשלשה. אבל בעולם שבסוד העשירות וכמ"ש למעלה הכל הוא אחדות אחד, כי כל עוד שנתרבה יותר המנין הוא יותר סוד האחדות.
<b>ועכשיו</b> נאמר, כי בהיות יעקב אבינו ע"ה לרוב צדקתו וקדושתו היה בכל יום ויום מתקן תיקון כולל כל חלקי ניצוצי נשמתו, נמצא תיקן בכל יום ויום מה שצדיק אחר היה מתקן במשך קמ"ז שנה, אכן כאשר נבוא לחשבון לא נאמר שהיה כל שנה נחשב לשס"ה פעמים קמ"ז שנה, דהרי כבר אמרנו שאף שיום אחד בשנה חשוב שנה מ"מ גם כל השנה כולה לא נחשב רק לשנה, וג"כ לא נאמר מאחר דכל שנה ושנה נחשב לקמ"ז שנה אם כן הוי קמ"ז פעמים קמ"ז, דהרי דוקא היחידות דהיינו השבע נחשבים לשבע, משא"כ כן העשירות והמאות כולם אחדות ונחשבים הק"מ לשנה אחת, ממילא כל הקמ"ז אין בידינו לחושבם רק שמונה שנים, ואם כן כל שנה שחי יעקב יש לנו לחושבו לח' שנים. ממילא לפ"ז כשחי יעקב במצרים י"ז שנה הוי כאלו ישב שם ח' פעמים י"ז ועולה קל"ו, ונמצא אם כן, שישיבת יעקב במצרים נחשב למנין קל"ו שנים על הגזירה של ת' שנה, כי ענין גזירה זו היה כדי להוציא ניצוצות כידוע, וגזרה חכמתו ית' שבכדי להוציא כל הניצוצות משם צריכים לישב שם ת' שנים להוציא ניצוצות מדי יום ביומו, והיה בכחו של יעקב אבינו ע"ה להוציא ניצוצות בי"ז שנה כפי מה שיכולים כל ישראל להוציא בקל"ו שנה.
<b>וזה</b> אמר הכתוב כאן, שבא לבאר איך נתקיים גזירת ת' שנה, ואמר: ויחי יעקב בארץ מצרים י"ז שנה ויהי ימי יעקב, אמר ויהי לשון יחיד על הימים שהם רבים, ובכמה מקומות שכתוב כך פירש"י דלשון יחיד קאי על כל אחד ואחד מהמרובים וכאלו אמר ויהי כל יום מימי יעקב. היינו דקאמר ויהי כל יום מימי יעקב היה שני חייו, ר"ל שכל יום היה כולל שני חייו כולם, ומבאר לכמה נחשב ואמר שבע שנים, שמנין השבע נחשב למרובים, וארבעים ומאת שנה, ר"ל הק"מ נחשבים לשנה אחת ועולה לקל"ו שנה וכאמור. ועדיין נחסר נ"ד שנים לק"צ שנים שחסרו.
<b>אכן</b> באור החיים בסדר הזה הקשה, מאי טעמא בכמה מקומות קראו הכתוב יעקב ובכמה מקומות קראו ישראל. וע"ש באורך שביאר כי הקדושה שהיה בו אשר עבורה נקרא ישראל הוא כענין נשמה יתירה, ולא היתה שורה בו בעת העצבות, ולכן בישיבתו במצרים קראו הכתוב יעקב ויחי 'יעקב', ומ"ש אח"כ ויתחזק 'ישראל', היינו לפי שבא יוסף אליו הגדיל השמחה ובא למדריגת ישראל ע"ש. ומבואר בזוהר פ' זו על פסוק וישתחו ישראל על ראש המטה, כי השכינה נקראת מטה, ונודע כי מטה בגימטריא נ"ד והוא אותיות דן מן אדני. ממילא אמר הכתוב ויתחזק ישראל, בבוא יוסף אליו נתחזק ובא למדריגת ישראל וישב על המטה שהשיג קדושה הנרמזת בתיבת מטה שעולה נ"ד, ממילא באותו יום הוציא עוד נ"ד מדריגות יתירים על האמור והרי השלים מנין ק"ץ שנים החסרים לחשבון ת' שנים שנגזר שיהיו במצרים, לכן היו צריכים ישראל להיות במצרים רק רד"ו שנים והבן.
<b>ובזה</b> יובן מדרש רבה ויחי יעקב בארץ מצרים הדא הוא דכתיב (קהלת ח', ח) אין שלטון ביום המות. והוא תמוה, ולדברינו יבא לכלל ישוב, כי ארז"ל (ראש השנה י"א.) הקב"ה יושב וממלא שנותיהם של צדיקים מיום ליום כו', דרך משל הצדיק שנולד בראש השנה מת בראש השנה, ממילא אותו יום שמת בו הוא תחלת שנה האחרת, ואם כן כשחי יעקב אבינו ע"ה במצרים י"ז שנה ממילא יום שמת בו היה שנת הי"ח, וכבר אמרנו שיום א' בשנה של חיי יעקב אבינו ע"ה נחשב לח' שנים, ואם כן למה היו צריכים ישראל לישב במצרים רד"ו שנה הרי היה די בר"ב שנים כי יום המיתה של יעקב אבינו ע"ה שהיה חוץ לי"ז שנה השלים עוד ח' שנים. אמנם ענין ישיבת מצרים היה כדי לשלוט אדם דקדושה באדם דס"א להוציא הניצוצות ממנו, ולז"א אין שלטון ביום המות, לכן יום ההוא לא עלה לחשבון, ולזאת הוצרכו להיות רד"ו שנה, והבן כי הוא ענין פלא ואם שגיתי ה' הטוב יכפר בעדי.
<b>ועם</b> האמור יובן פסוקי סוף סדר זה, ויראו אחי יוסף כי מת אביהם ויאמרו לו ישטמנו יוסף והשב ישיב לנו את כל הרעה אשר גמלנו אותו כו' ויצוו אל יוסף לאמר אביך צוה כו' ועתה אל תיראו אנכי אכלכל אתכם כו' וישב יוסף במצרים כו' מאה ועשר שנים. ונתעוררו רז"ל למה בא להם יראה זו אחר מות אביהם ולא מקודם, עי' רש"י. גם תיבת לו ישטמנו אין לו ביאור, דברוב המקומות תיבת לו ירצה הלואי, וערש"י שמתרץ זאת. גם יש לדקדק באמרו ועתה אנכי אכלכל אתכם כו' מזונות מאן דכר שמייהו הלא לא יראו רק לבלתי יעשה להם רע. ואמנם המקובלים כתבו שע"י שעשרת בני יעקב חטאו במכירת יוסף הוצרכו לשבת במצרים לפי החשבון עיין בדבריהם, ולפ"ז מצד הסברא מאחר דכבר נאמר לאברהם אבינו ע"ה גזירת ת' שנה אם כן אם ע"י מכירת יוסף הוצרכו לשבת עוד במצרים היו צריכים ישראל להיות במצרים יותר מכפי הגזירה והיו צריכים להתעכב יותר מן רד"ו. וכבר נודע שאם היו ישראל מתעכבים במצרים עוד רגע יותר מאותו העת שיצאו שוב לא היה אפשר שיצאו משם כי היו מגיעים לשער הנ' כידוע.
<b>ומזה</b> יובן, שאחר שמת יעקב אבינו ע"ה עלה מורא בלבם של השבטים מאד, כי אם יעקב חי עוד במצרים אזי היה משלים הכל מאחר שכל שנה ממנו עולה לח' שנים היה משלים במהרה את החשבון של הת' שנים וגם מה שצריכים להיות במצרים ע"י מכירת יוסף, אבל אחר שמת יעקב אבינו ע"ה ואז ראו שצריכים להיות שם רד"ו שנים כפי החשבון שאמרנו כדי להשלים מספר ת' שנים מעתה אם יצטרכו להתעכב עוד שם ע"י מכירת יוסף אם כן שוב לא יהיה להם תקנה ח"ו, ולזה יראו מאד.
<b>והנה</b> ארז"ל (יבמות ק"ה:) בריך רחמנא דשקלי לאבדון למטרפסיה בהאי עלמא. וזהו כוונת מקראי קודש אלה, ויראו אחי יוסף כי מת אביהם ואז הבינו שצריכים לישב שם עד שישתלם הזמן כפי החשבון והיו יראים שע"י המכירה יצטרכו להתעכב עוד יותר ולא יהיה תקנה ח"ו, ואז אמרו לו ישטמנו יוסף והשב ישיב כו', ר"ל הלואי שישיב יוסף את הרעה וישקלו למטרפסיינו תיכף ולא יצטרכו להתעכב יותר. ואמנם מה שבאמת לא הוצרכו להתעכב יותר עבור מכירת יוסף, יש לומר ב' טעמים. א' כי יוסף עצמו מחל להם וכמבואר בזוהר איכה, וכיון שיוסף עצמו מחל להם שוב אין מגיע להם עונש. ב' יש לומר, כי כשם שיעקב היה ימי חייו כוללים שנים הרבה והשלים ישיבתו במצרים חשבון מרובה, כך יוסף להיותו דוגמת יעקב וכל מה שאירע ליעקב אירע ליוסף כנודע גם כן מכאריז"ל כי יוסף ויעקב הם לאחדים לכן גם ישיבתו במצרים השלים חשבון מרובה.
<b>והיינו</b> דקאמר קרא כי אחר שחשקו שישיב להם יוסף רעה וישקלו למטרפסייהו תיכף, אף בראותם כי יוסף הצדיק ודאי לא יעשה זאת עשו תחבולות שעכ"פ ימחול להם בפה מלא ובלב שלם ויפטרו מעונש ולא יצטרכו להתעכב במצרים. והיינו דקאמר ויצוו אל יוסף כו' ויפלו גם הם לפניו לאמר הננו לך לעבדים, ואז פייסם יוסף ומחל להם לאומרו אלהים חשבה לטובה ושאר דברי פיוסים, ועוד אמר להם ועתה אל תיראו אנכי אכלכל אתכם, ר"ל אני אתקן חטא זה בישיבתי במצרים. ומפרש קרא וישב יוסף במצרים כו' מאה ועשר שנים, וישיבתו זו במצרים עלה גם כן לחשבון גדול כמו ישיבתו של יעקב אבינו ע"ה באופן כי לא נצטרכו ישראל להתעכב יותר במצרים מאשר נתעכבו, ודוק היטב.

Section 2

<b>תקסג</b>
<b>ויקרבו</b> ימי ישראל למות. בתנחומא היום קובל עליך לומר כי הוא יקום כאדם האומר קרב פלוני על חבירו הה"ד ויקרבו ימי ישראל למות ע"כ. דברים אלו אין להם ביאור כלל. ותו דלכאורה דרש ויקרבו מלשון קרב שהוא לשון מלחמה, ואם כן הוה ליה למימר הימים קובלים לשון רבים כמ"ש הכתוב ויקרבו ימי כו'.
<b>ובפסוק</b> ויגד ליוסף לאמר הנה אביך חולה ילמדנו רבינו מהו לברך על הנר ועל הבשמים של מתים, כך שנו רבותינו אין מברכין לא על הנר ולא על הבשמים של מתים שנאמר (תהילים קטו, יז) לא המתים יהללו יה, אמר ר' מאיר מתיהן של עכו"ם קרוים מתים מתי ישראל אינם קרוים מתים שהרי החיים בזכותן הם עומדין שכשעשו ישראל את העגל עמד משה רבינו ע"ה ואמר זכור לאברהם כו' לפיכך קשה לפני הקב"ה לגזור מיתה על הצדיקים האי לפיכך תמוה כלפי לייא שנאמר (תהילים קט״ז:ט״ו' טו') יקר בעיני ה' המותה לחסידיו, ומהו עושה מראה להן מתן שכרן והן תובעין מיתה בפיהם, ר' אבהו כשנטה למות הראו לו שכרו אמר ואני אמרתי לריק יגעתי לתהו והבל כחי כליתי אכן משפטי את ה' כו', אברהם תבע מיתה בפיו שנאמר ואנכי הולך ערירי, יצחק תבע מיתה בפיו ואברככה לפני ה' לפני מותי כו', ואף יעקב תבע מיתה בפיו שנאמר אמותה הפעם אמר הקב"ה תחיה י"ז שנים ואח"כ תמות כו' ע"כ.
<b>ויש</b> להקשות באמרו שהקב"ה מראה להן שכרן ותובעין מיתה, ר"ל עבור התשוקה אל נעימות מתיקות שכר ההוא הוא מרוצה לעזוב עולם הזה, והרי באמת ארז"ל (תהילים קכד, א) יפה שעה אחת בתשובה ומעשים טובים בעולם הזה מכל חיי עולם הבא. ואם כן הרי הצדיקים תשוקתם לחיי עולם הזה ודאי אינו רק על התורה ועל העבודה, ואם כן מה יועיל בהראות השכר הלא העבודה הוא תענוג יותר. ותו תמיה, באומרו באברהם יצחק ויעקב שתבעו ג"כ מיתה, ובשלמא בר' אבהו היה זה בשעה שנטה למות והראו לו שכרו כדי שיתרצה למות, משא"כ אברהם יצחק ויעקב חיו אח"כ עוד הרבה. ותו מה ענין מאמר זה לפסוק הנה אביך חולה.
<b>נקדים</b> לבאר פסוק וילך משה כו' בן מאה ועשרים שנה כו' לא אוכל עוד לצאת ולבוא. וקשה הרי הלך אז. ותו, מאי לצאת ולבוא, והוה ליה למימר לילך. ותו הא לא כהתה עינו ולא נס ליחו, ודרז"ל ידוע.
<b>נקדים</b> לבאר פסוק בתהילים (תהילים קכד, א) לולי ה' שהיה לנו יאמר נא ישראל כו'. ויש לדקדק, מהו יאמר נא ישראל, הרי כל ספר תהילים נאמר בעד כללות ישראל וכמדבר בעדם ולא נאמר לשון זה יאמר נא ישראל, הגם שנאמר פעם א' יאמר נא ישראל כי לעולם חסדו כתוב אח"כ יאמרו נא בית אהרן יאמרו נא יראי ה' ולמה לא נאמר כאן רק יאמר נא ישראל. ותו מאי ה' שהיה לנו היה לו לומר עזר לנו. ותו מאי בקום עלינו אדם, ודרז"ל (מגילה י"א.) אדם ולא מלך זה המן, מה נפקא מינה אם היה אדם או מלך, ואדרבה, יותר גדול השבח של נס אם היה מלך. ותו וכי דוקא בימי המן לא היינו עומדים לולי ה' עוזר לנו הלא בכל דור ודור עומדים עלינו לכלותינו והקב"ה מצילנו מידם. ותו שסיים עזרנו בשם ה', והוה ליה למימר עזרנו מאת ה', מאי בשם ה'.
<b>לבאר</b> כ"ז נקדים מ"ש באור החיים בפ' ויקרבו ימי ישראל ומביא הקדמה בשם האר"י ז"ל כי כל נשמה יש לה ניצוצות לאלפים ורבבות, וכל ניצוץ מיוחד לו יום א' מימי חייו של האדם, וכאשר עובד את ה' ביום ההוא אזי מתוקן אותו הניצוץ ועולה למעלה בהארה נפלאה אך אינו מסתלק לגמרי רק נשאר מעט דבוק בגוף ואם יחטא ביום ההוא יצא הניצוץ ההוא פגום. וכתב באור החיים שע"י הקדמה זו מובנים כמה דברים, ואחד מהם להבין ענין השינה, והוא, כי אז מסתלק הניצוץ של הנשמה המתיחס לאותו היום ועולה למעלה ויש לו תקומה ועליה, ועשה ה' ככה שיסתלק כל ניצוץ ביומו משום שאז הוא רחוק מהפסד שאף אם יחטא האדם אח"כ לא יתן פגם בניצוץ ההוא עבור שכבר נסתלק, ולהיות שאף על פי כן עדיין הניצוץ ההוא נסבך ונסרך בנפש אזי ניצוץ אשר יעלה פגום יכול הוא ליתקן ע"י תשובה ישוב הניצוץ אל תוך הנפש ויתוקן בתשובה זו, נמצא שכל ניצוץ העולה ביומו הוא רחוק מהפסד וקרוב לשכר אלו דבריו ז"ל.
<b>ועם</b> דבריו יש לי להבין מה שהייתי תמה לעולם בענין מה שהחמירו רז"ל בהנהגה אשר יתנהג האדם בעשרת ימי תשובה יותר מהנהגתו בכל השנה עד שמבואר בש"ע אור החיים הלכות יום הכיפורים שאפילו מי שאינו נזהר מפת עובדי כוכבים בכל השנה בעשרת ימי תשובה יזהר. ודבר זה איננו קרוב לשכל כלל, כי זה יצדק במלך בשר ודם אשר אינו רואה רק מה שנגד עיניו, לכן בעת יקרא עמו לדין יתנאו אז לפניו בעיניהם וימצאו חן בעיניו ויוצאין בדימוס ובעבור זמן משפטן יעשו מה שלבם חפץ, לא כן אל חי אשר אין דבר נעלם ממנו והוא יביא במשפט על מעשי כל השנה וכאלו ביום ההוא נעשה, ואם כן אם אכילת פת עכו"ם עבירה הלא ישפטו הם בעשרת ימי תשובה על מה שאכלו בכסליו, ואם אינו עבירה מדוע לא יאכלנו בעשרת ימי תשובה.
<b>וכן</b> יש לתמוה קצת על שהגיהנם א' מס' בגן וגן א' מס' בעדן, הלא לפי הנוהג שבעולם מעט הם הבאים לגן עדן ויורדי גיהנם רבים וכמ"ש רש"י בפ' בראשית ומדוע גן עדן גדול מגיהנם. אמת כי יורדי גיהנם יש להם זמן מוגבל כגון י"ב חדש או יותר ועכ"פ אחר הזמן ההוא בא לגן עדן כי כל ישראל יש להם חלק לעולם הבא, אך עדיין תסמר שערות בשר האדם בראותו משארז"ל על אותן שאין להם חלק לעולם הבא כגון המכנה שם לחבירו אפילו דדש ביה בשמיה או המלבין וכדומה, וכן יש הרבה שאחז"ל עליהן שיורדין לגיהנם ואינם עולים, וכאשר ישכיל האדם יראה כי מעט מזעיר האנשים הנזהרים בכל אלה במשך ימי חייהם ומי שנכשל בזה אפילו פעם אחת אינו בא לגן עדן, אם כן למה יגדל כל כך הגן עדן.
<b>אכן</b> עם האמור יובן, כי אותן הדברים שאחז"ל עליהן שאין להם חלק לעולם הבא הכוונה כי הניצוץ השייך ליום ההוא שעשה בו דבר זה נכרת הניצוץ ההוא ונאבד ואין לו חלק לעולהם הבא, משא"כ שאר הניצוצות אינם נפגמים בזה ויהיה ענין הנשמה ההוא כבעל מום או מחוסר אבר בהכרת הניצוץ ההוא הימנה ואף על פי כן בא תבא לגן עדן. ואמנם יש אבר שהנשמה תלויה בו, כענין הגוף שיש אבר דבנקב משהו מיטרפא כי תלוי בו חיותא כענין ניקב קרום של מוח ודכוותייהו. וידוע, שכל מה שיש בנפש יש בשנה, ולכן יום ראש השנה הוא בחינת הראש בשנה ולכן נמשך קדושתו עשרה ימים, כי כן אבר הראש הגופני בנוי ומשוכלל מעשר ספירות כמו כלל הגוף כמבואר בעץ חיים, וממילא כל הניצוצות העשרה של הנשמה אשר יתיחסו על עשרת ימי תשובה המה בחינת הראש בנפש, וכאשר האדם נפטר בעולם הזה אזי יתקבצו כל אלו הניצוצות כולם יחדיו ונבנה ונשתכלל מהם ראש של הנפש וכן כולם עד שנשתכלל כל קומת הנפש, ולכן בעשרת ימי תשובה יפגום האדם בדבר קל, כי אותן הניצוצות הם בחינת הראש אשר הנשמה תלויה בו ובנקב מיטרפא. משא"כ בכל השנה שהוא אבר שאין הנשמה תלויה בו כל כך לא יתקלקל בדבר קל. אכן גם באמצע השנה אם יעשה העבירה הרבה פעמים בהרבה ימים עד שבהצטרף ריבוי האברים אז הנשמה תלויה בו וכענין נשתברו רוב הצלעות דברובו מיטרף. וזה ענין מושכי העוון בחבלי השוא וכעבות העגלה חטאה (ישעיה ה, יח), ויצויר כאשר בהרבה ימים ילבין האדם פני חבירו לא יהיה לכל נפשו חלק לעולם הבא, אכן בעשרת ימי תשובה כאשר יעשה א' מאלו אפילו פעם אחת ג"כ לא יהיה לכללות נפשו חלק לעולם הבא, כי אותן הניצוצות הם אבר שהנשמה תלויה בו והבן.
<b>ונחזור</b> אל דברי האור החיים הנ"ל, ולכאורה ענין זה הוא צורך בסתם אנשים אשר פעם יחטאו ופעם ישובו, לזאת עשה ה' ככה שהניצוץ נעלה ביומו ועדיין הוא מוסבך בנפש ועי"ז אותו הניצוץ הוא קרוב לשכר ורחוק מהפסד, משא"כ הצדיקים הקדושים כענין האבות מדוע יצטרכו לכל זה היות לא חטאו לעולם ואינם צריכים לתשובה. אלא דזה אינו, דאדרבה הצדיקים הגדולים במעלתם יותר המה כל ימיהם בעלי תשובה כי רואים את עצמם לחוטאים ופושעים תמיד, הגם שאחז"ל (ברכות ל"ד:) במקום שבעלי תשובה עומדים אין צדיקים גמורים יכולים לעמוד, דמזה משמע שצדיקים גמורים אינם עושים תשובה, זה אינו, דאין פירוש מאמר זה כפשוטו, כי איך יתכן שמי שחטא כל ימיו ועשה תשובה תגדל מעלתו ממי שלא חטא. אלא ביאור דברי המאמר הוא, שיש צדיקים אשר הם ידועים ומוחזקים בעיני עצמן לצדיקים ויודעין בעצמן שאינם חוטאים, ובחינה זו היא בחינה קטנה, אבל עיקר מעלת צדיקים גמורים הוא שמוחזקים בעיני עצמן לחוטאים והם בעלי תשובה כל ימיהם. והיינו במקום שבעלי תשובה עומדים, ר"ל צדיקים גמורים אשר המה בעלי תשובה כל ימיהם במקומם אין צדיקים גמורים יכולים לעמוד, ר"ל אותן הצדיקים הגמורים אשר אינם בעלי תשובה אשר מכירים בעצמם שאינם חוטאים, ולכן מדה זו של עליית הניצוצות נוהגת גם בכל הצדיקים הגדולים במעלתם.
<b>ופן</b> תאמר שענין זה שהם בעלי תשובה כל ימיהם אינו אלא על צד הדמיון שהמדמה שלהם מדמה אותם בעיני עצמם לחוטאים ולכן עושין תשובה וכמשארז"ל (נדה ל:) שמשביעין אותו אפילו כל העולם אומרים לך צדיק אתה הוי בעיניך כרשע אבל האמת שאין להם שום חטא ואם כן מ"מ אינם צריכים למדה זו של עליות הניצוצות. האמת אינו כן, אלא תשובתם אינו כלל על צד הדמיון רק באמת ובחיוב גמור, כי תכלית הידיעה שנדע שלא נדעך, וכן תכלית מדריגת עובד ה' הוא שישכיל ויראה שאינו יוצא כלום ידי חובה לה', כי כמו שהוא אין סוף כך עבודתו ולצאת ידי חובתו אין סוף ומעולם לא יצא אדם ידי חובה נגדו יתברך ולכן כל ימיהם בתשובה. וזהו אמרו (ישעיה מג, כז) יתברך אביך הראשון חטא בי ומליציך פשעו בי, והוא תמוה מאד, אם ה' כעס אז על בניו מה לו להטיל דופי ח"ו באבות ובמשה ואהרן החביבים לו עד למאד. ובאמת ארז"ל (סנהדרין מ"ד:) שאמרו מלאכי השרת לפני הקב"ה ריבך ריב את ריעך וסוד אחר אל תגלה, וחלילה שיהיה קושיא לאלהינו. ותו יש לתמוה, כי כפי פשטות הנראה גדלה מעלת משה רבינו ע"ה יותר וכמשארז"ל (חולין פ"ט.) גדול הנאמר במשה ממה שנאמר באברהם כו', וכן בפסוק זו עצמו שקרא למשה רבינו ע"ה מליציך אשר זכותו הגין תמיד על ישראל, ואם כן למה באביך הראשון אמר לשון חטא שהוא חטא קל ובמליציך אמר לשון פשעו שהוא חמור, ועכ"פ איפכא הוה ליה למימר.
<b>איברא</b> שמצינו שאמר ה' (ירמיה ב, לה) הנני נשפט אותך על אומרך לא חטאתי, כי יאמר הש"י לא די שאתה איש חוטא לכל הפחות דע חטאותיך אולי תשוב ולמה יהיה דרכך ישר בעיניך, ואם יצרך הרע מיישר הדורים לפניך עד שידמה בעיניך היותך איש צדיק, הנה מזה עצמו יש לך לדעת שאיש חוטא אתה, כי אם היית אדם ישר היית נדמה בעיניך לחוטא כי דעי נא וראי אביך הראשון למה זכה למדריגתו ומהו מדריגתו היות חטא בי, ירצה, כי לעולם ראה את עצמו לחוטא היות ראה שלא יצא ידי חובתו נגדי והיה בעל תשובה תמיד, ומליציך הוא משה רבינו ע"ה ואהרן אשר זכו להיות מליציך הוא להיותן במעלה יותר כי פשעו בי שראו את עצמם תמיד לפושעים כי גדול מה שנאמר בהם ונחנו מה כי גדלה מדריגתן יותר עד שראו את עצמם תמיד לפושעים והיו בעלי תשובה כל ימיהם, ואיך אם כן דרכיכם ישר בעיניכם. ואמנם המלאכים שאמרו ריבך ריב כו' לא הבינו ענין זה ועלה בדעתם ביאור הדברים כמשמעותם, והטעם שלא הבינו זאת יתבאר אי"ה להלן. ועכ"פ לזאת הסבה שהמה בעלי תשובה כל ימיהם לכן מדה זו של עליית ניצוצות נוהגת בהם וכאמור.
<b>והנה</b> ארז"ל (ראש השנה י"א.) הקב"ה יושב וממלא שנותיהם של צדיקים מיום ליום כו' בז' באדר נולד משה ובז' באדר מת. והקשו המפרשים הלא ימיו ק"ך שנה והיום ז' אדר הוא של שנת קכ"א. והענין הוא, כי היום ההוא הוא וויתור ומתנה נוסף על ימי חייו כדי שיצוה אל ביתו, כי הצדיקים כל ימי משך חייהם אין מעלים במחשבתם שום דבר מצורכי עולם הזה וכמאמרם עירובין כ"ב. איכא קורמי באגמא כי טרודים תמיד בעבודתם, ולזאת לא יקח הצדיק פנאי לעצמו אפילו לצוות אל ביתו, ולכן מוותר לו הקב"ה קצתו של יומו ההוא שאז יצוה אל בית, וכי היום ההוא אינו נחשב חיים כלל שהרי ניצוצי נשמתו כבר כלו והיה להם תקומה ונתעלו כל אחד ביומו והיום ההוא מיותר אין לו ניצוץ כלל, רק שעדיין מוכרח הניצוץ דאתמול להתעכב בו להחיותו, והניצוץ ההוא אינו מיוחס כלל אל יום ההוא לכן לא נחשב יום ההוא לחיים כלל, ועליו נאמר אין שלטון ביום המות, הוא מענין שליט ביצרו שאין זה שייך ביום ההוא כי אז אין בידו לא לתקן ולא לפגום וכמש"ה (קהלת ט', י) כי אין מעשה וחשבון ודעת כו' כן היום ההוא לפי שאינו נחשב חיים כלל וכאמור.
<b>וממילא</b> מובן כי המדה הנוהגת בניצוצי נשמה שיתעלה כל ניצוץ ביומו למעלה וישאר עדיין מוסבך באדם כדי שאם ישוב בתשובה יחזור ויכנס לתוכו ויתוקן, מדה זו נוהגת כל ימי האדם, כי ברצות הניצוץ אחר שנתקן ביומו יוצא ממנו ונתעלה ובראות הניצוץ שאח"כ עושה האדם תשובה ביתר שאת אז חוזר ובא אל תוכו ונתקן ומאיר יותר מבתחלה. משא"כ באותו יום המיותר אין מדה זו נוהגת, כי כבר אין בידו לא לתקן ולא לפגום ושוב אין בניצוצי הנשמה מדה זו אשר ברצותם יצאו וברצותם יבואו.
<b>ולז"א</b> משה רבינו ע"ה בן ק"ך שנה אנכי היום דרז"ל ראש השנה י"א. היום מלאו ימי ושנותי, ומהיכן ידע שיפטור מן העולם כי לא כהתה עינו ולא נס ליחו ומנא ידע, לז"א לא אוכל עוד לצאת ולבוא וכאמור, ומזה הבין שאותו ז' אדר הוא היום המיותר אשר אינו רק וויתור ומתנה וכאמור. והנה לפ"ז הניצוץ של יום אתמול הנשאר בו להחיותו ביום המיותר אין הניצוץ ההוא נתעלה כלל ויש לו צער רב כי כבר כלה יומו ותיקונו ורוצה שיהיה לו תקומה ועליה, ולא זו שאף כל הימים של ימי משך חייו דהיינו כל הניצוצות ההם מתקבצים כלם ונלחמים לקחת הניצוץ ההוא משם כי כלם עדיין נסבכים ע"י הניצוץ ההוא וכבר אין להם צורך בסביכה זו שעיקרה הוא להיות רחוק מהפסד וקרוב לשכר אם ישוב, והרי היום ההוא אין בו לא תיקון ולא פגם, ולכן יהיה באמת מלחמה ביניהם, ואולי זהו סבת רבוי חליו עליו ר"ל ביום ההוא כאלו ימי חייו וניצוצות מתלחמים אלו באלו וכאמור.
<b>לז"א</b> היום קובל עליך לומר כי הוא יקום, ר"ל היום האחרון שהוא הניצוץ דאתמול הוא קובל ורוצה להיות לו תקומה שעדיין לא נתעלה כלל וממילא כאדם האומר קרב כו' הה"ד ויקרבו ימי דייקא, ר"ל שע"י שיום ההוא קובל גם כל הימים מתקבצים ומתלחמים לקחת הניצוץ מתוכו וזה ויקרבו ימי כו' והבן ונתישבו דברי התנחומא.
<b>ויש</b> לנו לבאר טעם הדבר מדוע לא הבינו המלאכים ביאור האמתי של אביך הראשון חטא בי עד ששאלו ריבך ריב כו'. והענין עם המאמר הקדמת תקו"ז י"ז. חסד דרועא ימינא גבורה דרועא שמאלא תפארת גופא, וצריך לקרב דבר זה לשכל, כי עם היות כל מדה יפה הנראה באדם נודע כי יש עולם גדול בלי גבול אשר ענינו הוא מדה זו ומשם הגיע הארה לנשמת האיש ההוא כטפה קטנה, ולכן מדת החסד הנראה באדם הוא מעולם החסד, וכן יש עולם הגבורה קדושה וברה כענין שנאמר (ישעיה מב, יג) יריע אף יצריח על אויביו יתגבר, וכן צריך האדם להתנהג לפעמים במדת הגבורה להתאכזר על הרשעים כמ"ש בחובת הלבבות באורך, או להתאכזר על אשתו ובני ביתו כמאמר עירובין כ"ב. איכא קורמי באגמא, ולכן מדת הגבורה הקדושה כזו הנראית באדם הוא מעולם הגבורה. וכבר ידוע מ"ש רז"ל (תנחומא ב' עה"פ) וכי יש ימין ושמאל כו' אלא אלו מיימינים לזכות נמצא ימין נקרא חסד כו'. ולז"א חסד דרועא ימינא גבורה דרועא שמאלא, אבל אומרו תפארת גופא אין מובן, למה יתייחס הגוף למדת תפארת.
<b>אכן</b> נשכיל על דבר המציאות אשר בעולם הזה, יש מהם דברים יפים ונאים כל אחד לגודל יפיו ונויו, ויש דברים נוולים ונמאסים ומוסרחים. אכן בהסתכל מהו דבר המאוס באמת, נדע ונראה כי ענינו האיש העושה מעשה רשע רמאי כלבן בפיו שלום ידבר ובקרבו ישים ארבו, והולך רכיל מגלה סוד ומדבר לשון הרע ועושה רע אין תורה ואין עבודה אין פחד אלהים לנגד עיניו, הנה האיש הלזה העושה הוא מאוס ומוסרח כצואה מוסרחת ועלה באשו ותעל צחנתו כי הגדיל לעשות וזהו הנמאס ומוסרח באמת ויש להתרחק מאיש כזה בק"ש ותפלה כמלא עיניו כמו מצואה. אמנם עוד יותר ימאס האיש ההוא אם עוד דרכו ישר בעיניו ויאמר אך זכיתי לבבי טהרתי מחטאתי וידמה היות ה' קרוב לו לשאול צרכיו מאתו כגוי אשר צדקה עשה ומשפט אלהיו לא עזב והרשע ההוא דרכו זך בעיניו הנה זהו הנמאס בתכלית המיאוס והוא המיאוס האמתי.
<b>ועתה</b> נשכיל מהו הדבר היפה אף נעים באמת, מצינו כי ענינו האיש המתדבק בתורת ה' והוגה בו יומם ולילה בתורה ותפלה כיכלתו והשגתו ואינו מדבר מאומה בעניני עולם הזה רק כפי ההכרח ואף גם בזה דיבורו בנחת עם הבריות אוהב שלום ורודף שלום אוהב את הבריות ומקרבן לתורה כיכלתו, הנה זה האיש יפה אף נעים בתכלית היופי האמתי.
<b>אמנם,</b> עוד יותר יתייפה האיש ההוא ביתר שאת ועוז בתכלית היופי אם עוד דרכו אין זך בעיניו ומצורף לרוב צדקותיו הנה נדמה בעיניו כחוטא, וכענין האמור לעיל בביאור אביך הראשון חטא, הנה על איש כזה יש מציאות חן למעלה למשכיל מאד בתכלית היופי והחן כמו האיש אשר לו בן קטן ומשכיל מאד ואוהבו כנפשו והבן ההוא בידעו זאת מתגעגע לפני אביו ושואל ממנו כל רצונו וממלא לו, ואם הבן ההוא ידומה בנפשו שהוא בתכלית הגירעון ובוש לבוא לפני אביו כלל ובא לפניו בבושה רבה ובוש מלשאול צרכיו ממנו הנה בצירוף בושה זו אל גודל מעלותיו והשכלתו יהיה נשיאות חן שלו בעיני אביו בלי ערך כן הדבר הזה.
<b>ואמנם</b> איך יבוא אדם לשפלות כזה אשר עם גודל מעלתו וצדקותיו יצטרף השפלות שיהיה נמאס בעיני עצמו, כבר ביאר בחובת הלבבות שכאשר יסתכל האדם עניני גופו איך נוצר מטפה באושה וסרוחה ועבר במעבר השתן פעמיים ועניני מאכליו ומשקיו ומישושו ויציאתו וכל עניני גשמיותו כאשר יתמיד להסתכל יהיה כלי נמאס ונבזה ועצב נבזה ונפוץ בעיניו, וביאר שם ענין זה באורך עיין עליו. וכאשר האדם מתנהג בזה ובא למדת שפלות האמתי, ובצירופי שפלות זה לצדקותיו אשר עושה זהו יופי האמתי וכאמור. והנה כשנמצא בדבר גשמי נוי ויופי עד למאד נדע כי נמשך לו מקצת היופי ההוא מעולם גדול רוחני אשר ענינו נוי ויופי בלי גשמי ובלי גבול, והוא נקרא תפארת עולם ההתפארות, ממילא התפארות האמתי והיופי שבאדם שהוא השפלות, ענינו נמשך מצד הגוף וכאמור.
<b>וזהו</b> תפארת גופא, שעיקר ההתפארות והיופי שיקבל האדם מעולם ההתפארות הוא ע"י היות לו גוף ומדה, וזהו צריכה להיות בכל האדם לעולם להשגיח בעניני גופו עד שישפל בעיני עצמו דאם לא כן יתגאה וידבר בגדולים ממנו ויפער פיו לבלי חק. לכן צריך כל אדם שיהיה בו גדלות וקטנות, ענין הגדלות הוא בהיותו מתבודד בינו לבין עצמו בתורה או תפלה וכדומה לפני ה' ומתדבק בו, שאז אין חשש שיתגאה על בני אדם וכדומה לזה כי מסולק אז מהגשמיות ומתדבק בה' מצד נשמתו ועל זה נאמר (דהי"ב יז, ו) ויגבה לבו בדרכי ה' וזהו גדלות. ואמנם בעת עסקו עם בני אדם גם בני איש יחדו צריך להסתכל בפחיתות עניני גופו וכאמור עד שישפל בעיני עצמו, וזהו קטנות כך צריך להתנהג כל אדם. אך מעלות הענוים הוא כמו שנשתבח הלל ע"ה שהוא מן הענוים ואמר (אבות א, יד) וכשאני לעצמי מה אני, ר"ל שעוד היה בו מעלה יתירה שאפילו בעת היותו בינו לבין עצמו מתבודד לפני ה' היה בבחינה זו והיה נמאס בעיני עצמו. באופן כי שפלות האדם בעיני עצמו הוא עיקר יפיו נויו ותפארתו, והוא נמשך מצד הגוף כאמור.
<b>ואמנם</b> המלאכים שאינם גוף ולא כח הגוף, לכן כל אחד מכיר ערכו לא יהיה שפל בדעתו יותר מערכו וגם לא יתגאה יותר מערכו כי כל אחד מכיר ערכו וגבולו עד פה תבא, ולכן כאשר אמר ה' אביך הראשון כו' לא יכלו כלל להשיג הפירוש האמתי בפסוק שהוא מורה על גודל שפלותם וענותנום כי הם אינם משיגים כלל מדת השפלות כי תפארת גופא כאמור, ולכן הבינו בדיבור ההוא כמובן מפשוטו לכן אמרו רבש"ע ריבך ריב כו', והבן היטב.
<b>נמצא</b> כי האנשים והמלאכים יש לכל אחד מעלה וחסרון, כי האנשים עלולים לחטוא מצד גופם, ומעלה כי מצד גופם יומשך להם ענוה ושפלות עד שהצדיק הגדול ידומה בנפשו לחוטא ורב מרי, ועי"ז האדם עולה ממדריגה למדריגה כי יותר שישפל בדעתו זהו יותר במדריגה, וזהו מאמר הזוהר (זהר ח"א קכ"ב:) מאן דזעיר איהו רב וכו' וק"ל. ולכן עי"ז נקרא האדם הולך, שהולך תמיד ע"י שפלותו, כי כל עוד תגדל שפלותו תגדל ערכו ומדריגתו. ואמנם המלאכים הם להיפוך, כי אינם עלולים לחטוא מצד שאין להם גוף. אבל עי"ז אי אפשר להיות להם מדריגת ענוה ושפלות, ולכן המלאך הוא נקרא עומד, שעומד תמיד במדריגה א' כי עבור שאין לו גוף ואין לו מדת השפלות נשאר תמיד במדריגה א'.
<b>ולכאורה</b> יובן עי"ז כי אחר פטירת הנשמה מהגוף שאז רוחניותה יותר מרוחניות המלאכים ואי אפשר שיהיה לה עוד מדת השפלות ותשאר אז עומדת במדריגה א'. אכן אין הדבר כן, כי כמו שהנשמות לומדים בגן עדן גם פשטי התורה כמ"ש בחסד לאברהם עבור שהיתה זמן רב דבוקה בגוף יארעו לה מאורעי הגוף והטוב הנמשך מצד הגוף, לכן גם ההתפארות הנמשך מצד הגוף שהוא השפלות האמתי זה נשאר בנשמה גם אחר פרידתה מהגוף, נמצא יש לה אז שני המעלות גם יחד שאינה עלולה לחטוא כיון שאין לה גוף, גם הולכת ממדריגה למדריגה עבור שמדת השפלות נשאר בה לעולם. וזש"ה (זכריה ג, ז) אם בדרכי תלך כו' ונתתי לך מהלכים בין העומדים האלה, ופירש"י בין המלאכים. וירצה, שיהיו לו ב' המעלות גם יחד שעם היותך בין העומדים אחר פרידתך מהגוף אפילו הכי יהיה לך מהלכים. וזה מעלה גדולה שעם היות כבר בטלה הבחירה כענין מלאך אפילו הכי היה בבחינת השפלות ויהיה הולך.
<b>והנה</b> ענין כזה מצינו שיש מעלה וחסרון באדם ובמלך, כי כתבו חכמי המוסר כמה עצות לאדם שיבוא למדת השפלות להסתכל תמיד בגדול ממנו, ונמצא אם כן כי המלך לא יגיע בקל לשפלות, כי גדול הוא מכל האדם, אך יש מעלה שאינו בעל בחירה כי לב מלכים ביד ה'. ואדם הפשוט הוא להיפוך כי הוא בעל בחירה רק יכול לבוא לשפלות. ונמשך מהאמור, כי אם ישנא מלך למי וירצה להרע לו יכול להיות תשועה בדרך הטבע, כי אין לבו בידו, ואם אדם פשוט ירצה להרע עם היותו בעל בחירה מ"מ יכול ג"כ להיות ישועה בדרך הטבע כי ישפל בדעתו ויחשוש אולי זה גדול ממני לא אוכל להרע לו.
<b>אכן</b> לפעמים נמצא מי אשר בו ב' החסרונות גם יחד כאשר מצינו זאת בהמן היותו איש פשוט ספר של כפר קרצים, והוא בעל בחירה, והרי זה חסרון שבאדם. ויש בו ג"כ חסרון שבמלך, כי גאה מאד ובדעתו היה גדול מכל האדם כאומרו ויאמר המן בלבו למי יחפוץ המלך לעשות יקר יותר ממני. ראה והבן ענינו איך לא עלה בלבו שיהיה שום אדם חשוב בעולם זולתו, והיה הוא בעיני עצמו צדיק יותר ויותר ממרדכי כמה אלפים מדרגות כדרך הרשעים הגדולים אשר בארץ אשר צדקתם בעיני עצמם לא יאומן כי יסופר כי רב הוא, וכיון שהיו בו ב' החסרונות לכאורה אי אפשר שתהיה ישועה בדרך טבע אם לא בנס.
<b>אמנם</b> גם מאיש כזה יצויר תשועה בדרך הטבע, והוא עם מש"ה (אסתר ג', ו) ויבז בעיניו לשלוח יד במרדכי לבדו כי הגידו לו את עם מרדכי. והנראה בביאור פשוטו בזה עם מ"ש הר"ן בדרשותיו כי הכלל המקובץ מהפרטים שאינם חשובים אף על פי כן הכלל המקובץ מהפרטים ההם הוא חשוב מאד יעו"ש באורך, ולכן תפלת ציבור אינה נמאסת וכלל ישראל הוא גדול במעלה מאד אין כמוהו מעלה. והנה המתגאה כהמן הרשע, תמיד יבקש לדבר בגדול שבישראל ולהלחם בו, וכן בחר המן להלחם במרדכי להיותו ראש הסנהדרין ומי כמוהו עוד בכלל ישראל. ואמנם אח"כ שמע כי עם היותו חשוב כל כך מ"מ יש עוד דבר חשוב ממנו דהיינו כלל ישראל, אם כן שוב אין כבודו להלחם במרדכי אלא עם כלל ישראל, וזהו ויבז בעיניו כו' כי הגידו לו את עם מרדכי, ר"ל היות כללות העם חשובים ממנו.
<b>וזה</b> אמר דוד המלך ע"ה (תהילים סט, ה) רבו משערות ראשי שונאי חנם כו' אלהים אתה ידעת לאולתי כו', ולכאורה סיפא הפוכא דרישא, דמעיקרא אמר ששונאים לו חנם מורה כי צדיק הוא, וסיים ואשמותי ממך לא נכחדו. אך יאמר כי האנשים הרשעים המתגאים להלחם בדוד כענין דואג ואחיתופל הנה מצד אשר היה באמת דוד המלך ע"ה גדול מכל ישראל בכל הענינים לכן אלו המתגאים בחרו להלחם בו, ואולם דוד המלך ע"ה לרוב ענותנותו אמר אנכי תולעת ראה את עצמו קטן מכל איש התרעם עליהם לומר ששונאים אותו חנם כי עם מי אתם נלחים בחרו לכם גדול ממני להלחם בו. ולז"א רבו משערות ראשי שונאי חנם כו', כי באמת אלהים אתה ידעת לאולתי כו', ותן בלבם שיבינו גם הם זאת ואז ירפו ממני ויבחרו להם איש חשוב להלחם בו וק"ל.
<b>נמצא</b> עם האמור, כי עם היות המן הרשע שנתקבצו בו ב' החסרונות גם יחד, אף על פי כן היה למרדכי תשועה ממנו בטבע אחר שנודע לו כי יש דבר חשוב ממנו דהיינו כלל ישראל, אך כאשר רשע כזה יריב עם כלל ישראל שאין מעלה חשובה יותר מהם אז באמת אי אפשר לתשועה להיות בטבע אלא בנס כמו שהיה באמת הנס בימי המן ימ"ש. ונודע, כי שם הויה הוא למעלה מטבע, ושם אלהים בגימטריא הטבע, ורוב הישועות אשר הש"י עושה הוא באמצעות שם אלהים ונתלבש הנס בטבע זולת במקום שאי אפשר להיות הישועה בטבע מוכרח להיות הישועה משם הויה לבדו בלי אמצעות שם אלהים.
<b>ולזה</b> באו ישראל ליתן שבח חדש לה' על אותו הנס שהיתה הישועה בלי טבע. לז"א לולי ה' שהיה לנו דייקא, ר"ל הויה היה לנו בלי אמצעות שם אלהים, בקום עלינו אדם, ירצה בקום עלינו שקם למעלה מכולן כל כך היה גבוה בעיני עצמו עד שאין דומה לו והוא למעלה מכולם כענין שפירש"י בדברי הימים גבי זכריה הנביא ראה עצמו כו' ע"ש, והיינו בקום עלינו שהוא חסרון של מלך, ואף על פי כן הוא אדם ולא מלך, והוא בעל בחירה ולכן היה הנס למעלה מהטבע, ובל תאמר שמצא לו דבר יותר חשוב, לזה הקדים ואמר לולי ה' שהיה לנו יאמר נא ישראל, ירצה, שבח זה אי אפשר שיאמרו אלא כלל ישראל לפי שאין דבר בעולם חשוב מהם, וע"ז מסיים שבח ההוא עזרנו בשם ה', ירצה שלא היה עזרה ההיא באמצעות שם אלהים אלא בשם הויה ב"ה, והבן כי נכון הוא.
<b>ובזה</b> נבאר התנחומא שהתחלנו בו בהקדם איזה דברים. הנה ענין ברכת הנהנין ביארו שהוא מענין שזכרנו, כי צריך האדם להיות במדריגה זו להיות שפלות עצמו תמיד נגד עיניו עד שיבין וישכיל בדעתו ושכלו שאיננו כדאי לשום דבר וכל הנאותיו בעולם אינו רק מחסדי ה' במתנת חנם, ודרך הנותן מתנת חנם שיחזיק לו המקבל טובה וישבחו, לכן על כל הנאה נצטוינו לברך, ומדת שפלות הזו ביארנו שהוא עיקר הנוי וההתפארות כמש"ל ע"פ אביך הראשון כו', כי עיקר זכותם הוא על שלרוב צדקותם נצטרף רוב שפלותם שהיו כחוטאים בעיני עצמם. וביארנו ג"כ כי עם היות שאין מדה זו במלאכים עבור שאין להם גוף, מ"מ נשמות הצדיקים אף אחר הסתלקם הם במדת השפלות ולכן יש להם מהלכים בין העומדים וכמש"ל.
<b>ודע,</b> ששפלות הוא מקור הקדושה ומקור החיים והוא התענוג האמתי בעבודה כאשר תצטרף לו השפלות שלא ידע האדם כלל שעובד הוא אלא ידומה בדעת לחוטא, ועבודה זו יש לה מתיקות ותענוג נפלא, משא"כ בהיות האדם יודע שהוא עובד לא ירגיש האדם בעבודה ההיא מתיקות כל כך. וזהו מאמר רז"ל () יפה שעה אחת בתשובה ומעשים טובים בעולם הזה כו', ר"ל אלו שניהם יחד, שעושה מעשים טובים, ומרבה בתשובה כי מוחזק לחוטא בעיני עצמו, אזי תענוג עבודה כזו יפה יותר מכל חיי עולם הבא, משא"כ העובד אשר יודע שעובד אין לו תענוג אפילו כטפה מן הים נגד זה. ובדרך רמז יאמר הפסוק (מלאכי ג, יח) ושבתם וראיתם בין צדיק לרשע בין עובד ה' לאשר לא עבדו, ר"ל תראו החילוק בין צדיק לרשע, ובצדיקים גופייהו תראו ההבדל בין עובד ה', ר"ל מי שידע כי עובד הוא לאשר לא עבדו, וק"ל.
<b>ודע</b> ענין מש"ה (תהילים קד, כט) תוסף רוחם יגועון, וביארו כי הרע המתגאה כל ימיו נופל בקרבו גאוה רבה קודם מותו ועי"ז מת, כי השפלות מקור החיים, והגאות מקור המות. והנה לפ"ז יפה אמר הכתוב (תהילים קטז, טו) יקר בעיני ה' המותה לחסידיו, שהוא דבר יקר וכבוד מאד אחר שאמרנו שהצדיקים אפילו בהפרד נפשם מגופם נשארו בשפלותם ואם כן איך ימותו אחר שהשפלות מקור החיים. לזאת ה' מראה להם שכרם קודם מותם, ומיד שרואים ונתוודע להם שהם עובדים את ה' שוב אין מרגישים התענוג הנפלא של עבודתם הראשונה לכן מאז מבקשים מיתה לעצמם. ואם כן מצד מדה עצמיית של שפלות הנשאר בהם שהוא שורש החיים נמשך להם חיות, אך מצד שאף על פי כן נתוודע להם מדרגתם תובעים מיתה בפיהם והרי זה כמלחמה בין החיים ובין המות, וזהו ענין החולי שהיא הממוצע בין החיים ובין המות.
<b>וכל</b> הדרוש הזה בא ר' תנחומא לבאר על פסוק הנה אביך חולה מהיכן נמשך ענין חולי ר"ל. ועז"א ילמדנו רבינו כו' כך שנו כו' משום שנאמר לא המתים יהללו יה, ר"ל שברכת הנהנין ע"י מדות השפלות כמש"ל, ושפלות בא מצד הגוף, משום הכי לא המתים יהללו יה בברכת הנהנין ולכן מה ששקלו לצורכם אין שום אדם מברך עליהם ברכת הנהנין, ועל זה בא ר"מ לבאר שאין ענין זה אלא במתי עובדי כוכבים, משא"כ מתי ישראל אין קרויים מתים שאינם במדה זו, אלא גם אחר הסתלקותם עומדים בשפלותם וזהו עיקר זכותם שמגין על החיים עד היום וכשעשו ישראל כו' אמר זכור לאברהם, וכל זכות זה הוא רק ע"י השפלות ולפיכך קשה בעיני ה' לגזור מיתה על הצדיקים, כי באיזה אופן ימותו אחר שהשפלות הוא מקור החיים ומה הקב"ה עושה מראה להם שכרן וכמש"ל.
<b>וזה</b> שבא ר' אבהו בקובלנא בעת שהראו לו שכרו ואמר ואני אמרתי לריק יגעתי כו' שאז היה טוב לי והיה התענוג מהעבודה באין ערך, משא"כ עכשיו משפטי את ה', לכן תבע מיתה בפיו. וכן אברהם אמר ואנכי הולך ערירי. ראה נא מה מתקו אמרי התנחומא בזה, כי אימתי אמר זאת אברהם אבינו ע"ה בעת שאמר לו ה' אנכי מגן לך שכרך הרבה מאד מאז נודע לו שיש לו שכר ושהוא צדיק מאז תבע מיתה בפיו. וכן יצחק אמר ואברככה לפני ה' לפני מותי הקדים הכתוב ויהי כי זקן יצחק ותכהין עיניו מראות, שמאז פסק ממנו היצר הרע ונעשה כמת וייחד הקב"ה שמו עליו כמ"ש רש"י ז"ל, מאז נתוודע לו מעלתו לכן תבע מיתה בפיו. וכן יעקב אמר ליוסף אמותה הפעם כו', ירצה, כי סימן זה מסור בידו שאם לא ימות אחד מבניו בחייו הוא בן עולם הבא ממילא כל זמן שהיה יוסף אבוד מאתו היה מוחזק בעצמו לחוטא, משא"כ בראותו את יוסף תבע מיתה לעצמו היות נתוודע לו שיש לו שכר הרבה ושהוא בן עולם הבא. והבן היטב תראה שנתישבו כל דבריו בעזה"י.
<b>וירא</b> יושב הארץ הכנעני את האבל בגורן האטד ויאמרו אבל כבד זה למצרים על כן קרא שמה כו'. נקדים ש"ס דמגילה (דף י.) כי נח נפשיה דר' זירא פתח עליה ההוא ספדנא ארץ שנער הרה וילדה ארץ צבי גדלה שעשועיה אוי נא לה אמרה רקת כי אבדה כלי חמדתה. כי נח נפשיה דר' פדת פתח עליה ר"י קשה היום לישראל כיום ביאת השמש בצהרים (מורה שמת קודם זמנו) דכתיב והבאתי השמש בצהרים ואמר ר' יוחנן זה יומו של יאשיה. תו מייתי בעובדא דבר קיפוק שאמר לרב אשי שיאמר בהספדו אם בארזים הוא מענין ונקדש בכבודי שנעשה הקב"ה יראוי על השאר כו' בכו לאבלים ולא לאבידה שהיא למנוחה ואנו לאנחה, וקאמר שם דנענש ע"ז על שהזכיר לשון אבידה בצדיק. ויש לתמוה שהש"ס סותר זה לזה, דהא מתחלה קאמר כי אבדה כלי חמדתה, ותו דהא ירמיה קונן על יאשיהו הצדיק אבד ואין איש כו'.
<b>ויש</b> לומר, דנודע ב' פירושים על פסוק (ישעיה נז, א) כי מפני הרעה נאסף הצדיק או שלא יראה הרעה ח"ו, או שלא תבא רעה, והיינו כמאמרם ז"ל (מוע"ק כ"ח.) מה קרבנות מכפרים אף מיתת צדיקים מכפרת. ושני הפירושים ודאי אמת דלפעמים כך ופעמים כך. ואמנם, הבחינה לזה יש לומר, אם הצדיק מלאו ימיו ושנותיו ונפטר בשיבה אזי ודאי מכפר, כי גדולים צדיקים במיתתם כו', משא"כ אם ח"ו מת בחצי ימיו שזהו ע"י גרם בני אדם אין זה סברא כלל שמיתת צדיקים כזו תכפר, ואדרבה, יש עונש על שגרמו לו זאת, והיינו כפי' השני וצריכים לעשות תשובה ע"ז אזי ע"י תשובה יהיה מיתתו מכפרת ג"כ כי גרם לבני אדם שיעשו תשובה. והנה מי שיש לו איזה כלי חמדה יקרה ונתנה לאחר ואותו האחר נתן לו תמורתה איזה דבר אחר אף אם יש לו געגועין על אותה הכלי כי אין לה תמורה מ"מ מאחר שיש לו איזה הנאה ותמורה עבורה אף שלא יערכנה זהב וזכוכית מ"מ לא נקרא אבדה, משא"כ אם אבד אותה דאז אין לו שום תמורה והנאה ממנה זה נקרא אבידה.
<b>ובזה</b> יובן דבר קיפוק נענש במה שאמר על ר"א לשון אבידה, דבאמת כשנפטר צדיק מהעולם אחר מלאת ימיו ושנותיו אין זה נקרא אבידה להדור כיון שיהיה להם מזה תמורה והנאה שיתכפרו עונותם, אין זה נקרא אבידה. ועל זה נענש שאמר לר"א בחייו שיספידהו בלשון אבידה, יורה שלא מילא שנותיו וכאמור. משא"כ ביאשיהו שעליו נאמר והבאתי את השמש בצהרים שמת בלא עתו דאז אינו מכפר לכן אמר הנביא שפיר הצדיק אבד, שאבידה גמורה היא, שנאבד אותה כלי חמדה ואין בו שום תמורה והנאה כי אינו מכפר, והטעם, משום ואין איש שם על לב לעשות תשובה על ידי פטירתו ואז אינו מכפר, ואתי שפיר.
<b>והנה</b> ענין מה שמיתת צדיקים מכפר, הענין הוא, כשהצדיק נפטר אזי כל קרוביו ואוהביו ויודעיו יש להם להצטער הרבה מסתמא עליו וע"י הצער והגעגועין האלה יש להם כפרת עון. וזה יתכן בצדיק שנפטר במקום מולדתו וגידולו שיש לו קרובים שם ואוהבים ומיודעים שמצטערים עליו הרבה ועל ידם גם שאר העם מצטערים בו, משא"כ מי שהוא גר מארץ אחרת ונתיישב זה זמן לא כביר בארץ אחרת ואין לו שם קרובים ומיודעים אין הצער והגעגועין שם גדול כל כך, אזי ג"כ לא יתכן שיהיה כפרת עון. ולכן לכוונה זו הורו רז"ל (שבת ק"ה:) תלמיד חכם שמת הכל כקרוביו כו', ר"ל שאף אם הוא במקום שאין לו קרובים ומיודעים, מ"מ מצד היותו תלמיד חכם מחוייבים הכל להשים על לב הפסד גדול שאירע להם כדי שיצטערו עליו הרבה ובזה יתכפרו. ולז"א אותו הספדן על ר' זירא שהיה מבבל ולא היה לו בארץ ישראל קרובים ואוהבים כל כך ארץ שנער הרה כו' אוי נא לה אמרת רקת כי אבדה כלי חמדתה, הורה להם ענין זה שאם לא יצטערו עליו כראוי לו אז יהיה אבידה שלא יתכפרו ולכן הזכיר שפיר לשון אבידה והבן.
<b>והנה</b> ענין זה ממש היה ביעקב אבינו ע"ה שהיה כל ימיו בארץ כנען והיה שם מלך ושם היו לו כל אוהביו ואנשי בריתו ואנשי ברית אבותיו ואח"כ יצא למצרים וישב שם זמן מועט י"ז שנה ואחר פטירתו הוליכוהו למדינתו והלכו אחריו כל מצרים וספדוהו מאד אף שלא היה במצרים רק זמן מועט רק לרוב חסידותו וגדולת צדקתו נעשו הכל כקרוביו, ולזה נשאו יושב הארץ הכנעני קל וחומר בעצמם כי להם ראוי להתאבל יותר ויותר כי משם הוא, ולזה אמרו אבל כבד זה אפילו למצרים כל שכן לארץ הכנעני ולכן קראו שם המקום אבל מצרים לכוונה זו להורות גדולתו וצדקתו של יעקב אבינו ע"ה וק"ל.
<b>ויצוו</b> אל יוסף לאמר אביך צוה כו' כה תאמר ליוסף אנא שא נא פשע אחיך וחטאתם כי רעה גמלוך ועתה שא נא לפשע עבדי אלהי אביך כו' ואתם חשבתם עלי רעה אלהים חשבה לטובה כו' ועתה אל תיראו אנכי אכלכל אתכם כו'. יש לדקדק באומרו ועתה אל תיראו, הלא כבר אמר אל תיראו, וגם לשון ועתה מהו.
<b>ונראה</b> לי בדרך דרש עם דברי פרשת דרכים שמות שאמר מלך מצרים למילדות בילדכן את העבריות וראיתן על האבנים כו' ולא עשו המילדות כאשר דיבר אליהן מלך מצרים ותחיין את הילדים, וארז"ל (סוטה י"א ע"ב) שהיו מספקות מים ומזון. והקשה דאם כן כאשר אמר להם פרעה מדוע עשיתן הדבר הזה ותחיין את הילדים שאל להם תרתי, חדא על שלא הרגו, ושנית על שהיו מספקות מים ומזון, ואם כן מה השיבו כי לא כנשים המצריות העבריות עדיין לא השיבו על הספקת מים ומזון. ותירץ עם המחלוקת באבות שקיימו התורה אם היה דינן כישראל או כבני נח, והנה קי"ל (סנהדרין נ"ז:) בן נח נהרג על העוברין, משא"כ ישראל. לכן אמר להן פרעה וראיתן על 'האבנים' דייקא, שעדיין לא יצא הולד ורשאים אתם להרוג הולד כי דין ישראל לכם ואינכם חייבים מיתה על העוברין.
<b>והנה</b> טורנוסרופוס שאל (בבא בתרא י.) אם הקב"ה אוהב עניים מפני מה אינו מפרנסם משל לעבד כו' והיה התשובה משל לבן כו' כי ישראל קרוים בנים, נמצא אם כן לבן נח אסור ליתן צדקה. והיינו ששאל להם פרעה בממה נפשך, מדוע עשיתן הדבר הזה שלא הרגתם, ואם תאמרו לי שדין בן נח לכם וחייבים מיתה על העוברין, אם כן מדוע ותחיין את הילדים במים ומזון הלא אסור ליתן לבן נח צדקה, ולכן כיון שהקשה להם על שני דברים אלו בדרך ממה נפשך לכן היה די בתירוץ על קושיא א' והשיבו כי לא כנשים המצריות כו' עכ"ד וש"י.
<b>ונודע</b> עוד מה שאמרו רז"ל (ירושלמי פאה פ"א ה"א) ויבא יוסף את דבתם רעה שאמר שהן חשודין על אבר מן החי ופירשו המפרשים שאכלו בן פקועה או מפרכסת. ופירש הפרשת דרכים כי יוסף היה ס"ל דדין בן נח להם ובמיתה תליא מילתא ואסור מפרכסת ובן פקועה, והשבטים היו ס"ל דדין ישראל להם ושריא להו ולכן אכלוהו. ונודע כי בישראל אין מחשבה רעה מצטרף למעשה, ובבן נח מצטרף. והנה בפ' כי תצא כתוב כי ימצא איש גונב נפש מאחיו מבני ישראל כו' הרי כי גונב נפש ומכרו אינו חייב רק על ישראל ולא על בן נח.
<b>ובזה</b> נבוא אל הביאור, בצירוף מה שיש לדקדק באומרם והשב ישיב לנו את כל הרעה אשר גמלנו אותו, דתיבת גמלנו על המשלם לחבירו רעה תחת רעה, או טובה תחת טובה (וכמו שפירשתי במ"א ע"פ מה אשיב לה' כל תגמולוהי עלי) שזה נקרא גמול, משא"כ המתחיל להרע או להיטיב לזה לא יקרא שם גמול, ואם כן מאי קאמרי גמלנו והוה ליה למימר אשר עשינו לו. ואמנם השבטים ויוסף עדיין היו חלוקים בסברתם הראשונה והוי ס"ל לשבטים דדין ישראל להם ואם כן שלא כדין דיבר עליהם יוסף לשון הרע לומר שחשודין על אבר מן החי ואם כן הרעה שעשה לו הוא לו תשלום גמול ולא הם המתחילים להרע לו, והיינו דקאמרי והשב ישיב לנו את כל הרעה אשר באמת גמלנו לו והוא עדיין עומד בסברתו דדין בן נח להם ואם כן כדין דיבר עליהם והם המתחילים להרע לו וירצה להשיב להם גמולם, ולכן ציוו בשם אביו לאמר אנא שא נא כו' כי רעה 'גמלוך' דייקא, ר"ל שהרעה שעשו לך הוא גמול כי הדין עמם, ורמזו לו לפשע עבדי אלהי אביך כי מאחר שכבר עבדו את ה' וקיימו התורה הרי דינם כישראל.
<b>ואמנם</b> יוסף עמד בסברתו שדין בן נח להם ואפילו הכי רצה לנחמם לבל ייראו אמר להם אל תיראו כי אתם רק חשבתם לרעה ואלהים חשבה לטובה, ואם כן אין בידכם חטא רק במחשבה רעה, ואם כן ממה נפשך אין בידי להרע לכם, דאם אתם בני נח אם כן לא חטאתם במכירתי דדין גונב נפש אינו רק בישראל, ואם דינכם כישראל אם כן הלא בישראל אין מחשבה רעה מצטרף למעשה, וממה נפשך אין לכם לירא.
<b>אבל</b> עדיין יש מקום יראה, דלסברת יוסף דדינם כבני נח אסור לספק להם מים ומזון, והם היו צריכים שיכלכלם יוסף. ואמנם מסתברא כמאן דאמר דדין בני נח להם כי ארז"ל ברית כרותה לישראל שאינם פחותים מס' רבוא כמספר אותיות התורה, ואם כן כל זמן שלא היו ס' רבוא עדיין לא היו דבוקים בתורה ואין דינם כישראל. אך ארז"ל (בראשית רבה עט, א) לא נפטר יעקב אבינו עד שראה ס' רבוא יוצאי יריכו, אם כן אף לסברת יוסף שהיה אז להם דין בני נח מ"מ עתה כבר דינם כישראל. ולזה אחר שדיבר על לבם שאין להם לירא על עונש המכירה בין אם דינם כישראל בין אם דינם כבני נח אמר להם ופן תחששו עוד על מניעת המזון, לז"א ועתה דייקא שיש ס' רבוא ודאי אל תיראו אנכי אכלכל אתכם והבן.
<b>ויאמר</b> אליהם יוסף אל תיראו כי התחת אלהים אני ואתם חשבתם עלי רעה אלהים חשבה לטובה. יובן במה שמצינו שלפעמים אדם נענש על מחשבה רעה, והטעם מסתברא כי מאחר שהש"י יודע מחשבות אם כן כך נחשב המחשבה לחטא כמו המעשה, משא"כ בין אדם לחבירו ודאי אפילו יחשוב לחבירו רעה כל שגומל לו טובות ודאי אינו נענש כי מה מזיק מחשבתו אחר שע"י זה אין מגיע לחבירו נזק ולא עצבון אחר שאינו יודע מחשבתו רק מעשיו מכיר והלא מעשיו טובים לו. והיינו דקאמר התחת אלהים אנו, ולכן מאחר שאתם רק חשבתם לרעה אבל באמת אלהים חשבה לטובה ואם כן לא חטאתם נגדי רק במחשבה אבל המעשה היה טוב לי ומאחר שאינו תחת אלהים אין לכם לירא וק"ל. חסלת פרשת ויחי וספר בראשית ת"ל י"ת

חנוכה



Section 1

<b>תקס"ב</b>
<b>הבית</b> יוסף הקשה מאחר שביום הראשון לא היה נס דהא כבר היה בו כדי להדליק יום אחד מדוע עושין שמנה ימים, הא לא היה הנס רק שבעה ימים. וראיתי בספר תולדות יעקב יוסף שכתב דלכאורה יש לתרץ זאת עם מה שהקשה עוד מדוע לא תיקנו תשעה ימים משום ספיקא דיומא כמו בכל המועדים. ואם כן יש לומר דקושיא חדא מיתרצא בחברתה, דבאמת לא היה ראוי לתקן רק שבעה ימים אלא שתיקנו שמונה ימים משום ספיקה דיומא. ואח"כ סתר שם תירוץ זה דאי משום ספיקא דיומא תיקנו שמונה ימים היה ראוי שיתחיל חנוכה מן יום השני מעת שהתחיל הנס דהיינו מכ"ו בכסלו רק שיומשך אח"כ בסופו עוד יום אחד משום ספיקא דיומא כמו בכל המועדים שמתחיל פסח בט"ו בניסן וסוכות בט"ו בתשרי אבל אין מקדימין משום ספיקא דיומא ועיין שם שמאריך.
<b>ועוד</b> ראיתי בספר א' על התורה הביא בשם הר"א בתוס' הסמ"ג תירוץ אחר על קושית הבית יוסף, דמסתמא בלילה הראשון נתנו כל השמן במנורה כדי שידלוק כשיעורו ולא דאגו ליום מחר כי מצוה הבאה ראשונה ודאי צריכין לעשותה בשלימות, ואם כן ודאי טמנו הפך ההוא בירכתי הבית, ואם כן איך מצאו ביום השני שמן בפך ההוא כי מי עלה על לבו לפשפש בהפך ההוא ולחשוב אולי נעשה נס ואין סומכין על הנס, אלא על כרחך שמיד ביום הראשון כששפכו השמן שבפך למנורה תיכף נעשה הנס ונתמלא הפך בהיותו עדיין ביד הכהן נמצא גם ביום הראשון נעשה נס ע"כ דברי הר"א.
<b>והקשה</b> עליו הספר הנ"ל דעדיין לא הועיל בתירוצו, דאם כן לא היה נס ביום השמיני כיון שכל יום ויום נעשה נס לחבירו אם כן שביעי הכין לשמיני וביום השמיני לא היו צריכין לנס שכבר היה להם שמן, ועי' שם עוד מה שביאר דשמא לא הוצרכו שיתמלא הפך מיד רק ביום הראשון מה שאין כן אחר כך עי' שם מה שפלפל עם זה ואין בו צורך לעניננו לכן לא העתקתיו.
<b>ומעתה</b> נראה לי ישוב נכון לקושית הבית יוסף, כי אע"פ שכל אחד משני תירוצים הללו יש עליו סתירה כאמור, מ"מ בצירוף שני התירוצים גם יחד נתישב קושית הבית יוסף, והוא דבאמת היה המעשה כדברי מהר"א ואם כן בכ"ה בכסליו היה נס, ולא קשיא רק על יום השמיני שלא נעשה בו נס, ואם כן שפיר נוכל לומר כתירוץ התולדות יעקב יוסף שהוא משום ספיקא דיומא וק"ל. ועדיין אינו עולה יפה דאם כן ביום השמיני לא נדליק רק שבעה נרות כיון שהוא משום ספק דיום שביעי וק"ל. ועיין בחידושי הו"ת דרוש לשבת חנוכה פלפול ארוך בגמרא דבבא מציעא. חסלת פרשת ויחי

שמות



Section 1

<b></b> ויאמר אנכי אלהי אביך אלהי אברהם אלהי יצחק ואלהי יעקב ויסתר משה פניו כי ירא מהביט אל האלהים, יש לדקדק למה הזכיר לשון הבטה, והוה ליה למימר מראות, וגם הנתינת טעם כי ירא כו' הוא לגמרי מיותר בפסוק, דנבין זאת מעצמנו. ויאמר ה' ראה ראיתי את עני עמי כו' לכה ואשלחך אל פרעה כו' ויאמר משה אל האלהים מי אנכי כי אלך אל פרעה כו'. יש לדקדק מאד, ודאי משה רבינו ע"ה שהיה מובחר מין אנושי היה דובר אמת בלבבו ולא היה אחת בפה ואחת בלב ובפרט בדבר אדם עם הש"י היודע מחשבות איש ותחבולותיו לא יאומן כי יסופר שירצה איש לישמט מפניו בהשמטות של כזב, והנה לפי שטחיות פשטי פסוקים הללו הנה אנו רואים כי משה רבינו ע"ה סירב בשליחות זה כמו שמצינו בסוף שאמר להקב"ה שלח נא ביד תשלח ומתחלה היה בוש מלומר סירובו בפירוש נשמט בהשמטות, באומרו מי אנכי, ואח"כ מה שמו, ואח"כ והן לא יאמינו לי, וכאשר הש"י תירץ לו הכל ולא מצא מענה הוכרח לומר סירובו בפירוש, אין זה אלא תימה, כי דובר אמת בלבבו כמשה רבינו ע"ה בדברו עם בוחן לבבות כשסירב בשליחות לטעם כמוס אתו היה לו לומר מיד רבש"ע איני חפץ בשליחות זה.
<b>ויאמר</b> כי אהיה עמך וזה לך האות כו' תעבדון את האלהים על ההר הזה. הקושיא מפורסמת מה אות כאן מדבר העתיד, ותו דהך קושיא והך פירוקא אינו מובן, דקארי לה מאי קארי לה, באומרו מי אנכי דודאי הוא לא יעשה מכח השליח רק מכחו של המשלח ית"ש. ויאמר משה כו' ואמרו לי מה שמו כו' ויאמר בי אדוני שלח נא ביד תשלח, פירש"י ביד מי שאתה רגיל לשלוח הוא אהרן. יש לדקדק, חדא, מאי טעמא סירב משה רבינו ע"ה כ"כ בשליחות הזה אשר יסוד כל העולמות תלוי בו. ותו באומרו שישלח ביד אהרן תימה את מי נועץ ויבינהו ולא היה לו רק לומר אני איני חפץ בשליחות זה ומה בא לתת עצה להש"י. ותו תימה, הלא כלל של כל התורה מה דעלך סני לחברך לא תעביד (שבת ל"א:) ובפרט בשני אחים אהובים כמשה רבינו ע"ה ואהרן, ואם כן אם לא הוטב בעיניו השליחות מטעם הכמוס ואולי מיראת פרעה וכמאמר שמואל הנביא ע"ה (שמואל א' טז, ב) ושמע שאול כו' אם כן למה יעץ שישלח אהרן בשליחות זה.
<b>ובמדרש</b> רבה פרשה זו וז"ל: ויאמר אנכי אלהי אביך הדא הוא דכתיב (משלי יד, טו) פתי יאמין לכל דבר, מהו פתי נער, שכן בערביא קורין לנער פתיא, ד"א אין פתי אלא לשון פיתוי כו', א"ר יהושע הכהן ברבי נחמיה בשעה שנגלה הקב"ה על משה טירון היה משה לנבואה פי' המפרשים לשון תינוק ונער שלא היה ראוי לנבואה, והוא תימה, כי היה אז בן פ' שנים ומובחר האנושי בהיותו בן פ' ודאי כבר היה לו השגת רוח הקודש ונבואה, אמר הקב"ה אם נגלה אני עליו בקול גדול אני מבעתו, בקול נמוך בוסר הוא על הנבואה, ופירשו המפרשים מבזה על הנבואה שלא יהיה הדבר חשוב בעיניו, והא תמוה, כי כמה נביאים עמדו להם לישראל ובאופן שנגלה עליהם היה לו להגלות ג"כ על משה רבינו ע"ה, מה עשה נגלה אליו בקולו של אביו אמר משה הנני מה אבא מבקש אין זה אלא תימה שהיה משה רבינו ע"ה סבור שאביו הוא, ותו הלא קול אדם ודאי קול נמוך הוא ואם כן בוסר הוא כו', אמר הקב"ה איני אביך אלא אלהי אביך בפיתוי באתי אליך כדי שלא תתירא אלהי אברהם אלהי יצחק ואלהי יעקב שמח משה ואמר הא אבא נמנה עם האבות ולא עוד אלא שהוא גדול שנזכר תחלה כו', עוד שם בפסוק ה' אלהי אבותיכם אלהי אברהם כו' שלחני אליכם כששמע משה כך שלא הזכיר אביו כשם שעשה בתחלה אמר לפניו רבש"ע יש חוטאים בשאול א"ל לא, אמר לפניו לשעבר אמרת שמך על אבי ועכשיו סלקת אותו, א"ל בתחלה פיתוי פתיתי אותך מכאן ואילך דברי אמת אני מדבר עמך ע"כ. ואין זה אלא תימה כי חותמו של הקב"ה אמת היאומן כי ידבר ה' את האדם בדרך פיתוי דברים בלתי אמתיים זהו דבר שאי אפשר, ודברי המדרש צריך ביאור.
<b>לבאר</b> כל זה נקדים דברי האר"י ז"ל בענין הנבואה ורוח הקודש. וז"ל הרח"ו ז"ל בס' הגלגולים (פ' ל"ה) בשינוי לשון קצת לקצר: בודאי כל מה שיוציא האדם מפיו אי אפשר שיהיה לבטלה, אפילו הקולות היוצאים מהכאת המטה וכיוצא אינו לבטלה, וקול שמוציא האדם מפיו מכריזין עליו המלאכים והנשמות והשכינה, כי בכל דיבור ודיבור נברא חד מלאך. נמצא בהיות האדם צדיק וחסיד ועוסק בתורה ומתפלל בכוונה, מאותן הדיבורים נבראים מלאכין ורוחין קדישין קיימין ועומדין כפי ערך שלימות וקדושת ואמיתות דיבורים ההמה.
<b>והנה,</b> סוד הנבואה, ודאי שהוא קול שלוח מלמעלה לדבר עם הנביא ההוא, רק שכיון שאותו הקול הוא עליון ורוחני אי אפשר לו לבדו שיתגשם ויכנוס באוזן הנביא אם לא שיתלבש תחלה באותו קול הגשמי שיוצא מפיו בעוסקו בתורה או תפלה ומתחבר עמו ובא לאוזן הנביא ושומע, ובלתי קול האדם אי אפשר להיות, ואמנם יש מדריגות רבות בנבואה מחמת כמה שינוים שיש בזה. הא', כי לפעמים יתלבש הקול עליון בקול האדם עצמו כנ"ל, ולפעמים יתלבש אותו קול העליון בקול של צדיקים אחרים שקדמו אליו הרבה, או באותן שבזמנו, ושניהם יבואו וידברו עמו.
<b>עוד</b> יש בחינה ומדרגות בנבואה, כי נודע שכל דיבור היוצא מפי האדם יש בו קול ודיבור והבל. קול חשוב מדיבור, כי הדיבור הוא בחינת צמצום של קול, ודיבור חשוב מהבל, כי הבל אין בו שמיעת קול, משא"כ דיבור הקול מעורב בו, ואם כן יצויר שהקול העליון יתלבש בקול האדם, או בדיבורו, או בהבלו. וכן כשמתלבש הקול עליון בדיבור צדיק אחר אשר הוא משורש נשמתו כנ"ל, יצויר ג"כ כנ"ל, או בקולו או בדיבורו או בהבלו, ולכן מכ"ז נמשך מדריגות רבות בנבואה. ודע, שמה שאמרנו קול עליון, הכוונה, כי הקול או הדיבור או ההבל של האדם שכבר נתעלו למעלה למעלה ונעשו מהם מלאכין ורוחין קדישין, זהו הקול עליון והוא הבא עתה ומתערב עם זה הקול של עכשיו של האדם היוצא ממנו בעת ששורה עליו הנבואה כמ"ש (שמו"ב כח, ב) רוח ה' דיבר בי ומלתו על לשוני, כי הרוח ומלה הראשונה שורה עתה על לשוני ויוצא ממנו בחינת קול או דיבור מתוך גרונו ומדבר ואז האדם שומע אותם.
<b>נמצא</b> יש כמה בחינות, או שקול שעבר היינו קול הראשון שלו מתלבש בקולו, או בדיבורו, או בהבלו של עתה. או דיבור הראשון בקול, או דיבור, או הבל של עתה כו', וכל זה בקול האדם עצמו, וכן על זה הדרך ממש בקול צדיק אחר עם קולו של עתה. וזהו ההפרש בין נבואה לרוח הקודש, כי נבואה הוא מן קול או דיבור שעבר שהוא מתלבש בקול או דיבור או הבל של עתה, ורוח הקודש הוא מן הבל שעבר שמתלבש עתה בהבל שלו. ואיני זוכר אם דוקא הבל הראשון בהבל של עתה, או אם יהיה גם בקול ודיבור של עתה, אך זאת ידעתי שאינו אלא מן הבל שעבר ולא מן קול ודיבור שעבר, רק שבבחינת התלבשות של עכשיו זה ספק אצלי אם הוא ג"כ דווקא בהבל של עתה או אם יהיה ג"כ בקול ודיבור של עתה. באופן שכלל ענין נבואה ורוח הקודש הם בקולות ודיבורים והבלים שעברו בין מהצדיק ההוא עצמו או מהצדיקים אחרים והם מתלבשים בקולו או דיבורו או הבלו ומחמת בחינות שונות שיש בהן כנ"ל אין גדר הנבואה שוה. ודע, דודאי כשאחד מג' בחי' דיבור הראשון מתלבשים בדיבור של עתה שלו, הוא יותר גדול מהתלבשות דיבורים של צדיקים אחרים בקולו של עתה, שזה מורה כי קולו או דיבורו או הבלו אין בו כח נבואה אם לא בהצטרף אחר עמו.
<b>והנה</b> משה רבינו ע"ה היה רבן של נביאים ומלך בכל בחינת הנבואה, שקול ראשון של עצמו נתלבש בקולו של עתה ושני הקולות הראשון והאחרון כולם שלו ולא נצטרך לאחרים. וז"ש (שמות יט, יט) משה ידבר והאלהים יעננו בקול, וארז"ל (ברכות מ"ה.) בקולו של משה, וגם שכולם היו בבחינת קול שהוא החשוב שבכולם ואחריו מדרגות נבואת שמואל שהיה ג"כ קול העבר שלו רק שלא התלבש עתה בקול רק בדיבור, ואחריו שאר הנביאים. וברוח הקודש היה דוד ראש לכולם, (יראה ודאי שגם שלמה השיג לזה), כי כבר ביארנו שרוח הקודש הוא ודאי רק מהבל מראשון, וספק אם הוא דוקא מהבל של עתה או אם גם מקול ודיבור של עתה, ויש שצריך התלבשות צדיקים אחרים, והיה דוד ראש לכולם שהיה הבל הראשון שלו ממש כערך משה בסוד הנבואה. אך שאר בעלי רוח הקודש היה מהבל צדיקים אחרים, והכל לפי הספק שנסתפקתי כנ"ל עכ"ל הרח"ו.
<b>ונלע"ד</b> דיש לפשוט זה הספק מהמקרא, כי נודע שבחינת רוח הקודש נקרא ירושלים, ולז"א (קהלת א, א) דברי קהלת בן דוד מלך בירושלים, ר"ל בין קהלת ובין דוד היו הם הראשים והמלכים בבחינת ירושלים, ר"ל שהם היו ראשים לכל בעלי רוח הקודש, ושמא תאמר שכיון שהיו הראשים וזכו למדרגה הגבוה של רוח הקודש אולי היה בו איזה בחינת דיבור או קול דהיינו או מהראשון או מהתלבשות של עתה, לז"א שאינו כך, אלא שאף על פי שהבל הוא היותר קטן שאפשר, מ"מ אינו רק הבל הבלים שהבל הראשון נתלבש בהבל של עתה, אבל בחינת קול או דיבור אין בהם לא משעבר ולא משל עכשיו, וכי תימא לאיזה ענין הם ראשים של בעלי רוח הקודש, לז"א אמר קהלת, ר"ל שבין הראשון בין האחרון הכל אמר קהלת בעצמו ולא נצטרך לאחרים, אבל באמת הכל הבל, בין הראשון בין האחרון, ואם כן נפשט ספיקו של הרח"ו. ואם אמנם איני כדאי אפילו להבין דברי הרח"ו היטב ומכל שכן לפשוט איזהו ספק שנסתפק, ואולי דברי דברי שגיאה, מן השמים ידונוני לכף זכות כי מאהבת התורה אי אפשר לבלום פי כמ"ש (משלי ה, יט) באהבתה תשגה תמיד, והוא רחום יכפר.
<b>ולבאר</b> הפסוקים שהתחלנו נקדים להמשיל במשל א', ובו יובן הכל. והנה אומר שמלך גדול בנה בהיכלו ריבואות חדרים והיכלות, ובכל היכל כמה מיני תענוג, ובו שר ממונה על ההיכל ההוא, והמלך עצמו בחדר העליון מכולם חדר לפנים מחדר, וכל ההיכלות כפי קירבתם להיכל המלך כך ערך התענוג אשר בקרבו ועשרו וכבוד השר ממונה בו. והכריז המלך בכל מלכותו, מי אשר ירצה יכנס להיכלות ויבא אליו וייטיב לו מאד, ועשה המלך זאת כי רצה מטובו להטיב מאד לעבדיו ורצה להבחין שכל ותשוקת כל אחד מעבדיו, כי מי שהיה שכלו רב ותשוקתו גדול מאד אל המלך, הוא אשר בהמשך הזמן מרוב תשוקתו פנה שכלו ומעשיו עד שמתוך שכלו הבין מקום כל חדר ומקום כל היכל ופתחיו ומעלותיו להיכן פונות עד שבריבוי הזמן בצע אשר זמם ובא אל המלך פנימה ובבואו ידע המלך שזהו איש שכל ותשוקתו אמתית וגדולה מאד לאהבת המלך לא נח ולא שקט עד בואו אליו, אז החזיק המלך בו וישב אתו כל הימים בהתענוג הנפלא אשר אין למעלה הימנו.
<b>ואמנם</b> היכלו של מלך, מבחוץ הוא נראה לכל אדם בשוה, כחכם כסכל, אבל כשהתחילו בני אדם ליכנס בתוכו כי חפצים להתקרב למלך לקבל תענוג אז נבחנו דיעותיהם, כי הסכל מיד בבואו לחדר הראשון וראה שם תענוג ושר א' יושב על כסא, והוא ההיכל הקטן מכולם ושר הפחות מכולם, דמה בדעתו הסכל כי זהו היכל המלך וזהו המלך ולא היה לו שכל יותר ולא תשוקה למעלה גדולה מזו ונשאר שם כל ימיו. ומי שהוא חכם ממנו, בהיותו יושב שם איזה ימים הבין שאין זה המלך ושיש תענוג אשר הוא יותר מתענוג היכל ההוא והתחיל לפשפש ולטרוח עד שמצא המקום לפתח ההיכל שלמעלה ובא לשם ומצא תענוג יותר ושר גדול יותר מזה והיה אדם אשר נשאר שם שלא היה לו תשוקה יותר ולא השכלה יותר להבין שיש עוד למעלה מזה, אבל החכם ממנו היה לו עוד השכלה ותשוקה וטרח ופשפש ובא אל השלישי וכן היה לאלפים ולרבואות, ובזה נבחנו דיעות בני האדם ושכרן והטבתן מן המלך לכל אחד כפי השכלתו וכפי תשוקתו אל המלך, כי כל אחד כפי השכלתו ותשוקתו בא עד אותו היכל אשר נשאו השכלתו ותשוקתו ושם נשאר והיה לו התענוג הראוי לו והמגיע אליו, ומי אשר בשכלו ותשוקתו לא ינוח עד בואו אל המלך פנימה הרי הוא ראוי לאותו התענוג שהוא הגבול אשר אין תענוג למעלה ממנו.
<b>פעם</b> אחת אירע שהמלך היה צריך לחפצו שיבא אליו איש אחד מיוחד, והתחיל המלך להביט היכן האיש ההוא וראה כי האיש ההוא השכלתו ותשוקתו מאד וכבר נכנס בהיכל המאה או יותר ושלרוב שכלו ותשוקתו בהמשך הזמן בוא יבוא אליו אך שצריך המשך זמן, והמלך היה צריך לאיש ההוא לחפצו ועסקו שיבוא אליו מיד, מה עשה המלך, ירד מהיכלו ומכסאו אל ההיכל אשר האיש ההוא שמה ויחזק בו בידיו ויאמר אליו אני הוא המלך ובוא אתי אני אנהלך דרך כל החדרים עד מקומי. ואמנם האיש ההוא לרוב תשוקתו לאהבת המלך ולעשות הטוב בעיניו לא רצה בזה, ויען ויאמר אדוני המלך איני חפץ בזה כי מה רבותא יהיה כשתוליכני בעצמך אל מקומך הלא ידעתי כוונתך בכל בנין המפואר הזה לבחון בו השכלת עבדיך ותשוקתם אליך ובבוא אחד מעבדיך אליך יש לך תענוג רב מראותך טרחתו ושכלו ותשוקתו, אם כן למה זה תוליכני שמה, ואני בטוח כי מרוב תשוקתי אליך הנה באורך הזמן בוא אבוא אליך ותקבל תענוג מאתי, משא"כ אם אתה תוליכני מעצמך. ויאמר אליו המלך אמת בפיך, אך אין זה אלא לאיש אשר אינני צריך לו לאיזה עסק, אבל אליך אני צריך לא אוכל להמתין עד בואך מעצמך כי דבר נחוץ הוא אין פנאי להמתין והנה אנכי רואה טוב טרחך ושכלך ותשוקתך הטובה ידעתי כי גם מעצמך בוא תבוא ומעלה אני עליך כאלו באת מעצמך ויש לי אותו התענוג ממש אך בוא אתי מיד כי יש לי צורך בך מיד. ומיד כשמוע האיש ההוא דבר המלך הלך אתו וידבר המלך את דברו אתו.
<b>ואמנם</b> הנמשל הוא במלך מלכי המלכים אשר חפץ להיטיב לברואיו לכל אחד כפי טוב השכלתו ותשוקתו. הנה, ההיכל אשר כביכול הוא שורה בו הוא התורה, ויש בה כמה חדרים, והיכלות אלו לבושים לאלו ופנימים לאלו, יש פשטי התורה, ורמזים, ופנימים, ופנימים לפנימים, עד אין תכלית, ובכל היכל תענוג נפלא וגבוה מעל גבוה, ובכולם ממונים מלאכים קדושים גבוה מעל גבוה, והש"י כביכול מסתתר בכולם ובטובו חיים כולם מגבהי מרומים עד עומקא, והתורה עצמה הוא הדרך אשר בוא יבוא האדם להיכלות אלו עד שאפשר שיתקרב האדם אל הש"י בעצמו עד הגבול אשר אין למעלה, ואם אמנם הוא אין סוף אך מצד האנושית יש גבול עד מקום שאפשר לו לבוא בזה העולם, והבן.
<b>והנה</b> הש"י ברא את האדם, וחפץ שיגיע לתכלית האחרון שיהיה במדריגה הגדולה שבנבואה אשר אין מדריגה גדולה ממנה הוא אשר זכה בה משה רבינו ע"ה ומי יתן והיה כל עם ה' נביאים, אכן אף על פי כן לא קם כמשה, והטעם כאשר יבואר, כי רבוי ההיכלות גורמים כי כל היכל יש בו תענוג נפלא, והאדם הוא מוצב ארצה הנה כאשר בא עליו השגה הקטנה הנה התענוג אשר בה מופלא לא יצויר לאנוש שיהיה תענוג יותר מזה ולכן נשאר עומד שם משך זמן, וכאשר הורגל באותו התענוג ומתעצם בעבודתו ית"ש על פי אותו התענוג הנה מתחיל לזרוח עליו זהרורי ההיכל שלמעלה ממנו ומיד מרגיש שיש גבוה מזה ובטוב שכלו ותשוקתו מתעצם עד בואו לשם, ובבואו רואה שכל ואור גדול יותר ויותר מהראשון ושם ממונה מלאך קדוש ותחת ידו משרתים רבים, הנה שם עומד ג"כ משך זמן עד אשר הורגל בו ומתעצם גם שם בעבודה יותר גדולה להש"י כפי ערך תענוג של אותו היכל ואז זורחים עליו זהרורי היכל שלמעלה ממנו ומרגיש שיש תענוג יותר מזה ומתעצם עוד עד בואו שמה, וכך יהיה לאלפים ורבבות בלי חקר, ובודאי יש מי שאין שכלו טוב וגדול ונשאר עומד בהשגה הקטנה לא יטרח עוד לבקש גדולות, רק אפילו מי ששכלו חזק וטוב כראוי ותשוקתו גדולה ודאי בקץ הימים יגיע אל גבול המעלה רק לפי שצריך המשך זמן לזה כאמור ושני חיי האדם לא יספיקו לזה, רק שרואה הש"י טוב תשוקתו ושכלו ואילו היה חי היה הולך תמיד ממדרגה למדרגה לכן לאחר מותו נתעלה.
<b>ולכוונה</b> זו ארז"ל (חולין ז:) גדולים צדיקים במיתתם יותר מבחייהם, לבל תאמר שבמותו נשאר עומד באותו היכל אשר בא לשם, אלא כיון שבחייו היה מהלך גם אז ילך מחיל אל חיל והבן. ולסבה זו, עם שהיו נביאי ישראל צדיקים גדולים בלתי ערך וקצבה לא הגיעו למעלת משה רבינו ע"ה כי שני חייהם לא הספיקו כאמור ולא הגיעו מחמת זה למעלה הגדולה שבנבואה הוא מעלת משה רבינו ע"ה שהיה התלבשות קולו הראשון בקולו של עתה.
<b>ואמנם</b> בהגיע עת דודים זמן גאולת ישראל ממצרים אשר היה מוכרח להיות דוקא באותו העת לבלתי יתאחר רגע עבור שהיו משוקעים במ"ט שערי טומאה כנודע, והגאולה היה בלתי אפשר להיות רק ע"י משה רבינו ע"ה כמארז"ל (שמות רבה ג, ג) אם אין אתה גואלם אין אחר גואלם, כי נשמת משה רבינו ע"ה הוא כלל נשמת ישראל וכל ישראל המה פרטיים אין בכלל אלא מה שבפרט, לכן בהעלותו יעלו כולם עמו, ולכן אי אפשר הגאולה בלעדו. והיה צריך שמשה רבינו ע"ה יתעלה עד גבול הנבואה אשר אין למעלה, עי"ז יתעלו ישראל עמו ויהיה הוא עצמו השליח להוציא ישראל מתחת יד מצרים. והביט הש"י במשה רבינו ע"ה וראה שעדיין רחוק מגבול זה כמה וכמה מדרגות מחמת שלא הספיקו ימי חייו לזה וצריך עדיין משך זמן אשר ישיג למעלה זו, אבל הש"י היה צריך שיהיה הגאולה וכאמור, לזאת מה עשה הש"י, הנה כביכול ירד ממקום כבודו אל ההיכל אשר היה בו משה רבינו ע"ה כדי להעלותו עד גבול רום המעלות ברגע א'.
<b>וזהו</b> ענין שנגלה אליו מתוך הסנה, כי כביכול ירד ממקום כבודו אל היכל הרחוק ממנו ריחוק רב והבן. ולכן סירב משה רבינו ע"ה בזה, כי מה רבותא אם הש"י יעלהו עד רום המעלה אין זה כוונת הבריאה אלא שיבא האדם מעצמו לכל מעלה כי זה הנחת רוח לפניו ית"ש.
<b>אכן</b> ביארנו במקום אחר ענין גדלות ראשון וגדלות שני, כי להיות כבד לאנושי שישיג מהרה שיש עוד תענוגים יותר גדולים וגבוהים מהמדריגה אשר הוא שוכן בתוכה עד שיתרבה שכלו ותשוקתו לילך שמה. אכן לפעמים שולח הש"י על האדם שכל גדול והשגה גדולה ותענוג רב מעולם שלמעלה ממדרגתו, והוא כרגע, ומיד נתבטל ממנו, והוא בכדי שמאז מכיר בתענוג הגדול ומשתוקק אליו ומשכיל ומטריח בשכלו לחפש ולפשפש עד בואו שמה, וכאשר בא שמה נשאר שם לא יפול ממנו. והראשון מה ששולח לו מאת הש"י בלי טרחו נקרא גדלות ראשון, והוא אינו מתקיים, כי כאשר בא כן ילך, ומה שמשיג אח"כ על ידי טרחתו ותשוקתו הוא נקרא גדלות שני, והוא מתקיים.
<b>לזאת,</b> כאשר ראה משה רבינו ע"ה שהש"י מעלהו לרום המעלות ומביאו אליו עדיין לא סירב בדבר, כי היה סבור שזהו גדלות ראשון ויתבטל ממנו וכן צריך הדבר להיות, ולכן שאל מאתו מי אנכי כי אלך אל פרעה וכי אוציא כו', ר"ל כיון שמדריגה זאת יתבטל ממני אם כן אי אפשר לשליחות זה להיות על ידי, והשיב לו הש"י כי אהיה עמך, ר"ל לא כמו שאתה סבור שהוא גדלות ראשון ויתבטל, אלא כי אהיה עמך, ולא יתבטל מדריגה זאת מאתך, אז סירב בדבר, כי רצונו לעלות מעצמו שבזה הוא נחת רוח לפניו ית"ש וזה היה כוונת הבריאה, עד שאמר לו הש"י אם אין אתה גואלם אין אחר גואלם, וכיון שהגאולה צריך שתהיה ממך, ומיד, לכן לא תהא סרבן באותו שעה וצריך אתה לעלות מיד, וכשמוע משה רבינו ע"ה זאת שוב לא סירב בדבר והעלהו ה' גם עלה לרום המעלות, אכן העלה עליו ה' כאלו מעצמו בא לשם כיון שבמשך זמן היה בא מעצמו כאמור במשל. הנה זהו הענין בדרך כללי להסביר הדברים בכלל.
<b>ועתה</b> תראה כל זה מבואר בפסוקים ובדברי חז"ל אשר במדרש רבה שהבאתי. ואקדים, שיש הבדל בין לשון ראיה ובין לשון הבטה, כי הבטה מרחוק, וראיה מקרוב. וזהו ביאור הפסוק (ישעיה סג, טו) הבט משמים וראה מזבול קדשך, שהוא כפל הענין במלות שונות. וביארו, כי הש"י את השמים ואת הארץ הוא מלא, רק עיקר מושב יקרו בשמים ממעל, אבל שכינתו בתחתונים אינו בקביעות, כי לפעמים ע"י מעשי הרשעים מסלק שכינתו ח"ו לשמים וכענין עשר מסעות נסעה שכינה, ולפעמים במעשי הצדיקים משרה שכינתו בתחתונים כמשה"כ (שמות כה, ח) ועשו לי מקדש ושכנתי בתוכם, ולכן דירתו בתחתונים נקרא זבול כאומרו (מל"א ח', יג) בנה בניתי בית זבול לך, כי זבול ביאורו אכסניא שהיא דירה של פרקים. ולכן כשרצה הנביא לבקש מאת הש"י שישגיח בצער בניו וירחם עליהם בא משני צדדים, אם יש צדיקים בדור ואתה שוכן בתוכם בארץ ודאי יש לך לראות ולהשגיח בצער בניך, ואם ח"ו אין צדיקים בדור ושכינתך בשמים תשגיח עליהם משמים. וזה הבט משמים, ירצה, אם שכינתך בשמים על כל פנים תשגיח בבחינת הבטה שהוא מרחוק, וראה מזבול קדשך, ר"ל אם שכינתך בארץ בבית זבול תשגיח בבחינה מעולה מזה שהיא ראיה מקרוב וק"ל. וזה ברור בביאור הפסוק. יוצא מזה, כי הבטה מרחוק מלמעלה למטה או מלמטה למעלה, וראיה מקרוב (וכמ"ש רש"י גבי הבט נא השמימה עי' במפרשים).
<b>ובכן</b> נבוא אל הביאור, הנה כאשר נגלה ה' מרחוק מתוך הסנה הוא שירד כביכול ממקום כבודו אל ההיכל אשר היה בו משה רבינו ע"ה, כמ"ש א"ל אנכי אלהי אביך כו' והוקשה להמדרש למה הזכיר אלהי אביך ולא מצינו בכל מקום שיזכיר שמו רק על ג' אבות, לז"א כי באותו העת טירון היה משה בנבואה, שעדיין לא זכה אז לנבואה אלא על ידי התלבשות שבצדיק אחר ולא היה לו רק בחינה הב' ואם כן היה עדיין מרחק רב בין מקומו ובין גבול רום המעלה, אמר הקב"ה אם אני נגלה אליו בקול גדול, ר"ל היא הנבואה של מעלה הגדולה אם ישיג תיכף בלי הדרגה זו המעלה הרבה והגדולה, אני מבעתו, כיון שעדיין אינו ראוי לזה והוא רחוק מאד ממנה אני מבעתו, וכענין שארז"ל (תנחומא לך לך כ', א) גבי אברהם שעד שלא היה ראוי לנבואה היה נופל על פניו. ואם אני נגלה עליו בקול נמוך, הוא ענין ההבל אשר אין בו שמיעות קול, ר"ל שיתלבש הבל ראשון שלו בקול או דיבור של עתה שהוא ג"כ בחינת נבואה כמש"ל לפשוט ספיקו של הרח"ו ז"ל אבל הוא עכ"פ קול נמוך, ר"ל שעיקרו בא מהבל שאין בו שמיעות קול, בוסר הוא משה לנבואה, שעדיין הוא מדריגה קטנה, מה עשה נגלה עליו בקולו של אביו, ר"ל שהעלהו ה' ממדרגה למדרגה ובא לו תיכף נבואה מקול ראשון שלו שהוצרך להתלבש בקולו של אביו, ולכן אמר לו אנכי אלהי אביך.
<b>נמצא</b> השיג נבואה ע"י התלבשות בקולו של אביו, לכן נדמה למשה רבינו ע"ה שאביו קורא אותו, כיון שהדיבור נתלבש בקול אביו, ואמר הנני מה אבא מבקש, ואמר לו הש"י איני אביך אלא אלהי אביך, ר"ל שאני נגלה עליך בהתלבשות קול אביך, והבן מאד כי הוא אמתי ומתוק לחיך. ומיד אמר לו אלהי אברהם, ונתלבש הקול שלו בקולו של אברהם, ומיד אמר לו אלהי יצחק, ושוב מיד אמר לו ואלהי יעקב שנתלבש הקול בקולו של יעקב שהוא המובחר שבאבות וכל ישראל כלולים בג' האבות ושוב אין מעלה בנבואה למעלה ממדריגה זו, רק הגבול של המעלות אשר עתיד משה רבינו ע"ה להשיגה בקבלת התורה דהיינו משה ידבר והאלהים יעננו בקול בקולו של משה, שיתלבש קול שלו בקול של עצמו, ומכיון שכבר השיג הנבואה ע"י התלבשות האבות כבר מוכן למעלתו הגדולה ויגיע אליה בעת קבלת התורה והבן. וז"ש המדרש איני אביך אלא אלהי אביך בפיתוי באתי אליך כדי שלא תתיירא, ר"ל שקול הנבואה נתלבש בקול אביך כדי שלא תתירא שתגיע פתאום למעלה רמה בלי הדרגה וק"ל.
<b>וכששמע</b> משה רבינו ע"ה זאת ויסתר משה פניו כי ירא מהביט אל האלהים, מהביט דייקא, ר"ל שירא לפי היות זה בבחינת הבטה מרחוק, שמחמת שידע בעצמו שהוא רחוק ממדרגה זו לכן יראה היה לו להביט ולהשיג, ועכ"פ ראה משה רבינו ע"ה שהש"י מעלהו גם עלה לראש המדריגות ויאמר אליו ה' ראה ראיתי כו' ומשה רבינו ע"ה הבין שזהו גדלות ראשון לכן לא סירב רק שאל מי אנכי כי אלך, וכמש"ל דכיון שיפול אח"כ מיד ממדריגתו אין בידו לעשות שליחות זה, והשיב לו הש"י כי אהיה עמך שאין זה גדלות ראשון אלא ישאר קיים כמו בשאר אדם גדלות שני, וזה עצמו הוא לך האות כי אנכי שלחתיך, שמה שאתה רואה שהעליתיך לראש המדרגות כתואר גדלות שני שאין זה בשום אדם מזה תדע ביחוד כי שלוח מאתי אתה ומשום הכי העליתיך לרום המדריגות, מה שאין נחסר רק בהוציאך את העם ממצרים תעבדון את האלהים על ההר הזה, ששם תזכה לגבול המעלות וכמש"ל שעתה קיבל הנבואה ע"י קול האבות ושוב לא נחסר רק גבול המעלה מה שזכה בסיני והאלהים יעננו בקול בקולו של משה.
<b>וכאשר</b> נתוודע למשה רבינו ע"ה שאין זה גדלות ראשון אלא ישאר קיים, סירב בזה, כיון שאין זה נחת רוח לו ית"ש ואין זה כפי כוונת הבריאה שיגיע האדם מעצמו למעלות רמות. לז"א שלח נא ביד מי שאתה רגיל לשלוח, היינו אהרן, שכבר הגיע למעלות גדולות בנבואה ויוכל לקבל הנבואה מהיכל אשר הוא שמה ולא יהיה בזה ביטול כוונת הבריאה, משא"כ שליחותי אי אפשר בלתי שאתה תעלני, וסירב עד שהגיד לו הש"י אם אין אתה גואלם כו' וכפי המשל שהמשלנו והבן. וז"ש המדרש רבה וכי יש חוטאים בשאול, א"ל לשעבר בפתוי באתי כו', ר"ל כדי שלא תתירא אז הוכרח הקול להתלבש בקול אביך לכן אמרתי אלהי אביך משא"כ עכשיו שאין צריך שוב הקול להתלבש דברי אמת כו' שאין קורין אבות אלא לשלשה.
<b>ואמנם</b> לבאר יותר עם דרושנו זה אומרו מתוך הסנה, ודאי כל מקראי קודש אין מקרא יוצא מידי פשוטו, וחלילה בשום אופן להכחיש פשט המקרא אפילו כל שהוא, וכן גם כאן ודאי הוא כך היה שנגלה לו ה' מתוך הסנה וארז"ל בפשט הדברים משום עמו אנכי בצרה, ומ"מ כל התורה עם היותה נמצא כפי הפשט מ"מ כל ענין יש בו טעם נכבד גבוה מהפשט וגבוה מעל גבוה עד אשר לא יושג ובלי סוף ותכלית. והטיב אשר דיבר הרב בעל העיקרים (מאמר ג' פכ"ח) כי חלילה להוציא שום דבר מהפשט ולעשות לו צורה ופירושים והמאמין זה בכלל כפירה הוא. אבל עם היות הדברים ההם נמצאים כן במציאות רמז יש בהם לענינים יותר נכבדים עליונים כמו מלאכת המשכן נמצאת הן במציאות והוא רמז כו' ע"ש שהאריך ודבריו נעמו. והנה יש לדקדק באמרו מתוך הסנה והיה די לומר מהסנה, גם הסנה בה"א הידיעה, וגם למה הראו לו מופת זה שהיה בוער באש ולא נשרף.
<b>ולהבין</b> זאת נקדים, דהנה בנפש היה נשמת משה רבינו ע"ה לבדה מבחינת ומדריגת תורה שהוא למעלה ממדריגת נבואה וכמ"ש מזה במ"א. ולא נמצא מדריגה זו רק בנשמת משה רבינו ע"ה, כי אין תורה אחרת לא לפני משה רבינו ע"ה ולא לאחריו, והיות א' מדרכי התורה שמונחת במקום גבוה והולכת למקום נמוך אשר על זה רמז בסוף משלי כפה פרשה לעני וידיה שלחה לאביון, שכל הענין ההוא מדבר בשבח התורה הכונה שדרכה להניח הגבוה, ולכן אמרו רז"ל נדרים פ"א. הזהרו בבני עניים שמהם תצא תורה, וזה כפה פרשה לעני כו'.
<b>ולטעם</b> זה, כיון שנשמת משה רבינו ע"ה היתה ממדריגת תורה לכן נאמר עליו (במדבר יב, ג) והאיש משה עניו מאד מכל האדם אשר על פני האדמה, וכמו שאין אדם שיהיה בנשמתו מדריגת תורה אשר לטעם זה נאמר ולא קם כמשה כדי להודיע שהתורה לא תשתנה, כן נאמר עליו שאין עניו כמוהו, כי זהו אחד מדרכי התורה כאמור הן אלה קצות דרכי משה רבינו ע"ה.
<b>ובעולם</b> מצינו הר סיני מסוגל לתורה ועליו ניתנה, וארז"ל (אבות א', א) משה קבל תורה מסיני, וראינו הרים הגבוהים רצו לשיותן התורה עליהם ובחר ה' בסיני, הרי שמקום בעולם אשר בו ממדריגות תורה הוא סיני לכן הועד עליו היותו הר קטן שבהרים כמו שמשה רבינו ע"ה עניו מכל. ומצינו באילנות אילן הסנה שפל ונבזה מכל האילנות בכמות ובאיכות, ומצינו במלכים פסוק (מל"ב יד, ט) אמר החוח אשר ביער שלח אל הארז אשר בלבנון כו', הרי הארז הוא הגבוה שבכולם והחוח שהוא הסנה הוא הקטן שבכולם, ומצינו שהוא גדל בסיני, אשר לטעם זה נקרא סיני לשון סנה, ונודע שצורת סנה נראה בכל אבני ההר ההוא הר סיני והועד עליו דבר פלא שאבן מהר סיני יש בו צורת סנה ואם ישבר האבן לשנים יש בכל א' צורת סנה קטן מבראשונה ואם ישבר לרבבה יש בכל חלק צורת סנה קטן מאד כפי גודל חלק האבן, אבל סנה שלם נמצא בו. הרי נגלה, כי אילן הסנה יש בו שייכות להר סיני, ולטעם זה הוא ג"כ קטן מכל האילנות. הרי משה רבינו ע"ה, וסיני, וסנה, יש להם שייכות וכאמור, ויותר פלא נמצא כי משה רבינו ע"ה חי ק"ך שנה ועליו נאמר (בראשית י, ג) בשגם זה משה והיו ימיו מאה ועשרים שנה ותיבת הסנה ג"כ גימטריא ק"ך, וגם תיבת סיני עולה ק"ך בלי יו"ד ראשונה שאינה נרגשת במבטא.
<b>והענין</b> הוא, כי אלהי"ם יש בו ק"ך צרופים, והם כוללים כל הקדושה מגבהי מרומים עד סוף כל העשיה, וכולם היה משה רבינו ע"ה כולל אותם. וז"ש שהיו ימיו ק"ך שנה, וכל שנה מחייו היה מתקן ומאיר צירוף א' עד שהיה עתיד שבסוף ימיו בשנת ק"ך יהיה עלייתו עד גבהי מרומים מקום הגבול שאנושי יכול להשיג, כי כל שנה ושנה היה הולך ומתקן צירוף א' ממטה למעלה. אך יתכן, שהאדם עד היותו עשרים שנה אין מעשיו כ"כ חזקים להיותו עדיין אינו בן עונשים בבית דין של מעלה, ולכן אין תיקונו כ"כ מועיל, רק יתכן שאחר היותו בן מאה שנה אז כחו גדול יתר מאד ויכול לתקן בכל שנה כפלים משנים הראשונים. ממילא לפי זה עד ק' שנה תיקן פ' צריפים, ובכ' שנה שאח"כ תיקן והאיר מ"ם צירופים, ונמצא אם כן, בעת היותו בן שמונים שנה דהיינו כשנשלח אל פרעה אז כבר תיקן ששים צירופים שהוא חצי ממש מן ק"ך צירופים ועדיין היה לו לעלות עד גבול ס' מדריגות, דהיינו שיאיר ויתקן עוד ס' צירופים ויהיה זה בתשלום ימיו.
<b>אך</b> לאשר רצה ה' להעלותו תיכף למדריגה העליונה מחמת שהיה צורך לשלחו לגאול את ישראל כמבואר בהמשל שכתבנו, אז האיר ה' בעצמו אותן הששים צירופים העליונים אשר עדיין לא האיר משה רבינו ע"ה, ולפי שהיה עתיד משה רבינו ע"ה בהמשך ימי חייו להאיר כולם מעצמו העלה עליו ה' כאלו הוא האירם בעצמו, ומשה רבינו ע"ה היה סבור שאין זה רק גדלות ראשון, ובאמת לא היה כך כמו שנתבאר.
<b>והנה</b> ענין גדלות ראשון הוא, שנראה לאדם זהרורי אור שכלו ונדעך כמו האור הנתפס בדבר דק כמו הקש וכדומה ונדעך מיד, לפי שאין לו דבר ליתפס לו כיון שעדיין אין האדם ראוי אליו מצד עבודתו כיון שאותה מדריגה עדיין לא עלה אליה מעצמו ע"י עבודתו, משא"כ גדלות ב' הוא אשר נתעצם האדם מעצמו ועלה למדריגה ההוא מצד עבודתו אזי האור נתפס בו ואינו נדעך. וממילא מובן היטב אומרו שנגלה אליו ה' מתוך הסנה, היינו מאמצעות ממש של הק"ך צירופים מנין הסנה, וכמ"ש שלא עלה משה רבינו ע"ה רק עד לשם שלא האיר רק ששים צירופים וכמ"ש בענין המשל שהמלך ירד עד מקומו שהיה שם.
<b>ולז"א</b> וירא והנה הסנה בוער באש, ר"ל שראה אור בכל הסנה, דהיינו שכל הק"ך צירופים מלאים אור ותיקון, ואמנם סבר שהיה גדלות ראשון והיה ראוי שהאור יתבטל, ולז"א שאין הדבר כך אלא והסנה איננו אוכל, שלא נתבטל האור והיה משה רבינו ע"ה תמה על זה ואמר אסורה נא ואראה את המראה הגדול הזה שהוא תימה מדוע לא יבער הסנה מאחר שאינו אלא גדלות ראשון, ובפסוק מדבר למטה בגשמיות כאשר היה המעשה באמת כפי פשט הכתוב ורומז ברוחניות למ"ש, ומשה רבינו ע"ה ראה הגשמית והרוחנית, כי הרוחנית מתלבש בגשמית תמיד והיה תמה על זה. וירא ה' כי סר לראות, ר"ל ששת לבו לדבר זה ולהבין מדוע אין מתבטל אותו האור אז קרא ה' אליו ודיבר לו שאותו גדלות ראשון לא יתבטל כי לצורך גאולת ישראל העלהו גם עלה וככל מה שביארנו והבן.
<b>ובזה</b> נבאר פסוקי יתרו וזה תוארם: כה תאמר לבית יעקב ותגיד לבני ישראל אתם ראיתם אשר עשיתי למצרים ואשא אתכם על כנפי נשרים ואביא אתכם אלי ועתה אם שמוע תשמעו כו' אלה הדברים אשר תדבר אל בני ישראל, פירש"י לא פחות ולא יותר. והוא תמוה, איך יש בזה דברים קשים כגידים, וע"ש בפ' יתרו מזה. ותו יש לדקדק, מדוע דוקא נשרים. גם, מהו ואביא אתכם אלי הלא הקב"ה מלוא כל הארץ כבודו, ובשלמא בארץ ישראל שייך לשון זה, כי שם השראת שכינה ביותר. ותו, מאי ועתה דקאמר.
<b>ועם</b> האמור יבואר, דהנה כאשר העלהו ה' ית"ש למשה רבינו ע"ה ברום המעלות היו כל ישראל עולים עמו כי הם פרטי נשמתו כמש"ל, ולזאת נגאלו. ואמנם, עם שאין בזה חק כוונת הבריאה, מ"מ במשה רבינו ע"ה היה הכרח כמש"ל וגם שראה ה' שמעצמו היה עולה עד שם ונחשב לו כאלו מעצמו עלה. אבל בני דורו שהם לא עלו מצד עצמם רק ע"י עליית משה רבינו ע"ה אם כן יהיה ביטול כוונת הבריאה, לכן בבני הדור לא היה עליה זו רק בתואר גדלות ראשון אלא שהיה גדלות ההוא גדול הערך מאוד שעלו בפעם א' רום מדריגות, אבל אחר כך מיד נלקח מהם כדי שיהיה הדבר תלוי במעשיהם לבוא לגדלות ב' כמ"ש האר"י ז"ל. וזה ענין מש"ה לך אמור להם שובו לכם לאהליכם, ר"ל שישובו למדריגתם ואתה פה עמוד עמדי שלא תרד ממדריגתך, שאין מדריגתך אצלך גדלות ראשון, כן נראה לי.
<b>והנה</b> שתבין איך היו באותו הדור תלמידי חכמים ועמי הארץ, הלא כלם בשוה קיבלו התורה. יובן עם מ"ש במ"א, כי הקב"ה העלה כל ישראל בשוה כך וכך מדריגות, כגון שתאמר מ"ט מדריגות. ובודאי כי קודם שבא משה רבינו ע"ה לא היו האנשים שוים, כי יש מהן שלא היה רשע והיה מעט בקדושה כזרע ישראל, אבל יש שהיו רשעים, ויש עוד יותר רשעים עד שהיה ביניהם משוקעים בשער מ"ט של טומאה ועי"כ שלח ה' המכות על מצרים כי היו אז ראש הקליפות והם היו המסכים והמחיצות של ברזל המפסיקות בין ישראל לאביהם שבשמים, ולכן שבר ה' אותן המחיצות עשר כתרין דמסאבותא דלהון בעשר מכות כידוע ונתבטלו המחיצות ועלו ישראל על שלחן אביהם.
<b>נמצא</b> כשעלו כולם בשוה מ"ט מדריגות, ממילא מי שבראשונה לא היה רשע והיה מקומו בקצה הקדושה, בא עתה לשער מ"ט משערי בינה, והן הנה בחינת התלמידי חכמים, משא"כ מי שהוא מדריגה א' בטומאה לא בא עתה רק לשער מ"ח שבקדושה, וכן כולם עד שנמצא כי הגדול שברשעים שהיה בשער מ"ט של טומאה לא הועיל לו רק שיצא מהטומאה ועדיין לא הגיע אל תוך הקדושה הן הנה בחינת עמי הארץ, והם לא השיגו הגדלות ראשון כלל, אבל בחינת התלמידי חכמים כנ"ל שנתעלו רום מדריגות והשיגו תענוג נפלא, ונצטוה משה רבינו ע"ה להודיעם שאין זה רק גדלות ראשון, ושיוקח מהם מעלה זאת כדי שיהיה הדבר תלוי במעשיהם מצד הבחירה.
<b>וזה</b> היה אצלם דברים קשים כגידין, בהתבטל מהם התענוג זה, ושיצטרכו לעבודות וטרחות כבידות עד בואם על אותו המעמד אשר היו בו. ולז"א אתם ראיתם אשר עשיתי למצרים ששברתי כל כחותיהם, והוא לתכלית ואשא אתכם על כנפי נשרים, ר"ל לרום המעלות מה שאין מעלה גדולה מזו כפריחת הנשר שאין עוף פורח ממנו למעלה כשארז"ל, ואביא אתכם 'אלי' דייקא, הפך כוונת הבריאה שהיה שיעלה האדם מעצמו, אבל אתם לא מעצמכם עליתם אלא אני העלתי אתכם אלי כדברי המשל שכתבנו, ותדעו שאין זאת אלא בעת יציאת מצרים, אבל ועתה שכבר נגאלתם ממצרים הרי יהיה הדבר תלוי בבחירתכם אם שמוע תשמעו בקולי כו', והייתם לי סגולה כו'. ועז"א אלה הדברים אשר תדבר אל בני ישראל, ר"ל כי לשון זה עצמו הוא דברים קשין כגידין בהתבשרם שישובו לאהלם ולמדריגתם, אבל עמי הארץ לא השיגו כלל הגדלות הראשון ולא הבינו כלל מאמר זה רק כפשטיה והיה להם אמירה רכה מדבש ונופת מתוקה, והבן בכ"ז היטב.

Section 2

<b>תקס"ב</b>
<b>ויאמר</b> משה אל האלהים מי אנכי כי אלך אל פרעה וכי אוציא את בני ישראל ממצרים. פירש"י ז"ל, וכי אוציא, מה זכו ישראל שיעשה להם נס כו'. וקשה טובא, איך דיבר ח"ו דלטוריא על ישראל, ואם באומרו והם לא יאמינו לי נחשב דלטוריא מכל שכן זה. ויאמר כי אהיה עמך וזה לך האות כי אנכי שלחתיך בהוציאך כו' פירש"י ז"ל ידוע. ונראה לבאר, בהקדם, לפרש המאמר אלו נתן לנו את התורה ולא הכניסנו לארץ ישראל דיינו. דהנה ידוע גלות מצרים היה להוציא ניצוצות קדושות שנפלו תוך הקליפה קליפות מצרים, ולא היה אפשר להוציאם זולת בהיות בית ישראל שם וישתעבדו בהן, וכן גליות האחרונות היו לטעם זה, ואמנם השיעבוד הקשה שהיה במצרים הוא לפי שלא היה עדיין תורה ולא היה אפשר לברר זולת ע"י השיעבוד, משא"כ עכשיו עיקר הבירור בתורה ובתפלה ובמצות.
<b>והנה</b> נודע מ"ש הבעש"ט זללה"ה על מה שפירש"י ז"ל הארץ אשר אתה שוכב עליה לך אתננה שקיפל הקב"ה כל ארץ ישראל והניחה תחת יעקב אבינו ע"ה שתהא נוחה ליכבש לבניו, וביאר, כי היו צריכין להוציא משם הניצוצות בכדי שיחלש כח העכו"ם אשר היה שם, והיה צריך לזה סיוע מיעקב אבינו ע"ה שהוא יתחיל לברר, ואמנם לא היה באפשר שיתפזר בכל המקומות בכל ארץ ישראל לכן קיפל כו' ובירר אז מכל ארץ ישראל עכ"ד. והנה בגלות זה האחרון הא ודאי שיש כמה מקומות שאין ישראל בא שם שום פעם ואיך יבוררו ניצוצות משם ואין בן דוד בא עד שיכלו נשמות שבגוף דהיינו בירור כל הניצוצות.
<b>אך</b> הענין הוא עם מ"ש במ"א מה ששמעתי לבאר פסוקי ויבוא אל יושבי דביר ושם דביר לפנים קרית ספר (שופטים א, יא) ודרז"ל תמורה ט"ז. אלו ש' הלכות שנשתכחו בימי אבלו של משה רבינו ע"ה והחזירן עתניאל בן קנז מפלפולו. הענין, כי מה שכבשו ישראל בקל כל ארץ ישראל, עבור שהתורה דפוס העולם, וכל מדינה חיותה ממסכת א' וכדומה, ובהיות התורה מסורה אז לישראל ממילא היו כובשין. ולז"א ושם דביר, ר"ל החיות שלה 'לפנים', ר"ל פנימית שלה היה קרית ספר אלו ש' הלכות כו', לכן לא היו יכולין לכבוש עד שהחזירן עתניאל תחלה, ואח"כ היו כובשין יעוי"ש.
<b>נמצא</b> כי ע"י עסק התורה יכולים להוציא ניצוצות אף ממקום שאין בא לשם, כי חיות כל המדינות הוא בחלק א' מהתורה, נמצא בלמדו אותו חלק בתורה מברר ניצוצות מאותה מדינה, ודוקא במצרים היו צריכים להייות שם להוציא כי לא היה עדיין תורה משא"כ עכשיו מבררין ע"י התורה מקומות רחוקות גם כן, עכ"ד.
<b>והנה,</b> כמה מעלות טובות לארץ ישראל לא יסופר בקל, וא' מהמעלות הוא אשר לענין בירור הניצוצות, כי ארץ ישראל בתוך העולם כנקודה במרכז, ורצועות של כל העולם מתפשטין תוך ארץ ישראל ומשם מקבלות חיותן, ולכן כל הכחות של כל המדינות כלולים בארץ ישראל, ולכן היושב בארץ ישראל יכול לברר ניצוצות מכל העולם. ולז"א אלו נתן לנו את התורה ולא הכניסנו לארץ ישראל דיינו, ר"ל כי אחר שניתן התורה יכולים אנו בלאו הכי לברר ניצוצות מכל העולם כולו. והנה נודע, כי במצרים עבור שלא נשלם מנין ת' שנה נשארו שם עדיין ניצוצות. וז"ש משה רבינו ע"ה מי אנכי כו' ועוד כי אוציא, בתמיה, הלא נשארו עדיין ניצוצות קדושות ואיך יבוררו אם לא יהיו שם ישראל, והשיב לו ה' ית"ש על ראשון כי אהיה עמך וזה, ר"ל שאלתך ששאלת מי אנכי, זה עצמו לך האות כי אנכי שלחתיך, לפי שאני שוכן את דכא, ועל השנית שצריך עוד בירור ניצוצות קדושות אמר בהוציאך כו' וע"י שיקבלו התורה יבררו היצוצות קדושות הנשארים אף כשלא יהיו במצרים, והבן. ועמ"ש בפ' וארא.
<b>בפסוק</b> וישב משה אל ה' ויאמר כו', עיין לקמן בדרוש לפסח תקנ"ג המתחיל בא"ח סימן תמ"ז כו' ע"ש כל הדרוש ושייך לפרשה זו. חסלת פרשת שמות ת"ל

וארא



Section 1

<b>וידבר</b> ה' אל משה ויאמר אליו אני ה' וארא כו' וגם כו' וגם כו' לכן כו'. יש לדקדק, למה הוצרך להקדים ג' טעמים, ראשונה, אני ה' וארא כו' פירש"י נאמן לקיים דברי ועדיין לא קיימתי. ב', וגם הקימותי כו'. ג', וגם אני שמעתי, ואחר ג' טעמים אלו אמר לכן אמור כו', וכי לא סגי בטעם א'. גם צריך לדקדק אומרו והוצאתי והצלתי וגאלתי ולקחתי ודרשת רז"ל ידוע, גם המשך כל הפסוקים עד ונתתי לכם מורשה.
<b>נקדים</b> לבאר הפסוקים דלקמן, כשאמר פרעה למשה רבינו ע"ה העתירו בעדי במכת צפרדע אמר לו משה רבינו ע"ה התפאר עלי למתי אעתיר לך ולעבדיך ולעמך כו' רק ביאור תשארנה ויאמר למחר ויאמר כדברך למען תדע כי אין כה' אלהינו וסרו הצפרדעים ממך ומבתיך ומעבדיך ומעמך רק ביאור תשארנה ויצא משה ואהרן מעם פרעה ויצעק משה אל ה' על דבר הצפרדעים אשר שם לפרעה. ויש לדקדק, ויאמר כדברך מיותר, דכבר אמר לו התפאר עלי, וכאשר אמר למחר חזקה שיעשה. גם וסרו הצפרדעים מיותר לגמרי, גם כפל הלשון ממך ומבתיך כו', והוה ליה למימר בקצרה וסרו הצפרדעים רק ביאור תשארנה. גם באומרו על דבר הצפרדעים אשר שם לפרעה, ומדוע לא אמר גם לעבדיו ולעמו.
<b>ואקדים</b> מה שביארתי פסוקי ישעיה ס"ה בהבטיחו על הגאולה ב"ב והיה טרם יקראו ואני אענה עוד הם מדברים ואני אשמע, (כפל הענין במלות שונות), זאב וטלה ירעו כאחד ואריה כבקר כו' לא ירעו ולא ישחיתו כו' כי מלאה הארץ דעה את ה'. ונראה לי עם משארז"ל בתענית (דף י"ט.) מעשה שגזרו תענית וירדו גשמים בבוקר, כסבורין העם לומר שבחו של צבור, אמר להם רבי יוחנן בן זכאי אינו אלא גנאי של צבור משל לאחד שביקש פרנסה מן המלך אמר המלך תנו לו ואל יראה פני, ושוב מעשה שגזרו תענית וירדו גשמים בערב כסבורין העם לומר שבחו של צבור א"ל רבן גמליאל אינו אלא גנאי של צבור משל לאחד שביקש פרנסה מן המלך אמר להם המתינו לו עד שיתמקמק בשרו, ואלא שבחו של צבור היכא דמי כגון דאמר משיב הרוח ונשיב זיקא מוריד הגשם ואתא מיטרא ע"כ.
<b>ואף</b> על פי דבאמת נוכל לומר איפכא, דבעובדא דרבי יוחנן בן זכאי יש לומר שריחם ה' עליהם שלא יתמקמק בשרם, או כעין דרב יהודה כו' שרא חד מסאנא כו', ובעובדא דרבן גמליאל יש לומר שמתאוה לתפלתן של צדיקים, מ"מ אם איתא דהוא שבחו של צבור היה הש"י נותן הבקשה באופן דליכא למיטעי ולחושדם בחוטאים, לכן אמרו בבירור שאינו אלא גנאי של צבור והשלם בתכלית השלימות לפני הש"י לא יתן לו ה' בקשתו אלא אם כן אמר משיב הרוח ונשיב זיקא כו' וכמש"ה (איוב ל, יט) חנון יחנך לקול זעקך כשמעתו ענך כשמעתו דייקא, ר"ל בעת התפלה ממש, אם לא בצדיק מפורסם שאין לחושדו כההוא דרב יהודה או כההוא דרב נחמן בר פפא שדא ביזרני כו' שמצינו שמתאוה לתפלתו, ואמנם לעתיד לבוא שתמלא הארץ דעה ויתמו חטאים ואין לטעות ולחשוד בחוטאים אם כן יתן ה' לפעמים הבקשה טרם הקריאה שלא יצטערו, וכן לפעמים להיפוך, כעובדא דרבן גמליאל לפי שמתאוה לתפלתן ויהיה ג"כ שבח של צבור ולא יקפיד ה' על זה כיון דליכא למיטעי.
<b>ונודע,</b> כי והיה לשון שמחה, ולז"א כי לעתיד לבוא יהיה ר"ל שיהיה שמחה אפילו כשיזדמן טרם יקראו ואני אענה כעובדא דרבי יוחנן בן זכאי או שיזדמן להיפוך עוד הם מדברים ואני אשמע, כפירש"י על ויבך על צואריו עוד, כי תיבת עוד פירושו רבוי, ר"ל אפילו לא אשמע עוד ריבוי דברים של תפלה אפילו הכי יהיה שמחה, וביאר הטעם כי זאב וטלה כו' שלא יהיה רע בעולם כי מלאה הארץ דעה כו' ויתבטל יצר הרע וחטא ואז אין חשד וכאמור. ואמנם קודם גאולה העתידה אין השלימות הגמור אלא אם כן אמר משיב כו' לא קודם התפלה ולא לאחריה רק בשעת תפלה עצמה.
<b>ונודע</b> מ"ש הקדמונים שירו לה' כל הארץ בשרו מיום אל יום ישועתו, כי האומות הראשונים היו עובדים עבודת כוכבים ע"י שהשיגו בחכמת המזלות וראו שיש בו איזה כח, כי ה' חלק להם כח אשר על ידם יומשך לעולם השפל בצמחים ומתכיות ושאר הענינים והכל בחק ורצון ה', ולא ידעו שמקבל חיותו וכחו מהסבה ראשונה כי לא השיגו להבין יותר למעלה מהעובד כוכבים וטעו שהוא אלוה, וכל אחד עבד לאיזה עבודת כוכבים שהשיג בידיעתו, ויש שהיה חכמתם גדולה יותר עד שהשיגו שכליים נפרדים דהיינו המלאכים וראו שיש כח בהם ולא השיגו הסבה הראשונה ב"ה כי לית מחשבה תפיסא ביה, ועבדו לאיזה כח מלאכי כל אחד מה שהשיגה ידיעתו בו, עד שבא משה רבינו ע"ה ונתן התורה שקיבל מהש"י, ואמנם גילוי טעות העובד כוכבים היה בראותם כי אין כח בכוכב אחד על כל העולם, כי יתחלקו הארצות, יש ארץ שמצמחת מכוכב פלוני, והאחרת מכוכב אחר, וכן בכחות רוחניות אין כחם בכל מקום, כענין מלאכי ארץ ישראל ומלאכי חוץ לארץ וכדומה, משא"כ הש"י מלא כל הארץ כבודו ואת השמים ואת הארץ הוא מלא. ועוד ראו, כי הכוכבים והמזלות מתנועעים בגזירת הש"י, ולכן בכל יום יש כוכב אחר, וכן התמנות המלאכים יתחלף בימי השנה לשעותיהם ותקופותיהם לכן לא הועיל להם הכח שהמשיכו מאיזה כוכב רק באותו יום ע"י הפעולות ידועות שעשו להמשכה הזו, אבל שיהיה יום אחד מכין לחברו אי אפשר, כי ביום השני יש כוכב ומזל אחר, משא"כ הש"י היה הוה ויהיה, ולז"א (תהילים צו, א) שירו לה' כל הארץ כי הוא יחיד בכל העולם, וגם בשרו מיום אל יום ישועתו, שישועת ה' אפשר לבשר מיום אל יום וכאמור, עכ"ד הקדמונים.
<b>והנה,</b> בעת הזאת קודם שיצאו ישראל ממצרים שעדיין לא נתפרסם יכולת ה' ונבואה מן השמים, וכמו שאמר פרעה מי ה' כו', וגם היה צריך להתפרסם שלימות משה רבינו ע"ה בנבואה, ששני אלו הם יסוד כל התורה וקיומה וכמש"ה אחר קריעת ים סוף ויאמינו בה' ובמשה עבדו, נמצא כשאמר פרעה למשה רבינו ע"ה העתירו בעדי היה רוצה משה רבינו ע"ה להראות לו מופת על א' מב' דברים אלו, או לפרסם כח ה' ויכלתו והשגחתו, או (אפילו אם יאמין בהשגחתו ויכלתו) לפרסם ענין שלימותו שהוא שלם בנבואה ובשליחות מאת ה'. ואמנם יש כאן שני הפכים, דאם יאמר לו פרעה שיתפלל שימותו הצפרדעים מיד ויתקיים כך, יובן שלימות משה רבינו ע"ה, כענין אמר משיב הרוח ונשיב זיקא כו' שזהו גדר השלימות בצדיקים וכאמור, משא"כ כשיאמר למחר אז יהיה באפשרי שיתפלל כל היום ואין הכרח לשלימות משה רבינו ע"ה. ואמנם ביכולת ה' והשגחתו הוא להיפך, כי אם רוצה פרעה שימותו הצפרדעים מיד עדיין היה מקום לפרעה להחזיק בטומאתו לומר כי פעולותיו ע"י עבודת כוכבים או כח רוחני, משא"כ כשאמר למחר הוכרח יכולת הש"י והשגחתו כענין בשרו מיום אל יום ישועתו.
<b>והנה,</b> משה רבינו ע"ה הבין שמסתמא ירצה פרעה שיתפלל עליו מיד, בכדי שיפטר מצרתו, ויושג מזה עכ"פ שלימות הנבואה במשה רבינו ע"ה, ולז"א התפאר עלי, 'עלי' דייקא, ואמנם פרעה הרשע לא רצה בזה שיגדל שמו של משה רבינו ע"ה בזה, ולכן השיב למחר, והוטב מאד בעיני משה רבינו ע"ה. לז"א כדברך, ר"ל אני חפץ בפרסום גדולת הש"י וק"ל. ולזאת דקדק ממך ומעמך ומעבדיך להורות יכולתו של ה' יתברך כי ארץ מצרים ת' פרסה לא יהיה בכל ארץ ההוא כח מזל אחד וכענין שירו לה' כל הארץ וכאמור וק"ל.
<b>בדרך</b> אחר יש לומר, שמשה רבינו ע"ה רצה בזה להראות פרסום שני הדברים גם יחד, ולז"א למתי אעתיר לך ולעבדיך ולעמך, שהוא לכאורה מיותר, דלא הוה ליה למימר רק למתי אעתיר שיסורו הצפרדעים. אולם לפי שפרסום יכולת יהיה בהתפללו על מחר, ופרסום הנבואה הוא בהתפללו על מיד, לכן רצה משה רבינו ע"ה שיתרצה פרעה לעמוד על אמתת שני הדברים, רק מסתמא יחפוץ פרעה שיפטר מהצרה, לכן רצה משה רבינו ע"ה שיתפלל בשביל פרעה שיסורו הצפרדעים מיד מאתו, אבל מעבדיו ומעמו יהיה יום המחרת, ואז יוכרחו שני הדברים גם יחד. ולמען ישכיל פרעה על זאת, נתן לו בדבריו אצבע בין שיניו באמור לו למתי אעתיר לך ולעבדיך כו', שיבין פרעה מזה שיהיה הוא ועמו חלוקין בעיסתן בזמן הסרת הצפרדעים, ואולם פרעה לרוב רשעו שם נפשו בכפו לסבול הצער כל יום ההוא ולא יתפרסם שלימות משה רבינו ע"ה.
<b>ועם</b> זה השיב לו משה רבינו ע"ה כדברך כו', כי מצינו לרז"ל בכמה מקומות שנשנה במשנה או בברייתא כ"ף הדמיון אמרו הם שאינו דומה בכל צד, אלא דומה בצד זולת צד, כאומרם בכמה דוכתי כשהקשה דבמתני' תני שדבר זה כזה והאמורא אומר שיש חילוק דין ביניהם השיב על זה המתרץ כזה ולא כזה דאלו בהא כך ובהא אינו כך. וטעם רז"ל בזה, כי אם יש שני דברים שהם שוים לגמרי הרי הם מין א' ולא יצדק לומר ביניהם כ"ף הדמיון כיון שהכל א', ולכן כ"ף הדמיון מורה על ב' דברים מתחלפים ואף על פי כן יש איזה דמיון ביניהם ואם כן על כרחך אינם שוים לגמרי. וכן השיב משה רבינו ע"ה לפרעה, כדברך, ר"ל כדברך ולא ככל דבריך, אלא כדברך אעשה מקצת למען תדע כי אין כה' אלהינו, שאעתיר למחר כדי שיתפרסם יכולת הש"י, אבל לא ככל דבריך אעשה אלא וסרו הצפרדעים ממך ומעבדיך כו' הורה שיהיה הוא ועבדיו חלוקין בזמן הסרת הצפרדעים כדי שיוודעו שני הדברים גם יחד, ולז"א ויצעק משה אל ה' על דבר הצפרדעים אשר שם לפרעה, ר"ל שהתפלל בשביל פרעה לבדו שיסורו תיכף והבן.
<b>יוצא</b> מכלל דברינו, שלפעמים מתאחר בקשתו להתמלאות עבור שחפץ הש"י שיתפלל לפניו. ובזה נראה לי ביאור מ"ש דוד המלך ע"ה (תהילים פו, ג) חנני ה' כי אליך אקרא כל היום. ויש לדקדק, דהא אין חנון בכל מקום אלא מתנת חנם, ואין הצדיקים תולים במעשיהם הטובים, ואם כן כיון דאמר חנני אם כן מאי אמר עלה כי אליך אקרא, ותו מאי אקרא לשון עתיד והוה ליה למימר קראתי. ועם האמור יובן, שאמר חנני מיד ואל תחוש שאתפלל לפניך כי הנני מקבל עלי שאליך אקרא כל היום אפילו אחר שאשיג מבוקשי.
<b>או</b> ירצה כי דוד המלך ע"ה בלאו הכי היה עוסק כל ימיו בשירות ותשבחות ותפלות ולא שייך ביה למימר שיעוכב מבוקשו ע"י שהש"י מתאוה לתפלתו כיון דבלאו הכי מתפלל תמיד, ולז"א כי אליך אקרא (לשון הוה) כל היום, ר"ל דבלאו הכי אני מתפלל תמיד לפניך. ולטעם זה ארז"ל (סנהדרין מ"ד:) לעולם יקדים אדם תפלה לצרה שנאמר (איוב לו, יט) היערוך שועך לא בצר כו', והטעם, כי הש"י מתאוה לתפלת ישראל וכשלא יתפלל אלא העת הצורך לו יעוכב בקשתו כדי שיתפלל הרבה, משא"כ האדם המתפלל תמיד אף באין צר לו.
<b>ועוד</b> טעם על זה כמ"ש בחובת הלבבות כי התפלה עיקרה ההכנעה שע"י שמתפלל ועומד לפני מלך מלכי המלכים נופל עליו הכנעה, וזה עיקר החשיבות לפני הש"י לב נשבר ונדכה לפניו ית', ולכן מדרך בני אדם בהטיב לו רם לבבו ואינו נכנע, ובהיצר לו חלה את פני ה' ונכנע לבו ע"י הצרה, וראוי ליבוש ולהכלם מאד מלפני ה' ית' על אשר הצרה הכניעה לבו וזולתה לא בא לידי הכנעה בהיות מלך מלכי המלכים עומד עליו ורואה סתרו וגילויו, וחכמינו אמרו כי מי שבא לידי מדה זו שנכנע בהיצר לו ומתחנן לפני הש"י בהכנעה תקנתו שיבוש אז מלפני ה' על אשר לא נכנע מלפניו בתחלה ויבכה ויתחרט מאד על זה ועי"ז יהיה חשוב לפני הש"י כאלו הקדים התפלה לצרה, ר"ל שהקדים ההכנעה מאז ומקדם כיון שמתחרט ובוכה על זה.
<b>ואמרו</b> החכמים, כי ישראל בהיותם במצרים באו למדה זו, שמתחלה שכחו אל מושיעם לא פחדו אל ה', וכי הרעו להם המצריים מאד נכון לבם וזעקו בתפלה, ויבושו בעצמם על זה מאד אשר המצרים גרמו להם להתפלל וזעקו לה' על שלא הקדימו התפלה והכנעה מקדם. ופירשו שזה כוונת הפסוק את נאקת בני ישראל אשר מצרים מעבידים אותם, כי עבודה זו תפלה, וירצה, שזועקים על זה על שהמצרים הם שגרמו להם להתפלל ולא התפללו מקדם והבן. נמצא בהיות אדם עושה כן נחשב לפני ה' כאלו הקדים התפלה לצרה ואז אין בקשתו מתאחרת ע"י שמתאוה הקב"ה לתפלתו דהא במי שמתפלל בלי צרה אין שייך זאת וכאמור והבן כ"ז.
<b>ועם</b> זה נבוא אל הביאור אלה מקראי קודש. והנה, לפעמים ישיג אדם ישועה בזכות אבות לבד בלי תפלה, ולפעמים ע"י תפלה שמתפלל. ויש בכל אחד מעלה וחסרון. מי שנושע ע"י תפלתו, יש חסרון בדבר, שלפעמים בקשתו מתאחרת עבור שהש"י מתאוה שיתפלל עוד. ומעלה יש, שרואה נקמה בשונאיו וכמ"ש המפרשים ע"פ (ראש השנה ט"ז.) ה' לי בעוזרי כו', ירצה, אם ה' עוזר לי בזכות 'לי' דייקא, אז ואני אראה בשונאי, משא"כ לוט שניצל בזכות אברהם אבינו ע"ה נאמר לו אל תביט אחריך כי די בזכות אחרים להפקיע את עצמו ולא שיראה עוד נקמה במריביו. והנושע בזכות אבות הוא להיפוך, שיש בו חסרון שלא ישיג נקמה באויביו, ויש מעלה שלא תאוחר בקשתו כיון שהזכות אבות כבר הוא עתה ועל מה יש להמתין ולעכב.
<b>והנה</b> ישראל נגאלו ממצרים באמצע הזמן שלא נשלם הזמן והשיגו נקמות גדולות בפרעה וכל עמו שעשה ה' נסים ונקמה בפרעה, נמצא היה להם ב' המעלות גם יחד. וקשה ממה נפשך, אם בזכות אבות נושעו איך ראו נקמה בפרעה, ואם ע"י תפלתם איך השיגו הישועה באמצע הזמן. וצריך לומר משום דהוי בהו תרתי לטיבותא שהיה להם זכות אבות, וגם התפללו בעצמם, לכן השיגו תרתי למעליותא. אלא שעדיין יש לערער כיון דמצד תפלתם עדיין לא היה הזמן ליגאל ועל כרחך עיקר הישועה עתה בזכות אבות איך אפשר שישיגו עתה הנקמה במצרים כיון דלעת כזאת לא יצאו רק בזכות אבות.
<b>אכן</b> לפי מה שכתבתי תחלה יתורץ, כיון שצעקו להש"י על אשר מצרים מעבידים אותם ונחשב לפני הש"י כאלו הקדים תפלה דאז לא אמרינן שיעוכב בקשתו ע"י שמתאוה ה' לתפלתו וכמש"ל. ולז"א אני ה' וארא כו', ר"ל שצריך אני לאמת דברי, והוא טעם א' על הגאולה, וטעם ב' וגם הקימותי את בריתי היינו זכות אבות, וטעם ג' וגם אני שמעתי כו' שישראל מתפללין, וטעם ד' נאקת בני ישראל אשר מצרים מעבידים אותם שהם בוכים על שלא התפללו תחלה, לכן מארבעה טעמים אלו יומשך ד' דברים, לכן אמור לבני ישראל אני ה' והוצאתי אתכם הוא ישועתם עבור טעם הראשון, ולטעם ב' שהוא זכות אבות והצלתי אתכם מעבודתם, ר"ל מאמצע העבודה אשר עדיין הוא זמן העבודה שלא נשלם הקץ, ולב' טעמים האחרונים נמשך וגאלתי אתכם בזרוע נטויה ובשפטים גדולים, ירצה כי לטעם התפלה יומשך נקמה בפרעה ולצד שהתפלה הוא על אשר מצרים מעבידים אותם יהיה הנקמה בפרעה, תיכף כמש"ל.
<b>והיינו</b> דקאמר וגאלתי אתכם בזרוע נטויה כו', ירצה, שהשפטים יהיו בעת גאולתכם ממש והבן. אמנם בהבטחה וטובה זו שיגאלו קודם הזמן עדיין אליה וקוץ בה שעדיין נשארו ניצוצות במצרים ומי יוציאם משם, אכן עמ"ש בפ' שמות בפסוק ויאמר משה אל האלהים מי אנכי כו', כי ע"י עסק התורה וישיבת ארץ ישראל יכולים להוציא ניצוצות מכל העולם ואין צריך להיות באותו מקום עצמו דווקא להוציא בלעו מפיו ע"ש באורך. והיינו דקאמר ולקחתי אתכם לי לעם והייתי לכם לאלהים, דהיינו שאתן לכם התורה, ותו והבאתי אתכם אל הארץ אשר נשאתי כו' ועי"ז תוציאו גם שם ממצרים כל הניצוצות קדושות מצד ישיבת ארץ ישראל ועסק התורה והבן.

Section 2

<b>תקסד</b>
<b>ויאמר</b> ה' אל משה ואל אהרן כי ידבר אליכם פרעה תנו לכם מופת כו' יהי לתנין כו' ויעשו גם הם חרטומי מצרים כו' ויחזק לב פרעה כו'. צריך לדקדק למה נתן ה' מופת כזה אשר יוכלו החרטומים לעשות כן הלא בודאי לא ישגיח על מופת כזה, וכן בדם וצפרדע קשה. וכאן יש לומר דדייק תנו 'לכם' מופת, כלומר שפרעה יאמר אליהם מתחלה תדקדקו אתם על עצמכם אולי משגה הוא בידכם, וקאי לכם על משה ואהרן או על ישראל בכלל, שיהיה להם עכ"פ לעצמם ולישראל מופת. והנה הרמב"ם בס' המדע כתב שמי שמוחזק בכשרות ורואין אנו צדקת מעשיו אזי אין לדקדק עמו במופתיו לחוש שמא מעשה כשפים וכדומה הוא, לכן על מעשה זה די בענין המטה, משא"כ בדם וצפרדע קשה שעשה זאת למופת לפני פרעה. ויותר יש לתמוה באומרו גבי מכת דם בזאת תדע כי אני ה', ר"ל כלפי שלא האמין פרעה בשם הוי"ה שהוא למעלה מהטבע כידוע והיה צריך למופתים שידע שיש שם זה, וקשה הרי גם החרטומים עשו זאת.
<b>ונראה</b> לי כי עוד קשה באומרו ויאמרו החרטומים אל פרעה אצבע אלהים הוא ויחזק לב פרעה ולא שמע אליהם, ולמה לא שמע אליהם כיון שראה שאין החרטומים יכולים לעשות כן. אך קושיא חדא מיתרצה בחברתה, כי באמת מה שחזק לבו בכנים היה משום שעלה בדעתו אולי משה בקי בכשפים יותר מהם, אך למה לתלות בזה כי נודעו חרטומי מצרים אשר אין כמוהם בעולם בענין הכשפים, אלא לפי שראה שמתחלה עשה לפניהם מופתים שיכלו גם החרטומים לעשות ומזה הוכיח דאם כדבריהם שהוא מעשה ה' הגדול מכל האלהים בודאי היה תחלת מעשהו במופת שאין ביד החרטומים, ונתחזק עוד אצלו יותר הוכחה זו באומרו גבי דם בזאת תדע כי אני ה', ובאמת גם החרטומים עשו כן ואין כאן ידיעה במופת זה, אלא על כרחך משה בקי בכשפים יותר מהם ואין אלו מעשי ה' ולכן טעה בתחלה והיה סבור שגם דם וצפרדע לא היו יכולים החרטומים לעשות ובכנים אירע במקרה דבר שלא ידעו החרטומים וצריך לנסותו עוד איזה פעמים עד שיתחזק בכמה דברים שלא יוכלו החרטומים ואז הוי חזקה לכן החזיק לבו בכנים.
<b>וממילא</b> מהאי טעמא גופיה עשה ה' ככה שיהיו מופתים הראשונים בדבר שידעו החרטומים, כי רצה ה' שיחזק לבו, ומהאי טעמא גבי ערוב כתיב ויכבד פרעה את לבו גם בפעם הזאת, דתיבת גם בפעם הזאת מיותר, ואין כתוב כן בשום מכה. אלא אמר הכתוב דאע"פ שזה שנית דבר שלא יכלו החרטומים אף על פי כן עדיין אין בידו עון אשר חטא בהכבדת לבו כי כדין החזיק לבו בפעם הזאת אף שהוא שנית מ"מ בתרי זימני לא הוי חזקה ותלה הדבר במקרה מחמת הוכחתו הנ"ל, וגבי דבר כתיב ויכבד לב פרעה, כלומר, שעכשיו חטא בהכבדת לבו דהיה לו לשום אל לבו דבתלתא זימני הוי חזקה, לכן ע"י שחטא כאן והכביד לבו שלא כדין לכן אח"כ גבי שחין כתיב ויחזק ה' את לב פרעה דאם לא כן אין הקב"ה בא בטרוניא עם בריותיו, אלא משום דגבי דבר שהוא פעם שלישית לא היה לו להחזיק את לבו וחטא במה שהחזיק לבו לכן אח"כ ענשו ה' והחזיק את לבו למען רבות מופתיו.
<b>ובזה</b> מובן אצלי מה שיש לדקדק במש"ה גבי צפרדעים ויאמר העתירו אל ה' ויסר הצפרדעים כו' ויצא משה ואהרן מעם פרעה ויצעק משה אל ה' על דבר הצפרדעים אשר שם לפרעה, ושינה הלשון, דפרעה אמר העתירו, והוא צעק, וידוע דצעקה גדולה מתפלה. ותו יש לדקדק באומרו וירא פרעה כי היתה הרווחה והכבד את לבו כו', אומרו והכבד אינו מובן, דהוה ליה למימר ויכבד לב פרעה, או ויכבד פרעה את לבו כמ"ש ביתר המכות ותיבת והכבד הוא מקור ואין לו ביאור כלל.
<b>ומה</b> שנראה לי בזה, כי פרעה היה נבוך בעצמו בראותו למשה רבינו ע"ה עושה מופתים אשר גם החרטומים עושים כמוהו דמזה מוכח שאין זה מעשי ה' אלא מעשי כשפים, אך ראה ג"כ שאין ביד החרטומים לבטל את הצפרדעים, וכן הדם, וכל מעשי כשפים יוכל מכשף אחר לבטלם מזה יש פנים שהם מעשי ה', אלא חש עדיין שמא הוא יודע בכשפים יותר מהם לכן אינם יכולים לבטל כשפיו, ובהיותו נבוך בזה עשה נסיון ומבחן שאמר למשה רבינו ע"ה שיתפלל אל ה' שיסיר הצפרדעים וישלח את העם, כך אמר בפיו, אבל בלבו החליט שאף שיסורו הצפרדעים לא ישלח את העם, ועתה יראה, אם יסורו הצפרדעים ודאי אין זה מעשי ה', כי הוא היודע מחשבות ויודע הכבדת לבו ולא יועיל תפלתם, ואם יראה שאין יכולת בידם לבטל הצרה אז ודאי מעשי ה' הוא.
<b>אכן</b> ארז"ל (ראש השנה ט"ז.) יפה צעקה לאדם בין קודם גזר דין בין לאחר גזר דין. והענין למה דקדקו דוקא צעקה, כי מה שמועיל תפלה לבטל הצרה יש בו כמה בחינות וטעמים, כי קודם גזר דין יועיל התפלה לעכב את הגזרה כיון שעדיין לא יצא הפורענות לפועל ואינו רק בכח אזי בדבר קל יתבטל, משא"כ אחר גזר דין שמיד שנגזר יוצא ענין ההוא לפועל בארץ לא יתבטל ע"י התפלה לבד אלא אם כן בצירוף התשובה ככל הדברים הבאים מלמעלה אינם אלא לפי הכנת המקבל כאמרם ז"ל (נדרים ח:) צדיקים מתרפאין בה ורשעים נידונין בה, לכן אף שכבר היה גזר דין והגיע העונש על האדם כל זמן שהיה רשע היה עונש אבל אחר שעשה תשובה ונתהפך לאיש אחר נהפך הנגע לרפואה כאומרו (ויקרא יד, ג) נרפא נגע הצרעת מן הצרוע, ר"ל מן הצרעת עצמו נעשה רפואה כשעשה תשובה.
<b>אמנם</b> צעקה הוא מעומקא דלבא יותר מתפלה וזה עולה עד עולם אשר למעלה ממקום שבאין גזרות העונשין, לכן בהמשיך שפע משם יתבטל הגזר דין ויועיל צעקה של צדיק עליו אע"פ שהאדם עצמו לא עשה תשובה. ולז"א יפה 'צעקה' דייקא, לאדם בין קודם כו', משא"כ תפלה לא יועיל בלי תשובה רק קודם גזר דין. לזה דקדקו צעקה לאדם, כי ודאי תפלה יוכל כל אדם לבקש מהש"י אפילו בלי תשובה, משא"כ צעקה שהוא מעומקא דלבא מאד דבר זה אי אפשר אלא מתוך תשובה. ואם כן מאי עדיפתיה דצעקה מתפלה דהא גם תפלה מועיל בצירוף תשובה אף אחר גזר דין, לז"א 'לאדם', ר"ל מה שצועק הצדיק לאדם אחר דבכהאי גוונא יצוייר הצעקה בלי תשובה כי אותו החוטא עדיין לא שב ואפילו הכי הצעקה מועיל משא"כ תפלה.
<b>ובזה</b> מיושב הכל, כי בהיות פרעה נבוך בזה ועשה נסיון כמש"ל וביקש ממשה רבינו ע"ה שיתפלל, ולז"א 'העתירו' דייקא, לשון תפלה, ותפלה אינו מועיל בלי תשובה והרי הוא יודע הכבדת לבו שלא שב ואם כן אם יועיל התפלה ויסורו הצפרדעים יבין שהכל מעשי כשפים ואח"כ בטלו כשפיהם ולא בתפלה כלל, משא"כ אם לא יועיל התפלה ידע כי הכל מעשי ה' ואין בידם לבטל בתפלה.
<b>אמנם</b> משה רבינו ע"ה הבין זאת ואמר בדעתו אם יתפלל תפלה ולא יסורו הצפרדעים אולי עי"ז ישמע לו פרעה ועדיין אין בזה מופת חותך כ"כ ופרעה לא ידע את ה' לגמרי אלא ברבות המופתים, לז"א כדברך למען תדע כי אין כה' אלהינו וסרו הצפרדעים כו', ר"ל שיהיה הענין כדברך שיסורו הצפרדעים וממילא לא תשמע לדברי וירבו המופתים ואז תדע כי אין כה', ופרעה הבין דברי משה רבינו ע"ה כפשוטן שיסורו הצפרדעים עי"ז ידע כי אין כה', ובאמת לא כן הדבר, כי נהפוך, ולא היה משה רבינו ע"ה אומר דברים שאינם אלא כוונתו כמ"ש, ופרעה לא ידע כוונה זו והיה לו דבר זה למופת שאם יסורו הצפרדעים אין אלו מעשי ה'.
<b>לז"א</b> ויצא משה 'ויצעק' דייקא, שידע שע"י התפלה לא יועיל כיון שעדיין לא שב פרעה מהכבדת לבו ואז אין מועיל תפלה לאחר גזר דין אלא צעקה, לז"א על דבר הצפרדעים אשר שם לפרעה, שכבר היה אחר גזר דין שיצא העונש לפועל ולא מהני תפלה בהיות פרעה עדיין לא שב ולזה צעק, ולז"א וירא פרעה כי היתה הרווחה והכבד את לבו, ר"ל שפרעה החזיק בנסיון ומבחן שלו וכאש ראה ב' דברים שהיתה הרווחה עם היות שיש בו ג"כ מעיקרא הכבדת לבו ולכן לא שב ולא שמע אליהם ונכון וק"ל.
<b>כי</b> בפעם הזאת אני שולח את כל מגפותי אל לבך. צריך לדקדק למה בשום מכה אין כתוב כן. ויובן עם מ"ש האר"י ז"ל בכוונת ההגדה של פסח במכת ברד שמכה זו יצאה מן החסד שבמלכות דקדושה והכה בתפארת שבקליפה ע"ש. וידוע שבחינת התפארת הוא הלב, והיינו אל לבך וק"ל. ועם זה יש ליישב מאמר התמוה ברש"י כאן שכתב את כל מגפותי מכאן למדנו שמכת בכורות שקולה כנגד כל המכות, והוא, כי ידוע בכל שיעור קומה עיקר המנהיגים הם המוח והלב, וביארנו במ"א כי המוחין הם הכולל מן כל הקומה, וכמו שהכולל בכל מקום עם שנרמז באחד הוא שקול נגד כל הקומה ויותר, כמו שער החמשים שבנ' שערי בינה שנחשב לשער א' דהוא הכולל של כולם, ונחשב ושקול כנגד כולם, ויותר כך המוח שקול נגד כל הגוף ויותר.
<b>ואמנם,</b> בגוף הוי הלב העיקר וחשוב נגד כל הגוף ואין גדול במעלה מאת הלב רק המוח אשר אם כל הגוף בכף מאזנים והלב גם עמהם המוח מכריע את כולם. ובזה אתי שפיר כוונת רש"י, כי כל מכה היה באבר א' של כל הקומה דס"א, ואם כן מדחזינן דכתב קרא הכא אל לבך שהיה מכה זו בתפארת דס"א והלב הוא שקול נגד כל הגוף, ואפילו הכי לא נכנע פרעה, אם כן שמע מינה דמכת בכורות שהכניע לפרעה היה גדול ממכת ברד, אם כן שמע מינה דמכת בכורות היה בג' ראשונות דזעיר אנפין דקליפה, ומוכח כך מהא דאמרן דהא אין חשוב יותר מהלב בכל הקומה רק המוחין, ואם כן ממילא למדנו שמכת בכורות שקול נגד כולן דמוח שקול נגד כל הגוף וק"ל.
<b>ואתה</b> ועבדיך ידעתי כי טרם תיראון כו' והפשתה והשעורה כו' והחטה והכוסמת לא נכו כי אפילות הנה. דקדקו המפרשים, מי גלה זאת למשה רבינו ע"ה שאחר מכת ברד יעמדו במרדם, עי' באור החיים. עוד הקשה באומרו והפשתה כו' למה סדר ענין זה קודם גמר תפלתו של משה רבינו ע"ה שהבטיח כצאתי את העיר היה לו לגמור אומר כי עשה משה כן ויצא משה מעם פרעה כו' ואח"כ יודיענו מה עשה הברד ע"ש. ויש לומר בפשיטות כי בראות משה רבינו ע"ה שנעשו פלאי פלאות לחטה ולכוסמת ולא עביד קב"ה ניסא לשיקרא לזאת הבין כי יהיה עוד מכה והוצרך שישאיר הברד ירושת פליטה על מכה השניה, והיינו דקאמר ידעתי כי טרם כו' מצד כי והפשתה כו' והחטה כו' וכאמור.
<b>ומפי</b> מורי ורבי זצלה"ה, כי מסתמא פרעה הרשע בעת שביקש ממשה רבינו ע"ה להתפלל ואמר ה' הצדיק כו' בפיו ובשפתיו כיבד ולבו רחוק והיה בדעתו לעמוד על סברתו ומרדו ונסה בזאת את ה' אם יודע מחשבות אדם ותחבולותיו כי מתוודה בפיו ובשפתיו ובלבו לעמוד ברשעו ואם ישיג ישועה ודאי אין ה' חוקר טוחות לידע מחשבותיו ח"ו, לכן כשהבטיח לו משה רבינו ע"ה להתפלל ושישיג ישועה אמר לו אל תחשוב כי הישועה שתשיג הוא עבור שאין מבין מחשבותיך עי' לעיל בדברינו לפ' זו בפסוק תנו לכם מופת ע"ש כיוצא אלא אתה ועבדיך ידעתי כו' רק השגת הישועה הוא כדי שיהיה מקום למכות אחרות לחול על פרעה וראיה הרי הפשתה כו' והכוסמת לא נכו כי נעשו להם פלאות אף בעוד שעדיין לא התוודית ולמה נעשה זאת והיינו כדי שישאיר לארבה, לכן בל תאמר בלבבך בבוא לך ישועה שאין ה' יודע מחשבותיך אלא אדרבה יודע הוא ושלכן הוצרך לעשות פלאות לחטה ולכוסמת ושימד"נ והבן. חסלת פרשת וארא

בא



Section 1

<b>בא</b> אל פרעה כי אני הכבדתי כו'. פירש"י ז"ל בא אל פרעה והתרה בו, שיתי שימי, שאשית אני. מקשין העולם, מאי בעי רש"י במ"ש והתרה בו. עוד מקשין, במ"ש שאשית אני, שהוא מיותר, אחרי שכבר פירש דתיבת שיתי פירושו שימי. גם מה חיבור ושייכות לדברים אלו. ובפסוק עצמו יש לדקדק, באומרו בא אל פרעה כי אני הכבדתי, מאי נתינת טעם הוא, והרי זה כמי ששולח את שלוחו לאיזה אדם בשביל עסק ואומר המשלח לשליח אני מבקש מאתך שתלך לפלוני בשליחותי כי אני יודע שלא ישמע לך.
<b>ויש</b> לתרץ בהקדם מ"ש בדרוש פ' נצבים (תק"ס) לבאר פסוקי תהילים (פרק ק"ט) וישימו עלי כו' הפקד עליו רשע ושטן יעמוד על ימינו כו' ע"ש באורך. ותמצית הדבר ההוא, כי ידע דוד המלך ע"ה שדואג ואחיתופל לא יתחייבו בבית דין של מעלה לפי שאין להם שום זכות ומצוה, ומחמת זה אין להם שום מלמד זכות, וקי"ל (סנהדרין י"ז.) סנהדרין שראו כולם לחובה פוטרים. וזה אין שייך שיהיה א' מהבית דין של מעלה מלמד זכות בכוונה כדי שיצאו חייב, כי איך ידבר דבר שאינו אמת ח"ו, כיון שבאמת אין עליהם שום זכות. אך כאשר דואג ואחיתופל דברו זכות על דוד המלך ע"ה לכוונה זו כדי שלא יהיו כולם מחייבים, ולפי שמדתו של הקב"ה מדה כנגד מדה, לכן אמר דוד המלך ע"ה וישימו עלי רעה תחת טובה, ר"ל תחת הטובה שהם מדברים עלי רעה רבצה תחתיה, שכוונתם לרעה, לכן גם אתה מדוד להם כמדתם והפקד על דינם איזה רשע ושטן שבכוונה יעמוד על ימינו, ר"ל שיזכהו, וע"ש בדברינו באורך. ועם זה יש לבאר פסוקי תהילים (כח', ג) דוברי שלום עם רעיהם ורעה בלבבם תן להם כפעלם כו', ויש לדקדק באומרו כפעלם וכרוע מעלליהם שהוא כפל לשון במלות שונות, וכפל עוד לומר כמעשי ידיהם תן להם. ותו, אומרו כי לא יבינו אל פעולת ה' אין חיבור לדברים אלו. גם כפל הלשון פעולת ה' ואל מעשי ידיו. גם אמרו יהרסם ולא יבנם אין לו חיבור וביאור.
<b>ועם</b> האמור יובן, דהנה מבואר בזהר הקדוש (זהר ח"ג כ"ג:) שכאשר הש"י שולח איזה הריסה ועונש על האדם, הריסה זו בנין הוא, כי הש"י עושה זאת למען ישים האדם על לבו לשוב מחטאיו טרם יבואו ימי הרעה עליו בהתמלא סאתו ח"ו ואילו לא שלח השי"ת עליו יסורין עד עת בוא הרעה אליו פתאום כשיתמלא הסאה לא יהיה לו אז פנאי לעשות תשובה ולהנצל מרעתו, משא"כ כשהש"י שולח מעט יסורין עליו הוא שב אל ה' וירחמהו ולא יבא רעה עליו, נמצא הריסה זו בנין הוא. ואולם, האדם אשר יש בידו חטא כמו שעשו דואג ואחיתופל, דהיינו שרוצה לעשות רעה לאדם ע"י שמדבר טוב עליו וכמש"ל, נמצא גוף העשיה הוא טוב והנמשך ממנו הוא רע, ולפי שמדתו של הקב"ה מדה כנגד מדה, לכן כשישלח עליו עונש יהיה העונש ג"כ כך, דהיינו שהש"י ישפיע לו טובה כזו שיתהווה ממנה רעה, כי כאשר עשה כן יעשה לו, אם כן הרעה יבוא עליו פתאום כי בתחלה הדבר ההוא טוב ופתאום נעשה הדבר רעה, ואם כן הריסה זו אינה בנין.
<b>והנה</b> בלשון הקודש אף שאנו רואין ברוב שמות נרדפים, מ"מ כל אחד מהם מורה על דבר מיוחד, וכן לשון פעולת איש, ולשון מעללי איש, או מעשי איש, הם שמות נרדפים, ומ"מ חלוקים הם, כי כל פעולה שאדם עושה עושה אותה בשביל איזה תכלית שיומשך מפעולה זו, ולכן גוף הפעולה הראשונה לא יקרא פעולת אדם, וסוף המעשה שהוא התכלית לה יקרא מעשי איש או מעללי איש.
<b>ובזה</b> נבא אל הביאור דוברי שלום עם רעיהם ורעה בלבבם (תהילים כח, ג), ר"ל מי שעושה כמו דואג ואחיתופל שמדברים טוב כדי שיהיה רע, אם כן הפעולה טוב והמעללים רע, לזאת תן להם כפעלם וכרוע מעלליהם, ר"ל גם אתה תן לו ב' דברים שכשתשלח עליו עונש לא תשלח לו דבר רע אלא דבר טוב שמתהווה פתאום רע, והיינו כפעלם וכרוע מעלליהם, והטעם, כמעשי ידיהם, ר"ל כמו שעשו כן עשה להם השב גמולם להם, ר"ל מדה כנגד מדה, וכי תימא מאי נפקא מינה בזה ומה חסר אם תשלח לו רעה, לז"א הנפקא מינה הוא כי לא יבינו אל פעולת ה' ואל מעשי ידיו, ר"ל בהגיע לו פעולת ה' בהיות בוא לו טובה לא יבין אל מעשי ידיו, ר"ל לא יבין שיתהווה לרע, ואם כן יהרסם ולא יבנם, שהריסה זו לא תהיה בנין כי לא יתן אל לבו לשוב עד שיבוא לו הרעה פתאום ודו"ק.
<b>והנה</b> פרעה שנשתעבד בישראל חנם ומרד כנגד ה' באומרו מי ה' אשר אשמע בקולו אין לו ג"כ שום זכות כענין שאמרנו בדואג, ואם כן אין בבית דין של מעלה שום מלמד זכות עליו, והוי ראו כולם לחובה ופוטרין, ואם כן לא היה לו לפרעה לירא מן שום עונש. אמנם, הרבה מהמפרשים ס"ל דהאי דינא דסנהדרין שראו לחובה פוטרין לא נאמר רק בדיני אדם ולא בדיני שמים, ואם כן יש מורא לפרעה. אכן, נודע מה שפירש הגאון בפרשת דרכים פסוק (תהילים יט, י) משפטי ה' אמת צדקו יחדו, כי יש כמה דברים שמקילים בדבר שני ומחמירין בדבר אחד, ויש להיפוך, אבל המשפט שדן הקב"ה בעצמו הוא נוהג קולות שניהם, והיינו צדקו יחדו. ונודע מ"ש בזוהר הקדוש (זהר ח"א קי"ז.) על משארז"ל (שם) על פסוק (שמות מא, ד) כחצות הלילה אני יוצא כו' אני ולא השליח, כי עונש פרעה לא היה יכול להעשות ע"י שליח או ע"י מלאך ושרף כי להם היה פחד ליכנס במקום טמא כמצרים זולתי הש"י בעצמו עשה זאת. ולפי זה שוב אין לפרעה לירא כלל, כיון שדין זה מוכרח להעשות ע"י הש"י בעצמו, ואם כן נוהג גם הקולא של דיני אדם כיון שאין עליו שום מליץ, מחמת שאין לו שום זכות יפטרהו.
<b>אולם</b> כאשר נדקדק, נראה, שנמצא איזה זכות לפרעה, כי אף שמתחלה הרשיע, מ"מ אח"כ היה הוא עצמו משלח את ישראל זולת שהש"י הכביד את לבו, לכן בתחלה כתיב ויכבד פרעה את לבו ואח"כ כ' ויחזק ה' את לב פרעה, ואם כן כיון שנמצא עליו זכות זה יהיה לו איזה מלמד זכות בב"ד ויצא חייב.
<b>ובזה</b> נבוא אל הביאור, שהוקשה לרש"י ז"ל מה שדקדקנו בפסוק בלשון כי אני הכבדתי את לבו מה נתינת טעם הוא, ואדרבה, כיון שהכביד את לבו מה בצע לילך אליו, לכן פירש דשטח הפסוק הוא כך, בא אל פרעה והתרה בו שיש לו לירא מן עונש, ומה הוא התראה, כי אני הכבדתי את לבו ועי"ז יש לו לירא מעונש וכאמור, וכי תימא הא בדיני שמים אין נוהג דין זה דאם ראו כולם לחובה פוטרין, לכן פירש"י שיתי שימי שאשית 'אני' דייקא, ר"ל דדין זה של פרעה מוכרח אני בעצמי לעשות ולכן אי אפשר לך להתרות בו רק מחמת שאני הכבדתי וזהו לו זכות וק"ל.
<b>ויאמר</b> לו פרעה לך מעלי השמר לך אל תוסיף ראות פני כי ביום ראותך פני תמות. צריך לדקדק, דברי השוטה הזה כאלו הוא נגיד ומצוה אל משה רבינו ע"ה אימתי יראה פניו ואימתי לא וכאלו בידו להרוג אותו, והטרם ידע כי אבדה מצרים והיה משה רבינו ע"ה נכנס ויוצא שלא ברשות וכבר רצה להורגו כמה פעמים ולא יכול לו ואיך עלה בלבו לירא ולהבהיל את משה רבינו ע"ה.
<b>ובאמת</b> לא היה זאת כל כך לתימה בעיני, כי חכמת פרעה עצה נבערה ואבדה חכמת מצרים ודעתם יסכל ויאות לשוטה כמוהו לדבר דברי שטות כאלו, אלא שאם לא היה באלו הדברים רק דברי שטות לבד לא הוי כתבינן קרא, וביותר שמשה רבינו ע"ה הודה לו ואמר כן דברת לא אוסיף עוד ראות פניך ופירש רש"י ז"ל יפה דברת ובזמנו דברת אמת שלא אוסיף כו', הרי דקלסיה משה רבינו ע"ה לדבריו והלא דבר הוא.
<b>ועוד</b> קשה כמו שהקשו המפרשים מהיכן ידע משה רבינו ע"ה שלא יוסיף ראותו שמא ישלחנו ה' עוד לפרעה. תו יש לדקדק, באומרו עוד נגע אחד אביא על פרעה כו', למה לא אמר נטה כמו בכל המכות שתלה במשה רבינו ע"ה, וכאן אמר אביא. תו יש לדקדק, באומרו כחצות הלילה אני יוצא, מה הלשון אומרת אני יוצא הוה ליה למימר אני בא, גם דהוה ליה למימר אני אצא בתוך מצרים מאי יוצא. תו יש לדקדק הרבה עמ"ש משה רבינו ע"ה כן דברת לא אוסיף עוד ראות פניך והא לקמן כתוב בקרא ויקרא למשה ולאהרן לילה ויאמר קומו צאו כו' וכמבואר במדרשים שפרעה עצמו הלך בכל העיר בלילה וצווח היכן משה שרוי ומצאו ודיבר עמו ואיך אמר לא אוסיף עוד ראות פניך.
<b>ונראה</b> שיובן כל זה עם מאי דאמרינן (מגילה כ"ח.) אסור להסתכל בצלם אדם רשע, והסתכלות אינו כולל ראיה בעלמא בהעברה, אלא פירושו להסתכל בו בצורתו בקביעות ולשום מחשבתו ולבו עליו, כי הוא סכנה כי מסתכל בפני הס"א ממש המתלבש ברשע ההוא, ויש בו סכנת מות באותו הסתכלות וכמשארז"ל בברכות (דף ו.) אלמלי ניתנה רשות לעין לראות אין כל בריה יכולה לעמוד מפני המזיקין, כי ההסתכלות בהם הוא סכנת מות.
<b>ואמנם</b> בקדושי עליון כמו התנאים והאמוראים ודומיהן מצינו שהיו מסתכלין בפני הרשעים כמשארז"ל (ברכות נ"ח.) נתן עיניו בו ונעשה גל של עצמות. הענין הוא, כי אותן הצדיקים היו מתהלכים לפני ה' תמיד והמה אינם משימים מחשבתם לשום דבר גשמי כלל, ובהסתכל בדבר גשמי משימים לבם ומחשבתם אל הניצוץ הפנימי הרוחני אשר בגשם ההוא שהוא נפשו ונשמתו המקיימו, ולכן בהסתכלו בפני רשע רוחו ונשמתו אליו יאסוף, כי בהשים כל מחשבתו ואור שכלו אל הניצוץ ההוא המקיימו ומחייהו לאותו הרשע אז אותו הניצוץ שהוא חלק מהכלל ונמשך החלק אחר הכלל ולכן נעשה גל של עצמות כידוע.
<b>וזהו</b> הענין עצמו היה למשה רבינו ע"ה עם פרעה אשר בכל מכה ציוהו ה' בא אל פרעה לך אל פרעה, כי משה רבינו ע"ה כולל כל השיעור קומה דקדושה, ולכן שקול נגד כל ישראל, ופרעה כנגדו כולל כל שיעור קומה דס"א, ולפי שכל מכה ומכה היתה באבר א' מקומות הס"א כמ"ש האר"י ז"ל ועמש"ל בפרשת וארא בפ' כי בפעם הזאת אני שולח את כל מגפותי אל לבך כו' ע"ש והוצרך להוציא הניצוצות קדושות מאותו האבר של הס"א המקיימו ואז ממילא נתבטל אותו האבר, והוצאות הניצוצות נעשה ע"י הצדיק, לכן נצטוה משה רבינו ע"ה בא 'אל' פרעה דייקא, ר"ל שיסתכל בו וישים מחשבתו לפנימיותו ויכנס בו ממש ועי"ז יוציא הניצוצות קדושות משם ועי"ז באה כל מכה.
<b>ואמנם</b> נודע כי בג' ראשונות דקליפה עדיין לא נתן ה' כח ורשות לאדם לשיוכל להוציא הניצוצות קדושות משם שעי"ז יתבטל כל הס"א לגמרי, ולא יהיה זה עד לעתיד אז נאמר (ישעיה כח, ה) בלע המות לנצח, כי יוציאו הניצוצות קדושות משם מהג' ראשונות דכל הס"א, משא"כ קודם ביאת המשיח, ולכן לא לקחו ישראל רק ז' עממין ולא קיני קניזי וקדמוני הרומזים לג' ראשונות כידוע. ממילא אם כן, אי אפשר להסתכל ברשע ולשים מחשבתו לג' ראשונות שלו מאחר שאי אפשר להסתכל בהניצוץ אשר שם כי לא ניתן רשות לעין לראותו ולהוציאו משם, ממילא ההסתכלות שם יש בו סכנת מות, כי המסתכל בפני הרשע הוא מלחמה או להרוג או ליהרג ח"ו, אם שיש בו יכולת להסתכל בהניצוץ לבד ומוציא ממנו ונעשה גל של עצמות, או אם אין בו יכולת להסתכל בהניצוץ הרי מסתכל בפני הס"א כו' והבן.
<b>ונודע</b> מדברי האר"י ז"ל בכוונת ההגדה כי מכה זו של בכורות יצא מכתר דמלכות דקדושה והכה בג' ראשונות דזעיר אנפין דקליפה ע"ש. ואמנם, היינו בקליפה הכוללת ארץ מצרים לבד, דאם לא כן כבר נתבטל היה כל הס"א, משא"כ שאר המכות שלא היו רק באיברי קומה הס"א, וזו היתה בג' ראשונות החשוב יותר מכל השיעור קומה, (ועמ"ש בפ' וארא בפסוק כי בפעם הזאת כו'), וממילא אי אפשר היה לעשות מכה זאת בשליחות משה רבינו ע"ה שילך אל פרעה ובהסתכלותו יוציא הניצוצות קדושות מהג' ראשונות שלו כיון שעדיין לא ניתן רשות על זה שיהיה יכולת לאדם להוציא ניצוצות קדושות מהג' ראשונות, דא"כ יוציא מהג' ראשונות הכולל כל הס"א ויבוטל לגמרי.
<b>ובזה</b> מובן, כי בראות פרעה שכבר לקה קומת הס"א בכל האיברים ע"י משה רבינו ע"ה ועמד בכלן והכביד לבו, ובטח שכל זמן שהג' ראשונות דקליפה לא הוכו עדיין יש כח וחיות בס"א להתחזק על ישראל, ובטח כי אין יכולת למשה רבינו ע"ה להוציא הניצוצות קדושות משם וברצותו להסתכל בו להוציא מהג' ראשונות ימות, והיינו אל תוסף עוד ראות 'פני' דייקא, כי ביום ראותך פני תמות והבן.
<b>ועל</b> זה קלסיה משה רבינו ע"ה ואמר לו כן דברת יפה דברת, שאסור להסתכל בפני רשע בהג' ראשונות שלו ויש סכנת מות באותו הסתכלות, ובזמנו דברת, קלסיה על שהשיג היטב וידע שכבר הוכה כל שיעור קומה דס"א וששוב אין לו במה להכות רק בג' ראשונות היינו בזמנו דברת, ר"ל שבתחלה לא אמר אליו כזאת כי ידע שיש עדיין אבר א' שלם בס"א וביד משה רבינו ע"ה להכותו ולכן בזמנו דיבר, והודה לו על דבריו כן דברת לא אוסיף כו' שהבין שאי אפשר עוד להביא איזה מכה על ידו לפרעה, ואז אמר לו הש"י עוד נגע א' אביא על פרעה, 'אביא' דייקא, ר"ל האמת שאותה מכה אני אעשה ולא השליח. ואז אמר משה רבינו ע"ה אל פרעה כחצות הלילה אני יוצא בתוך מצרים, נודע ממ"ש האר"י ז"ל בביאור פ' אני ראשון ואני אחרון, כי מדה האחרונה נקרא אני, ומדה הראשונה שבג' ראשונות הכולל כל הג' ראשונות נקרא ג"כ אני, אותיות אין, כי סוף מעשה במחשבה תחלה, וידוע כי כל ניצוץ הוא בערך אותו אבר שנתלבש בתוכו להחיותו, ממילא הוצאת ניצוצות מהג' ראשונות, אותן הניצוצות הם בחינת הג' ראשונות הנקרא אני, והיינו 'אני' יוצא דייקא, והפשוטו והסוד א' הוא כי הפשוטו אשר הש"י בעצמו יתגלה במצרים ועי"ז יצאו הניצוצות קדושות כי אין בכח אדם להוציא מהג' ראשונות ניצוצות, וזה עצמו הכוונה אנ"י יוצא, שיצאו הניצוצות שהם בחינת אנ"י, ואמר בתוך מצרים דייקא, לא שיצאו הניצוצות מהג' ראשונות דקליפה הכללית והבן. וממילא מתורץ מה דהוה קשיא לן איך אמר לא אוסיף עוד ראות פניך ואח"כ דיבר עמו כי לא היה הכוונה אלא על ההסתכלות בו להוציא הניצוצת קדושות וכאמור ודו"ק.
<b>דבר</b> נא באזני העם כו'. ארז"ל בברכות (דף ט.) אין נא אלא לשון בקשה, (יש לדקדק בלשון השלילה אין נא אלא כו'), אמור לישראל בבקשה מכם שאלו ממצרים כדי שלא יאמר אותו צדיק ועבדום וענו אותם קיים בהם ואח"כ יצאו ברכוש גדול לא קיים בהם. והקשו המפרשים, מה הוצרך לבקש לישראל על כלי כסף. ועוד מאי שלא יאמר אותו צדיק, הרי בלאו הכי הקב"ה צריך לקיים הבטחתו. ותירצו המפרשים דהבטחת ואח"כ יצאו ברכוש גדול היה על ביזת הים רק בשביל אברהם עשה זאת ולכן הוצרך לבקשה לפי שיקשה בעיני ישראל לשאת משא הכסף והזהב ממצרים עד הים מאחר שידעו שעל הים יקחו הכל, כן תירצו המפרשים. והוא תמוה, אם ההבטחה על ביזת הים מאי כדי שלא יאמר כו' אטו בעלילה יבא אברהם אבינו ע"ה. ועוד יש לדקדק, מאי בבקשה מכם, הלא כמה גזירות ומצות וטרחות הטריחום הש"י שם קודם שיצאו ממצרים בלקיחת שה לבית אבות וכן המצות הכתובים שם והוצרכו לטרוח עבור שצוה ה' עליהם, כך היה לו לצוותם על הכסף והזהב ולמה בבקשה בא עליהם. עוד יש לדקדק תיבת בהם מיותר, דהוה ליה למימר ועבדום כו' קיים.
<b>נקדים</b> דברי אליהו בהר הכרמל (מל"ב יח, לז) ענני ה' ענני כו' וידעי כל העם ובדבריך עשיתי את כל הדברים האלה, פירשו ז"ל לפי שהקריב בבמה בשעת איסור הבמות שהוא בכרת, ולז"א ובדבריך עשיתי שעשה ברשות הקב"ה. ויש לומר, דבאמת משמע מכל אותו הענין ומדברי רז"ל שהקב"ה לא צוהו על זה רק הוראת שעה היתה בשביל קידוש השם ממילא שיהיה רצונו של הקב"ה בזה, ואם כן מאי ובדבריך דמשמע שהקב"ה ציוהו על זה.
<b>נקדים</b> לבאר ענין העקידה שספרה התורה על אברהם אבינו ע"ה לצדקה גדולה וזכות העקידה שמור לדורותינו, ולכאורה הוא משולל הבנה כיון שהקב"ה בעצמו צוהו קח נא כו' והרי ידע כי לא ימלט מזה כי ביד הקב"ה לקחת את נפשו אף אם לא ישחטהו ומאי הוה ליה למיעבד.
<b>קודם</b> שנבאר כל זה נבאר דברי המדרש שם (בראשית רבה נו, ז) שאמר כי המאכלת נשחת ע"י דמעות המלאכים ומזה הבין אברהם שאין רצונו של הקב"ה שישחטנו א"ל אם כן אחנקנו א"ל אל תשלח ידך אל הנער משום דקשיא ליה להמדרש מאי ידך הוה ליה למימר המאכלת דהא בקרא כ' ויקח את המאכלת א"ל א"כ אוציא ממנו טפת דם א"ל אל תעש לו מאומה אל תעש לו מום כי עתה ידעתי כי ירא אלהים אתה עתה הודעתי לכל באי עולם שאתה אוהבני. ויש לדקדק הרבה, חדא, הלא כל דיני הקרבנות ילפינן בש"ס מיצחק דבעינן מאכלת וכדומה לפי שהיה רוצה שיהיה עולה גמורה, אם כן מאי רצה לחנקו או לעשות לו מום וכי חונקין עולה, וכי עושין מום בעולה, ולמה רצה לעשות זאת. עוד יש לדקדק כי עתה ידעתי, מאי נתינת טעם הוא זה. עוד יש לדקדק דפירש המדרש הודעתי משום דקשה ליה איך שייך בהקב"ה למימר עתה ידעתי והלא הוא יודע עתידות ולכן פירש הודעתי, אם כן קשה למה כ' בקרא ידעתי, ועוד ידעתי לשון עבר.
<b>עוד</b> דקדקו המפרשים דבקרא קאמר ירא אלהים, והמדרש אמר אוהבני בחינת אהבה, ותירצו, כי אהבה והיראה אחד ונמשך זה מזה כדברי הרמב"ם ז"ל (הל' יסודי התורה ב',) שמחשב בגדולת הבורא ע"י ברואיו שברא מיד הוא נרתע לאחוריו וירא ומזדעזע ממנו וחושב בלבו איך בורא כזה משגיח עלי בכל פרטי ומתמלא אהבה ובהיותו באהבה זו מיד הוא נרתע לאחוריו את מי אני אוהב ומי אנכי לאהוב בורא כזה וכן הוא תמיד נמצא שהיראה ואהבה נמשכין זה מזה. וקשיא, דאפילו הכי למה שינה המדרש לישנא דקרא. עוד קשה לשון שאתה אוהבני הוא לשון עבר והוה ליה למימר שאתה אוהבי.
<b>לבאר</b> כל זה אומר דרך משל. איש א' שאין לו שום דבר רק נמצא אתו כלי נאה מאד ונפשו תלוי בה בכלי זו מאחר שאין לו שום דבר רק זאת גם היה מתפרנס ע"י כלי זו והכלי נאה ומהודר בכל הענינים ושוה סך רב, נמצא גופו ונפשו וחשקו תלוי בה. פעם א' בא אליו המלך ואמר לו אני גוזר עליך שתתן לי זאת הכלי במתנה, ומיד נתן ולא עיכב. הנה, באמת, לא מוכח מזה שיהיה זה האיש אוהב את המלך, דמאן יימר שמאהבתו נתן לו דהא מאי הוה ליה למיעבד כיון שידע וראה שהמלך גוזר עליו ובידו ליטלו אף אם הוא לא יתן לו ולכן נתן מיד, אמנם אם המלך לא אמר לו בלשון חיוב שיתן דוקא רק א"ל אם היית נותן לי במתנה כלי זה הייתי נהנה נמצא לא ראה בכאן רצון גמור במלך אל כלי זה רק רצון קצת ומיד נתן הכלי למלך מזה מוכח שיש לו אהבה אל המלך דאם לא כן היה אומר לכל הפחות אל המלך למה תגזול דל הלא אין לי כלל רק כלי זה וחיי וחשקי ופרנסתי ופרנסת ביתי תלוי בזה ואתה מלך אדיר למה תחפוץ בזה ואולי עי"ז היה חוזר המלך מדיבורו, אלא על כרחך שאיש זה אוהב כל כך למלך עד שאפילו מחמת רצון מועט של המלך מוסר נפשו ונפש ביתו. נמצא חלוקה זו עדיף מחלוקה א', דשם לא מוכח רק יראה שירא מגזירת המלך ומזה מוכח אהבה.
<b>אמנם,</b> יש לומר ג"כ איפכא, דנתינה זו בחלוקה ב' שנתן למלך לא היה מחמת אהבת המלך, אלא אדרבה יש לומר שהיה אומר בלבו מאחר שהמלך אין לו כל כך רצון גמור להכלי ההוא רק רצון מועט מסתמא כשאבטיחו ליתן לו לא יקבל כלל או כשאתן לו יחזיר לי אח"כ אחר שהיה לו פת בסלו יתבטל הרצון ההוא לגמרי ממנו ויאמר בלבו למה אגזול דל כי דל הוא, אם כן כוונת נתינה זו היה בכדי שלא ליתן.
<b>פעם</b> א' רצה המלך לנסות את האיש לידע אם יש לו אהבה אליו וזריזות למילוי רצונו, מה עשה המלך, הגיד לו שיש לו קצת רצון להכלי, והשיב לו אתננה לך, והלך והביא לו, אז אמר לו המלך תחזיקנו לעצמך כי דל אתה ובמה תתפרנס, א"ל בבקשה אדוני המלך תקבלהו ממני כי איך אוכל לסבול לידע שאדוני יש לו רצון להכלי ואין רצונו נתמלא ולרוב אהבתי וחפצי בך לא אוכל לסבול ואהיה מוכח לשברו ואם כן גם לי גם לך לא יהיה מוטב תקבלהו, א"ל המלך אני גוזר עליך שלא תשברנו, א"ל אף על פי כן לא אוכל לסבול מה שרצונך לא נתמלא ואהיה מוכרח לקלקלו קצת כדי שעי"ז יתבטל חשקך וחפצך להכלי ההוא. השיב לו אינך צריך לעשות כלום כי כלום חסר בית המלך ומעיקרא דדינא לא היה שום חפץ ורצון אצלי להכלי רק רציתי לנסותך לידע תשוקתך אל רצוני ומתחלה כשהבאתו ליתן לי חששתי אולי אין זה מחמת אהבתי אלא כדי שיתבטל רצוני וכנ"ל אבל עתה ע"י טענות הללו שטענת אלי שתהיה מוכרח לשוברו או לקלקלו נתגלה שברצון גמור רצית ליתנו לי, ומאחר שכבר נתגלה זאת החזיקהו לעצמך כי כבר נתגלה לי אהבתך שאפילו בדבר שאינך רואה ממני רק רצון קצת אתה מזדרז ומוסר נפשך כמו על גזירה וציווי מאתי ואין זה רק מחמת גודל אהבה וחפיצה ותשוקה למלאות רצוני.
<b>וענין</b> אהבה ותשוקה זו נתגלה באברהם אבינו ע"ה, דבאמת אם היה אומר לו הש"י בדרך ציווי להקריב את יצחק לא היה מוכח אהבה כי מאי הוה ליה למעבד הלא נפש כל חי ביד ה' ואם לא יתן יקחהו ה' בעצמו, רק כי ה' אמר לו קח נא אין נא אלא לשון בקשה ולא ציווי וגזירה, ואם כן לא ראה אברהם אבינו ע"ה רק מעט רצון מה' לדבר זה ומיד נזדרז וישכם אברהם כו'. ואמנם היה מקום לומר דאין מוכח מזה אהבה וכנ"ל, דמאחר שלא ראה רק רצון קצת סבור בדעתו מיד שאני אקבל על עצמי לעשות לא ירצה הש"י בדבר וירחם עלי מליקח בני יחידי ממני, מה עשה הש"י, נשחת המאכלת ע"י דמעות המלאכים והבין אברהם אבינו ע"ה ששוב אין רוצה הש"י שיעלהו עולה וטען אל ה' ואמר, אם כן שאינך רוצה שאעלהו אחנקנו, ר"ל אהיה מוכרח לחונקו כי איך יניחני אהבתי אליך שאדע שיש לך קצת רצון לבני ואין רצונך נתמלא ואהיה מוכרח לחנקו כדי שלא יהיה לך קצת גיעגועין ואם כן גם לי גם לך לא יהיה ואם כן מוטב אעלהו, וגזר עליו ה' אל תשלח ידך אל הנער. וא"ל אם כן אהיה מוכרח לעשות בו מום שיפסל מקרבן כדי שלא יהיה לך גיעגועין, השיב לו הש"י אל תעש לו מום כי מעולם לא חפצתי כלל שתעלהו רק שיתגלה מצפון לבך הטוב, ועתה ידעתי, ר"ל עתה ע"י טענותיך אלו שאמרת אחנקנו ואטיל בו מום ידעתי עי"ז כי ירא אלהים אתה היינו אהבה, ופי' המדרש שאתה אוהבני ויראה ואהבה חדא מלתא וכמש"ל, ומשום הכי שינה המדרש לישנא דקרא שהוקשה לו דמבחינה זו לא היה יראה רק אהבה ולא חשכת את בנך כו', ר"ל מה שנזדרזת מתחלה לרצוני לא היה הכוונה לחשכו ממנו שאתחרט בי אלא בלב שלם ואהבה גמורה ואמתית נזדרזת למצותי.
<b>והנה,</b> הגם שענין נסיון שמנסה ה' לאדם נתבאר כמה פעמים שהוא משום דבדבר בחירה הידיעה מסולקת, מ"מ לא שייך זה רק קודם הבחירה צריך לנסיון, משא"כ אחר שכבר היה הבחירה לטוב באברהם אבינו ע"ה והשכים לילך אל המקום אשר אמר לו ה', אם כן הגם שהרואים יכולים לחושדו שאין זה אלא לחשכו ולהצילו, מ"מ ה' בוחן כליות וידע טוב כוונתו כי אחר שכבר נתגלה הבחירה אין הידיעה מסולקת, ולכן אמר ה' ידעתי בלשון עבר, ר"ל אף קודם טענותיך אלו ידעתי מיד אהבתך, והוקשה להמדרש אם כן מאי עתה דקאמר דמשמע דמעיקרא לא הוה ידע ח"ו, לכן פירש עתה הודעתי לכל באי עולם כי אתה אוהבני, ואמר אוהבני לשון עבר, ר"ל ע"י טענותיך אלו כבר נתגלה לכל באי עולם שמתחלה כשנזדרזת לדברי היה מחמת אהבה, ולכן כתב עתה ידעתי שהם ב' הפכיים עבר ועתיד, לרמז על ב' הדברים שאני ידעתי מתחלה, רק לבאי עולם נתגלה עתה, והבן. ונתישבו כל הדקדוקים.
<b>ולכן</b> זכות העקידה כל כך גדול שהיא בחינה גדולה באהבת ה' להזדרז ולמסור נפשו ונפש בניו ובני ביתו אפילו על דבר שאין בו רק קצת רצון אל ה'. ובזה מובן לי משארז"ל (עבודה זרה י"ח.) עבירות שאדם דש בעקביו סובבים אותו בעת הדין, והוה ליה למימר אפילו עבירות כו'. ואחשוב שהכוונה כך הוא, כי הנה, בעבירות החמורות ובעשין החמורות שצוה ה' עליהן בפירוש בציווי ואזהרה, הנה אדם המקיימן אין הענין כל כך גדול, כי איך הוה אמינא שלא לקיים גזירת מלך מלכי המלכים הקב"ה, ולכן רוב בני אדם מקיימין גופי תורה, ואמנם הם נכשלים באיסורים קלים ומתעצלים במצות קלים להיותן יודעין שאין להש"י בדברים אלו רק רצון מועט והעונש עליהם מעט לכן התאוה והרצון לדברים ההם גוברים על זריזותו למצות ה'.
<b>ואמנם,</b> האדם אשר אינו מחשב לעולם טובת עצמו כלל, רק משליך עצמו מנגד על דבר כבוד ה' ית' ומילוי רצונו, הנה הוא מזדרז ברצון מועט של ה' כמו בגזירותיו ומצותיו לאהבת ה' וחפצו למלאות רצונו ית', ומי שעובד את ה' באהבה כזו הנה שכרו אתו גדול מאד. ולכן האדם שקיים כל התורה כאשר ציוהו ה' מעיינין בדינו מה ליתן לו שכר ורוצין לפסוק לו שכר מרובה כי אולי עשה זאת מאהבה גמורה לא לשום גמול ויראת עונש, לכן באין העבירות קלין וסובבים אותו שבזה ניכר שאף מה שקיים לא קיים רק לטובת עצמו ויראת עונש, דאלו עשה מאהבה גמורה היה מזדרז גם ברצון מועט של ה', אלא על כרחך שעיקר ענינו היה מיראת עונש ולכן בעונש מועט גברה תאותו על זריזותו.
<b>ואחשוב</b> שזה משארז"ל (אבות ב, א) והוי זהיר במצוה קלה כבחמורה שאין אתה יודע מתן שכרן של מצות. ירצה, בל תאמר שתהיה זריז בקיום מצוות החמורות מה שצוה ה' בציווי גמור ושכרן הרבה ואניח הקלות מה שאין להש"י בהן רק רצון מועט, לז"א שאין אתה יודע מתן שכרן של מצות, ר"ל כי השכר של מצוה אינו דבר קצוב ומדוד לכל מצוה ומצוה, אלא הכל כפי בחינת המעשה, ואם תניח הקלות יהיה זאת לאות על מצות החמורות שאינך מקיים באהבה גמורה ויהיה שכרן ג"כ מועט וק"ל. לכן צריך האדם ללמד את עצמו ולהרגיל שכל מעשיו לא יהיה רק למלאות רצונו ית"ש מרוב אהבה ולא יעלה במחשבתו כלל עסקי עצמו או שכר או עונש אלא הכל למילוי רצונו ית"ש הן רצון גמור כמצות אשר צוה ה' הן רצון מועט כדרך שנגלה האהבה בענין העקידה וכמש"ל.
<b>והנה</b> אהבה בבחינה גדולה עוד מזו אנו רואין במעשה דאליהו בהר הכרמל, שראה שנתרבו עובדי הבעל עד שכל ישראל נסתפקו אם ה' האלהים או הבעל וכמש"ה (מל"א יח, כא) ולא ענו העם אותו דבר, ורצה לפרסם כי ה' אחד ושמו אחד, וראה כי פרסום דבר זה יהיה ע"י שיקריב בבמה אשר היו אז חייבין כרת על זה, אם כן אין רצון הש"י בעשיה ההיא רק אמר בלבו אעפ"כ יש קצת רצון בדבר כיון שיתגלה אלהותו ית' עי"ז ונזדרז הרבה בדבר זה אף שאין בו רק קצת רצון, והגיע זריזותו כל כך אפילו לרצון מועט של ה' עד שהפקיר את עצמו מעולם הבא לעבור על איסור כרת כאילו ציוהו ה' על הדבר ההוא שאז לא היה עבירה בדבר ולא היה בו חשש עונש, כך נזדרז אע"פ שלא נצטוה על זה מאת ה' והפקיר את עצמו מעולם הזה ומעולם הבא על רצון מועט מה', וזה לסבה שכל עבודתו מאהבה בלי כוונת טובת עצמו.
<b>אכן,</b> חשש, אולי מאחר שבא בעבירה אולי לא יענהו ה' באש ואם כן לא יתקיים מחשבתו בפרסום אלהותו ית"ש, לכן התפלל ענני כו' וידעו העם כי אתה ה' וגם ידעו שאני עבדך בבחינה כזו אני עובד אותך ובדבריך עשיתי את כל הדברים האלה, ר"ל כאלו צויתני על זה שאז ודאי עשיתיו בזריזות רב, א' לצד שבאת בציווי מפורש על הדבר ורצון גמור, ב' לצד שאין לי בו חשש הפסד כך עשיתיו עתה בזריזות אף שאין בזה רק מעט רצון מאתך והפקרתי את עצמי להפסיד עולם הבא עבור רצונך המועט, ואם כן כשתענני בדבר זה שעשיתיו באיסור יומשך מצד האיסור מדה טובה שישיגו ישראל עד היכן יגיע אהבתך בעבודה עד שלרצון מועט מאתך ישליך האדם את עצמו מנגד וישים נפשו בכפו ולא ישגיח על הפסד עולם הזה ועולם הבא, וזהו ענין אמרם ז"ל (נזיר כ"ג:) גדולה עבירה לשמה כו', והבן כי זהו בחינה גדולה באהבת ה'.
<b>ואמנם</b> יש בחינה גדולה מזו באהבת ה' כאשר אגיד, דהנה יש ב' מיני מצות. יש מצות שנפשו של אדם אין מחמדתן התענית וצדקה ודומיהן, ויש מצות שאינם מתנגדים לאדם לתאוותו כענין עונג שבת ודומיהן, ולכאורה ידמה לאדם שיותר יוצא האדם ידי חובתו במצות בלתי מתנגדות כי עושה האדם אותם בחשק וזריזות, אך האמת להיפוך, כי במתנגדות מאחר שמתגבר על תאותו לעשותן ודאי הכוונה בשביל מצות ה', משא"כ באלו לא בקל יהיה בהם הכוונה בלתי לה' לבדו אלא צריך האדם מתחלה לבטל ולהפשיט חשקו ותאותו מדבר ההוא עד שיומאס התאוה ההיא אצלו ואח"כ יאמר בלבו אני צריך לעשות זה כי הש"י ציוני, נמצא קיום אלה המצות שנפשו של אדם מחמדתן יש בהם טורח רב לקיימן, וזה פשוט.
<b>ומזה</b> יתבאר שיש בחינה עוד גדולה יותר באהבת ה', כי בחינת האהבה שביארנו באברהם אבינו ע"ה, ובאליהו, היה בדבר המתנגד לרצון האדם כמו לשחוט את בנו או לעשות עבירה לקבל על עצמו עונש חמור בכדי שיקוים אפילו רצון מועט מה' וכאמור, וקיום אלה הדברים לשם פעלם קל יותר מהבלתי מתנגדים, אבל צריך בחינה זו גם בדברים שנפשו של אדם מחמדתן. ויתבאר ענין זה אפילו בעסקי עולם הזה, והוא משארז"ל בכמה אמוראים שהיו שולחים אל העיר להודיע כי באו לעיר בכדי שילכו בני העיר לקראתם. ולכאורה הדבר מתמיה, כי ודאי אלו קדושי עליון היו רחוקים מאהבת הכבוד, ואדרבה, הכבוד היה מוסרח ומאוס בעיניהם.
<b>אלא</b> הענין ע"ד שארז"ל (נזיר י"ט.) בנזיר שציער את עצמו מן היין נקרא חוטא, והוא כמו האב האוהב את בנו החביב לו ונותן לו לאכול ואכילת הבן חביב לאביו יותר מאכילת עצמו, הנה אם נמנע מלאכול עבירה היא בידו מאחר שמבין שאביו יש לו רצון שיאכל. וכן הש"י רוצה שיהיה טוב לישראל בזה ובבא ולכן מצוה לאדם שיאכל ובכוונה זו שאמרנו שאינו לטובה והנאת עצמו רק לשם ה', ולכן אף שלא בא על זה ציווי מאת ה' שיאכל וישתה ואם כן אין בזה רק רצון מועט צריך להזדרז ברצון מועט כמו ברצון גמור, ולכן אלו השלימים בראותם כי חלק הש"י להם מכבודו וכל האנשים כבדו אותם מאד וכאשר ידעו אנשי העיר שהם באים יצאו לקראתם והם שנאו מאד הכבוד ההוא כדבר המוסרח ממש רק בראותם כי מאת ה' הוא לכן אף שאין על זה ציווי מאת ה' שיקבל האדם כבוד מ"מ כיון שכבוד ההוא חלוק להם מה שנתן בלב בני האדם שיכבדוהו הוכרחו לסבול קבלת הכבוד כדי שיקוים הרצון המועט של ה' ונזדרזו בו ג"כ הרבה עד שאם לא ידעו בעיר ביאתם שלחו להודיע והבן. וממילא בחינה זו היא יותר גדולה וכבידה מהראשונה, כיון שעסקי עולם הזה מממון וכבוד נפשו של אדם נגרר אחריו וצריך מתחלה למאוס הדברים האלו בלבו עד שקיומם לא יהיה רק לרצון המועט אשר יש לה' ית' בהם.
<b>והנה</b> כל בחינות הללו היה לישראל בהיותם עדיין במצרים, כי ירושה היא להם מאבותיהם. והוא, כי לכאורה יפלא על עונש המצרים במצרים, והלא גזירה היתה מאת ה', אך כי ה' לא גזר עליהם רק גירות אבל העבדות הוסיפו המצרים מעצמם, וז"ש הקב"ה לאברהם אבינו ע"ה ידוע תדע כי גר יהיה זרעך, ר"ל אני איני גוזר רק גירות אבל הסוף יהיה ועבדום וענו אותם מעצמם ועי"ז וגם את הגוי אשר יעבודו דן אנכי. והנה ארז"ל (כתובות קי"א.) שהשביע השי"ת לישראל שלא ידחקו את הקץ שלא יתפללו יותר מדאי, כי בכל עת שישראל מתפללים הרבה מוכרח ה' כביכול למלאות רצונם, ובהיות יודע ה' כי צריכין הם להיות בגלות לטובתם לכן גזר עליהם שלא ידחקו ומאחר שהיא גזירה מלפניו דבר אלהינו יקום ולכן אין ישראל דוחקים.
<b>וענין</b> זה היה בכל גלות, ואמנם במצרים שלא נגזר אלא גירות אם כן מהגירות לא היו יכולים להנצל כי עליו היה גזירה ושבועה שלא ידחקו אבל על העבדות היה בידם לדחוק ולבטלו. אכן מה שלא ביטלוהו הוא כי קיבלו זאת על עצמם באהבה עבור שהבינו שעכ"פ יש לה' בזה רצון מועט כדי שיוכל לדונם למצרים ועי"ז יתפרסם אלהותו וכבודו, לכן אף שאין בו רצון גמור דהא לא היה הגזירה על זה סבלו כל רע בשביל רצון המועט ונזדרזו ברצון המועט כברצון גמור והרי זה בחינה הראשונה שהוא בדברים המתנגדים.
<b>ואמנם</b> רצה ה' להרגילם בבחינה זו גם בהבלתי מתנגדים, ועשה גם זאת להם, והוא, כי ענין הכסף וזהב שלקחו ישראל בביזת הים ודאי היו בעלי מדע ולקחו רק לשמו ית' למלאות רצונו שאמר ואח"כ יצאו ברכוש גדול ולא להנאת עצמם, אכן בזה היה רצון גמור מה', דהא היא גזירה מפורשת ואח"כ יצאו ברכוש גדול ומוכרחים הם לקיימו, לכן מה עשה ה' ית' רצה שיקחו גם במצרים כלי כסף וכלי זהב ועל זה לא גזר בתחלה כי ואח"כ יצאו ברכוש קאי על ביזת הים וכמ"ש בשם המפרשים אלא שישראל לא ידעו שיש רצון לה' בזה ואם יצוה להם על זה עתה אם כן יהיה רצון גמור, לז"א ה' דבר נא באזני העם והוקשה לרז"ל מה ענין בקשה לכאן, לכן פירשו דתיבת נא נמשך למטה, ר"ל שמשה רבינו ע"ה ידבר לעם לשון נא (כמש"ל בענין העקידה קח נא שאינו ציווי גמור רק רצון מועט) שיראו שיש קצת רצון לה' שגם במצרים יקחו כלי כסף כדי שיורגלו ישראל להזדרז בבחינה זו במילוי רצון מועט גם בדברים שנפשו של אדם מחמדתן.
<b>ולז"א</b> רז"ל בלשון שלילה אין נא אלא לשון בקשה, ר"ל שאין בו ענין ציווי כלל רק בקשה ורצון מועט שישאלו, וביארו הטעם למה לא יאמר רק בדרך בקשה כדי שלא יאמר אברהם אבינו ע"ה שהוא חפץ שירגיל וילמד ה' לכל זרעו שיהיו אוהבים את הש"י כל הבחינות כאשר הוא היה עושה ויאמר ועבדום וענו אותם קיים בהם, 'בהם' דייקא, ר"ל שהם עצמם קיבלו זאת עליהם אף שלא היה לה' ית' רק רצון מועט, אבל ואח"כ יצאו ברכוש גדול לא קיים בהם, 'בהם' דייקא, ר"ל שיצטער אברהם אבינו ע"ה על שעדיין לא הורגלו בניו בבחינה זו בדברים שנפשו של אדם מחמדתן כי ביזת הים הוא רצון גמור וגזירה מה' וגם עתה אם תאמר בלשון ציווי יראו רצון גמור לכן אל תאמר להם אלא דרך בקשה והבן היטב.
<b>ובזה</b> מובן אצלי מה שמצינו לפעמים שהקב"ה מתאוה לתפלתן של צדיקים ומוכרחים להתפלל קודם שימלא ה' רצונם, ובחזקיה מצינו (זה"ר ח"א קצ"ח:) שאמר אני אין בי כח להתפלל אלא אני שוכב על המטה ואתה עשה מלחמה בסנחריב. ואחשוב, כי להיות שהש"י מתנהג בכל דבר מדה כנגד מדה, כי בהיות האדם מזדרז בבחינה שאמרנו שבשביל רצון מועט של ה' מפקיר את עצמו אזי גם ה' מתנהג עמו כך שמיד שיש להאדם רצון קצת בדבר מה הוא ממלא רצונו אף אם אין לו תשוקה רבה לדבר ההוא ואינו יתפלל כלל עליו, משא"כ צדיק שאין עיקר זריזותו רק בציווי גמור אבל ברצון מועט אינו מזדרז כל כך אזי כך מתנהג ה' עמו גם כן שבדבר אשר האדם נכסף מאד אליו עד שמתפלל הרבה אז ה' ממלא שאלתו אבל כשאינו מתפלל ואין לו רק רצון מועט לדבר ההוא אין ה' נותן לו וכמש"ל בפ' וארא בפסוק חנני ה' כי אליך אקרא כו'.
<b>ואחשוב</b> לבאר בזה משארז"ל בחולין (דף ס:) ר"נ בר פפא הוה ליה ההיא גינתא שדי ביה ביזרני ולא צמח בעי רחמי אתי מטרא וצמח אמר היינו דרבי שאמר שהקב"ה מתאוה לתפלתן כו'. וכבר כתבנו מזה במ"א שיש לדקדק איך שיבח את עצמו שהוא צדיק. ויובן עם האמור, כי אדרבה נצטער על הדבר ואמר מסתמא עדיין אין בי בחינת האהבה הגמורה להזדרז ברצון מועט ואזהרות קלים דאם לא כן לא הייתי צריך להתפלל והוה אתי מטרא מיד שהיה לי רצון וק"ל. וזהו ביאור המשנה (אבות ב, ד) עשה רצונו כרצונך כדי כו', לא אמר מצותיו כי זה אינו רבותא אלא אמר עשה רצונו, ר"ל אפילו מה שהוא לא בא בציווי כלל רק שאתה מבין שיש רצון מועט לה' תהיה מזדרז לעשותו כמו שאתה מזדרז בדבר שהוא רצונך ועי"ז יעשה ה' רצונך אפילו מה שהוא רק רצון אצלך מבלי שתתפלל כדרך שהוא עושה רצונו כי דבר אלהינו יקום לעולם ומה שעולה ברצונו מיד נתקיים כך יעשה רצונך ותגזור אומר ויקם לך ועל דרכיך נגה אור. ועי' עוד בדרוש לפ' חקת ובלק תקס"ג השייך לפרשה זו. חסלת פרשת בא ת"ל

בשלח



Section 1

<b>תקסד</b>
<b>ויסר</b> את אופן מרכבותיו וינהגהו בכבדות. ערש"י ז"ל. וצריך לדקדק, הלא ידוע כי לא יעשה ה' נס בחנם רק מה שצריך לעזרת ישראל, ואם כן למה הוצרך להסרת האופנים שיהיה ההליכה שלהם בכובד ובמתון הרי בלאו הכי מאחר שישראל הלכו תחלה ומצרים אחריהן ממילא מיד כשיצא אחרון מישראל מתוך הים מיד ישובו המים לאיתנם קודם שיצא אחד מהמצרים ולמה הוצרך הסרת האופנים. ובישוב קושיא זו נראה לפי פשוטו עם הידוע מתוספות בערכין דף ט"ו שישראל לא עברו את הים מצד זה לצד זה אלא באותו צד עצמו שנכנסו אל הים באותו צד יצאו והיה זה רק כדי שירדפו מצרים אחריהם ויטבעו בים שיראו את היד הגדולה, ואם כן היה הציור כזה שנעשה בים שנים עשר דרכים לשנים עשר שבטים כידוע, וכל דרך היה כחצי גורן עגול כמובן בציור, ואם כן ממילא מובן כי כל דרך המקיף את חבירו גדול הרבה יותר מהדרך המוקף כאשר לפניך בציור עד שהמקיף את כולם היה גדול כפלי כפלים מהדרך הראשון, וממילא לפי המבואר בהפסוק שאחר שכבר יצאו כל ישראל אל היבשה אמר ה' למשה נטה את ידך כו' וישובו המים על מצרים אם כן היה בכאן מקום קושיא גדולה כיון שמצריים רדפו אחר ישראל אם כן אפשר שכל המצרים הלכו לתוך הים בדרך היותר קצר מכולם או לכל הפחות הלכו בכל הי"ב דרכים ואעפ"כ כיון שהרבה מצרים הלכו בדרך הקצר ובאותו הדרך נגמר בשעה מועטת מהלך השבט ההוא דרך הים אל היבשה מה שאין כן בדרך הי"ב שהה אותו השבט הרבה עד עלותם אל היבשה וכיון שלא שבו המים לאיתנם עד אחר שגמרו כל השבטים לעלות אם כן כבר היה שהות להרבה מצרים אשר רדפו דרך י"א דרכים לעלות מהים ולהנצל מהטביעה קודם שגמר שבט הי"ב לעלות מהים ואיך אמר הפסוק שלא נשאר בהם עד אחד. וממילא מיושב קושיתנו, דמשום הכי נהגם ה' בכבדות בטיט ורפש והסיר אופני מרכבותם כדי שאפילו המצריים שרדפו בדרך הקצר דהיינו דרך הראשון לא יגמרו לעלות מהים כל משך שיגמר שבט הי"ב לעלות מהים ולכן לא נשאר בהם עד אחד וק"ל.
<b>אמנם</b> בהיות כן יש מקום לכאורה לתמוה על פרעה ומצרים וחכמיהם איך לא עצרו כח להשכיל במלחמה כדרך הנלחמים אשר נותנים עצות בנפשם במיני שכליות ואיך שכל זה לא יבינו שוטים שכשם שנבקע הים מכ"ש שיוחזר לאיתנו ואם כן היה להם להבין זאת מאחר שהם נכנסים לים אחורי ישראל ורדפו אחריהם אם כן ישראל יעלו תחלה מהם ואז ישובו המים לאיתנם ויטבעו כולם ואף אם חשבו שעכ"פ ינצלו הרבה מהם בדרכים קצרים לפי שלא ידעו מהסרת האופנים מ"מ עכ"פ רובם יטבעו ואם כן נכנסו למקום סכנה עצומה בשאט נפש ולמה לא שמו עצות בנפשם לרדוף אחרי ישראל מהצד השני של הדרך, דהיינו כיון שנפתחו י"ב דרכים כל דרך הים כקשת כמבואר בהציור ונכנסו להים בקצה אחד מהקשת היה להם להמצרים לילך עד קצה השני מהקשת וירדפו שם ויפגעו את ישראל פנים מול פנים ושם ילחמו עמהם ולא יהיה אפשר להמים לשוב לאיתנם אחר שעדיין ישראל הם בים, וכי תימא שגם בעשותן כן לא יועילו כי כשיפגעו בישראל באמצע הדרך אשר בים יהפכו ישראל את פניהם וילכו בדרך ההוא לעלות מהים באותו מקום עצמו שנכנסו לתוכו וכשירדפו מצרים אחריהם מיד שיגמרו הישראל לעלות ישובו המים על מצרים, מ"מ היו יכולים לשית עצה ויתחלקו המצרים לשנים כי היו הרבה מאוד וחלק מהם ירדפו אחרי ישראל ויכנסו להים בדרך שנכנסו ישראל לתוכו וחלק השני יכנסו אל הים בקצה השני מהדרך ויפגעו בישראל ויהיו ישראל להם בתווך אלה מזה ואלה מזה וילחמו בהם והים לא ישוב לאיתנו כי ישראל כולם בתוכו, ואיך נואלו שרי צוען מליתן לעצמן עצה קלה כזו. וצריך לומר כי באמת גם זה מכלל הנסים שעשה ה' לישראל והשיב חכמתם של מצרים אחור ודעתם יסכל ולא נתנו עצה זו לנפשם כלל.
<b>ובזה</b> עלה בלבי בתחלת ההשקפה לפרש מאמר חז"ל התמוה שם בערכין (דף מ"ד) וימרו על ים בים סוף מלמד שהיו ישראל ממרים באותה שעה ואמרו כשם שאנו עולין מצד זה כך המצריים עולים מצד אחר כו', ותמהו התוס' איך יתכן שהיו ישראל באותו הדור כל כך מקטני אמנה שסברו שכך עשה הש"י נסים למצרים להעבירם מארצם לארץ ישראל עי"ש. ולדברינו יש לומר דהאי שאנו עולין דקאמר היינו לתוך הים, ור"ל כי באמת הש"י סיכל עצת מצרים והלכו אל הים בקצה זה מהקשת שנכנסו בו ישראל, אבל ישראל בהלכם בתוך הים חששו שמא יעלו המצריים אל הים בקצה השני, והיינו מצד אחר דקאמר, ויפגעו זה בזה באמצע הים והיא חששא גדולה, ומ"מ קרי להו קרא ממרים כי בראותם כל הנפלאות שעשה הש"י להם היה להם לבטוח בה' שגם בזה יעשה להם נפלאות ויסכל דעתם של המצריים כך עלה בלבי.
<b>אלא</b> דזה אינו, דהא לשון המאמר שם כך הוא: תניא א"ר יהודה עשר נסיונות נסו אבותינו להקב"ה שנים בים אחד בירידה ואחד בעליה, בירידה דכתיב המבלי אין קברים כו', בעליה דא"ר הונא ישראל שבאותו הדור מקטני אמנה היו דאמר רבה בר מרי מאי דכתיב (תהילים קו, ח) וימרו על ים בים סוף ויושיעם למען שמו מלמד שהיו ישראל ממרים באותה שעה ואמרו כשם שאנו עולים מצד זה כך המצריים עולים מצד אחר א"ל הקב"ה לשר של עם פלוט אותם ליבשה כו' מיד פלטן ליבשה דכתיב וירא ישראל את מצרים מת על שפת הים ע"כ. הרי דגם בעלותם מן הים חששו חששא זו דיעלו מצריים מצד אחר עד שהוצרך לפולטן ליבשה. ואלו לדברינו לא היה מקום לחשש זה רק בהיותם בתוך הים כמובן. ותו דלשון עולין משמעו מתוך הים ליבשה דלתוך הים קרי יורדין כמ"ש (תהילים קז, כח) יורדי הים באניות ובגמ' נחותי ימא. איברא, דגם תירוץ התוס' בזה דחוק, כי הם תירצו שחששו ישראל שהמצריים לא הלכו כלל לתוך הים אלא ביבשה על שפת הים ויבואו עליהם במקום שיעלו ולישנא דעולין מצד אחר לא משמע אלא שיעלו מן הים.
<b>ולולא</b> דמסתפינא אמרתי דרך אחר כ"ז בישוב המאמר דרבה בר מרי ובישוב קושיתנו דלעיל למה הוצרך הנס דהסרת האופנים. ועוד יש לדקדק כיוצא בזה במ"ש ויאמר מצרים אנוסה כו', דודאי אמירה זו לא היתה במקרה, שהרי ראו כל מכות מצרים וכל תחלואיה אשר חלה ה' בה, ובמדבר ראו ענן ועמוד אש וקריעת ים סוף ואף על פי כן רדפו אחר ישראל בלב מוקשה ואיך נתפעלו ונשתנו למעליותא ועלה מורך בלבבם בראותם נס דהסרת האופנים אשר כבר היה אפשר לתלות דבר זה במקרה וטבע מחמת הטיט ורפש, ואין לומר דכמו שמתחלה הקשה ה' את רוחו ואמץ את לבבו אף על פי שראו מה שראו גם אז בבואם אל הים שלח ה' מורך בלבבם והיה זה נס כשאר הנסים, אם כן קשה מה בצע בהודעה זו ובנס זה ומה תועלת הגיע לישראל. תו קשה ויאמר מצרים אנוסה משמע כדרך הנסים ומחזירים עורף ולמה לא מצינו שום משמעות בקרא ובדרז"ל שנסו ואדרבה בכל דוכתי משמע שהלכו אחר ישראל עד תום כל העם לעבור ואח"כ חזרו המים עליהם. וצריך לומר שאף שאמרו אנוסה מ"מ לא קיימו, ואם כן למה כתבה התורה דברים בטלים שדברו המצריים ולא קיימו.
<b>לכן</b> העולה בלבי דבר חדש, כי הוה קשיא לן מעיקרא למה לא הלכו המצריים מצד השני ויהיו לישראל פנים בפנים והוצרכנו לומר דזה מכלל הנסים שסכל ה' עצתם. ויש בזה דוחק, כי מה שהוא נס היה מהראוי שיבואר בפסוק לכל הפחות ברמז. לכן יש לומר כי באמת כך עשו המצריים ורדפו לתוך הים אחרי ישראל להלחם בם באמצע המים, והלכו מצד האחר והלכו פניהם נגד פנים של ישראל, ולכן כדי שלא ילחמו באמת באמצע הים הוצרך ה' לעשות נסים חדשים כי מיד בקרבם סמוך לישראל שלח ה' מורך בלבבם ויאמרו אנוסה וקיימו דבריהם וינוסו, ואין הניסה כשאר הנסים שהופכים פניהם ונסים כי היו יראים לנוס בדרך שבאו בו דאם כן הרי ישראל בהליכתם רודפים אחריהם אלא נסו כדרך הליכתן. ור"ל כי בפגעם בישראל באמצע הים בא להם מורך ולא נלחמו, אלא אדרבה רצו ויעבורו את ישראל שהלכו ישראל למזרח והם לדרכם למערב נמצא נסו מפניהם. ומאחר שכן יש חשש שינצלו המצריים מן מי הים, כי כשם שישראל יצאו מן הים בקצה המזרחי של הדרך אשר בים כך יצאו הם בקצה המערבי, כי בעוד שיצאו ישראל יוכלו הם לצאת ולהנצל דכך היה שיעור מהלכם שוה אלה מזה ואלה מזה, לכן הוצרך ג"כ נס דהסרת האופנים והליכתם בכבדות אשר במשך זמן שהלכו ישראל מן אמצע הים מקום פגיעתם עד שבאו כולם ליבשה לא הלכו המצריים באותו המשך רק דבר מועט והיו עדיין כולם בים וחזר הים עליהם ונטבעו, וממילא מיושב הכל שהוצרכו כל הנסים מאחר שהלכו המצריים לתוך הים מקצה השני והיו רוצים להלחם באמצע הים לכן הוצרך לשלוח מורך בלבבם וינוסו וגם להסרת האופנים וכאמור.
<b>והיינו</b> דאמר רבה בר מרי מאי דכתיב וימרו על ים בים סוף, דמשמע שבהיותם עדיין באמצע הים המרו ג"כ, להכי מפרש דכאשר חלפו המצריים מהם באמצע הים והלכו אלה לכאן ואלה לכאן אז צעקו ישראל כשם שאנו נעלה במזרח כך יעלו המצריים במערב ונהיה עוד הפעם יחד ביבשה וילחמו דהא הוא שיעור הדרך שוה לשנינו, והוא באמת חששא גדולה, ואפילו הכי קרי להו וימרו דהיה להם לבטוח בה' כאשר באמת עשה להם נס. וממילא דחששא זו היה להם גם בעלותם ליבשה שמא המצריים עלו גם כן כי ודאי הקצוות מהדרך היו רחוקים הרבה זה מזה וחששו שכבר עלו ויבואו היום או מחר אצלם להלחם בם כאשר בתחלה קודם כניסתם לים לכן הוצרך לומר לשר של ים פלוט כו', ובכן נתיישבו כל הפסוקים והמאמר דערכין. ודו"ק היטב והבן.
<b>בפסוק</b> ה' איש מלחמה. עיין בדרוש לשבת שובה תק"ס בההקדמה ג' לבאר פסוקי השירה ע"ש.
<b>תפול</b> עליהם אימתה ופחד כו'. אמר תפול לשון עתיד, וכן ידמו כאבן, לפי שזה לשון בקשה שכאשר נפל עליהם אז אימה ופחד כן יהיה לעתיד, והיינו שדרשו רז"ל (ברכות ד.) עד יעבור עמך ה' זו ביאה ראשונה עד יעבור כו' זו ביאה שניה, ובימי עזרא גרם החטא ולא היה גאולה שלימה עד לעתיד לבוא במהרה בימינו שיהא גאולה ע"י הש"י בעצמו ובית המקדש שיהיה אז יבנהו ה' בעצמו ולכן יעמוד לעולמים כידוע, וז"ש תביאמו כו' מכון לשבתך 'פעלת' ה' דייקא, שפעלת בעצמך.
<b>ואמר</b> עוד, מקדש אדני כוננו ידיך. ירמוז, כי נודע שתורה שבעל פה שהוא סוד מדת המלכות כביכול בגלות, והיא רק בסוד נקודה, כי ט' ספירות נבלעו בסוד אמלאה החרבה לא נתמלא צור אלא מחורבנה של ירושלים ובמהרה בימינו תבנה בבנין פרצוף גמור.
<b>וזהו</b> שאומרים בנוסח לא תבושי כו', כי מבואר וידוע שלעתיד לבוא ידבר ה' על לב השכינה לנחמה, ולפי שבכל שבת יש התעוררות הגאולה לכן אומרים לא תבושי ולא תכלמי אף שעכשיו בגלות שכינתא שכיבת לעפרא, מ"מ הלא מה שתשתוחחי ומה שתהמי הוא רק כדי שבך יחסו עניי עמי, לכך היא מלובשת באויר הלז בסוד ומלכותו בכל משלה בכדי שיהא קיום לבניך אבל לא מצד עצמך וב"ב, ונבנתה העיר על תלה שלא תהיה בסוד נקודה. וזהו והיו למשיסה שאסיך ורחקו כל מבלעיך היינו שבלעו ט' ספירות שלך המה יאבדו לנוקבא דתהום רבה ואז שלא תהיה בסוד נקודה אז ישיש עליך אלהיך כו' והבן כי קצרתי.
<b>וזה</b> ירמוז ג"כ במשה"כ (תהילים קלז, ז) זכור ה' לבני אדום כו' האומרים ערו ערו עד היסוד בה. כי רחל נקראת ירושלים, וזהו זכור ה' כו' את יום ירושלים. וט' ספירות הראשונים עד יסוד נבלעו והיא בסוד נקודת המלכות, וידוע כי קליפות נקראו מדבר שממה, וזהו ערו ערו עד היסוד והבן. וכ"ז הוא סוד גלות שהיא עי"ז מגוללת בדינים ולכן אין האחדות כראוי, ולעתיד לבא נאמר (ישעיה ס, א) עורי כי בא אורך, כי תקבל הארה מסוד רחמים וחסדים. וז"ש המאיר לארץ ולדרים עליה ברחמים, ר"ל לשכינה ולישראל והבן. וז"ש כאן שמדבר בגאולת העתיד שתהיה ע"י הקב"ה בעצמו ואז מדת אדנ"י הנקרא מקדש תבנה ותכונן, וז"ש מקדש אדני כוננו ידיך ואז ה' ימלוך לעולם ועד, והבן כל זה.
<b>בפסוק</b> אם תשיב משבת רגליך כו'. (יש לדקדק מהו ענין רגליך), וקראת לשבת עונג כו' אז תתענג על ה' כו'. נקדים לבאר דברי רז"ל בהגדה: רשע מה הוא אומר מה העבודה הזאת לכם לכם ולא לו ולפי כו' ואף אתה הקהה כו' לי ולא לו אלו היה שם לא היה נגאל. ואין זה מובן, דמה ענין לקנטרו בזה ולא בשאר דברים. ונבאר כל זה עם מ"ש המקובלים בביאור הפסוק (תהילים כו, יב) רגלי עמדה במישור במקהלים אברך ה'.
<b>והענין</b> הוא, כי כל שיעור קומה דקדושה הוא כ"ב אתוון מאל"ף עד תי"ו, וראש הקדושה האל"ף, והסוף הוא התי"ו, ורגל התי"ו עקום לחוץ ויוצא מכלל הקומה והוא בסוד רגליה יורדות מו"ת, שיורד רגל זה של התי"ו לחיצונים להכניעם בסוד ומלכותו בכל משלה, והיינו כשישראל מוסיפין כח בקדושה ע"י מעשיהם אזי ע"י רגל התי"ו נכנעים החיצונים, משא"כ להיפך ח"ו הוי כענין סוד גלות השכינה ח"ו.
<b>והנה</b> נודע מספר יצירה (פ"ג) שכל מה שנברא בקדושה נברא בג' משקולות שוים, בעולם, שנה, ונפש, וכל כח קדוש שנברא בעולם הוא בג' מקומות עולם שנה נפש כנ"ל. לפי זה, ענין האמור צריך להיות ג"כ בעולם שנה ונפש. ונראה לי דענין זה מצינו בעולם, והוא אומרם ז"ל בפ"ק דגיטין (דף ז:) רצועה נפקא מארץ ישראל כו', ר"ל שעכו הוא גבול ארץ ישראל ומתפשטת ויוצאת רצועה קצרה וארוכה השייך לארץ ישראל ונכנסת בתוך ארץ העמים. והוא ענין האמור, כי נודע בספר טוב הארץ כי ארץ ישראל הוא שיעור קומה שלימה יעוי"ש באורך וארץ העמים היא החיצונים כי אויר ארץ העמים טמאה, ולכן בהיות ארץ ישראל שיעור קומה שלימה לכן בסוף גבולו מתפשט ממנו רגל התי"ו ונכנס לארץ העמים להכניעם, כי כל שיעור קומה הוא כ"ב אתוון כאמור, הרי דבר זה בעולם.
<b>ובשנה,</b> נראה לי גם כן דמצינו כך בזמנים הקדושים כגון שבת שמבואר בכתבי האריז"ל ענין קדושת שבת, ושורשו המה ג' אותיות הללו של שבת, היינו שי"ן בי"ת תי"ו, וזהו השיעור קומה של קדושת שבת, ואם כן השי"ן היא המדרגה הראשונה של שיעור קומה דקדושת שבת דהיינו ליל שבת, ואח"כ הבי"ת, ואח"כ התי"ו, ואם כן רגל התי"ו הוא בסוף השבת, וזה סוד תוספת שבת שמצוה להוסיף מחול על הקודש שמתפשט רגל התי"ו דשבת אל תוך ימי החול שהם החיצונים ועי"ז יונקים ימי החול מקדושת שבת ונשפעים ממנו ונכנעים תחתיו. וכן על דרך זה הוא תוספת כל הימים טובים, כגון שבועות סוכות ששמם הוא שיעור קומה של אותה קדושה של היו"ט וסוף התיבה הוא תי"ו ומתפשט רגל התי"ו אל תוך ימי החול, והוא התוספת מחול על הקודש.
<b>אכן</b> בפסח אין בו תי"ו בסוף התיבה רק ח', ואין שם התפשטות לחיצונים כלל, אלא הוא כמו לעתיד שיקוים את רוח הטומאה אעביר מן הארץ ואז יהיה רגל התי"ו ישר כמו ח', וכך בשיעור קומה של קדושת פסח יש ח' בסוף להורות שאין בו שום התפשטות להחיצונים. וכך הוא מרומז בתורה (שמות יב, כב) ואתם לא תצאו איש מפתח ביתו עד בוקר והיו סגורים בבתיהם מפני החיצונים כאמרו ולא יתן המשחית לבוא אל בתיכם כו', כל זה מורה שהיה שם היפוך מכל שיעור קומה דקדושה שיש בהם התפשטות גם לחיצונים ואלו שם היה להיפוך שנסגרו בבתיהם לבלתי היות שם ערוב שום תערובות בחיצונים, וכל זה צריך טעם.
<b>והענין</b> הוא, כי היות באותו העת יצאו ממצרים והיו משוקעים במ"ט שערי טומאה כנודע ואלו נתעכבו עוד מעט לא היה להם תקנה ח"ו, והוצרך הש"י לשדד המערכות ולהוציאם לגמרי מכל עניני חיצוניות ואילו היה שם איזה התפשטות ותערובות עם החיצונים לא היה באפשרי כלל שיהיה גאולה לכן הוצרכו אז להתפרד מכל תערובות טומאה, ולכן חמץ אסור במשהו.
<b>וזהו</b> הענין רשע מה הוא אומר, ונודע בכוונת הסדר מי הוא הרשע ע"ש. ולכן שואל מה העבודה הזאת 'לכם' דייקא, ר"ל מדוע העבודה זו היא רק לכם בלי שום תערובות התפשטות לחיצונים משא"כ בכל שאר עבודות. ועל זה ביארו רז"ל לכם ולא לו, ר"ל מדוע אין גם לו איזה יניקה מעבודה זו כמו מכל שאר עבודות. וע"ז באה התשובה, בעבור זה עשה ה' 'לי' דייקא, ר"ל משום הכי עשה הש"י עבודה זו שיהא רק לי לבדי ואין לזרים אתי, משום בצאתי ממצרים, דבאותו העת הוא שיצאתי ממצרים ואילו היה שם שום תערובות לא היה אפשר כלל יציאת מצרים. וזהו כוונת רז"ל לי ולא לו, ר"ל משום הכי אין לו שום יניקה, משום דאילו היה שם, ר"ל אילו גם הוא היה שם באותו הקדושה להיות לו איזה התפשטות לא היה נגאל, ר"ל לא היה אפשר שיהיה הגאולה וכאמור והבן.
<b>הנה</b> נתבאר ענין זה בעולם ושנה. ועתה נבאר ענין התפשטות הזה בנפש, דלכאורה לא יצויר דבר זה בנפש, דממה נפשך הנפש אשר תעשה אחת מכל מצות ה' הרי הוא כולו כלול תוך הקדושה, והנפש החוטאת הרי הוא אילן שכולו עומד במקום טומאה. איברא דענין הזה בנפש יצויר כך, כי האדם העושה מצוה תורה או תפלה או מצות מעשיות הוא כולו עומד במקום הקדושה, רק אם יש לו איזה פניה לכבוד או התפארות וכדומה, נמצא שיעור קומת הקדושה של אותה המצוה הוא בסוד רגליה יורדות מות, כי ירד והתפשט אותה המצוה מגבהי מרומים אל תוך הקליפה כי כבוד והתפארות וכדומה משאר איזה פניה היא קליפה וטומאה. ואמנם, אם האדם הוא בעל שכל שמיד בבוא אליו אותה הפניה הוא יודע איך לדחותה ולהגביה להחזיר המצוה ההיא למקומה שתתבטל אותה הפניה, אז הוי ההתפשטות הזה בסוד ומלכותו בכל משלה, כי אותה ההתפשטות שבא לפי שעה מיד הוחזר למקומו והביא אתו עמו ניצוצות קדושות שהוציא מהקליפה ההיא, נמצא התפשטות הזה הכניע את הקליפה ההוא, משא"כ אם אין לו שכל זה לדחות הפניה ונשארת הפניה אצלו אז נפלה המצוה ההיא לקליפה ח"ו וענשו רע ומר שהוציא שיעור קומה דקדושה כזה מגבהי מרומים לבירא עמיקתא ח"ו.
<b>והנה</b> אין האדם תמיד בשוה במעמד הזה שידחה תיכף הפניה ההיא ויוחזר הקדושה ההיא למקומה, לכן טוב לו לאדם שיהא הצנע לכת שיעשה כל דבריו בסתר שאז רחוק שיבא הדבר לידי פניה, רק כאשר הכין לבבו ושכלו שיוכל להחזיר ההתפשטות של רגל התי"ו תיכף למקומה שיעשה מן התי"ו חי"ת שלא יהיה רגל התי"ו עקום כלל אלא יהיה חי"ת שיוכלל הכל בקדושה אזי שוב אין צריך לעשות דבריו בהסתר כי אין חשש. וביארו בזה המקובלים פסוק הנ"ל רגלי עמדה במישור, ר"ל בעת שרגל התי"ו עומד אצלי במישור כמו חי"ת, אז במקהלים אברך ה', והבן.
<b>והנה</b> יש בזמן, דהיינו בשנה, עוד התפשטות רגל התי"ו מלבד הענין שביארנו. והוא סוד עונג שבת שמצוה לענגו בתענוגי עולם הזה, והיינו, כי התפשטות קדושתה של שבת אל תוך דברי חול כאכילה ושתיה ונעשים גם הם מצוה כי נכנעו אל תחת הקדושה ע"י התפשטות הזה שהתפשט שיעור קומה דקדושת שבת אל חיצונים ג"כ, וכן ביו"ט, והבן. ובזה נבין מדוע שבת הוא תיקון לכל ימי השבוע, וכן מצינו (בראשית רבה כב, יג) אדם הראשון יצא בדימוס ואמר מזמור שיר ליום השבת, והיינו כי רגל התי"ו של נפשו המתפשט לחיצונים ע"י פניה או חטא ונשאר שם ואינו יכול לצאת אזי בבוא שבת שמתפשט קדושה הרמה של שבת קודש לתוך חיצונים ע"י עונג שבת אזי מצא מין את מינו ונאחז רגל התי"ו דנפשו ברגל התי"ו דקדושת שבת וע"י זה הוחזר לתוך הקדושה, וזהו ענין המבואר בכל ספרי מוסר שאי אפשר לבעל תשובה שיהא תשובתו בשלימות אם לא ע"י שמירת שבת כהלכתו כמשאחז"ל (שבת קי"ח:) אפילו עבד עבודת כוכבים כדור אנוש מוחלין לו, והיינו אחר שעשה תשובה כמבואר בזה בספר יסוד התשובה באורך. והוא מובן עם האמור, כי ע"י עונג שבת כשמענג את השבת לא בעבור הנאתו רק בעבור המצוה שציוונו ית"ש, ועונג שבת זה הוא התפשטות רגל התי"ו שנתפשט לחיצונים ונאחז בו רגל התי"ו דנפשו ועי"ז נתעלה לתוך הקדושה כבראשונה.
<b>וזהו</b> ביאור הפסוק (ישעיה נח, יג) אם תשיב משבת רגליך, ר"ל אם ע"י השבת תשיב גם את רגל התי"ו שלך לקדושה, וביאר הפסוק באיזה אופן יוכל לעשות דבר זה וקאמר ע"י עשות חפציך ביום קדשי, 'חפציך' דייקא, כמשארז"ל (ברכות ט"ז.) על ובלכתך בלכת דידך דהיינו רשות, וכך הוא ביאור חפציך היינו חפצי רשות כאכילה ושתיה ודומיהן, דהיינו וקראת לשבת עונג שתקיים עונג שבת, אך לא למען תענוג עצמך רק לקדוש ה' מכובד, שתכבדהו עבור קדושת ה' וכבדתו כו' אז כאשר תעשה כך תתענג על ה' כו' שעל ידי זה תתקבל בתשובה וכאמור.
<b>וסיים</b> כי פי ה' דבר, יבואר על פי דברי המדרש שהוכיח שאסור לדבר בשבת דברי חול מדכתיב אצל הקב"ה וינח ביום השביעי, והרי גם כל ו' ימים לא עשה מעשה רק כל בריאותיו היה בדיבור אם כן נח בשבת מן הדיבור ע"ש הובא בראשית חכמה. לכן לפי שהפסוק הזכיר כאן ודבר דבר, לכן סיים ראיה ע"ז שאסור לדבר בשבת שיחת חולין כי פי ה' דיבר לבד ומוכח כנ"ל.
<b>ונודע</b> משארז"ל (מדרש תהילים כב, יד) אילה זו חסידה שבחיות ומתקבצים כל החיות אליה בעת שאין גשמים יורדין ומניחה ראשה בין ברכיה וצועקת עד שיורדים גשמים. והנה, ודאי, שאין החיה והבהמה בעלת שכל, רק שכך עשה ה' ללמד לבני אדם מוסר השכל וכמאמרם ז"ל (עירובין ק:) אלמלא ניתנה תורה למדנו דרך ארץ כו' וכמ"ש בחובת הלבבות על פסוק איוב לה', יא מלפנו מבהמות הארץ ומעוף השמים יחכמנו כידוע, ובהיות כך ודאי אין בה פניה ושום כוונה דהא כך טבע בריאתה והיא עושה כאשר נבראת. ולז"א דוד המלך ע"ה (תהילים יח, לד - שמ"ב כב, לד) משוה רגלי כאילות, שרגל התי"ו נעשה ישר בלי התפשטות באופן שכל תפלותיו ומעשיו כאילה זו וק"ל.
<b>ודע</b> כי נראה לי שזהו ענין אומרם ז"ל (בראשית רבה סה, כא) המלאכים אין להם קפיצים. והוא, כי נודע שבכל העולמות אין צבא אותו עולם כלול רק מקדושת אותו עולם לבד, משא"כ האדם הוא עולם קטן וקומה שלימה נכלל בו מגבהי מרומים ראש המדרגות עד סוף הכל ולכן רגלי האדם עקומות כמו רגל התי"ו ממש להורות על התפשטות האמור משא"כ במלאכים כתיב ורגליהם רגל ישרה, והבן ואם שגיתי ה' יכפר.

יתרו



Section 1

<b>תקסג</b>
<b>וישמע</b> יתרו כו' את כל אשר עשה אלהים לפרעה ולישראל עמו כי הוציא ה' את ישראל ממצרים, יש לדקדק בלשון כי הוציא שמשמעו נתינת טעם, ולפי טבע הלשון היה לו לומר אשר הוציא. וברש"י מה שמועה שמע ובא קריעת ים סוף ומלחמת עמלק, צווחו קמאי למה בחרו באלו הב'. ותו, דבקרא נזכר מילי אחריתי. ויספר משה לחותנו כו' על אודות ישראל את כל התלאה אשר מצאתם בדרך ויצילם ה', יש לדקדק, מאי על אודות ישראל, מי לא ידע שבשבילם עשה הנפלאות, ותו שסיים התלאה אשר מצאתם כו' ופירש"י על הים ועמלק ואין בכאן סיפור רק הצלה ומדוע לא סיפר גם ממופתים הגדולים והנוראות שהיו לפרעה וכמשמעות התחלת הפסוק אשר עשה ה' לפרעה כו'. ויאמר יתרו ברוך ה' אשר הציל אתכם מיד מצרים ומיד פרעה אשר הציל את העם מתחת יד מצרים, אשר הציל אינו מובן, דהוה ליה למימר ואשר הציל, וגם הוא כפל.
<b>עתה</b> ידעתי כי גדול כו' כי בדבר אשר זדו עליהם. וצריך לדקדק במ"ש עתה, דאם מתחלה היה ח"ו מסופק שמא יש גדול ממנו ח"ו איך נתברר לו עתה. גם כי בדבר אשר זדו אינו נתינת טעם כלל, ובתרגום ארי כפתגמא דחשיבן למידן ית ישראל ביה דנינון מאי דחשיבי, משמע שלא היה רק מחשבה וכן כתב רש"י ז"ל כתרגומו במים דמו לאבדם כו' דלשון דמו נמי פירש שרצו ובאמת הא כבר עשו והשליכו ליאור. ותו לשון למידן תמוה, כי אם המלך או בית דין ידונו איש למיתה ויהרגוהו שייך לומר לשון דין ומשפט, משא"כ אם יקום איש על רעהו ורצחו נפש יתכן לומר זה הרג לזה ולא לומר שדן אותו, וכן ארז"ל (יבמות מ"ט:) מנשה הרג את ישעיה וביארו אח"כ מידן דייניה וקטליה, הרי כי מעיקרא לא אמרו לשון דין אלא כרוצח בעלמא, ואם כן בשלמא אח"כ שייך לומר ביה דנינן כי הדבר על פי דין ומשפט, אבל לשון למידן אינו מובן. וברש"י יש לדקדק כפי הכללים שביארו המפרשים בלשון רש"י ז"ל כ"מ שכ' כתרגומו אזי התרגום סותר העברי. וצריך לדקדק ענין הסתירה בכאן, ותו שסיים רש"י זדו הרשיעו כמו כי יזיד איש ולכאורה שזהו ביאור אחר מהתרגום.
<b>לבאר</b> זה, הנה ידוע, עם היות שכל מעשים טובים שעושה האדם נוגעים ומתקנים ומזככים עולמות הקדושים, מ"מ הוא ית"ש אין נוגע לו כל אלה אלא ע"י שידע שלא עשה מאומה כי הוא תכלית הידיעה שנדע שלא נדעך והארכתי מזה במ"א עיין בפ' וישלח ובפ' בהר, וכמש"ה (איוב לה, ז) אם יצדק מה יתן לך והבן, ולא עשה ה' כל אלה רק שיהא לאדם מקום עבודה אליו ית"ש לבלתי יאכל נהמא דכסופא. אבל הוא ית"ש אין צריך לכל זה, ואם ח"ו יעשה אדם עבירות, אמת שפוגם בעולמות ומלואם, אבל הוא ית"ש מאתו לא תצא הרעות ואין מעניש על זה כי הוא בידו לתקן הכל ואין נוגע אליו ח"ו שום פגם כי הוא ית"ש המציא הכל ונעלם מהכל. וכן במעשה המצות לא יקבל תועלת ח"ו, וענין השכר והעונש הוא רק על הבחירה שבחר האדם לנפשו, אבל בתי דינים שבעולמות מהם נמשך הטוב או ההיפוך מצד עצם המעשים כי הם הם המקבלים תיקון או הפסד ח"ו ואין בידם לשנות כלום כי הכל ניתן ביד האדם לתקן או להיפוך.
<b>ועם</b> זה נבין מה דקי"ל (בבא מציעא י:) אין שליח לדבר עבירה ואין המשלח חייב בדיני אדם רק השליח, ובדיני שמים יענש גם השליח כמבואר בש"ס ובחושן משפט. ואמנם בדיני ה' לבדו לא יתחייב רק המשלח כשיהא השליח אנוס מהמשלח, משא"כ בדיני אדם דמבואר בבבא מציעא פ"ק לחד לישנא אפילו היכא דהשליח לא היה בגדר דאי בעי עביד אי בעי לא עביד אמרינן אין שליח לדבר עבירה. וטעם הדבר, כי בדיני אדם העונש הוא רפואה ותיקון על העון וכל רפואה כפי חולי הנמשך מעון מיתת בית דין או מלקות וכדומה, ולכן אם יאמר אדם לחבירו לך ושבר רגליך אף אם בזרוע כחו יכריחו על כך מ"מ המשלח רגלו שלם ואין צריך רפואה והשליח רגלו שבור וצריך רפואה, ולכן בדיני אדם אין נענש רק השליח, משא"כ בדיני שמים שהם קיבלו פגם מעשה זו ועם זאת יענישו שניהם כי מבין שניהם יצא הנזק. ואולם ה' בעצמו ית"ש שאם יחטא אדם מה יפעל לו ומה שקלקל זה במעשיו בידו לתקנם בלי שום עונש רק העונש על הבחירה לבדו שבחר ברע, ממילא השליח כיון שהוא אנוס מהמשלח שידו תקיפה עליו אף שעכ"פ קלקל עצמו ושורשו ומדרגתו הנה ה' יתקן הקלקול ההוא והעונש אין עליו כיון שהוא לא היה לו בחירה הרעה, אבל המשלח אף שלא קלקל כלום מ"מ יקבל עונש על הבחירה וק"ל.
<b>ובזה</b> מתורץ ענין פרעה ומצרים שצוה כל הבן הילוד היאורה תשליכוהו, והוא לא עשה מאומה רק שלח שלוחים, וגם צוה להמצרים שהם לא יעשו בעצמם רק היתה הגזירה שישראל עצמם ישליכו הבן הילוד, ועשה זאת בכוונה כדי שיחול העונש עליהם ולא עליו ועל עמו מטעם אין שליח לדבר עבירה ואף שיד גזירתו תקיפה עליהם מ"מ בדיני אדם אין חייב רק השליח, ואם כן למה נטבעו אח"כ בים וקיבלו כל המכות הלא באמת המשלח פטור והשליח חייב. ובאמת מצינו כן במדרש שטען עוזא שר שלהם כלום הטביעו בני מבניך כו' וכפשוטו תמוה איך אמר דבר שהוא שקר ידוע שהרי באמת הטביעו, אלא הכוונה להנ"ל, כלום הטביעו 'בני' דייקא, והלא הם עצמם עשו זאת ואין שליח לדבר עבירה ועיין בדרוש לשה"ג תק"נ, ובאמת היא קושיא אלימתא שהרי כל דרכיו משפט, אלא לפי שגאולת מצרים היה ע"י הש"י לבדו אני ולא מלאך כידוע ובדיני ית"ש אין חייב רק המשלח לפי שהעונש מאתו ואינו על הפגם רק על הבחירה וכאמור.
<b>ובזה</b> יבוארו פסוקי פרשתן אמר וישמע יתרו את כו' שעשה להם כל הטובות, אף שמצד הדין היה ראוי העונש לחול עליהם ולא על מצרים, והטעם כי הוציא ה' דייקא כו' ובדינו העונש רק למשלח, ולז"א רז"ל מה שמועה שמע קריעת ים סוף ומלחמת עמלק כי בקריעת ים סוף היה הקטרוג הנ"ל שהעונש לשליח וכנ"ל, וכן מלחמת עמלק היה ע"י קטרוג זה שמצאו המקטרגים, והכל לא הועיל, עבור שיציאת מצרים היה ע"י הקב"ה בעצמו ומזה היה ליתרו מופת חותך כי הוא סבה ראשונה אשר אין לו סבה ומטעם זה אין פגם נוגע לו ית"ש ואינו מעניש רק על הבחירה ולכן העונש על המשלח לבד ועי"ז בא מיד.
<b>ולז"א</b> ויספר משה לחותנו את כל אשר עשה ה' לפרעה ולמצרים על אודות ישראל, ירצה, על אודות העון שעשו ישראל העניש לפרעה ולמצרים, וגם סיפר לו את כל התלאה אשר מצאתם בדרך, פירש"י קריעת ים סוף ומלחמת עמלק, ר"ל סיפר לו שבאמת מצאם תלאה ע"י קטרוג זה שהעונש מגיע לשליח לבד בדיני אדם או עכ"פ לשניהם בדין שמים ויצילם 'ה'' דייקא, שדין שלו שהעונש רק למשלח כאמור.
<b>ויאמר</b> יתרו ברוך ה' אשר הציל אתכם מיד מצרים וגם ומיד פרעה אשר פרעה זה הציל את העם מתחת יד מצרים, ר"ל שהוא צוה שלא יגעו מצרים בישראל רק ישגיחו שישראל עצמם יעשו זאת בכוונה זו שיגיע העונש עליהם ואף על פי כן הצילם ה' והטיל העונש על המשלח, עתה ידעתי כי גדול ה' מכל האלהים שהוא סבה ראשונה, ואמר הוכחתו על זה כי בדבר אשר זדו עליהם, משמעו שנענשו מצרים מדה כנגד מדה, ואין זה מובן, כי איך יורה זה על ענין המבוקש היותו גדול מכל אלהים, לכן בא התרגום לבאר פירוש אחר שלא כפשט משמעות הלשון אלא ארי כפתגמא דחשיבי למידן ית ישראל, ר"ל במעשים אלו אשר עלה במחשבת מצרים שית"ש ידין ויעניש את ישראל עליהם, ביה דנינון, שנענשו הם, מזה מוכח שהוא ית"ש סבה ראשונה.
<b>וזה</b> שכתב רש"י ז"ל בדבר אשר זדו עליהם, והוקשה לו כנ"ל איך יש מזה הוכחה על האמור, לכן כתב כתרגומו, ר"ל שסותר את העברי במים דמו לאבדם, ר"ל שהמצריים חשבו שהשי"ת יאבד לישראל במים שידונם על השלכת הבנים ליאור והם נאבדו במים שהעונש על המשלח ומזה הוא הראיה. ולפי שכתב רש"י ז"ל תיבת כתרגומו שהכוונה שמשמעות פשט הכתוב אינו כך ובל יקשה מדוע לא נפרש כך גם במשמעות הכתוב, לכן סיים רש"י זדו הרשיעו כמו כאשר יזיד איש, ור"ל שנענשו מדה כנגד מדה ולפ"ז אין ביאור להוכחת יתרו, לכן צריכין לפרש כתרגומו וסותר משמעות העברי ודו"ק. ועיין עוד בביאר פסוקים אלו בדרוש לפ' בלק תקס"ו.
<b>ויאמר</b> מה הדבר הזה אשר אתה עושה לעם מדוע אתה יושב לבדך וכל העם נצב עליך מן בקר עד ערב ויאמר משה לחותנו כי יהיה להם דבר בא אלי כו'. דקדקו המפרשים באמרו בא אלי ולא אמר באים אלי. ובדרך הלציי אמרתי כי נתטפשו בעו"ה המון העם ולא יאמינו בהדיין שידין דין אמת כפי התורה ולא יטה ימין ושמאל אפילו בעד כל הון, וחושבים בדעתם שהדיין כאשר חפץ עשה יעשה, ובראותם שהדיין אינו מקבל שוחד עדיין הם חושבים שהדיין יחנן וירחם את אשר ירחם ומי שיעלה רחמיו בלב הדיין זוכה בדין או מי שהוא בעל דברים למען תפוס את הדיין בלבו עליו ירחם. ולזאת ככה הם עושים, כששני אנשים צריכין להתדיין מקדים א' מהן ובא לדיין לבדו ורוצה לספר לו כל המאורע בכדי להטעים דבריו אליו ולהעלות רחמים בלבו עליו, אך יודע הוא שאין הדיין רוצה לשמוע טענת בעל דין א' בלי חבירו לזאת יושב אצל הדיין כל היום ומסבבו בסיפורים ודברים ומבטלו מעבודתו ולימודו ומסבב עד שהגיע לצרתו ומספר המעשה לפניו מבלי משים הדיין אל לבו כלל שזה רוצה להתדיין עמו ואח"כ בערב בא לביתו ובבוקר הוא שב אל הדיין שנית ומספר לו צרתו ומגיד לו אמת יודע אני כי אי אפשר לך שתעזור לי בזה אך דאגה בלב איש ישיחנה לאחרים ואותך ראיתי צדיק לפני מכל אנשי עירי לפניך אשיחה מר נפשי וככה עושה כמה ימים לישב כל היום אצל הדיין להרבות דבריו אליו.
<b>ויהי</b> כי ארכו לו הימים וישקף השוטה ההוא בפניו של הדיין ונדמה לו שכבר נתמלא הדיין רחמים עליו אח"כ בא אליו ואמר לו אדוני דע לך שבני אדם מפתים אותי שאתבענו לדין לפניך כי צדיק אתה ולא תשא פני כל כופר ודאי תעשה לי משפט, והגם שלא אתבענו מיד מ"מ אחר איזה זמן לכשאפנה אתבענו לדין לפניך ואין הדור יתום שאתה שרוי בתוכו ובידך מקל ורצועה להציל עשוק למה לי לוותר לרשע כזה.
<b>וכשמוע</b> הדיין דבר זה מר לבו בקרבו איך זה סידר טענותיו לפניו הרי פסול ליה לדיניה, ואמנם יודע כאשר לא יזדקק לדינם ילך זה במקום אשר לא כדת כי לא יבוש בזה כי ימצא מענה שהוכרח לזה לפי שהדיין הקבוע לא רצה להזדקק לו ולכן אי אפשר להדיין לומר אליו פסילנא לך לדינא, ואף על פי כן רצונו שלא יבואו כלל לדין, ומהו עושה מתחיל לטעון עמו ואמר לו וותר נגדו כי גם לפי דבריך בסיפור המעשה שספרת לי יש ג"כ לשכנגדך זכות כך וכך ומי יודע עוד מה יטעון הוא ומיד מתחיל זה לפלפל עם הדיין לסתור הזכותים שאמר ואומר לו מה שאמר אדוני מי יודע מה יטעון הוא דע אדוני שאי אפשר בעולם שיכחשני אפילו דיבור א' ואם יכחיש ודאי הוא פושע ישראל ופסול לעדות ושבועה והדיין שותק ומה לו לעשות ונדמה בעיני הסכל ההוא שכבר הדיין הוא שלו ומיד הולך לבעל דינו ואומר לו נרד לדין.
<b>אכן</b> הבעל דין הוא ג"כ סכל כמוהו ואומר איך ארד לדין ופני הדיין לא פללתי ומתחיל להשמט מהתובעו לומר אין פנאי עתה ואחת שאלתי תמתין לי ימים אחדים עד אקח מועד ודאי לא אברח מדין תורתנו הקדושה ואומר בלבו ביני ביני אקנה לי הדיין שיתמלא רחמים עלי, ומיד הולך הוא אל הדיין ומתחיל לסבבו בסיפורים, אכן הדיין בראותו משכים לפתחו יודע הוא על מה רץ אליו ואומר בלבו למה יטריחני זה בסיבובים כמה ימים קודם שיספר לי ויבטלני מלימודי ומיד אומר לו הדיין ודאי באת אודות התביעה שיש לפלוני עליך וזה משיבו ידע אדוני מזה כבר דע לך אדוני שהוא פושע ישראל ועשה לי כרשע ואני היה בלבי לתבעו וקדם הוא ותבעני ואם ירצה אדוני אספר לו גופא דעובדא והדיין חושב כיון שכבר הטעים לי התובע טענתו מותר לי לשמוע גם את זה ויאמר לו ספרה נא לי ויספר לו.
<b>ואמנם</b> הדיין חפץ שלא ידונו כלל, ומתחיל לטעון עם זה הנתבע ואומר לו אפילו לפי דבריך יש לך חוב כך וכך ומכל שכן כשיספר הוא ודאי יהיה לך חובה יותר ויותר לזאת טוב שתתפשרו יחד ומתחיל זה לטעון עמו ולחנפו בדברים וכך עושה כמה ימים, ובהגיע יום מועד באים שניהם לדין והדיין אינו יכול להסתלק מהם פן ילכו באלמות אשר לא כדין תורה, וטוענים שניהם לפניו והוא שומע ופוסק דינם כפי התורה ולא יבינו פתאים אלו כי אם מתחלה היו באים שניהם יחד לפניו היה פוסקו ג"כ כך והיה קץ למשפט ההוא בשעה א' ולרוב פתיותם אותו המשפט יומשך חודש או חדשים והטריחו הדיין בדברים בטלים ובטלוהו מלימודו ועבור פתיות הזה של ההמון אין לדיין מנוחה כל ימיו אפילו רגע כי משפט ועסק אשר די לגומרו בשעה אחת יומשך כל כך זמן ארוך.
<b>ואמרתי</b> בזה להלציי, ששאל מדוע אתה יושב לבדך וכל העם נצב עליך מן בוקר עד ערב, ר"ל מדוע אין לך מנוחה כל היום כולו הלא ידעתיך בקי בכל התורה ומה שיטענו הבעלי דין תגיד להם משפטם ואם כן מה זה הטורח כל כך, ובשלמא אם ישבו דיינים עמך הייתי חושב כי טורח הזה בהטעימך דבר המשפט להדיינים שאינם מבינים מיד מה אתה אומר, משא"כ כיון שאתה יושב לבדך מדוע נצב העם עליך כל היום.
<b>והשיב</b> לחותנו, באמת אילו היו באים מיד למשפט שני הבעלי דין לא היה להם טורח זה, אבל מה אגיד לך שככה נוהגים כי יבוא אלי העם, ר"ל כשתראה שבאים אלי כל העם יחד הוא רק לדרוש אלהים לשמוע הדרשה מאתי, משא"כ כי יהיה להם דבר היינו דיני ממונות (כשארז"ל סוטה ב:) ילפינן דבר דבר ממון בא אלי אין בא רק בעל דין אחד, ואח"כ חבירו, ושפטתי בין איש ובין רעהו, ר"ל שאני מוכרח להגיד דבר המשפט והודעתי להם את חוקי כו', ר"ל שאני מוכרח לפלפל ולטעון עם כל אחד ואחד והיינו בין איש ובין רעהו ולא אמר ושפטתי ביניהם כי ר"ל שמוכרח לפלפל במשפט עם איש לבד ועם רעהו לבד או בין איש ובין רעהו ר"ל ביני לביני בין ביאת האיש ובין ביאת רעהו מוכרח אני לאשתעי בדינא עמהם עם כל אחד ואחד לבדו טרם בואם גם יחד לדין, כ"ז אמרתי בהלציי.
<b>אמנם,</b> לבאר עוד מה שיש לדקדק באומרו מה הדבר הזה אשר אתה עושה לעם הוא מיותר ומחוסר הבנה. גם אומרו נצב, ולא אמר עומד עליך כרישא דקרא ויעמוד העם על משה כו'. גם מן בוקר עד ערב, הוה ליה למימר בקצרה כל היום. וביארתי פסוקי תהילים (תהילים פב, א) אלהים נצב בעדת אל כו' עד מתי תשפטו עול כו'. ויש לדקדק, מאחר שמדבר בשופטי עול ודאי אין השכינה עמהם ואיך התחיל אלהים נצב כו'. גם איך אמר לכלל ישראל עד מתי תשפטו עול, חס ושלום לומר כן. ופני רשעים תשאו סלה, יש לדקדק, אטו לצדיקים מותר לישא פנים. שפטו דל ויתום עני ורש הצדיקו, תמוה, שהוא היפך התורה ודל לא תהדר כו', ותו וכי אין מצווין לשפוט רק דל ויתום ולא עשיר, וכפל ענין במלת שונות. וקצת מה שאכתוב ראיתי בספר א' רק הרחבתי בו ביאור להמשיך כל הפסוקים, דארז"ל (כתובות ק"ה:) שאמר רבא דמעיקרא כשנתקבל לראש היה סבור פלגא רחמין לי ופלגא סניין לי כי הזוכה יאהבני וכיון שראה שהזוכה הוא פעם אחרת חייב אמר או כולהו רחמין לי או כולהו סניין לי, וצריך ביאור לאיזה ענין סיפר רבא זאת.
<b>ונראה</b> לי שבא ללמד דעת את העם היושבים על מדין איך יתנהגו, כי שנאת תלמידי חכמים נמשך מדיני ממונות, משרבו הנגידים השוטים ויהירים וחושבים שהדיין רשאי לפסוק כאשר יחפוץ ולא ידעו ולא יבינו שהתורה ניתנה בקולות וברקים וכל דין ומשפט מדיני ממונות משפטו חרוץ בתורה ולעולם יראה הדיין גיהנם פתוחה כו' (יבמות ק"ט:) ואיך יפסוק ההיפך מהתורה, זהו דבר שאי אפשר, ופתאים סוברים שהעולם הפקר הוא ואין דיני ממונות מן השמים רק כל דיני ממונות הוא שודא דדייני, לכן הפתי הנגיד בבואו לדין לובש בגדים מפוארים ומסלסל בשערו ומקשט עצמו ומסדר מענה לשונו שיהא מערכי לבו שגורים בפיו כאשר ידבר אחד מהחכמים ואומר בלבו אך לי יאתה שיעשו דברי פרי בעיני הדיין ולי ודאי יזכה בדין כי חכם נגיד אנכי ודברי טובים ונכוחים ואין כבודי כלל שאצא חייב מהדין, וגם הנגיד הפתי בעל דין השני ג"כ לובש כמוהו וכולא חדא גזירה ואמר בלבו היפך מהקצה אל הקצה כי ודאי אותו יזכה הדיין.
<b>ואם</b> תשאל איך טועים הם שע"י כבודם יזכו בדין ואיך אין רואים כל אחד שגם חבירו לבוש ומסורבל כמוהו ומסולסלים שערותיו תלתלים כמוהו. התירוץ על זה כי באמת שניהם פניהם רעים וחטאים ויענה בפניהם כחשיהם והסכלות חופף על פניהם עד שכל רואיהם יקוץ בם וירחק מהם ד' אמות שלהם בעת בואם לדין, ולו הסתכלו שניהם במראות הצובאות שיראו פני עצמם היו בושים לילך לפני הדיין מרוע מיאוס פניהם, רק כל אחד אין רואה פני עצמו וסובר היותו מהודר מן המהודרין אבל פני חבירו ונגעו רואה כל אחד ואחד לכן כל אחד חושב לי ודאי המשפט ואני הוא הזוכה.
<b>ואמנם</b> הדיין הלא הוא רואה פני שניהם ונגעם, וכאשר צוה התנא (אבות א, ח) שבעמדם לפני הדיין יהיו בעיניו כרשעים, לכן שומע טענת שניהם בשוה ופוסק דינם ע"פ התורה, ומיד זה שיוצא חייב מתמלא כעס על הדיין ואומר בלבו אין זאת כי אם נושא פנים לכשנגדי שהוא נגיד וכמה סכל זה הדיין איך זה השוטה שכנגדי הוטב בעיניו עד שנשא פניו ואין דיין זה מבין כלל על טפשות זה שכנגדי ולאיש חכם כמוני לא נשא פנים ודאי זה הדיין סכל הוא לא היה מעולם בין אנשים כי יושב תמיד על הספר אין בו דיעה איך לדבר עם אנשים ואיך להתנהג עמהם, וימלא הנגיד ההוא חימה ויבא אל ביתו ויספר לאשתו ולכל אוהביו ודנין דיני נפשות להדיין ההוא בשקריהם ובפחזותם ואלולי ה' עוזרו להדיין היה נופל ברשת זו טמנו ח"ו.
<b>ואמנם</b> אין רע עלי המעשה אשר זה הנגיד הפתי שיצא חייב נתמלא חימה, אך שגם שוטה השני שיצא זכאי ג"כ נתמלא חימה וכמעט יותר מהשני, כי אומר בלבו ודאי יותר זכות מגיע לי כי הדין עמי ואיש טוב אנכי, ובפרט כי איש חכם ונגיד אנכי ודאי שהדיין עצמו זיכני בדיני ומה שלא דן לי כל הזכות אין זאת רק שנשא פנים לכשנגדי ואלו היה הדיין חכם היה רואה טפשות זה שכנגדי לבלתי נשוא לו פנים כלל ואז הייתי זוכה הרבה, ונתמלא חימה יותר משוטה החייב, ויתאפק גם הוא ויבא אל ביתו ויספר לכל אוהביו ולזרש אשתו וגם הם דנין את הדיין בדיני נפשות ואוי לדור ששפטו את שופטיהם, וכשמוע הדיין ששניהם שנאוהו אומר בלבו מסתמא דנתי אמת לאמתו מאחר ששניהם חולקין על הדין.
<b>אמת</b> ח"ו לא על כלל ישראל אני אומר, חלילה לי מה' כי זרע קודש ברוכי ה' המה ועליהם העולם עומד, ובאמת שני אנשים דלים בעמדם לדין מקבלים דין תורה באהבה ויודעים כי תורה צוה לנו משה מורשה ואין לנטות ימין ושמאל כי האנשים הדלים בדורותינו אלה הם זרע אברהם יצחק ויעקב, רק עם קצת עשירי עם אני אדבר (ועיין ברעיא מהימנא בכמה מקומות והשתיקה יפה) בושו והכלמו מדרכיכם איך אתם הבעלי דינים שניכם חושדים להדיין לזה נדמה שנשא פנים לחבירו ולזה נדמה ההיפוך ואיך אפשר שישא פנים לשני הפכים ולמה לא תשימו אל לבכם לא דעת ולא תבונה שהדיין העוסק תמיד בתורת ה' לא יטה מהתורה ימין ושמאל.
<b>ואליכם</b> אישים אקרא, מנעו עצמכם מהדין בהיותכם יושבים בין אנשים כאלה ולא יחללו העשירים הפתאים האלה את השם, וכי תאמר הלא המשפט הוא אחד מעמודי העולם ואם נמנע מזה בטל עמוד א' מהעולם, העצה היעוצה לשפוט בין שני בעלי דין דלים וחלושים אשר ביניהם תצדקו בדינכם, אבל העשירים האלה איש אשר אלה לו מוטב ילך אל מקום אשר לבו חפץ ולא תהיו אתם הדיינים לזרא בעיניהם יען מאסו דבר ה' וחכמת מה להם.
<b>ואחשוב</b> שאל הדיינים דיבר דוד המלך ע"ה אלהים נצב כו', כי באמת שלום על דייני ישראל ואלהים נצב ביניהם ושמים יראת ה' נגד פניהם לבלתי נטות מהתורה ימין ושמאל. ואליכם אקרא, עד מתי תשפטו עול, ר"ל עד מתי תהיו לחשד בעיני הפתאים שאתם שופטים עול, ויותר סכלות מזה שאתם נחשדים ופני רשעים דייקא לשון רבים, ר"ל שני הבעלי דין, ונקראים רשעים ע"ד יהיו בעיניך כרשעים תשאו סלה, שאתם נחשדים משניהם שכל אחד חושד שנשא פנים להשני וכאמור, לכן טוב שלא תזדקקו למשפט כלל. וכי תאמר איך נבטל עמוד המשפט זאת העצה, שפטו דל ויתום, ר"ל כשהבעל דין אחד דל וא' יתום או עני ורש בין ב' עניים אותם תשפטו, ואז 'הצדיקו' שתצדקו בדינכם בעיני הבעל דין וק"ל. ולזה אמר רבא, שמתחילה היה סבור שעכ"פ הזוכה בדין לא יתמלא חימה ואחרי זה ראה שגם הזוכה נתמלא חימה וכאמור.
<b>ואמנם</b> הפתאים האלה בנפשותם חטאו והחטיאו, כי דלת העם וגם עשירים אשר יראת ה' על פניהם לא יעלה בלבם להשטים את הדיין או לחושדו, וכמארז"ל (פסחים כ"ב:) את ה' אלהיך תירא לרבות תלמידי חכמים, והם יראים מהדיין מלהמרות דבריו או לחושדו ומקבלים משפטו באהבה ואמונה. אך כאשר יזדמן, יבואו לדין מהפתאים האלה ויתחילו לדבר אל הדיין תועה ויניאו את לב יתר העם אפילו היראים שבעם ויפסחו על שני הסעיפים, למי יאמינו, אם לזה התלמיד חכם הדיין, אם לאלה הפתאים, והם הם המחטיאים את הרבים בשקריהם ופחזותם על כן תפוג תורה ויוצא משפט מעוקל לזאת יתהפך ללענה משפט ואפילו העצה האמורה לשפוט עני ורש נשבתה על ידיהם כי יניאון את לב העם הדלים שיהרהרו גם כן אחרי הדיין.
<b>ואמנם</b> זאת עצה היעוצה להתלמיד חכם כאשר ירצה להחזיר עמוד המשפט, יעשה גדר לעצמו לא יבא לפניו שום בעל דין זולת בהיות ריב בין שני אנשים יבואו לסופר יכתוב טענותיהם על הספר ובדיו ולא יפרוט שם הבעל דין רק יכתוב ראובן טוען כך ושמעון טוען כך וכך ויביאו הספר ההוא לפני הדיין והוא יפסוק הדין מבלי ידע מי הם הבעלי דין ויקוב רק הדין כמו הדין שבש"ע בין ראובן ובין שמעון אשר הם אחים וריעים מעולם לא נתדיינו ואין מי שיחשוד את הפוסק ההוא. כן יהיו דברי הדיין כפוסק רק בין ב' אנשים אחים וריעים כראובן ושמעון אשר אינם מתדיינים כלל ואינו רק כמודיע משפט אלהים אשר שפט בתורתו ואז שוב לא יהיה נחשד מן שום אדם ולא יפול עליו שנאה ומחלוקת כלל. זאת העצה היעוצה לכל איש חכם לב ברצותו לישב על המשפט.
<b>ועם</b> זה יתבארו הפסוקים הנ"ל. ידוע כי נצב הוא לשון מחלוקת, כמו נצב לריב ה' (ישעיה ג, יג), וכן דתן ואבירם יצאו נצבים, שפירושו בקומה זקופה לחלוק על משה, ונראה שמסתמא גם בימי משה רבינו ע"ה לא נמנע היות אנשים חטאים, ובפרט כי ערב רב עלה אתם ובעמדם לדין לפני משה חשדוהו וחלקו עליו, ומזה יש חשש שיניאו גם לב האנשים הכשרים וכאמור. ולזה ראה יתרו שיש חולקים על משה רבינו ע"ה ושאלו מה הדבר הזה אשר אתה עושה לעם, ר"ל תמיהני איזה רעה עשית לעם הלא אינך בעל מקח וממכר לא נשית ולא נשו בך ואם כן מדוע אתה יושב לבדך על המשפט (או ר"ל לבדך מובדל ושנאוי) והסוף יהיה כל העם נצב עליך שיהיו כולם בעלי מחלוקתך וכמאמר רבא כולהו סניין לי, ושמא תאמר שאף שאנשים חטאים יחלוקו עליך מ"מ הכשרים לא יחלוקו, לא כן, אלא כולם נצבים עליך מן בקר עד ערב, כמשארז"ל (בראשית רבה ג, ח) ויהי ערב אלו מעשיהם של רשעים ויהי בקר אלו מעשיהן של צדיקים, וזהו מן בקר עד ערב, ר"ל כולם בכלל בין הכשרים בין הפחותים, ויאמר משה לחותנו כו' כבר נתתי לי עצה על זה וכך אני מתנהג כי יבא אלי העם אינו אלא לדרוש כו' לשאול בשאר דיני התורה אכן כי יהיה להם דבר היינו דיני ממונות בא אלי הדבר לבד בכתב ולא הבעל דין אז ושפטתי בין איש ובין רעהו שאינני חותך הדין רק בין ראובן ושמעון אנשים אחים וריעים ואין ענין פסקי רק בדרך והודעתי להם את חוקי האלהים ואת תורתיו וכאמור. והש"י ישים אהבה ושלום וריעות עלינו ועל כל ישראל אמן כן יהי רצון.

Section 2

<b>תקסב</b>
<b>כה</b> תאמר לבית יעקב ותגד לבני ישראל. ופירש רש"י לנשים ועמי הארץ בלשון רכה להודיען שכר מצות ולא העונש ולתלמידי חכמים יגיד דברים הקשין כגידין, אתם ראיתם כו' ועתה אם שמוע תשמעו כו' כי לי כל הארץ, (קשה מה זה נתינת טעם), אלה הדברים אשר תדבר אל בני ישראל, קשה דבתחלה קאמר להגיד לתלמידי חכמים דברים קשים כו' ובאמת כל נוסח זה אינו רק דברים רכים, ויותר מזה קשה, דסיים אלה הדברים דמשמע דברי תוכחה וגם אמר אל בני ישראל משמע דדברים אלו קשים ובאמת הם רכים.
<b>ונראה</b> לי בהקדם משארז"ל במס' שבת (דף פ"ח.) מכאן מודעה רבא לאורייתא, והקשו הא נגד מלך אין שייך טענת אונס ומודעה דהא קי"ל דינא דמלכותא דינא. ותירצו דזה לא נאמר רק במלך שגזר על כל מדינותיו שיש לו, אז הוי שפיר דינא דמלכותא, אבל אם אינו גוזר רק על מדינה א' ולא על שאר מקומות ממשלתו לא אמרינן דינא דמלכותא דינא, ממילא הקב"ה שכל האומות שלו ולא נתן תורה רק לישראל שייך טענת מודעא. אמנם נראה לי דיש לומר לבטל טענת המודעה מהא דקיימא לן (חו"מ סי' ר"ה סעי' א) תלוהו וזבין זביניה זבינא מטעם דאגב אונסא וזוזי גמר ומקני, ואיתא בתשובות רמ"א דאפילו בתלוהו ויהיב היכא דקיבל איזה טובה אז ממנו הוה ליה כתלוהו וזבין דגמר ומקני.
<b>והשתא</b> ניחא הכל, שצוה הש"י למשה שיאמר לישראל לשון זה אשר עמי הארץ שלא יבינו רק פשטות הדברים יהיו בעיניהם דברים רכים ומתוקים, משא"כ תלמידי חכמים שיבינו עומק הדברים יבינו מהם שיש עונשים בתורה. והיינו שהודיעם לבל יסמכו לומר שהם פטורים מעונש בעברם על התורה ע"י טענת מודעא. לז"א אתם ראיתם כו', שקבלתם טובה ממני עכשיו ממילא ועתה דוקא אם שמוע כו' ואז והייתם לי סגולה, משא"כ להיפוך מגיע עונש דליכא טענת מודעא, ואם תקשה לכם למה אני צריך לטעם זה הא בלאו הכי דינא דמלכותא דינא, לז"א שהוצרכתי להקדים לכם טעם זה כי לי כל הארץ ורק ואתם תהיו לי כו' ואם כן לא אמרינן דינא דמלכותא דינא לכן לבל תאמרו בדעתכם ליפטר מעונש מטעם מודעא לכן הקדמתי לכם טעם זה.
<b>ממילא,</b> התלמידי חכמים הבינו מזה דברים קשים כגידים, שמגיע עונש בעברם על התורה, משא"כ עמי הארץ לא הבינו רק פשטות הדברים והיו דברים רכים. וזה כוונת הפסוק כה (פירש"י בלשון זה ובסדר זה) תאמר לבית יעקב ותגד לבני ישראל, ר"ל שלשון זה וסדר זה יהיה נכלל בו אמירה לעם הארץ והגדה לתלמיד חכם, ומהו הלשון אתם ראיתם כו' שמובן מפשוטו דברים רכים ומסיים אלה, ר"ל לשון זה עצמו שהוא רך יש בו ג"כ הדברים אשר תדבר אל בני ישראל והבן. ועמ"ש בפ' ואתחנן בפסוק כי ישאלך בנך מחר כו' ע"ש, ובפרשת שמות ענין אחר בביאור פסוקים אלו.
<b>ובמה</b> שהקדים תחלה אמירה ואח"כ הגדה, נראה לי בדרך משל המלך שרוצה ליקח לעצמו משרת שישרתהו תמיד הנה יש בו חסרונות רבים. הא' שאם פעם א' יפגע מעט בכבוד המלך יכוהו מכות אכזריות ואם יפגע יותר מחייב את ראשו למלך כענין שר האופים אצל פרעה ע"י זבוב. וחוץ לזה, אף אם יהיה זריז וזהיר בעסקיו תמיד לבלתי יפגע בכבודו, מ"מ יש בו חסרון גדול, שבכל עת ורגע שורה עליו פחד ואימת המלך ודאגה אולי פוגם בכבוד המלך ובכל דיבוריו ועשיותיו מפחד ודואג אולי אין זה רצון המלך ואין לו רגע שיהא בן חורין מפחד ואימה.
<b>אולם</b> המשרת הזה שמרוצה להיות אצל המלך, אף על פי שיש בעבדות זו כל החסרונות הללו אין זה כי אם מחמת שהמעלות אשר בעבדות זה הוא יותר מהחסרונות. הא' שהוא תמיד אצל המלך ובביתו ויודע כל אשר נעשה ואשר נגזר על מדינה ומדינה ועם ועם. שנית, שאוכל משלחן המלך וזהו כבוד גדול. ג' כמשארז"ל (ספרי דברים א, ז) הדבק לשחוור וישתחוו לך כי כל איש אשר הוא קרוב למלכות הכל יראים ממנו. ועל כולם שכאשר ישלמו ידי עבודתו ויגיע הזמן שישוב אל משפחתו גדול ורב יהיה שכרו כיד המלך לפי עבודתו, ומחמת כל הכבוד והמעלות הללו אינו חושש להחסרונות ומקבל על עצמו להיות זהיר מאד בכבוד המלך לבלתי יגיע לו עונש, ועם פחדו ואימתו מהמלך אינו חושש ואמר כך ראוי והגון וכמאמר החכם שכל מי שהוא יותר עבד הוא יותר בן חורין וכאשר אנו רואים כי העובדי אדמה שאין עליהם עבדות המלך כלל רק נותנים להמלך כרגא המגיע מהם ולא יותר אינם בשום מעלה וחשיבות, משא"כ הבעל מלחמה שיש עליו עבדות המלך ונשא כלי זיינו ונלחם מלחמת המלך הוא יותר חשוב מהם, ושרי עשרות אשר בהם הם יותר חשובים מפני שהעבדות שלהם יותר כי מה שא' מהם צריך לפקח על עסקיו צריך זה לפקח ככה עשרה פעמים לפי שמשגיח על העשרה, והשר מאה חשוב יותר מפני שעבדותו יותר וכן שר האלף וכן כולם, והמלך שהוא חשוב מכולם לפי שיש עליו עבדות יותר שהוא דואג דאגת כל מדינותיו ולשמרן מאויב ולעשות משפטם והצטרכותם וכפירש"י עבדות אני נותן לכם.
<b>ואמנם,</b> אף על פי שהדבר כך מ"מ לא יצויר שבעת אשר מדבר המלך עם זה האיש שיהא אצלו יאמר לו אני רוצה לשכרך שתשרתני ועל אופן זה אני שוכרך שאם תפגום בכבודי אצוה להכותך ואם תפגום יותר יתלוך וצריך אתה לידאג וליפחד תמיד בכל רגע. זה ודאי אינו. אלא דרך ארץ כך הוא שאומר לו אני שוכרך ותהיה קרוב אלי ומשולחני תאכל ושכר הרבה אתן לך וכשמעו דברים כאלה מיד מתרצה ואחר כמה ימים כשרואה המעלות המגיעות לו מעבדות המלך אזי אומרים לו אף על פי שאתה רואה שהמלך מסביר לך פנים מ"מ הזהר והזהר לבלתי פוגע בכבודו כי כך וכך עונש יגיע לך ואל תזוז לבך ומחשבתך מאימת המלך.
<b>הנמשל,</b> כשהש"י בחר בעם ישראל לשרתו וליתן להם תורתו, הנה יש בה מלקות מיתה בידי שמים כרת מיתת בית דין לעובר על המצות, וחוץ לזה הנה הפחד והאימה בכל עת ובכל רגע אי אפשר לאיש יהודי שיהיה רגע בן חורין רגע כמימרא וכדברי הש"ע (סי א', א') יקיים שויתי ה' כו' שהקב"ה עומד עליו ורואה במעשיו, וחיוב האיש הישראלי קודם שרוצה לעשות עשיה או לדבר דבר או לחשוב מחשבתו תפול עליו אימה ופחד אולי אין בזה רצון מהקב"ה ויפשפש אם יש בו צד מצוה יעשהו ואם לאו לא יעשהו כי כבר כ' בחובת הלבבות (שער עבודת אלהים פ"ד) שאין דבר הרשות בעולם אלא או מצוה או עבירה, ולכן שום עשיה אל יעשה איש יהודי ולא דיבור ומחשבה עד שיחקרהו בשכלו תחלה אם הוא מצוה אז יוציאו לפועל ואז הוי כל מעשיו לשם שמים והמצות שעושה חשובים הם, משא"כ האיש העושה ומדבר ומחשב מן הבא בידו אם מצוה אם עבירה אזי גם מצותיו אינם מצות דהא ודאי אין עושה זאת מצד יראת ה' דהא חזינן שבהזדמן לידו עבירה עושה ג"כ. ומאחר שמצותו אינה מצוה אם כן הוי עבירה כדברי חובת הלבבות הנ"ל שלא נמצא כלל בעולם דבר ממוצע בין מצוה לעבירה.
<b>ובזה</b> רמזתי בדרך רמז ויקח מן הבא בידו מנחה לעשו. והענין הוא, כי כל מה שהאדם עושה ומדבר ומחשב הם הכל מתנה ומנחה או להקב"ה כענין מנחה על מחבת או להס"א, וכאשר אמרתי במשל המלך שיש לו מלחמה עם האויב ואין שם במדינתו נמצא שום כלי זיין וגם לא במדינת האויב ויש מדינה אחרת שיש בה הרבה כלי זיין ומשם לוקחים שניהם וחשש המלך על ב' דברים, א' שלפעמים בעת הצורך אין מובא לידו כלי זיין מהמדינה. עוד זאת אין טוב בעיני המלך אשר כמו שהוא לוקח כלי זיין מאותה המדינה גם האויב לוקח משם כלי זיין. לכן מה עשה, שלח לאותה מדינה את בנו עם כמה אלפים אנשי חיל שישבו שם באותה מדינה וישלח לו משם כלי זיין קמא קמא דמטא לידיה כדי שבכל עת יהא מוכן לו וגם לא יניח להאויב לבא שמה ליקח כלי זיין, וכן עשה בנו ונכבשה המלחמה וחזר לאביו בכבוד גדול. לימים קם עוד מלחמה ושלח את בנו אחר לשם ולא עשה כלל ציווי של אביו רק אכל ושתה ולא זו בלבד שהניח האויב לבא שם אלא הוא עצמו נתן להם כל כלי זיין שהיה שם.
<b>והנמשל</b> הוא מלחמת היצר הרע, ובעולם הנשמות אין שם לא מצות ולא עבירה, רק בזה העולם המצוה היא כלי זיין של היצר טוב שעי"ז מתגבר, וכמאמרם (אבות ד, ב) שכר מצוה מצוה, ר"ל שע"י עשיית המצוה מתגבר היצר טוב עד שיש לו כח לעשות עוד מצוה, והעבירה כלי זיין של היצר הרע, והיינו שכר עבירה עבירה, ושולח הקב"ה את הנשמה מזה העולם ללקט תמיד כלי זיין הללו ומיד כשעושה מצוה באה לפני הקב"ה תיכף ואומרת פלוני בנך עשאני והוא מיד דורון ומנחה להקב"ה, וכן בהיפוך בעשיית עבירה הוא מיד דורון להס"א, והצדיק שולח להקב"ה דורונות כל ימיו ואינו מניח להיצר הרע ליקח שום כלי זיין דהיינו שאינו עושה שום עבירה, משא"כ הרשע לא די שאינו שולח להקב"ה, אדרבא, עושה בהיפוך והוא מובן. נמצא כל עניני האדם הם דורונות, ונודע שהס"א מכונה בשם עשו.
<b>ולזה</b> ירמוז ויקח מן הבא בידו, ר"ל שהאיש אשר לוקח ועושה מהבא בידו, אזי כל עשיותיו הם מנחה לעשו, אפילו המצות שיעשה וכאמור, נמצא שצריך דוקא ליפחד תדיר בכל רגע ולפקח על מה שרוצה לעשות ולדבר ולחשוב. אכן נגד זה, המעלות המגיעות מהתורה והמצות רבים הם יותר ויותר בראש שבעת שישראל קיימו התורה היו קרובים להקב"ה והיה נבואה ורוח הקודש לידע אשר נעשה ונגזר על המדינות ויושביה וגם היו ניזונין משלחן המלך בארץ ישראל והעובדי כוכבים מתמצית והיו כל העובדי כוכבים נכנעים ויראים מפנינו מפני שהיינו קרובים להקב"ה, ועל כל המעלות הללו אחר מלאת שנים לאיש הישראלי בהגיע זמנו לשוב אל אבותיו שם שכרו הרבה ש"י עולמות ושאר ריבוי שכר ותענוג ולרוב כל אלו הטובות אין נחשב כלל חששות הנ"ל כי ראוי לקבל בלבו להיות זהיר וזריז לבלי לעבור על רצון הש"י, וענין הפחד השרוי על איש ישראל בכל עת אדרבא זו תענוג ומתיקות כי מצוות עשה את ה' אלהיך תירא וכל מצוה יש בה תענוג רוחני עד אין חקר. ומ"מ בעת שבחר הש"י בישראל אין ראוי להגיד תיכף העונשים כמו שביארנו במשל. ולז"א כה תאמר תחלה ואחר שירגישו המעלות והמתיקות אז ותגד כו' כי אז לא יהיה נרגש אצלם שום חשש עונש וכדומה נגד רבוי המעלות והתענוג והנחת רוח שיש בעסק התורה וקיום מצוותיה וק"ל.

Section 3

<b>תקסה</b>
<b>כה</b> תאמר לבית יעקב כו' וישב משה את דברי העם כו' ויאמר ה' אל משה כו' בעבור ישמע העם בדברי עמך כו' ויגד משה את דברי העם אל ה'. פירש"י ז"ל שאמרו רצוננו לראות מלכנו שאינו דומה השומע מפי השליח לשומע מפי המלך, והקשו המפרשים איך רמוז זה בקרא. ותו יש לדקדק, שאמר תחלה וישב ואח"כ כתב ויגד. ותו קשה, שאמרו מפי השליח, הא מעיקרא נמי קאמר ישמע העם בדברי עמך הרי הובטחו שישמעו דיבורי ה' כשידבר למשה. ותו יש לדקדק, בדברי עמך, הוה ליה למימר בדברי אליך ויאמר ה' אל משה (פירש"י אם כן שמזקיקין לדבר עמם) לך אל העם וקדשתם כו' משה ידבר והאלהים יעננו בקול. פירש"י דקאי על יתר הדברות, כי לא שמעו מפי הגבורה רק אנכי ולא יהיה לך כו', ורצונו דהא הובטחו שישמעו מפי הקב"ה בעצמו ואם כן מה זה שאמר משה ידבר, משום הכי פירש דקאי על יתר הדברות ורז"ל אמרו בברכות (דף מ"ה.) ריש פרק שלשה שאכלו מנין שאין המתרגם רשאי להגביה קולו יותר מן הקורא שנאמר (שמות יט, יט) משה ידבר והאלהים יעננו בקול בקולו של משה, והקשו בתוס' מאי ראיה מייתי הא שם היה הקב"ה הקורא ומשה היה המתרגם יעוי"ש מה שתירצו.
<b>ונקדים</b> לבאר פסוקי שמואל א' (שמואל א ג', ד-יט) ויקרא ה' אל שמואל ויאמר הנני וירץ אל עלי ויאמר הנני כי קראת לי ויאמר לא קראתי שוב שכב. (יש לדקדק, מדוע לא אמר ה' אליו שום נבואה מיד קודם שרץ אל עלי). ויוסף ה' קרוא עוד שמואל ויקם שמואל וירץ אל עלי ויאמר הנני כי קראת לי ויאמר לא קראתי שוב שכב ושמואל טרם ידע את ה' וטרם יגלה אליו דבר ה'. זהו תירוץ על שלא ידע אשר ה' קראו, ואם כן יש לדקדק דמקום זה הפסוק היה לו להיות תחלה אחר קריאה ראשונה. עוד יש לדקדק באמרו יגלה לשון עתיד, והוה ליה למימר נגלה. ויוסף ה' קרוא שמואל בשלישית ויקם וירץ אל עלי ויאמר הנני כי קראת לי ויבן עלי כי ה' קורא לנער. יש לדקדק, דתיבת בשלישית מיותר, דלמה לא אמר בקריאה שניה בשנית. עוד יש לדקדק באומרו קורא לשון הווה, שמדבר בעבר ועתיד הוה ליה למימר קרא. תו קשה מאי טעמא לא הבין עלי תחלה כי ה' קוראו, גם תיבת לנער מיותר. גם בכללות העובדא זו יש לדקדק הרבה, דהא בכ"ד מקומות הכהנים שומרים והיו שם הרבה לוים וכהנים מדוע היה סבור דוקא שעלי קוראו.
<b>ויאמר</b> עלי אל שמואל לך שכב והיה אם יקרא אליך ואמרת דבר ה' כי שומע עבדך. יש לדקדק, למה יאמר דבר ה' כי שומע עבדך, הלא ה' ידע מעצמו ששומע וכי צורך להודיע ח"ו. תו יש לדקדק, באומרו כפעם בפעם שלא נאמר כן ביתר הקריאות ומשמע כשני פעמים, וכן מצינו שקראו עכשיו שמואל שמואל, משא"כ ביתר הקריאות, וכל זה טעמא בעי. ובסוף הענין ויקרא עלי את שמואל כו' ויאמר מה הדבר אשר דיבר אליך אל נא תכחד ממני כה יעשה לך אלהים וכה יוסיף אם תכחד ממני כו'. פירש"י כאותה קללה עצמה כו', יש לדקדק מהיכן הבין עלי שענין הנבואה היה על אודותיו, ובסופו ויגדל שמואל וה' היה עמו ולא הפיל מכל דבריו ארצה, ואין זה מובן דודאי קיים שמואל כל התורה ומה זה שאמר ולא הפיל כו'.
<b>וקודם</b> שנבאר זאת נקדים ב' הקדמות. הקדמה א' מה שהבאתי דברי הרח"ו בספר הגלגולים (פרק ל"ה) ע' בפ' שמות שהבאתי לשונו באורך. יוצא משם שיש מדרגות רבות בנבואה, בענין התלבשות יש כמה בחינות, היינו שמתלבש קול עליון בקולו של עתה, או בדיבורו של עתה, או בהבלו של עתה, ושניהם נכנסין לאוזן הנביא, או בקול ודיבור והבל של צדיק אחר משורש נשמתו, או שמתלבש דיבור או הבל עליון בקול או דיבור או הבל של עתה שלו או של צדיק אחר אם אינו ראוי לשיתלבש בקול ודיבור והבל של עצמו, או צריך שיתלבש בשל אחר גם זה הקול או דיבור או הבל עליון שהזכרנו הוא ג"כ של אותו הנביא שדיבר כבר ועלה למעלה ונעשה מלאך קדוש ונתלבש עתה כפי שאמרנו.
<b>גם</b> ידוע, כי קול גדול מדיבור, (כי דיבור הוא צמצום של הקול), ודיבור חשוב מהבל, גם כתב שם שמשה רבינו ע"ה היה מדרגתו מדרגה הראשונה שבנבואה דהיינו קול עליון בהתלבשות קולו של עתה, וזה משה ידבר והאלהים יעננו בקול בקולו של משה. ואחריו מדרגת שמואל, היינו קול עליון בהבלו של עתה יעו"ש בפרשת שמות באורך שהבאתי לשונו. ובזה מובן מאמרז"ל במשה רבינו ע"ה שאמרו שכינה מדברת מתוך גרונו, ולא אמרו מתוך פיו, והיינו כי הקול מהגרון משא"כ הדיבור הוא צמצום הקול ע"י ה' מוצאות הפה. ורמזו על מעלת משה רבינו ע"ה שהקול עליון היה מדבר מתוך גרונו דייקא היינו קול בקול.
<b>ועם</b> דברינו יובן ג"כ מש"ה (במדבר יב, ו) אם יהיה נביאכם ה' במראה אליו אתודע כו' לא כן עבדי משה כו' פה אל פה אדבר בו. ויש לדקדק באומרו נביאכם לשון רבים, וסיים אליו אתודע, והוה ליה למימר אליהם אתודע, גם מהו פה אל פה. ויובן עם האמור, כי נבואת משה היה הקול עליון בקול של עתה של משה ממש, אבל שאר הנביאים היה קול עליון מתלבש בקול ממוצע, היינו צדיק אחר, ושני הקולות נתלבשו בקול או דיבור הנביא, ובדור ההוא היה משה רבינו ע"ה הממוצע, ולכן כאשר אמרו הלא גם בנו דיבר השיב אם יהיה נביאכם אי אפשר אלא אם כן במראה אליו אתודע, 'אליו' דייקא (ר"ל למשה), שאי אפשר שיהיו נביאים אלא ע"י שבתחלה אתודע למשה רבינו ע"ה והם מתנבאים ע"י קול ממוצע, לא כן כו' פה אל פה כו', ר"ל דיבורי לדיבורו והיינו קול עליון בקולו בלי ממוצע.
<b>הקדמה</b> ב' מה שביארנו ענין אלדד ומידד כתבנוהו בפרשת בהעלותך תקס"ב, שביארנו שם, שענין נבואת מיתת משה רבינו ע"ה לא היה יכול להיות על ידו ולא ע"י הנביאים שנבאו באמצעותו. וטעם הדבר, כי הדיבור הבא אל הנביא הוא מדרגות חיותו כי נפש חיה מתרגמינן לרוח ממללא, לכן נבואת העדרו אי אפשר שיבוא אליו ע"י שיתחברו אותיות הדיבור המגיע אל הנביא באותיות דיבוריו כי הם שני הפכים אי אפשר שיתחברו, ומטעם זה במלכים גבי הנביא אשר בא משומרון שבא הדיבור אל הנביא שקר אודות מיתת הנביא אמת שיאכלנו הארי ארז"ל (סנהדרין ק"ג:) גדולה לגימא כו', ועדיין קשה מוטב היה שיבוא הדיבור אל הנביא אמת בעצמו ומובן עם האמור, שדיבור זה אי אפשר שיבוא אליו בעצמו וכאמור ועי"ש באורך בהרחבת ביאור.
<b>ובזה</b> יתבארו פסוקי שמואל, כי נודע ענין ראה קראתי בשם בצלאל, שע"י שקורא ה' שמו הוא מעלה את האדם למדרגה העליונה ועי"ז נתמלא רוח חכמה. ובזה יובן, כי באמת כבר זכה שמואל למדרגת רוח הקודש, דהיינו הבל עליון בהבל של עתה (שהוא מדרגת רוח הקודש ע"ש) ועשה תמיד הכנה ע"ז, ומדחזינן שהגיע לו עתה מדרגת נבואה ודאי שכבר היה לו רוח הקודש כפי סדר המדרגות. ועתה רצה ית"ש שיהיה נביא שליח להגיד הנבואה, כי ענין רוח הקודש אינו שליחות שינבא לבני אדם. ואמנם להיות שמבחינתו דהיינו קול ראשון בדיבור של עצמו שהוא מדרגת נבואת שמואל הנביא ע"ה עדיין היה בעת ההיא רחוק לכל הפחות חמשה בחינות. כיון שבאותו העת היה מדרגתו מהבל כו' כנ"ל, א"כ אף כי רצה ה' שתהיה נבואתו מצד קול עליון היה מוכרח תחלה להתלבש קול עליון ע"י צדיק אחר והוא עלי ראש הדור והיה צריך תחלה ג' מדרגות ע"י עלי דהיינו קול עליון בהבל של עלי ואח"כ בדיבור ואח"כ בקול עלי. הרי היה צריך ג' בחינות טרם שיוכל להיות נבואתו מעצמו בלי התלבשות צדיק אחר, ואח"כ יהיה קול עליון בהבל שלו, ואח"כ יהיה קול עליון בדיבור שלו שהוא מדרגתו.
<b>הרי</b> שחסרו לו ה' מדרגות עד מדרגת נבואתו. וכי תאמר עדיין היה חסר יותר, שהרי אז היה מדרגתו מהבל עליון כו' והיה צריך אח"כ ששה מדרגות ע"י ממוצע דהיינו דיבור עליון בהבל דיבור קול צדיק אחר ואח"כ קול בג' בחינות הללו ואם כן היה חסר שמונה מדרגות. יש לומר, כיון שדיבור אי אפשר לו להיות לבדו בלתי מעורב בקול היה די בה' מדרגות הנ"ל ושיתחיל הנבואה מקול עליון, ולפי שהנבואה שרצה השי"ת לומר לו היה פורעניות לבית עלי לא היה יכול להגיד לו הנבואה כל זמן שהיה נבואתו באמצעות עלי וכאמור לעיל לענין אלדד ומידד לזאת העלהו ה' אז כל המדרגות ובכל פעם שקרא שמו העלהו מדרגה א' ממילא כשהעלהו ג' מדרגות דהיינו הבל דיבור קול של עלי אזי בפעם ד' שהיה בהבל של עצמו היה יכול להגיד לו הנבואה של בית עלי. רק לפי שכבר העלהו ה' רצה להעלותו גם עלה עד מדרגתו היינו קול עליון בדיבור שלו.
<b>וזהו</b> המשך הפסוקים, ויקרא ה' אל שמואל, אז העלהו מרוח הקודש למדרגה ראשונה של נבואה היינו קול בהבל עלי, ולכן נדמה לו שעלי קוראו כמו משה רבינו ע"ה שסבר שאביו קוראו (ע"ש בפ' שמות) ולזאת רץ אל עלי ויאמר הנני כי קראת לי. והשי"ת לא הגיד לו אז הנבואה כי אי אפשר להגיד לו פורעניות של בית עלי כל זמן שהנבואה באמצעות עלי וכאמור. ואמר, ויוסף ה' קרוא עוד שמואל, אז העלהו למדרגה ב', היינו קול עליון בדיבור של עלי, ורץ עוד הפעם אל עלי. ואמר ושמואל טרם ידע את ה' וטרם יגלה אליו דבר ה', אמר יגלה לשון עתיד, הכוונה לומר, דאף שעכשיו עלה ב' מדרגות עדיין אינו מוכן לשאח"כ יגלה 'אליו' דייקא, ר"ל עדיין אי אפשר שינבא בלי אמצעי כי צריך עדיין לבא לבחינה שלישית קול עליון בקול עלי טרם שינבא בלי אמצעי.
<b>ולז"א</b> ויוסף ה' קרוא שמואל בשלישית, ר"ל במדרגה השלישית שהיה חסר לו טרם ינבא בלי אמצעי, ובבחינה השלישית הוא קול עליון בקול עלי ונדמה לו ג"כ כי עלי קוראו ורץ אליו, ואמר ויבן עלי כי ה' קורא לנער, אמר קורא ולא אמר קרא, כי קורא הוא הווה המשמש בעבר ועתיד וכאן משמש בעתיד, וירצה, כי הבין עלי כי מעתה שוב אח"כ יקרא ה' 'לנער' דייקא, בלי אמצעי, אלא לו לבדו יקרא, שיתלבש קול עליון בהבל של עצמו, לכן אז צוהו עלי לך שכב והיה אם יקרא אליך ואמרת דבר כו' צוה לו לדבר דיבורים אלו כדי שיהיה להקול במה להתלבש בדיבוריו אלה. ומתחלה בקריאות ראשונות אף שבודאי הבין עלי גם אז כי ה' קוראו אפילו הכי לא צוה לו לדבר כך כי אז עדיין היה מוכרח הנבואה לבוא אליו באמצעות עלי וכאמור לכן היה יכול קול העליון המלובש בדיבור או בקול עלי להתלבש בדיבורים שאמר שמואל אל עלי הנני כי קראת לי כיון שעלי הוא האמצעי יוכל להתלבש בדיבורים הנאמרים אליו, משא"כ עכשיו שצריך להתלבש קול עליון בהבל שמואל עצמו צריך שיהיו הדיבורים שבים ליאמר לה' לכן צוה לו להגיד דיבורים אליו ית"ש.
<b>ומטעם</b> זה אמר הכתוב תחלה ושמואל טרם ידע כו' וטרם יגלה כו', כאשר ביארנו, והוא על האמור שבא ליתן טעם מדוע בכל קריאות הללו לא צוהו עלי להגיד דבר ה' כו' מטעם שידע עלי שעדיין לא תתגלה הנבואה אליו בלי אמצעי, לכן היה די באומרו הנני כי קראת לי, משא"כ אחר קוראו בשלישית, ר"ל במדרגה שלישית אז הבין עלי כי מעתה יקרא לו לבדו לכן צוהו אז לדבר דיבורים הללו, ולהיות כי רצה ה' להעלותו אז למדרגה שלו שיהיה התלבשות קול בדיבור וידע ה' כי עתה כאשר שוב יקראהו יאמר הדברים שצוהו עלי ומיד תתלבש הנבואה במדרגת קול בהבל ולא ישיג אז המעלה של קול בדיבור, לזה קראו הש"י ב' פעמים רצופים והעלהו בפעם א' ב' מדרגות טרם יאמר שמואל דבריו.
<b>ולז"א</b> ויבא ה' ויתיצב, מה שלא אמר כן בפעמים הראשונים שלא נאמר רק ויקרא אליו, משא"כ עתה נתיחד הקול אליו בלי אמצעי אמר ויבא ויתיצב והבן. ואמר ויקרא כפעם בפעם, ר"ל שעשה עכשיו בפעם א' שיעור מה שעשה עד עכשיו בב' פעמים, כי אמר שמואל שמואל וקראו ב' פעמים והעלהו ב' מדרגות, ואז אמר שמואל דבר כי שומע עבדך, וממה שהבין עלי כי ה' העלהו לשמואל כמה מדרגות בשעה א' טרם הגיד לו דבר הנבואה אף שיש כמה נביאים שכל מדרגתם אינה רק ע"י התלבשות צדיק אחר ומקבל נבואה ע"י התלבשות מזה הבין עלי כי על אודותיו היה הנבואה ולכן לא היה באפשר להגיד לו נבואה ההיא כל זמן שהיה מדרגתו ע"י אמצעות עלי לכן אמר לו אל נא תכחד כו' כה יעשה כו'.
<b>ואמר</b> אח"כ ויגדל שמואל, ר"ל שבא למדרגה גדולה, וה' היה עמו, ר"ל 'עמו' דייקא בלי אמצעי, ואמר ולא הפיל מכל דבריו ארצה, בצדקתו של שמואל ומדרגתו דיבר הכתוב, כי ארז"ל שבזמן שמואל היה הדיבור מצוי מאד בהרגל ולא הפיל שמואל מכל דברי עצמו ארצה, ירצה, שכל דיבוריו שדיבר מהיום ההוא והלאה לא היה דיבור אחד לבטלה שהוא כאלו נשאר בארץ אלא בכל דיבוריו נתלבש נבואה. והבן כל זה כי הענין פלא גדול בעז"ה. ואפשר שלזה רמז הכתוב ושמואל בקוראי שמו, ר"ל ע"י הקריאות של שמו עלה לרום המדרגות והוא רמז בעלמא.
<b>ובזה</b> יובנו פסוקי פרשתן, ויתורץ כל מה שדקדקנו בהם. כי ה' שלחו לישראל כה תאמר לבית יעקב כו' להודיע שרוצה הש"י להגלות עליהם ולהודיעם תורתו, ומשה רועה נאמן היה, רוצה שיגיעו כל ישראל למדרגתו שישמעו קול העליון בהתלבשות קול שלהם בלי אמצעי, וכאמרו מי יתן והיה כל עם ה' נביאים כי יתן ה' את רוחו 'עליהם' דייקא, וזה אי אפשר אלא אם כן ידברו דיבורים טובים לאלהים עליון וכמש"ל שכשהבין עלי שישיג שמואל הנבואה בלי אמצעי צוהו לדבר הדיבור אל ה' לא כן בראשונה שהיתה הנבואה באמצעות עלי היה די במה שדיבר דבוריו אל עלי. ואמנם ישראל לא הבינו זאת, וכאשר הגיד להם משה רבינו ע"ה דברי ה' ויענו כל העם למשה רבינו ע"ה כל אשר דיבר ה' נעשה, הרי שהדיבורים טובים האלו שרוצים לקבל התורה ושעל פי דיבורים האלו זכו למתן תורה הסבו דיבורים אלו כלפי משה ואם כן אי אפשר להם ע"י דיבורים אלו להשיג הקול אלא באמצעות משה רבינו ע"ה. ולימדם משה רבינו ע"ה שלא יעשו כן, אלא יסבו בדיבורם אל השם ית' כדי שעי"ז יזכו לקבל הקול עליון בלי אמצעי.
<b>ולז"א</b> וישב משה את דברי העם אל ה', ר"ל למדם והבינם להסב הדיבור כלפי מעלה. ומיושב מה שהקשה רש"י ז"ל וכי צריך משה להשיב וק"ל. ואמר לו ה' הנה אנכי בא 'אליך' דייקא, ירצה, שאני רוצה שהשגתם תהיה באמצעותך בעבור ישמע העם בדברי 'עמך' דייקא, ר"ל שאדבר אליהם עמך באמצעותך כדי שיאמינו בך לעולם, ויגד משה את דברי העם אל ה' פרש"י שרצונם שיהיה השגתם בלתי שליח אמצעי. והקשו המפשים היכא רמיזא, ולדברינו אתי שפיר, כי משה רבינו ע"ה טען בעד ישראל שמאחר שהסבו דבריהם אל ה' ראוי שישיגו בלי אמצעי. וזשה"כ ויגד משה, ר"ל שטען והגיד כי את דברי העם אל ה', ר"ל מאחר שדברי העם אל ה' ראוי שישיגו בלי אמצעי, וזהו ג"כ מ"ש אינו דומה השומע מפי השליח, ר"ל ע"י אמצעי, רצוננו לראות מלכנו, ר"ל שיהיה קול עליון בקולם. ויאמר ה' אם כן שרצונם בכך לך אל העם כו' והיו כך בב' דברות ראשונות וביתר הדברות משה ידבר והאלהים יעננו בקול בקולו של משה ושני הקולות נתלבשו בדיבורי ישראל והשיגו על פי אמצעי.
<b>והנה</b> ענין המתרגם, כי בפתחו עמדו כל העם ושתקו באימה כמו בקבלת התורה והיו ההמון שמים לב לדברי המתרגם שעל ידו הבינו דברי הקורא כי לא הבינו בלשון הקודש ובתרגום הבינו, וכמו שקבלת התורה היה משה רבינו ע"ה המתרגם, והיינו דוגמת המתרגם, כי באמצעות קולו הושג להם קול ה' הרוחני כמו שבאמצעות המתרגם מובן להם דברי הקורא כך נתלבש קול ה' בקולו של משה ואז הושג לישראל, נמצא היה משה רבינו ע"ה בבחינת מתרגם, והנה כמו שמשה רבינו ע"ה היה המתרגם נגד הש"י, כך כל ישראל היו בבחינת מתרגמין נגד משה רבינו ע"ה, דהרי גם אחרי שנתלבש הקול עליון בקולו של משה עדיין לא היה מושג לישראל וכדמצינו בכל הקריאות שקרא ה' למשה מאהל מועד משה שמע וכולן לא שמעו, והוא לפי שהדיבור הרוחני לא יושג אלא ע"י שנתלבש בקולו של משה רבינו ע"ה לכן אליו הושג ולא לשום אדם רק במתן תורה שרצה שכולם ישמעו, לזאת אחר התלבשות דקול עליון בקולו של משה שוב נתלבשו ב' הקולות בקולות דיבורי ישראל, נמצא הוצרכו כולם לדבר דיבורים ובאמצעות אותן הדיבורים הושג להם הקולות, נמצא גם הם עצמן היו בבחינת מתרגמין נגד משה וכדאמרן.
<b>והנה</b> בפסוק (יחזקאל א, כה) קול המון כקול שדי כו', היינו כי קול המון גדול יותר מאד מקול יחיד. ממילא כיון שכל הדברות נתלבשו בקול משה וכל ישראל הוי קול גדול מאד, ואם כן תיקשי במה דאמר והאלהים יעננו בקול בקולו של משה דקול עליון לא היה יותר גבוה מקול משה שהוא קול יחיד ומדוע לא היה הקול ההוא כקול המון, אלא על כרחך לפי שישראל היו המתרגמין נגד משה רבינו ע"ה לכן לא הגביהו קולם יותר מן משה רבינו ע"ה ואמרו דיבוריהם בחשאי ולכן קאמר קרא בקולו של משה, ומיושב המאמר מנין שאין המתרגם כו' ודו"ק. ועם האמור נבאר מאמר רז"ל
<b>תפסו</b> הקב"ה לירבעם בבגדו ואמר לו חזור בך ואני ואתה ובן ישי נטייל בגן עדן, אמר לו מי בראש אמר לו בן ישי בראש אמר אי הכי לא בעינא (סנהדרין ק"ב.). ותחלה נסביר פשט המלות במאמר זה, אומרו תפסו הקב"ה לירבעם כו', הענין בזה, להורות גודל כח התשובה וחפצו ית"ש על כל רשע שישוב וכמש"ה (יחזקאל יח, כג) החפץ אחפוץ מות רשע כי אם בשובו מדרכיו כו'. ומטעם זה באה מצוות עשה הוכח תוכיח כו', כי רחוק הדבר שבעל עבירה יעשה תשובה מעצמו ובפרט אם עבר ושנה בה שנעשה לו כהיתר, והש"י חפץ שישוב ומה יעשה לו הש"י האם יגלה אליו נבואה להוכיחו לשוב בתשובה והרי הבעל עבירה רחוק מה' ומתועב הוא לפניו, לכן צוה השי"ת לכל היודעים באוולתו שיוכיחוהו וע"י זה ישוב.
<b>האמנם</b> ירבעם בזמנו היה גדול יותר מכל ישראל וכמשארז"ל (סנהדרין ק"ב.) על פסוק (מל"א יא, כט) ושניהם לבדם בשדה, שכל חכמי ישראל דומין לפניהם כעשבי השדה ולא היה בנמצא בין כל ישראל מי שיוכיחו ולהחזירו מדרכיו כי כל א' אמר בלבו מי לנו גדול ממנו, ולכן לפי שלא היה לו איש מוכיח וכבר נשרש בחטא ראה ית"ש כי מן הנמנע שיעשה תשובה לכן הוצרך הש"י לגלות אליו נבואה דיבורי ה' והשיג דיבור נבואיי כמו כל הנביאים והדיבור אמר לו חזור בך שיחזור בתשובה.
<b>הרי</b> גודל תשוקת הש"י שישוב הרשע עד שנגלה לירבעם בהיותו חוטא ומחטיא את הרבים אף על פי כן נגלה אליו להיות תשובתו נמנע מצד שאין לו מוכיח. וזה ענין אמרם תפסו הקב"ה לירבעם בבגדו, וכדרך שתרגם אונקלוס בכיוצא בזה כמו בפסוק ויבא אלהים אל אבימלך תרגם אונקלוס ואתא מימר מן קדם ה' כו' וכמוהו רבים כנה כל אלה הענינים אל הדיבור, כן כוונתם באמרם תפסו הקב"ה כו' לומר שהגיע והושג אליו דיבור נבואיי מפי עליון ית"ש.
<b>ואמרו</b> אני ואתה ובן ישי נטייל בגן עדן, הכוונה, כי כשיחזור בתשובה יהיה בכלל הצדיקים וכל הצדיקים זוכים לתענוג זה וכמש"ה (ויקרא כו, ג) אם בחקותי תלכו כו' והתהלכתי בתוככם והייתי לכם לאלהים, ודרשו רז"ל (תורת כוהנים) הובא ברש"י שם והתהלכתי בתוככם אטייל עמכם בגן עדן כו' ולא תהיו מזדעזעים ממני יכול לא תיראו ממני תלמוד לומר והייתי לכם לאלהים יעוי"ש, כי הוא ית"ש הוא אל בעולם הזה ואל בעולם הבא וכמ"ש בנוסח אתה הוא עד שלא נברא כו' ובכל מקום מוראו על הנמצאים רק שלא יהיו מזדעזעים בפחד רב שיהיה גורם ביטול הרגשת תענוג השעשוע אבל יראתו תהיה על פניהם.
<b>ולז"א</b> אני ואתה ובן ישי נטייל בגן עדן והקדים לומר ואני כי הוא ית"ש מלכם בראשם וכדברי רש"י ז"ל. ובאמרו בפרט ובן ישי ולא הזכיר כללות הצדיקים, היינו לפי שנשמת ירבעם היתה נשמה גדולה מאד ולא נטרד מן העולם רק עבור הקנאה במלכי בית דוד כמ"ש בפ' וברז"ל, וכאשר חפץ ה' שישוב ורצה לבטל ולהסיר הקנאה מעל בית דוד לזאת הזכיר לו בן ישי לומר שכשתחזור בך גם אתה תזכה לטייל בגן עדן כמו שזכה דוד המלך ע"ה, זהו פשטות כוונת הדברים, ואמנם הקנאה על בית דוד והמחלוקת בערה בו כל כך עד שלא נתקררה דעתו בזה ושאל מי בראש והשיב לו בן ישי ואמר לא בעינא.
<b>ואם</b> תתפלא בזה הלא הש"י יודע לבות בני אדם ובוחן כליות ואף שהחזרה בתשובה תלוי בבחירה וכמאמרם (ברכות ל"ג:) הכל בידי שמים חוץ כו', מ"מ הוא יודע מראשית אחרית הבחירה מה שיבחור האדם לעצמו ושסופו לומר לא בעינא, אם כן על מה ולמה נגלה ה' עליו ולהשיגו דיבור נבואיי אחרי שהוא ללא יועיל, שהרי רחוק הדבר שינבא ה' את אשר אלה לו, רק אמרנו שגדול כח התשובה עד שמחמת זה נגלה עליו כיון שהיה נמנע תשובתו ע"י אחר וכמש"ל, ואם כן כיון שאנו רואין שגם בהגלות נגלות אליו אף על פי כן לא שב אם כן למה נגלה ה' אליו.
<b>תירוץ</b> קושיא זו הוא כאשר נבאר. נודע מש"ה (תהילים צ, ג) תשב אנוש עד דכא וארז"ל (ירושלמי חגיגה ב, א) עד דכדוכה של נפש. ופירש השל"ה במס' ר"ה ושאר ספרי מוסר כי יש מדרגות רבות לבעל תשובה בין שב מיד אחר החטא ובין מי שנתאחר, ויש שנתאחר יותר ויש לא שב עד לעת זקנותו שאין לאל ידו לחטוא ויש לא שב עד סמוך למותו בראותו כי קרב עתו, ועל זה אמרו רז"ל (שבת קנ"ג. ) שוב יום אחד לפני מיתתך, ואף על פי שהיא מדרגה קטנה מאד בתשובה מ"מ הש"י ברוב רחמיו מקבלו והיינו עד דכא, אבל מי שמת בלא תשובה עליו נאמר אבל המינין והאפיקורסין יורדין לגיהנם ונידונין עד דורי דורות, כי מי שלא שב כל ימיו בכלל המינים הוא ולכן אף שהיה זמן רב בגיהנם עד שהותם חלאתו ממנו אף על פי כן אין מי שיוציאנו ממדרגה התחתונה שבשאול שהוא עמוק עמוק ועליו נאמר (איוב ז, ט) כלה ענן וילך כן יורד שאול לא יעלה ונידון לדורי דורות.
<b>ועל</b> זה ידוו כל הדווים וכל שומעו תצלינה אזניו כי מי מאתנו יאמר זכיתי לבי טהרתי מחטאתי ואין איש אשר לא חטא, ואם ח"ו מסיר לבו ומתעצל מלשוב ח"ו יהיה נידון לדורי דורות ומעשיו הטובים לא יועילו, ואם יאמר שסומך שישוב קודם מותו מי יודע אולי ימות פתאום ח"ו ועוד שאם ממתין על זה הוה ליה כאומר אחטא ואשוב, על כן מוטל על כל איש לחפש על כל מעשיו וידע חטאיו כמשה"כ (איכה ג, מ) נחפשה דרכינו ונחקורה ונשובה, אומרו נחפשה היינו לדעת כל חטא וחטא אשר חטא מעת היותו בן מצוה ולא ישכח מאתו שום עון אשר חטא. ואמרו ונחקורה היינו לחקור ולעיין בספרים היטב בתשובה שעל כל חטא וחטא בפני עצמו, ומי שאינו בר הכי לעיין בספרים לידע תשובתו צריך לקיים ונחקורה בחקירת פיו שישאל לחכמים ולצדיקים ואחר שחפש על חטאיו וחקר על תשובתו אמר שאז ונשובה ובעשותו ככה ימלט נפשו מיד שאול סלה.
<b>אמנם</b> מי שלא עשה תשובה כל ימיו ואף על פי כן זכה מאת ה' שמיתתו היתה בדעת שלימה ומיושבת ובתחלת חליו אשר ימות בה בעוד קצת כחו עליו נתן אל לבו ועשה תשובה אף על פי שהיא מדרגה קטנה אף על פי כן מתקבל וזה תשב אנוש כו'. ואומרו ותאמר שובו בני אדם, דלכאורה יש בזה כפל לשון, וגם מעיקרא אמר תשב משמע שמחזירו בעל כרחו ואח"כ אמר ותאמר כו' שאינו עושה רק אמירה לאדם שישוב. וגם למה כנה בשם בני אדם ולא אמר אנשים כאומרו בראשונה תשב אנוש.
<b>פירשתי</b> בדרך צחות, דהנה ישראל קדושים המה ומי אשר לא חפץ לשוב ולהיטיב מעשיו רק טרדת הזמן וטרדת אסיפת כסף נמאס להחיות ביתו ובניו מונעו כל ימיו מלשוב, וכאשר לפעמים לבו אומר לו מה יהיה בסופי ומתי אעשה גם אנכי לביתי, היצר הרע מקיל לו ומרפא את שברו על נקלה ואומר לו הלא אתה עוסק תמיד לאסוף ממון בדי גורותיך שתתן עד בלי די לבניך בהחזק את בניך אצל מלמדים וראה שילכו בדרך ישרה הנה אם בנך ייטיב מעשיו או יעשה תשובה יזכה גם אותך כי ברא מזכה אבא וכדמצינו בעובדא דרבי עקיבא עם בן הקצב וחכם בנך ישמח לבך גם אתה, והסכל והפתי מתרצה בזה ומתפייס בתשובת בנו, ובאמת אין הסמיכה של כלום. אמת כי מצינו בדרז"ל פעמים רבות כעין עובדא דר"ע, אבל דע לך שלענין שיזכה האב ע"י בנו ארז"ל (שבת קי"ט:) אינו דומה הבל שיש בו חטא כו' פירשו המפרשים שלענין שיזכה הצדיק ויגין על אחרים צריך להיות דוקא הבל שאין בו חטא ונפיש זכותיה טובא.
<b>ומעתה</b> תבין, כי אותן עובדות שמצינו בדרז"ל דע לך שאותן הבנים נעשו תנאים הקדושים בעלי רוח הקודש אשר גדולתם וגבורתם גדלה עד שחקים והם היה כח בידם להגין על אחרים ומכל שכן על אבותם. לא כן אנחנו פה אלה היום אין בידינו להגין ואם ייטיב האדם מעשיו די לו שיפקיע את עצמו אבל לא שיסמוך אחר עליו, ועל זה אמר התנא (אבות א, יג) אם אין אני לי מי לי, ורחוק רחוק בדורותינו אלה אחד מעשרת אלפים שיזדמן איש כזה אשר במעשיו יציל לאביו מגיהנם ולהביאו לחיי עולם הבא.
<b>ואמרתי</b> אם חלה אדם נכבד ושלחו למרחק והביאו אליו רופא אומן ומומחה ובא הרופא אליו וימששהו בדפקו ובשאר סימניו אשר יודע והבין את חליו ויודע מה רפואתו ויודע בבירור שע"י הסמים הללו ודאי בלי ספק יתרפא כי ראה שעדיין לא גבר חליו ולא הושחת גופו עדיין וברי לו שע"י התחבושת שיעשה לו ודאי יתרפא אזי הרופא ההוא לרוב שמחתו ולרוב חשקו להראות חכמתו איך ירפאהו במהרה אינו אומר כלום מעסקי הסמים ועשייתם ואינו רוצה לעשות שום דבר ע"י שליח רק אומר לכל העומדים אל תיראו התיצבו וראו כו' כי יתרפא בקרוב ורץ בעצמו אל הרוכל ולוקח הסממנים הידועים לו ועושה בעצמו המלוגמא ונותן לתוך פיו של החולה, ואם החולה חכם ובולע מיד מתרפא ואם הוא שוטה וזורקו מתוך פיו אין בזה עון אשמה להרופא כי אמור יאמר אם היה שומע לי ודאי היה מתרפא.
<b>אכן,</b> אם רואה חליו חזק עליו ורפואתו מסופק אצלו אינו עושה ככה, אלא מתעצל מלעשות הרפואה בעצמו, רק כותב בדיו שמות הסממנים שיקחו אצל הרוכל ומה שיעשה בהם ועת אשר יתנהו להחולה ומזהירם לבלי לשנות כי אף על פי כן יש קצת ספק אצלו שאפשר יתרפא ועושה ע"י אחרים. אמנם, אם מבין הרופא שהחולה מסוכן מאד ומייאש רפואתו ואף על פי כן לפטור עצמו בלא כלום אי אפשר כדי שלא להבעיתם ואומר בלבו אולי בדרך נס יעשה הש"י להחולה ככל הנפלאות ישלח דברו וירפאהו אזי הוא אומר להם איזה רפואה ובחשאי אומר להם ואינו מזהירם כלל ומכל שכן שאין כותב להם על הנייר כי אומר בלבו ודאי ימות החולה ויהיה לו לבושת שיאמרו שאינו יודע ברפואות לכן אף על פי שאומר להם איזה רפואה אומרו בחשאי ואינו מזהירם כלל כי חושב הלואי שלא יעשו לו הרפואה כלל ולא יהיה לו לכלימה, זהו ענין המשל.
<b>ואמנם</b> הנמשל מובן, כי רפואות הנפש כעין רפואות הגוף ממש כידוע והש"י הוא רופא נאמן וכאמרו רפאנו כו' כי אל מלך רופא נאמן כו', והכוונה על רפואות הנפש, כי הוא רופא נפשות ישראל במה שיורם מדרכיו ילכו באורחותיו, והרפואה הדבוקה להנפש היא התשובה בכל תנאיה ופרטיה, והשב בתשובה ברור שיתרפא בלי שום ספק וכמש"ה (יחזקאל יח, כג) כי אם בשובו מדרכיו וחיה. ולכן הש"י הוא נותן הרפואה זו בעצמו לעמו ישראל לא ע"י שלוחים וכמשרז"ל (ברכות י"ז:) בת קול יוצאת מהר חורב בכל יום כו'. ואמרו בשם הבעש"ט שאף על פי שאין שומעין מ"מ מזליינו חזי ונפש האדם מרגשת בהבת קול והם הם הרהורי תשובה הבאים לאדם תמיד כמאמרם ז"ל (מנדרים ט.) רשעים מלאים חרטות, הרי שאף על פי שהש"י הזהיר הוכח תוכיח כו' כדי שע"י התוכחה ישובו, מ"מ אינו סומך ברפואה זו ע"י שלוחים רק הוא בעצמו נותן לתוך פיהם רפואה זו לרוב שמחתו ותשוקתו להראות כח הרפואה לפי שהיא רפואה ודאית שולח בעצמו למחשבת האדם הרהורי תשובה ע"י הבת קול ואם איש חכם הוא בולע הרפואה ההיא ומחזיק באותן הרהורי תשובה ומוציאם לפועל ונרפא, ומי שהוא שוטה פולט הרהורי תשובה ההם מלבו ובעונו ימות ואין בזה להש"י כלום כי הוא אומר לו עמי שומע לי כו' וכאמור במשל.
<b>אמנם</b> כל זה הוא אפילו במדרגה התחתונה של התשובה דהיינו עד דכא, דמ"מ רפואה ודאית היא ועושה זאת הש"י בעצמו ושולח לו הרהורי תשובה וחרטה, ולז"א תשב אנוש עד דכא שאתה בעצמך בלי שליח תשיבהו ואפילו עד דכא, משא"כ מי שהכביד חולי עונותיו עליו לא יתנהו לבו לשוב אל ה' וסומך על בנו שיעשה תשובה, הנה זה הוא חולי מסוכן מאד ורפואתו ע"י בנו מסופק הוא אחד מעשרת אלפים, לזאת אף אם נמצא זו הרפואה בדרז"ל בעובדות שהבאתי ודברי רז"ל הם רוח הקודש דברי אלהים חיים ומלך עולם הרי שהגיד הש"י רפואה זו מ"מ אמרה בחשאי ומעט מה שבא מזה בדרז"ל. לז"א תשב אנוש כו' וכמ"ש שדבר זה עושה הקב"ה בעצמו, משא"כ ותאמר (אמירה הוא בחשאי) שובו בני אדם, ר"ל רפואה זו שבן החוטא יעשה תשובה זו אינו עושה בעצמו רק אומרו ואף זה בחשאי וק"ל.
<b>הרי</b> נתבאר שאף המדרגה הקטנה שבתשובה מצלת האדם ורפואתו בדוקה, משא"כ מי שמת בלא תשובה עליו נאמר (איוב ז, ט) כלה ענן וילך כן יורד שאול לא יעלה ונידון לדורי דורות. אמנם יש עוד מדרגה ממוצעת בין המדרגה הקטנה שבתשובה ובין מי שלא שב כלל, והוא מי שלא שם לבו בעת חליו וסמך שיתרפא, ובראותו כי אפס כחו וידע בבירור שהגיע עתו אז הרהר בתשובה, כי בראותו ימיו עברו וכבר אין לו צורך בעולם אזי אומר לו לבו אוי לך איך תיעול קמי מלכא ומה הועילו לך עכשיו כל הנאות העולם שהיה לך אז מהרהר בתשובה אבל אין לו שום כח לעשות כלום ואין לו רק הרהור תשובה, זהו דבר ממוצע שאינו כאותו שמת בלי תשובה כלל שנידונין לדורי דורות ואינו כמדרגת תשובה שינצל מיד שאול.
<b>וזה</b> לשון זוהר הקדוש פ' תרומה (זהר ח"ב ק"נ.) ואית מנהון דמצפצפי וסלקי ומאן אינון חייבי עלמא דמחשבי בלבייהו תיובתא ומיתו ולא יכילו למעבד ליה אינון איתדני תמן בגיהנם ומצפצפי וסלקי לבתר. תא חזו רחמנותא דקב"ה עם בריוהי דאפילו דאינון חייבי יתיר והרהר תיובתא ולא יכיל ומית בודאי מקבל עונשין על דאזיל בלא תיובתא. לבתר האי רעותא טבא דשוי למיעבד תיובתא לא אעדי מקמי מלכא עילאה וקוב"ה אתקין להאי חייבא דוכתא במדורא דשאול ותמן מצפצפא תשובה דהא האי רעותא נחית קמי קב"ה ותביר כל גזיזין דתרעי מדורי דגיהנם ומטי להאי אתר דהאי חייבא תמן ובטש ביה ואיתער להאי רעותא כמלקדמין וכדין מצפצפא האי נשמתא לסלקא מגו מדורא דגיהנם ולית רעותא טבא דיתאביד מקמי מלכא קדישא כו' עכ"ל.
<b>הענין</b> הוא, כי אותו הרהור תשובה העולה מנפשו מתקשר בקדושה, נמצא נפשו נתקשר בקדושה ע"י אותו ההרהור תשובה, ואף על פי כן אין כח בהרהור לבד להעלותו מגיהנם כל עוד שלא סבל בגיהנם כל העונשים המגיעים לו על כל עונותיו. והוא בדרך משל אם קשור בחוט דק כלי קטן והכלי נפל לבור אזי מושכין את הכלי מיד ע"י החוט. אכן אם נפל אבן כבד לבור עמוק אף שקשור בו איזה חוט דק אי אפשר להעלותו. כך כל זמן שיש עליו כבד עון וזה ההרהור הוא דק הרהור בעלמא אי אפשר למושכו מבור תחתית, וכאשר סבל כל עונשיו ותמו כבד עונותיו אז אותו ההרהור שהוא חלק נפשו מעלהו מגיהנם וכאשר תם עונו אז מתעורר בו אותו ההרהור ומצפצף בבכי ועולה, ועליו נאמר (ירמיה לא, ט) בבכי יבאו, כי הרשעים בוכים בגיהנם כמש"ה (תהילים פד, ז) עוברי בעמק הבכא כו', שבוכים שם מאד בחרטה אשר לא תועיל. ואמר גם ברכות יעטה מורה שהרשעים בגיהנם מצדיקים עליהם הדין ונותנים ברכה ותהלה להש"י שהורה להם הדרך הטוב ולא אבו שמוע. וע"ז נאמר (ישעיה כד, טז) מכנף הארץ זמירות שמענו, ר"ל בעמקי שאול קצה האחרון של הארץ משם שמענו זמירות שמשבחין להש"י נמצא בין צדיקים בין רשעים משבחין. הצדיקים בחייהם והרשעים במותם אלא כי צבי לצדיק על ששיבח בחייו. הרי שהרשעים בגיהנם בוכין ואף על פי כן אינם עולים אם מתו בלי תשובה וזה שהרהר תשובה הוא עולה ע"י הבכיה והיינו בבכי יבאו.
<b>וזה</b> הענין היה בירבעם, דנודע שלעתיד יתוקן ולא יחצו לשתי ממלכות עוד, וכמש"ה (יחזקאל ל"ו) קח לך עץ אחד וכתוב עליו יהודה ולבני ישראל חבריו ולקח עץ אחד וכתוב עליו ליוסף עץ אפרים וכל בית ישראל חביריו כו', וליוסף דקאמר היינו ירבעם שבא מאפרים ונתחברו אליו עשרת השבטים וסיים שם והיו לאחדים בידך כו' ועשיתם לעץ אחד והיו אחד בידך כו' ועשיתי אותם לגוי אחד כו' ועבדי דוד מלך עליהם כו' וזהו תיקון ירבעם אשר על ידו נחלק מלכות בית דוד ועי"ז החטיא את ישראל. ואז יהיה מלכות בית דוד כבראשונה ביתר שאת וירבעם נכנע לדוד וזהו תיקונו.
<b>ואופן</b> תיקונו נמשך ממאמר ה' שאמר לו חזור בך ואני כו', ודבר אלהינו יקום לעולם ודברו לא ישוב ריקם, אלא שאם היה ירבעם אז תיכף חוזר בתשובה כמאמר הש"י היה מתוקן מיד והיה ג"כ נשלם מלכות בית דוד ולא היה צריך להיות גליות ושעבוד גליות, אלא שמחמת קנאתו אמר אי הכי לא בעינא שלא רצה שיהיה בן ישי בראש והוא יהיה נכנע למלכות בית דוד ולא עשה תשובה ולכן נטרד הוא ועשרת השבטים ועי"ז הם כל הגליות.
<b>אולם,</b> אף על פי כן הרהור תשובה היה לו אז בעת שאמר לו הש"י חזור בך, דהרי ראינו ששאל מי בראש הרי שהיה בדעתו לשוב רק שלא יצא ההרהור תשובה לפועל עבור הקנאה שאמר לו בן ישי בראש ולכן אותו ההרהור לא הועיל לו להצילו מדינו עד לעתיד, וכדברי הזוהר הקדוש דהאי הרהורא טבא לא איתאביד, ואז ע"י אותו הרהור תשובה שהיה לו ע"י מאמר ואתה ובן ישי כו' ואתו החשק לשוב גרם שעלה הרהור מנפשו ונדבקה בנפש דוד אשר הוא כללות כנסת ישראל הרי נפשו נדבקה בנפש דוד דיבוק דק ע"י הרהור תשובה וכדאמרן שדיבוק דק ע"י הרהור בעלמא אין כח להעלותו עד לעתיד כאשר ימורק עונו אזי האי הרהורא טבא יעלהו גם עלה ונשאר דבוק בדוד ע"ה ובן ישי בראש ואז יקוים מאמר הש"י, וזהו תירוץ על קושייתנו כי לא דבר רק היה דבר ה' לירבעם ולעולם ה' דברך נצב בשמים ויוגמר לעתיד וכדאמרן הנה ע"כ ביארנו פשט המלות והענין של המאמר תפסו כו'.
<b>ואמנם</b> יש לדקדק במאמר זה מדוע בתחלה אמר ה' ואני ואתה ובן ישי דמשמע שהדברים נאמרים על הסדר דקאמר ואני בראשונה וכמש"ל מדרז"ל כי מלכם בראשם כו' ולהכי אמר מעיקרא ואני, אם כן גם באומרו ואתה ובן ישי משמע שירבעם בראש ואח"כ אמר ובן ישי בראש והיה לו לומר מעיקרא ואני ובן ישי ואתה. ואי אפשר לומר דלפתותו לתשובה אמר לו מעיקרא הכי כי ודאי דברי ה' אמת צדקו יחדיו אין בהם נפתל ועקש. ובמ"א ביארנו זאת עם אומרם ז"ל (ברכות ל"ד:) במקום שבעלי תשובה עומדים אין צדיקים גמורים יכולים לעמוד, דמשמע דגדול כח הבעל תשובה מהצדיק גמור, ובדוכתי אחרינא משמע איפכא. ואמרנו דצדקו יחדיו ע"פ מאמרם (יומא פ"ו:) גדולה תשובה שזדונות נעשו כזכיות, ופריך והאמר מר שזדונות נעשו כשגגות ומשני כאן מאהבה כאן מיראה.
<b>ביאור</b> זאת, כי מיראה היינו הן יראת עונש הן מאהבת עולם הבא, והיינו ג"כ מיראה שירא לנפשו שאיבד עולמו ולכן שב אל ה', ואף על פי כן בכל אלה אין תשובתו אלא להנאת עצמו לכן אין תשובתו חשובה כל כך רק לעשות כשגגות. וענין מאהבה כי נצטוינו ואהבת את ה' אלהיך בכל לבבך ובכל נפשך אפילו נוטל את נפשך, וענינו הוא שיקנה איש הישראלי אהבת ה' בנפשו כאש בוערת עצור בעצמותיו אהבה דבוקה וחפיצה ונפשו נקשרה בה' אהבה נאמנה ואמיתית עד שמרוב האהבה הזו ימסור נפשו על קידוש השם ויהרג ואל יעבור ולא מצד שככה ציוונו ה' אלא מצד האהבה הנאמנה כבן חביב אשר יפקיר עצמו ומאודו מעצמו על כבוד אביו לאהבתו אותו כנפשו.
<b>וכאשר</b> איש הישראלי קשור באהבה זו, אם נזדמן לו איזה חטא ע"י תאוה או סבה אחרת שנשכח באותו שעה מלבו אהבת ה' אז לשעה קלה אח"כ בהתבטל התאוה או הסבה נכנס בו אהבת ה' כבראשונה אז נתמלא יגון ואנחה על מעשיו ולא מחמת חשש עונש או איבוד עולמו כי כל חששות אלה מאין ואפס נחשבו לו נגד עיקר היגון שציער כביכול לאוהב כזה ועל זה הוא מתנפל ומשתטח בוכה ומתמרמר לפני ה' בל יזכר חטאתו לפניו. וזה נקרא תשובה מאהבה, כל שעיקר תשובתו אינה בשביל כבוד עצמו אלא בשביל כבוד ה' ושוכח כל עניני עצמו עונשו ושכרו נגד אהבת ה', וזהו התשובה החביבה לפניו ית"ש ונעשו זדונות כזכיות.
<b>והנה</b> בעל תשובה כזה מסתבר שכחו גדול מצדיק גמור שלא חטא, כי כל הגדול מחבירו יצרו גדול ומתגבר בכל יום ואלמלא הקב"ה עוזרו אין יכול לו ואי אפשר לו לסגל מצות ומעשים טובים בלי מלחמה, אבל העובר עבירות מוצא עוזרים רבים יצרו ואבריו כולם מסכימים, ובודאי אי אפשר לצדיק לסגל כל כך מצות גמורות בחודש כמו שמסגל הרשע עבירות ביום א' כי העבירות מצויות לפני הרשע ואם כן זה הבעל תשובה שבפעם א' מהפך כל זדונותיו לזכיות הרי הוא מלא זכיות בלי מספר וכחו גדול מהצדיק גמור. משא"כ בעל תשובה מיראה אשר זדונותיו כשגגות במה נחשב הוא נגד הצדיק גמור.
<b>וממילא</b> מובן כי באמור ה' לירבעם חזור בך היה המכוון שיעשה תשובה על צד היותר טוב והיינו מאהבה, ולכן כפי חטאותיו אשר חטא והחטיא אם היה שב מאהבה היה כחו גדול יותר מהצדיק גמור. ולז"א ואתה ובן ישי, כי דוד המלך ע"ה לא חטא מעולם כמשאז"ל (שבת נ"ו.) כל האומר דוד חטא אינו אלא טועה. אולם מיד ששאל מי בראש הרי חפץ בתשובה להנאתו משום הכי השיבו בן ישי בראש שאף כשישוב לא יהיה כחו גדול כבן ישי. כ"ז ביארנו במקום אחר.
<b>אכן</b> יש לישב בדרך אחר, וגם יש לדקדק עוד באומרו תפסו הקב"ה לירבעם בבגדו, מהו ענין בבגדו, ובפרט למה שביארנו שענין תפסו היינו שהושג לירבעם דיבור נבואיי אם כן אין זה שייכות לבגדו כלל.
<b>ועם</b> דרושנו יובן, כי נודע מהאר"י ז"ל ענין עיבור נשמת צדיק א' שהתעבר באיזה אדם לסייעו לעבודת ה' ולהשגה, ובא לו עיבור זה ע"י איזה מצוה שעשה כידוע, ואם ח"ו יחטא האדם תסתלק מאתו כי לא תתדבק נפש הצדיק ברשע לבלתי תקבל פגם. ודומה לזה ענין הנבואה שביארנו בהתלבשות קול עליון בקול צדיק אחר ושניהם ילבשו בקול הנביא, זהו ענין עיבור נשמה, כי הדיבור של האדם בו מלובשת נפשו ממש, הרי שקול ודבור צדיק אחר הוא נפשו, וכאשר מתלבשים עתה בדיבור הנביא הרי ממש עיבור נפש בנפש ולזאת ודאי לא תתעבר אלא בצדיק שזכה ע"י איזה מצוה וכאמור.
<b>והנה,</b> תיבת בגד ותיבת לבוש הם שמות נרדפים, אולם כל א' מורה על ענין אחר כדרך כל שמות נרדפים אשר בלשון הקודש. והוא, כי ענין הלבוש או בגד הוא בגופני שם מושאל מהרוחני, ועיקר השמות הם לעולם ברוחני כי כך הוא כל לשון הקודש כמבואר בשל"ה, וכן ענין הלבושים הם לבושי הנשמה וכבר אמרנו כי דיבורי האדם הם הם לבושי נשמתו. וכפי הדיבור כך ערך הלבוש שמדברי קדושה נעשה לנשמה לבושי קדושה ומדברי טומאה כליצנות ולשון הרע ודברים בטלים ודומיהן נעשה בגדים צואים. ותיבת בגד הוא מלשון בגידה, וכמש"ה בבגדו בה לשון בגידה, ודרשו רז"ל כיון שפירש טליתו כו' ולכן שם בגד מיוחד למלבוש רע רח"ל, ולכן מצאנו הסירו הבגדים הצואים מעליו הרי שלשון בגד מורה על הרע ושמו מוכיח עליו שהוא ענין בגידה, ומה שמצינו לפעמים בגדי כהונה או בגדי כבוד או קודש הוא רק שם מושאל ולכן הוצרך לפרש בגדי קודש כי סתם בגד מורה להיפוך. משא"כ תיבת לבוש מורה על לבושי קדושה וכדמצינו בפיוט מלך בעשרה לבושים התאזר בקדושה וכמוהו רבים.
<b>ובזה</b> נבוא אל הביאור, כי כאשר רצה הש"י שיושג דיבור נבואיי לירבעם שיחזור בו ושיתדבק נפשו בנפש דוד המלך ע"ה והיו לאחדים וכמש"ל לא היה באפשר שתהיה הנבואה במדריגה קטנה ע"י דיבור צדיק אחר שיתלבש הדיבור עליון בדיבורי דוד המלך ע"ה ושניהם יתלבשו בדיבורי ירבעם, כי זהו ענין עיבור וכאמור והרי לא נמצא בדיבורי ירבעם דיבור טוב והגון ואם כן איך תתלבש נפש צדיק בדיבור רע שהוא לבוש רע ונמאס ותפגם ח"ו, לכן היה מההכרח להשיגו דיבור נבואיי במדריגה רבה קול עליון בדיבורו ממש ואף שלא היה הגון לזה מ"מ כך הוא גדול כח התשובה שכדי שאולי ישוב ירבעם הושג דיבור נבואיי, ולפי שלא היה אפשר שתהיה השגתו ע"י דיבורי צדיק אחר לכן היה הדיבור במדריגה העליונה דיבור עליון בדיבורו ועל ידי זה הדיבור שיפעול בו הרהור תשובה תתעלה נפשו קצת ותדבק בנפש דוד המלך ע"ה וכמש"ל, ולכן כפי איכות ומדריגת הדיבור כך הוראת עצמותו של הדיבור והיינו ואני ואתה ובן ישי והבן היטב.
<b>ולזה</b> כאשר באו רז"ל לישב בעצמם במתק דבריהם מה שהקשו לנו באמור אליו ואני ואתה ובן ישי מדוע הקדימו לירבעם, לכן אמרו בנועם דבריהם תפסו כו' בבגדו, ר"ל שהדיבור נתלבש ונתפס בדיבור ירבעם עצמו בלי אמצעי, והוא 'בבגדו' דייקא, כי לא נמצא בו דבר טוב שהוא לבוש אלא בגדו, ולטעם זה הוכרח שיתלבש הדיבור נבואיי בלי אמצעי ולכן אמר לו אני ואתה ובן ישי וכאמור.
<b>וענין</b> הטיול בגן עדן הוא ענין ההשגה העליונה אשר הנביאים זכו גם בחייהם מענין עולמך תראה בחייך, ובעולם הבא הוא ביתר שאת ועוז. וכאשר שאל מי בראש בא לבחון אם גם הטיול בגן עדן יהיה כפי איכות הדיבור ההוא, והיינו שרצה שתמיד יהיה כך שהשגתו תהיה בלי אמצעי ושניהם יתלבשו בנפש דוד המלך ע"ה, אז השיבו הש"י שאין הדבר כך, אלא שכאשר תשוב אז יהיה הטיול בן ישי בראש כי גדול כחו ודיבורו בו יתלבש ושניהם יתלבשו בדיבורך רק עכשיו היה בהכרח שיהיה הדיבור בלי אמצעי כיון שלא נמצא בו דבר טוב, משא"כ מיד שאמר מי בראש שדיבור זה נאמר בהרהור תשובה, שהרי רצה לשוב, ממילא מיד שנמצא בו דיבור טוב אז היה כח שבזה הדיבור יתלבש דיבור צדיק ממילא מיד הושג לו דיבור ה' באמצעות דיבורי דוד המלך ע"ה והיה הדיבור ההוא כפי המדריגה ואמר לו בן ישי בראש והבן. כי כל דיבור הורה על בחינתו ולכן טרם שנמצא בו דיבור השיג אליו הדיבור בלי אמצעי, לז"א אני ואתה ומיד שאמר לו מי בראש הושג אליו הדיבור באמצעות דוד המלך ע"ה ואמר לו בן ישי בראש. ונתיישב כל המאמר היטב בע"ה.

Section 4

<b>תקסד</b>
<b>לא</b> יהיה לך אלהים אחרים על פני לא תעשה כו' לא תשתחוה להם ולא תעבדם כי אנכי כו' פוקד כו' ועושה חסד כו'. הרמב"ם ז"ל בס' המצות מנה בפ' זה ד' לאוין (ע"ש בריש מצות לא תעשה) דהיינו לא יהיה לך כו' שהזהירנו מלהאמין לאל אחר זולתו, וזהו צורת של עובדי כוכבים. ב' ל"ת והזהירנו מעשות כוכבים ומזלות לעבוד ומי שעבר על לאו זה חייב מלקות ואין זה מענין עובד כוכבים שחייב מיתה. ג' לא תשתחוה. ד' לא תעבדם, ואלו הם עובדי כוכבים ממש בכרת וסקילה ע"ש.
<b>והרמב"ן</b> ז"ל השיג עליו ומסיק וז"ל: הפ' הזה כולו מצות לא תעשה אחד שהוא מניעה בעבודת כוכבים יזהיר שלא נודה האלהות לזולתו כו' ויכלול מניעה בעבודת כוכבים מהמקבלו לאלוה והמשתחוה והעובד כו' ואינו לאו בעשיית הצלמים אלא כולם לאוין בעבודת כוכבים עצמה כו' עכ"ל. דעתו שכל פרשה זו של לא יהיה לך אין בו לאו של מלקות דהיינו עשיית הצלמים אלא כולו בעובדי כוכבים ממש משתעי וע"ש ראיותיו ובמגלת אסתר שם שדחה ראיותיו. ואמרתי ע"פ דברי אגדה להביא מהפסוקים ראיה לדברי הרמב"ם ז"ל שיש במאמר זה ג"כ לאו של מלקות שאין מעבודת כוכבים עצמה.
<b>ובתחלה</b> נדקדק במקראי קודש הללו, באומרו כי אנכי כו' פוקד עון אבות על בנים כו' מדוע לא הזכיר שיקנא בעובד גופיה, ואם כי פשט הכתוב לומר שאפילו על בנים יקנא מ"מ מוטב שיפרש פן יאמר הרואה שעל עצמו לא יפקוד ויאמר טוב דבר ה' כי שלום ואמת יהיה בימי ובפרט כי הפקידה על הבנים אינו אלא אם יהיו רשעים ואם כן לא יקפיד כלל על עונש בניו עם יהיו רשעים, ותו באמרו לאלפים מדוע דוקא לאלפי, ודרז"ל ידוע כי מדה טובה מרובה ממדת פורעניות ת"ק פעמים. וגם כאן קשה מדוע לא הוזכר עשיית החסד גם לצדיק גופיה.
<b>מצורף</b> לזה נבאר מאמרז"ל (סנהדרין צ"ח.) אין בן דוד בא אלא בדור שכולו זכאי או כולו חייב, וכבר דיברו המפרשים בזה המאמר הרבה.
<b>לבאר</b> כל זה נקדים מה שביארתי פסוקי תולדות בענין ברכת יצחק ליעקב ע"ש. יוצא משם, כי בכונה היה שיצחק ירצה לברך את עשו ויבא יעקב ויטול הברכות, כי כתבו המפרשים כי ודאי יצחק אבינו ע"ה היה צופה ברוח הקודש, ובפרט בבואו לברך את בניו לפני מותו ודאי נתלבש ברוח הקודש ואם כן היה משיג שהוא יעקב, אלא לפי שרצון ה' היה לברך את יעקב לכן נתלבש אז יעקב אבינו ע"ה בדמות עשו היינו שצפה אז ברוח הקודש הרשעים שיצאו מיעקב והם דומים לעשו ועי"ז היה סבור שהוא עשו.
<b>וכתבנו</b> שם, מה שרצה יצחק לברך את עשו היינו ברכת עולם הזה כדחזינן ויתן לך מטל כו' ורוב דגן כו' הכל עניני עולם הזה, שידע יצחק שעולם הבא מגיע לחלקו של יעקב ואין שייך לברכו על זה כי תלוי בעבודה לבד, ולרוב צדקתו של יצחק שעבד את ה' עם שהיה כל ימיו בגירות ויסורים חפץ שזרע יעקב יעבדוהו ככה ולא יטול מעולם הזה כלום וישאר הכל לעולם הבא בשלימות, אבל לעשו רצה לברך להיותו יודע כי בלאו הכי אין לו בעולם הבא כלום ויהיה לו עכ"פ עולם הזה.
<b>אכן,</b> כי ידע ה' שאי אפשר שלא יהיה ליעקב מעולם הזה, כי העוני והיסורין מעבירין על דעת קונם, לזה מההכרח שגם ליעקב יהיה קצת מעולם הזה כדי שיהיה סיפוק בידם לעבוד את ה', ואם היה יצחק מברך ליעקב בידוע שהוא יעקב היה ליעקב כל העולם הזה ואי אפשר לענשם בעולם הזה וישאר עונשם ח"ו לעולם הבא, לזאת עשה ה' פשר דבר ונתן בלב יצחק לברך את עשו רק להיות שצריך לצדיקים מעט עולם הזה נתן בלב יעקב ליקח הברכות במרמה ונתלבש אז ברשעי הדור שעתידים לצאת ממנו ועי"ז סבור שהוא עשו ואליהם המשיך הברכות בפועל.
<b>נמצא</b> היה ג' חלוקות, כי עשו וזרעו קיבלו הברכות בכח, היינו במחשבה, ותוכל ע"י סבה לצאת לפועל כמ"ש שם מענין הבכורה שהיתה אצל ראובן בפועל ע"י סבת בלבול יצועי חזרה ליוסף שהיתה אצל יוסף בכח היינו במחשבה שהיה יעקב סבור שהיא רחל ואם כן היה יוסף בכור בכח וכן בכורת עשו חזרה ליעקב עי"ז ע"ש. וזהו והיה כאשר תריד כו' ע"י סבה זו ופרקת עולו כו' תחזור אצלך לפי שהיתה אצלך בכח. ורשעי הדור שיוצאים מיעקב קיבלו בפועל, כי הם היו בשעת הברכה ואליהם המשיך בפועל. ולצדיקים לא המשיך לא בכח ולא בפועל ואין להם מטובת עולם הזה רק מטובת הכללות של האומה הישראלית בהיות ידם למעלה. כמ"ש שם בשם המחקרים כי מטובה הכללית כל האומה נהנית רק טובה פרטית אין רק לאנשים פרטיים, ואז גוף הברכה נתונה בפועל ביד הרשעים כאמרו הנה אלה רשעים כו' ומשלם לשונאיו כו' ולהם טובה הפרטית ככל ברכת יצחק, אבל הכשרים אינם נהנים רק מטובה הכללית ודי להם בזה כדי שיוכלו לעבוד את ה'. ע"ש בפ' תולדות תקס"ד.
<b>ובזה</b> אני מבין שאלת משה רבינו ע"ה ותשובתו מפני מה צדיק ורע לו, צדיק וטוב לו, רשע ורע לו, רשע וטוב לו, והיה התשובה צדיק וטוב לו צדיק בן צדיק, צדיק ורע לו צדיק בן רשע, רשע ורע לו רשע בן רשע, רשע וטוב לו רשע בן צדיק. ודקדקו המפרשים, למה הזכיר בהשאלה צדיק וטוב לו רשע ורע לו, הלא ע"ז אין שאלה, ותו מה תלוי בבן צדיק או בבן רשע. ובמה שכתבתי יבואר, כי לא שאל על צדיק ורע לו רשע וטוב לו, כי כך מוכרח להיות, כי כל טוב עולם הזה אין לישראל רק מברכותיו של יצחק והוא לא המשיך הברכות אפילו בפועל רק לרשעים ואם כן לא הניח לכשרים כלום ואין להם בעולם הזה רק טובה הכללית, אלא שאל על השינוי בצדיקים גופייהו בין צדיק לצדיק וברשעים עצמם בין רשע לרשע כי הראוי שיהיו כולם שוים.
<b>אכן,</b> התירוץ על זה הוא עם משארז"ל (נדרים פ"א.) מפני מה אין תלמידי חכמים מצוין שיצאו מהם תלמידי חכמים, ובהיפוך ארז"ל (שם) הזהרו בבני עניים שמהם תצא תורה, הרי שעל פי הרוב יהיה בן הרשע צדיק וכן להיפוך וכמ"ש מזה בריש בראשית ע"ש וכמ"ש האר"י ז"ל ע"פ עת אשר שלט האדם באדם כו'. והנה במשארז"ל (סנהדרין ל"ח:) שהראה הקב"ה לאדם הראשון דור דור ודורשיו וכן למשה רבינו ע"ה הקשו המפרשים כיון שהם ראו כל הדורות הרשעים והצדיקים אם כן נתבטלה הבחירה, ותירץ השל"ה שראו כפי סדר הנשמות הנמשכות דור אחר דור אזי כפי מזגן וטבען יתחייב שזהו יהיה צדיק וזה יהיה רשע אבל הבחירה קיימת, והם לא ראו מי שגבר על טבעו לטוב או להיפוך כי הבחירה חפשית ומסולקת מן הידיעה.
<b>וממילא</b> עם האמור, הנה על פי הרוב אם אנו רואין צדיק בן צדיק אין צדקתו אלא מצד הבחירה, אבל מצד מזגו מוכן לרשעה, וכן רשע בן רשע על פי הרוב אין רשעתו אלא מצד שבחר ברע, אבל מצד מזגו מוכן לטוב הוא. וממילא רשעי הדורות שנתלבש בהן יעקב אבינו ע"ה בעת שקיבל הברכות היינו כל אותן הנשמות המוכנות מצד מזגן לרשעים הם קבלו הברכות, נמצא אם בוחר אח"כ בטוב הרי הוא צדיק וטוב לו כי כבר קיבל הוא הברכה וזוכה לב' שלחנות, משא"כ מי שהוא צדיק מצד מזגו, הוא לא היה בעת הברכה זה לא יירש רק עולם הבא לבד, וכן מי שהוא טוב מצד מזגו ואח"כ בוחר ברע הרי זה אובד שני עולמים כי עולם הבא אין לו ועולם הזה ג"כ אין לו כיון שהיה מזגו מוכן לטוב לא היה בכלל הברכה. וזהו התשובה, צדיק וטוב לו צדיק בן צדיק, שזהו על פי הרוב צדיק מצד הבחירה לבד לא מצד מזגו, משא"כ צדיק בן רשע הוא על פי הרוב צדיק מצד מזגו, וכן הרשע בן צדיק הוא טוב לו כי זהו ע"פ הרוב רשע מצד מזגו וקיבל הברכות, משא"כ רשע בן רשע הוא על פי הרוב רק מצד הבחירה ולכן אבד הכל והבן, והוא קרוב לאמת ועיין בפ' בראשית מסגנון זה על מאמר זה.
<b>והנה</b> כתב הגאון גור אריה ז"ל בס' נצח ישראל בביאור למה קץ גאולה זו נמשכת כל כך הרבה, וביאר ג"כ אומרו אנכי ה' אלהיך אשר הוצאתיך מארץ מצרים ולא תלה בהמציאו כל המציאות, והיינו, כי מצד היותו ממציא הכל אין מיוחד אלהות לישראל לבד כי כל הארץ וכל אשר עליה המציא בכחו ומה שמיוחד אלהותו לישראל הוא מצד הוציאו אותם מארץ מצרים. והענין, כי כל דבר שבעולם יש בו חומר וצורה כנודע, וצורת ישראל הוא האלהות ואין להם צורה אחרת כלל, נמצא הם מיוחדים להש"י, וזהו אומרו כי בצלם אלהים עשה את האדם, והוא ג"כ אומרו אנחנו החומר ואתה יוצרנו, והוא מ"ש בזוהר הקדוש (זהר ח"ג ע"ג.) אורייתא וקב"ה וישראל חד.
<b>ואמנם,</b> מעלה זו הנמצאת בישראל שאין להם צורה אחרת רק האלהות, פשוט שזה לא נעשה עד צאתם מארץ מצרים וקבלת התורה, אבל מתחלה היה מציאותם כמציאות שאר בני נח, רק בעת שבחר בם ה' קנו מציאות חשוב הזה מציאות חדש וצורה חדשה. וידוע כח כל חומר אי אפשר לו שיקבל צורה חדשה אם לא בהתבטל תחלה מציאותו הראשון, כענין הביצה שהוא דומם, ברצותו לקבל צורה חשובה יותר צורת בעל חי דהיינו שיהיה אפרוח ארז"ל (תמורה ל"א.) מאימת קא גביל לכי מיסרח האי שעתא עפרא בעלמא הוא הרי כי לא יתהוה צורת אפרוח עד עת יתבטל מציאותו וצורתו הראשונה לגמרי, כי צורה לא תחול על צורה, ולכן באותו רגע ממש דמיסרח לגמרי ונתבטל צורתו אזי באותו רגע בא אליו צורה החדשה ואלו באותו רגע היה בו איזה מניעה לצורה השניה שיחול אזי היה בטל מציאות לגמרי כיון שנשאר רגע בלי צורה, לכן הכל נעשה כהרף עין צורה הראשונה יוצאת והשניה נכנסת ואין א' נוגעת בחברתה כמלא נימא.
<b>כך</b> כאשר רצה השם יתברך שיקבלו עמו צורה חדשה לא היה באפשרי כלל לחול על צורתם הראשונה, כי צורה לא תחול על צורה, לכן הוכרח להיות להם ביטול צורה ע"י השתעבדות למצרים בחומר ובלבנים ונשקעו בשערי טומאה עד שנתבטל צורתם מעט מעט ובאותו רגע כמימרא אשר נתבטלה הצורה לגמרי אזי בעצם היום הזה חל עליהם צורה האלהות, וז"ש שאם לא היו יוצאים מארץ מצרים עוד רגע א' היו נשארים שם, והיינו כדרך שאמרנו כי בהכרח שאותו הרגע תחול הצורה החדשה.
<b>וזהו</b> שאלת אברהם אבינו ע"ה במה אדע בעת שהבטיחו השי"ת לבחור בזרעו. והיינו, כי הבין וראה שלא תחול צורה על צורה ואיך ומה יהיה הדבר שתחול צורה האלהית על אומה שלימה כי אי אפשר שפרטי האומה כולה יטו שכם א' עד שברוב צדקותיהם תתבטל מהם צורתם ותחול עליהם צורה האלהית, לזה אמר לו ית"ש ידוע תדע כי גר כו' ועבדום כו' ועי"ז ואחרי כן יצאו ברכוש גדול היא צורה האלהות על כל אחד מישראל, הרי כי כמו שביטול צורה הראשונה במעט מעט הוא התחלה והכנה להשגת צורה השניה כך הוא הדבר בעצמו כל המשך הגלות היא הכנת הגאולה. וכמו שלפי ערך ביטול צורה הראשונה יהיה השגת צורה האחרונה, כך לפי ערך כובד הגלות יהיה רב טוב של הגאולה, ולזה כאשר ראה משה רבינו ע"ה ושאל ומאז באתי אל פרעה כו' הרע לעם הזה שהיה מקשה השיעבוד, והשיבו הש"י עתה תראה אשר אעשה לפרעה כי ביד חזקה ישלחם, ר"ל שמחמת שאני רוצה שתהיה הגאולה ביד חזקה לכן צריך יותר כובד הגלות כדי שיתבטל היטב צורה הראשונה. ומזה הצד מיוחדים ישראל יותר מכל העובדי כוכבים ע"י יציאת מצרים, לז"א אנכי ה' אלהיך כו' אשר הוצאתיך מארץ מצרים.
<b>אמנם,</b> להיות עדיין במצרים לא נתבטל עדיין צורתם הראשונה מכל וכל, כי מחמת שלא היה להם תורה עדיין אזי אי אפשר היה שיתבטל לגמרי, ולכן גם קבלתם הצורה האחרונה לא היה נצחיית ונתבטלה, ולכן גלות הזה נמשך הרבה מאד בכדי שיתבטל צורתם מכל וכל, כי מצד שיש תורה בישראל אין חשש בביטול צורתם לגמרי ואז יקבלו הגאולה ביתר עוז ותעצומות ויהיה זה בעתה היינו באותה רגע כמימרא אשר מצד המשך הזמן יתבטל צורה הראשונה לגמרי, ואם זכו אחישנה, כי יצויר ביטול צורה הראשונה לרוב צדקת איש ואיש ועם התורה הנקראת תושיה שמתשת כחו של אדם ועי"ז נתבטל צורה הגשמיית וחלה צורה הרוחניית האלהיית והבן.
<b>ואמנם</b> ביטול צורה הגשמיית שלא יהיה לישראל מעסקי עולם הזה כלום אי אפשר אלא או בדור שכולו זכאי או כולו חייב, כי בהיות כולו זכאי אין בהם כלום מברכותיו של יצחק מעולם הזה כמש"ל כי הצדיקים לא קיבלו הברכה לא בכח ולא בפועל, וכן בדור שכולו חייב והם קיבלו כולם הברכה בפועל מ"מ בהיותם כולם חייבין חוזרת הברכה לעשו למקום אשר היתה בכח כמש"ל על פסוק והיה כאשר תריד. משא"כ בדור שיש צדיקים ורשעים הרי הברכה נמשכה לרשעים ואזי גם הצדיקים אשר בקרבם יש להם עכ"פ הברכה הכללית שמצד כללות האומה כמו שביארנו כ"ז לעיל בפרשת תולדות ע"ש. ונשאר אם כן ברכת עולם הזה בישראל ואי אפשר ביטול צורה הגשמיית, ממילא זהו אומרם ז"ל אין בן דוד בא אלא בדור שכולו זכאי או כולו חייב והבן.
<b>והנה</b> בדברים אלו אני מבין ישוב למה שנתקשו המפרשים מדוע לא נזכר שכר עולם הבא בתורה רק שכר הגשמיי אם בחקותי תלכו ונתתי כו'. ומה שנראה לי בזה, כי באמת אין כתוב בתורה שום שכר כלל לא שכר עולם הבא ולא שכר עולם הזה כיון שאין מהראוי לעבוד על מנת לקבל פרס, ומה שכתב אם בחקותי תלכו כו' אין זה יעוד על שכר אלא מניעת ההפסד, לבל יחשוש האדם איך אעבוד את ה' וימשך מזה ביטול עולם הזה לגמרי בעוני ויסורין כי הצדיקים לא קיבלו מעולם הזה כלום מהברכה וא"כ סוף שח"ו העוני יעביר על דעת קונו משא"כ אם לא יעבוד את ה' וילך בשרירות לבו הלא יירש עולם הזה. לזאת אמר הכתוב שלא תחשוש לזה כי עכ"פ לא יחדלו הרשעים בכל דור והם מקבלים ברכת עולם הזה וא"כ יהיה לצדיקים עכ"פ טובה הכללית אשר בזה די להם לשיוכלו לעבוד את ה' שלא יעבירם עוני ח"ו על דעת המקום. ולזה תמצא בכל מקומות היעוד לא נזכר טובה פרטית רק טובה הכללית ונתתי גשמיכם ונתתי מטר ארצכם כו' וכדומה.
<b>וכן</b> במקומות העונש לא בא הכתוב לייראם אשר לצד זה יעבדו את ה', מאחר שבודאי התורה מדריכנו למעלה התכליתית ואין יראת העונש מעלה התכליתית, אלא בא הכתוב לבטל פן יפתוך היצר כי אם תחטא יהיה טוב לך מצד ברכת עולם הזה כי יצויר ג"כ שתשיג עונש כאשר תחטא מצד והיה כאשר תריד. אכן עדיין יוכל היצר לפתות לאדם לחטוא כדי שיקבל טובות עולם הזה ואין חשש מצד והיה כאשר תריד כי לא יחדלו צדיקים אשר בקרב ישראל ויאמר לו היצר הרע אדרבה טובה אתה עושה בזה לצדיקים כי אם כל העדה כולם קדושים אין לישראל חלק בעולם הזה ואיך יעבדו את ה' לכן טוב שאתה תלך בשרירות לבך ויהיה לך טובה הרבה וגם לצדיקים יהיה עכ"פ טובה הכללית.
<b>וזש"ה</b> בפרשת נצבים פן יש בכם שורש פורה כו', והדקדוקים עיין במקומם. והיה בשמעו את דברי האלה שזה נאמר אם כולם או רובם רשעים אז הוי כאשר תריד. והתברך בלבבו לאמר שלום יהיה 'לי' דייקא, כי בשרירות 'לבי' אלך כי אני לבדי אלך בשרירות לבי והצדיקים יעבדו את ה' ממילא יהיה לי ברכות וטובות פרטיות שבע ודשן ולא עוד למען ספות ל' תוספת כמו שמתרגם אונקלוס הרוה את הצמאה, ר"ל כי יוסיפו הרשעים שהם שבעים בטוב עולם הזה ויוסיפו ג"כ טובה הכללית עכ"פ לצדיקים הצמאים מטובת עולם הזה ויהיה גם להם טובה ע"פ מעשינו. לז"א לא יאבה ה' סלוח לו, כי אז בעשותו כך יעשן אף ה' ויקבל עונשו ולא יועילו לו ברכות יצחק. והטעם, דהא והבדילו ה' לרעה מכל שבטי ישראל, כי מומר לעבודת כוכבים הוי מומר לכל התורה כולה ונחשב כעובד כוכבים מזרע עשו אם כן אפילו טובה כללית לא יהיה לו וכמש"ל כי מי שהוא מאומה אחרת אין לו אפילו טובה כללית של האומה ודו"ק.
<b>ואמנם</b> זהו בעבודת כוכבים דוקא, ועדיין מה יענו ליצר הרע אם יאמר ככה בשאר עבירות שילך בשרירות לבו ואז יקבל טובות עולם הזה מצד הברכות, ומה מקום בשאר עבירות לייעד שכר מצוה ועונש עבירה בעולם הזה נהי שיצויר עונש עבירה אם כולו חייב משא"כ אם יש זכאין. ולז"א הכתוב בפרשה זו כי אנכי ה' אלהיך אל קנא מעניש לעוברי רצונו, וכי תאמר מה עונש יהיה בעולם הזה דאדרבה עולם הזה יהיה לאיש ההולך בשרירות לבו, לז"א הנה אני אומר לך כי גם בעולם הזה תשיג עונש על עבירות כי אני פוקד עון אבות על בנים ועל בני בנים כו' לשונאי, ר"ל אם גם הבנים רשעים דהיינו רשע בן רשע אז רע לו ממילא בניך יתענשו על ידך משא"כ בהיותך צדיק אזי אף אם בנך יהיה רשע יהיה רשע בן צדיק וטוב לו.
<b>ובל</b> תאמר להיפוך, הלא אם אצדיק מעשי אך ריק זכיתי לבבי ואהי נגוע בעולם הזה כי אין לצדיק בעולם הזה כלום, לזה אמר דהא ליתא, דעכ"פ תדע כי לא יחדלון רשעים מקרב הארץ וא"כ יהיה להצדיק עכ"פ טובה הכללית, וזהו ועושה חסד לאלפים כי כלל ישראל נקרא בערך אלפים כאומרו רבבות אלפי ישראל ואמר ואלפי הדל במנשה, והטעם כי מספר אלף הוא כללי אשר אין יותר ממנו, כי ריבוא אינו אלא ריבוי של אלפים אבל חשבון מיוחד יתר מאלף לא תמצא לכן מספר זה שב אל האחדות כמו אלף שהוא אחד וזה לפי שהוא יחידי במספר הכללי כידוע לאוהבי ולשומרי מצותי, ר"ל כשעכ"פ יהיה להם חסד הכללי שיוכלו לעבוד את ה', ונתיישב כל מה שדקדקנו בפסוק זה שלא הזכיר שכר לצדיק עצמו ועונש לרשע עצמו, ובדברינו מיושב הכל והבן.
<b>ואמנם</b> קשה, הלא פסוק זה לא יהיה לך בעבודת כוכבים וא"כ מה זה שלא מצא עונש לרשע גופיה בעולם הזה רק מה שיפקוד על בניו ובני בניו והלא בעבודת כוכבים גם הוא עצמו ישיג עונש וכמו שפירשנו תחלה פסוקי נצבים, אלא על כרחך מוכח מזה כדעת הרמב"ם ז"ל דיש בכלל פסוק זה גם לאו של מלקות שאינו עובד כוכבים ממש, ולכן מצד היות פסוק זה לא תעשה ראשונה שאמר ית"ש בא להזהיר עליו ועל כל הלא תעשה דוגמתן שגם בהם יצויר עונש בעולם הזה ושכר לשומרי מצותיו וכאמור ויש ראיה לפי' הרמב"ם ז"ל. חסלת פרשת יתרו

שבועות



Section 1

<b>תקנ"א</b>
<b>מנחות</b> פ' שתי הלחם (מנחות צ"ה:) משנה אחת שתי הלחם כו' עד אלא דרב אשי בדותא היא. ופי' התוס' תברא כו' ע"ש קשיין ה' קושיות. א' קושית התוי"ט על פי' המשניות להרמב"ם ז"ל שכתב שהשתדלו בש"ס לתרץ קושיא זו למה לישה ועריכה בחוץ ואפיה בפנים ולא עלתה בידם, והרי משני שפיר תנור מקדש. ב' יש לדקדק, למה בקושיא קמייתא הגדיל רבא דוקא הקושיא ואמר הקשה אדם קשה ולא איזה אמורא אחר וכן בקושיא שניה רבא דוקא קאמר לה. ג' יש לדקדק מאד, דמעיקרא הגדיל רבא כל כך הקושיא והש"ס דחי לה בפשיטות ומסיק דקושיא אחרינא הוא דקשה ולא הקושיא הראשונה אם כן מאי קאמר רבא מעיקרא הוקשה אדם קשה. ד' יש לדקדק, מאחר שכתבו התוס' תברא מי ששנה זו לא שנה זו וכהאי גוונא משני כמה פעמים בש"ס, אם כן גם על רבא קשה, מאי קאמר הקשה אדם קשה הרי הקושיא מתיישבת בפשיטות, אם כן כמו שהקשה תחלה על רבא מאי קושיא דלמא תנור מקדש, וכמו שהקשה רב אשי על רבא מאי קושיא, הכא נמי קשיא באמת כיון דיש לומר תברא והוא תירוץ יותר פשוט, ואין לומר דזה היה דוחק לרב ששת דלא אשכחן תנא דלימא אפייסן דוחה שבת, זה אינו דהא מייתי ברייתא בסוף פרק ר' ישמעאל דס"ל הכי, וכן מבואר במשנה מפורשת פ"ב דמעילה גבי קרמו פניה ע"ש בתוי"ט ה' קושיות הרי"ף בפסחים דף מ"ו על מ"ש רש"י יאפוה כהנים זריזים שלא תחמיץ קשה בשתי הלחם מאי איכא למימר דהם באים דוקא חמץ יעוי"ש.
<b>והנראה</b> לתרץ כל זה, דהנה רש"י פירש בהא דקאמר אלמא מדת יבש לא נתקדשה היינו דאם לא כן נפסל ביוצא והתוספות השיגו עליו דמשום קידוש כלי לא מיפסל ביוצא ופירושם דחוק ג"כ ע"ש. ונראה לי לישב דברי רש"י ז"ל לפמ"ש התוס' במכילתין דף ט' ע"א ד"ה ר"ל ובזבחים דף ך' ע"ב ובכמה דוכתי דדבר שאינו ניתר אלא ע"י ד"א כגון נסכים הבאים עם הזבח וכן שתי הלחם שאינם ניתרים אלא ע"י הכבשים לא מהני בהו קידוש כלי ליפסל ביוצא עד שיקדשם הזבח, משא"כ בדבר שניתר ע"י עצמו מועיל בו קידוש כלי ליפסל ביוצא ע"ש, ובדף מ"ה ע"ב במשנה ס"ל לר"ע דכבשים אינם מעכבים הלחם ואפילו אבדו הכבשים לא אבד הלחם ור"ש פליג עליו ופסק הרמב"ם להלכה כר"ע ע"ש בתוי"ט שפי' טעמו.
<b>ואמר</b> התם רבי יוחנן הכל מודים שאם הוזקקו הלחם והכבשים זה לזה שמעכבים ואיזה זיקה שלהם זו שחיטה שאם כבר נשחטו הכבשים אם אבדו הכבשים אם אבדו הכבשים אבד הלחם אבל קודם שחיטה הלחם ניתר לעצמו בלי הכבשים. ובדף מ"ו ע"ב ת"ר שתי הלחם הבאות בפני עצמן פי' לר"ע תעובר צורתן ויצאו לבית השריפה ופריך ממ"נ אי לאכילה אתיין שיכולין להיות ניתרין בלי הכבשים ליכלינהו אי לשריפה אתיין שאין יכולין להיות ניתרין ע"י עצמן לישרפינהו לאלתר ומשני רבה לעולם לאכילה אתיין ומשום גזירה הוא דשרפינן להו דשמא יזדמנו להם כבשים לשנה הבאה ויאכלו ג"כ בלי כבשים ובאמת אם הוזקקו מעכבין ורב יוסף משני דלשריפה אתיין אלא דאין שורפין קדשים ביו"ט ע"ש.
<b>ולפ"ז</b> פריך שפיר אלמא מדת יבש לא נתקדשה דאם לא כן נפסל ביוצא דהא הכבשים נשחטין ביו"ט ושתי הלחם נגמרים מעיו"ט שאין אפייתן דוחה לא שבת ולא יו"ט וכדתנן בסוף פרקין ע"ש. אם כן כל זמן שלא נשחטו הכבשים יכולין השתי לחם להיות ניתרין לאכילה לרבה בלי כבשים ממילא מועיל בהו קידוש כלי שפיר ליפסל ביוצא ומיושב שפיר פירש"י ז"ל ומש"ה רבה לשיטתיה דס"ל דשתי הלחם ניתרין לגמרי בלי הכבשים קודם זיקה מש"ה מישתבח ליה לדרב ששת בקושיא זו ואמר הקשה אדם קשה כו' ופריך הש"ס מאי קושיא דלמא עשרון לא מקדש ולא נפסל ביוצא ותנור מקדש מש"ה צריך האפיה להיות בפנים כדי שלא יפסל ביוצא. ועל זה קאמר אלא אי קשיא הא קשיא דאיפסלא בלינה וצ"ל תברא ואז חוזר קו' ראשונה של רב ששת.
<b>בהקדם</b> ד' הקדמות, א' דאמרינן בדף מ"ז הכל מודים דצריך שיהא הלחם בשעת שחיטת הכבשים וכן בשעת זריקה ור"ל דבעינן שיהיה קרוי לחם אז דהיינו קרמו פניו בתנור כדאמרינן גבי תודה דמכילתין דף ע"ח ע"ב ושיעורא הוי כל שפורסה ואין חוטין נמשכין ממנה והיינו קרימה כל דהו כמו לענין שבת דקימ"ל במס' שבת ד' כ' דסגי בקרימת צד א' וכמבואר בא"ח סי' רצ"ד דהיינו נמי שיעורא דכל שפורסה ואע"ג שכתבו התוס' שם דלענין שתי הלחם ולחם הפנים אינו קרוי לחם אלא בקרימה מעליא צריך לחלק בזה כאשר הארכתי בתשובתי סי' ע' ע"ש. ב' הא דאמרינן קרמו פניה בתנור הוכשרו ליפסל בלינה היינו דווקא קרימה מעליא עי' חידושי הרי"ף בפסחים דף מ"ו אבל בקרימה כל דהו אין התנור מקדש. ג' בדף מ"ז ס"ל לרבי דהלחם קדוש ואינו קדוש אחר שחיטת הכבשים ולרבא י"ל דלכ"ע לא מיפסל ביוצא ע"ש לפי גירסא ראשונה דגריס רבא תפיס פדיונו והא ודאי דמידי דנפיק לחולין ע"י פדיונו לא מיפסל ביוצא עיין בגמרא דף ח' ודף מ"ו בתוס' ד"ה ואיזו עד אחר הזריקה ע"ש. ד' כבר הבאתי דאם הוזקקו מעכבין זא"ז וזיקה שלהן זו שחיטה.
<b>והשתא</b> אתי שפיר הכל למה שביארנו תחלה דקושית הש"ס הראשונה הוא דאם היה הכלי מקדש היה נפסל ביוצא משום דקידוש הכלי הוא קודם השחיטה ואז הוי הלחם דבר שאין לו מתירין ורבה לשיטתיה ובדבר שאין לו מתירין מהני קידוש כלי ליפסל ביוצא אלא ודאי דהכלי אינו מקדש ומש"ה פריך שהיה האפיה ג"כ בחוץ ואהא משני דהכלי אינו מקדש אבל תנור מקדש ופריך דמאחר דהתנור מקדש למה תני אינו דוחה שבת הא איפסיל בלינה אע"כ תברא ממילא מאן דתני אפייתן בפנים ס"ל דשתי הלחם נאפים ביו"ט.
<b>ולפ"ז</b> הדרא קושיא א' לדוכתא דאי כלי מקדש למה לישתן בחוץ ואי אינו מקדש למה אפייתן בפנים וליכא למימר דתנור מקדש ז"א דאע"ג דתנור מקדש מ"מ כיון דאפיה ביו"ט שפיר איכא לאשכוחי שיהיה נאפה בחוץ באופן זה דמיד בקרימה כל דהו ישחטו הכבשים דהא מותר אז לשחוט הכבשים והתנור לא קידשן עדיין עד קרימה מעליא ממילא מיד כיון שנשחטו הכבשים נעשה זיקה ושוב א"א שיהיה הלחם בלי כבשים והוי דבר שיש לו מתירין ממילא אע"ג שנקרם אח"כ יפה וקידשו התנור מ"מ לא מיפסל ביוצא דבדבר שיש לו מתירין לא מהני קידוש כלי ליפסל ביוצא ושחיטת כבשים לא קידש ללחם לאפסולי ביוצא לשיטת רבא כנ"ל נמצא לא יופסלו הלחם ביוצא עד אחר זריקה ממילא יכול להיות נאפה בחוץ וקודם הזריקה יקחום לעזרה.
<b>דבשלמא</b> אי מדת יבש נתקדשה וזה הוי קודם שחיטה דהא השחיטה אינו עד קרימת פנים ממילא כיון דהוי קודם השחיטה ואז ליכא זיקה יוכל הלחם להיות בלי הכבשים והוי הלחם דבר שאין לו מתירין אם כן מועיל קידוש כלי ליפסל ביוצא אפילו בלי שחיטת וזריקת הכבשים משא"כ כיון דחזינן דמדת יבש לא נתקדשה כדמוכח מלישתן בחוץ וליכא רק קדושת תנור והיינו בקרימה מעליא ממילא יוכל שחיטת הכבשים להיות קודם לקידושו של תנור דהיינו בקרימה כל דהו ונעשה זיקה והוי דבר שיש לו מתירין ממילא אין מועיל קידוש התנור ליפסל ביוצא משו"ה קאמר רבא לשיטתיה הקשה אדם קשה כו' וממילא דע"י קו' זו חוזר קושיא הראשונה.
<b>דבשלמא</b> כדהוה ס"ד מעיקרא דכולה מתני' ס"ל דאין דוחה שבת ויו"ט א"כ האפיה מעיו"ט ממילא התנור מקדש בעוד דאין זיקה ונפסל ביוצא מש"ה צריך להיות האפיה בפנים אפילו אם מדת יבש לא נתקדשה משא"כ עכשיו ע"י תברא חוזר קושיא הראשונה כנ"ל ונתישבו הד' קושיות.
<b>ומעתה</b> שפיר קאמר רב אשי דילמא מאי בפנים במקום זריזים ר"ל בלחם הפנים לענין שלא תחמיץ ולענין שתי הלחם נמי צריך זריזים שיראו הכהנים מיד בעת קרימה קצת שישחטו הכבשים לבלתי יתעכב עד קרימה מעליא ויופסלו ביוצא, ופריך אי אפיה בעינן זריזין לישה ועריכה נמי בעינן ר"ל בלחם הפנים קשה קו' זו דצריך האפיה להיות בזריזין רק משום חימוץ אם כן לישתן נמי ודו"ק.

תרומה



Section 1

<b>תקס"ב</b>
<b>דבר</b> אל בני ישראל ויקחו לי תרומה (עיין רש"י) מאת כל איש אשר ידבנו לבו תקחו את תרומתי. יש לדקדק, הוה ליה למימר בקצרה ויקחו לי תרומה אשר ידבנו לבו. וזאת התרומה אשר תקחו מאתם זה כולו מיותר, וארז"ל ג' תרומות כו' והתורה ניתנה לידרש. ועשו לי מקדש ושכנתי בתוכם, אמר כאן ועשו לשון נסתר לא כאומרו בתחלה בנוכח תקחו, פירשו המפרשים, משום דשם ציווי על כלל ישראל וכאן לענין העשיה לא עשו אלא החכמי לב לכן כ' ועשו. ככל אשר אני מראה כו' וכן תעשו, האי וכן תעשו מיותר לגמרי וארז"ל נתעוררו ואמרו וכן תעשו לדורות.
<b>עוד</b> ארז"ל (ברכות נ"ה.) שמשה רבינו ע"ה אמר תחלה ארון וכלים ומשכן אמר לו בצלאל כלים שאעשה להיכן אכניסם אלא משכן ארון וכלים א"ל בצל אל היית וידעת. ויש לתמוה, הא משה רבינו ע"ה רבן של נביאים ואיך השכיל בצלאל יותר ממנו. ותו, אם שמע משה מפי הקב"ה משכן וכלים למה אמר בהיפוך. ותו יש לתמוה, באומרו כלים שאעשה להיכן אכניסם, מאי קושיא היא זו, יעמדו בחוץ או באיזו אהל עד שיעשו המשכן, ואי משום קדושתם הלא כל הכלים נתקדשו בשמן המשחה ולא הוקדשו מיד בעשייתם. ותו יש לדקדק, מאי הלשון בצל אל היה לו לומר אצל אל היית.
<b>לתרץ</b> כל זה נקדים מה שפירש האלשיך בפסוק אפריון עשה לו המלך שלמה כו', והוא, כי יש לתמוה בענין עשיית בית המקדש לשכון שם שכינתו ית"ש הלא השמים ושמי השמים לא יכלכלוהו ומה בצע בבנות בית. אך ענין המכוון הוא, כל א' מישראל נתן נדבתו באהבה רבה ויראת שמים ורצון לבו, ומדות אלה היראה ואהבה והרצון הוא המובחר שבכל מדות האדם, וזהו כל הקדושה שבתוך איש הישראלי, וידוע, כי בהיות אדם מקדש עצמו במדות אלה ממשיך בזה על עצמו השראת שכינה כי הש"י אוהב מדות אלה ובכל מקום אשר נמצאים שם אלה כביכול מצמצם עצמו ושורה שם, אך אינו דומה קדושת איש א' לקדושת צירוף אנשים רבים לענין המשכת השראת שכינה כנודע.
<b>ולכן</b> צוה ה' שכל אחד מישראל יתן נדבתו, ונתנו כל אחד מהם באהבה רבה היותר אפשרית, ומנדבות האלה נבנה הבית, נמצא נצטרף שם קדושת כלל ישראל ביחד ונמשך ממילא עי"ז בבית המקדש השראת שכינה באופן היותר נאות שראוי להמשיך לצירוף קדושת כלל ישראל וממילא זרח אור אהבה ויראה וקדושה מבית המקדש לכלל ישראל ובפרט בעלותם לראות את פני ה' ונתוסף קדושה בכל אחד מישראל יותר מאשר בתחלה, וכאשר נתוסף בהם קדושה הוסיפו עוד קדושה יתירה והשראת שכינה אל בית המקדש וכאשר נתוסף עוד יותר שם השראת שכינה אזי זרח עוד קדושה יתירה יותר ויותר מבית המקדש אל ישראל, וכן היה הולך תמיד ומוסיף קדושת ישראל וקדושת בית המקדש עד אין קץ, כי ישראל מוסיפין בבית המקדש, ובית המקדש בישראל, עד שהיו ישראל מתעלין יותר מצבא מרום העליונים וכל העולמות היו מתעלין עמהם עד בלי גבול לולא שקלקלו בינתים.
<b>וזש"ה</b> כמתמיה אפריון עשה לו המלך שלמה שהשלום שלו מעצי הלבנון, מה בצע לו בעצים וכן עמודיו עשה כסף רפידתו זהב כו', מה בצע לו בכסף וזהב וארגמן, ומתרץ תוכו רצוף אהבה מבנות ירושלים, הוא כינוי לישראל, ור"ל כי חיצוניות הדבר באמת מה בצע בו, אלא בפנימותו רצוף, ר"ל נצטרף אהבה וקדושת כל איש ואיש מישראל וכאן נמצא כאן היה קדושת כל ישראל ביחד לכן שם השראת שכינה וכאמור.
<b>הנה</b> שהיה ענין בית המקדש בשביל שישראל נתנו בו קדושה והוסיף הוא קדושה בישראל, ואח"כ ישראל בו, וכן היה ראוי להיות מוסיף והולך עד בלי גבול. והנה נודע כי בית המקדש הוא ציור כל העולמות, ועי"ז נתוסף קדושה בכל העולמות, וידוע ג"כ כי האדם גופו עולם קטן וכן נפשו כלול מכל העולמות, ממילא כל הבחינות שמצינו במשכן ובית עולמים צריך להיות לו מציאות גם בגוף האדם הפרטיי ובנפשו, ולכן מציאות הזה שביארנו במשכן צריכין אנו למוצאו גם בגוף האדם ונפשו.
<b>ואומר</b> אני כי מבואר בזוהר הקדוש (זהר ח"ג קס"א:) שבית המקדש הוא לבו של עולם ואמצעותו, גם המשכן, אף שהיה במדבר ולא במקום המקדש, כבר נודע מדברי האר"י ז"ל שבכל מקום שהיה מחנה ישראל היה שם ארץ ישראל ונתבאר בפ' שלח ע"ש, והוא החיות של כל העולם כלב שהוא חיות כל הגוף. והנה ביארו חכמי הנתוח, כי נפש כל בשר דמו הוא, וכל אבר ואבר שבאדם שיש בו כח וחיות פרטי השייך לאותו האבר והחיות שורה בדם האבר ההוא וכל הדמים של כל האיברים מתקבצים אל הלב, נמצא יש בתוך הלב חיות כלם ואח"כ מחלק הלב לכל אבר ואבר דמו השייך לו, וכן הולכים תמיד הדמים תוך הגוף כמו נהרות המושכין תמיד, וביארנו כי יש שעה קצובה אשר מוכרחין דמי כל הגוף להיות תוך הלב שהוא מקור חיותם, ואם ימצא מקצת דם אשר עבר עליו שעה קצובה זו ולא בא אל תוך הלב לאיזה סבה, אזי נפסק חיות אותו הדם כי נפסק שעה קצובה משורשו והוא דם מת תוך הגוף וממנו מתחדשים חולאים ר"ל, כ"ז ביארו חכמי הנתוח.
<b>הנה</b> כי כן אנו רואין הנהגת הגוף עם הלב כהנהגת בית המקדש עם כללות ישראל, שישראל הכניסו כל אחד ואחד חיות וקדושה שלו לבית המקדש ומתוך זה זרח קדושה מבית המקדש לכל אחד ואחד מישראל לפי ערכו בעלותם לראות בזמנים הקצובים עליהם, ושוב נתוסף עי"ז קדושה יתירה בבית המקדש כו', כן מתנהגים האברים עם הלב כי כל האברים מקבצים כל דמם שהוא חיותם אל הלב ונתוסף עי"ז כח וחיותו בלב שהוא הוא כלל כל האברים ועי"ז מחלק חיות ודם לכל אבר ואבר כערכו ושוב מתקבצים עוד אל הלב כו' וכן הוא תמיד ובכל שעה הקצובה מוכרחים כל הדמים להיות בלב.
<b>וכן</b> מצינו ענין זה ממש בנפש הרוחני כי כל הענינים צריכים לימצא בעולם שנה נפש וענין האמור כאן נתבאר לענין שנה בדרושנו לפ' אמור ע"ש איך יו"כ שהוא הלב ועיקר כל השנה כולה מתקבץ מרגעי כל יום ויום מימות השנה ע"ש ותמצא נחת. כי ידוע דרחמנא לבא בעי, והעיקר הוא שיהיה הלב נקי מהרהורים ומכל רע ויהא מלא יראת ה' ואהבתו ומלא רצון, ואמנם המצות המעשיות התלוים בכל אבר ואבר כמ"ש בס' חרדים, הטעם הוא עם האמור, כי כמו שלענין חיות הגשמי נמשכים כל הדמים ללב וכו' וכמ"ש, כך יש בכל אבר מצוה התלויה בו והוא חיותם ופנימיותם ובתוך הלב מוכרח להתקבץ חיות כולם גם יחד, לכן כשהאדם מקיים בכל אבר מצוה התלוי בו ביראה ואהבה וקדושה כראוי כי מצוה זו היא קדושת אותו האבר ממילא בהיות כל חיותם נמשכים ללב ממילא נצטרף אל תוך הלב קדושת האברים כולם ואח"כ זורח מתוך הלב יראה ואהבה על כל האברים כולם כל א' לפי ערכו ועי"ז נתוסף כח וקדושה בכל אבר ואבר ויש לו יותר חשק לקיום המצות ויותר יראה וקדושה וכל מה שמוסיף באברים בקיום המצות נתוסף הקדושה בלב ושוב נתוסף עוד וכו', ועי"ז יכול האדם להיות הולך ממדריגה למדריגה עד אין ערך וקצבה כל שלא יקלקל באיזו חטא רח"ל.
<b>והוא</b> ממש ענין המשכן עם כלל ישראל, שהמשכן לב העולם, נמצא מצות התרומה נוהגת בכל זמן ובכל אדם פרטי כמו שהתרומה הכללית נלקח בכדי שיתקבצו קדושת כל א' מישראל למקום א' כענין תוכו רצוף אהבה, כך התרומה הפרטית הוא מה שע"י קיום מצות התלוים באבר ואבר מתקבצים עי"ז קדושת כל האברים ללב ונעשה הלב מלא רצון ויראת ה' ושוב ניתוסף כח וחשק לאברים לקיים יותר והיינו מצוה גוררת מצוה, וכן ח"ו להיפך בעשות האבר עבירה ח"ו ונעשה סט"א באותו אבר ונכנס זה ללב והוא מעמיד צלם בהיכל כיון שהלב הוא בית המקדש ושוב נכנס רוח הטומאה רח"ל מהלב לאברים ונטמאים כל האברים ונמשכים לעבירה, וזה עבירה גוררת עבירה, וכך מתנהג תמיד ואסור לשכוח זאת בכל רגע וכענין שויתי ה' לנגדי תמיד. וכמו הדמים הגופנים שביארנו שאסור לעבור עליו שעה קצובה שלא יבא אל הלב, כך ענין זה, ואמר אם תעזבני יום כו', כי תמיד צריך האדם לקיים באבריו המצות השייכים כדי שיתוסף קדושה בלב ויזרח אורו על האברים, משא"כ כשעוזב יום שלם ולא נזרח קדושה יתירה מתוך הלב אזי ביום השני אין שום כח וחיות לאברים לקיים מצות ולא ללב להזריח על האברים והבן.
<b>וראה</b> איך כל הדברים האלה ביאר הכתוב כאן בעצמו איך שהתרומה נוהגת בכללי ובפרטי, וביאר שניהם כאחד, דבר אל בני ישראל ויקחו לי תרומה, כפירש"י יפרישו מממונם לנדבה והיינו תרומה הכללית. ואמר עוד מאת כל איש, ר"ל כשתרצה להבין בכל איש פרטי מהו ענין תרומה זו, אמר אשר ידבנו לבו, ר"ל מה שיהיה הלב מלא נדבה ורצון ויראת שמים (כפירש"י ידבנו לשון רצון) על זה צריכין אתם ליקח התרומה מכל האברים לקבץ קדושת כל האברים אל הלב כמו במשכן, ועכשיו בא הכתוב לבאר באורך ענין ב' התרומות הללו וחזר וזאת התרומה אשר תקחו מאתם, ר"ל התרומה כללית 'מאתם' דייקא, וכאלו אמר ענין תרומה הכללית שאמרתי לך תחלה הוא זהב וכסף ונחושת כו' וענינה הוא ועשו לי מקדש שע"י נדבות אלו יעשו לי מקדש כי יצטרפו קדושת כל אחד ואחד מישראל למקום א' ויהיה שם מקדש ועי"ז ושכנתי בתוכם, אך שיהיה ככל אשר אני מראה אותך כו' לא יחסר ולא יעדיף מאחר שכל זה הוא ציור כל העולמות וציור העולם קטן וכשיהיה איזה שינוי הרי הוא כמוס, הרי ביארתי לך ענין תרומה הכללית. ועל ענין תרומה הפרטית שאמרתי לך אני מפרש לך וכן תעשו, ר"ל כמו כן תעשו כל אחד ואחד מכם כל המצות שנצטויתם באופן הזה שיצטרפו כל הקדושות מכל האברים אל הלב כצירוף כל הקדושות אל תוך המשכן. והבן כי נכון.
<b>ואמנם</b> היות הדבר הזה הוא גלגל החוזר בעולם, וכן בשנה ונפש, כי זה מוסיף חיות בזה וזה בזה וכן לעולם עד בלי חקר כמ"ש. יש לנו לחקור מי ומי הוא המתחיל, כגון ענין הלב עם האברים אם הלב מתחיל לזרוח אורו תחלה על האברים ועי"ז יש כח וקדושה מעט באברים לקיים המצות ומסיף אור בלב ושוב כו' וכן לעולם, או נימא כי האברים צריכין להתחיל בעשיית מצוה ועי"ז בא קדושה ללב ואז הוא מתחיל לזרוח לאברים, וכן כללות ישראל ובית המקדש וכן כל השנה כולה ויו"כ מי ומי המתחיל. אם אמנם שבעשיית המשכן מבואר שישראל היו מתחילין שע"י נדבת לבם שרתה שכינה שם, היינו אותן שבנו אותו תחלה, משא"כ בדורות הבאים אחריהם שתמיד שאבו קדושה מהמקדש וגם הוסיפו קדושה במקדש יפול הספק מי היה צריך להתחיל.
<b>ונלע"ד</b> שכל זה הוא פלוגתא דתנאי, שמצינו ג' פלוגתות בש"ס דלכאורה תמוה מה דהוי הוי. פלוגתא א' בסוטה פ' עגלה ערופה (יומא פ"ה.) מהיכן הולד נוצר מראשו, אבא שאול אומר מטיבורו, היינו מאמצע והיינו הלב. וביומא פ' הוציאו לו (יומא נ"ד:) ר"א אומר עולם מאמצעיתו נברא שנאמר (תהילים נ, ב) מציון מכלל יופי, ציון אמצעיתו של עולם מקום המקדש והוא הלב וכמש"ל, ר' יהושע אומר מצדדין נברא. וכן הפלוגתא (עבודה זרה ח.) אי בניסן נברא העולם אי בתשרי. ואלו הג' פלוגתות הם עולם שנה נפש, ופליגי אם ההתחלה מלב אם מהאברים. וכמובן, כי כשם שהיה הבריאה מי התחיל להשפיע במי תחלה, כך מסתברא שצריך להיות ההנהגה תמיד.
<b>ואמנם</b> ידוע, כי בפלוגתות שניהם אמת, כמבואר בכהאר"י ז"ל, והכי נמי לענין נידון דידן שניהם אמת, כי יש בחינת צדיקים שארז"ל עליהם (קהלת רבה ה, א) לבם מסור בידם, ור"ל שהוא עושה עם לבו מה שחפץ אל אשר יחפוץ יטנו, אבל רשעים מסורים ביד לבם, כי כבדה אזנם משמוע א"א לעשות איזה מצוה רק לפעמים כשמגיע איזה התעוררות לתוך לבו מעצמו וזורח אור התעוררות זה מעט על האברים אז יכול לעשות באבריו איזה מצוה, ועד"ז ארז"ל (מנדרים ט.) רשעים מלאים חרטה, כי לפרקים מגיע ללבו התעוררות ואילו היה נאחז בחרטה והתעוררות זה עד"ז שמיד שיזרח אור התעוררות זה לאברים יעשה תיכף מצות עם האברים ומזה יכנוס יותר התעוררות ללב ויזרח שוב יותר על האברים, וכן לעולם כאמור היה ג"כ טוב, רק שהיה כל זה במדרגה קטנה שכל הענין לא התחיל הוא ונעשה הכל ע"י התעוררות שבא מעצמו לא בכחו, ואף על פי כן גם זה טוב, אלא שהרשע משליך התעוררות זה אחרי גוו ולכן יורד לשחת, ועכ"פ יש ב' מיני צדיקים, יש מדרגה גדולה והם עשירים בדעת ולבם מסור בידם, וזה מתחיל לעשות מצות באברים ומהם ניתן התעוררות ללב, וז"ש דוד המלך ע"ה (במדבר רבה טו, טז) אני מעיר השחר ואין השחר מעיר אותי, שחר כינוי לקדושת ישראל כמ"ש הט"ז (בא"ח סימן א'), ור"ל שאינו צריך להמתין על התעוררת הלב אלא מתחיל מאבריו כי לבו בידו.
<b>ומין</b> הב' בחינת עניים בדעת אשר אין לבו בידו ואף על פי כן עובד את ה', אלא שצריך להמתין על התעוררות הלב שיזריח על אבריו, אבל קודם זה אינו יכול לעשות מצוה כי כל פקודא דלאו איהו בדחילו ורחימו לכלבא אתמסר ח"ו והוי עובד גלילים ח"ו, והלב הוא משכן ובית המקדש וכמש"ל, וכלי המעשה דהיינו האברים הם כלי שרת שנשתמשו בהם במקדש, כך האברים הם בחינת כלי שרת שהם כלים שמשרתים בהם לה' וכשאינו בדחילו ורחימו הוו ח"ו כלים שנשתמשו בהם לעבודת גלילים, ולכן צריך זה להמתין על התעוררות לבו שיזריח דחילו ורחימו על אבריו אלא שאוחז בהתעוררות זה ועושה מיד מצות באברים להוסיף קדושה בלב ומלב לאברים וכו'.
<b>ועל</b> בחינה זו אמר דוד המלך ע"ה (תהילים קב, א) תפלה לעני כי יעטוף ולפני ה' ישפוך שיחו. ירצה, כי עני בדעת הזה אשר ממתין עד עת תתעטף בו נפשו שיבא התעוררות ללב אזי בעת התעוררותו עצה היעוצה לו שיהיה אז תפלתו אשר לפני ה' ישפוך שיחו דייקא, ר"ל שיהיה עבודתו בכחו ושיהיה לבו בידו. ואמת שיש אלפים ורבבות בחינות בעבודת ה' והכל נכלל בב' בחינות אלו יש שההתחלה מאברים כי לבו בידו לעשות לעצמו ד"ז ויש שאין לבו בידו אינו יכול לעשות באבריו בעת שעדיין אין בלבו התעוררות ואין הלב בחינת מקדש אז ולהיכן יכניס הכלי שרת שלא יהיו ח"ו כלים שנשתמשו בהם לעבודת גלילים ומוכרח להיות ההתחלה מלב.
<b>והנה</b> ידוע כי כל הנביאים נתנבאו בכה מוסיף עליהם משה שנתנבא בזה הדבר, ולפעמים אמר גם הוא לשון כה. וכבר נתבאר הענין, כי הנביאים עמדו בזה העולם והשפעת הנבואה נשתלשל עליהם מלמעלה לכן לא יכלו לסבול ונתבטלו חושיהם, משא"כ משה רבינו ע"ה לא נשתלשל הנבואה אליו, אלא הוא עלה למעלה למקום אשר משם נשתלשל אותה ההשגה ולכן נעשה כצבא אותו עולם ולכן השיג הנבואה ויכול לסבול ולא בטלו חושיו, והיינו דקאמר (בבא מציעא פ"ו:) מי עלה למרום משה עלה למרום.
<b>וידוע</b> כי תתהפך כחומר חותם, כי כל עולם שנשתלשל מחבירו אף שהוא דוגמתו ממש אבל הוא בהתהפכות כמו החתימה מהחותם וכענין שאמר הכתוב ה' צלך, שנודע שהש"י מתנהג עם האדם כמו הצל שעושה מה שהאדם עושה, כך הבחירה ביד האדם כענין המסתכל במראה או במים שהצל שם הפוך, והיינו תתהפך כחומר חותם.
<b>ולכן</b> כל הנביאים שהשיגו הנבואה בהשתלשלות לא השיגו רק כפי מה שהוא נעשה בזה העולם, ולכן לא אמרו זה הדבר כי באמת אינו אותו דבר ממש אלא בהשתלשלות, לכן אמר לשון כה אמר ה', ר"ל דבר כזה כי לשון כה הוא כמו כ' הדמיון. משא"כ משה רבינו ע"ה שעלה הוא למקום השגה ולא ההשגה נשתלשלה אליו לכן השיג ההשגה כאשר הוא ממש באותו עולם אלא שכאשר למד דעת את העם לימדם כצריך להם, ולפעמים אמר להם ההשגה כאשר הוא בשלימות במקומו ואז אמר לשון זה הדבר אשר דבר ה' שהוא הדיבור עצמו, וכשאמר להם רק כצריך להם אחרי שנשתלשל מלמעלה אז אמר להם לשון כה, והבן.
<b>והנה</b> ביארנו בדרוש לפרשת בהעלותך שלח לך כי הש"י בעת שברא את העולם בראו יש מאין בלי סיוע כלום, אבל אחרי הבריאה נתן ההתנהגות לישראל שהם כביכול צריכים ליתן עוז לחיות העולמות. וידוע כי הש"י לבא דכל עלמין, ולכן חיות העולמות הוא ג"כ על דרך זה שביארנו לעיל איך מתנהג הגוף עם האברים שכל אחד מוסיף עוז בחבירו, כך ענין זה, שישראל מוסיפין כח בקדושה ונתוסף להם כח ושוב מוסיפין יותר כח בקדושה. אלא, שהש"י הוא המתחיל, כי הוא ברא יש מאין ונתן עוז בהם בתחלה אלא שבהשתלשלות העולמות נתהפך כחומר חותם שצריך תחלה עולם העליון ליתן עוז לעולם התחתון וישראל נצטוו והלכת בדרכיו להדמות אליו, ולכן צריך האדם להשתדל לבוא למדרגה גדולה שיהא לבו מסור בידו ויהיה הוא המתחיל לא שהלב יהיה המתחיל.
<b>ולכן</b> משה רבינו ע"ה שעלה אל ה' וכאמור והשיג ההשגה כאשר היא במקומה היה מתחיל באברים שהם הכלי שרת לכן צוה לעשות כלים ואח"כ מקדש. אכן, בצלאל ברוח קדשו שהשיג כשאר הנביאים אשר תתהפך כחומר חותם השיג שצריך להיות ההתחלה מלב ולכן אמר כלים שאעשה להיכן אכניסם הא בלי דחילו ורחימו אי אפשר, והיה לפלא בעיניו על משה רבינו ע"ה. והשיב לו משה רבינו ע"ה בצל אל 'היית' דייקא, שהשגתך הוא ממקום שנשתלשל לשם ההשגה שהוא כענין הצל לכן ידעת שצריך להקדים המשכן, משא"כ אני שהשגתי ההשגה כאשר היא במקומו לכן אמרתי כלים תחלה ואח"כ משכן, ודו"ק בכ"ז היטב. חסלת פרשת תרומה

תצוה



Section 1

<b>ואתה</b> תצוה את בני ישראל ויקחו אליך שמן זית זך כתית למאור להעלות נר תמיד. קשיא, מאי ואתה תצוה, מה תלה הציווי בו, והוה ליה למימר כמו בכל התורה וידבר ה' אל משה צו את בני ישראל, ואם אמנם אמרו רז"ל שלא הוזכר שמו של משה רבינו ע"ה בפרשה זו על אומרו מחני נא, הוה ליה למימר וידבר ה' אליו צו כו', ובאומרו ואתה תצוה משמע אני איני מצוה אותם, רק אתה בעצמך תצוה אותם. ובמדרש רבה (שמות רבה לו, א) שמן זית למה נמשלו ישראל לזית מה הזית אין מוציא שמנו אלא ע"י כתישה, אף ישראל אין עושין תשובה אלא ע"י יסורין ע"ש באורך. כינה שמן זית האמור כאן אל התשובה, וצריך הבנה איך יתפרש הפסוק לפי זה. עוד יש לדקדק מאי ויקחו אליך.
<b>ולהבין</b> כל זה נלע"ד דרך רמז עם מ"ש בפרשת וישלח באורך שאי אפשר שיושג השארת הנפש ע"י העיון באלהות, כי תכלית הידיעה שנדע שלא נדעך ממילא אי אפשר להניח מחשבתו באלהות בזה, אלא באמצעות התורה והמצוה כי זה המשך מזה, ואז כאשר מחשבתו של איש הישראלי דבוק תמיד בה' ע"י התורה והמצות, אז אורייתא וקוב"ה וישראל חד (זח"ג ע"ג.) מזה נמשך השארת הנפש והתענוג המופלא שאינו פוסק, ע"ש בפרשה הנ"ל כי אין לכפול הדברים.
<b>ובזה</b> יש לנו להבין ענין מה שאמרו רז"ל (שמות רבה נב, ד) שהקמת המשכן לא היה אפשר בלתי משה רבינו ע"ה, ואמרו ג"כ שהוקם מאליו. והדבר תמוה, שאם גם במשה רבינו ע"ה לא היה כח להקימו והוצרך להיות ההקמה מאליו, למה נעשה ע"י משה רבינו ע"ה, היה לו לעמוד מאליו, ואם אמנם אין ה' עושה דבר בתחתונים אלא באמצעות מעשה הצדיקים, מ"מ קשיא כיון שגם במשה רבינו ע"ה לא היה כח להקימו רק שהוא עומד לשם, והוקם מעצמו, היה אפשר להעשות זאת ע"י צדיק אחר.
<b>ויובן</b> עם זה עוד מאמרם ז"ל ברכות (ט"ז:) ר' יוחנן בתר דמצלי אמר יהיה רצון שלא נבוש ולא נכלם מאבותינו. ויש להרגיש אם ר' יוחנן לרוב הענוה שבו החזיק עצמו ללא כלום עד שהתפלל תפלה זו, מה מקום לתפלה זו בתר דמצלי.
<b>ויובן,</b> דיש לדעת כי הלא ענין התפלה הוא תיקון כל העולמות והתקשרותם זה בזה, ולכן עד פסוקי דזמרה תיקון עולם העשיה ויש שם כוונות של שמות השייכים לאותו העולם, והקדיש שאחריו הוא העמוד שבינו לעולם היצירה, ויש שם כוונות ושמות השייכים לאותו עולם, וכן גבוה מעל גבוה. כללו של דבר, שע"י התפלה מתקנים כל עולם ועולם בפני עצמו, ומקשרים אחד באחד יגשו, ועי"ז הורדת שפע ממקור המקורות ב"ה.
<b>ויש</b> להפליא הלא ענין קישור העולמות, לפי שהשיגו הם ברוח קדשם, ועי"ז יכולים אנו בכונותינו לקשר עולם בעולם, עדיין מה נועיל, מאחר כי עילות העילות לית מחשבה תפיסא ביה ואמר הכתוב כי לא יראני כו' אין שם השגה לשום נמצא, ועתה איך יתקשר עולם העליון בסבה ראשונה מאחר ששם לית מחשבה תפיסא, ואי אפשר לכוון שום דבר, ואם כן מה יועילו כל הקישורים ההמה.
<b>ואמנם</b> עם דרושנו האמור יובן, כי תכלית הידיעה באלהות שנדע שלא נדעך, נמצא ידיעה זו נוגעת כביכול בסבה ראשונה, כי כמו שבעולמות תכלית הידיעה שמשיג ברוח קדשו השמות והצירופים אשר שם זה נחשב לו לחכמה וידיעה, כך באלהות נחשב הידיעה מי אשר משיג היטב ברוח קדשו דלית מחשבה תפיסא ביה, ויודע ומשיג כי למלך מלכי המלכים כזה אי אפשר כלל לצאת ידי חובתו, ואלו יתקבצו כל מעשי באי עולם וצדקותיהם באדם אחד עדיין לא התחיל לעבוד אליו כי אין סוף הוא, ומזה נמשך תכלית ענוה, וידיעה זו נוגעת בו ית"ש, ולזה אמרו רז"ל (סוטה ה.) אתי דכא, ר"ל שמי אשר בו תכלית ענוה הוא אתי כי ידיעה זו היא למעלה מכל העולמות ונוגע בסבה ראשונה, כאומרם תכלית הידיעה שנדע שלא נדעך, והבן היטב מאד ועיין בפרשת בהר.
<b>וממילא</b> מיושב קושיתנו, כי אחרי שהתפללו בכוונה הנוגעת לכל עולם ובפרטיהן ודקדוקיהן, יודע האיש הנלבב שעדיין מ"מ לא התחיל כלל לעבוד את ה', כי מי יוכל לעבדו וכאמור, ונופל על האדם אחר התפלה בושה והכנעה גדולה וענוה עד התכלית בחושבו והבינו מה אני ומה חיי עדיין לא יצאתי ידי חובתי נגד ה' רגע כמימרא, וזהו תכלית הידיעה בה'. ממילא בכוונה זו נקשרים כל העולמות בסבה ראשונה, וזהו אומרם ר' יוחנן בתר דמצלי צלותיה שאז נפל עליו ההכנעה ובא לרוב ענוה עד שנדמה בעיניו שכל ימיו לא עשה עדיין אפילו מצוה אחת קטנה, אמר יהי רצון שלא נבוש הבן.
<b>והנה</b> אמרו רז"ל (ברכות נ"ה.) יודע היה בצלאל לצרף האותיות שנבראו בהם שמים וארץ. וצורך הידיעה בזה, כי כשם שהתפלה מורה על כל עולם ועולם בפני עצמו, כך המשכן היה ציור כל העולמות (זח"ב נט:), ולכן היה צריך כוונות שיכוין בצלאל בעשיית כל חלק וחלק, שיכוין בו השמות והכוונות השייכים לאותו עולם אשר אותו חלק מהמשכן מרמז אליו, והיה מכוין השמות אשר מכחן נמצא אותו העולם, וכן היה שם בחינת העמודים שבין עולם לעולם כמו הקדישים תוך התפלה, וכאשר הוקם המשכן אז נתחברו ונתקשרו כל העולמות זה בזה, ועדיין היו צריכין לקשר כל העולמות בסבה ראשונה, ועל זה לא היה שום רמז שם במלאכת המשכן כי לית מחשבה תפיסא ביה, ואין הכוונה שם רק תכלית הענוה כאמור.
<b>וזה</b> היה במשה רבינו ע"ה, שהוא הגיע בהשגתו לקצה גבול אנושי, ולכן היה יותר יודע שאינו יודע, ולכן היה בו תכלית ענוה מכל האדם אשר על פני האדמה, ולכן בתכלית ענוה זו היה בו יכולת לקשר העולמות בסבה ראשונה, ולכן הוכרח שיקים משה את המשכן, ובהקימו נתחברו כל העולמות זה בזה וכולם בה', ומיד שרתה שם שכינה, ולבל תאמר כי משה רבינו ע"ה היה בו יכולת להקימו ע"י כוונה זו, לזה אמר שאינו כן, אלא הוקם מאליו כי שם אין כוונה ומחשבה תפיסה כאשר בעולמות, אלא עיקר הכוונה שנדע שלא ידענו ובזה מתקשר מאליו והבן.
<b>ובזה</b> יובן אומרם ז"ל (תנחומא כי תשא כז) שהראה הקב"ה למשה רבינו ע"ה אוצרות של תענוג, ואמר זו למי כו', ואחר כך אוצר גדול מכולם ושאל זו למי, אמר לו זהו אוצר של מתנת חנם מי שיש לו משלו אני נותן לו מאלו, ומי שאין לו משלו אני נותן לו מזה. והוא תמוה. ויובן עם דברינו, כי כל מצוה ומצוה נוגעת באיזה עולם ומשם יושפע רב טוב על האיש העושה המצוה ההיא בכוונה ובמחשבה לתקן שם בעולם ההוא אמנם כל שלא הגיע עדיין לענוה שידע שלא עשה מעולם שום מצוה, אזי עדיין אין בו כח שיגיע ערך המצוה ההוא מעולם עד ה', לכן אין השכר ההוא רק כערך אותו עולם אשר לשם הגיע המצוה ההיא, משא"כ כשהגיע לענוה אזי מצוה זו עולה עד ה' וכאמור, אזי השכר המצוה ההוא גדול מאד אין סוף.
<b>וזהו</b> ענין אומרם (יומא פ"ו:) גדולה תשובה שמגעת לכסא הכבוד שנאמר (הושע יד, ב) שובה ישראל כו', כי ענין התשובה גמורה הבאה על האדם בהיותו מכיר ערכו ושפלותו שמימיו לא עשה שום מצוה ושום נחת רוח לבוראנו ית"ש, נמצא מגיע עד ה'. וזהו ג"כ אומרם ז"ל (ברכות ל"ד:) במקום שבעלי תשובה עומדים אין צדיקים גמורים יכולים לעמוד. ירצה, כי אלו הבעלי תשובה שמיירי בהו הם נמי צדיקים גמורים, רק שיודעים ומשיגים שלא עשו מימיהם שום מצוה, ולא יצאו ידי חובתם נגד השי"ת, ועי"ז כל ימיה בתשובה, ועי"ז כל מעשיהם עולים עד ה', משא"כ צדיקים גמורים שיודעים שהם צדיקים גמורים וק"ל.
<b>ויתכן</b> שזה האוצר של מתנת חנם הוא בגובהי מרומים במחיצתו של הש"י כאשר ראינו באמור משה להש"י הראני נא את כבודך השיבו כי לא יראני כו', ובאומרו הודיעני נא את דרכיך השיבו ג"כ וחנותי את אשר אחון, נמצא שזה האוצר של מתנת חנם מתיחס לדרכי ה' בכבודו ובעצמו, ולזה נקרא מתנת חנם כי לא ישיגוהו אלא אותם שיודעין שאין להם כלום אצל הש"י, ומעולם לא יצאו ידי חובתם נגדו, והיינו מי שיש לו משלו, ר"ל שיודע שעשה ויש לו אצלי, אני נותן לו מאלו אשר כל מצוה ומצוה יש לה אוצר רב טוב בעולם שלה, משא"כ מי שאין לו משלו אני נותן לו מזה וק"ל.
<b>ועכ"פ</b> עלה לנו שהתקשרות בסבה ראשונה אי אפשר רק ע"י משה רבינו ע"ה, כי תכלית הענוה עד קצהו נמצא בו, ולכן נשמת משה רבינו ע"ה אתפשטותיה בכל דרא (ת"ז ת' סט קי"ב.) וכל ישראל מתדבקין בנשמת משה רבינו ע"ה ועל ידו מתקשר הכל בה', ואמנם הנה בדרוש וישלח כתבנו איך צדיקי הדורות מעלים נשמות ההמון ע"י עסקי הצדיקים בגשמיות, ושם נשמת ההמון גנוזים ע"ש בדברינו באורך, ואם כן משה רבינו ע"ה שהיה מופשט מגשמיות איך היה יכולת בידו להעלות נשמות דורו ואיך נתקשרו בו.
<b>אכן</b> התקשרות דורו במשה רבינו ע"ה היה כענין התקשרות הנשמה בגוף ע"י המאכל, ואמרו הטבעים כי מהמאכל נעשה דם ובא לכל אבר ואבר כפי ערכו ומהמיטב שבו הוא כדבר רוחני הוא בא אל המוח, והאר"י ז"ל (לק"ת עקב) הסביר יותר כי ניצוץ הקדוש אשר בכל נמצא המחייהו הוא הבא אל המוח, ומזה ניזון הנשמה, והוא שאמר הכתוב (דברים ח, ג) כי על מוצא פי ה' יחיה האדם, וכך היה ענין דביקות ישראל במשה רבינו ע"ה ע"י מובחר מעשיהם מעט מן המעט המובחר שבו, כי תשובה הוא מבחר כל המעשים, ונקודה העקרית אשר תוך התשובה הוא שידע האדם שעדיין לא עשה כלום, ונקודה זו היא בחינת הדעת שהוא תכלית הידיעה שנדע שלא נדעך, וכענין שאמר הכתוב (ירמיה לא, יח) כי אחרי שובי נחמתי ואחרי הודעי כו' הרי שמתוך התשובה יושג מעט מבחינת דעת, שהוא מדתו של משה רבינו ע"ה ובו היה תכלית הידיעה שהיא הענוה, ולכן מדת תשובה נקרא ענוה כנודע.
<b>וממילא</b> דור המדבר שהיו אברי משה רבינו ע"ה דבוקים בו כנשמה בגוף ע"י נקודה המעוטה העקרית של תוך התשובה שהוא בחינת הדעת כאמור, הנוגע לבחינת משה רבינו ע"ה. וזהו הרמז בפסוק ואתה תצוה או לשון ציווי ממש, או לשון צוותא וחיבור, ומבאר איך יתחבר אל בני ישראל אמר ויקחו אליךך שמן זית הרומז לתשובה כדברי המדרש רבה, ור"ל כמו שממבחר המאכל הנקודה העקרית שבו עולה למוח מעט מן המעט כטפה מן הים, ובזה הוא חיבור הנשמה בגוף, כך יעלו אליך מדת התשובה שבהם, אך לא כולה אלא זך כמאמרם ז"ל מנחות פ"ו. מגרגרו בראש הזית היינו ראשו העליון, ואמרו שנוטל טפה אחת הברורה שבזית, רומז למה שכתבנו שהיא נקודה העקרית הקטנה שבתוך מדת התשובה ומהו נקודה זו אמר כתית הוא כענין אתי דכא (סוטה ה.) היינו ענוה, זהו הנקודה יעלו אליך למאור שתאיר אתה בהם להעלות נ"ר היינו נפש רוח, שלהם תעלה תמיד והבן כי הוא ענין עמוק.
<b>ואמנם</b> צריך לדעת מדוע על כל מצוה ומצוה בא ציווי מאת ה', והוא לתקן בכל מצוה אותו עולם השייך לה ולקשר העולמות, והרי אמרנו שעיקר הכל לקשר כולם בה', וזה איננו אלא אם כן ע"י תכלית ענוה שידע האדם שלא עשה שום מצוה מעולם, וא"כ הרי איך יתקשרו כל העולמות זה בזה כל שלא יתקשרו בסבה ראשונה עדיין לא עשינו מאומה, ומדוע אם כן לא בא על זה ציווי מאת ה' שידע כל אדם שלא עשה עדיין שום מצוה.
<b>אכן</b> תירוץ הדבר הזה הוא פשוט, כי הרי כל דבר שבא עליו ציווי מאת ה' אזי האדם העושה זאת מקיים מצות ה', וענין ענוה זו הוא שידע וישיג האדם שעדיין לא עשה שום מצוה אם כן האדם במחשבתו זאת הרי יקיים מצוה שציווהו ה' שיחשוב כך, ואם כן לעולם לא יגיע אדם למדה זו כי כל יותר שיעמיק בזה יותר יראה שהוא מקיים מצוה, לכן אי אפשר שיהיה זאת בגדר מצוה אלא האיש הנלבב ישכיל זאת מעצמו שעדיין לא עשה כלום, וכאשר משה רבינו ע"ה הגיע לתכלית הענוה ע"פ רוב השגתו והבן כי הוא ברור.
<b>אך</b> כאשר רצה ה' שגם בני דורו יגיעו קצת למדה זו אמר למשה רבינו ע"ה אני אי אפשר לי לצוות אותם על זה כאמור, רק ואתה תצוה, ר"ל שאתה מעצמך תבינם שכל זה, והוא ענין שמן זית זך שפירשנו שהיא נקודה עקרית של התשובה שהוא הענוה אשר נוגע בדעת שהוא שידע האדם שעדיין לא יצא ידי חובתו בשום פעם והבן. חסלת פרשת תצוה ת"ל

כי תשא



Section 1

<b>כי</b> תשא את ראש בני ישראל לפקודיהם ונתנו כו' ולא יהיה כו' זה יתנו כל העובר כו' מחצית השקל. ענין מחצית השקל ביארו קצת מפרשים שהוא לומר שידע כל אדם שאין בו שום שלימות והוא רק חצי דבר וצריך מי שישלימו, וזהו מדה טובה באדם וכמו שאמר הכתוב (ירמיה ב, לה) הנני נשפט אותך על אומרך לא חטאתי, יורה, כי אף שחטא אם יודע בעצמו חטאו ופחיתותו לא יכעוס ה' עליו כי זהו תחלת הרפואה מה שמכיר חסרונו וכמש"ה (הושע ז', יא) כרפאי לישראל ונגלה עון אפרים.
<b>איברא</b> מה שיש לדקדק בזה דתיבת לפקודיהם מיותר ואין לו ביאור, עיין באור החיים. גם תיבת איש מיותר, דהיה לו לומר ונתנו כופר נפשם. גם תיבת בפקוד אותם מיותר, גם תיבת זה יתנו מיותר, ורז"ל נתעוררו בזה ומאמרם ידוע. גם להבין ענין הנגף הנמשך מהמנין למה זה ועל מה זה.
<b>ולהבין</b> כל זה, נראה, דהנה שמעתי אומרים בשם בוצינא קדישא המגיד מהר"מ ז"ל על פ' והפשיט את העולה ונתח אותה לנתחיה, הענין, כי כל אדם בראותו בעצמו שום מעלה כל דהו די לו בזה, כי אינו מכיר חסרונותיו, ועי"ז יוכל לבוא לידי גאוה בהיותו משגיח על עצמו בדרך כלל אז מעלה זו המעוטה אשר בקרבו מחפה על כל הפרטים הגרועים. אכן, העצה היעוצה הוא, שישגיח האדם בפרטות על כל אבר מאבריו אם קיים כל המצות התלוים באבר ההוא אז יראה שאין בו שום מעלה רק כולו חסרונות, וזהו והפשיט את העולה, ר"ל כשירצה להפשיט מעצמו הגאוה הנקרא עולה לשון עליה, אזי ונתח אותה לנתחיה, ר"ל ישגיח עם כל אבר ואבר ממנו בפני עצמו אזי ימצא חסרונותיו ע"כ שמעתי ודפח"ח.
<b>ולדברינו</b> נוכל לומר ג"כ קרוב לזה, כי נודע שהקרבן תחת האדם כענין נפש תחת נפש, ויש מיני קרבנות המרמזים לנשמה עם הגוף יחד, כמו שלמים שהדם והחלב לגבוה והבשר לבעלים, וקרבן עולה מכפר על הנשמה לבד לכן כולו כליל אין לגוף בו חלק כלל, ולכן ארז"ל (זהר ח"א ע.) שעולה מכפרת על הרהור הלב, הוא מחשבה, דהיינו הנשמה, נמצא שהנשמה מכונה בשם עולה, והנה כאשר משגיח האדם על עצמו בכללות עניניו ימצא בעצמו איזה דבר טוב מחפה על הכל ויתגאה, משא"כ בהיותו משגיח על עצמו בכל חלקי ואברי נשמתו שהם הדיבורים והמחשבות אז יראה כמה דיבורים ומחשבות ושכליותה שיצאו ממנו לבטלה שהם אברי נשמתו כמ"ש בפ' ויקהל ע"ש וכמה דיבורי קדושים שיצאו בלי דחילו ורחימו ואז כאשר ישגיח על כל אבר מנשמתו בפרטות ודאי יראה שאין בו מתום, והיינו והפשיט את העולה דהיינו הנשמה ונתח כו' כנ"ל, משא"כ כשמשגיח על עצמו בדרך כלל אינו מוצא בעצמו חסרון.
<b>ובזה</b> נבין מהו ענין המצוה שנצטוו למנות את ישראל מה עניינה ומה צורך במנין זה, וכי צורך לה' בריבוי עם, לא מרובכם מכל העמים חשק ה' בכם. ויובן, כי כל מה שבפרט היינו באדם אחד יש בכלל ישראל, והנה ראש הדור הוא בחינת הלב וכל הדור הם אבריו, ונודע כי יש בלב איש הישראלי יראה ואהבה מסותרת איננה נראית על אברים כי אנו רואים אפילו הגרוע שבישראלים אם יכריחוהו לעבוד עבודת כוכבים ח"ו וכדומה עבירות חמורים אזי מחשקו וחפצו יהרג ולא יעבור מחמת יראת ה' או אהבתו, וכן כשיעמוד להתפלל או ללמוד כאשר ירצה להתעורר לבו ולידע לפני מי הוא עומד יבוא בו יראה ואהבה, ומדוע כל היום הולך אחר לבו אין יראה אין אהבה, אלא מחמת שהיראה והאהבה הוא בחינת אהבה מסותרת בלבו איננה זורחת על אבריו, והוא כענין הישן שאין לו הרגשה אף שנפשו בקרבו מ"מ איננו מרגיש כי חיותו נתצמצם בלב אינו מתפשט באבריו, ולזה אמרו רז"ל (מג"א או"ח סי תקפ"ג ס"ק ו) יושב בטל כישן דמי, כישן ממש, כי מעט היראה אשר בו מסתתר בלבו לבד וכאשר יתחיל להתעורר בעת התפלה או תורה קל הדבר להתפשט ולזרוח מן הלב על האברים מאחר שעכ"פ בלבו יש יראת שמים, משא"כ מי אשר אין גם בלבו יראה לזה כבד מאד לעשות לו יראה וזה פשוט.
<b>וכ"ז</b> בפרטות כל איש ישראלי, וכן עד"ז בכללות ישראל, ולכוונה זו ארז"ל (ברכות ל"ג:) אין לגבי משה מילתא זוטרתא היא, ר"ל כי משה היה לב הדור וכולם היו אבריו ואזי גם מי שמצד עצמו לא היה לו יראה בלבו הפרטי מ"מ בלבו הכללי שהוא משה רבינו ע"ה היה יראה מרובה מאד ולכן לגבי משה (וכמ"ש בכזה מקצת המחברים) לגבי משה דייקא, ר"ל אותן שהיו אצל משה רבינו ע"ה ובדורו היה יראה מילתא זוטרתא כי ברצותו להמשיך היראה מלב אל האברים דבר נקל הוא.
<b>ועל</b> דרך זה הוא ג"כ ב' מיני הנהגות והשגחות שמשגיח ה' על ישראל, יש הנהגה כללית וכמאמרם ז"ל (ילקוט שמעוני ח"א רמז ר"מ) ויאמינו בה' ובמשה עבדו שכל המאמין ברועה ישראל כאלו מאמין בה', נמצא שע"י התכללות הדור במשה רבינו ע"ה נחשב כאלו כולם צדיקים והיינו השגחה כוללת שמשגיח הש"י על ישראל אז מאחר שהלב הוא טוב אין שום חסרון נראה, אכן תכלית הבריאה ברא ה' שיזריח אור היראה מהלב אל האברים בפרטות וכן בכללות ישראל שיהיה כל איש ישראל בפרט ירא את ה', לכן יש לפעמים הנהגה בפרטות, וכמאמרם ז"ל בר"ה כל באי עולם עוברין לפניו כבני מרון, וזהו מענין ונתח אותה כו' שנתבאר שכאשר באה ההשגחה על כל אבר בפרטות אזי מתגלים החסרונות וכאמור.
<b>וזהו</b> הענין שנצטווה משה רבינו ע"ה למנות את ישראל, עבור שהתכלית הוא שיזרח אור ה' ויראתו על כל אבר בפרטות, לכן ראש הדור לכלם בשם יקרא ומנה אותם כל אחד ואחד בפני עצמו שלא יהיה מענין תוך עמי אנכי יושבת שהוא התכללות אלא יהיה מענין ונתח אותה לנתחיה שע"י מנין זה אשר לכולם בשם יקרא יזרח אור ה' ואהבתו ויראתו והשגחתו על כל אבר ואבר בפרטות וזה מעלה גדולה. אכן נמשך מזה גם כן גריעותא, כי כאשר מתחיל לחול ההשגחה על כל אבר ואבר בפרטות אזי מתגלים החסרונות והחטאים ויש מקום שיחול ח"ו העונש, לכן הוצרכו לתת כופר נפש לכפר עליהם שיתקנו מעשיהם ופחיתותם.
<b>ואמנם</b> כבר נתבאר שהתחלת תיקון הפחיתות הוא גילוי הפחיתות כמש"ה כרפאי לישראל ונגלה כו' לבל יהיה מאותן שנאמר עליהם הנני נשפט אותך על אומרך לא חטאתי. וזש"ה כי תשא כו' לפקודיהם לשון חסרון כמו לא נפקד ממנו איש, ר"ל כאשר אתה לב הדור תמנה את בני ישראל, וזה גורם לפקודיהם, שיראו פחיתותם וחסרונם, על כן ונתנו איש כופר נפשו, 'איש' דייקא, ר"ל עבור שע"י מנין זה מושגח כל איש בפרטות ועי"ז נתגלה חסרונו לכן צריך ליתן כופר נפשו ולא יהיה בהם נגף בסבת בפקוד אותם וכאמור. ואמר זה יתנו, ר"ל על מה שכתוב שצריך ליתן כופר נפשם עבור גילוי החסרון שצריכין תיקון אמר כי התיקון על החסרון הוא גילוי החסרון בעצמו שידעו כל אחד פחיתותו, והיינו זה יתנו דייקא, ר"ל זה עצמו הוא כופר נפשם והיינו מחצית השקל שיבין כל אחד שהוא מחוסר שלימות וכמש"ל והבן. ובזה יש ג"כ להבין משארז"ל כמין מטבע של אש וכו' ואין להאריך.
<b>והנה</b> לדברינו אלה בטעם הנגף הנמשך מהמנין אינו אלא בהיות ראש הדור מונה אותן שהוא כמו הלב אל האברים ואז מתגלה חסרונות האברים, אבל הדיוט המונה לית לן בה. אמנם טעם הפשוט שנתנו המפרשים משום עין הרע, כענין אין הברכה שורה בדבר המנוי (בבא מציעא מ"ב.), אזי יש קפידא אפילו בהדיוט המונה. והנה לטעם הזה השני הקשו הא בהיות ישראל זכאין אין עין הרע שולט בהן ואפילו נמנים ברכה שורה בהם וכמ"ש המפרשים על פ' עיניך ברכות בחשבון, וכמו שמצינו בבלעם שרצה להכניס עין הרע בישראל ותהי עליו רוח אלהים, דהיינו על ישראל שכסה אותם מפני עינו של בלעם כמ"ש בזוהר הקדוש, ותירצו, דאפילו בזמן שישראל זכאים אסור למנותם שמא אח"כ יחטאו איזה חטא ואז למפרע יפגום המנין אותם ולכן לעולם צריכין ליתן כופר נפשם בעת המנין אפילו הם זכאים.
<b>ונמצא</b> לפ"ז שלב' טעמים אלו יש לכל אחד קולא וחומרא, לטעם אחד שהוא טעם שלנו יש קולא דהדיוט מותר למנותם, וחומרא שצריכין ליתן לעולם כופר נפשם בעת המנין ממש, ולטעם הב' שהוא טעם המפרשים יש בהיפוך קולא וחומרא, חומרא דגם הדיוט אסור למנות, וקולא יש, דאם הם זכאים אז אין המנין מזיק, ואף דמ"מ צריכין ליתן כופר משום חשש שמא בהמשך זמן יחטאו ויפגום המנין למפרע, מ"מ יוכלו ליתן הכופר נפש תיכף אחר המנין כל עוד שעדיין לא חטאו. ואולי יש לרמוז זה בפ' בתיבת בפקוד אותם שהוא מיותר, אך ירצה ונתנו כו' 'בפקוד' אותם דייקא, בעת המנין שיהיה המנין ע"י השקלים ולא יסמכו על שיתנו אח"כ הכופר נפש וק"ל.
<b>ובמ"ש</b> נבאר ענין המנין שמנה דוד המלך ע"ה את ישראל, ונתרץ מה שהקשה באור החיים בסדרא זו על זה ע"ש שהקשה איך טעה דוד המלך ע"ה בדבר ידוע שאסור למנות את ישראל בלי כופר נפש ואפילו ע"י כופר נאסר למנותם רק בעת הצורך. ואם אמנם רז"ל אמרו על שאמר דוד המלך ע"ה לשאול שמ"א כו', יט אם ה' הסיתך בי ירח מנחה כו' מסית קרית לי חייך שתטעה בדבר שתשב"ר יודעים בו (סוטה ל"ה.) מ"מ איך יואב וכל אנשי הצבא וישראל לא היה בהם א' שיתן לבו לדבר זה. ותו מה מדה כנגד מדה הוא זה שע"י שקראו מסית טעה למנות את ישראל וכל מדותיו של הקב"ה מדה כנגד מדה. ונוסיף עוד לדקדק באותן מקראי קודש כמה דקדוקים וזה תוארם.
<b>ויוסף</b> אף ה' לחרות בישראל ויסת את דוד לאמר לך מנה את ישראל ויהודה (שמ"ב כד, א), ויש לדקדק דתיבת לאמר מיותר ואין לו ביאור, דתיבת לאמר פירושו תמיד שאמר לו, וכאן לא אמר לו הש"י רק שנתן כך במחשבתו. ויאמר המלך אל יואב שר החיל שוט נא בכל שבטי ישראל ופקדו את העם וידעתי את מספר העם, יש לדקדק, באומרו שוט נא, אין נא אלא לשון בקשה, וכמעט לא מצינו בכל המקרא לדוד מלך ישראל בצוותו איזה דבר לאחד משריו ועבדיו שיצטרך לבקש כי הלא מצות מלך הוא. גם אמר תחלה לשון יחיד שוט נא, ואח"כ ופקדו לשון רבים כאלו אחרים יעשו זאת ע"י יואב. גם אומרו וידעתי את מספר העם מיותר, כי מובן מעצמו כי המונה מונה לידע המספר.
<b>ויאמר</b> יואב אל המלך ויוסף ה' אלהיך על העם כהם וכהם כו' ואדוני המלך למה חפץ בדבר הזה ויחזק דבר המלך אל יואב ועל שרי החיל ויצא יואב ושרי החיל לפני המלך לפקוד את העם, ויש לדקדק, דתחלה אמר ליואב לבד, ואח"כ ליואב ולשרי החיל. ויתכן, כי בראותו יואב מתרשל לא בטח בו שיצוה לשרי החיל לכן הוצרך עתה לצוותם בעצמו. עוד יש לדקדק, באומרו ויצא יואב כו' לפני המלך כאלו המלך הלך אחריהם, והלא ישב בביתו. ויך לב דוד אותו אחרי כן ספר את העם ויאמר דוד אל ה' חטאתי מאד אשר עשיתי ועתה העבר נא עון עבדך כי נסכלתי מאד. יש לדקדק בתיבת אשר עשיתי דמיותר, ומצינו בבוא אליו נתן הנביא ויאמר חטאתי לבד. עוד יש לדקדק באומרו העבר נא כי נסכלתי, מה נתינת טעם הוא, וכי בשביל שחטא מאד יהיה סבה להעביר עונו. עוד יש לדקדק בתיבת נסכלתי, הוה ליה למימר חטאתי מאד.
<b>וליישב</b> כל זה נראה לי בדרך דרוש כי נתרעם ה' על דוד המלך ע"ה באומרו מסית קרית לי, כי מסית הוא עון חמור מכל עבירות, כדמצינו בכל דיני נפשות נצטוינו והצילו העדה שמצוה על הדיינים לחפש זכות בכל האפשרי, ואילו במסית נצטוו להיפוך שלא לבקש לו זכות, ואמרינן (סנהדרין כ"ט.) אין טוענין למסית מנחש מאי היה לו לטעון דברי הרב ודברי התלמיד דברי מי שומעין ולכן מדה כנגד מדה נכשל דוד המלך ע"ה בטעות בענין הזה עצמו אשר שייך בו דברי הרב כו' כמו שיבואר. וזהו בעצמו ביאור שאמר לשאול אם ה' הסיתך בי ירח מנחה ואם בני האדם ארורים הם לה', ירצה, אם בני אדם מפתים אותך איך תשמע להם והלא דברי הרב כו', ואם ה' מפתה אותך דאז לא שייך דברי הרב כו', ולז"א לשון הסיתך דבמסית לא אמרינן דברי הרב כו' יש תקנה כי ירח מנחה ויתרצה לי, ונגד זה נכשל דוד המלך ע"ה בדבר אשר היה סבור שאינו חטא מצד סברת דברי הרב כו' ובאמת לא שייך שם סברא זו כמו גבי מסית.
<b>והענין</b> הוא כך, לפי מה שכתבתי לעיל, דלטעם הראשון שלנו על המשכת נגף מהמנין אין זאת אלא במלך המונה ולא בהדיוט, ומה שהיה נגף אז כשמנה יואב היינו מצד שהיה שליח המלך ושלוחו של אדם כמותו ומה שהשליח עושה הוי כאלו משלחו עושה זאת כי ידו כידו, ואמנם קי"ל אין שליח לדבר עבירה, ופסק הגאון בשו"ת נודע ביהודה חלק אה"ע דהא דאין שליח לדבר עבירה, ר"ל שהשליחות בטל לגמרי ואין מעשיו עושה רושם כלל כיון שאין כאן שליחות כלל ע"ש. נמצא אם יש עבירה במנות ישראל א"כ כששלח דוד המלך ע"ה את יואב למנות את ישראל אמרינן אין שליח לדבר עבירה ואינו שליח כלל נמצא אין מעשה המנין עושה רושם כלל שיהיה נגף ח"ו כי אין שליח לדבר עבירה מחמת דברי הרב כו'.
<b>איברא</b> כתבתי במ"א שפרעה נענש אף שכל מעשיו עשה ע"י שליח כמש"ה ויצו פרעה כו' ואין שליח לדבר עבירה מ"מ נענש, והטעם ע"פ משארז"ל בפ"ק דבבא מציעא (דף י:) עלה דההוא דאמרינן אם המצא תמצא בידו כו' אין לי אלא ידו גגו חצירו כו' מנין תלמוד לומר המצא תמצא מכל מקום ופרכינן מכדי חצר מטעם שליחות אתרבאי ואין שליח לדבר עבירה ומשני היכא אמרינן אין שליח לדבר עבירה בגברא דאי בעי עביד אי בעי לא עביד לאפוקי חצר דבע"כ מותיב ביה לא אמרינן היכא אמרינן אין שליח לדבר עבירה בגברא דבר חיובא לאפוקי חצר דלאו בר חיובא כו' מאי בינייהו איכא ביינהו כהן שאמר לישראל צא וקדש לי אשה גרושה ללישנא קמא אינו שליח דהא אי בעי עביד כו' ללישנא בתרא הוי שליח דהא ישראל אין מוזהר על הגרושה. והקשו התוס', למאי דאמרינן בכהן בגרושה קידש ולא בעל אינו לוקה א"כ מאי נפקא מינה אי נימא ביה אין שליח לדבר עבירה או לא דאין החילוק רק לענין מי שיהיה חייב המשלח או השליח והא ליכא חיובא כלל בקידש. ותירצו, דאע"ג דקידש ולא בעל אינו לוקה מ"מ בקידש ובועל אח"כ לוקה ב' דהיינו על הקידושין ועל הבעילה. ועוד תירצו דנפקא מינה אם תופסין הקידושין דאי אין שליח לדבר עבירה המעשה בטל ע"ש.
<b>ומזה</b> רצו להביא ראיה דלתירוץ ראשון שבתוס' משמע דהא דאין שליח לדבר עבירה היינו רק לענין דאין המשלח חייב, אבל גוף המעשה קיים, וכ' הגאון בנודע ביהודה סי' הנ"ל דנראה לו דאף התירוץ הא' מודה בהא דאי אין שליח לדבר עבירה אין כאן שליחות כלל, אלא דבתירוץ ראשון סבירא ליה דכיון שבשעת הקידושין לא היה חייב כלל רק אח"כ כשבעל נעשו הקידושין למפרע עבירה, מ"מ כיון דבשעת המעשה לא היה עבירה לא אמרינן בהא אין שליח לדבר עבירה לענין שיתבטל גוף המעשה עכ"ד יעוי"ש.
<b>ועם</b> כל הדברים האלה נבאר הכל. כי הפני יהושע כ' דללישנא קמא לא אמרינן גבי מלך אין שליח לדבר עבירה כיון דידו חזקה על עבדיו ובעל כרחם המה מוכרחים לעשות שליחותו דמי לחצר, משום הכי נענש פרעה, ע"ש בדרוש לשבת הגדול שביארנו כמה מאמרים. ולפ"ז בדוד המלך ע"ה לא שייך הך סברא דאין שליח לדבר עבירה, אמנם כשאמר ליואב רק בלשון בקשה ולא בלשון ציווי שייך שפיר אין שליח לדבר עבירה, נמצא היה היתר לדוד המלך ע"ה במנין זה, עוד חיפש היתר א' על פי מה דקי"ל באה"ע (סי' ק"ך) דמילי לא מימסרן לשליח, ר"ל דוקא בשליח להולכה שמוסר לידו הגט רשות ביד השליח לעשות שליח אחר, אבל העושה שליח שיעשה לו איזה דבר זה מיקרי מילי אין השליחות נמסר משליח זה לשליח אחר ואין עומד במקום המשלח רק השליח הראשון, וע"ש דקי"ל אפילו אמר המשלח לשליח שיעשה שליח אחר לא מהני, ולכן אמר דוד המלך ע"ה ליואב שהוא בעצמו לא ימנה רק ע"י אחרים, וא"כ מהני תרי טעמי לא יהיו הם שלוחיו כלל, ומה שהם ימנו לא יהיה נחשב כאלו דוד מנה ולא יעשה המנין רושם כלל ולא יומשך נגף מזה המנין.
<b>וזהו</b> המשך התחלת הפסוקים, ויסת ה' את דוד לאמר כו', 'לאמר' דייקא, ר"ל שימציא לעצמו היתר במה שהוא לא ימנה רק יצוה לאחרים ואין שליח לדבר עבירה ויאמר דוד אל יואב שוט נא לשון בקשה כדי שלא יהיה דומה לחצר דבעל כרחך מותיב, ואמר עוד ופקדו, ר"ל ששרי החיל ימנו ולא הוא ומילי לא מימסרן, וידעתי את מספר העם, ר"ל לא יומשך מהמנין הזה רק התועלת שאני רוצה בו לידע מספר העם אבל לא יומשך קלקול מזה, אכן כאשר ראה יואב שהמלך אומר לו בדרך בקשה ולא בציווי מיאן בזה והשיב לו ויוסף ה' כו', ובראות דוד המלך ע"ה שיואב ממאן הוצרך אח"כ לומר לו בציווי כמלך לעבדיו גם לא האמין בו שיאסוף בעצמו שאר שרי החיל אליו כי כבד הדבר לאדם א' למנות כולם בהיותם מפוזרים בכל ארץ ישראל, לז"א ויחזק דבר המלך אל יואב ועל שרי החיל, 'ויחזק' דייקא, שהתחיל עתה לצוות לו בדרך ציווי וגם אמר בעצמו לשרי החיל ובהיות כן ויצא יואב כו' לפני המלך, ר"ל שנסתרו עתה הטעמים של דוד המלך ע"ה ולכן נחשב יציאתם זו למנות כאלו המלך בעצמו הולך והם יוצאים לפניו ובשליחותו.
<b>ואמנם</b> צריך להבין עכשיו מה היתר היה לו לדוד המלך ע"ה מאחר שנסתרו עתה ב' הטעמים הראשונים. וצריך לומר כי סמך עצמו על טעם הב' דאמר בש"ס בבבא מציעא דגברא דבר חיובא לא דמי לחצר ואמרינן ביה אין שליח לדבר עבירה, אלא שזה ההיתר לא יתכן רק לטעם השני של איסור המנין שהוא משום עין הרע ואפילו הדיוט אסור למנות והוי יואב בר חיובא ואמרינן אין שליח לדבר עבירה ואז המעשה בטל לגמרי, אף שיואב עצמו אסור למנות, מ"מ כיון שהשליח אינו עושה רק על דעת משלחו וכשהשליחות בטל ואינו שליח של משלח אז המעשה בטל והוי כאלו לא עשה כלל. אבל לטעם הראשון באיסור המנין שכתבנו לעיל דלאותו טעם יש קולא דהדיוט מותר למנות וא"כ יואב לאו בר חיובא הוא כלל ואין שייך לומר אין שליח לדבר עבירה והוי כאלו דוד המלך ע"ה מנה בעצמו ואין כאן היתר אלא מצד שסמך עצמו על טעם השני משום עין הרע.
<b>אכן</b> גם בזה אין היתר, דהא נתבאר לעיל דלהאי טעמא יש קולא שאין צריכין ליתן הכופר בעת המנין עצמו אלא גם אם נותנין אח"כ סגי כיון דאין החשש רק שמא אח"כ יחטאו איזה חטא ויפגום המנין למפרע ע"ש, א"כ דמי הא ממש להא דקידש ולא בעל דאם בועל אח"כ נעשו הקידושין למפרע עבירה ובכהאי גוונא כתבנו בשם הנודע ביהודה דכיון דבשעת מעשה לא היה עבירה המעשה קיים וא"כ נסתר היתר זה בממה נפשך דאי נימא כטעמא קמא באיסור המנין א"כ יואב לאו בר חיובא והוי נמי שפיר שליח, ואין מקום להיתר זה אלא אם כן נימא שתי החומרות ביחד דהדיוט אסור למנות וגם שצריך ליתן השקלים דוקא בעת המנין אז שייך שפיר אין שליח לדבר עבירה, אלא דהא ליתא, דהוי תרי חומרי דסתרי וממה נפשך אין כאן היתר דממה נפשך הוי יואב שלוחו של המלך, ובזה טעה דוד המלך ע"ה מדה כנגד מדה דקרי מסית ובמסית ליכא טעמא דדברי הרב לכן טעה טעות כזה דהוה סבור דיואב אין שליח לדבר עבירה מטעם דברי הרב ובאמת לא שייך הכא הך טעמא דדברי הרב בממה נפשך וכאמור.
<b>והנה</b> ארז"ל (עירובין ו:) מקולי בית שמאי ומקולי בית הלל רשע מחומריבית שמאי ומחומרי בית הלל עליו הכתוב אומר (קהלת ב) הכסיל כו' ופירושו דאף שעושה מצד דקדוק שמחמיר על עצמו אפילו הכי אין לעשות כן דפעמים חומרא בא לידי קולא. וכתבנו במ"א דמקשין על זה כיון דהחשש בב' חומרי פן יומשך קולא עי"ז מדוע אינו נקרא רק כסיל כיון שבא להתיר האיסור ותירצו דדוקא בב' קולי נחשב לחטא מה שאין כן בתרי חומרי כיון שעושה זה מצד הדקדוק אף אם נזדמן פ"א שהקיל עי"ז שלא כדין בטעות לא יחשוב ה' לו עון כיון שהעון נזדמן במקרה על ידי ריבוי הזהירות ולכן לא נקרא רק כסילות בעלמא אבל על גוף החטא שנכשל בו מוחל לו השם יתברך כיון שלא עשה במרד וגם הטעות בא מחמת רוב הזהירות.
<b>ועתה</b> מבואר המשך יתר הפסוקים אמר ויך לב דוד אותו אחרי כן ספר את העם, ר"ל כי אחר המעשה נתיישב בדעתו ונתגלה לו הטעות שטעה במה שחשב שיאמר אין שליח לדבר עבירה ולא יהיה נחשב כאלו הוא בעצמו מנה אלא ראה כי ספר את העם הוא בעצמו כי הן הן שלוחיו ויאמר דוד אל ה' חטאתי אשר עשיתי דייקא כי אני בעצמי עשיתי זאת כי באמת הם שלוחים ואין שייך כאן אין שליח לדבר עבירה בממה נפשך כאמור, אכן ועתה העבר נא עון עבדך כי נסכלתי מאד, ר"ל כי החטא שלי נמשך מצד תרי חומרי דסתרי שזה היה הטעות שלי שהייתי סבור דגם הדיוט אסור למנות וסבור הייתי ג"כ שצריך ליתן הכופר נפש ממש בעת המנין והם חומרי דסתרי ומצד זה נמשך לי קולא שלא כדין ובכהאי גוונא ברית כרותה שאין נחשב לעון רק לכסילות והיינו כי נסכלתי ולכן העבר נא ומחול לי ונכון בדרך דרוש. חסלת פרשת תשא ת"ל

ויקהל



Section 1

<b>ויקהל</b> משה את כל עדת בני ישראל ויאמר אליהם אלה הדברים אשר צוה ה' לעשות אותם. יש לדקדק, מאי לעשות, הא מצוה זו היא בשב ואל תעשה מלאכה בשבת, ואי קאי על מאי דאמר ששת ימים תעשה מלאכה הא לאו מצוה אלא רשות. ששת ימים תעשה מלאכה, יש לדקדק בתיבת תעשה, הוה ליה למימר תעשה בפתח. וביום השביעי יהיה לכם קודש שבת שבתון כו', ויש לדקדק, דתיבת לכם מיותר, ודרז"ל ידוע.
<b>נקדים</b> ענין א' אשר הוא עיקר ויסוד כל התורה חיוב מוטל על איש הישראלי בלי לשוכחו אף רגע כי הוא יסוד כל היסודות ותכלית הכל, וביארתי בזה מאמר דוד המלך ע"ה (תהילים פט, מט) מי גבר יחיה ולא יראה מות ימלט נפשו מיד שאול סלה. וכתבנו במ"א בדרוש לפ' תצא דהכי קאמר ע"י שיזכור יום המיתה ניצול מיצר הרע ובזה ממלט נפשו מיד שאול, משא"כ האיש אשר בימי חיותו אינו רואה יום המיתה לפניו אי אפשר לו למלט נפשו משאול כי היצר הרע יתגבר עליו ע"ש, ונבאר כאן בדרך אחר.
<b>נודע</b> היות הנשמה באה לעולם לבלתי תאכל נהמא דכסופא, וכתבו הקדמונים כי הנשמות ניתנות באדם, והוא בכח, וניתנת לו להוציאה מכח אל הפועל. ולהבינך ענין זה בבירור כך הוא, עיין מ"ש בפ' וישלח מהשייך לזה ונבאר עתה כל הדברים היטב, הענין הוא, כי יש באדם נפש רוח נשמה, ונשמה לנשמה. והענין, כי חלק הנפש היא כח המעשה הניתן באדם, כי דומם אין לו תנועה ולא יעשה מאומה, וניתן באדם נפש חיה ועי"ז יש לו כח לעשות כל מה שחפץ. הרוח, הוא כח וחיות מאת ה' ניתן באדם אשר בכחו יוכל לדבר, ולזה מתרגם לרוח ממללא. נשמה, הוא חיות וכח מאת ה' אשר בו יחשוב האדם כל מה שחפץ, והוא מעולם המחשבה. נשמה לנשמה, הוא השכל שניתן באדם חיות וכח מאת ה' אשר בו ישכיל בכל המושכלות, כל אחד כפי ערך שכלו כך ישכיל. הרי אלו ארבעה מיני חיות באדם, ואחרי מותו הגוף כלה ולא נשאר רק ד' חלקי נשמה הללו כי זה כל האדם, אבל הגוף אינו רק לבוש שפושטין אותו. ואמנם כל אלו החיות ניתנו באדם בכח והוא יוציאם לפועל.
<b>ולהסביר</b> דבר זה נדבר מאחד וממנו תדין על כל הד' חלקים, ונדבר מחלק הרוח ממללא, הנה ניתן באדם כח וחיות שעל ידו יש לו כח לדבר בכל עת שירצה, הרי זה בכח, וכאשר מדבר דבר הרי הוציא חלק מהרוח לפועל והוא הוא עצמיות חיותו ונשמתו כמש"ה (שיר השירים ה, ו) נפשי יצאה בדברו, שכל דיבור שיוצא מפי האדם הוא אבר וחלק מנשמתו אשר הוציאה לפועל עתה, וכן בכל מעשה ותנועות שמתנועע מוציא חלק נפשו לפועל וכן בכל מחשבה שמהרהר ומחשב מוציא חלק נשמה לפועל, וכן בכל מושכל שישכיל ומחדש איזה שכל מוציא לפועל אבר וחלק מן נשמה לנשמה.
<b>ונודע,</b> כי כל דבר שהוא בכח מקבל שינוי והתהפכות, אל אשר יחפוץ יטנו, כמו כח הפרי תוך הארץ ולפי שאינו רק בכח אז אם יטעו אילן זה יוציא פרי זה ואם יטעו שם אילן אחר יוציא פרי אחרת, משא"כ אחר שיצא לפועל אינו מקבל התהפכות כי אחר שגדל הפרי באילן כן יהיה לעולם לא יקבל שינוי לעולם וכמש"ה (קהלת ג, יד) ידעתי כי את כל אשר עשה אלהים הוא יהיה לעולם עליו אין להוסיף כו', 'עשה' דייקא, ר"ל אשר יצא לפועל נשאר כך תמיד, ולזאת באה הנשמה תוך האדם שיוציאנה לפועל לא זולת.
<b>ולפי</b> זה, מיד כשהאדם מדבר איזה דיבור וכן בשכל ומחשבה ומעשה כאשר הקדמנו שכל מה שנסביר בחלק א' ממנו תדין על שאר חלקי הנשמה אזי הוציא חלק ההוא לפועל אזי מיד נבדל חלק חיותו ההוא והולך למקומו למעלה, דהא עיקר ביאתה לזה העולם איננו רק בעבור הוציאה לפועל, וכאשר יצאה לפועל אין לה להיות עוד בזה העולם.
<b>וזהו</b> ענין אומרם ז"ל שמהמצוה שאדם עושה נברא מלאך קדוש ובא מיד לפני ה' ואומר פלוני בנך עשאני. ענין בריאת הנמצא הקדוש הזה הוא חלק מנשמתו אשר יצאה לפועל ומיד פורח למעלה כי אין לו להתעכב עוד בזה העולם אחרי שגמר פעולתו אשר בשבילו בא הנה. ולפי שהדבר אשר הוא בכח מקבל שינוי והתהפכות כאשר אמרנו, לזאת הנשמה ביד האדם כחומר ביד היוצר אל אשר יחפוץ יטנו וכל אשר חפץ יעשה ממנה, ולכן כשמדבר האדם דיבור קדושה כתורה ותפלה ודומיהן, ולפי שאורייתא וקב"ה חד, הרי עשה החלק כהכלל ונעשה ממנה אלהות כביכול, וכאשר מדבר דברים אסורים כלשון הרע ורכילות ודומיהן או דברים בטלים שהם דיבורים אשר אין צורך לאדם לדברם כלל אחז"ל שעבר בעשה ולא תעשה כל עבירה היא קליפה וסט"א. נמצא עשה מנשמתו וחיותו סט"א, כי דבר שהוא בכח מקבל שינוי מן הקצה אל הקצה וכאשר יצא לפועל כך נשאר לעולם והתורה ניתנת בעבור זאת להאדם כדי שידע ע"י מה יניח נשמתו באלהות וע"י מה נעשה ממנה סט"א ח"ו, וכל זמן שהנשמה מלובשת תוך הגוף אין האדם מרגיש בזאת, ואחרי הפטירה במקום שהניח כל ימיו חלקי נשמתו שהם המעשים והדיבורים והמחשבות והשכליות שם ימצאנה עליו אין להוסיף וממנו אין לגרוע כי אין חשבון ודעת בשאול כו'.
<b>ועתה</b> ישכיל האדם הנלבב ויבין בטוב מדעו אחרי שידענו שהתפלה נעשה כתר לה' וכן דיבורי תורה והדיבורים הם הם האדם בעצמו הרי ע"י דיבורים הקדושים נעשה האדם שהוא הנשמה כתר ועטרה לה', והוא מש"ה (ישעיה מט, ג) ישראל אשר בך אתפאר, כי פאר הוא נזר ועטרה ואמר כי הש"י מתעטר בישראל שהם עצמם נעשים לו עטרה וכתר, והוא התכללות החלק בכל, כי העטרה אינו דבר נפרד והבן. ועתה נשכיל מה מתוק וטוב ויפה אף נעים בהיות האדם אחר פטירתו מוצא עצמו כתר להש"י כביכול, ומה מר ורע בהיותו ח"ו מוצא עצמו כתר לסט"א, כי ע"י דיברים אסורים כרכילות ולשון הרע וליצנות ודברים בטלים ודומיהן נעשה כתר לכוכבים ומזלות ח"ו, (וכן במחשבות ושכליות) אין למעלה מעונג ואין למטה מנגע זהו תענוג מתמיד ועולם הבא והשארת הנפש ונצחיותה, וזה עונש מר וגיהנם ובאר שחת וכליון נפש וכף הקלע רח"ל ברוב רחמיו וחסדיו ויתן בלבנו לעשות הטוב בעיניו.
<b>וזהו</b> מה שהוכיח הנביא ע"ה לישראל באומרו (הושע ט, י) וינזרו לבושת, פי' הפרישו עצמם לכוכבים ומזלות הנקרא בושת. ויש לדקדק דהיה לו לומר הזירו עצמם לבושת. אך ישכיל האדם במשל אם נמצא בן מלך גדול אשר אביו אהבו כנפשו וילך ויעשה כתר מלוכה לאויב אביו המלך, כך הדבר הזה ח"ו, כי ה' צוה אותו לקבל עול מלכות שמים בכל יום, וקבלת מדינה מלך עליהם הוא לעטרו בכתר מלוכה, לזאת בקבלת עול מלכות שמים בכל יום בקריאת שמע ותפלה מעטרים למלך הכבוד, היתכן לעטר ח"ו לסט"א אויב אבינו המלך ח"ו בדברים בטלים ושאר דיבורים האסורים. ויותר חמור הנמשל מהמשל כי בהמשל עושה בן המלך עטרה לאויב המלך אבל בנמשל האדם עצמו נעשה כתר הן לטוב הן למוטב, וזהו שאמר וינזרו לבושת מלשון נזר ועטרה שהם עצמם נעשו כתר ועטרה לס"א ח"ו.
<b>וזהו</b> ג"כ מש"ה (ישעיה א, ד) ניאצו את קדוש ישראל נזורו אחור, כי ידוע בסוד אחור וקדם הקדושה נקרא קדם והקליפה אחור, וז"ש ניאצו את קדוש ישראל במה שנזורו אחור שנעשו נזר לכוכבים ומזלות ח"ו אויב המלך. הנה כאשר האדם לא ישכח בזה בכל רגע ודאי ישמור את עצמו מדיבורים רעים ומחשבות רעות ומעשים רעים ושכלים רעים כי ראינו כל רשע מישראל חפץ בכל נפשו ולבו שיהא פטירתו מעולם בתשובה כדי שתצא נשמתו מתוך תשובה, ולו חכמו ישכילו זאת כי אין האדם נפטר ברגע א' בעת פטירתו אלא בכל רגע מימי חייו הוא עת פטירתו כי בכל מעשה ודיבור ומחשבה הוא פטירת אבר א' וחלק מנשמתו כאשר אמרנו רק בעת פטירתו הכללית כתב באור החיים שנקבצים כל חלקי נשמתו שהלכו מאתו בכל יום ויום ובאים ומתאספים כולם גם יחד ויצאו כאחד והוא בסוד תוסף רוחם יגועון ע"ש באורך בפ' ויחי כי מתוק הוא, ועיין גם מ"ש בפ' ויחי מהנ"ל.
<b>ועל</b> זה ארז"ל (ברכות ס"א:) אשריך רבי עקיבא שיצתה נשמתך באחד, ר"ל באחדות ואלהות נכללה נשמתו, ואין זה מצד זכיה שיאמר האדם בלבו מי הוא שיהיה יכול להיות לו זכיה זו, זהו דבר שאי אפשר ואין שום דבר במקרה והזדמן ח"ו, אלא לצד שרבי עקיבא שלח כל ימיו כל חלקי נשמתו לאלהות ואחדות ועתה סמוך לפטירתו כולם נקבצו באו אליו ולכן ממקום שבאו לשם יהלכון ויצאו באחד, משא"כ מי ששלח חלקי ואברי נשמתו לסט"א ח"ו אזי בעת פטירתו יוקבצו אליו וממקום שבאו לשם ישובו, ועכ"פ האדם נפטר בכל דיבור ומחשבה ומעשה כי החלק והאבר ההוא יוצא מיד וכאשר יצא לפועל החלק ההוא כן יקום לא ישתנה, ולכן כמו שהאדם משתוקק שיהיה מיתתו בתשובה כך יחפוץ שיהיו כל דיבוריו ומחשבתו ומעשיו כל ימיו בתשובה וטהרה, והיינו שאמר (תהילים פט, מט) מי גבר יחיה ולא יראה מות, ר"ל שאינו מבין שכל ימי חייו הוא מת אז אותו האיש לא ימלט נפשו מיד שאול אלא צריך האדם שלא ישכח אף רגע מכל מ"ש, ובזה ודאי ישמר מרע, ובחשק זה יתפלל גם ילמוד ביודעו שהדיבורים אלו ומחשבותיו ושכלו הוא שולח חלקי ואברי נשמתו אל ה' והרי חלקים אלו נפטרים מן העולם והמשכיל הנלבב יעמיק בכל אלה וטוב לו. ועיין בריש פ' נח.
<b>ובזה</b> נבין ג"כ מש"ה (הושע ב, יח) ביום ההוא תקראי לי אישי ולא תקראי לי עוד בעלי (פירשתי ככלה בבית חמיה ולא ככלה בבית אביה) והכרתי שמות הבעלים מפיהם ולא יזכרו עוד בשמם. יובן, כי אחרי שכל דיבורי התפלה הם חלקי נשמתו ונעשים כתר בראש הקב"ה כביכול, צריך לדעת א"כ מה זה שבתפלה נזכר ג"כ דיבורים שאינם טובים הלא המה שם פרעה ומצרים ואלהים אחרים ודומיהן איך יעלו תיבות אלו להיות כתר וכן ארץ הכנעני והפריזי כו' ודומיהן. אך להיות מחטא אדם הראשון נתערבו ניצוצי הקדושה תוך הקליפה וצריך להוציאם, לכן אלו התיבות שמזכירין בתפלה הוא להוציא הטוב מהרע ההוא והטוב ההוא הוא העולה ונכלל תוך הכתר הנעשה לה', וזהו העלאת ניצוצי קדושה מתוך הקליפה, וממילא לעתיד שיוציא בלעו מפיו ולא יהיו ניצוצי קדושה מובלעים בקליפה אז אפילו כשיודו לה' חסדו לא יזכירו כלל תיבות הרעים ההם וכמש"ה (ירמיהו טז, יד) לא יאמרו עוד חי ה' אשר העלה את ישראל מארץ מצרים כי למה יזכירו תיבת מצרים כלל אלא יאמרו מארץ צפונה ומכל הארצות כי לא יזכירו בהודאתם שום שם המורה רע וק"ל.
<b>וזש"ה</b> תקראי לי אישי ולא תקרא לי בעלי כי בהיות עדיין הקדושה מעורבת בתוך הקליפה עדיין אין קירוב גמור ככלה בבית אביה, אבל ביום ההוא תקראי לי אישי לשון חבה וקירוב גמור ולכן והכרתי את שמות הבעלים מפיהם ולא יזכרו עוד בשמם אפילו כאשר נודה לאלהינו על הנסים שעשה לנו לא נזכיר האומות הרעות ומדינות הרעות בשמם והבן. ועכ"פ העולה לנו צריך שלא ישכח האדם בדברים האלה ובודאי ישמר מאד מדיבורים רעים ומחשבות רעות ודומיהן בהיות לא ישכח כי זה פטירת חלק מנשמתו שמוציאה לפועל ויעשה כתר לסט"א ח"ו ודאי יברח מזה ולא ידבר רק דיבורים קדושים.
<b>אמנם</b> אף שהדיבורים האסורים ומחשבות האסורות הם רע ומר שאדם עושה את עצמו כתר לס"א ח"ו. הנה יש עוד דבר רע ומר ממנו והוא מ"ש בזוהר הקדוש (תקו"ז תקון כא, מ"ה.) כל אורייתא וצלותא דלאו איהי בדחילו ורחימו לא פרחת לעילא ולכלבא איתמסר ח"ו והיינו לסט"א, וכן עסק התורה שלא לשמה לשום פניה וגאוה ודומיה ח"ו שזה הכל קליפות וסט"א, הנה זה יותר גרוע מדיבורים האסורים כי כפי המשל שהמשלנו בבן המלך שעושה כתר לאויב של אביו ודאי הוא רע ומר, ונמשיל עוד, אם מלך גדול יש לו כתר שאין כמוהו בכל הארצות ושמעו הולך בכל המדינות שאין כמוהו במלכים ויבא בן המלך ועושה כתר לאויב המלך כתר אשר הוא דומה ממש לכתרו של אביו או נותן אותו הכתר בעצמו לאויבו הנה זה רע אשר אין רע ממנו, וכן הענין בנמשל שבדבורים האסורים שנעשה כתר לסט"א הנה הוא עכ"פ כתר גרוע ומאוס, אבל אם הוא עושה ח"ו כתר להס"א מתורה ותפלה אשר הוא ממש כתרו של ה' ודומה לו הנה הוא רע ומר שאין למעלה מזו ח"ו.
<b>ובזה</b> ביארנו מש"ה (דברים ד, טז) פן תשחיתון ועשיתם לכם פסל תמונת כל אשר צוך ה' אלהיך, פירש"י צוך שלא לעשות. ויש לדקדק דתיבת לכם מיותר, דהא באמת במנין המצות יש בזה שני איסורים העשיה של פסל אפילו לאחר, והעבודה אפילו בפסל שעשה אחר, וא"כ לאיזה ענין כתב תיבת לכם. ויתכן שירמוז למ"ש אמר בראשונה פן תשחיתון ועשיתם לכם פסל, ר"ל את עצמיכם תעשו פסל ח"ו דהיינו דיבורים האסורים ומחשבות האסורים ודומיהן בכל חלקי נרנ"ח, והוסיף עוד לומר שעוד רע מזה אם יהיה פסל ההוא ח"ו תמונת כל אשר צוך ה' וכאמור.
<b>וזה</b> ג"כ יש לרמוז במ"ש התנא ר' צדוק אל תעשה עטרה להתגדל בה (אבות ד, ה), ירצה מאחר שדיבורי התורה נעשים עטרה אז להש"י וכו' השמר פן תלמוד להתגדל, ונודע כי הגאות הוא עבודת כוכבים בהחלט א"כ תעשה עטרה לעבודת כוכבים ח"ו, ומסיים הא למדת כל הנהנה מדברי תורה, ר"ל שלומד לכבודו או להתגדל וכהאי גוונא נוטל חייו מן העולם, ר"ל עוקר את חייו אשר בא מעולם הקדושה הוא עוקרו משם ושותלו במקום טומאה ח"ו לכן תראה להשמר מזה.
<b>ואחרי</b> שנתבאר לנו היות דיבורי האדם ומחשבותיו ושכלו ומעשיו הוא הוא האדם בעצמו אין נשאר אחר פטירתו בלתי אלו אשר הוציאם בפועל והוא נעשה כתר אז להש"י וכו', צריכין אנו לדעת השיחות חולין של בני האדם שאינם בכלל דברים בטלים אלא דיבורים אשר הם הכרחיים לו מהצטרכות חיותו בגופו וכן מחשביות כאלו ושכליות ומעשים כאלו שהן הנה ג"כ חלק ואבר מן הנשמה כמ"ש ומה נעשה מהם אם נאמר שנעשה מהם כתר להש"י הוא דבר בטל שאי אפשר כלל, ואם נאמר שהם נעשים כתר לכוכבים ומזלות ח"ו הנה אין הקב"ה בא בטרוניא עם בריותיו הלא הוא ברא בני אדם שיצטרכו לדבר דברי הרשות ואינה עבירה ואיך א"כ יגיעו לס"א.
<b>ואמר</b> הבעש"ט זצ"ל בזה, כי האיש הנלבב ועוסק בתורה ותפלה אזי אותן שיחות חולין שלו אשר הוא לצרכי גופו ואינם דברים בטלים נעשים לבוש אל דיבורי קדושה שלו, כי הלא אלו ואלו הן אותיות, ואין כל העולמות תלוים רק בכ"ב אותיות התורה, רק שבצירופים יש שינוים, ולכן דיבורי הקדושה מכריחים את דיבורי הרשות הללו ומהפכים אותם ומשנים הצירופים ונעשה מהם צירופי תורה שלמד האיש ההוא (ועיין בפ' בהעלותך תקס"ב בענין נבואת אלדד ומידד), אלא שמ"מ אין מעלתם כמעלת הדברי תורה ממש ולכן הם לבוש אליהם כמו שאנו רואים גוף האדם לבוש בבגדים והאדם עצמו חשוב יותר ממלבושיו כך הנשמה צריכה מלבוש והמלבוש אין ערכה כמותה רק גרוע ממנה והם הם הדברי תורה הנעשים מצרופי שיחת חולין שלו וא"כ גם השיחות חולין שלו נעשה כתר להש"י ע"י שנשתנו צירופיו. אכן האדם ההולך בדרך לא טוב אין תורה ואין כלום ועוסק תמיד בדיבורים אסורים א"כ השיחות חולין שלו הוא ג"כ לצורך איסור דהא אין במחשבתו עבודת ה' וא"כ ההצטרכות שלו שעושה לגופו הוא רק כדי שיוכל לעסוק בדברים בטלים אזי הדברים בטלים ושאר דיבורי איסור שלו מכריחים את השיחות חולין שלו ומהפכים אותם ונשתנו בצירופים לדיבורים אסורים ונעשים גם הם כתר לסט"א ח"ו.
<b>ובזה</b> מובנים אצלי דברי הש"ס (ערכין ט"ו:) מה תקנתן של מספרי לשון הרע יעסוק בתורה ומסיק סיפר אין לו תקנה אלא מה תקנתו של אדם שלא יכשל בלשון הרע יעסוק בתורה. וצריך לדעת, ממה נפשך, אי בעשה תשובה מיירי איך מסיק סיפר אין לו תקנה הא ודאי אין לך דבר שעומד בפני התשובה, ואי בלא עשה תשובה מיירי איך ס"ד מעיקרא דתקנתו לעסוק בתורה הא לרשע אמר אלהים מה לך לספר חוקי כו' (תהילים נ, טז) ודרך רשעים תועבה. ונראה לי בזה, דמעיקרא אסיק דדוקא מעשה עבירה וכהאי גוונא אי אפשר שיתוקן בלתי תשובה, משא"כ דיבורים האסורים יכולים להתקן בלי תשובה, כי היכי שהשיחת חולין מתתקן ע"י שהצירוף נשתנה א"כ גם דיבור האסור כל שהאדם ההוא עוסק בתורה הרבה יש כח בדיבורי הקדושה ההוא לשנות הצירופים.
<b>ומסיק</b> דזה אינו, אלא סיפר אין לו תקנה, כי אחר שיצא לפועל ונעשה ממנו ס"א לא יתהפך כי אין דיבורי הקדושה פוגעים כלל בדיבורים אלו כרחוק מזרח ממערב זה בקדושה וזה כו' ולא דמי לשיחת חולין שהוא פורח עדיין באויר אין לו לעלות לא לכאן ולא לכאן ולכן כשיוצאים מאתו דיבורי קדושה העולים הם למעלה פוגעים האלו ומהפכים אותם כרצונם, משא"כ דיבורי איסור אין להם תקנה אלא בתשובה, וענינה הוא שע"י חרטה וכל תנאים השייכים לתשובה נעקרים חלקי הנשמה ההוא ממקום טומאה מהס"א אשר שתלם שם, וזהו תשובה, שמשיב נשמתו וכאשר נעקרה משם נעשים דיבורי הרשות כי יתכפר העון ואז שוב יש כח בלימוד התורה להפך הצירופים, וכן כל כהאי גוונא במחשבות ושכליות כי הכל אותיות רק זה רוחני מזה וק"ל, ולכן בעל תשובה מוכרח לעסוק בתורה, ולכוונה זו ארז"ל (ויקרא רבה כה, א) בעל תשובה אם היה רגיל לקרות דף א' קורא ב' כו', והיינו כי בעשותו תשובה נעשו הרבה דיבורי רשות וצריך עסק התורה בכפליים.
<b>ובזה</b> אני מבאר משארז"ל (חולין פ"ט.) מאי דכתיב האומנם אלם צדק תדברון מה אומנתו של אדם בעולם הזה ישים עצמו אלם יכול אף בדברי תורה כן תלמוד לומר צדק תדברון יכול יגיס דעתו תלמוד לומר צדק תדברון. והוא תמוה מה דקאמר יכול אף בדברי תורה למי יעלה זאת על הדעת. ויובן עם דברינו, כי האדם שאינו עוסק בתורה רק בדברים בטלים אזי אפילו השיחות חולין שלו הוא מסוכן כאמור, וא"כ צריך הוא לבלום פיו לגמרי מלדבר אפילו מה שצריך לכדי חייו וזה הוא באמת אומנות הגדולה שבעולם כי בדברים בטלים ושאר דיבורי איסור יוכל להשמר משא"כ מדיבורים הכרחיים לכן הוא אומנות גדולה, משא"כ האדם העוסק בתורה אין צריך כל כך לישמר מדיבורים הכרחיים כי הלא המה נעשים לבוש לנשמתו וכאמור.
<b>וז"ש</b> מה אומנתו כו' יעשה עצמו אלם אפילו מדברים ההכרחיים וזהו אומנות גדולה וכבדה מאד. וקאמר יכול אף בדברי תורה כן כאלו אמר אף אצל דברי תורה כן, ר"ל אפילו מי שעוסק תמיד בתורה צריך ג"כ לעשות עצמו אלם מדיבורים הכרחים, תלמוד לומר צדק תדברון, ר"ל מי שעוסק בתורה יכול לדבר גם שיחות שלו ההכרחיים אליו. יכול יגיס דעתו, ר"ל אולי יעלה על דעתך שכל שאתה לומד סגי בהכי אפילו אם הוא להתפאר ח"ו תלמוד לומר מישרים כו' כי הלימוד להתגאות גרוע מדברים בטלים כמו שנתבאר.
<b>ולזה</b> רמזו רז"ל (עבודה זרה י"ט:) גם כן במאמרם על פסוק (תהילים א, ב) ובתורתו יהגה יומם כו' ועלהו לא יבול שיחות חולין של תלמידי חכמים צריכה תלמוד, וירמוז לדעתי על האמור, כי האיש אשר עוסק בתורה אז אפילו הדיבור הגרוע שלו דהיינו השיחות חולין אינו לבטלה כי נעשו לבוש כאמור והיינו ועלהו לא יבול וז"ש שיחות חולין של תלמידי חכמים צריכה תלמוד, ר"ל שהשיחות חולין צריך הוא לעסק התורה כדי שיתהוה מהשיחה ההוא לבוש לעסק התורה וכאמור וק"ל.
<b>ואמנם</b> במה שאמרנו שדיבורי הרשות ומחשבות הרשות נעשים לבוש לתורה דבר זה צריך ג"כ סיוע ע"י אחת ממצות ה' שבעשותה גורם לזה שיתעלה הרשות ההוא, והוא כי ענין התעלות הרשות הוא ענין התכללות קליפת נוגה בקדושה, כי הקדושה הוא באדם עבודת ה', והקליפה הוא תאות הרעות שבו וכדומה, ונוגה הוא הממוצע שאינו לא קדוש ולא טמא דהיינו דיבורי הכרח וכן מחשבות ומעשים הכרחיים לצורכו, ונוגה זה מוכן או שיתעלה ויהיה קדוש או להיפוך ח"ו, ומבואר בכוונות הקטורת שהיו בו י"א סממנים נגד עשר דקדושה והי"א הוא קליפת נוגה וע"י קטורת נכלל בקדושה ע"ש, והנה נוגה שהוא ממוצע אינו לא קדוש ולא טמא יתכן לקרותו טהור שביאורו משולל מטומאה ואל קודש לא בא. ובזה ביארתי מש"ה (שמות ל, לה) ממולח טהור קודש, ור"ל שכוונת הקטורת שיהיה מעורב טהור עם הקודש שיתעלה נוגה אל הקדושה, וסיים קדש קדשים תהיה לכם ע"פ משארז"ל (פסחים סח:) חציו לה' וחציו לכם, כי כל מה שאדם עוסק לצורכו והנאתו נקרא לכם והיינו דיבורי רשות שהוא נוגה וכמש"ל ונכלל בקדושה, וזהו קודש קדשים תהיה לכם שמן הלכם יהיה קודש.
<b>אכן</b> בזמן שאין קטורת מצאנו ראינו ג"כ סיוע לזה אחרי שנבין כי כל מה שהמציא הממציא הראשון ב"ה וב"ש לכולם יש צורך שיגיע תקון במעשי ישראל, והנה ראינו שבעולמות העליונים הגבוהים אין השגת האדם יכול להשיג שם וא"כ איך יגיע לשם שום דבר מעבודת הצדיקים, והוא כי מצאנו המדריגה היותר גדולה הם הנקראים אנשים חכמים ונבונים כו' כי חכמים היינו שיש להם השגה מן חכמה ולז"א רז"ל (בבא בתרא י"ב.) חכם עדיף מנביא ממילא א"כ בכתר הגבוה מן חכמה לא מצינו השגה כלל לאדם וא"כ איך יגיע לשם מעשה הצדיק. איברא התירוץ לזה כי בשבת יש עליות העולמות שכל עולם עולה למקום יותר גבוה ממה שהיה בחול ולכן האדם שהיה לו בחול השגה מן חכמה ועבד בזה את ה' אזי בשבת כל מדה וכל עולם יש לו עליה ממילא מגיע עבודתו זו למדת הכתר אף שאין לו השגה כלל וזה ע"י שמירת שבת כהלכתו והבן.
<b>וזה</b> ביאור דברי הזוהר דעה חכמה לנפשך כו', אמר שיצויר להיות דעה חכמה לנפשך והוא כתר לראשך שאם אין לך השגה רק מבחינת חכמה יהיה בחינת חכמה זו בחינת כתר והיכן נעשה זאת, לז"א שמור שבת קדשך, שע"י שמירת שבת כהלכתו נעשה זאת והבן.
<b>והנה</b> נודע סידור העולמות כי למטה מעולמות הקדושה מתחיל עולם הקליפות, ונוגה הוא באמצע. ממילא בשבת שיש עליה לכל אחד להתעלות במדרגה יותר גבוה ממקומו, ממילא נתעלה נוגה אל הקדושה, וזהו מ"ש האר"י ז"ל שבשבת נכלל נוגה בקדושה. והנה נמשך מזה עוד שע"י תשובה שאדם עושה בכל ערב שבת בעת שמתחיל לבוא תוספת השבת, וכאשר אבאר טעם הענין בפ' זו בפסוק קחו מאתכם תרומה כו', שתשובה זו הכרחיית ע"ש, ואז ע"י אותה תשובה יש כח לתקן עולם הקליפות שלו דהיינו להעלות הניצוצות והחיות מתוכם שיתעלו גם הם כדרך כל העולמות והמדרגות שיש להם עליה בשבת אלא שלכולם יש עליה מעצמן מחמת קדושת שבת והקליפות אין להם עליה, אדרבה, עליה זו שבשבת ירידה היא להם ועליה לקדושה כנודע, ולכן אי אפשר רק ע"י תשובה דאז מתקן מעשיו ונתתקן עולם הקליפות שלו אזי גם המה יש להם עליה בשבת.
<b>אמנם</b> אף שעולם הקליפות שלו דהיינו מעשיו ודיבוריו ומחשבותיו האסורים נתתקנו ע"י תשובה ונתעלו עליה הנה בא למקום נוגה ואל הקדושה עדיין לא באו. אלא דמכיון שע"י תשובה באו לנוגה, ר"ל שהועילה תשובה בסיוע השבת שנעשו האיסורים כדברי הרשות שהוא בחינת נוגה וא"כ כבר יש להם כח להלביש את דברי תורה כמש"ל באורך שדיבורי הרשות נעשו לבוש לדברי תורה. ואמנם זה אינו נעשה רק על ידי סיוע השבת וכמו שכתבתי שנתעלה נוגה בקדושה.
<b>וזהו</b> משארז"ל (שבת קי"ח:) אלמלי שמרו ישראל ב' שבתות מיד היו נגאלין, כי צריך בהכרח שתי שבתות שישמרו ישראל ויהיו שמורים מהחטא דאז בשבת ראשון נתעלה נוגה בקדושה והעבירות דהיינו הרע נתעלה בנוגה ונעשה רשות, ואז בשבת שניה נתעלה רשות זה בקדושה ואז נתתקן כל הרע ונכלל בקדושה והיה בלע המות לנצח, משא"כ בשבת א' עדיין לא בא הרע שלהם רק למקום נוגה ואין זה תיקון גמור עדיין וכאמור לכן צריך ב' שבתות.
<b>והנה</b> ארז"ל (יבמות כ"א.) קשה עונשן של מדות מעונשן של עריות שזה נאמר בו אל וזה נאמר בו אלה, הרי דלשון אלה יורה על עבירות קשות. ותיבת לעשות פירושו לשון תקון כידוע ממש"ה אשר ברא אלהים לעשות ירצה כי השם יתברך ברא הכל שיהיה התיקון תלוי ביד האדם.
<b>ובזה</b> נבאר פסוקי הפרשה. א"ל משה רבינו ע"ה כשרצה להודיעם ענין השבת הודיעם איך שעל ידי שמירת שבת כהלכתו יש יכולת בידם לתקן כל עונותיהם וכמאמרם ז"ל (שבת קי"ח:) כל השומר שבת כהלכתו אפילו כו'. ולז"א אלה הדברים דהיינו עבירות חמורות כמאמר רז"ל אלה קשה מאל, וזהו אלה הדברים, ר"ל עבירות קשות צוה ה' לעשות אותם, ר"ל לתקן אותם, וביאר ע"י מה יתקנו והוא ע"י שמירת שבת אחרי התשובה שיעשה קודם כניסת שבת, וביאר ענין זה עוד באומרו ששת ימים תעשה מלאכה אמר תיעשה לשון נפעל כאלו מעצמו נעשה, והכוונה, כי מדבר כאן במלאכת הרשות וכן דיבורי הרשות וכדומה וענין הרשות הוא מה שהוא הכרחי לצורך גופו דכל מה שהוא יותר מההכרחי אליו לעבירה יחשב ויוצא מגדר הרשות ולכן ע"כ מיירי ממה שהוא הכרחי לו, ונודע, כי כל מה שאדם עושה ברצון מוחלט שאם היה רוצה לא היה עושהו אזי מתייחס העשיה אליו כי ברצונו עושה זאת, משא"כ עשיה הכרחית שהוא מוכרח לעשותם הפך רצונו וברצונו לא היה עושהו כלל לא תתייחס מעשה זו אל האדם אלא כאלו המעשה נעשה מעצמו כיון שהוא מבלעדי רצונו, ולכן על מלאכת הרשות שהוא מעשה הכרחית אמר לשון תיעשה מלאכה וביום השביעי יהיה לכם קודם ר"ל שהלכם דהיינו הרשות יתעלה לקדושה ולכן כאשר תתקנו העבירות פעם א' שיבואו לגדר רשות יתעלו אח"כ לקדושה וכדאמרן ודו"ק.
<b>ויאמר</b> משה אל כל עדת בני ישראל כו' קחו מאתכם תרומה לה'. יש לדקדק מאי מאתכם, והיה לו לומר קחו תרומה. כל נדיב לבו יביאה את תרומת ה', יש לדקדק בתיבת יביאה, הוה ליה למימר יביא, גם תיבת את מיותר. זהב וכסף כו' וכל חכם לב בכם יבואו ויעשו כו', יש לדקדק דהאי וכל חכם לב אינו ענין כלל לציווי זה של ישראל דלישראל הציווי על הנתינה וזה הוא ציווי אחר על עשיית המלאכה ואח"כ בסוף הפרשה כתב ציווי זה בפני עצמו ויקרא משה כו' ואל כל חכם לב כו' וא"כ פסוק זה אין לו שייכות לכאן כלל.
<b>והנראה</b> לבאר כל זה עם מ"ש לעיל בפ' זו ובפ' וישלח ובפ' תצוה באורך והמעיין שם היטב יבין כאן כי אין לכפול רק נוסיף כאן לבאר איזה פסוקים עם מש"ה, ותמצית הדברים, שיש פטירה פרטיית בכל עת ורגע דהיינו כל דיבור הוא חלק רוח וכל מעשה חלק נפש ע"ש (שכך הוא בכל חלקי נרנ"ח) והם יוצאים ומסתלקים תמיד ובשביל זאת באה נהשמה לעולם להוציאה מכח אל הפועל ומיד מסתלק אותו החלק, ונתבאר שם ג"כ כי הנשמה עבור היותה בכח מקבלת שינוי והתהפכות או שמכניסה באלהות או ח"ו בסט"א והוא ביד האדם כמו הנוטל איזה דבר בידו מושיטו למקום שירצה.
<b>ולז"א</b> רז"ל (יומא פ"ו.) היכי דמי חילול השם כגון אנא דאזלינא ד' אמות בלא תורה, והוא כי המחשבה באדם לא תנוח ואם אינו מחשב בדבר תורה בהכרח יחשוב בהבלי עולם הבטלים והוי חילול השם, וטעם ד' אמות כי שיעור ד' אמות הוא קומה שלימה במחשבה כמו בכל דוכתי מצינו כי מקום חשוב הוא ד' אמות, ולכן גם במחשבה כל ששהה שיעור הילוך ד' אמות הוי שיעור קומה והבן. וכשמוציא מחשבה על עניני העולם לא נכנס אותה המחשבה באלהות שתהיה נצחית כי הונחה בדבר הכלה ונפסד ומהיכן יומשך השארה לאותו חלק הנפש, ולטעם זה הזהירה תורה לא תחמוד בית רעך כו' כי אם האדם חומד ומתאוה את שלו והונח שם חלקי מחשבתו ונשמתו יש תקוה כי בהשתמשו אח"כ באותו דבר איזה מצוה אזי נתעלה חלק הנשמה שנתפזר שם וכמ"ש בפרשת וישלח על מאמר אבותי גנזו למטה ע"ש, משא"כ כשמפזר נשמתו על דבר שאינו ברשותו איך יעלהו וק"ל.
<b>וזהו</b> ג"כ ביאור מש"ה (תהילים קמו, ג) אל תבטחו בנדיבים כו' תצא רוחו ישוב לאדמתו ביום ההוא אבדו עשתנותיו. ויש לדקדק מאי אבדו עשתנותיו היה לו לומר אבד בטחונו. ויובן עם האמור, כי כל התורה היא רק עצות איך יכניס תמיד חלקי נרנ"ח שבו לאלהים חיים שיהיה נשמתו נצחי וקיים ומתענג בתענוג נפלא ובל יאבד חלקי נשמתו לפזרם על דבר הכלה ונפסד, ולכן צותה התורה לאדם לשום מחשבתו ובטחונו בה' תמיד הרי מכניס לשם חלקי נשמתו דהיינו מחשבותיו, משא"כ כשישים בטחונו באדם הרי חלקי מחשבותיו נפזרים תמיד על גוף האדם ההוא שהוא כלה ונפסד ובמותו יאבדו עשתנותיו דהיינו מחשבותיו של זה שפיזרם על גוף זה ומאין יהיה השארה לאותן החלקים.
<b>ובזה</b> נבאר ג"כ מ"ש דוד המלך ע"ה (תהילים קיט, נט) חשבתי דרכי ואשיבה רגלי אל עדותיך. ויובן עם משארז"ל (ברכות ל"א.) המתפלל צריך שיכוון לבו לאביו שבשמים, כי להיות סכנה לאיש לחשוב מחשבות דברי עולם הזה כי מפזר נפשו בדבר הכלה כאמור, לפ"ז המתפלל ואנו רואין בתפלה יש כל צורכי עולם הזה כגון רפואה וברכת השנים וגאולה ודומיהן וא"כ אם יכוין בתפלתו לצורך טובת גופו הרי אין תפלה זו מהדברים שברומו של עולם והרי מפזר נשמתו על הבלי עולם הזה.
<b>אלא,</b> כי מבואר בזוהר הקדוש שצדיקייא אינון שלוחי דמטרוניתא, ירצה, כי קב"ה ואורייתא וישראל חד והשכינה הוא כללות נשמות ישראל ולכן מה שנחסר לישראל משלימות מצבם ומעמדם ודאי יש פגם בשורשם בשכינה כביכול, וכן מה שנחסר לאיש פרטי משלימותו נוגע אותו הפגם באבר השכינה כי כל נשמה הוא אבר ממנה וכמשארז"ל (חגיגה ט"ו:) בזמן שאדם שרוי בצער שכינה מה אומרת קלני מראשי קלני מזרועי, כי כפי חשיבות הנשמה וערכה כן שורשה באבר השכינה או בראש או בזרוע כביכול והבן כי כבוד אלהים כו', ולכן מתפלל האדם על החסרון ההוא ואין כוונתו אל השלמות החסרון בעצמו אלא אל השלמות החסרון בשורשו (ועי"ז נשלם החסרון בו מעצמו כי הענף תלוי בשורש) ובאותן תיבות עצמן מרומז השלמות החסרון בשורש כי לשון הקודש יש לו שורש בגבהי מרומים כידוע.
<b>וזהו</b> ענין כוונת התפלה, כי פנימיות התיבות ההן הם צירופים והשלמות החסרון בשורשם כי כל דבר גשמי יש לו שורש למעלה, והשורש להענף יכונה בשם אב לבן, כי ממנו נשתלשל, ושמו של דבר הגשמיי מורה פנימיות תיבה ההוא של השם על חיותו ושרשו אשר למעלה, ולכן בתפלה כשמדבר בגשמי מורה פנימיות התיבות ההן על שורשו שלמעלה והן הן הכוונות והבן ואז נקראת תפלה זו דברים העומדים ברומו של עולם ונקשרים חלקי נשמתו ומחשבתו בה' והבן היטב, והיינו צריך שיכוין לבו לאביו שבשמים, ר"ל כי על כל ענין מהשלמות שמתפלל צריך שיהיה הכוונה על שורשו של השלמות ההוא אשר בשמים והשורש מכונה בשם אל ודו"ק.
<b>וזהו</b> חשבתי דרכי כו', כי הסבה והתכלית של כל דבר ומעשה יכונה בשם רגל כמו שהרגל הוא סוף כל הגוף והרגל מוליך כל הגוף בלכתם ילך ובעמדם יעמוד ואל מקום שיהיה שם הרוח ללכת לשם יוליכו הרגלים את כל הגוף, כך תכלית המכוון של כל מעשה הוא סוף המעשה ההוא והוא מוליך את המעשה ההוא אחריו כי כל איש יעשה המעשה שעושה על אופן שיומשך מהמעשה ההוא התכלית אשר ההוא רוצה וכשיבין שהתכלית ההוא יומשך בעשותו מעשה זו בדרך אחר ובאופן אחר ממה שעושה עתה יעשהו על אותו האופן נמצא התכלית מוליך המעשה למקום שרוצה כמו שהרגל מוליך את הגוף. ולז"א חשבתי דרכי, ר"ל בעת שאני מחשב דרכי עצמי דהיינו דברי רשות צורכי גופי אני משיב רגלי היינו תכלית הדבר אל עדותיך שיהיה תכלית המכוון במה שנוגע בשורש הדבר ההוא למעלה בקדושה.
<b>ובזה</b> יובן ג"כ נוסח השבח השם נפשנו בחיים ולא נתן למוט רגלינו עם מ"ש בפ' וישלח סתירת דברי פילוסופים הקדמונים הכופרים בתורה ואמרו איך יומשך השארת הנפש מעסק התורה שרובה מדברת מעניני עולם הזה. והתירוץ, כי תכלית הלימוד הוא לידע רצון הבורא בכל דין ובכל מעשה נמצא עיקר המחשבה ותכליתה הוא לה' ולכן נמשך מזה השארת הנפש וחיותה ונצחיותה, משא"כ הלומד שלא לשמה אלא לשם פניה שתכלית הלימוד אינו נוגע לה' אלא לסט"א נמשך באמת ביטול הנפש ח"ו ע"ש בדברינו באורך שזהו ביאור משארז"ל (יומא ע"ב:) זכה נעשה לו סם חיים כו', וע"ז אנו משבחים השם נפשנו בחיים שנתן לנו התורה אשר על ידה יושם נפשנו במקום חיים הנצחיים והוא באופן ולא נתן למוט רגלינו, ר"ל שציוונו שלימוד התורה יהיה כוונת התכלית לשמו ללמוד ולעשות ולא יהיה רגלינו שהוא התכלית למוט ח"ו בלתי לה' לבדו וק"ל.
<b>ואחשוב</b> לבאר עם דברינו מאמר הכתוב (תהילים טז, ח) שויתי ה' לנגדי תמיד כו' לכן שמח לבי ויגל כבודי אף בשרי ישכון לבטח. ירצה עם מה שארז"ל שאי אפשר לנשמה לעלות למעלתה עד שיורקב כל הגוף, ומה שאחשוב בטעם הדבר, כי למה שהאדם משתדל ומעיין בצורכי גופו הנה הוא מניח חלקי מחשבתו ונשמתו על הגוף הכלה וחלקים אלו מונעים הנשמה מלעלות כענין מ"ש תחלה תצא רוחו כו' ביום ההוא אבדו עשתנותיו ולכן איננה עולה למקומה עד שנרקב הגוף ונפרדים חלקי הנשמה מהגוף ועולה הנשמה כולה וכי תאמר מדוע אין נאבדים אלו החלקים לגמרי זה יתורץ אח"כ למקומה כל חלקים לאחדים כי מתחלה היתה מחוסר אברים ואשר בו מום לא יקרב, אכן מי שכל מעשיו אפילו צורכי גופו אינם רק לה' א"כ אין נדבק נשמתו בדבר כלה וכמש"ל בענין לימוד פשטיות התורה לשם ה' אף שמדבר בעניני עולם הזה הכל הולך אחר התכלית. וא"כ אף בהיות עדיין הגוף קיים יכולה הנשמה לעלות וידוע שהנשמה נקראת כבוד כמש"ה (תהילים ל, יג) למען יזמרך כבוד.
<b>ולז"א</b> שויתי ה' לנגדי תמיד אף בעסקי בעניני גופי אין הכוונה רק לה' ולכן יגל כבודי אף בעת שעדיין בשרי ישכון לבטח, או יאמר בענין אחר, כי מי שאפילו בצורכי גופו עוסק בשביל הש"י לא די שמרויח שאין חלקי נשמתו נתפזרים על דבר הכלה אלא שאפילו הגוף נתעלה ונעשה רוחני ואינו כלה וכענין ר' אחאי בר' יאשיה (שבת קנ"ב:) כל מי שאין בו קנאה אין עצמותיו מרקיבין ולזה יפורש אף בשרי ישכון לבטח כפשטיה שגם הגוף יהיה קיים תמיד.
<b>ואם</b> תשאל האדם שמתעסק לפעמים בצורכי גופו ולא לה' לבדו ונשאר חלקי נשמתו מדובק בגופו איך עולים אלו החלקים כשנרקב כל הגוף ולמה אין חלקים אלו אבודים ומאין יהיה להם השארה, ואם כן כל הנשמה מחוסרת אברים ואיך תעלה למקומה.
<b>דע</b> לך שאף שדברי הפילוסופים אמת שמי שעוסק תמיד בהבלי עולם הזה אין לנשמתו השארה מאחר שנתפזרה בדברים כלים ונפסדים, וכן כשעושה אדם עבירה בא נפשו לקליפה ואין לה השארה מ"מ זה אינו רק בעובדי כוכבים משא"כ בישראל. ודבר זה מבואר בנוסח האמור בתפלה הלא כל הגבורים כאין נגדך כו' ומותר האדם מן הבהמה אין, היינו הנשמה הוא ג"כ אין שאין לו השארת הנפש כבהמה, והטעם, כי הכל הבל, שכל נפשו נתפזר בדברי הבלי עולם הזה ע"י עסקו בהם, והוא מאז"ל (ראש השנה י"ז.) הרשעים נעשים אפר כו', אך זו רק בעכו"ם שאע"פ שגם עכו"ם העוסק בתורה כו' ויש לו השארת הנפש עי"ז מ"מ רשעי עו"ג אין להם השארה ע"י שעוסקים תמיד בהבלים או אפילו רשעי ישראל אשר לרוב רשעתם נחשבו כיוצא מן הכלל וענינים כעו"ג, משא"כ אנו יש לנו ירושה זו מאבותינו שהנפשות קיימות אע"פ שנפזרים בדברי הבל, והטעם, כי נפשות ישראל אף שבאים נפשותם להבל או לקליפה הוא מין בשאינו מינו ואין לו דביקות כלל עמהם ואין מתדבק רק בניצוץ הקדוש השוכן שם בגלות בתוך הקליפה או ההבל ההוא ונדון שם ביסורים וגיהנם ובהתבטל הקליפה ההיא וההבל ההוא שב נפשו למקומה, משא"כ רשעי עו"ג מתדבק נפשם בקליפה עצמה ולעתיד יבוער רוח הטומאה מארץ ויתבערו נפשותיהם ויאבדו מתוך הקהל.
<b>וזש"ה</b> אבל אנחנו עמך כו' בני אברהם כו' שהם המשיכו לנו נשמות ממקום הנצחיות ובהכרח יש לה השארה אחר סבלה העונשים המגיעים לה כיון שהיא בטבעה נצחיית, וז"ש לפיכך אנחנו חייבים כו' על מה שהמשיך נשמותינו ממקום החיות והנצחי וזה לנו בירושה וזה מה יפה ירושתנו כו' וזרוק חוטרא לאוירא אעיקרא קאי שאחרי ככלות רוח הטומאה מהארץ בהכרח תעלה הנפש למקומה אשר חוצבה ממנה, משא"כ נפשות עו"ג מצד עצמם אין בידם נצחיות וצריך לגרום לה השארה ע"י מעשיו, לכן בעוסקו בדברי הבלי עולם הזה היא בטלה והבן. וזהו ג"כ ענין מודים אנחנו לך כו' על חיינו המסורים בידך ר"ל שחיות שלנו מסורים תמיד בידך ומידך ניתן לנו ממקום הנצחיות וע"י זה בהכרח יש לנו השארת הנפש וכאמור.
<b>ועם</b> האמור יובן ענין תשובת המשקל שארז"ל (יומא פ"ו:) היכי דמי תשובה באותה אשה ובאותו מקום באותו פרק. וגם יבוארו גדרי התשובה מ"ש ספרי מוסר שישוב אדם מחטאותיו בכל לילה קודם שישן וגם בכל ערב שבת וגם בכל ערב ראש חודש ועיקר התשובה בסוף השנה בעשרת ימי תשובה ואם לא שב אז אפילו הביא כל אילי נביות לא מהני ליחיד.
<b>ויובן</b> כל זה עם האמור, כי האדם מושיט נשמתו למקום שרוצה כמו הנוטה איזה דבר ומושיטו למקום שרוצה, ולכן צריך לסבול עונשים ויסורים עד שיצאו החלקים ההם מהמקום ההוא אם לא עשה תשובה, ולכן ענין התשובה להוציא משם החלקים ההם, והנה האדם שנוטל דבר ומושיטו בידו למקום אחר כל עוד שלא סילק הדבר ההוא מידו אם החזיר ידו תוחזר הדבר ההוא מעצמו אליו אבל כשהניחו מידו כשירצה להחזירו צריך להושיט ידו לאותו המקום ולקבלו ולהחזירו אליו כבראשונה, ולכן האדם המתחיל לחשב בדבר רע כל עוד שלא גמר המחשבה ההוא עדיין לא יצא החלק ההוא לפועל ולא נסתלק ממנו אם מתחרט מיד ונבעת מלפני ה' ומהדר גאונו ומסיע מיד מחשבתו לדברי תורה שהיא אילת אהבים ויעלת חן הנה הוחזר החלק ההוא אליו מעצמו ואין צריך תשובה, משא"כ אחר שגמר המחשבה או הדבור או המעשה ויצא חלק ההוא לפועל ונסתלק מאתו כמש"ל שאחר שיצא לפועל מסתלק מיד א"כ כבר הניח הדבר מידו וכשרוצה להשיבו צריך שיושיט ידו למקום שהניחו וזהו ע"י תשובה וזהו באותו מקום באותה אשה כי לשם הונח חלק ההוא של נשמתו.
<b>ואמנם</b> אף שאמרנו שבצאת החלק לפועל מסתלק ממנו אין זה רק לענין שמיד בא לפני ה' ואומר פלוני בנך עשאני אבל עדיין דבוק דביקות גמור באדם בנשמתו הכללית ואין נפרד עד עת השינה שאז עולה הנשמה כולה למעלה, ואח"כ בחזרתה אין חוזר אלא מה שצריך היינו מה שעדיין לא יצא לפועל, ומה שכבר יצא לפועל דהיינו המצוה או העבירה זה נשאר שם, ולכן צוו חז"ל שישוב כל אדם מחטאותיו קודם השינה שאז קל לשוב בהיות עדיין דבוק החלק ההוא ולא הניחו מידו וקל להחזירו אליו בתשובה מעוטה, משא"כ אם כבר ישן שאז נשאר חלק ההוא למעלה צריך להושיט ידו לקבלו וצריך תשובה יותר, ואמנם אף שע"י השינה נפרד החלק ההוא וזהו פטירה הפרטית מ"מ לא נפרד עדיין לגמרי ונשאר עכ"פ דביקות מעט.
<b>ונלמד</b> מענין פטירה הכללית שנפרדת מעט מעט עד שנפרדת לגמרי, וזה נלמד מדיני אבילות, כי כל עוד שהנפש יש לה דביקות עדיין בגוף ונפשו עליו תאבל אז הקרובים מתאבלים ולפי רבוי ההפרדה מהגוף ימעט חיוב האבילות ולזה תמצא כי אבילות יום ראשון דאורייתא ולא יותר כי אז נפשו עליו תאבל וחופפת על הגוף בבי קברו ואחר יום א' נפרדת ואין נשאר רק דיבוק מעט כל זיי"ן ולכן מתאבלים מדבריהם, ואח"כ נפרדת עוד יותר ונתמעט הדביקות ונתמעט ג"כ האבילות ואין נוהג רק דין שלשים, ואח"כ נתמעט עוד הדיבוק יותר ואין נוהג רק דין י"ב חודש ואח"כ נפרדת לגמרי.
<b>וכך</b> הוא פטירה הפרטית שביום חטאו בעת צאת החלק לפועל עדיין הוא דבוק ולכן בקל ישוב בתשובה זולת בעבירה חמורה שצריך להוציאה מהקליפה בכח גדול ובתשובה חזקה ואחר השינה נתמעט הדביקות וביום השביעי שבת נתמעט עוד הדביקות, ולכן כשלא שב ביום עשותו ישוב קודם כניסת שבת כי אז יתמעט יותר הדביקות וכאשר לא שב בערב שבת ישוב עכ"פ ערב ראש חודש כי בכניסת חודש החדש מתפרדים החלקים יותר וזמן המאוחר הוא עשרת ימי תשובה בסוף הי"ב חודש וכאשר לא שב אז לא מהני תשובה כי כבר נתפרדו לגמרי לא ישובו עוד והבן היטב.
<b>ובזה</b> נבין טעם למצות מעשר למה צוה ה' ליתן א' מעשר דוקא וכן משארז"ל (כתובות ס"ז:) המבזבז אל יבזבז יותר מחומש למה דוקא חומש, והענין כי רצה א' לזכות לישראל בהיותו עוסק בעניני עולם הזה אדם חורש בשעת חרישה כו' או עוסק במשא ומתן להרויח ממון ונפזרים חלקים ממנו לאותן הדברים ורצה ה' לזכותן ולהעלותן לגבוה צוה ליתן ממנו ללוים או לעניים חלק א' מעשר ועושה מצוה בזה ועי"ז נתעלים כל החלקים אשר שם וענין התעלות כולם כי ידוע שאין דבר שבקדושה פחות מעשרה והם עשר מדות כח"ב חג"ת נהי"ם וטבע מדות אלו שבמקום מדת המלכות שורה כל המדות כמש"ה (שמות כ, כא) בכל מקום אשר אזכיר את שמי אבא אליך וברכתיך וזה ידוע. ומדת המלכות הוא עשירית ונקראת מעשר, ולכן בהיותו מעלה מדה זו מנשמתו אזי כל החלקים עולים אחריה, ואמנם לפי שלפעמים יש ח"ו פירוד בין המדת הט' ובין מדת המלכות לכן הרוצה לצאת יותר מוסיף עוד מעשר ומעלה מדת מלכות ויסוד ואז ממילא הכל עולה והבן כי הוא דבר עמוק. וז"ש הש"י קחו מאתכם תרומה לה' מאתכם דייקא ר"ל מחלקי נשמותיכם שנתפזרו בדברי עולם הזה קחו מהם תרומה ר"ל שירימו ויעלו אותם לה', וביאר ואמר כל נדיב לבו יביאה, ר"ל יביא את חלקי נשמתו את (ר"ל עם) תרומת ה' שבהביאו התרומה לגבוה זהב וכסף ונחושת בזה יביאו לגבוה חלקי נשמותיהם, ואמר עוד וכל חכם לב בכם שהניח שכלו וחכמתו ומחשבתו בחכמה ואומנות שהם עניני עולם הזה וצריך להעלות נשמתו משם יבואו ויעשו בחכמתם את אשר צוה ה' ובזה יתעלו כל נשמותיהם אשר שם ודו"ק. חסלת פרשת ויקהל

פקודי



Section 1

<b>וידבר</b> ה' אל משה לאמר ביום החודש הראשון באחד לחודש תקים את משכן אהל מועד כו' והבאת את השלחן וערכת את ערכו פירש"י ב' המערכות של לחם הפנים כו' ולקחת את שמן המשחה ומשחת כו' וקדשת אותו ואת כל כליו והיה קודש כו' ויעש משה כו' ויתן את השלחן כו' ויערוך עליו ערך לחם לפני ה' כאשר צוה ה' את משה. יש להקשות למאי דאמרינן אותו היום נטל י' עטרות והיה אז א' בשבת, והא קימ"ל בלחם הפנים דסידורן בשבת דוקא, ואמרינן במנחות (דף ק') סידר את הלחם ואת הבזיכין אחר השבת והקטיר את הבזיכין בשבת פסולה כיצד יעשה יניחנה לשבת הבאה שאפילו הוא על השלחן ימים רבים ואין בכך כלום. ואיך סדרו הלחם הפנים במדבר באחד בשבת.
<b>וכי</b> תאמר שהיה ע"פ הדיבור אז ונאכל הלחם בשבת ראשונה או שעשו כדין המשנה הנ"ל ונאכל בשבת שניה, א"כ קשה הא דתנן התם (דף ק:) לחם הפנים אין נאכל פחות מתשעה (יום תשיעי מאפייתו) ולא יותר על י"א, כיצד, נאפה בערב שבת ונאכל בשבת לתשעה, חל יום טוב ערב שבת נאכל לעשרה, ב' ימים טובים של ראש השנה נאכל לי"א שאין אפייתו דוחה לא שבת ולא יום טוב ע"כ, והשתא קשה ממה נפשך אם אכלו במדבר ע"פ הדיבור בשבת ראשונה א"כ נאכל לשבעה דהרי ודאי אפאו אז במוצאי שבת כי למה היה להם להקדים האפיה מערב שבת אחרי שלא נסדר בשבת וא"כ איך תני במתני' אין פחות מתשעה, ואי נאכל בשבת שניה א"כ נאכל לי"ד ואיך תני לא יותר על י"א, בשלמא בל"ז לא קשה איך תני לא יותר על י"א הא יצוייר שנאכל בי"ד כגון שנסדר בא' בשבת דקימ"ל יניחנה לשבת הבאה זה אינו דהא לא קתני ולא מיירי מתני' בנסדר שלא כמצותו, אבל כיון דבמדבר עשו ע"פ הדיבור ונאכל בי"ד ודאי קשיא איך תני לא יותר מי"א, ודוחק לומר כיון דלא הוי אלא פעם אחת לא קתני.
<b>ומה</b> שאפשר לתרץ עיין במנחות (דף צ"ה:) בסוגיא אחת שתי הלחם וא' לחם הפנים ועיין מ"ש בסוגיא זו לעיל ד' צ' לישב הרמב"ם ע"ש באורך, ונוכל לומר דעיקר הרבותא דקמ"ל מתני' דנאכל בי"א ימים אחר אפייתו היינו משום דהתנור היה כלי שרת והווה אמינא דנתקדשו הלחם ונפסלו בלינות אלו קמשמע לן דלא, וא"כ במדבר יש לומר דבאמת המתינו על שבת שניה אבל אין בזה שום רבותא דהא אחר הקמת המשכן נמשחו כל הכלים כמבואר בפסוקים הנ"ל וא"כ הלחם אחר שנאפה היה חול, וכי תאמר דהשלחן קידש את הלחם באותו יום שנסדר עליו אחר שמשח את השלחן יש לומר לפמ"ש רש"י ז"ל שם (דף ע"ח: ד"ה ר"פ) בכלי שרת שיש להם תוך מקדשין אפילו שלא מדעת בעלים אבל כלי שרת שאין לו תוך אין מקדש אלא מדעת בעלים ע"ש, א"כ למ"ד (שם דף צ"ו:) מסגרתו של שלחן למטה היה ופירש"י ז"ל שהשלחן היה חלק משני צדדיו ואין לו בית קיבול א"כ לא קידש השלחן אלא מדעת ולא היה בדעתם שיקדש את הלחם עד זמנו וא"כ ליכא בהם שום רבותא ואין סתירה לדברי המשנה ואתי שפיר.
<b>ובזה</b> יש ליתן טעם למה ששינה הכתוב בעשיית משה רבינו ע"ה לכתוב ויערוך עליו ערך לחם ובצווי כתיב וערכת את ערכו ולא נזכר לחם, וגם יש לדקדק במאי דסיים קרא כאשר צוה ה' את משה שהוא מיותר, ובאור החיים כ' על זה כמה פעמים דקרא קמ"ל שעשה משה רבינו ע"ה אף מה שאמר לו הש"י בעל פה שלא נזכר בכתוב בלשון הציווי ע"ש, וקשה בכאן מה חסר בציווי באומרו את ערכו וכבר נתבאר בפסוק במקומו כל פרטי דיניו, וגם יש לדקדק בדברי רש"י ז"ל וערכת את ערכו ב' המערכות של לחם הפנים מאי קמ"ל ומי לא ידע זאת.
<b>ועם</b> האמור יתורץ הכל, כי הלחם נסדר בא' בשבת כי השלחן לא קידשו שלא מדעת הואיל ואין לו תוך, משא"כ ב' בזיכי לבונה לא נסדר אז דא"כ היו הבזיכין מקדשין את הלבונה אחר משיחתן כיון דיש להם תוך ומקדשין אף שלא מדעת והיו נפסלים, לז"א הכתוב ויערוך עליו ערך 'לחם' דייקא, ולא בזיכין, ולז"א כאשר צוה ה' כו', ר"ל אף דבציווי כתב סתם וערכת את ערכו מ"מ בעל פה היה הציווי שלא לערוך רק הלחם, וזה שכתב רש"י ז"ל ערכו היינו הלחם, ור"ל לאפוקי הבזיכין, כל זה נראה לי לומר בדרך דרש אבל עדיין יש לעיין ולפלפל בגוף הענין וכעת לא ראיתי מי שדיבר מענין זה למה נסדר אז הלחם שלא כדין ומה נעשה בו אם אכלוהו בשבת ראשונה או בשבת שניה ועיין בכל זה. חסלת פרשת פקודי וספר שמות ספר ליקוטים שלא להוציא הנייר חלק אציג לפניך גרגיר א' מליקוטי כ"י המחבר זצללה"ה:
<b>במשנה</b> (אבות ב, א) והוי זהיר במצוה קלה כבחמורה שאין אתה יודע מתן שכרן של מצות. קשה, אם הכוונה קלה מעוטה בשכר וחמורה היינו מרובה בשכר א"כ איך אמר שאין אתה יודע כו' א"כ אין קלה ואין חמורה, וכי תאמר דהכי נמי קאמר שאין אתה יודע וכו' ואין קלה ואין חמורה א"כ היאך אמר מעיקרא במצוה קלה כו' הכי הוה ליה למימר הוי זהיר בכל המצות שאין אתה יודע איזו קלה ואיזו חמורה. ואם הכוונה קלה שקל לעשותה בלי צער ויגיעה וחמורה היינו שבא ע"י טורח, איפכא הוה ליה למימר, הוי זהיר בחמורה כבקלה שאין אתה יודע כו' ויש על החמורה שכר הרבה וכמאמר בן הא הא (אבות ה', כו) לפום צערא אגרא, וכי תאמר דאיפכא דאמר שלא יאמר אדם למה לי לעסוק במצוה אשר אין בה טורח ויהיה שכר מועט לא אעשה רק המצות שע"י טורח ויהיה לי שכר הרבה, לז"א הוי זהיר גם בקלה שאין אתה יודע כו' ויוכל להיות שגם על הקלה יש כ"כ שכר כמו על החמורה א"כ סותר למאמר לפום צערא אגרא.
<b>גם</b> יש לדקדק בלשון שאין אתה יודע, והוה ליה למימר ששכר כל המצות שוה. עוד יש לדקדק בכפל לשון מתן שכרן, דתיבת מתן מיותר, גם הוא תרתי דסתרי, דמתן משמע מתנה ושכרן מורה לשון שכר שכיר. ונקדים ביאור משנה (אבות א, ג) אל תהיו כעבדים המשמשין את הרב על מנת לקבל פרס כו' ויהי מורא שמים עליכם, ודקדקו המפרשים שאין חיבור ושייכות להדדי, גם מצינו בקרא סמך הני תרתי להדדי אשרי איש ירא את ה' במצותיו חפץ מאד (תהילים קיב, א) ודרז"ל (עבודה זרה י"ט.) במצותיו ולא בשכר מצותיו ושם ג"כ קשה הסמיכות.
<b>ויובן</b> כל זה עם מ"ש הבינה לעתים ומהר"י מינץ בפסוק (תהילים יט, יא) הנחמדים מזהב כו' ונפת צופים גם עבדך כו', ופירשו, כי יש ב' מינים ערבים בעניני עולם הזה, חמדה ותענוג, החמדה הוא חמדת ממון רב ועושר וכלים יפים ודומיהן. ותענוג הוא מאכלי עריבות ומיני מטעמים ודומיהן. ואמנם ב' דברים אלו הם ב' הפכים, כי מיני התענוגים אין התאוה להם רק בהיות האדם חסר מהם או שיש לו מעט אבל בריבוים לא די שבטל התאוה אליהם אדרבה הוא קץ ומואס בהם וכמש"ה (משלי כה, טז) דבש מצאת אכול דייך פן תשבענו והקאותו, אבל החמדה כל עוד שיתרבה העושר יתרבה יותר החמדה והתשוקה אליו וכמשארז"ל (קהלת רבה א, לד) יש לו מנה מבקש מאתים יש לו ר' מבקת ת'. נמצא שבהיות האדם חסר ממון זה אין לו חמדה ואם יהיה בתכלית הריבוי יהיה התשוקה אליו בתכלית ההפלגה.
<b>ואמנם</b> התורה ומצותיה ועבודת ה' כולה יש לה שני המעלות גם יחד, כי עם שיש בה מתיקות גדול מכל מתיקות העולם הזה כמשאמרז"ל (אבות ד, יז) יפה שעה א' בתשובה כו' ורוב המתיקות אשר בזה היה גורם על צד הטבע אשר בריבוים תתבטל תשוקת האיש, אעפ"כ יש לה גם מעלת החמדה שכל עוד שיוסיף האדם בתורה ועבודה יותר תתרבה התשוקה אליהם, משא"כ בהיות האדם ריק מתורה ועבודה אין לו תשוקה כלל וכמאמרז"ל (ברכות מ.) אם שמוע בישן תשמע בחדש ואם לאו אל תשמע, וכן אמרו (אבות ד, י) אם בטלת מן התורה יש לך בטלים הרבה כו', ירצה, שאם בטל האדם מן התורה אז מתמעט חשקו וגורם שיתבטל יותר.
<b>וז"ש</b> (תהילים יט, יא) משפטי ה' אמת צדקו יחדו, ר"ל שיש להם ב' מיני מעלות אלו ביחד כי הם נחמדים שיש אליהם תשוקה יותר מזהב ומפז רב שבהיותם בתכלית הריבוי יש תשוקה בהפלגה ויש אל התורה יותר תשוקה עם היות ומתוקים מדבש כו', והיינו ב' המעלות ביחד, ועז"א גם עבדך נזהר בהם כו', ירצה, כי להיות בתורה ועבודה מתיקות נמרץ אשר לא יספר יומשך שע"י גודל הרגשת המתיקות שירגיש העובד תהיה בעבודה קצת חסרון, והוא, כי העבודה צריכה שתהיה בלתי לה' לבדו מצד יראת ה' שצוה עליה, וא"כ אלו לא היה כל כך מתיקות בעצם העבודה ממילא ודאי העובד לא יעבוד רק מצד יראת ה', משא"כ כיון שיש בה כל כך מתיקות ותענוג לא תהיה העבודה כל כך נקיה שתהיה לה' לבדו, לזאת צריך העובד ליזהר שעם הרגשת המתיקות אעפ"כ לא יעשה מעשה העבודה רק ליראת ה' שצוה עליה. לז"א שע"י שהם מתוקים מדבש לכן גם עבדך נזהר בהם, ר"ל שצריך זהירות מאד לבלתי צאת העבודה קצת מגדר לשמה מאחר, כי בשמרם, ר"ל בגוף שמירת המצות ועבודת ה' יורגש 'עקב רב', ריבוי התענוג, לכן צריך לזה זהירות הרבה, אלו דבריהם ז"ל בתוספת קצת.
<b>ולז"א</b> אל תהיו כעבדים כו' שזה נמשך באם אין האדם מרגיש מתיקות בעבודה ואינו עושה הטורח ההוא רק לקיבול פרס, אלא הוו כעבדים כו' שיעשה המצוה במתיקות גדול ולא יעשה כלל לתקות פרס, אך הוי זהיר שיהא מורא שמים עליהם שעם גודל המתיקות צריך שתזהר שאעפ"כ עיקר המעשה לא תהיה רק לצד יראת שמים, ולז"א אשרי איש ירא את ה' שאינו עושה מעשה העבודה רק מצד יראת שמים עם היות במצותיו חפץ מאד שיש לו תשוקה נמרצת במצותיו ולא בשכר מצותיו מצד הרגשת המתיקות ונועם וכאמור.
<b>ועם</b> האמור אני מבין מה שארז"ל (ברכות ל"ג:) על פסוק (דברים י, יב) מה ה' שואל מעמך אטו יראה מלתא זוטרתי היא ומשני אין לגבי משה מלתא זוטרתי היא. ויש לדקדק, כי קושיא כזה ראוי להקשותה אנשים קטני הערך כמונו, אבל התנאים ואמוראים בעלי רוח הקודש ודאי גם אצלם היה יראה מילתא זוטרתי ומה התחיל להקשות, וגם מה שמתרץ דרק לגבי משה מילתא זוטרתי ותו הא משה רבינו ע"ה אמר דבריו לדור ההוא דור דיעה וגדולי הערך ושפיר אמר להם זאת כי אצלם יראה מילתא זוטרתי ומה מקשה.
<b>אכן</b> להנ"ל יובן, כי מה דמקשה בגמרא אטו יראה מילתא זוטרתי היא לא אמרו כן לקטנות מדרגתם כמונו היום, אלא אדרבא לגודל מדרגתם אשר השיגו וטעמו נועם ומתיקות הגדול אשר בתורה ועבודה ומזה נמשך דלאו מילתא זוטרתי היא שתהיה העבודה משוללת מכוונת טעימת המתיקות ההוא ותהיה רק לצד יראת ה' לבדו עד שהוצרכו לתרץ אין לגבי משה כו' כי מעלתה גדלה עוד יותר ויותר אשר כל מתיקות ונועם נתבטל אצלו נגד קיום רצונו ית"ש והבן. וזש"ה (שיר השירים ז', ז) מה יפית ומה נעמת כו', בהיותך במדרגה כזו אשר אהבה בתענוגים, ר"ל שהאהבה דהיינו עבודת ה' יהיה אצלך בתענוגים שתרגיש נועם המתיקות בעבודתו, ועם היות זאת קומתך שאתה במדרגה גבוה כזו בהרגשת המתיקות אעפ"כ דמתה לתמר ע"ד שארז"ל (סוכה מ"ה:) מה תמר אין לו אלא לב אחד כך ישראל אין להם אלא לב א' לאביהם שבשמים, ואל זה כיון בכאן כי עם היותך מרגיש הרגשת הנועם מאד אעפ"כ תהיה בבחינת התמר שאין לך אלא לב א' לעשות העבודה רק לשם ה' וכאמור.
<b>ואמנם</b> על מה עשה ה' ככה שיהיה כל כך עריבות ונועם מתיקות בעבודתו עד שע"י זה צריך לאדם זהירות חדשה ומלאכה יתירה להשגיח היטב על מעשיו שלא יהיה בלתי לה' לבדו מה שלא היה כך אלו לא היה הרגשת מתיקות הזה שאז היה כל מעשי העבודה באדם לצד יראת ה' לבדו ולא היה צריך למלאכה יתירה הזו. וטעם הדבר הוא, כי באמת מגונה הדבר לעבוד לה' בשביל פרס ושידמה לאדם שיש לו אצל בוראו כלום עד שעל כן הזהיר התנא לעבוד שלא על מנת לקבל פרס, וידוע מ"ש בחובת הלבבות כי מצד טבע הנפש לא תתנדב אלא במה שיהיה לה יתרון, וא"כ האדם העובד את ה' איך יתנדב לעבודתו אם לא ע"י שידוע היות לו יתרון והוא השכר וא"כ רחוק הדבר לעבוד שלא על מנת לקבל פרס.
<b>לזאת</b> עשה ה' ככה להניח ברכת הנועם והמתיקות אל תוך העבודה ואז ודאי לא יעבוד האדם בשביל שכר, כי דרך משל אם ישכור המלך פועל לחטוב עצים ולשאוב מים וקצב לו שכרו הנה הוא עושה מלאכתו בשביל השכר ויודע שמגיע לו שכר אצל המלך, משא"כ אם ישכור המלך אדם אחד שיאכל וישתה אצלו ויתענג בשרים ושרות ותפנוקי המלך וקצב לו שכרו על כל תענוג ותענוג ודאי זה עושה מלאכתו בלי תקות קבלת שכר כי יודע שאין מגיע שכר בעד זה ואם רואה המלך נותן לו שכרו חושב בדעתו שכאשר גבר חסדו עלי לענגני בכל התענוגים כן התחסד עוד עמי ליתן לי מתנות אבל עכ"פ יודע שאין מגיע לו אצל המלך מאומה, כן הדבר הזה, אחר שיש מתיקות רב בעבודה אין השכל אנושי סובל כלל שיעבוד לתקות שכר, ולא עוד שאי אפשר כלל לעבוד בשביל שכר כי אמרו ברכות י"ז. עולמך תראה בחייך, הענין, כי עולם הבא הוא כולו תענוג שמרגיש האדם בעבודתו ותורתו הוא תענוג עולם הבא שלו, אלא שאותו התעונג עצמו הוא ביתר שאת ויתר עז ריבי רבבות מעלות ע"י שהנשמה נתפשטה מהחומר העכור אשר היה למסך מבדיל.
<b>ומזה</b> יוכל כל אדם להבחין ערך עולם הבא שלו לפי ערך המתיקות שטועם בעבודה וזהו עולמך תראה בחייך. נמצא שעיקר עולם הבא הוא הוא עצמו תענוג העבודה, א"כ מי שאין מרגיש נועם מתיקות בעבודה אין במעשיו כלום רק אעפ"כ לצד שאין ה' מקפח שכר כל בריה הוא נותן לו שכר על טרחו ועמלו אבל אין המעשה ההוא נרצה לפניו כלל, נמצא לפ"ז אי אפשר כלל לאדם לעשות עבודתו ויקוה עבורה שכר, דממה נפשך, אם לא הרגיש מתיקות אין המעשה נרצה כלל, ואם הרגיש מתיקות איך יבקש שכר בעד תענוג זהו התכלית לעבודה הנמשך מריבוי המתיקות שלה.
<b>ועל</b> זה כוונו ז"ל במדרש שהראה ה' למשה רבינו ע"ה אוצרות של שכר כל מצוה ומצוה ואח"כ הראה לו אוצר גדול מאד ושאל זה למי אמר לו מי שיש לו משלו אני נותן לו מאלו ומי שאין לו משלו אני נותן לו מאוצר זה הגדול והוא אוצר של מתנת חינם, כיון אל האמור, כי מי שיש לו משלו שלא הרגיש מתיקות בעבודתו ולא התנדב בוודאי לעבודה אלא בשביל יתרון דהיינו השכר אין לו רק שכר מועט עבור טרחו ועמלו, אבל מי שאין לו משלו כי הרגיש תענוג נפלא בעבודה ויודע שאין מגיע לו שום שכר אזי שכרו גדול מאד בהפלגה יתירה מאוצר זה והוא נקרא מתנת חינם כי שכר טרחא אין כאן וכאמור.
<b>נמצא</b> מאמר בן הא הא הוא על ב' כוונות, כוונה א', בפשוטו, על הבחינה הקטנה מי שאינו מתענג בעבודה ותהי לו העבודה לטורח ושכרו קטן שכר טרחא אעפ"כ אם טרחו יותר מתרבה השכר יותר כפי ערך הטרחא רק הוא שכר קטן הערך, ויהיה ג"כ כוונתו בהיפוך אצל הבחינה הגדולה המתענג בעבודה וכל מה שירגיש יותר תענוג תתמעט אצלו הטורח והצער של העבודה עד שבהרגישו רוב מתיקות לא ירגיש שום טורח אז לפום צערא אגרא, ר"ל כל עוד שיתמעט הצער יתרבה השכר והבן.
<b>ואמנם</b> היות כי כל דרכיו משפט, צריך להבין מה מקום לקיבול שכר על נועם מתיקות ותענוגים ולא עוד שיתרבה השכר יותר ממי שעמל בעבודה. יובן זאת, כי מטבע הטוב להטיב, וכביכול תענוג נפלא אצלו ית"ש בהיותו מטיב ומענג לאיש הישראלי, ממילא ממש ענין השכר כענין העבודה, כמו שהעבודה יש בה מתיקות להעובד ואעפ"כ היא עבודה לה', כן השכר הוא באמת תענוג כביכול אצלו יתב"ש ואעפ"כ הוא שכר לאדם, ממילא אין שכר זה ניתן רק לעובד בתענוג והוא מדה כנגד מדה נמצא כל דרכיו משפט והבן היטב. וזש"ה (תהילים סב, יג) ולך ה' החסד, ר"ל השכר של מתנת חינם הוא בנדבה וחסד כשמו שהוא מתנת חנם, וענינו, כי אתה תשלם לאיש, ר"ל השכר שאתה משלם ענינו ממש כמעשהו, כענין מעשה העבודה בעצמה וכאמור. וז"ש חז"ל (אבות ב, ד) עשה רצונו כרצונך, רצה לומר שתעשה לך מדרגה זו שקיום רצונו ית"ש יורגש לך תענוג כקיום רצונך ביתר שאת ועוז כדי שיעשה רצונך כרצונו שכאשר ישלים ית"ש רצונך ויענגך יהיה לו כביכול תענוג ונחת רוח כקיום רצונו והבן.
<b>ועם</b> האמור נבין פסוקי ישעיה נ"ז ואותי יום יום ידרושון ודעת דרכי יחפצון כגוי אשר צדקה עשה ישאלוני משפטי צדק קרבת אלהים יחפצון למה צמנו ולא ראית כו'. ויש לדקדק, מסתמא אם בקשו שכר על הצום בקשו ג"כ על כל מצוה ולמה אם כן לא הוכיחם רק על הצום, ותו הא ארז"ל (פסחים ח.) האומר סלע זו לצדקה בשביל שיחיה בני כו' הרי זה צדיק גמור. ונבין ג"כ מש"ה (משלי יד, לד) צדקה תרומם גוי (פרשו רז"ל בבא בתרא י:) אלו ישראל וחסד לאומים חטאת, צדקה שעושה העובד כוכבים חטאת הוא לו, וצריך לדקדק למה. ויובן ג"כ מאמרם ז"ל הא בישראל הא בעובדי כוכבים, ופירש"י לפי שהעובד כוכבים קורא תגר משא"כ ישראל, וצריך לדקדק איך הוכרח חילוק זה שעובד כוכבים קורא תגר ולא ישראל הלא מצינו לרז"ל (יבמות ע"ט.) ג' סימנים יש באומה זו רחמנים כו' ולא מנו חילוק זה, ותו אם העובד כוכבים יקרא תגר מדוע ימנע ה' שכרו ובבוא השכר לא יקרא תגר, וכן מצינו שביקש שלמה המלך ע"ה על העובד כוכבים בין ראוי בין אינו ראוי כדי שלא יקרא תגר מכל שכן זה שמגיע לו שכר על המעשה ההוא.
<b>וכל</b> זה יובן במה שיש להרגיש באמרם סלע זו לצדקה בשביל שיחיה בני ולא אמרו שאר מצות ממצות ה', ויובן עם מאמרנו, כי העושה מצוה בשביל שכר ודאי אינו מרגיש מתיקות במעשה ההוא, דאם לא כן לא היה תובע שכר עליה, ויתכן זה בשאר מצוה שנוכל לומר שיצר הרע מונעו מעשותה ולפום צערא אגרא עם היות הוא בחינה קטנה ושכרו קטן כמש"ל אעפ"כ שכר טוב יש לו כי אע"פ שאין המעשה רצוי לפני ה' מ"מ איש הישראלי בעשותו א' ממצות ה' מתקן למעלה בשורש נשמתו ומזה עצמו נמשך לו שכר, ויתכן לומר שאם עושה אותה בשביל שיחיו בניו או שיהיה בן עולם הבא הרי זה צדיק גמור, משא"כ בצדקה כי ג' סימנים באומה זו ביישנים רחמנים וגומלי חסדים נמצא מטבע הישראלים שכאשר משלים חסרון חבירו העני יקבל מתיקות כמעט גשמיים מצד רחמנות שיש לו על העני הזה ואיך א"כ ירצה שכר על הצדקה, וקמ"ל רבותא דאפילו הכי הרי זה צדיק גמור ויש לו שכר כנ"ל.
<b>ואמנם,</b> ענין זה אינו רק בישראל משא"כ בעובדי כוכבים, כי הנה כח זה ניתן לישראל לבד אשר בעשותו א' ממצות ה' מתקן בעולמות אם רב או מעט כפי איכות המעשה ולכן אף בשיש לו טורח בעבודה ואז אין שכרו מאוצר הגדול הנקרא מתנת חנם מ"מ שכר מיהת איכא וממילא שפיר יכול הוא לומר שעושה המצוה בשביל שכר זה או זה דהא יש לו בודאי שכר וממילא ודאי לא יקרא תגר וידע כי שכרו אתו בעולם הבא, אבל העובד כוכבים אין לו כח זה שיתקן במעשיו איזה תיקון בעולמות לכן אי אפשר שיהיה לו שכר על מצוה שעושה זולת אם יעשה איזה מצוה ממה שנצטווה עליה אשר מטבעו חושק בה ויעשה שלא לשם שכר דאז השכר הוא מצד מתנה ולכן יצוייר שגם הוא ישיג מעט שכר עליה כפי ערכו כיון שהשכר במתנה לכן אף שלא פעל מאומה בעשייתו יקח במתנה.
<b>אכן,</b> זה לא יצוייר רק בשאר מצות שיתכן לפעמים שעם היותו עובד כוכבים מ"מ נמשך טבעו אחר א' מהמצות, משא"כ בצדקה כי בזה נבדל העובד כוכבים כמאמרם ז"ל ג' סימנים יש באומה זו רחמנים כו' והוא סימן מובהק לישראל, כי העכו"ם אין בטבעו שום רחמנות ולכן בעשותו צדקה ודאי לא יתנדב בה אלא בשביל היתרון שיגע לו, ר"ל תקות השכר, ואז אין ניתן שכר במתנה רק שכר עבור הפעולה שמתקן מעט בעולמות, ובעובדי כוכבים ליכא הא מילתא וכאמור, א"כ אין לו שום שכר בצדקה בשום אופן ואם כן ודאי יקרא תגר שהרי לא יקבל שכר ונהפך לו הצדקה לצעקה.
<b>וזהו</b> מאמרם ז"ל הא בישראל הא בעובדי כוכבים, ודוקא במצות צדקה יש הבדל זה וכאמור. וזש"ה צדקה תרומם גוי אלו ישראל, שע"פ הרוב אין ישראל עושה צדקה בשביל תקות שכר, אדרבא, מקבל תענוג בעצמו בהשלימו חסרון חבירו ואז השכר מרובה מאד מאוצר של מתנת חנם ואף אם לפעמים יתן סלע לצדקה בשביל שיחיה בנו כו' יקבל עכ"פ אותו השכר קטן הערך מצד פעולתו הטוב שפעל ותיקן בעולמות, משא"כ וחסד לאומים ודאי חטאת הוא, כי זה אינו עושה צדקה רק לקיבול שכר ממילא ודאי לא יהיה לו שכר מזה ויקרא תגר ונהפך לו לחטאת, משא"כ בשאר מצות יצוייר לפעמים שיקבל העובד כוכבים ג"כ שכר עליה כפי ערכו כגון אם נפשו חשקה באותה המצוה כי יתכן זאת לפעמים תחשק נפשו באחת ממצות ה' כישראל כי לא נבדלו בתכונות טבעם רק בג' סימנים הללו והבן.
<b>ואמנם</b> מצינו ענין הצום אשר עיקר תקונו הוא רק בנפש האדם להכניעה, וכמ"ש ספרי המוסר כי הצום שקודם התשובה הוא רק בכדי שיכנע לבבו וימצא בעצמו כל חטאיו כשיפשפש במעשיו כי כל עוד יאכל וישתה רוחו גסה עליו ולא ימצא בעצמו שום חסרון אף אם פשפש במעשיו כל היום כי כל דרך איש ישר בעיניו ואי אפשר לו למצוא עונו, זולת אחר הצום בהכנע לבבו הערל, וזהו עיקר מעשה הצום, ולא שיתקן ענין הצום בעולמות וכמש"ה וכי תצומו כו' הצום צמתוני אני, ר"ל מה תקנתם בקדושה וכי תאכלו וכי תשתו שבזה יש כוונות רבות תיקונים בעולמות הלא אתם האוכלים ואתם השותים, ר"ל שאינכם מכוונים רק להנאתכם ולזה לא צוותה התורה על הצום רק ביום הכיפור לבדו שאז יש כוונה על הצום משא"כ בשאר ימות השנה, וענין הצום אשר מהתשובה הוא מענין תשובת המשקל להצטער כפי ההנאה שקיבל מהחטא וא"כ עיקר הצום הוא רק ההכנעה שימצא האדם בנפשו שאין לו אצל בוראו כלום אדרבא הוא חייב לו תמיד.
<b>ונמשך</b> מהקדמה זו, שעם היות ישראל העושה מצוה לתקות קיבול שכר יקבל שכר מעט אין זה אלא בכל המצות, משא"כ בצום, כי מאחר שלאחר הצום יבקש שכר א"כ לא נכנע נפשו עדיין כלל בהיותו חושב עדיין שיש לו שכר אצל בוראו א"כ לא פעל מאומה ואין לו שום שכר וא"כ בוודאי יקרא תגר כיון שבאמת אין מגיע לו שכר כן ענין הצום לתקות שכר בישראל. וזש"ה ואותי יום יום כו' ודעת דרכי יחפצון, ר"ל יצויר אצלם במה שהם יחפצון דעת דרכי הטובים היינו קבול שכר ויהיה ממש כגוי אשר צדקה עושה והיינו באמרם למה צמנו ולא ראית היינו ענין הקריאת תגר כי הכזה יהיה צום אבחרהו אחר שלא נכנע לבבו חושב עדיין שיש לו אצלי מאומה א"כ אין לו שכר ובודאי קורא תגר כעובד כוכבים העושה צדקה והבן.
<b>יוצא</b> מכללות דברינו שיש ב' מיני שכר, כי העובד בלי תענוג מקבל שכר מועט עבור פעולתו וטרחו וזהו נקרא שכר לפום צערא אגרא, והעובד בתענוג לזה אין לו טורח ואין מגיע לו שכר ונקרא שכרו מתנת חנם, ושכר זה מרובה כענין הנותן בעין יפה נותן, ויש חילוק ביניהם, כי העובד בבחינה ראשונה יותר טוב לו לעסוק תמיד במצות חמורות אצל אשר טורח מרובה יש בעשייתן משא"כ מצות שהם קלי המעשה אשר אין בהם שום טורח יהיה השכר מעט מזעיר, אמנם העובד בבחינה הב' אשר כל עוד שיתרבה התענוג אצלו יתרבה שכרו יותר טוב לעסוק תמיד במצות שהם קלי המעשה שיותר בקל יורגש בהם בתענוג והמתיקות עבור שאין בהם שום יגיעה וטורח, אכן לפי שאי אפשר לו לאדם לעמוד על דעתו בבירור להבחין נפשו אם עובד לגמרי בבחינה זו או לגמרי בבחינה זו וגם לא כל העתים שוים לכן צריך להתחזק ולעשות תמיד הן בקלות הן בחמורות.
<b>וזהו</b> ענין המשנה שהתחלנו בפתח מאמרנו הוי זהיר במצוה קלה כבחמורה, אף אם ידמה לך שאתה עובד בבחינה הקטנה מ"מ תזהר גם בקלות וכן להיפוך לפי שאין אתה יודע, ר"ל אי אפשר לידע בבירור בכל העתים באיזה בחינה אתה עובד ואיזה בחינה מהשכר תקבל אם מתן היינו מתנת חנם אם שכרן של מצות לכן תקיים תמיד כל מיני המצות והשי"ת יישרנו לעבודתו אמן סלה.

ויקרא



Section 1

<b></b> דבר אל בני ישראל ואמרת אליהם אדם כי יקריב מכם קרבן לה' מן הבהמה מן הבקר ומן הצאן תקריבו את קרבנכם כו'. יש לדקדק מדוע אמר אדם ולא איש. ועוד, יקריב לשון יחיד ואח"כ כתב קרבנכם לשון רבים, ועוד מכם מיותר. ותו מעיקרא קרבן לה' והדר קרבנכם. ויבואר ג"כ פסוקי תהילים (תהילים נא, יח) כי לא תחפוץ זבח ואתנה עולה לא תרצה זבחי אלהים כו' עד סופו, והדקדוקים יבוארו אי"ה לקמן.
<b>ולבאר</b> כל זה נראה לי בהקדם מ"ש רז"ל במדרש (שמות רבה מה, ו) איך הש"י הראה למשה אוצרות הרבה של תענוג ושאלו אלו למי ואמר למי שקיים מצוה זו אלו למי כו' ולבסוף הראה לו אוצר של מתנת חנם שהוא גדול מכולם ושאל זה למי אמר לו הקב"ה מי שיש לו משלו אני נותן לו משלו מאלו הראשונים ומי שאין לו משלו אני נותן לו מזה האוצר הגדול שהוא אוצר של מתנת חנם ע"כ. וכבר צווחו בזה יציבא בארעא כו'.
<b>והנראה</b> לי בזה בכמה דרכים, דרך א' נלע"ד בהקדם לבאר משארז"ל (קידושין ל"א. ) גדול המצווה ועושה ממי שאינו מצווה ועושה, ופירשו התוס' הטעם משום דהמצווה ועושה היצר הרע מפתהו והוא מוכרח ללחום עמו, משא"כ מי שאינו מצווה אין היצר הרע מפתהו כ"כ עכ"ד. ויש לתמוה בדבריהם הא ודאי כל פיתוי היצר ותחבולותיו יתגדלו על מעשי האדם אשר הוא טוב בעיני ה' וכל עוד שהמעשה ייטב יותר בעיני ה' יותר היצר הרע מתגבר עליו, אם כן למאן דאמר דשאינו מצווה גדול ויש לו שכר יותר מהמצווה א"כ יתגבר יותר היצר הרע בעת שירצה האדם לעשות דבר שאינו מצווה וא"כ איך נתנו התוס' הטעם דגדול המצווה מחמת פיתוי היצר הרע הא אדרבה הא בהא תליא.
<b>והנראה</b> בזה, דהנה מעשי המצוה שהאדם עושה הם גדולים מצד עד בלי ערך וקטנים מצד, והיינו כי המצוה מצד עצמה ומצד המצווה ית"ש גדול מאד, כי המקיים ציווי של ממציא כל הנמצאים ודאי שכרו הרבה מאד על פי פעלו כי שורש כל מצוה הוא במקום גבוה וקדוש מאד, אכן היא קטנה מצד העושה אותה, כי מאחר שאין צדיק בארץ אשר יעשה טוב ולא יחטא וכיון שחוטא נשפל נשמתו ח"ו ממדרגתה ומקורה, וידוע שאין האדם יכול לפעול במעשיו הן טובים הן רעים רק עד מקום ששורש נשמתו מגיע, ממילא אחר שחטא האדם ונשפל ממדרגתו ממילא ערך המצווה שעושה הוא קטן ערך מאד כי אין עשייתו נוגע במקום שורש המצוה. וכבר אמר הכתוב (תהילים נ, טז) ולרשע אמר אלהים מה לך לספר חוקי כו', נמצא שהרשע מיקרי אינו מצווה ועושה מאחר שאלהים אמר לו מה לך כו', וידוע מה שארז"ל (סוכה נ"ב.) לצדיקים נדמה היצר הרע כהר ולרשעים כחוט, וכתבנו במ"א כי כל אחד רואה יצר הרע שלו וכל הגדול מחבירו יצרו גדול הימנו נמצא היצר הרע של הרשע אינו רק כחוט.
<b>ולזה</b> רמזו רז"ל גדול המצווה ועושה, היינו מעשים טובים של הצדיק, ממי שאינו מצווה ועושה היינו הרשע, וע"ז יפה כתבו התוס' הטעם משום שהרשע אין היצר הרע שלו חזק כל כך וק"ל. ואולי יפורש בזה המדרש רבה (בראשית רבה ג', ח) אור אלו מעשיהן של צדיקים וחושך אלו מעשיהן של רשעים ואין אני יודע באיזה מהן חפץ יותר כשהוא אומר וירא אלהים את האור כי טוב הוי אומר במעשיהן של צדיקים חפץ. וכבר צווחו ביה, ואולי לדברינו יאמר, כי מעשים טובים של צדיקים יקרא אור ומעשים טובים של רשעים נקרא חושך ואין אנו יודעין אולי יותר יקבל הקב"ה תענוג כביכול ממעשים טובים של רשעים עבור שאינו דבר תמידי, כשהוא אומר כו' הוי אומר שבמעשים טובים של צדיקים חפץ יותר כי מעשיהם מגיעין עד מקום גבוה משא"כ מעשים טובים של הרשע וכאמור.
<b>ולדבר</b> זה יחרד לבו של אדם בקרבו לגודל העושק אשר לו אך עשוק ורצוץ בחשבו הלא אין הקב"ה וותרן ובודאי על כל עון ועון לא יכופר לו כי אם בעונשים מופלגים בגיהנם וכדומה או בתשובה ואחר קבלת עונשו הרי הוא כאלו לא חטא ועכ"פ כל המצות שעשה הם קטני הערך מאד אחרי שעשה אותן בעודו נחשב כרשע בעוד שלא קיבל עונשו היש רחמנות גדול מזה, בשלמא אלו היו מוותרין לו העונות היה מרויח עכ"פ שהלך אחרי שרירות לבו בחייו ויש לו עכ"פ קצת שכר נגד ההפסד, משא"כ אחרי שיודע שבודאי יקבל עונשו על כל עון עד שירצה את עונו וכאלו לא חטא א"כ הפסדו זה שמפסיד משכר מעשיו הוא בחנם בלא דבר הנה זהו רחמנות גדול. ולכן ראוי לכל אדם לבקש מאת ה' כדברים האלה בעצמם ויאמר מארי דעלמא הלא ידעתי כי לא תוותר לחטאתי וא"כ למה אפסיד שכר מעשים טובים שלי ויהא נדמה לך כאלו כבר קבלתי עונש ותקבל מעשים טובים שלי כאלו כבר קבלתי עונשי והנני נקי מכל אשמה.
<b>אכן</b> נראה למה הדבר דומה לאיש אחד שעושה מלאכה אצל בעל הבית בלי שכר רק מנדבת לבו לאהבת הבעל הבית והוא משתדל בזריזות במלאכתו לאהבתו, וכשרואה הבעל הבית זאת הוא מכין לו כלים והכנות באופן שיוכל לעשות בשעה א' מה שהיה צריך לעשות בלי כלים בכמה ימים מאחר שעושה עמו בחנם ואין באותו מלאכה רק טובת הבעל הבית וכל הנאה שלו לכן רואה בכל תחבולות להקל מעליו הטורח שיעשה בשעה א' מלאכה מרובה, משא"כ אם הוא שכיר אצל הבעל הבית שמשלם לו שכר הרבה אין הבעל הבית עושה לו שום תחבולה, אדרבה, אומר מאחר שאני משלם לו תכבד העבודה עליו ואל יקח שכר בחנם.
<b>וכך</b> הוא בענין עבודת הש"י, כי מי שאין כוונתו בלתי לה' לבדו לא לשום שכר רק למען יהיה נחת רוח לבוראנו ית"ש ודאי יש מקום שיחנן לבורא ית"ש כנ"ל ויאמר מארי דעלמא מאחר שאין אני חפץ רק לעשות לך נחת רוח במעשי ואני רוצה שיהיה לך נחת רוח הרבה ממעשי אבל כבר חטאתי ואין מעשי נוגעים במקום גבוה ולכן לא תקבל כ"כ נחת מהם לכן אני מבקש ממך מאחר שבודאי לסוף אקבל עונשי ח"ו והריני כאלו לא חטאתי יהי נא שעה זו לפניך כאילו כבר קבלתי עונשי בכדי שתקבל נחת רוח הרבה מזה שאני עושה עתה לפניך ויקובל תפלתו בעיני הש"י מחמת שעושה בחנם וכל הנאה של ית"ש כביכול, משא"כ העושה מעשים טובים עבור שכר אין מקום לבקשה זו וק"ל.
<b>נמצא</b> העושה בחנם, אזי אף על פי שחטא ישראל הוא, נותן לו הש"י שכר גדול כפי ערך המצוה בעצמותה מצד המצוה, משא"כ העושה בשכר א"כ מאחר שאין אדם אשר לא יחטא אזי אין שכר המצוה רק לפי ערך העושה והוא קטן מאחר שע"י חטאו נפל ממדרגתו וכאמור. וז"ש מי שיש לו משלו, ר"ל שעושה בשכר ורוצה משלו אני נותן לו מאוצרות הקטנים כפי ערך העושה לא כפי ערך המצווה ית"ש, אבל מי שאין לו משלו אני נותן לו משל זה שהוא אוצר גדול כערך המצוה מצדה ומצד המצווה עליה, ולכן נקרא אוצר זה של מתנת חנם כי איננו בתורת תשלומין דהא לא עשה בשביל שילום שכר ואין זה מה שאני נותן לו רק בתורת מתנת חנם וק"ל.
<b>ובזה</b> יבואר מש"ה (תהילים סב, יג) ולך ה' החסד כי אתה תשלם לאיש כמעשהו, ירצה, ולך ה', ר"ל אימתי תתיחס שכר המצוה מצדך שתהיה לפי ערך לך ה' הוא בהיות החסד, ר"ל כשיהיה השילום שכר רק בתורת חסד ונדבה כי לא עשה עבור שכר ואינך נותן לו רק בתורת חסד ומתנת חנם אזי הוי שכר המצוה בערכך, משא"כ כי אתה תשלם, ר"ל כשאתה נותן בתורת תשלומין לאדם לפי שעשה עבור שכר אז הוא לאיש כמעשהו שאין השכר רק כפי ערך העושה והמעשה וק"ל.
<b>בדרך</b> אחר ביארנו מאמר זה דאוצר של מתנת חנם לעיל פ' תצוה על פי הש"ס (בבא בתרא י.) ר' יוחנן בתר דמסיים צלותיה אמר יה"ר שלא נבוש ע"ש באורך, והעולה משם, כי מי אשר משיג ויודע שאינו יודע ומבין איך אינו יוצא ידי שמים בשום מצוה ושום מעשה ע"ז נאמר אתי דכא כי הבנה זו נוגע בעצמותו ית"ש שתכלית הידיעה בו שנדע שלא נדעך וע"י הבנה זו מגיע עליית תורתו ומעשיו עד הש"י בעצמו, משא"כ כשנדמה לאדם שיוצא ידי שמים במעשיו אזי אין מעשיו נוגעים רק עד מקום שורש נשמתו בעולמות. ונודע מש"ה (ישעיה מב, ח) אני ה' הוא שמי וכבודי לאחר לא אתן כו' כי עוז וחדוה במקומו ואין מגיע לשם פגם עון. וא"כ אף שכתבנו לעיל בדרך הראשון שע"י חטאים שיש לאדם נקטן שכר מעשיו הטובים אין זה אלא במי שנדמה לו שעושה איזה מצות ואז אין מגיעין מעשיו רק כפי שרשו ולשם מגיע גם כן פגם חטאו, משא"כ מי שיודע שאינו עושה כלום אזי מעשיו נוגעים עד ה' והוא גבוה ממקום חטאו א"כ אין השכר נקטן ע"י החטאים ויהיה שכרו בשלימות והבן.
<b>ובזה</b> יובן מש"ה (תהילים יח, כא) יגמלני ה' כצדקי כבור ידי ישיב לי כי שמרתי דרכי ה' ולא רשעתי מאלהי. ויש לדקדק, הלא דוד המלך ע"ה הוא מהענוים ואמר אנכי תולעת איך קרי לנפשיה חסיד ואמר כי שמרתי כו', ועוד שאמר יגמלני, והלא הצדיקים אינם עושים עבור שכר ואינם מובטחים בשכר וכמ"ש יעקב אבינו ע"ה קטונתי כו' וכמאמר ר' אבהו (בראשית רבה סב, ג) כל אלין דאבהו כו', ועוד ולא רשעתי מיותר.
<b>ועם</b> האמור יובן, דאדרבה דוד המלך ע"ה אמר כן לרוב ענותנותו שהיה נשבר לבו בקרבו בחושבו תמיד שאינו יוצא ידי שמים ואינו עושה שום מצוה, וע"ז התנחם דאף על פי כן עי"ז עצמו עדיף טפי כי יגמלני ה' כצדקי, ר"ל כי שכר איזה מצוה שיתן לי ה' יתן לי כצדקי, כ"ף הדמיון, ר"ל כאלו הייתי צדיק ולא חטאתי מעולם, כבור ידי ישיב לי, ר"ל כאלו היו ידי נקיות מבלי חטא שיהיה השכר במתנת חנם לערך ה' ית"ש, והטעם, כי שמרתי, ר"ל בעת שאני עושה שום מצוה אע"פ שהוא קטן האיכות מצדי מ"מ אותה המצוה היא דרכי ה' שנוגעת עד ה' כיון שאני יודע זאת בעצמי שאיני יוצא ידי שמים בשום דבר וכאמור, משא"כ ולא רשעתי, ר"ל אם איני מרשיע, אינו מאלהי, כי החטא אינו נוגע עד ה' כי כבודי לאחר לא אתן ולכן המצוה היא למעלה מחטאי ולא שיוקטן שכרה ע"י החטאים וכאמור.
<b>העולה</b> מזה, כי העיקר הוא הכנעה להיות נכנע לפני ה' ויהיה לבו נשבר בקרבו וידע ויבין שאינו יוצא ידי שמים אפילו רגע א' וכנ"ל, ואמנם מי שאין שכלו כל כך בריא וחזק להיות נשבר פנימיות לבו ונכנע, על זה בא ציווי הקרבנות, וכמ"ש הרמב"ן ז"ל טעם הקרבנות כפי פשט הדברים כדי שיבוא מזה לידי הכנעה, כי האדם יראה את הצאן ואת הבקר ההוא נשפך דמו נעשה אברים איברים ונשרף על המזבח ויחשוב בלבו כי מן הראוי היה שככה יעשה אליו אלא שבחסד נלקחה תמורתו הבהמה ההיא ונעשה בה כל מה שראוי היה להעשות לאיש ההוא ונכנע בזה לבבו ומפני שמו ניחת הוא אלו דבריו ז"ל.
<b>ופירשו</b> המפרשים, דהיינו משארז"ל (סנהדרין מ"ג:) בזמן שבית המקדש קיים אדם מקריב עולה, שכר עולה בידו, מנחה שכר מנחה כו', אבל מי שדעתו שפלה עליו כאלו הקריב כל הקרבנות, וירצו, כי מאחר שתכלית הקרבנות הוא הכנעת לבות בני אדם מה שמקבל ע"י מעשה הקרבן ההוא בכל קרבן כפי עבודתו לכן זה שדעתו שפלה עליו ויש בו התכלית ההוא הוי כאלו הקריב כל הקרבנות גם יחד ע"כ. ולדעתי נראה דמה דקימ"ל דאסור לשלוח קרבן ע"י שליח משום דבעינן סמיכה זולת במקומות מיוחדים הותר לו לשלוח וכמו שפלפלו בזה בתוס' בכמה דוכתי, והיינו כדברי הרמב"ן ז"ל, כיון שעיקר ענין הקרבן כדי שיעמוד אדם על גבו ויסמוך ידיו עליו וידע שכל מה שנעשה לקרבן ההוא מגיע אליו ויבהל ויכנע וישוב, אם כן כשישלחנו ע"י שליח אין בו התכלית ההוא וזה נכון.
<b>ואחשוב</b> שלכוונה זו אמר הכתוב כי לא תחפוץ זבח ואתנה כו' זבחי אלהים רוח נשברה כו', והנראה בו לדעתי אחר שנדקדק דהאי ואתנה מיותר לגמרי, ותו למה לא יחפוץ זבח, ותו כפל לשון במלות שונות לב נשבר ונדכה ורוח נשברה, ובזה אמר לשון זבח שהוא דבר חשוב ובשני אמר לא תבזה דמשמע שאין בו מעלה רק שאינו בזוי. ויובן עם האמור, כי אדוננו דוד המלך ע"ה עם שארז"ל (שבת נ"ה:) כל האומר דוד חטא אינו אלא טועה, עם כל זה הוא החזיק עצמו לחוטא כאמרו וחטאתי נגדי תמיד, ועלה על דעתו להביא קרבן, אך ראה שאין קרבן אלא על השוגג ואצלו הוי כמזיד ואינו בדין קרבן, לזאת כאשר חשב במה יתרצה העמיק הרחיב בענין הקרבן ותכליתו ומדוע בא דוקא על השוגג ובראותו כי אסור לשלוח קרבן ע"י שליח מוכח מזה שאין עיקר החפץ מהש"י על גוף הקרבן דאם כן יהיה שלוחו של אדם כמותו, אלא על כרחך עיקר החפץ הוא ההכנעה הבאה לאדם ע"י הקרבת הקרבן וכאמור הבין מזה שזה הוא בחינה קטנה שלא יכנע האדם מבוראו אלא ע"י התפעלו להכנעה ע"י הקרבן ואעפ"כ אין השי"ת מבזה גם הכנעה זו אע"פ שהיא קטנה אבל עכ"פ בכמה אלפים מדרגות תגדל הכניעה הבאה לאדם מעצמו מפנימיות לבו בלי התפעלות כלים הגשמיים וחושים ע"י ראייתו מה שעושין עם הקרבן ולכן הקרבן שהוא כניעה קטנה אין בו כח לכפר אלא על השוגג אבל עכ"פ הכניעה הגמורה הנרצה לה' יכפר על כל העונות, ובזה התנחם שע"י כניעתו שהוא נכנע מעצמו יתרצה אל ה'.
<b>ונודע,</b> כי משכן הרוח הוא בלב והוא פנימיות חיות הלב שמשם יוצא חיות לכל הגוף, לז"א (תהילים נא, יז) ה' שפתי תפתח ופי יגיד כו' עד שאתרצה לפניך, עם שאין מקום להביא קרבן בהיות אינני שוגג, אף על פי כן הלא אני רואה כי לא תחפוץ זבח באופן ואתנה אותו ע"י שליח ר"ל שלא יהיה ממני רק הנתינה, א"כ על כרחך הכוונה הנרצה לך מהקרבן הוא רק הכניעה, ומזה אני מבין שיש ב' מדרגות בכניעה, כי זבחי אלהים רוח נשברה, ר"ל בהיות פנימיות הלב נשבר מעצמו נבחר לך מזבח, משא"כ לב נשבר דהיינו הבאת הקרבן שמתחיל הכניעה מחושים הגשמיים שבתחלה נשבר הלב הגשמיי ע"י ראייתו בגשמיות מעשה הקרבן ואח"כ ונדכה, ר"ל שפנימיותו נדכה אח"כ זהו מדרגה קטנה ואינו רק בחינת אלהים לא תבזה אבל אינו חשוב כל כך לכן אינו מכפר אלא על השוגג, אבל הכניעה הגמורה יכפר על הכל. ויתר דברי הכתוב יבואר לקמן אי"ה.
<b>וזהו</b> שאמר הכתוב אדם כי יקריב מכם קרבן לה', ר"ל מי שהוא בבחינה שהוא בעל מעלה וחכמה, יתכן שיקרא בשם אדם תור המעלה בהיות התחלת הקרבן מכם, היינו שמצד עצמו הוא נכנע לפני ה' וע"י הכנעה זו נמשך קרבן לה' שע"י כניעתו מביא אח"כ קרבן להתרצות לה', ולז"א לשון יחיד, כי בני עלייה מועטים ויחידים אשר מצד חכמתו וצדקתו יכנע מעצמו בלי התפעלות, ועכ"פ להרבים שאי אפשר להם לבא למעלה זו והם צריכים להקדים הקרבן אשר על ידו יתפעלו אל הכניעה, אזי אני מבקש מכם אחרי שאתם צריכין שיהיה התחלה מן הבהמה אני מבקש מכם שעכ"פ מן הבהמה מן הבקר כו' תקריבו את 'קרבנכם' דייקא, שקרבן שלכם דהיינו הכניעה יבא לכם עכ"פ מן הבהמה בל תהיו מאותם המביאים קרבן ואינם יודעים על מה מביאים והבן.
<b>או</b> יאמר בדרך זה כי נודע בתשובה מאהבה זדונות נעשו כזכיות (יומא פ"ו:) ויש ריוח להש"י כביכול בתשובה זו כי יש על ידה ריבוי מצות והעבודה צורך גבוה, אבל תשובה מיראה נעשו כשגגות ואין ריוח רק להאדם השב ההוא שנקטן ערך עונו אבל אין ריוח לה' בזה, ונודע מה שכתבו בעלי המוסר כי לא נקרא תשובה מאהבה אלא המתעורר מעצמו בתשובה אבל המתפעל לתשובה ע"י זולתו איננה רק בחינת תשובה מיראה, ולז"א אדם כי יקריב מכם אם התחלת הקרבן יהיה 'מכם' וכאמור שתהיה ההתחלה מעצמו בלי התפעלות אזי יתכן לקרוא קרבן לה' שיש לית"ש ריוח בכניעה זו, משא"כ בהיות ההתחלה מן הבהמה מן הבקר כו' שזהו תשובה ע"י התפעלות מאחרים אינו רק בגדר תקריבו את קרבנכם רק לכם יהיה ריוח בזה והבן.
<b>ובזה</b> אפשר לבאר פסוקי (ירמיהו ז׳:כ״ב) כה אמר ה' כו' עולותיכם ספו על זבחיכם כו' כי לא דברתי את אבותיכם ולא צויתי אותם על דברי עולה וזבח כי אם את הדבר הזה צויתי אותם לאמר שמעו בקולי כו'. שיש לדקדק בזה איך אמר ולא צויתים על עולה וזבח הלא כל ספר תורת כהנים אינו רק ציווי הקרבנות. עוד קשה, כי נודע דתיבת זבח אם הוא דרך כלל נכלל בו כל מיני הקרבנות הנזבחים ואם הוא דרך פרט אין נכלל בו רק זבחי שלמים, וא"כ ממה נפשך מה דאמר הפסוק עולה וזבח, אם זבח זה כולל כל הקרבנות למה הוצרך לפרוט עוד עולה ביחוד, ואם זבח זה הוא פרטי א"כ מדוע מכל הקרבנות לא פרט רק עולה ושלמים לא זולת. עוד יש לדקדק אריכות הלשון כי אם את הדבר הזה צויתים כו' והוה ליה למימר כי אם צויתם כו'.
<b>ויובן</b> עם האמור, כי העיקר הנרצה מהקרבן הוא ההכנעה, והנה בזבחים (נ:) ילפינן מקרא דחטאת קודמת לעולה לפי שעולה הוא דורון וחטאת מכפרת ריצה פרקליט נכנס דורון אחריו, ואע"ג דקי"ל דעולה מכפרת על חייבי עשה וקי"ל דאין לך אדם שאינו חייב עשה מ"מ החטאת מכפרת על חייביי כריתות והוי עולה דורון לגבי חטאת. ולפ"ז מי שיש לו להקריב עולה ושלמים מסתברא ודאי שיקריב העולה תחלה דלגבי שלמים הוי עולה פרקליט ומכפר מאחר שאין לך מי שאינו מחוייב עשה, וא"כ תקשי מדוע לא גלי קרא נמי בהא כי היכי דגלי בחטאת ועולה. וצריך לומר התירוץ בזה כי חטאת אינו מובא רק על חטא לכן גלי קרא בהדיא, משא"כ עולה אף שצוה ה' משפט העולה מ"מ אין רצונו שיובא רק לדורון ולא יכפר כלל כי רוצה ה' את יראיו בל יכשלו אפילו בעשה לבד רק מצדנו אנחנו שוכני בתי חומר אין בידינו להנצל מעשה אבל עכ"פ אין חפץ לה' בזה ולכן לא בא ציווי ע"ז מפורש בתורה להקדים שלמים לעולה כי חפץ ה' צדקנו ונהיה בערך כזה שאין צריך להקדים שלמים לעולה.
<b>וזש"ה</b> עולותיכם ספו כו', כי אינני חפץ שתתחייבו קרבן ותקריבו, והראיה, שלא צויתי את אבותיכם על דברי עולה וזבח דייקא, ר"ל שלא בא ציווי מאתי להקדים עולה לשלמים כי חפץ אני שלא תתחייבו בשום פעם קרבן, וכי תאמרו למה אם כן הודעתי להם משפטי קרבנות לז"א כי אם הדבר הזה עצמו דהיינו קרבנות צויתי אתכם רק באופן לאמר, ר"ל שיהיה הנמשך והכוונה מהקרבן שמעו בקולי שתומשך מזה הכנעה ונכון.
<b>וזהו</b> ג"כ מש"ה (תהילים נא, כ) היטיבה ברצונך את ציון תבנה חומת ירושלים אז תחפוץ זבחי צדק עולה וכליל, שיש לדקדק גם בזה מה שדקדקנו בפסוק דלעיל מדוע לא הזכיר רק זבח ועולה וקשה ממה נפשך כדלעיל, ועם האמור בא לכלל ישוב, כי אחרי שהכריח בתחלה שאין הנרצה מקרבנות רק ההכנעה אבל אין חפץ לה' שיתחייבו קרבן ויקריבו וכמש"ל, לז"א היטיבה כו', ר"ל בעת שתבנה אתה בעצמך את בית המקדש המקווה לנו שיבנה במהרה בימינו לא ע"י אדם אז תחפוץ שאדם אחד יקריב לפניך בתחלה זבחי צדק היינו שלמים ואח"כ עולה וכליל כי אז יתבער רוח הטומאה מן הארץ ויהיה לנו לב חדש לבלתי סור ממצות עשה ימין ושמאל ויהיה העולה רק דורון בלבד, משא"כ עכשיו הוי העולה מכפר לפי שאין אדם שאינו מחויב עשה ולכן קדמה לשלמים וכאמור. ויתר דברי הפסוק יבואר אי"ה אח"כ.
<b>עוד</b> בדרך אחר יש לבאר אומרו אדם כי יקריב מכם כו'. בהקדם דברי האר"י ז"ל בענין הקרבנות בתוספת ביאור קצת. כי ענין הקרבן הבא לכפר הוא כי ע"י מעשה החטא שעשה חמור או קל איבד חלקי נשמתו הקדושה שנפלו חלקים ממנו לקליפה ח"ו וכאשר ביארנו זאת באורך בפרשיות הקודמות, ואבידת חלקים אלו הם לפי חומר העון וקוטנו כך יהיה גודל האבידה ההיא מחלקי נשמתו רב או מעט, וע"י הקרבן והכניעה הנמשך ממנו יקורבו ויוחזרו אלו החלקים אל ה' למקורן ושורשן הראשון, וזהו שם קרבן שהוא מלשון קירוב. והנה החוטא ועושה תשובה הוא מחזיר אותן החלקים, ומי שמת בלי תשובה אזי אותן החלקים נשארו בקליפה ואי אפשר להם להתתקן אם לא ע"י גלגולים קשים ומרים בדומם צומח חי מדבר לפי ערך החטא אשר על ידו נפרד החלק ההוא, אם בחטא חמור יהיה הגלגול במקום מאוס, ואם ע"י חטא קל יהיה הגלגול במקום שקרוב להתתקן. והיה מחסד ה' ית"ש כי החוטא ומקריב קרבן מזדמן לו מהש"י באותה בהמה שקנה להקריב שיהיה בה גלגול מעין אותו העון עצמו שעשה זה וע"י שזה מקריב קרבן ושב לה' על אותו עון ונתקרב חלק נשמתו למקורו אזי נתתקן ונתקרב גם אותו הגלגול שבבהמה למקורו כי מצא מין את מינו ומתחברים ועולים גם ביחד. עכ"ד בתוספת ביאור.
<b>ואחשוב</b> שזה שרמז הש"י באומרו אדם כו', ירצה, כי הנני מבטיחם שכאשר אדם יקריב מכם קרבן לה', ר"ל בהיות האדם יקריב חלק נשמתו לה' ע"י הקרבן, והיינו מכם, ר"ל מעצמות נשמתו, אזי יהיה מובטח מאתי כי מן הבהמה מן הבקר כו', ר"ל גם מאותו הבהמה שתקריב מאתך מה שנפרד מנשמתך חלק כזה ממש תקריב ג"כ מן הבהמה כי ימצא ג"כ באותה הבהמה בגלגול חלק כזה ממש שנפרד מאיזה אדם ג"כ ע"י חטא כזה ממש, והבן כי הוא אמתי בע"ה.
<b>ובזה</b> אפשר לי להבין פסוקי יחזקאל (פ' מ"ז) בעניני הקרבנות לעתיד ואמר שם שיקריבו שבעה פרים למוסף ביום טוב ובתורה אין כתוב רק שני פרים לעולה וע"ש ברש"י. ועם האמור אפשר לנו להבין, כי אנו רואים שעולה ושלמים וכדומה באים מכל מיני בהמות כבשים ובקר, ופר לא נאמר בתורה רק על חטאים חמורים כענין פר העלם דבר ודומיהן שבא לכפר על חטא גדול. והטעם, כי ידוע שמיני דומם צומח חי מדבר אינם שוים בענינם, ויש מיני בהמות הקרובים לתקון, ויש שרחוקים מתקון, ורובם ממקום הדינים. ויושג דבר זה מן שמם של כל אחד, ולכן הפר הוא רומז על פ"ר דינים, ולכן מי שנתגלגל בפר הוא גלגול קשה וגלגול זה הוא עבור דבר חמור. ולכן לפי דברי האר"י ז"ל הנ"ל שכפי ענין מה שפגם המביא הקרבן כך אותו הענין עצמו ימצא באותה בהמה, א"כ לטעם זה פר בא על חטא גמור ויש באותו הפר מי שנתגלגל עבור חטא כזה, משא"כ שלמים ועולה שהם דורון וחטא קל הוא שמכפרין א"כ לא ימצא בפר מי שנתגלגל עבור דבר כזה.
<b>ואמנם,</b> לפי זה צריך להבין במוספי יום טוב שמקריבין פר לעולה. רק יובן ע"י עליית העולמות במוסף יום טוב, שבעליית העולמות כל דבר קדושה יש לה עליה, וידוע כי מקום פ"ר דינים יש להם עליה ביום טוב ב' מדרגות, ואחר שיש לזה עליה יוכל להתתקן בקל, ולכן יצוייר שיהיה שם אותו גלגול קשה ויתוקן ע"י הקרבת הפר לעולה, ולרמוז זה מקריבין ב' פרים נגד ב' עליות הנ"ל ויותר מב' אי אפשר להקריב. אמנם לעתיד לבא שיבואו כל העולמות למדרגתם הראשונה כמו שהיה קודם חטא אדם הראשון ויתעלו ז' מדרגות, ולכן אמר יחזקאל, לעתיד, שבעה פרים לעולה והבן.
<b>וזהו</b> שסיים הפסוק אז יעלו על מזבחך פרים, שיש לדקדק למה אמר יעלו ולא יזבחו או יקרבו וגם למה הזכיר דוקא פרים. אלא נמשך למה שאמר תחלה הטיבה ברצונך כו' שפירשנו הכוונה דלעתיד יהיה העולה רק דורון כי יהיה עילוי לקדושה ולא יהיה חטא בעולם כלל ולכן יקריבו תחלה שלמים ואח"כ עולה כמש"ל, ואמר שלפי זה יהיה עוד מעלה אז שיעלו (לשון עולה), 'יעלו' דייקא, ר"ל שיהיו פרים עולות מה שאין עושין עכשיו כי עכשיו אין עושין לעולה רק שני פרים ואז יעשו זיי"ן וה' יכפר ודו"ק.
<b>מן</b> הבהמה מן הבקר ומן הצאן תקריבו את קרבנכם. ארז"ל ברפ"ק דחולין מן הבהמה להביא בני אדם שדומין לבהמה מכאן אמרו מקבלין קרבנות מפושעי ישראל כדי שיחזרו בהן בתשובה חוץ מן המומר לנסך את היין ולחלל שבתות בפרהסיא משום דהוה ליה מומר לכל התורה כולה ע"ש. ויש לדקדק למה כינה בכאן הפושעי ישראל בשם בהמה לומר שדומין לבהמה, גם אומרו להביא ולא אמר לרבות.
<b>ויובן</b> עם מ"ש תחלה ע"ש האר"י ז"ל כי אותה בהמה שמקריבן אותו לקרבן נזדמן בה גלגול מאיש חוטא שחטא חטא כזה ממש שהקרבן בא עליה ולא עשה תשובה ונתגלגל בעונו בבהמה ומזמין ה' בהמה זו להקריב קרבן על אותו חטא ממש וע"י מה שזה המביא קרבן חוזר בתשובה על עונו נתעלו חלקי נשמתו של החוטא ההוא המתגלגל וחוזרין אל מקומן ע"ש באורך, וביארנו בזה דברי הפסוק שאמר אדם כי יקריב מכם קרבן, ר"ל כשיקריב חלקי נשמתו מעצמו מה שנפלו לקליפה בחטאו ויקרבם למקומם לקדושה ע"י הקרבן בצירוף התשובה אזי אני מבטיחך שגם מן הבהמה מן הבקר כו' תקריבו את קרבנכם, ר"ל קרבן כזה ממש תקריב מן הבהמה, דהיינו הקרבן ההוא שגם חלקי נשמת איזה חוטא כזה שנפלו ונתגלגלו בבהמה יוחזר ויתקרב למקומו, ע"ש בדברינו באורך. ונודע כי המתגלגל בבהמה הוא צער גדול שנעשה ממדבר בחינת חי והרי הוא דומה אז לבהמה, וע"ז באו רז"ל לפרש לשון מן הבהמה על הדרך שאמרנו ורמזו במתק לשונם להביא בני אדם שדומין לבהמה, ר"ל שתזכה עוד ע"י הקרבן להביא ולהחזיר אותן בני אדם שנתגלגלו בבהמה זו, מכאן אמרו חכמים מן המקרא הזה כי מקבלין קרבנות מפושעי ישראל, ר"ל כי הש"י מזמין שבקרבן יהיה גלגול פושעי ישראל ואמר 'מפושעי', מקצתו ולא כולו, כי חלקי נשמתו לבד נפלו שם ולא כולו כמ"ש אח"כ כדי שיחזרו בהן, ר"ל שיוחזרו חלקים אלו אל הכלל נשמה, והיינו שיחזרו בהן דייקא, וע"י מה יחזרו, לז"א בתשובה, ר"ל ע"י תשובה שיעשה זה המביא אצל הקרבן ועל ידו. ואמרו חוץ מן המומר כו' שזה שהוא מומר לכל התורה ממילא כלל נשמתו נפלה לגמרי בקליפה מזה לא יהיה הקרבן כי חוטא כזה לא יזכה לזה שיתגלגל בבהמה ושיזמין שתהיה אותה הבהמה קרבן והבן בכוונת רז"ל. חסלת פרשת ויקרא

צו



Section 1

<b>זאת</b> תורת העולה היא העולה על מוקדה על המזבח כל הלילה. יבואר ע"פ משארז"ל סוף מנחות (מנחות ק"י.) מאי דכתיב (תהילים קלד, א) הנה ברכו את ה' כל עבדי ה' העומדים בבית ה' בלילות אמר רבי יוחנן אלו תלמידי חכמים העוסקים בתורה בלילה מעלה עליהם הכתוב כאלו עוסקים בעבודה. ויש לתמוה, נהי דקרא מיירי בודאי בעוסקים בתורה בלילה מדאמר בהדיא בלילות, מ"מ עבודה מאן דכר שמיה, ומנא לן דמעלה עליו כאלו עשה עבודה.
<b>ונראה</b> לי דהוקשה לר' יוחנן לשון העומדים ואטו אין עוסקים בתורה מיושב, לכן פירש דקאי אעבודה כמו שדרשו רז"ל (זבחים כ"ג:) לעמוד לשרת אין שירות אלא מעומד, והכי קאמר קרא, ראה איך התורה יש לה מעלה יתירה על עבודת הקרבנות דאלו עבודה ביום ולא בלילה, ואלו תורה נחשב לעבודה הנעשית בעמידה, ועוד זאת מעלה יתירה עליה שהיא גם בלילות והוי כאלו הקריב קרבנות כל היום וכל הלילה ופשוט וק"ל.
<b>וזה</b> יש לרמז בפסוק, זאת תורת העולה, ר"ל העוסק בתורה נחשב כקרבנות, ועוד זאת, היא העולה על מוקדה, ר"ל התורה היא העולה למעלה יותר מעבודה הנעשית על מוקדה על המזבח, לענין, כל הלילה, שאינו זמן עבודה ועסק התורה נחשב גם בלילה לעבודה כשרה וק"ל. חסלת פרשת צו ת"ל

שבת הגדול



Section 1

<b>דרשה</b> זו העתקתי מספר טיב גיטין להרב המחבר אשר אמרה בשבת הגדול תק"ן לפ"ק בק"ק בוזאנאב ושייך לפרק כל הגט.
<b>בפרשת</b> בהעלותך ויהי אנשים אשר היו טמאים לנפש אדם ולא יכלו לעשות הפסח ביום ההוא ויקרבו לפני משה ולפני אהרן כו' ויאמרו האנשים ההמה אליו אנחנו טמאים לנפש אדם למה נגרע לבלתי הקריב את קרבן ה' במועדו כו' ויאמר אליהם משה עמדו ואשמעה מה יצוה ה' לכם. ולבסוף צוה להם הש"י שיעשו פסח שני. ופירש הרמב"ם ז"ל, דטמא מת שחל שביעי שלו בערב פסח אע"פ שראוי לערב אין שוחטין עליו, ומשום הכי נדחו אלו. והראב"ד פירש דבכהאי גוונא שוחטין כיון דראוי לערב ושמשא ממילא ערבי, מיהו היינו דווקא אחר הזאה וטבילה דאז אין חסר רק הערב שמש הוא דשוחטין אבל אלו הטמאין קודם שנמלכו במשה ואהרן כבר נמנו על פסח קודם הזיה וטבילה ושחטו עליהם משום הכי נדחו לפסח שני.
<b>והקשו</b> הכסף משנה והמזרחי והובא ג"כ בתוי"ט דפסחים דלפי דברי הראב"ד למה נדחו, הוה ליה למימר להם שיזו ויטבלו וימנו על פסח אחר. ומקצת מהמפרשים כתבו לתרץ דעל מה שלא אמר הש"י כך למשה לא קשה מידי, דיש לומר דאחר ששאלו אלו האנשים למשה ואהרן והנשיאים ואחר ששאל משה להש"י לא היה כדי שיעשו שחיטת הפסח וכל עבודותיו מבעוד יום לפי שנתעכבו ונשתהו בכ"ז עד סמוך לשקיעת החמה, ומה שלא אמר להם משה או אהרן מיד שיעשו כך היינו לפי שהם היו מסופקים דילמא הראשון כשר ואיך ישחטו פסח אחר. ולקמן נאריך בזה. אכן עוד הקשו הכסף משנה והרא"ם דלשיטת הראב"ד לא יתכן מאמר הכתוב למה נגרע לבלתי הקריב, דמשמע שבאו להקריב עתה, והרי באמת הם לא באו רק לשאול על הראשון מדוע יפסול, והיא קושיא גדולה מלבד זה יש כאן ג' מאמרים תמוהים.
<b>מאמר</b> א מדרש בשלח (שמות רבה כ, יט) אמר הקב"ה ליוסף אתה אמרת אנכי אכלכל אתכם חייך בזכותך עושין פסח קטן הדא הוא דכתיב ויהי אנשים כו', ר"ל שהם היו נושאי ארונו של יוסף. והמדרש הזה אומר דרשוני וחיו, ותמה אני אם לא מצאו ליוסף שום זכות וצדקה רק במה שאמר לאחיו אנכי אכלכל.
<b>מאמר</b> ב בפסיקתא אנחנו טמאים כו' מלמד שהיו כשרים וצדיקים וחרדים על המצות. והוא תמוה, מה צדקתם בכאן מכל ישראל שכולן עשו את הפסח ורצו גם הם לעשות ואיך למד מכאן שחרדים על המצות, דלשון חרדים מורה על מי שעושה יותר מחיובו, ועמ"ש הרב בעל ספר חרדים בהקדמתו יעוי"ש שהביא מאמר זה.
<b>מאמר</b> ג בילקוט (ילקוט שמעוני ח"ב תשכא) ויקרבו לפני משה ולפני אהרן כו' ויאמרו האנשים כו' מכאן שאין נשאלין אלא לבעל המעשה ע"כ. משמעות דברים אלו, שהחכם ששואלין לפניו איזה שאלה אינו צריך להזדקק אם לא כשבעל המעשה בעצמו שואל אבל כששואל ע"י שליח אינו צריך להזדקק, ובאמת דבר זה לא שמענו, ובילקוט חדש איתא הגירסא שאין שואלין אלא לבעל המעשה. כמדומה שרצונו לומר המתחכם בדבר שאלה שבא לידו שואל לחכם כזה שיש לאותו חכם ג"כ איזה שייכות בדבר שעי"ז יוציא יותר הדין לאמתו. וזה ג"כ תמוה מה שייכות היה כאן למשה ואהרן בשאלה זו.
<b>וקודם</b> שנתרץ זה נקדים פסוקי ההפטרה (ירמיהו ז, כא) כה אמר ה' כו' עולותיכם ספו על זבחיכם ואכלו בשר כי לא דברתי את אבותיכם ולא צויתים ביום הוציאי אותם מארץ מצרים על דבר עולה וזבח כו' והלכתם בכל הדרך אשר צויתי אתכם למען ייטב לכם ע"כ. ויש לדקדק מאי דייק ביום הוציאי כו'. ב' למה פרט עולה בפני עצמו ולא הניח שיהיה נכלל בכלל זבח כמו שכלל כל מיני הקרבנות בתיבה זו ולא פרט אותם. ג' קשה אטו אם צוה את אבותם על דברי עולה וקרבנות לא היו צריכין עבור זה לקיים שאר המצות, וא"כ למה הוצרך לטעם כי לא דברתי כו', וכי תימא דכוונתו לבלתי יאמר האומר אחטא והקרבנות מכפרים א"כ קשה מה טענה היא זו שביום הוציאם ממצרים לא צוה אותם על הקרבנות מאחר שאח"כ צוה עליהם בכל תורת כהנים.
<b>קודם</b> שנבאר זה נבאר פסוקי דוד המלך ע"ה בשמואל אחרי שאמר לו נתן הנביא והבטיחו על ענין המלוכה ויבא המלך דוד וישב לפני ה' ויאמר מי אנכי ומי ביתי כי הבאתני עד הלום כו' ותקטן עוד זאת בעיניך ותדבר גם אל בית עבדך למרחוק וזאת תורת האדם ה' אלהים ע"כ (שמ"ב ז', יט). והגאון בפרשת דרכים עמד גם כן בפסוקים אלו. ויש לדקדק, א' ותדבר גם אל בית עבדך למרחוק אין לו מובן כל עיקר, והמפרשים נדחקו דהכוונה לעלמא דאתי. ב' וזאת תורת האדם אין לו ביאור, ורש"י ז"ל נדחק ופירש בלשון תימה, כלומר, וכי ראוי ונכון שתגדל חסדך כ"כ על אדם. ג' יש לדקדק מהו האדם בה"א הידיעה היה ליה למימר וזאת תורת אדם.
<b>קודם</b> שנבאר זה נבאר ג' מאמרים תמוהים. מאמר א' ילקוט בשלח (ר"מ) כתוב הוא ג"כ בדרושנו לשבת שובה תק"נ וזה נוסחו. וירא ישראל כו' ויאמינו בה' ובמשה עבדו אם במשה האמינו בה' לא כל שכן ומה תלמוד לומר במשה ללמדך שכל המאמין ברועה ישראל כו' (יל"ש ח"א רמ), והוא תמוה שסיים מה תלמוד לומר במשה. ועתה אוסיף לדקדק עוד מאחר דבקרא כ' ובמשה, למה אמר הילקוט מה תלמוד לומר במשה היה ליה למימר מה תלמוד לומר ובמשה.
<b>מאמר</b> ב', מדרש ריש משפטים (שמות רבה ל, ג) כל מקום שנאמר ואלה מוסיף על הראשונים כו' כיוצא בו ואלה תולדות יצחק מוסיף על הראשונים בני ישמעאל כו' וא"כ יש לומר הואיל ואין כתוב אלא ואלה תולדות אף יעקב בכלל עשו אתה מוצא כל תולדות שבמקרא חסר ו' חוץ משנים אלה תולדות השמים והארץ ואלה תולדות פרץ וטעם גדול יש להם למה תולדות השמים והארץ מלא שעדיין לא היה מיתה בעולם וכיון שבא אדם הראשון וגרם מיתה חסר כל תולדות שבמקרא ר"ל הפסוקים מלמדנו שאדם הראשון לא די שגרם מיתה והפסד וכליון לאשר היו בימיו אלא אף גם לכל תולדות העתידין, לפיכך כל מקום שנאמר תולדות הוא חסר לומר גם על התולדות עבר כוס גרמתו של אדם הראשון וכיון שבא פרץ שממנו יצא משיח דכתיב ביה (ישעיה כה, ח) בלע המות לנצח לכן תולדות פרץ מלא ולכן תולדת יצחק חסר להוציא את יעקב מכלל הרשעים על כרחך. המדרש הזה אומר דרשוני, חדא, איך מוכח מכאן להוציא את יעקב מכלל הרשעים הא בלאו הכי כל תולדת שבמקרא חסרים להורות על גרם מיתה. ב' תמיהני, אם לא מצאו חכמי המדרש שום ראיה אחרת שיעקב צדיק ועשו רשע זולת במה שתולדת יצחק חסר כתיב. ג' יעקב בכלל עשו, לשון זה אינו מובן.
<b>מאמר</b> ג' הביא הרב בעל נזר הקודש לעתיד לבא כשיותבעו העובדי כוכבים לדין על שנשתעבדו בישראל על הכל ימצאו מענה מכיון שיגיעו לעשרה הרוגי מלכות לא ימצאו שום מענה והוא תמוה. ומה שפירש בו הרב בענין מכירת יוסף ידוע.
<b>קודם</b> שנתרץ כל זה נתרץ משנה בעדיות (ב', א) העיד ר' חנינא סגן הכהנים מימיהם של כהנים לא נמנעו מלשרוף את הבשר שנטמא בולד הטומאה כו' הוסיף רבי עקיבא כו' אף הוא העיד על כפר קטן שהיה בצד ירושלים והיה בו זקן א' שהיה מלוה לכל בני הכפר וכותב בכ"י ואחרים חותמין ובא מעשה לפני חכמים והכשירוהו ולפי דרכך אתה למד פי' התוי"ט אע"ג דר' חנינא לא העיד רק בדבר שבממון שהאשה כותבת את גיטה כו' ועל המחט שנמצא בבשר הקודש שהסכין והידים טהורות והבשר טמא ע"כ. ועמד הרב מוה' פישל בספר אמרי צרופה מה חיבור וקישור לאלו העדיות ודאי דר' חנינא לא העידם בפ"א ורבי שסידר המשנה למה סידרם יחד. עוד יש לתמוה בלשון ולפי דרכך אתה למד, דהיה לו לומר ולפי דרכנו למדנו וכמו שיש לשון זה הרבה במשניות ומהם בסוכה פ' הישן (העתקתי לשון הגמרא ופירש"י הצריך לדרוש להקל על המעיין).
<b>נקדים</b> הסוגיא בפ"ק דפסחים (פסחים י"ד.) ר' חנינא סגן הכהנים אומר מימיהם של כהנים לא נמנעו מלשרוף את הבשר שנטמא בולד הטומאה עם הבשר שנטמא באב הטומאה אע"פ שמוסיפין טומאה על טומאתו, רש"י: מלשרוף את הבשר שנטמא בולד הטומאה שנגע בשר קודש זה בראשון לטומאה והוה ליה איהו שני ולא נמנעו מלשורפו עם חמור ממנו מי שנגע באב הטומאה דהואיל ואף זה הקל לשריפה עומד לא חשו אם מטמאין אותו יותר ממה שהיה, ובגמרא פריך מאי תוספת טומאה איכא, הלא בראשונה בולד טומאה נגע ועכשיו חוזר ונוגע בולד הטומאה.
<b>הוסיף</b> רבי עקיבא ואמר מימיהם של כהנים לא נמנעו מלהדליק את השמן שנפסל בטבול יום בנר שנטמא בטמא מת אע"פ שמוסיפין כו', רש"י: מלהדליק שמן של תרומה שנפסל בטבול יום והוא שלישי דטבול יום פוסל את התרומה מן התורה ביבמות כו' בנר שנטמא בטמא מת, טמא מת אב הטומאה ומטמא אדם וכלים דכתיב והנפש כו' אלמא טמא מת מטמא אדם ועשאו הכתוב אב הטומאה כשרץ ונבילה שמטמאין אדם ולא כנוגע בהן שאין מטמא אלא אוכלין ומשקין דכתיב בשרצים כו' אלמא לא מקבל טומאה מן הכלי שקיבל טומאה מן השרץ אלא אוכלין ומשקין בלבד ולא אדם וכלים והאי נר הוי ראשון ועכשיו יש כאן תוספת טומאה שמתחלה היה שמן זה שלישי וחוזר ונעשה שני ע"י הנר דהואיל ויש טומאה עליו ולא חיישינן ומותר להוסיף בידים.
<b>א"ר</b> מאיר מדבריהם למדנו ששורפין תרומה טהורה עם הטמאה בפסח, רש"י: מדבריהם כו' ששורפין כו' עם זמן הביעור דהואיל והולכת לאיבוד אף הטהורה ואסורה מדאורייתא לא חיישינן לשמירתה ואע"ג שמוזהרין אנו לשומרה בטהרה כו'. ובגמרא, מכדי בשר שנטמא בולד הטומאה מאי הוי, שני, כי שריף ליה בהדי בשר שנטמא באב הטומאה מאי הוי שני שני ושני הוא מאי מוסיף ליה טומאה איכא, אמר רב יהודה הכא בולד ולד עסקינן דהוי ליה שלישי וקסבר שלישי מותר לעשותו שני, רש"י: בולד ולד עסקינן האי בולד הטומאה דקתני מתני' ולד ולד קאמר דהיינו שני ובשר שנגע בו הוי שלישי וכי הדר שרפו ליה בהדי בשר שנטמא באב הטומאה שהוא ראשון חוזר ונעשה שלישי זה שני והא אין אוכל כו' הוסיף רבי עקיבא כו' מכדי שמן שנפסל בטבול יום מאי הוי שלישי וכי מדליק לה בנר שנטמא בטמא מת מאי הוי שני מאי קמ"ל שלישי מותר לעשותו שני היינו הך אמר רב יהודה הכא בנר של מתכות עסקינן דרחמנא אמר בחלל חרב חרב הרי הוא כחלל והוה ליה אב הטומאה וקסבר שלישי מותר לעשות ראשון.
<b>ומאי</b> דוחקיה דרב יהודה לאוקמיה כו' נוקמי בנר של חרס ומאי הוסיף דאלו התם טמא וטמא ואלו הכא פסול וטמא, רש"י: נוקים בנר של חרס שאינו אלא ראשון בנוגע בטמא מת ואשמעינן רבי עקיבא דשלישי מותר לעשותו שני ודקשיא לך מאי הוסיף, הוסיף טובא, דאילו התם גבי בשר קדשים כי שריף שלישי בהדי ראשון ועשאו שני טמא היה מתחלה לטמא אחרים שהשלישי עושה רביעי בקודש ועכשיו כשהוא שני הוי טמא כלומר לא נשתנה שמו לקלקולא יותר מבראשונה ואילו גבי עדות של רבי עקיבא גבי תרומה קאי דאילו שמן קודש של מנחות נאכל הוא ואינו ראוי להדליק ואם נטמא כו' נשרף בבית הדשן אבל שמן תרומה כהנים מדליקין בו כו' ושמן שלישי של תרומה אינו טמא לטמא אחרים אלא פסול דאין שלישי עושה רביעי בתרומה וכי הדר עביד ליה שני הוי ליה טמא.
<b>הקשו</b> התוספות הא שלישי דתרומה נמי נקרא טמא דיכול לעשות רביעי בקודש. ותירצו, דשלישי דטבול יום אינו עושה רביעי, והקשו על זה בחולין (דף פ"ח) דשם משמע דשלישי דטבול יום עושה רביעי, ותירצו, דהיינו מדרבנן והכא דקרי ליה פסול היינו מדאורייתא, ופירשו המפרשים דאפילו למאן דמוקי בסמוך ההוא דר' חנינא בולד הטומאה דרבנן א"כ כל עיקר טומאתו הוא מדרבנן אפילו הכי אמר דהוי טמא מדאורייתא, דנגד מעלה זו דפסול וטמא יתכן שפיר לקרותו טמא דאורייתא, ר"ל מעלה זו דיוכל לטמא אחרים רביע עליה מדאורייתא, דנהי דטומאתו מדרבנן, היינו לפי שטומאה זו באה עליה מכח משקין וטומאת משקין לטמא אחרים מדרבנן ואילו בא לו הטומאה לכאן ע"י דבר אחר היה טמא ומטמא אחרים מדאורייתא, משא"כ טומאה דטבול יום שטומאתו דאורייתא ואעפ"כ גוף הטומאה קלושה ואי אפשר לה בשום אופן לטמא אחרים מדאורייתא לכן יקרא בשם פסול דאורייתא.
<b>ולקושית</b> הגמ' תירץ רבא מתני' קשיתיה מאי אריא דתני נר שנטמא בטמא מת ניתני שנטמא בשרץ, אלא איזהו דבר שחלוקה טומאתו בין טומאת מת לשרץ הוי אומר זה מתכות, אמר רבא שמע מינה קסבר רבי עקיבא טומאת משקין לטמא אחרים דאורייתא כו', אמר ר' מאיר מדבריהם למדנו כו' מדבריהם דמאן אילימא מדברי ר' חנינא מי דמי התם טמא וטמא הכא טהור וטמא ואי מדרבי עקיבא הכא טהור וטמא התם פסול וטמא, ר"ל ר' מאיר מיירי בשעה ששית כדרך ששורפין חמץ אז ליכא רק איסור דרבנן והיכי יליף מר' חנינא ורבי עקיבא דמיירי בשלישי דאורייתא, ותירץ ריש לקיש משום בר קפרא מאי מדבריהם מדברי רבי אליעזר ורבי יהושע, ור' יוחנן תי' קסבר ר' מאיר דשלישי דר' חנינא מיירי שנטמא במשקין ור' מאיר לטעמיה דטומאת משקין לטמא אחרים מדרבנן והוה ליה שלישי דרבנן להכי יליף שפיר לתרומת חמץ בשש שהוא איסור דרבנן.
<b>תוס'</b> ד"ה הכא פסול וטמא, קשה לר"י בשלמא למאן דאמר אוכל מטמא אוכל אתי שפיר דלא יליף איסורא דרבנן בשעה ששית מפסול דאורייתא, אבל למאן דאמר אין אוכל מטמא אוכל מדאורייתא אמאי לא יליף שפיר כמו שמותר לעשות מפסול דאורייתא ראשון דאורייתא הכי נמי מותר לעשות מאיסור דרבנן שני דרבנן כדמדמי בסמוך כו', ואומר ר"י דלא דמי, דמקלקול דאורייתא שיוכל לקלקלו עוד יותר אין ללמוד שיוכל לקלקל קלקול דרבנן יותר אפילו בקלקול דרבנן כו', ואם תאמר למאן דמוקים לה בולד הטומאה דרבנן ר' חנינא נמי מוסיף אדרבי עקיבא דמדרבי עקיבא דאמר פסול מדאורייתא מותר לעשותו ראשון לא שמעי' שיהיה שלישי דרבנן מותר לעשותו שני, ובירושלמי פריך לה וקאמר למאן דאמר בולד הטומאה דרבנן לא בעי רבי עקיבא אלא לפחות תיפתר בטבול יום דבית הפרס שהוא מדבריהם אך שמחליף דברי ר' יוחנן לבר קפרא. ע"כ דברי התוס'.
<b>וקשה</b> בסוגיא זו ה' קושיות. א' הקשו כל המפרשים דמתחלה פריך המקשה על רבי עקיבא מאי הוסיף ואחר שתירץ ר"י הקשה מאי דוחקי' כו' דמכיון שידע זה למה הקשה מעיקרא. ב' הקשה מהרש"א בהא דקאמר מתני' קשיתיה למה תני שנטמא בטמא מת ופירש"י דהוה ליה למיתני סתמא ואנא ידענא דאין כלי מקבל טומאה אלא מאב הטומאה, והקשה מהרש"א הא גזרו בי"ח דבר שכלים מקבלין טומאה ממשקין ראשונים, וא"כ אי הוה תני סתמא הוה אמינא שהנר נטמא במשקה, לכאורה יש להבין איך אפשר לומר כן דא"כ הנר שני ומאי מוסיף טומאה איכא הא שלישי ושלישי הוא, ויש לומר הוסיף דהוה ליה פסול וטמא דמעיקרא שלא היה שלישי רק מטבול יום לא היה עושה רביעי משא"כ עתה. ולפ"ד התוס' חולין שהבאתי דשלישי דטבול יום עושה רביעי מדרבנן אפשר דלא קשה מידי רק קושיתו למאי דמשמע הכא מדברי התוס' דאפילו מדרבנן אינו עושה רביעי ודו"ק. ג' הקשו המפרשים בזבחים (דף ג') דשם תירצו התוס' על מה שהקשו כאן דר' חנינא נמי מוסיף אדרבי עקיבא. וכי תימא דהיכא דזה מוסיף על זה וזה על זה שייך שפיר למיתני הוסיף, הא בגיטין ריש פרק כל הגט דתני הנך יתר מכן ואח"כ במשנה דהכותב טופסי גיטין לא תני יתר מכן אע"ג דמוכח משם דסתמא פסול מה דלא מוכח מכולהו בבי, והיינו משום דמבבא דלעיל מיניה מוכח דאין ברירה הרי דבכהאי גוונא לא שייך הוסיף. ותירצו, דמשום הכי בפסחים תני הוסיף כדי שנדע דמיירי במתכות וקמ"ל דשלישי מותר לעשותו ראשון משום הכי תני הוסיף בכדי דנדע דבכהאי גוונא מיירי דאם לא כן מאי הוסיף. עכ"ד.
<b>והקשו</b> המפרשים דדבריהם סותרים לדברי הש"ס דפסחים דמסיק בהדיא דמלשון הוסיף לא מוכח, דהא יש לומר דהוסיף לענין פסול וטמא, אלא דבלאו הכי מוכח דמיירי במתכות מדקתני שנטמא בטמא מת. ד' קושית מהרש"א לתירוץ הירושלמי דמיירי בבית הפרס א"כ למה קאמר הש"ס מדבריהם מדר' חנינא הא גם מרבי עקיבא מוכח. ה' הקשו המפרשים במה שסיימו התוס' אך שמחליף דברי רב יהודה לבר קפרא מאי נפקא מינה בחילוף זה ולאיזה ענין כתבו זאת.
<b>והנראה</b> ליישב כל זה, ובתחלה נתרץ ג' קושיות הראשונות בדרך הפשוט, דהנה כתבו התוס' לקמן דהא דמחלקינן בין פסול וטמא ובין טמא וטמא היינו דוקא בטומאה דאורייתא אבל בטומאה דרבנן אין חילוק כלל למאן דאמר אוכל מטמא אוכל ומאן דאמר אין אוכל מטמא אוכל על כרחך סבירא ליה דגם בטומאה דרבנן יש לחלק ע"ש בדף שאח"ז באורך. ולפ"ז לכאורה קשה מאי ופריך מאי דוחקיה דרב יהודה כו' דאלו התם טמא וטמא כו' דילמא רב יהודה סבירא ליה כמאן דמוקי למתני' בולד הטומאה דרבנן ואז גם רבי עקיבא מיירי בבית הפרס כדברי התוס' וא"כ תו אין חילוק בין פסול וטמא לטמא וטמא וליכא למימר הוסיף בהכי.
<b>אכן</b> דזה אינו, דרב יהודה לא יוכל לסבור הנך תרתי ביחד, דהיינו אוכל מטמא אוכל ומתני' מיירי בולד הטומאה דרבנן, דהא רב יהודה משני לעיל הכא בולד ולד עסקינן, וקשה למה ליה לתרץ כך הא מצי שפיר מיירי בשני מוסיפין לו טומאה דמעיקרא שני דרבנן והשתא שני דאורייתא דאוכל מטמא אוכל, אלא על כרחך או דסבירא ליה אין אוכל מטמא אוכל, או דסבירא ליה דמתני' בולד הטומאה דאורייתא כריש לקיש משום בר קפרא, וא"כ פריך שפיר בממה נפשך מצי למימר דהוסיף לענין פסול וטמא, דאי סבירא ליה אוכל מטמא אוכל ואז אין חילוק בדרבנן הא לפ"ז ודאי מתני' בולד הטומאה דאורייתא ובדאורייתא ודאי יש חילוק, ואי סבירא ליה מתני' בולד דרבנן אז על כרחך סבירא ליה אין אוכל מטמא אוכל ואז גם בדרבנן יש חילוק ופריך בממה נפשך.
<b>וממילא</b> נתישב קושיא א', דהמקשה פריך מעיקרא מאי הוסיף רבי עקיבא למאן דמוקי בולד הטומאה דרבנן למאן דאמר אוכל מטמא אוכל דאז אין חילוק בדרבנן ומשני רב יהודה דמיירי בנר של מתכת לזה הקשה מאי דוחקיה דרב יהודה דרב יהודה דייקא לשיטתיה שפיר יש לומר הוסיף לענין פסול וטמא ומשני רבא דרב יהודה לשיטתיה (כך ראיתי בספר אחד) ומוכרח בלאו הכי לאוקמיה בנר של מתכת דמתניתין קשיתיה דהנה לקמן איתא תנן התם על המחט שנמצאת בבשר שהסכין והידים טהורות והבשר טמא אמר רבי עקיבא זכינו שאין טומאת ידים במקדש ופריך ולימא שאין טומאת ידים וכלים במקדש אמר רב יהודה ידים קודם גזירת כלים נישנית. פירש"י שבימי רבי עקיבא עדיין לא גזרו על כלים שנטמאו במשקין מתקיף לה רבא הא תרווייהו בו ביום גזרו ע"ש.
<b>נמצא</b> לרב יהודה לשיטתיה דבימי רבי עקיבא לא גזרו על כלים לכן הוקשה לו מאי איריא בטמא מת ליתני סתמא, ומיושב קושיא ב'. דליכא למימר דלא נטעה שנטמא במשקין, דהא בימי רבי עקיבא לא נגזר כלל הך גזירה משום הכי הוכרח רב יהודה לשיטתיה לאוקמי במתכת. לפ"ז לרבא לשיטתיה דפליג על רב יהודה וסבירא ליה דכבר נגזר ליכא הוכחה זו דיש לומר לעולם בחרס ואפילו הכי הוצרך למיתני שנטמא בטמא מת כקושית מהרש"א, דאי תני סתמא הוה אמינא שנטמא במשקין דכבר היה גזירה זו בימי רבי עקיבא לרבא.
<b>אמנם</b> נראה דאפילו הכי צריך לומר גם לרבא דמיירי במתכת מחמת קושית הש"ס מאי הוסיף, וליכא למימר לדידיה דהוסיף לענין פסול וטמא, דלרבא דסבירא ליה אין אוכל מטמא אוכל הוי גם מילתא דר' חנינא פסול וטמא. דהנה רש"י הקשה לקמן למאן דאמר אין אוכל מטמא אוכל קשה למאן דאמר טומאת משקין לטמא אחרים דרבנן איך משכחת רביעי בקודש, בשלמא שלישי משכחת משקה נוגע באוכל שנגע בכלי שנטמא בשרץ, אבל רביעי איך משכחת מדאורייתא, ותירץ, דרביעי בקודש הוא באמת דרבנן דתני לה התם גבי מעלות.
<b>וראיתי</b> מפורש א' כתב דלא הוצרך רש"י לזה, דהא בלאו הכי קשיא למאן דאמר משקי בי מדבחייא דכן ואפילו טומאת עצמן אין להם, א"כ אפילו שלישי לא משכחת מדאורייתא, רק שני, דהיינו שרץ כלי אוכל ותו לא, דאוכל זה אינו יכול לטמא לא אוכל מדאורייתא ומשקה אפילו מדרבנן, ובהא ליכא תירוץ רש"י דהא שלישי ודאי הוי מדאורייתא, אלא על כרחך צריך לומר דמשכחת ע"י תרומה דהיינו דאוכל קודש נוגע במשקה דתרומה א"כ גם רביעי יש לומר כך דאוכל קודש נגע במשקה שלישי דתרומה.
<b>ולפי</b> זה לרבא דסבירא ליה אין אוכל מטמא אוכל הוי גם בדר' חנינא פסול וטמא כמו בדרבי עקיבא, דהא כבר כתבנו בשם תוס' חולין דשמן שנפסל בטבול יום הוי גם כן טמא דרבנן והא דקרי ליה פסול היינו מדאורייתא, וא"כ גם שלישי דר' חנינא הוא פסול דאורייתא דאינו יכול לטמא לא אוכל מדאורייתא ולא משקה כלל דהא רביעי ליכא רק בקודש ומשקי מדבחייא דכן ועצים ולבונה סבירא ליה לרש"י בכל הסוגיא דהוא רק מדרבנן א"כ אינו מדאורייתא רק פסול ורביעי בקודש הוא שנעשה ע"י תרומה וכנ"ל משא"כ שלישי זה אוכל דקודש אינו יכול לטמא כלל ועתה שעושהו שני הוה ליה טמא דיכול לטמא משקה תרומה, דשלישי איכא אף בתרומה, משא"כ מעיקרא דהיה שלישי דאז אינו יכול לטמא רק בקודש ומשקי דידיה דכן, א"כ גם לרבא מוכח הך דינא דשלישי מותר לעשותו ראשון מדקתני הוסיף, וממילא נתישב קושיא ג', דהא התוס' בזבחים אזלי אליבא דרבא דאיהו הוא דרמיא התם ואליביה הוי הפלפול שם ולדידיה שפיר תירצו התוס' דמשום הכי תני הוסיף בכדי שנדע דמיירי במתכת דהא לדידיה לא מוכח דאיירי במתכת רק מדקתני הוסיף ולא מדתני בטמא מת וכנ"ל ואתי שפיר. מיהו רבינא אמר לקמן הא דמשקי בי מדבחייא דכן היינו דוקא למאן דאמר טומאת משקין עצמן דרבנן ולא גזרו במקדש, אבל למאן דאמר טומאת משקין עצמן דאורייתא מקבלין טומאה גם במקדש, ורב פפא קאמר אפילו למאן דאמר טומאת משקין דאורייתא מ"מ משקי מדבחייא הילכתא גמירי שיהיו טהורין ע"ש.
<b>ממילא</b> כל מה שביארנו הוא לרב פפא, ולדידיה ליכא למימר פסול וטמא, א"כ מדתני הוסיף מוכח דאיירי במתכת ושמע מינה דשלישי מותר לעשותו ראשון, משא"כ לרבינא לא מוכח כלום, דהא מתני' דידן בין ר' מאיר בין רב יהודה תרווייהו סבירא ליה דטומאת משקין עצמן דאורייתא וא"כ גם משקי מדבחייא טמאים, א"כ בדר' חנינא הוי טמא וטמא דהא גם תחלה היה יכול לטמא משקה קודש א"כ אפילו בתר דתני הוסיף לא מוכח דשלישי מותר לעשותו ראשון דיש לומר דלא מיירי במתכת רק הוסיף לענין פסול וטמא, א"כ לשיטת רבינא ליכא תירוצם דבזבחים שתירצו דמשום הכי תני הוסיף כדי שנדע דמיירי במתכת, דזה אינו דהא לא מוכח כלום מזה וכקושית המפרשים. ועתה נבא לתרץ ב' קושיות האחרונות.
<b>ונקדים</b> סוגיא דריש זבחים (דף ב:) אמר ליה רבינא לרב פפא לא הוית גבן כו' דרבא רמי מילי מעלייתא אהדדי ושני להו, מאי מילי מעלייתא, תנן כל הזבחים שנזבחו שלא לשמן כו' טעמא דשלא לשמן הא סתמא כשרין ורמינהו כל הגט, ושני זבחים בסתם לשמן עומדין אשה בסתמא לאו לגירושין עומדת, וזבחים בסתמא כשרין מנא לן אילימא כו', אלא מהא לשם ששה דברים הזבח נזבח כו' א"ר יוסי אף מאי שלא היה בלבו לשם אחת מכל אלו כשר שתנאי בית דין הוא אתנו בית דין דלא לימא לשמו דילמא אתי למימר שלא לשמו ואי סלקא דעתך סתמא פסול קיימי בית דין ומתני מילתא דמיפסל ביה, ר"ל בשלמא אי בגט סתמא פסול רק מדרבנן שפיר יש לומר דהכא בית דין אתנו שיהיה כשר מה שאין כן כיון דבגט סתמא פסול מדאורייתא כמו שנבאר אי"ה אחר כך א"כ איך יכולים בית דין להתנות מידי דפסול מדאורייתא, וגבי גט סתמא פסול מנלן אילימא מהא כו' אלא מהא יתר ע"כ כתב לגרש את אשתו ונמלך מצאו בן עירו וא"ל שמי כשמך ושם אשתי כשם אשתך פסול לגרש בו. תמהו התוס' איך סלקא דעתך להוכיח מנמלך דין סתמא, ותירצו, דסלקא דעתך כיון שנמלך מסתמא תחלה כתב על דעת כך כשימלך יהא ראוי לגרש אחרת ומשני שאני התם דאינתק. פי' דלמא לא אמרינן סברא זו שכותב תחלה על דעת כן.
<b>אלא</b> מהכא יתר ע"כ כו' כתב לגרש את הגדולה לא יגרש בו את הקטנה דלמא שאני כו', וסלקא דעתך דמקשה אף על גב דכבר שני ליה דבנמלך לא אמרינן סברא זו דכותב מעיקרא ע"ד כן הכא באיש א' שיש לו ב' נשים כותב ע"ד כן ומשני דילמא שאני התם דאינתק ר"ל גם בזה לא אמרינן סברא זו דכותב תחלה ע"ד כן, אלא מהא אמר ללבלר כתוב ולאיזו שארצה אגרש פסול דילמא שאני התם דאין ברירה אלא מהכא הכותב טופסי גיטין צריך שיניח מקום האיש והאשה ועדים וזמן ואמר ר' יהודה אמר שמואל אף צריך שיניח מקום הרי את מותרת לכל אדם.
<b>תוס'</b> ד"ה הכותב טופסי גיטין כו', ותימה אמאי לא קתני בהך יתר ע"כ דמכל הני קמייתא לא מצי למידק סתמא פסול אלא מהך, ותירצו, דמשום דמבבא דאמר ללבלר דקתני ברישא דהך דכותב טופסי גיטין שמעינן דאין ברירה לא שייך למיתני בסיפא יתר מכן דברישא איכא נמי רבותא בצד אחר, והקשו מפסחים דקתני הוסיף רבי עקיבא אף למאן דמוקי מילתא דר' חנינא בולד הטומאה דרבנן לא שמעינן לה מדרבי עקיבא ואפילו הכי קתני הוסיף רבי עקיבא והובא לעיל דברי התוס' אלו ע"ש.
<b>ובד"ה</b> אר"י אמר שמואל איצטריך לאתויי דרב יהודה משום דמינה דייקינן התם בגיטין דאתיא כר' אליעזר דאמר ע"מ כרתי דקימ"ל כוותיה ואיכא דמוקי לה התם כר' מאיר ומפרש לה מפני התקנה משום קטטה ולדידיה ליכא למידק מינה סתמא פסול ע"כ. וקשה בסוגיא זו ד' קושיות. א' למה דוקא רבא הקשה קושיא זו דזבחים אגיטין, ולמה דוקא רבינא סיפר הקושיא, ולמה דוקא לרב פפא סיפר. ב' קשה טובא אחר דממתני' דטופסי גיטין מפורש יוצא משום דסתמא פסול למה להש"ס בכל האריכות היה לו להביא מיד מהך מתני' בשלמא מאי דאייתי בבא דמקרין לדעת המקשה היינו ממש סתמא, וגם בבא דנמלך לא קשה כ"כ דלדעת המקשה כל אדם כותב ע"ד כן אבל אחר דשני ליה למה לו תו להוכיח מבבא דגדולה וקטנה בסברא קלושה. ג' קושית תוס' למה לא תני במתני' דטופסי גיטין יתר מכן דמדלעיל לא מוכח סתמא. ד' הקשו קצת מפרשים מנ"ל דפסולא דסתמא היינו דאורייתא דמשום הכי פריך אזבחים קיימי בית דין ומתני דילמא באמת פסולא דסתמא בגט רק מדרבנן ממילא בזבחים קיימי בית דין ומתנו שפיר.
<b>לתרץ</b> כל זה, ובתחלה נתרץ קושיא ב' דהוצרך הש"ס דוקא להביא בבא דגדולה וקטנה ובבא דלבלר ובבא דטופסי גיטין דמהנך ג' הוא מוכיח דסתמא פסול בדרך ממה נפשך או מזה או מזה או מזה אבל מחד לא מוכח. דהנה הקשיתי במה דהוכיח הש"ס מטופסי גיטין והביא דברי שמואל דמצריך להניח הרי את מותרת כמ"ש התוס' דבלאו הכי יש לומר משום קטטה, על זה הקשיתי ב' קושיות, חדא, דגם בדברי שמואל אע"ג דמצריך להניח הרי את מותרת אפילו הכי יש לומר משום קטטה, בהקדם ב' הקדמות.
<b>א'</b> דברי המפרשים שם בגיטין בסוגיא דהכותב טופסי גיטין שכתבו דאפילו למאן דאמר משום קטטה אפילו הכי הוה ליה למיגזר טופס אטו תורף ולאסור אפילו טופס, כי היכי דגזרינן שאר שטרות אטו גיטין, רק דסבירא ליה ג"כ דמשום תקנות עגונות התירו לכתוב הטופס. ב' החלקת מחוקק כתב בסי' ק"כ דנראה לו דאין שני סופרים רשאין לכתוב גט א' דוכתב משמע לשון יחיד, והקשה הב"ש דא"כ איך קאמר הש"ס הכא משום תקנות עגונות דזימנין דבעי למיזל למדינת הים ולא אשכח ספרא ומאי אהני בכתיבת הסופר דהרי אדם אחר לא יהיה רשאי לכתוב התורף, ותירץ דוכתב דקרא בתורף מיירי שאין שנים רשאין לכתוב התורף אבל שיכתוב א' התורף וא' הטופס שפיר דמי ושייך שפיר תקנות עגונות ע"ש. לפ"ז גם שמואל מצי סבר שפיר משום קטטה והטופס מותר משום תקנות עגונות ממילא אם יכתוב הרי את מותרת דהוא מקצת תורף תו ליכא תקנות עגונות דלאחר אסור לכתוב שאר התורף וא"כ נשאר באיסור אפילו כתיבת הטופס משום הכי אמר שמואל שפיר דצריך להניח הרי את מותרת ולעולם סתמא כשר.
<b>עוד</b> הקשיתי איפכא, דלמה ליה להש"ס להביא כלל דברי שמואל הא גם בלא דבריו נהי דמתנא קמא לא מוכח דיש לומר משום קטטה מ"מ מר' חנינא דסיפא מוכח דתני ר' אליעזר מכשיר בכולן חוץ מגיטי נשים שנאמר וכתב לה לשמה, הרי בהדיא דמטעם לשמה מניח התורף ושמע מינה דסתמא פסול.
<b>ואמרתי</b> לתרץ שני הקדמות. א' דברי התוס' שם בגיטין דהא דתני במתני' ר' אליעזר מכשיר בכולן חוץ מגיטי נשים היינו לומר דבגיטי נשים אפילו בטופס פסול, דאי סלקא דעתך דחוץ מגיטי נשים היינו על התורף למה הוצרך להביא טעם חדש משום שנאמר וכתב כו' הא התנא קמא ג"כ כבר אמר דבגיטי נשים פסול התורף, אלא על כרחך מדהביא טעם חדש שמע מינה דמחמיר יותר מהתנא קמא ומה יש לו להחמיר על כרחך דאוסר גם בטופס יעו"ש. והנה זהו דוקא למאן דמוקי מתני' כר' אליעזר וסבירא ליה לתנא קמא דמניח גם הרי את מותרת א"כ כיון דר' אליעזר מחמיר על כרחך דאוסר הטופס, משא"כ למאי דמוקי התנא קמא כר' אליעזר וסבירא ליה לתנא קמא דמניח גם הרי את מותרת א"כ כיון דר' אליעזר מחמיר על כרחך דאוסר הטופס, משא"כ למאי דמוקי התנא קמא כר' מאיר ואינו מניח רק שמות ולא הרי את מותרת א"כ שפיר יש לומר דר' אליעזר בא להוסיף הרי את מותרת, ובהא פליגי, דר' מאיר לשיטתיה דלא צריך לשמה וליכא רק טעמא דקטטה וזה לא שייך רק בשמות, ור' אליעזר הוסיף לאסור כל התורף אפילו הרי את מותרת להכי קאמר משום שנאמר לה לשמה ולעולם בטופס כשר אפילו בגיטי נשים. ב' דהמהר"ם שיף כתב שם דהרי את מותרת לכאורה הוא בכלל טופס ראוי להיות דהא נוסח זה שוה בכל הגיטין רק כיון דלשון זה עיקר הגירושין וצריך בודאי שלא יהיה שלא לשמה משום הכי בכלל תורף נחשב.
<b>והשתא</b> מיושבים שני הקושיות, דבלא שמואל לא מוכח, דיש לומר תנא קמא הוא ר' מאיר ומשום קטטה, וכי תימא אכתי מוכח מר' אליעזר דסיפא, זה אינו, דכיון דתנא קמא הוא ר' מאיר א"כ ר' אליעזר אינו מוסיף רק הרי את מותרת א"כ יש לומר טעמא דר' אליעזר נמי משום קטטה והרי את מותרת מניח כדי שיהיה תקנות עגונות והא דקאמר טעמא דוכתב לה לשמה הוא האי טעמא דהא משום דבעינן לשמה הוי הרי את מותרת תורף משא"כ אי לא הוי צריך לשמה היה הרי את מותרת בכלל טופס, ובהא גופיה פליגי ר' מאיר ור' אליעזר, דתרווייהו סבירא ליה קטטה ותקנות עגונות ור' מאיר לשיטתיה דלא צריך בכתיבה לשמה וא"כ הרי את מותרת בכלל טופס כדברי מהרמשי"ף ממילא שייך שפיר תקנות עגונות אפילו כשכותב הרי את מותרת משום הכי אינו אוסר רק בשמות, ור' אליעזר לשיטתיה דבעינן לשמה והוי הרי את מותרת תורף משום הכי אינו רשאי לכתוב הרי את מותרת דא"כ ליכא תקנות עגונות וממילא לא מוכח כלל דינא דסתמא, מה שאין כן בתר דקאמר שמואל דלתנא קמא צריך שיניח הרי את מותרת, ממילא נהי דמתנא קמא לא מוכח דיש לומר דמניח הרי את מותרת כדי שיהיה שייך תקנות עגונות מ"מ עכ"פ ר' אליעזר דסיפא מוסיף הטופס וקאמר בהדיא הטעם משום לשמה דהשתא ליכא למימר דקאמר הכי כדי שיהיה הרי את מותרת בכלל תורף וליכא תקנות עגונות, דזה אינו, דהא באמת אפילו הטופס מניח ולא סבירא ליה כלל תקנות עגונות, אלא על כרחך כונתו כפשוטו דהתורף מניח משום לשמה וטופס גזרינן אטו תורף וא"כ בתר דברי שמואל מוכח עכ"פ מר' אליעזר דסיפא ומיושבים ב' הקושיות ואתי שפיר.
<b>ובהיות</b> כן יש מקום לומר דלא מוכח כלל דסתמא פסול בהקדם שלש הצעות. א' ראיתי מפורש א' הקשה מנא לן לרבא בזבחים דבגט סתמא פסול, מדאורייתא עד דפריך עליה מזבחים, דילמא רק מדרבנן פסול ובזבחים אתני בית דין, ובשלמא כשרצה הש"ס להוכיח מבבות דמתניתין קמייתא דסתמא פסול יש לומר דמשמע ליה דאותה מתני' בדינא דאורייתא מיירי דומיא דלהתלמד ונמלך, אבל כיון דמסיק דמאותה משנה לא מוכח רק ממתניתין דטופסי גיטין והתם לא תני כלל לשון פסול א"כ דילמא הוא רק מדרבנן, וראיה, דהא למאן דאמר משום קטטה הוא רק מדרבנן. ותירץ, דעל כרחך סתמא מדאורייתא פסול דליכא למימר מדרבנן גזירה אטו שלא לשמה דהא מילתא דלא שכיחא הוא שיכתבו התורף סתמא דהיינו שמו ושמה שיניח מעותיו על קרן צבי דמי יימר דמזדמן ליה שמות כאלו ומילתא דלא שכיחא לא גזרו ביה רבנן וליכא למימר דהוי שפיר מילתא דשכיחא כמו שפירש"י דרואה תגר ומשום הכי גזרו בכל הסתמות כיון דאיכא חד סתמא דשכיח לא פלוג וגזרו אף במה דלא שכיחא, זה אינו, דיש לומר דסבירא ליה להש"ס דאפילו בכהאי גוונא הוי מילתא דלא שכיחא דלא סמכא דעתיה דסופר שיגרש אלא על כרחך דסתמא דאורייתא פסול.
<b>ב',</b> כתבו קצת מפרשים דבבא דלבלר אפילו אי אין ברירה אפילו הכי לא ברירא מילתא לומר דהוי שלא לשמה גמור דאטו כיון דאין ברירה לא נכתב רק לשם האחרת אנן לא אמרינן, אלא כיון דאין ברירה א"כ כח שתי הנשים שוה בגט זה והוה ליה סתמא, והא דדחי בזבחים שאני התם דאין ברירה, ר"ל מנא לן למידק דילמא אי אין ברירה הוה ליה שלא לשמה.
<b>ג',</b> הדבר פשוט דמאן דמוקי כר' אליעזר ותרי תנאי אליבא דר' אליעזר, הוא הדין דמצינו לאוקמי כר' יהודה דסבירא ליה ג"כ דבעינן כתיבה לשמה, רק דאכתי נצטרך לומר תרי תנאי אליבא דר' יהודה כי היכי דאמרינן השתא תרי תנאי אליבא דר' אליעזר להכי לא מדקדק הש"ס בהכי.
<b>והנה</b> בעירובין אמרינן דר"י סבירא ליה אין ברירה, ובמס' ביצה משמע דר' אליעזר סבר יש ברירה, ולקמן אי"ה נדבר מזה איך סבירא ליה לר' אליעזר, והשתא ליכא הוכחה כלל מטופסי גיטין דסתם פסול אפילו לפי דברי שמואל לא מוכח אפילו מר' אליעזר דסיפא דאע"ג דתנא קמא מצריך להניח הרי את מותרת אפילו הכי יש לומר דגם ר' אליעזר אינו מוסיף הטופס ממילא מה דקאמר משום שנאמר כו' שפיר יש לפרשו על הרי את מותרת ומשום קטטה ותקנות עגונות, וכי תימא למה הוצרך להוסיף טעם חדש, דזה אינו דהוצרך לומר טעם חדש, דבשלמא התנא קמא דהוא ר"י וסבירא ליה אין ברירה ולדידיה איכא לבלר דהוי ליה סתמא והך סתמא שפיר הוי מילתא דשכיחא דהרי בזה אינו מניח מעותיו על קרן צבי דהא באמת הבעל צוה לו וא"כ שייך שפיר למיגזר בהא אטו שלא לשמה ושוב גזרו בכל הסתמות משום לא פלוג, משא"כ ר' אליעזר דסבירא ליה יש ברירה ולדידיה הוי לבלר לשמה א"כ כולהו סתמא לא שכיחי וליכא למיגזר בהו, משום הכי הוצרך לומר טעם חדש משום שנאמר כו' והיינו קטטה ותקנות עגונות.
<b>אם</b> כן לא קשיא כלל קושית רבא מהך מתני', דר' אליעזר לא מיירי כלל לפסול סתמא, ולתנא קמא דפוסל סתמא הרי הוא רק מדרבנן אלא דלפום זה שאנו תופסין לומר דאי אין ברירה הוה ליה סתמא א"כ תו מוכח מבבא דלבלר והתם מיירי מדינא דאורייתא דתני פסול, וא"כ מוכח ממה נפשך, דאי תימא בלבלר מחמת אין ברירה הוה ליה שלא לשמה ולא מוכח מלבלר א"כ מדהוצרך ר' אליעזר להוסיף טעם על כרחך דפסול טופס ומוכח שפיר ממתני' דטופסי גיטין כאשר ביארנו ההוכחה וסתירתנו ליכא לפום סברא זו דמחמת אין ברירה הוי שלא לשמה ומוכח שפיר בממה נפשך אי מטופסי גיטין או מלבלר ובהיות כך הוכחת רבא יש מקום לומר דגם משניהם יחד לא מוכח.
<b>ונקדים</b> ש"ס דגיטין (דף כ"ה) זעירי אמר כולן אין פוסלין חוץ מן האחרון, פי' כל הנך בבות השנויות במשנה דשמע קול סופרין מקרין איש פלוני גירש, ובבא דכתב לגרש את אשתו ומצאו בן עירו, ובבא דלגרש את הגדולה ורצה לגרש את הקטנה, ובבא דאמר ללבלר דבכולהו פסול לגרש אין בהן אפילו ריח הגט ואין פוסלין לכהונה חוץ מן האחרון היינו בבא דלבלר פוסל לכהונה דלחומרא יש ברירה, ור' יוחנן אמר אף אחרון אינו פוסל ואזדא ר' יוחנן לטעמיה דא"ר אסי אמר ר' יוחנן האחין שחלקו לקוחות הן ומחזירין זה לזה ביובל, וצריכא, דאי אתמר בהא בהא אמר ר"י דאין ברירה משום דבעינן לה לשמה אבל התם מכר הוא דאמר רחמנא ליהדר ביובל ירושה ומתנה לא, ואי אשמועינן שדה משום דלחומרא כו', והקשה הפני יהושע איך שייך ואזדא ר' יוחנן לטעמיה כיון דאמר מיד אח"כ וצריכא דהוה אמינא משום דלחומרא א"כ אפילו רב אסי דמסתפק בברירה נמי סבירא ליה דמחזירין.
<b>ונראה</b> לתרץ קושית הפני יהושע דהנה הש"ס בעי התם תולה בדעת אחרים מהו ופליג וסבירא ליה לחד מאן דאמר דתולה בדעת אחרים לכ"ע יש ברירה. ואיתא במשנה אפילו כתב סופר לשמה אם לא שמע מפי הבעל כתוב פסול, ופירשו התוס' הטעם דכל שלא שמע מפי הבעל הוה ליה סתמא, וכתב הב"ש בסי' ק"כ דבכהנים גדולים כיון דהסופר כתבו לשמה ולא מיחסר ביה רק צוואת הבעל לא מיפסל רק מדרבנן.
<b>ולפי</b> זה קשה לי טובא, למה פסלינן במתני' באמר ללבלר הרי כשאמר הבעל כתוב לאיזו שארצה וכותב הסופר לאיזו שירצה הבעל א"כ גבי הבעל הוי תולה בדעת עצמו וגבי הסופר הוי תולה בדעת אחרים, א"כ לענין הסופר אמרינן יש ברירה וכותב לשמה, רק דלענין הבעל אין ברירה ואמרינן דלמא לא צוה לזו והוה ליה סתמא דרבנן דהבעל לא צוה לזו והסופר כתב לזו נמצא כתב בלא ציווי הבעל ומיפסל מדרבנן והא איפסקא הלכתא במס' ביצה דבדרבנן יש ברירה ולמה פסל מתני' דינא דלבלר דממה נפשך מצד מי יופסל אי מצד הסופר הוה ליה תולה בדעת אחרים ובדעת אחרים יש ברירה אפילו בדאורייתא ואי מצד הבעל דהוה ליה תולה בדעת עצמו אזי הא מצדו ליכא רק פסול דרבנן ובדרבנן יש ברירה.
<b>איברא,</b> דהר"ן כ' בביצה דהא דאמרינן בדרבנן יש ברירה היינו דוקא למאן דמספקא ליה אי יש ברירה או לא משום הכי אמרינן ספיקא דרבנן לקולא, אבל מאן דסבירא ליה בודאי אין ברירה אזי גם בדרבנן אין ברירה לפ"ז לר"י דסבירא ליה דודאי אין ברירה מצי סבר דבדעת אחרים יש ברירה. והנה התוס' שם בע"ב הקשו כיון דסבירא ליה לר' יהודה אין ברירה ור' יוחנן האמר דאי אין ברירה מחזירין ביובל ור' יהודה הא סבירא ליה קנין פירות לאו כקנין הגוף דמי א"כ איך משכחת בכורים, ובשלמא למאן דאמר תולה בדעת אחרים יש ברירה יש לומר דאחין הוה ליה כתולה בדעת אחרים (כ"כ שם הפני יהושע) אבל למאן דלא מחלק קשה, ותירצו דהנך אמוראי דסבירא ליה אליבא דר"י אין ברירה סבירי להו דגזירת הכתוב הוא דאפילו אי אין ברירה אין מחזירין ור' יוחנן דסבר דאי אין ברירה מחזירין סבירא ליה אליבא דר"י יש ברירה. וכתבו שם המפרשים דמתני' דכל הגט מוקים הש"ס כר' אליעזר א"כ סבירא ליה אין ברירה מדפסל בלבלר ואיהו סבירא ליה ג"כ דקנין פירות לאו כקנין הגוף דמי וצריך לומר לדידיה ג"כ תירוץ התוס' דסבירא ליה דגזירת הכתוב הוא.
<b>והשתא</b> נתיישב קושית הפני יהושע דשפיר קאמר ואזדא ר' יוחנן לטעמיה, דדוקא ר"י דסבירא ליה דמתני' פסול בתורת ודאי ומצי סבר מתני' דתולה בדעת אחרים יש ברירה ממילא אחין שחלקו אין מחזירין משום הכי קאמר שפיר דאי אין ברירה מחזירין, משא"כ רב אסי דמספקא ליה א"כ על כרחך גם בדעת אחרים מסתפק מתני' א"כ קשה הא מתני' כר' אליעזר ואיהו סבירא ליה קנין פירות לאו כקנין הגוף דמי ואיך משכחת בכורים על כרחך צריך לומר דגזירת הכתוב הוא דאפילו אי אין ברירה מחזירין, משא"כ ר"י לשיטתיה שפיר אמר דמחזירין תלוי בברירה ואפילו הכי מתני' כר' אליעזר וקנין פירות לאו כקנין הגוף ואפילו הכי לא קשה מבכורים דהוי דעת אחרים וכנ"ל ואתי שפיר.
<b>והנה</b> התוס' שם בגיטין הוכיחו באורך דר' יהודה גופיה על כרחך סבירא ליה בדעת אחרים יש ברירה והנך אמוראי דפליגי התם בלאיזו שתצא מפתח דהיינו דעת אחרים יש ברירה אי לא היינו דפליגי להלכתא איך סבירא ליה למתני' קמייתא דתני לאיזו שארצה פסול היכי סבירא ליה באמר לאיזו שתצא. ולפ"ז אין מקום לקושית רבא בזבחים על דרך שביארתי דהקשה בממה נפשך דאי נימא דמחמת אין ברירה הוה ליה סתמא מוכח מלבלר, ואי נימא דמחמת אין ברירה הוה ליה שלא לשמה מוכח מטופסי גיטין. זה אינו, דמשניהם לא מוכח למאן דאמר דמתני' קמייתא פוסל גם בדעת אחרים א"כ במתני' דטופסי גיטין דהתנא קמא הוא ר' יהודה ולדידיה בדעת אחרים יש ברירה א"כ בלבלר אין פסולו רק מחמת הבעל דאלו הסופר הוה ליה תולה בדעת אחרים ואין פסול רק מה שנכתב בלי צווי א"כ הוי רק סתמא אע"ג דאין ברירה כיון דבדעת אחרים יש ברירה, משא"כ מתני' קמייתא דסבירא ליה גם בדעת אחרים אין ברירה א"כ הפסול מצד הסופר והוה ליה שלא לשמה גמור א"כ גם משניהם יחד לא מוכח ולא הקשה רבא כלום.
<b>וצריך</b> לומר דרבא סבירא ליה דבאמת אי אין ברירה מחזירין, והוקשה לו כיון דמתני' ר' אליעזר איך משכחת בכורים אלא על כרחך דבדעת אחרים יש ברירה וא"כ הוה ליה סתמא ומוכח שפיר. והנה מה דמוקי שם בגיטין מתני' כר' אליעזר הוא משום דפריך קטנה הוא דלא מצי מגרש הא גדולה לא תתגרש דכשתביא הגט לפנינו ניחוש דלמא הבעל לא נתן לה אלא שנמלך מלגרש והשליכו לאיבוד ונטלתו זו שהיא רוצה להתגרש, בשלמא בכל אשה לא חיישינן להכי דכיון שעלה בדעתו לגרש אינו משליך אח"כ לאיבוד במקום שתמצאנו, משא"כ כאן דיש לו שתי נשים ושמותיהן שוות איכא למיחש דלמא לא עלה בלבו כלל לגרש זו רק האחרת ונמלך משום הכי זרקו לאיבוד ולא נשמר מזו ונטלתו, אלא על כרחך בע"מ וכר' אליעזר יעוי"ש באורך כל המפרשים ובחידושינו שם ותמצא כ"ז.
<b>והנה</b> אם נאמר כסברת הסלקא דעתך בזבחים דמי שיש לו ב' נשים כותב ע"ד כן כשימלך יגרש האחרת א"כ לא קשה מידי קושית הש"ס ושפיר מתגרשת השניה דגם ממנה נשמר וא"כ אין צריך לומר דמתני' ר' אליעזר ואז אין מקום להוכחת רבא לקושיתו למאי דביארנו שעיקר הוכחתו רק ע"י דמתני' כר' אליעזר. רק דלפ"ז מוכח מגדולה וקטנה גופיה דהא לפוס הך סברא הוה ליה סתמא ושמע מינה דסתמא פסול. וכי תימא דמגדולה וקטנה נמי לא מוכח לפום הך סברא דמתני' לא אתי' כר' אליעזר דאז גם בדעת אחרים אין ברירה והוה ליה שלא לשמה. זה אינו, דהנה הקשיתי לפום הסלקא דעתך דמעיקרא כותב ע"ד כן עד דמחמת זה סבירא ליה דגבי הקטנה הוי סתמא א"כ למה יגרש הגדולה הא הוה ליה סתמא ולמה עדיף זה מלבלר, ותמיהני שלא העירו המפרשים בזה הגם שיש לישב בדוחק.
<b>והנראה,</b> דלפום הסלקא דעתך זו תולה בדעת אחרים יש ברירה וכתבו הסופר לשמה ובלבלר חסר צוואת הבעל כיון דאמר לאיזו שארצה ותולה בדעת עצמו אין ברירה אמרינן דלמא היה כוונתו לאחרת ונכתב בלי צוואתו, משא"כ כאן דבצוואתו לא אמר רק לגדולה והסופר כתב לגדולה א"כ לא חסר כאן כלום ודמי להא דאמרינן אמר רבא שתקי שתוקי לבעל מלומר התנאי עד אחר הכתיבה וכתב הפני יהושע הטעם דאם לא כן יכתוב הסופר על התנאי ולא יועיל אפילו יתקיים התנאי דאין ברירה ודלמא בשעת כתיבה היה התנאי עומד שלא להתקיים והוה ליה שלא לשמה אבל כשאינו אומרו לסופר אין הסופר כותבו על התנאי וכשר אע"ג דבלב הבעל להתנות תנאי מ"מ לענין צוואת הבעל אין מחשבה מזיק וכיון דהסופר כתבו לשמה והצוואה היה ג"כ כראוי בפיו כשר ה"נ הוי ממש האי דינא, ממילא מוכח ממה נפשך, אי נימא הך סברא דכותב תחלה ע"ד כן ממילא מוכח מהכא, ואי לא נימא הך סברא מוכח מלבלר או מטופסי גיטין.
<b>והשתא</b> לפ"ז עלה כהוגן סוגיא דזבחים בישוב קושיא ב' דמשום הכי הוצרך להביא שלשתן דלא מוכח רק משלשתן בדרך ממה נפשך. בדרך הזה ישבתי כל הבבות דלא מוכח רק מכולהו בדרך ממה נפשך אלא שאין להאריך. והשתא מיושב קושיא ג' בהא דלא תני בההוא דטופסי גיטין יתר מכן דהא העלתי דבדרך ממה נפשך מוכיח וא"כ באמת דאי לא הוה תני מתני' דטופסי גיטין דאז מוכח דין סתמא בממה נפשך מאחד משלש אלו אזי נוכל לומר דדין סתמא שנוי בלבלר ואמרינן באמת דאי אין ברירה לא הוה ליה רק סתמא ומשום הכי לא תני יתר מכן. והשתא מיושב קושי' ד' מנ"ל דסתמא מדאורייתא פסול דלמא רק מדרבנן דזה אינו דכיון דלקושטא דמלתא על כרחך דין סתמא שנוי בלבלר מדלא תני יתר מכן אלא על כרחך דאי אין ברירה הוה ליה סתמא ואם איתא דסתמא גופיה אין בו פסול רק מדרבנן אם כן הא קימ"ל דבדרבנן יש ברירה אלא על כרחך דפסול מדאורייתא ופריך רבא שפיר.
<b>אכן</b> אם נימא כתירוץ התוס' דהא דלא תני יתר מכן היינו כיון דמבבא קמייתא מוכח דין אחר דלא מוכח מהא, והא דתני בפסחים הוסיף רבי עקיבא היינו לאשמועינן דמיירי במתכות א"כ שפיר יש לומר דאי אין ברירה הוה ליה שלא לשמה ואז דין סתמא נישנית בטופסי גיטין ולא מוכח דבגט סתמא פסול מדאורייתא, א"כ אין מקום לקושית רבא כלל, דכיון דסתמא הוא רק מדרבנן ממילא בזבחים אתני בית דין. והנה כבר ביארנו דתי' זה של התוס' הוא דוקא לשיטת רב פפא גבי משקי מדבחייא ולא לרבינא, ממילא לרבינא שפיר הקשה רבא כיון דלדידיה ליכא תירוץ התוס' וצריך לומר כתירוצם דדין סתמא הוא בלבלר ומוכח דסתמא דאורייתא משא"כ לרב פפא לא קשה מידי דלדידיה יש לומר כתירוץ התוס'. ולזה בא רבינא וסיפר לרב פפא דמדהקשה רבא גיטין אזבחים אף דלרבא לא מוכח מדתני שנטמא בטמא מת דמיירי במתכת וגם לדידיה ליכא למימר פסול וטמא וא"כ יש לכאורה לדידיה תירוץ תוס' בזבחים ואפילו הכי הקשה קושיתו א"כ מוכח שיטתיה גבי משקי בי מדבחייא ונתיישב קושי' א' ואתי שפיר. אמנם רב פפא לשיטתיה יש לו תי' אחר דרבא אזיל לשיטתו ופריך שפיר.
<b>אכן</b> אם נימא כתירוץ התוספת דהא דלא תני יתר מכן היינו כיון דמבבא קמייתא מוכח דין אחר דלא מוכח מהא והא דתני בפסחים הוסיף רבי עקיבא היינו לאשמועינן דמיירי במתכות א"כ שפיר יש לומר דאי אין ברירה הוה ליה שלא לשמה ואז דין סתמא נישנית בטופסי גיטין ולא מוכח דבגט סתמא פסול מדאורייתא א"כ אין מקום לקושית רבא כלל דכיון דסתמא הוא רק מדרבנן ממילא בזבחים אתני בית דין.
<b>והנה</b> כבר ביארנו דתירוץ זה של התוס' הוא דוקא לשיטת רב פפא גבי משקי מדבחייא ולא לרבינא, ממילא לרבינא שפיר הקשה רבא כיון דלדידיה ליכא תירוץ התוס' וצריך לדקדק כתירוצם דדין סתמא הוא בלבלר ומוכח דסתמא דאורייתא, משא"כ לרב פפא לא קשה מידי דלדידיה יש לומר כתירוץ התוס'. ולזה בא רבינא וסיפר לרב פפא דמדהקשה רבא גיטין אזבחים אף דלרבא לא מוכח מדתני שנטמא בטמא מת דמיירי במתכת וגם לדידיה ליכא למימר פסול וטמא וא"כ יש לכאורה לדידיה תי' תוס' בזבחים ואפילו הכי הקשה קושיתו א"כ מוכח שיטתיה גבי משקי בי מדבחייא ונתיישב קושיא א' ואתי שפיר. אמנם רב פפא לשיטתיה יש לו תירוץ אחר דרבא אזיל לשיטתו ופריך שפיר.
<b>בהקדם</b> סוגיא דבבא קמא (דף ט') א"ר אסי כספים הרי הן כקרקע למאי הלכתא כו' אלא לשני אחים כו' והא אמרה ר' אליעזר חדא זימנא דאיתמר האחין שחלקו ובא בעל חוב ונטל חלקו של א' מהם רב אמר בטלה מחלוקת ושמואל אמר ויתר ורב אסי אמר נוטל רביע בקרקע ורביע במעות רב אמר כו' קסבר האחין שחלקו כיורשין הם ושמואל סבר לקוחות הם וכלוקח שלא באחריות ור' אליעזר מספקא ליה אי כיורשין אי כלקוחות הלכך נוטל רביע קרקע או רביע מעות בספק חולקין והלה יוכל לסלקו או בקרקע או במעות, והקשה תוס' איך משכחת שיטול חלקו של אחד הא על שניהם לפרוע חוב אביהן יטול מכל א' החצי. עוד הקשו למה לרב דסבירא ליה ודאי כיורשים נוטל המחצה בקרקע ולר' אליעזר דמספקא ליה ונוטל רביע מחמת יורשים יטול מעות. ג' הקשו המפרשים על הרמב"ם דפוסק אחין שחלקו כלקוחות ואפילו הכי פסק בטלה מחלוקת ונהי דנימא כלקוחות באחריות הוי למה בטלה מחלוקת יתן לו מעות.
<b>והנראה</b> לתרץ הכל, דהנה הים של שלמה הקשה דאמרינן בבכורות במת האב וחלקו האחין אין הכהן יכול לגבות ה' סלעים (הובא בש"ך סי' ל"ט) משום דמלוה על פה גובה מן היורשים ואין גובה מלקוחות ואחין שחלקו לקוחות הן ע"ש, והקשה הים של שלמה דא"כ איך משכחת דמלוה על פה גובה מן היורשין יחלקו ושוב לא יוכל לגבות מהן, ותירץ כיון דקימ"ל שיעבודא דאורייתא ומהאי טעמא אפילו מלוה על פה גובה מן הלקוחות רק דרבנן תיקנו משום פסידא דלקוחות, א"כ ביורשין אף על פי שהן כלקוחות מ"מ פסידא לא שייך בהן ושפיר גובה מלוה על פה מהן וההוא דבכורות יישב שם באורך ע"ש.
<b>ולי</b> נראה בדרך פשוט למאי דאיתא בחושן משפט (סי' ק"ז) דיורש שמכר קרקע אביהן ובא מלוה על פה שאינו יכול לגבות מלקוחות מחויב היורש לשלם לו מדין מזיק למאן דאמר מזיק שיעבודו של חבירו חייב דזה ג"כ הזיק שיעבודו, דבשלמא מלוה בשטר שגובה מלקוחות נמצא לא הזיקו כלל במכירה זו וגובה מהלקוחות בתורת חוב, משא"כ מלוה על פה גובה מהיורש בתורת מזיק ולא מצד אביו שהוא חייב לו רק דהוא עצמו הזיקו, ולפ"ז לא קשה מידי, דנהי שיחלקו והוה ליה כלקוחות א"כ גובה מהם בתורת מזיק שכל א' מכר נכסי אביו ובשלמא בה' סלעים שפיר קאמר הש"ס דאינו גובה דהא קימ"ל המזיק מתנות כהונה או שאכלן פטור משא"כ שאר מלוה על פה ואתי שפיר.
<b>והשתא</b> מיושב קושית תוספות הראשונה דיש לומר כדברי מהרמשי"ף שם שביד א' עידית או בינונית וביד א' זיבורית והנפרע מיורשים אינו גובה רק זיבורית ממילא גובה מזה שיש לו זיבורית ששיעבודו בידו, ואי כקושית מהרמשי"ף דא"כ אין עומד בספק רק בעל הזיבורית והתוס' כתבו דדוקא כששניהן עומדין בספק זה כמו זה אמר שמואל ויתר דעל דעת כן חלקו דיפסיד זה או זה אבל היכא דאין שניהם עומדין בספק רק אחד לא חלקו על דעת כן אלא שכשיקח חלק הא' יחזור על חלק חבירו וא"כ כשביד א' זיבורית אינו עומד בספק אלא א', זה אינו, דשניהן עומדין בספק, דהנה אם יבוא מלוה על פה לגבות מהן דאינו גובה רק בתורת מזיק דהיינו עבור שמכר שיעבודו א"כ גובה רק מבעל העידית שהוא מכר שיעבודו דהיינו הזיבורית והוה ליה מזיק וגובה ממנו עידית אבל מבעל הזיבורית אינו יכול לגבות שהוא לא מכר שיעבודו דהא הוא מכר עידית ואין שיעבודו על עידית דאלו לא חלקו לא היה גובה עידית, משא"כ כשיבוא מלוה בשטר לגבות שהוא גובה בתורת חוב דאפילו מלוקח גובה א"כ אין גובה רק מהיכן שמוצא שיעבודו דהיינו מזיבורית וא"כ זכינו לדין דשניהם עומדין בספק דמלוה על פה גובה עידית ומלוה בשטר זיבורית ואתי שפיר.
<b>והשתא</b> מיושב קושית התוס' השניה, דיש לומר דלעולם אפילו אי כיורשים אפילו הכי מצי מסלק בזוזי ולא אמרינן בטלה מחלוקת אלא בכהאי גוונא שכתב התוס' אם אין שניהם עומדין בספק רק א' אז ודאי אדעתא דהכי חלקו שאם יפסיד יתבטל החלוקה, ומפרש הש"ס באופן זה רב אמר בטלה מחלוקת קסבר כיורשין הם וא"כ גם מלוה על פה גובה בתורת חוב מבעל הזיבורית א"כ אין בספק אלא א' משום הכי בטלה מחלוקת כדברי התוס', ושמואל סבירא ליה דכלקוחות הן א"כ מלוה על פה אינו גובה רק בתורת מזיק וגובה מבעל העידית וא"כ שניהם עומדים בספק משום הכי ויתר. והשתא אתי שפיר, דר' אליעזר מספקא ליה וכבר כתבו התוס' דהכא לא שייך המע"ה כיון דהא ספיקא דדינא יחלוקו ממילא אחר דמספקא לן אזי כשיבא מלוה על פה לגבות לא יוכל לגבות מבעל זיבורית רק חצי מספק אי כיורשין אי כלקוחות וכן מבעל העידית יגבה חצי נמצא שניהן עומדין בספק משום הכי לא בטלה מחלוקת ולא מהני הסברא דכיורשין רק לענין דצריך לשלם אבל יכול עכ"פ לסלקו בזוזי, ובשלמא רב דסבירא ליה ודאי יורשין הם וממילא אין עומד בספק רק אחד בעל הזיבורית משום הכי בטלה החלוקה לגמרי משא"כ ר' אליעזר כיון דמסופק אזי שניהם עומדין בספק לא באנו לבטל החלוקה רק מצד הסברא דיורשים משום הכי יכול לסלקו במעות ואתי שפיר.
<b>והנה</b> כל זה אי שיעבודא לאו דאורייתא דאז תלוי פלוגתת רב ושמואל בהא אי כיורשין אי כלקוחות, דאי כלקוחות אין מלוה על פה גובה רק בתורת מזיק וגובה מבעל העידית ועומדים שניהם בספק משום הכי ויתר, משא"כ אי שיעבודא דאורייתא דאז אפילו אי כלקוחות גובה מלוה על פה ג"כ בתורת חוב כדברי הים של שלמה א"כ אפילו אי כלקוחות גובה מבעל הזיבורית ואין עומד בספק רק הוא וראוי לומר בטלה מחלוקת. והשתא אתי שפיר, דרב ושמואל לשיטתייהו דסבירא ליה בסוף ב"ב (דף קע"ה:) שיעבודא לאו דאוריתא משום הכי פליגי דתלי האי דינא בהא אי כיורשין אי כלקוחות, והרמב"ם לשיטתיה (עיין ש"ך ר"ס ל"ט) דסבירא ליה להרמב"ם שיעבודא דאורייתא משום הכי אע"ג דפסק כלקוחות הוי אפילו הכי פסק דבטלה מחלוקת דאין עומד בספק רק א'.
<b>והנה</b> בחולין מתקיף לה אהאי דינא דמזיק מתנות כהונה פטור וסבירא ליה דחייב ולדידיה קשה מההוא דה' סלעים נהי דאחין כלקוחות יגבה מהן משום מזיק על כרחך סבירא ליה דמזיק שיעבודו פטור א"כ לדידיה נשאר קושית הים של שלמה איך משכחת הלכה רווחת בכמה משניות מלוה על פה גובה מן היורשין, ותירוצו ליכא, דהא מזיק שיעבודו פטור, על כרחך צריך לומר דסבירא ליה לרבא דאחין שחלקו כיורשין דמי משום דיש ברירה בתולה בדעת אחרים וא"כ רבא לשיטתיה דמוכח דסבירא ליה להלכתא בתולה בדעת אחרים יש ברירה א"כ דינא דלבלר אינו רק סתמא דהא הסופר כתבו לשמה דגבי דידיה הוה ליה תולה בדעת אחרים ואין פסול רק מצד הבעל והוה ליה סתמא ושמע מינה דסתמא פסול וא"כ מוכח מלבלר דסתמא פסול דאורייתא כמש"ל והקשה רבא שפיר.
<b>מיהו</b> זה רק לשיטת רב פפא דסבירא ליה שיעבודא לאו דאורייתא ע"ש בש"ך, משא"כ רבינא דסבירא ליה שיעבודא דאורייתא כך יש להוכיח בר"פ הניזוקין אין הוכחה מהך דמלוה על פה גובה מן היורשין שיהיה ברירה בתולה בדעת אחרים משום הכי בא להוכיח שיטתו דמשקי בי מטבחייא לאו הלכתא גמירי לה ומכח זה הוכיח רבא דסתמא פסול מדלא תני יתר על כן, ורב פפא דסבירא ליה משקי בי מדבחייא הלכתא גמירי לה לשיטתו אזיל דסבירא ליה שיעבודא לאו דאורייתא וא"כ בלאו הכי אזיל רבא לשיטתיה והוכיח שפיר דדינא דסתמא דאורייתא הוא נמצא רבינא ורב פפא אזלי לשיטתייהו ורבינא סיפר לרב פפא להוכיח שיטתו ורב פפא לשיטתיה לא מוכח כלל והבן.
<b>והשתא</b> נתרץ שני קושיות האחרונות בפסחים דזהו בעצמו הוקשה להו להתוס' לפי דברי הירושלמי דמיירי בבית הפרס למה קאמר ומאי מדבריהם מדר' חנינא הא גם מרבי עקיבא מוכח. לזה כתבו אך שמחליף נמצא בש"ס דידן ר' יוחנן לשיטתיה שכתבו התוס' בגיטין בסוגיא דהכותב טופסי גיטין דמוקי רבי יוחנן למתני' דטופסי גיטין כר' מאיר וא"כ אין התחלה כלל לקושית ליתני שם יתר מכן וא"כ לא צריך לאוקמי כאן בבית הפרס דהא שפיר יש לתרץ דבכהאי גוונא שייך שפיר לשון הוסיף והא דלא תני הכא יתר מכן היינו משום דאתיא כר' מאיר משום הכי קאמר ר"י דמדבריהם היינו מדר' חנינא ואין הקושיא רק לרבא דפליג אדר"י ואיהו לשיטתיה דמזיק מתנות כהונה חייב אז מוכח סתמא דפסול מלבלר א"כ אתי שפיר נמי דלא תני יתר מכן, וא"כ בלאו הכי שפיר תני הכא הוסיף, דתוס' כאן לא הקשו איך שייך הכא הוסיף רק לר"י דסבירא ליה כלקוחות ושיעבודא דאורייתא והבן.
<b>ועפ"ז</b> יפורש משנה דעדיות באופן זה, דבאמת רבי עצמו המסדר המשנה לא יכול כלל להוכיח דאשה כותבת גיטה, אלא דרבי אמר לנו אחרי שאתה רואה העדות של ר' חנינא סגן הכהנים כו' ועדותו בזקן אזי יכול אתה בעצמך ללמוד דין זה רק דאכתי יש איזה סתירה על ההוכחה לז"א ועל המחט כו', דהנה התוי"ט הקשה איך אנו לומדים דאשה כותבת גיטה משטר חוב דבגט שע"י הגט מתגרשה ובעינן שיהיה של בעל לא מהני דלא ידעה לאקנוי', משא"כ בשטר חוב שאינו רק לראיה בעלמא ואין צריך שיהיה גוף השטר של הלוה בשלמא למאן דאמר שיעבודא לאו דאורייתא וע"י השטר משתעבדים נכסים הוה ליה ג"כ שטר הקנאה ודמי לגט משא"כ למאן דאמר שיעבודא דאורייתא ר"ל דמן התורה אפילו מלוה על פה גובה ממשעבדי הוי השטר רק שטר ראיה ושעל ידו יש לו קול ע"ש בתוי"ט שרימז לכל זה בקצרה.
<b>והשתא</b> יבואר, העיד ר' חנינא כו' הוסיף כו' וא"כ תיקשי לך כיון דתנא הכא הוסיף אמאי לא תני בטופסי גיטין יתר מכן כקושיות התוס' ועל כרחך דהיינו טעמא משום דדין סתמא מוכח מלבלר ואימתי הוא מוכח היינו אם שיעבודא לאו דאורייתא כאשר ביארנו לשיטת רב פפא דאז על כרחך תולה בדעת אחרים יש ברירה ממילא דינא דלבלר אינו רק סתמא וא"כ כיון דאתה רואה דשיעבודא לאו דאורייתא ממילא אף הוא העיד על כפר כו' ולפי דרכך תוכל אתה ללמוד דבגט נמי דינא הכי כיון דאתה רואה שיעבודא לאו דאורייתא, אכן דילמא לעולם שיעבודא דאורייתא והא דתני הוסיף הוא כתירוץ התוס' בזבחים כדי שנדע דמיירי במתכת דמהא דתני שנטמא בטמא מת לא מוכח כקושית מהרש"א דהוה אמינא שנטמא במשקין לז"א ועל המחט כו' שהסכין והידים טהורות שאין טומאת ידים במקדש והסכין טהור לפי שעדיין לא גזרו על טומאת כלים דכך הוא שיטת רב יהודה עיין תוס' ד"ה ונימא שאין טומאת ידים וכלים א"כ מוכח דלא נגזר עדיין טומאת כלים א"כ בלאו הכי מוכח דמיירי במתכת מדתני בטמא מת אלא על כרחך צריך לומר דשיעבודא לאו דאורייתא ומוכח דאשה כותבת גיטה ודו"ק היטב כי הדברים עמוקים.
<b>ועתה</b> נשים פנינו לבאר המאמרים אחד אחד. ונקדים לישב פסוקי וישלח ויאמר יעקב כו' ה' האומר אלי כו', פירש"י בשני הבטחות אלו אני בא לפניך אך אפשר קטונתי ע"י החסדים שכבר נתקבלתי שכרי לכן בקשתי הצילני נא בלתי הבטחה וזכות בחסדך הגדול כי ירא אנכי אותו כו' ואתה אמרת כו' פירש"י הבטחה זו נאמר לאברהם דאלו ליעקב נאמר בלשון אחר ובמדרש היטיב בזכותך איטיב בזכות אבותיך. ויש לדקדק, א' מיד אחי מיד עשו כפל לשון. ב' כי ירא אנכי אותו, תיבת אותו מיותר הוה ליה למימר כי ירא אנכי פן יבא, ובפרט דלאו מעשו לחוד ירא דהא גם ת' איש היו עמו. ג' למה באמת לא הזכיר בתפלתו ההבטחה שנאמרה לו לעצמו ולמה הזכיר ההבטחה שנאמר לאברהם. ד' מאחר שבא בטענה שהקב"ה הבטיחו להיטיב לו למה הזכיר שהבטיחו בזכותו ובזכות אבותיו מה איכפת לן בזה אטו אם הבטיחו בלא שום זכות או בשביל זכות א' לבד לא יקיים. ה' קשה טובא הא כבר הזכיר הבטחת הש"י בתחלת תפלתו רק שאמר שקטונתי ונתבטלה ההבטחה, גם מה שכ' במדרש שאין הבטחה לצדיקים א"כ מה סיים ואתה אמרת.
<b>ליישב</b> זה נקדים, דהנה הגאון בפרשת דרכים נסתפק אם האבות וזרעם אותם שקיבלו עליהם לקיים כל התורה עד שלא ניתנה אם דינן כישראל ממש ויצאו מכלל בני נח אף להקל וממילא דלפ"ז שני אחים א' קיים כל התורה וא' לא קיים אין דין אחוה ביניהם כי זה דינו כישראל וכקטן שנולד ויצא לגמרי מן הכלל או דלמא חומרות בני נח נשאר עליהם, והעלה הוא ז"ל בדרושיו דשלש מחלוקות בדבר ותליא באשלי רברבי, חד אמר דדינן כישראל לגמרי אפילו להקל, וחד אמר דדינן ממש כבני נח ומה שקיימו התורה אינו בחיוב כלל רק כמי שאינו מצווה ועושה ואין נענשין בביטולה, וחד אמר דחומרת שניהם עליהם ונענשים על ביטול התורה כישראל המצווה ועושה אך במקום שיש קולא בישראל אינה בהם ומחוייבים להחמיר כבני נח וכישראל.
<b>והעלה,</b> דגם מדרשים חלוקים יש בכ"ז ופלוגתא דתנאי, וכתב, דלמאן דאמר ארץ ישראל מוחזקת היא והיינו כדאמרינן בבבא בתרא (בבא בתרא ק.) מדאמר לו הקב"ה לאברהם קום התהלך בארץ, והיינו שיקנה בחזקה ומכח דדין ישראל להם דהא פסק הרמב"ם דעובד כוכבים אינו קונה בחזקה, ואח"כ כתב דהאבות עצמן היו מסופקים בזה כדאמר במדרש (בראשית רבה צח, ד) אז חללת יצועי עלה אמר יעקב לראובן אני איני לא מקרבך ולא מרחקך עד שיבוא משה שכתוב בו ומשה עלה אל האלהים בא משה התחיל לקרבו, ופירש בזה דהרי חטא ראובן היה ששכב את בלהה פילגש אביו וקימ"ל פילגשים בלא קידושין והוי רק אנוסת אביו וא"כ לא חטא ראובן כלל דאין לבלהה לא דין אשת איש ולא אשת אב, אך אם נימא דבכלל בני נח הם וקימ"ל בבן נח בעולת בעל יש להם דהיינו לומר אפילו לא שכב לשם קידושין נעשית אשת איש א"כ חטא ראובן והיה יעקב מסופק אם דינן כישראל ולא חטא או כבני נח וחטא. א"כ בבוא משה שכתוב בו ומשה עלה כו' ואיתא (שבת פ"ח.) שמשה זכה לקבל התורה לפי שהוא תליתאי לאביו ואמו דהיינו אהרן מרים ומשה אע"ג דכמה תליתאי יש כאלו הני שאני שכולם נביאים והוא שלישי להם וגם היה תליתאי לשבטים דהיינו שבט לוי, ואמרינן עוד במדרש (יל"ש ח"א תתקנד) יחי ראובן ואל ימות ויהי מתיו מספר, היינו לפי שע"י חטאו היה ראוי שלא לימנות במנין השבטים לז"א משה שיהיה במנין, וא"כ משה שכתב בו שעלה אל האלהים מטעם דהוה תליתאי לשבטים א"כ על כרחך דנמנה ראובן במנין השבטים דאם לא כן אינו תליתאי והוכיח מזה דדינן כישראל ולא חטא לכן התחיל לקרבו, בפרשת דרכים גופיה לא כתב כן ע"ש רק אני כתבתי כך ע"פ ספרים אחרים ועפ"ז ביאר פסוקי לך לך ואנו הוספנו על דבריו בע"ה.
<b>אחר</b> הדברים האלה. פירש"י היה ירא שקיבל כל שכרו אמר לו שכרך הרבה מאד ואמר במדרש (בראשית רבה מד, ד) כד"א (תהילים לא, כ) מה רב טובך אשר צפנת ליראיך פעלת לחוסים בך נגד בני אדם. והוא תמוה למה בא ראיה זו. ויאמר מה תתן לי. יש לדקדק מה שייכות הזרע לכאן. ובמדרש (שם) הן לי לא נתת זרע אמר רב שמואל כו' המזל דוחקני ואומר לי אין את מוליד. ויש לדקדק איך דריש מכאן דאיירי במזל. ויאמר אני ה' אשר הוצאתיך מאור כשדים מה שייכות לכאן. ותו לתת לך את הארץ הטובה כו' משמע בשביל זאת הוציאו ומאי שייכות לכאן.
<b>ויפורש,</b> דאברהם היה סבור דדין בן נח עליו ואמרינן בבא קמא (בבא קמא ל"ח. ) עובד כוכבים המקיים התורה אינו נוטל שכר כמצווה ועושה שיש לו שכר הרבה אלא כמי שאינו מצווה ועושה ששכרו מועט, והטעם כתבו התוס' לפי שהמצווה ירא ודואג תמיד שלא יעבור, משא"כ שאינו מצווה אינו ירא ודואג לכן שכרו מועט. לכן היה ירא אברהם כיון שיש לו דין בן נח אין לו רק שכר מועט א"כ אפשר כבר קיבל שכרו, והראיה היה לאברהם לסברתו מדלא יוכל מזלו להשתנות שיוליד על כרחך דין בן נח לו דהא אמרינן (שבת קנ"ו.) אין מזל לישראל, והשיב לו הקב"ה שכרך הרבה מאד שיש לך דין ישראל, ולזה הביא המדרש כד"א מה רב טובך אשר צפנת ליראיך, פירוש פסוק זה ע"פ דברי המפרשים שכר מצוה בהאי עלמא ליכא לפי ששכר המצוה גדולה אין ביכולת כל עולם הזה לסובלו לכן צפון השכר לעולם הבא, ולפ"ז בבן נח ששכרו מועט יכולים ליתן לו שכרו בעולם הזה.
<b>ואמרינן</b> בגמרא (יבמות ס"א.) אתם קרוין אדם ואין העו"ג קרוין אדם, והקשה התוס' דאשכחן בכמה דוכתי שקרוין בני אדם ותירצו דבני אדם מיקרי ולא אדם. וזה אמר הפסוק, מה רב טובך, ר"ל שכר מצוה הוא כ"כ גדול, אשר צפנת, ר"ל שלרוב גדלו הוצרך להיות צפון לעולם הבא שאין ביכולת בעולם הזה לסובלו, אך זהו דוקא, ליראיך, ר"ל מי שהוא ירא וחרד דהיינו ישראל המצווה ועושה שירא ודואג, אבל לפעמים, פעלת לחוסים בך, שאתה נותן שכר בעולם הזה, דהיינו נגד בני אדם, ר"ל בני נח שקרוין בני אדם, וזה שייכות הפסוק לכאן דויכוח זה היה לאברהם עם הקב"ה אי דינו כבן נח או כישראל לזה חזר אברהם והביא ראיה מה תתן לי, ר"ל ודאי דבר מועט תתן לי, וראיה, הן לי לא נתת זרע, ומפרש המדרש המזל דוחקני ומדלא יוכל המזל להשתנות על כרחך דיני כבן נח, לזה השיבו באמת ושמתי זרעך כו' ויוצא אותו החוצה למעלה מהמזל ומוכח שדינו כישראל והאמין אברהם רק ויחשבה לו צדקה כי חשב בדעתו שבאמת דין בן נח עליו רק מצד צדקה וחסד הוציאו הש"י מהמזל, לזה השיבו הקב"ה הרי בלאו הכי מוכח דדינך כישראל דהא אני ה' אשר הוצאתיך מאור כשדים שמסר נפשו על קידוש השם וקימ"ל (סנהדרין ע"ד.) אין בן נח מצווה על קידוש השם ודעת כמה פוסקים דמי שאינו חייב למסור עצמו ומסר חייב בדיני שמים א"כ איך נעשה לך נס, ועוד, לתת לך את הארץ שארץ ישראל בתורת ירושה לישראל דמוחזקת לך מוכח שדינך כישראל.
<b>עוד</b> ביאר בפרשת דרכים מדרש לך לך (שם) עמך נדבות ביום חילך (תהילים קי, ג) אמר הקב"ה לאברהם עמך הייתי בשעה שנדבת לשמי לירד לכבשן האש והצלתיך, לך טל ילדותך, לפי שהיה אברהם אבינו מתפחד ואומר תאמר שיש בי עון שהייתי עו"ג כל השנים הללו אמר לו הקב"ה לך טל ילדותך מה טל זה פורח אף עונותיך פורחין ומה טל זה סימן ברכה לעולם אף אתה בזכותך ברכה לעולם כד"א ונברכו בך כו'. והדקדוקים רבו בדברי המדרש.
<b>ופירש</b> הפרשת דרכים חיבור והמשך הדברים, דאיתא במדרש (בראשית רבה סג, ב) כה אמר ה' אל בית יעקב אשר פדה את אברהם (ישעיה כט, כב) שיעקב פדה את אברהם ולא בשביל זכות עצמו ניצול, ובאמת דבר תימה הוא, וכי כלו כל זכיותיו של אברהם שעדיין כולנו אוכלין בזכותו, על כרחך המדרש סובר שהאבות דין בני נח להם וא"כ שלא כדין עשה במסירת נפשו ולא היה כדאי וראוי לנס ולא ניצול רק בזכות יעקב, משא"כ למאן דאמר שהאבות דינן כישראל ודאי ניצול אברהם רק בזכות עצמו ולזה היה גם כאן ויכוח אברהם עם הקב"ה כדלעיל ואמר הקב"ה עמך הייתי והצלתיך, ר"ל בזכות עצמך הצלתיך שדינך כישראל ובא להביא ראיה על זה מחמת לך טל כו' דאיתא בסנהדרין (סנהדרין ע"א:) בן נח שבירך את השם ונתגייר פטור הואיל ואישתני דיניה לענין עדה ועדים והתראה שצריך בישראל ולא בבן נח ואישתני קטלה שכל מיתת בן נח בחנק משא"כ ישראל בסקילה אבל היכא דלא אישתני הנך מילי חייב, וכתבו תוס' שם דדוקא בדיני אדם בעינן אישתני דיניה אבל בדיני שמים פטור בכל ענין, וא"כ בשלמא אם נאמר שדין האבות כישראל אף להקל וא"כ אישתני דינייהו לענין עדה ועדים והתראה ממילא אין לאברהם עון אשר חטא על העובדי כוכבים אשר עבד, משא"כ אי להחמיר דינן כבני נח אם כן לא אישתני דיניה והיה חייב על העו"ג שעבד, לז"א הקב"ה מה טל זה פורח כו' שמע מינה שדינך כישראל אך שמא תאמר לעולם דינו כבן נח ומה שויתר לו הקב"ה על העו"ג שעבד כל אותן השנים משום דבדיני שמים פטור אף דלא אישתני דיניה לזה הביא לו ראיה מה טל זה סימן ברכה לעולם כו' דאיתא (שבת קי"ט:) אין העולם מתקיים אלא בהבל פיהם של תינוקות של בית רבן אמר ליה רבא לאביי דידי ודידך מאי א"ל אינו דומה הבל שיש בו חטא להבל שאין בו חטא, ר"ל כי אדם אין צדיק בארץ שלא יחטא משא"כ תינוקות של בית רבן אינן בני עונשין, והקשה מהר"ש יפה א"כ למה דוקא בהבל תינוקות הא עד כ' שנה אין בית דין של מעלה מענישין, ותירץ דמ"מ כיון שחייב בדיני אדם דיו להציל את עצמו ולא להועיל אחרים בזכותו דבזה בעינן דוקא שיהא פטור אף בדיני אדם. ולז"א הקב"ה מה טל סימן ברכה אף בזכותך ברכה לעולם א"כ מדחזינן דזכותך מגין על אחרים על כרחך דפטור אתה אף מדיני אדם ועל כרחך דאישתני דינא א"כ מוכח דדינך כישראל ע"כ דברי הפרשת דרכים.
<b>ואמרינן</b> במסכת ברכות (ברכות ז:) מזמור לדוד בברחו מפני אבשלום בנו (תהילים ג, א) קינה לדוד מיבעי ליה, ומשני לפי שאמר לו הקב"ה הנני מקים עליך רעה מביתך היה סבור שמא עבד או ממזר וכיון דחזי דבנו הוא אמר סתם ברא מרחם על אבא. והקשה הגאון מוה' יונתן בספרו דאכתי מאי מזמור נהי דסתם ברא מרחם הא חזינן דלא מרחם. ותירץ דאיתא דמבעל בחירה קשה מאד לינצל שיתרחיש ניסא לפי שבידו הבחירה אל אשר יחפוץ יטנו משא"כ בעלי חיים. אכן דוקא בעל בחירה שמצד הטבע דהוא מצד הבחירה, משא"כ סתם ברא מרחם על אבא, א"כ מה שרדפו אינו מצד הבחירה רק מן השמים הוא א"כ סמי מכאן הבחירה ודינו כמו שאינו בעל בחירה, ולזה זמר דוד.
<b>ושאר</b> המפרשים הביאו ג"כ הקדמה זו דמה שהוא מחוץ לטבע אינו בגדר בעל בחירה והקשו ממ"ש האלשיך שראובן אמר השליכו אותו הבורה שהיו בו נחשים ועקרבים דהיה מסופק אם יוסף החייב נגד אחיו או להיפוך ובבור של נחשים אם הוא זכאי יתרחיש לו נס משא"כ כשיפול בידם שהם בעלי בחירה. והרי הם היו אחים וא"כ הוא חוץ מהטבע ודינן ג"כ כמי שאינן בעלי בחירה ואם כן מה הועיל ראובן. ותירצו, דנהי דהיו אחין מ"מ כיון דקי"ל (רות רבה ב, יד) אין אבות לבני נח רק בתר אם אזלינן ואחי יוסף אינם בני אמו של יוסף לכן אע"פ שהיו אחים מ"מ כיון דאין דין אחים להם הם שפיר בגדר בעלי בחירה. והנה אמרינן במסכת חולין (סנהדרין ס"ז:) ההיא אתתא דהוית מהדרא למשקל עפרא מתותי כרעיה דר' חנינא אמר לה שקולי לא מסתעייא מלתך אין עוד מלבדו כתיב ופריך והא"ר יוחנן למה נקרא שמן כשפים שמכחישין פמליא של מעלה ומשני שאני ר' חנינא דנפישי זכותיה. הרי דהיכא דנפישי זכותיה יכול להנצל אף מבעל בחירה.
<b>ובהצעות</b> אלו יבוארו פסוקי וישלח שהתחלנו בהם, דהנה עיקר מה שירא יעקב היינו כאומרו קטונתי מכל החסדים שנתקפחו זכיותיו מחמת החסדים שכבר עשה לו הש"י, וזהו דוקא אם דין בן נח להם כדברי הפרשת דרכים גבי אברהם דאז שכרו מועט, משא"כ אם דין ישראל להם ושכרו הרבה אין לו לירא שנתקפחו זכיותיו, נמצא יש לו מעלה ליעקב אם דינו כישראל. ואמנם יש ג"כ מעלה איפכא דאם דינו כבן נח אם כן יעקב ועשו דין אחוה להם ואינו דרך הטבע מה שרצה להורגו והוי דינו כמי שאינו בעל בחירה ובקל יתרחיש ניסא משא"כ אם דינו כישראל א"כ יעקב ועשו אין להם דין אחוה והוי בעל בחירה ולא יתרחיש ניסא בקל דצריך דוקא נפישי זכותיה. נמצא בכל צד יש מעלה וחסרון. לפ"ז יש ליעקב ממה נפשך שינצל אם כישראל וליכא אחוה והוי בעל בחירה וצריך נפישיה זכותיה הרי כיון דישראל הוא נפישיה זכותיה דליכא למיחש שנתקפחו דהא שכרו הרבה. ואם דין בני נח להם ולא נפישי זכותיה הרי כיון דבן נח הוא יש אחוה ואינו בעל בחירה ולא צריך נפישי זכותיה.
<b>אכן</b> ממה נפשך זה הוא רק נגד עשו עצמו משא"כ נגד ת' איש שעמו ליכא ממה נפשך, דבשלמא אם דין ישראל לו ונפישי זכותיה יתרחיש ליה ניסא גם מהם, משא"כ אם דינו כבן נח נהי דמעשו ינצל דאינו בעל בחירה מצד האחוה מ"מ הת' איש אינם אחיו. אמנם המתנות כהונה הביא בשם התנחומא דיעקב לא היה ירא כלל מן הת' איש כי היה גבור ואנשים גבורים היו עמו והיה יכול לינצל מהם בדרך הטבע רק היה מתירא מעשו לפי שלא היה יכול להורגו פן יקללנו אביו עבורו ונגדו היה צריך לנס כיון שא"א לו להלחם עמו א"כ יעקב בא בטענה דנגד עשו יש ממה נפשך כנ"ל ונגד הת' איש ינצל בטבע. ועוד טענה שניה נגד הת' איש, דיש ראיה שדין האבות כישראל ואז גם נגד הת' איש ראוי ליעשות נס דנפישי זכותיה והראיה הוא מדשינה הקב"ה מזלו של אברהם על כרחך דדינו כישראל ואין מזל לישראל. ועוד ראיה, מדהבטיח הקב"ה ליעקב שיטיבו בזכות אבותיו אברהם ויצחק א"כ מדאהני זכותיה דאברהם ליעקב שמע מינה דאברהם פטור אף מדיני אדם מדאישתני דינא ומוכח שדינו כישראל וכנ"ל בדברי הפרשת דרכים.
<b>וכל</b> אלו הדברים מפורשים באר היטב בדברי יעקב. ה' האומר אלי כו' בשתי הבטחות אלו כו', ר"ל דבאמת יש לי על מה להשען רק החשש הוא קטונתי מכל החסדים כו' וכיון שכן הצילני ממה נפשך הן מיד אחי הן מיד עשו בין אם דיני כבן נח ויש אחוה ובין אם דיני כישראל ואין אחוה וכמ"ש דיש ממה נפשך וכי תימא נגד הת' איש ליכא ממה נפשך ותינח אם דיני כישראל וכנ"ל, לז"א ב' תירוצים, חדא, כי ירא אנכי אותו, 'אותו' דייקא, שבאמת איני ירא רק מעשו לבד כדברי התנחומא. ותו ואתה אמרת היטב איטיב בזכות אבותיך א"כ מוכח שדיני כישראל ועוד ושמתי זרעך כו' הבטחה זו נאמר לאברהם ובאמת מזלו היה שלא יוליד ושינוי המזל מוכח שדינו כישראל ומש"ה הביא הבטחות לאברהם ולא הבטחת עצמו דממנו לא מוכח כלום שלא היה שינוי מזל רק מאברהם מוכח. והבן היטב ותראה שנתישבו כל הדקדוקים.
<b>ועפ"ז</b> יפורש המאמר בזכות שאמר יוסף אנכי אכלכל אתכם עושין פסח שני. ונקדים לבאר פסוקי ויחי ויראו אחי יוסף כי מת אביהם ויאמרו לו ישטמנו יוסף והשב ישיב לנו את כל הרעה אשר גמלנו אותו ויצוו אל יוסף כו' כי רעה גמלוך כו' ואתם חשבתם עלי רעה אלהים חשבה לטובה כו'. יש לדקדק מה תלוי היראה במיתת אביהן וכי הוחזק יוסף ככה בעיניהם דמה ששתק עד השתא היה רק מחמת אביו ושיהיה השנאה כבושה בלבו. ב' יש לדקדק אשר גמלנו אותו הוה ליה למימר אשר עשינו לו וכן כי רעה גמלוך הוה ליה למימר עשו לך דלשון דגמלוך משמע תשלום גמול. ג' אתם חשבתם עלי רעה לא היה לו להזכיר כלל בתוך דברי הריצוי והתנחומין את סרחונם שהיה להם עכ"פ מחשבה רעה. ותו מאי אנכי אכלכל אתכם אין לו ענין לכאן.
<b>ונקדים</b> מאמרים תמוהים. מאמר א' הובא בכתנות אור פ' וישב הילד איננו ואני אנה אני בא מחטא של בלהה מיד וישב ראובן לשקו ולתעניתו, והוא תמוה. מאמר ב' ברבה (בראשית רבה פד, יב) וישב ואביו שמר את הדבר ר' לוי אמר ראה יעקב אבינו ע"ה ברוח הקודש הדברים ממשמשין ובאין שימלוך יוסף אמר אם נתבקרה פנקסי מה אני יכול לעשות. והוא תמוה.
<b>והכל</b> יבואר עם האמור, דראובן היה מסופק אם יוסף הוא הזכאי נגד אחיו, או הוא החייב על הוצאת דבה, ולכן צוה להשליכו לבור שאם הוא זכאי יעשה לו נס. והנה הפרשת דרכים כתב דמחלוקת יוסף עם השבטים היה אם דינן כבני נח ומה שמקיימין התורה אינו בחיוב או דינן כישראל ונענשין על כל המצות, והיינו דאיתא במדרש (בראשית רבה פד, ז) שהוציא דבה לומר תולין הן עיניהם בבנות הארץ שנשאו נשים נכריות, ויוסף סבור שדינן כישראל ואינן רשאין לעבור אפילו על מה שלא נצטוו בני נח והם סברו שלא יצאו מכלל בני נח. וכבר נתבאר דחטא ראובן בבלהה תלוי ג"כ בזה אי דינן כישראל לא חטא משא"כ אם דינן כבני נח חטא, וז"ש ראובן הילד אינו דלא איתעביד ליה ניסא שמע מינה שיוסף החייב לפי שדינן כבני נח אם כן אנה אני בא מחטא של בלהה לכן שב לשקו.
<b>ועתה</b> יבואר המאמר הב'. דהנה מבואר במפרשים למאן דאמר אין מיתה בלא חטא לא מת יעקב אלא על שנשא ב' אחיות ועל שאיחר נדרו דלא מצינו לו דברים אחרים, ואיתא במדרש רבה (בראשית רבה פא, א) כל המאחר נדרו פנקסו מתבקרת שכן מצינו ביעקב שאיחר נדרו ונתבקרה פנקסו שנאמר קום עלה בית אל כו'. והנה המזרחי הקשה איך באמת נשא יעקב ב' אחיות, ותירץ הפרשת דרכים דקי"ל אין אבות לבן נח ורחל ולאה לאו מן אם אחת היו, משא"כ אם דינן כישראל חטא. וגם איחור הנדר תלוי בזה, דאיתא בירושלמי נזיר פרק ט' ה"א אין העו"ג בבל יחל א"כ חטא של איחור הנדר הוא גם כן דוקא אם דינן כישראל, וז"ש המדרש ראה יעקב הדברים ממשמשין ובאין שימלוך יוסף אם כן מוכח דיוסף הוא הזכאי שדינן כישראל א"כ אם נתבקרה פנקסו כו', ואיתא פלוגתא במס' תענית (תענית ה:) חד אמר דיעקב מת וחד אמר דלא מת ותליא בזה דאם דינן כבני נח ואין בידו חטא כלל לא מת יעקב, ואידך סבירא ליה דדינן כישראל וחטא, ויש לכוון זה בפסוק שאמר יעקב ליוסף אמותה הפעם אחרי ראותי פניך כי עודך חי וכמה נסים נעשו לך וא"כ הדין עמך דדיננו כישראל א"כ אהיה מוכרח למות.
<b>ובזה</b> נתיישב המדרש משפטים שהבאתי תחלת הדרוש ע"ש הדקדוקים, ולהנ"ל נסתפק המדרש אם יעקב בכלל עשו שדינו כבן נח ובכלל בן נח הוא ויש אחוה ביניהם. ועתה דכתיב תולדת חסר עבור שגרם אדם הראשון מיתה אם כן ממה נפשך אם יעקב לא מת א"כ קשה למה כתיב תולדת חסר לומר שגרם מיתה לתולדותיו על כרחך דלא קאי על יעקב דהוא לא מת, וא"כ ראינו שאינו בכלל תולדות הזה, ואי יעקב מת א"כ בלאו הכי מוכח שדין ישראל להם.
<b>וזהו</b> כוונת הפסוקים, ויראו אחי יוסף כי מת אביהם א"כ מוכח דדין ישראל להם ואז הדין עם יוסף לכן יראו לו ישטמנו וישיב הרעה אשר גמלנו אותו דלדעתנו עשינו לו גמול דהיינו תשלום על הדבר אבל עתה נתברר שהדין עמו ויצוו אל יוסף כו' שינו מפני השלום אנא שא נא כו' כי רעה גמלוך באמת גמול היה דדין בן נח להם, וזהו עבדי אלהי אביך, דידוע ישראל נקראו בנים ובני נח עבדים, ודברים אלו דוקא יעקב עצמו היה יכול לאומרם דאולי יודע האמת בעצמו שאיזה חטא אחר היה שלא ידעו הם, וינחם יוסף הלא אתם חשבתם רעה וידוע בבן נח מחשבה רעה כמעשה משא"כ בישראל, וז"ש להם יוסף הלא לא היה מכם רק מחשבה רעה וא"כ ממה נפשך אין לי עליכם כלום דאי כבני נח אנו א"כ אני החייב ואתם זכאים ואי כישראל אנו אין לכם עון על המחשבה.
<b>אכן,</b> אע"ג דאין עונש עליהם בממה נפשך מ"מ יש נפקא מינה לענין הצדקה שהיה מכלכלם, ואי נימא דדינן כבני נח אסור לכלכלם ע"פ דברי טורנסרופס הרשע כידוע ומפורסם הקדמה זו דדוקא לישראל יש המשל מהבן משא"כ בני נח דהם עבדים, לז"א להם יוסף ועתה אל תיראו, לא מיבעיא מן העונש פטורים אתם בממה נפשך אלא אפילו אנכי אכלכל אתכם כי אני מחזיק בסברתי דדין ישראל לנו ולא כאשר רציתם לומר דדין בני נח לנו ולכן אכלכל אתכם. והנה התוס' הקשו ביבמות למאן דאמר קברי עו"ג אינם מטמאין אפילו במגע ומשא אם כן למה ציין ר' בנאה קברי האבות ע"ש, וקושיה זו קשה ג"כ באנשים אלו דאמרינן נושאי ארונו של יוסף היו הלא קברי בני נח אינם מטמאין, אכן אי דינן כישראל אתי שפיר ומשום הכי הוצרכו לעשות פסח שני, וז"ש המדרש שהתחלנו בו בזכות שאמר יוסף אנכי אכלכל אתכם דהיינו שהחזיק בסברתו דדין ישראל להם לכן בזכותו עושין פסח שני.
<b>ועתה</b> נבאר פסוקי שמואל וזאת תורת אדם, עי' הדקדוקים בתחלת הדרוש. ונקדים פסוקי שמות שאמר משה רבינו ע"ה אל הש"י למה הרעות לעם הזה למה זה שלחתני ומאז באתי כו' עתה תראה כו'. יש לדקדק שני פעמים 'למה' בשאלת משה רבינו ע"ה, ובמדרש למה הרעות לעם הזה אם תאמר מה איכפת לי אם כן למה זה שלחתני, ולשון א"כ הוא תמוה מאד כמובן. עוד יש לדקדק בתשובת הש"י עתה תראה כו' אטו משה היה מסופק ח"ו בזה הלא לא היה קובל רק על של עתה.
<b>ויבואר,</b> דיש במפרשים שני טעמים על מה עשה ה' ככה ושלח לפרעה בכמה התראות ובתוך כך הרע להם למה לא הוציאם ברגע אחד. טעם א' כי הקב"ה הבטיח לאברהם שיוציא ישראל ממצרים והתנה תנאי בדבר שיעשו תשובה, והרמז, ודור רביעי ישובו, ולכן מה' היתה נסיבה להכביד העבודה להכניע לבבם כדי שיוסיפו בתשובה כי בלאו הכי אי אפשר לגאלם. טעם ב' איתא בשוחר טוב הובא בילקוט כי היו צריכים שישחררם פרעה כי לעבד נמכר יוסף וכל אחיו אמרו לו הננו לך לעבדים ונקנו כולם עבדים למצרים ופן יהיה טענה להעו"ג המשעבדים בישראל לומר שכבר נמכרו לעבדים לזה מהצורך שלא יוציאם הקב"ה רק באופן להכריח פרעה לגרשם ולשלחם מרצונו וזהו שחרורם.
<b>והנה</b> על הטעם הא' יש להשיב דמבואר בש"ס ופוסקים דכל תנאי ילפינן מתנאי בני גד ובני ראובן דבעינן שהמעשה אפשר לקיימו ע"י שליח ובלאו הכי התנאי בטל ומעשה קיים, ובזוהר הקדוש כת' הטעם למה אני ולא מלאך ולא שליח כי מחמת שמצרים מלאה גלולים וכשפים המכחישים פמליא של מעלה לכן לא היה באפשרי כלל שיהיה יציאת מצרים ע"י מלאך ושליח, א"כ אין התנאי צריך כלל להתקיים כיון דהמעשה אי אפשר לקיים ע"י שליח ונסתר טעם הראשון, אכן קי"ל דבעובדי כוכבים אין צריך כל דיני תנאי כי הלכה שנתחדשה אחר מתן תורה אינה בבני נח, א"כ טעם א' שייך שפיר אם דין בני נח להם דאז צריך התנאי להתקיים, ועל טעם הב' יש להשיב הא באמת לא היה שחרור דהרי לא אמר פרעה רק קומו צאו ולכו ואין זה שחרור.
<b>אכן</b> בקידושין (קידושין ט"ז.) פריך הש"ס למ"ל בעבד עברי שחרור לימא ליה באפי תרי זיל ומשני זאת אומרת עבד עברי גופו קנוי משום הכי צריך שחרור, והנה קימ"ל (גיטין ל"ח.) עובד כוכבים אינו קונה ישראל רק למעשי ידיו ולא לגופו, א"כ אם דינן כישראל אתי שפיר דמהני זיל משא"כ אי דינן כבני נח נסתר טעם שני, נמצא טעם ראשון דוקא אי דינן כבני נח משא"כ טעם שני דוקא אי דינן כישראל. וזה יהיה כוונת המאמר של נזר הקודש שבתחלת הדרוש שעל שיעבוד ישראל ימצאו מענה שהיה להם דין בני נח וא"כ לא היה להם שיחרור מפרעה דבבני נח לא מהני זיל, אכן דאם דינם כבני נח א"כ היה יוסף החייב נגד השבטים ולא היה עון אשר חטאו במכירתו ולכן יענשו על הרוגי מלכות שדנו עבור מכירת יוסף כנודע ויענשו בממה נפשך.
<b>והנה</b> כבר הזכרנו דמה שנעשה משה השליח ליצאת מצרים ולקבלת התורה משום שהוא תליתאי לשבטים, וביארנו דזה דוקא אם לא חטא ראובן משום דדין ישראל להם ואין איסור אלא בבעילה לשם קידושין ובלהה היתה פילגש בלא קידושין לכן נמנה ראובן במנין השבטים שפיר הוי משה תליתאי, משא"כ אם חטא ראובן משום דדינן כבני נח ואז אינו נמנה במנין השבטים א"כ אין משה תליתאי ואינו ראוי להיות שליח. וממילא יתבארו הפסוקים, דהרי משה רבינו ע"ה סירב בסנה והקב"ה הכריחו שילך, ולכן עתה כראות משה שע"י שליחותו הכביד העבודה והיה סבור הטעם הראשון מחמת תנאי התשובה וטעם זה לא שייך רק אם דין בני נח להם לזה הקשה ממה נפשך או למה הרעות או למה שלחתני דייקא, דאם דין בן נח איני תליתאי, ואם דין ישראל למה הרעות, וז"ש המדרש א"כ דהרעות למה זה שלחתני, כיון דדין בני נח להם איני תליתאי וזהו דאיכפת לי למה הכרחתני לילך, והשיבו הקב"ה לא כמו שאתה סבור הטעם הראשון אלא ב' כי ביד חזקה ישלחם שצריכים לשילוחו וטעם זה הוא אם דינן כישראל וא"כ אתה תליתאי.
<b>ועתה</b> יבוארו דברי דוד המלך ע"ה על פי דאיתא במדרש אמר דוד עד מתי אתם אומרים מפסול מואב אני הלא גם אתם מפסול שתי אחיות באתם. והקשה הפרשת דרכים מה זו תשובה הא בדידיה הא והא איתא. ותירץ דיעקב שנשא ב' אחיות על כרחך על פי הדיבור נשאם והמבחן שידעו באי העולם שעל פי הדיבור עשה הוא ממה שיצאו ממנו זרע צדיקים דאמרינן (קידושין ע.) כל הנושא אשה שאינה הוגנת לו הויין ליה בנים שאינם מהוגנים, לזה השיב להם דוד המלך ע"ה דהוכחה זו עצמה שייכא בי מדיצאו מבועז זרע צדיקים שמע מינה דעמוני ולא עמונית, נמצא היה ראיה לדוד שאין בו פסול מדנשא יעקב ב' אחיות.
<b>אכן</b> הפרשת דרכים כ' דאי האבות דינן כישראל יש לומר דבלאו הכי לא חטא יעקב במה שנשא ב' אחיות משום דגר שנתגייר כקטן שנולד דמי ואין דין אחוה לרחל ולאה, משא"כ אם דינן כבני נח אין גירותן חשוב גירות דהא גם אחר שנתגיירו הם בני נח ויש להם אחוה, נמצא אם היה לאבות דין בני נח שפיר יש ראיה לדוד שכשר הוא, משא"כ אם היה לאבות דין ישראל דאז בלאו הכי שפיר נשא ב' אחיות אין ראיה לדוד. והמבחן שנדע אם היה להם דין ישראל או לא נראה לי הוכחה לזה, דהנה כבר ביארנו שמיתת יעקב היה עבור שאיחר נדרו, והקשה המזרחי הא לא חטא כלל באיחור הנדר דהא תנאי הטיל בנדרו באמרו ושבתי בשלום אל בית אבי כו' והרי עדיין לא שב שהיה עדיין בדרך ומיד כשבא קיים נדרו וקודם קיום התנאי לא היה מחויב לקיים הנדר.
<b>ונראה</b> לישב דאיתא בש"ס (יומא י"ט.) הני כהני שלוחי דרחמנא נינהו דאי סלקא דעתך שלוחי דידן הא איהו גופיה לא מצי למיעבד ואיך מצי משוי שליח, והנה הפוסקים כתבו דאע"ג דזכין לאדם שלא בפניו לפי שהתורה עשאו שליח היינו דוקא היכא דבר שליחות הוא אזי אע"פ שהוא לא שלחו התורה עשאו שליח, אבל היכא דלאו בר שליחות הוא כלל לא עשאו התורה שליח. לפ"ז בן נח שנדר להביא קרבן צריך להקריבו בעצמו דאין שליחות לעובדי כוכבים וליכא שלוחי דרחמנא, ולפ"ז אם נימא דהאבות דין בני נח להם ממילא א"א לקיים המעשה ע"י שליח והתנאי בטל והיה מחוייב יעקב לקיים הנדר אע"פ שלא נתקיים התנאי וזה דוקא אם דין בני נח להם, משא"כ אם דין ישראל להם אין ליעקב עון אשר חטא באיחור הנדר כקושית המזרחי א"כ מדחזינן דמת יעקב מחמת איחור הנדר שמע מינה שדין בן נח להם א"כ שפיר יש ראיה לדוד המלך ע"ה, אכן בהא גופא איכא פלוגתא אי מת יעקב א"כ למאן דאמר דלא מת יעקב אין ראיה לדוד. אכן יש מבחן וראיה שמת, דאיתא בזוהר הקדוש שדוד היה מזלו להיות נפל וביקש הקב"ה מיעקב שיתן לו במתנה משנותיו וזהו כמאן דאמר דיעקב מת דאם לא כן מה נתן לו משנותיו הא חי לעולם ואם כן כיון דמוכח דמת יעקב שפיר יש ראיה לדוד, והנה ארז"ל אתם קרוין אדם ולא העכו"ם הקשו התוס' מכמה מקומות ואומר ר"ת דיש לחלק בין אדם להאדם דהאדם משמע בן נח.
<b>וז"ש</b> דוד המלך ע"ה באמת לכאורה מי אני ומי ביתי כי הבאתני עד הלום דהיינו מלכות כקושית דואג שאינו ראוי למלוכה מחמת פסול מואב אכן רואה אני ותקטן עוד זאת בעיניך חסד הזה קטן נגד מה שעשית לי דהיינו ותדבר גם אל בית עבדך למרחוק כי זה שנים רבות שאמרת בשבילי ליעקב ובקשתו ליתן לי משנותיו משם מוכח וזאת תורת האדם, 'האדם' דייקא, דמוכח שהיה לו דין בן נח מדחזינן שמת א"כ שפיר יש לי ראיה שהגון וכשר אני והבן היטב.
<b>עפ"ז</b> יבואר הילקוט בשלח. ונקדים פסוקי בהעלותך. ותדבר מרים ואהרן במשה כו' אשר לקח, פירש"י שפירש ממנה דאי על הלקיחה שנשא נכרית לא יומשכו הפסוקים כמובן, וא"כ יש לדקדק מאי אשר לקח, ואפילו אי נימא דדברו על שנשאה אפילו הכי אין מדוקדק תיבות אשר לקח דמשמע דליכא קפידא רק על הלקיחה לבד הרי ג"כ אין ראוי לקיימה כלל ולמה דייק אשר לקח. עוד יש לדקדק על תלונותם הרק אך במשה כו' ותשובת הש"י אם יהיה נביאתם כו' אין מובן לויכוח זה ורש"י ז"ל נדחק לישב. עוד יש לדקדק אשר נואלנו פירש"י אולת מאי שיאטיה דאולת הכא ולמה קרא לחטא זה אולת לא הוה ליה למימר רק אשר חטאנו. ובמדרש הביאו רש"י ז"ל בעבדי משה לא נאמר אלא בעבדי במשה במשה אע"פ שאינו עבדי בעבדי אע"פ שאינו משה. והוא תמוה, בשלמא בעבדי אע"פ שאינו משה שפיר אבל במשה אע"פ שאינו עבדי מאי רבותא הוי במשה אי לא הוי עבד ה'.
<b>והנראה,</b> דהנה במשה שנשא בת יתרו דהיינו שגיירה אי נימא דיצאו לגמרי מכלל בני נח מהני שפיר הגירות וכמש"ל בשם הפרשת דרכים, אבל אם דינן כבני נח לא שמה גיורת ואין רשאי לנושאה, אכן דממה נפשך אי דינן כבני נח אין מצוה כלל שלא לישא נכרית ואי כישראל הוי גיורת. אך אי נימא דחומרי שניהם היה עליהם של ישראל ושל בני נח לא היה רשאי ליקח דמחמת חומרת ישראל אסורה משום נכרית ומחמת חומרת בן נח לא שמה גיורת, הן אמת דעכשיו אחר מתן תורה נתגיירה גם היא ורשאי לקיימה, רק על הלקיחה קשה דהוי איסור. אך דלכאורה יש ראיה דאין חומרת בני נח כלל עליהם מדקיבל משה התורה לפי שהוא תליתאי לשבטים שמע מינה שראובן בכלל השבטים שלא חטא בבלהה מוכח דאין עליהם חומרת בני נח וא"כ כדין לקחה משה, אכן יש לומר לעולם דיש חומרת בני נח עליהם והוא שקיבל התורה הוא מטעם ב' שהוא שלישי לאביו ששלשתן נביאים והוא תלתאי להם וכמו שהבאתי לעיל וא"כ שלא כדין עשה משה בשעת הלקיחה. וזהו שדברו על האשה אשר 'לקח' דייקא, שבשעת הלקיחה היה איסור ובאו בטענה הרק אך במשה דיבר, ר"ל בשלמא אלו לא דיבר רק עם משה ולא היה הטעם משום תלתאי לאביו על כרחך משום תלתאי לשבטים אז שפיר היה לו ראיה דאין חומרת בני נח עליהם, משא"כ הלא גם בנו דיבר ויש לומר שפיר טעם השני ולעולם חומרת בני נח יש להם.
<b>אמנם</b> יש מבחן אחר דיצאו מכלל בני נח דאיתא פלוגתא במדרש (תנחומא תשא לב, א) חד אמר משה לא היה מדבר עם הקב"ה בכל עת שרצה ורבנן פליגי. ואיתא למה זכה לזה, לפי שקודם לידתו מסרה אמו את נפשה על ישראל כמ"ש ותחיין את הילדים. וידוע דבן נח אינו מצווה על קידוש השם ודעת הרבה פוסקים דמי שדינו לעבור ולא יהרג ונהרג ולא עבר נענש ומתחייב בנפשו, א"כ מדחזינן הבדל בין נבואת משה לאהרן ומרים עבור המסירת נפש של אמו על כרחך דדין ישראל להם לגמרי וכמ"ש המזרחי לענין קידוש השם דלא שייך בזה למימר לחומרא ימסור נפשו דהוא איסור ע"ש גבי ותקח צפורה צור. וזהו שהשיב הש"י להם, נהי דסתרתם הראיה מקבלת התורה מ"מ היה לכם להבין דדין ישראל להם דהא אם יהיה נביאכם כו' לא כן עבדי משה כו' א"כ כדין נשאה ומה דברתם במשה.
<b>והנה</b> אמרינן בש"ס תרי קולי דסתרי אהדדי הוי חוטא, תרי חומרי דסתרי אהדדי הוי כסילות ולא חטא, אע"ג דנמשך מזה ג"כ קולא לענין ב' קדירות מ"מ כיון דבא ע"י חומרא אין ראוי לקרותו חוטא. והנה אהרן ומרים לרוב צדקתם שדקדקו לבל יכשלו בנידנוד איסור הוי סבירא ליה דצריכין לעשות חומרי ישראל וחומרי בן נח, ומכח סברתם זו באו לדבר במשה, וזהו שאמרו אל נא תשת עלינו חטאת, ר"ל אל תחשוב לנו לחטא, אשר נואלנו ואשר חטאנו, ר"ל לחטא הבא ע"י אולת דהיינו מחמת תרי חומרי דסתרי אין ראוי לחשוב זה לחטא. והנה המדרש הוקשה לו על פי' זה למה הוצרך הש"י להביא ראיה דדין ישראל להם הרי מאחר שאין תופסין תרי חומרי דסתרי ממילא שפיר נסבה משה דבין אי כישראל לגמרי בין אי כבן נח לגמרי שפיר נסבה וכנ"ל, לכן פי' המדרש דבאמת כך אמר הקב"ה, במשה אע"פ שאינו עבדי שאינו מדבר בכל עת שרוצה דאז יש מקום לומר שדינו כבן נח ג"כ לא חטא ולא בא הקב"ה כלל לסתור דבריהם.
<b>העולה</b> לנו, דמדהוה ליה למימר משה וכתבי במשה הוכיח המדרש דיש להם דין בני נח. והנה הביא הפרשת דרכים דבעת קריעת ים סוף טען שר של מצרים הללו עובדי עבודה זרה והללו עובדי עבודה זרה השיבו הקב"ה שוטה אתה דן על השוגג כמזיד ועל האונס כרצון, ופי' הפרשת דרכים משום דישראל פטור על השוגג ובן נח חייב דאין צריך התראה ובאונס הוי איפכא בן נח פטור וישראל חייב דהיה ליה למסור נפשו, והשר של מצרים רצה להטיל עליהם תרי חומרי והש"י השיבו דאין עושין תרי חומרי וממה נפשך הן פטורין. וממילא מבואר הילקוט דהקשה אם במשה האמינו בה' לא כל שכן והיינו כאשר ביארתי בדרוש לשבת שירה בשם הכתנות אור משום דעל כרחך כוונת הפסוק שהאמינו במה שהבטיחם הקב"ה ובמה שהבטיחם משה דאם לא כן אין שייכות ההאמנה ע"ש, אך לכאורה יש לפרש דלא קאי על ההבטחות רק דהכי פירושו משום דאיתא שחשדוהו באשת איש ופירשו המפרשים שחשדוהו שאינו מדבר עם הקב"ה בעצמו והיינו שסברו שדין בני נח היה לאבות וא"כ שלא כדין עשתה אמו שמסרה נפשה על קדוש השם ועתה שראו קריעת ים סוף מוכח שדין ישראל להם מדנפטרו על השוגג לזה האמינו במשה וא"כ לא קשה הקל וחומר. אלא דלפ"ז דנימא דדין ישראל להם קשה קושיית המדרש הנ"ל למה נאמר בעבדי במשה הוה ליה למימר בעבדי משה וזה ומה תלמוד לומר במשה והקשה המדרש בדרך ממה נפשך ואתי שפיר.
<b>ובזה</b> יבוארו הפסוקים שאמרו אנחנו טמאים כו'. דהנה ביבמות פריך הש"ס בהא דאמר אין עכו"ם קרוין אדם והא כ' במדין נפש אדם ומשני הואיל וכתיב נפש בהמה ע"ש ברש"י דשייך לקרותן נפש אדם נגד נפש בהמה אבל אדם סתמא לא איקרי. לזה אמרו אנחנו טמאים לנפש 'אדם' דייקא, שדינן כבני נח א"כ למה נגרע. וז"ש המאמר אין שואלין אלא לבעל המעשה, והיינו דהוקשה לו קושית רש"י למה שאל לשניהם למשה ואהרן והיינו לפי שהם היו מחולקים בזה בענין אשה הכושית כו' והתשובה שהשיב הקב"ה לא ידעו הכל שלא היה שם רק שלשתן והשיב להם משה המבחן שאמר הקב"ה, וזהו עמדו ואשמעה כתלמיד המובטח וזהו הכוונה אשרי ילוד אשה שכך מובטח ילוד 'אשה' דייקא, שאמו גרמה לו זאת, ומוכח מזה דדינן כישראל משום הכי אין אתם רשאין לעשות הפסח.
<b>ועתה</b> נבאר המאמר שחרדים היו. ולתרץ תחלה קושית המזרחי על הראב"ד מהו לבלתי הקריב הא הם לא רצו להקריב עתה רק שאלו על העבר. דהנה הקשה עוד המזרחי למה לא שחטו מיד פסח אחר אחר הזאה וטבילה, או למה לא צוה להם משה להיות נימנין אחר הזאה על פסח אחר. ויש לישב דאיתא בפסחים (פסחים פ"ח:) אין נימנין על שני פסחים כאחד שמאיזה שירצה יאכל אח"כ משום דאין ברירה וא"כ כיון שהם היו עדיין מסופקין אולי יעלה להם הפסח הראשון לכן לא יכלו למנות על פסח אחר. אכן בההיא דאין נמנין על ב' פסחים הוי תולה בדעת עצמו שמאיזה שירצה יאכל, משא"כ כאן שהיו צריכין לתשובת הקב"ה על פסח הראשון והוי תולה בדעת אחרים כמו הרי זה גיטך אם מתי דהוי תולה בדעת אחרים לפי שתלוי בהקב"ה ותליא בפלוגתא שהבאתי לעיל דלמאן דאמר בתולה בדעת אחרים יש ברירה נשאר קושית המזרחי. והמבחן לדין זה הוא בכורים דמדחזינן דמביאין בכורים מוכח דאחין שחלקו כיורשים משום דיש ברירה באחין דהוי תולה בדעת אחרים כמ"ש הפני יהושע.
<b>אכן</b> יש עוד תירוץ על בכורים דכיון דבימי יהושע חל חובת בכורים על גוף הקרקע דאז שלקחו כל א' חלקו והיה להם קנין הגוף משום הכי אי אפשר שיפקע אותו החיוב אם לא במכירה גמורה ולא בירושה אע"ג דכלקוחות הן, וא"כ יש לומר לעולם תולה בדעת אחרים אין ברירה. אך זהו דווקא אם היה לאבות דין בני נח משא"כ אי הוי כישראל דאז קנה אברהם ארץ ישראל בחזקה ולדידיה ארץ ישראל מוחזקת דירושה היא מאבותיהם, והקשה פרשת דרכים בשם המפרשים דלדידיה למה נתקוטט אברהם עם לוט על הגזל הא באמת כבר זכה אברהם.
<b>ותירץ</b> דלא היה לאברהם בארץ ישראל רק קנין הגוף אבל הפירות לא זכה כל זמן שהכנעני אז בארץ. והנה לענין בכורים צריך שיהיה לו קנין גוף וקנין פירות, א"כ נסתר תירוץ הנ"ל דהא בימי האבות ליכא חיוב בכורים דליכא קנין פירות ומיד שירשו ארץ ישראל וחלקו דירושה היה להם הוו תיכף כלקוחות ואין להם קנין הגוף א"כ מעולם לא חל חיוב בכורים ונסתר תירוץ הנ"ל. ומוכח על כרחך דתולה בדעת אחרים יש ברירה רק אי דינן כבני נח ולאו ירושה להם מאבותיהם שפיר יש לומר תי' הנ"ל ולעולם תולה בדעת אחרים אין ברירה. והשתא מיושב קושית המזרחי מהו לבלתי הקריב כי האנשים באו בממה נפשך אנחנו טמאים לנפש אדם דהיינו בני נח למה נגרע, וכי תימא דדין ישראל להם א"כ מוכח דתולה בדעת אחרים יש ברירה א"כ למה נגרע לבלתי הקריב עתה, ובממה נפשך יש לנו תקנה ואתי שפיר והבן היטב כי דבר נכון הוא בע"ה.
<b>אכן</b> רש"ל חידש דבדבר שיש לו משך זמן בודאי אין ברירה דדילמא בתוך המשך הזמן חזר מדעתו ודוקא בדבר שנעשה ברגע א' כגון כתוב לאיזו שארצה דאם בעת הציווי כוונתו לזה ממילא כך כותב הסופר אח"כ זה תלוי בברירה, וכן למנות על ב' פסחים דמיד ששוחטין שוב אין יכול לימשך, משא"כ אם הבעל עצמו כותב לאיזו שירצה אח"כ בהמשך זמן כזה אמרינן דלמא נטה דעתו פעם א', א"כ לכאורה אם דין בני נח להם לא היו יכולים לשחוט פסח אחר דהא קי"ל נמנין ומושכין עד שישחוט משום דכתיב מהיות משה ודרשינן מחיותיה דשה, והנה זהו בישראל דבשחיטה תליא מלתא ומיד שנשחטה הויא כמתה, משא"כ לבני נח מפרכסת אסור משום אבר מן החי ואיתא בחולין קודם שנכנסו לארץ ישראל מותר בשר נחירה, נמצא שלא נצטוו אז על השחיטה ולמאן דאמר דקודם מתן תורה יש להם דין בני נח א"כ הוי מפרכסת כחיה לדידהו ויכולין לימשך כל זמן הפירכוס והוי משך זמן ואמרינן אין ברירה נמצא לא הוי יכולין לימנות ממילא באו ג"כ בממה נפשך כנ"ל אי כבני נח אין אנו טמאים כלל ואי כישראל יכולין אנו להקריב עתה ואתי שפיר.
<b>אכן</b> באמת אפילו מאן דאמר דהאבות היה להם דין ישראל היינו דוקא האבות עצמן וגם זרעם אותן שקיבלו עליהם לקיים כל התורה עד שלא ניתנה, משא"כ אותן שלא קיימו עד שלא ניתנה ודאי דין בני נח להם, א"כ נסתר הממה נפשך שלהם דיוסף באמת היה דינו כישראל ונטמאו הם אבל הם עצמן הם בני נח (לענין דמותר להם בשר נחירה ואסורים במפרכסת כבני נח) א"כ אין ברירה כסברת רש"ל ואין יכולים להקריב עתה, אלא על כרחך שצדיקים היו וחרדים היו, ר"ל שקיימו אף מה שלא נצטוו (היינו לענין איסור בשר נחירה) דזהו ענין חרדים לכן שפיר יש להם ממה נפשך והוכיח המדרש יפה שצדיקים וחרדים היו ואתי שפיר.
<b>אמנם</b> לפ"ז קשה באמת למה נדחו אנשים אלו לפסח שני כיון דיש להם ממה נפשך כאשר הקשו האנשים, ויש לומר ע"ז ב' תירוצים תירוץ א' יש לומר דסבירא ליה למשה דיש עליהם חומרי שניהם לכן מחומרי דישראל טמאים ומחומרי דבני נח אין ברירה כי יש משך זמן. עוד יש לומר, שאי אפשר להביא פסח ולהתנות שאם כבר נפטרו יהיו שלמים דא"כ נשחט אחר תמיד של בין הערבים וזה אסור בשלמים, והיינו למאן דאמר עולה שהקריבו ישראל במדבר עולת תמיד היה ומשקרבה שוב לא פסקה ממילא שפיר יש לומר דדינן כישראל ויש ברירה רק דאי אפשר להתנות כנ"ל, משא"כ למאן דאמר עולת ראיה הוי ולא הקריבו כלל תמיד במדבר צריך לדקדק תירוץ הא' דחומרי בני נח עליהם.
<b>והנה</b> חכמי ספרדים פירשו הפסוק (שמ"א יב, כב) כי לא יטוש ה' את עמו בעבור שמו הגדול כי הואיל ה' לעשות אתכם לו לעם, דהנה בפרשת וארא בשליחות הראשון ששלח הקב"ה לישראל במצרים ע"י משה אמר להם שיקח אותם לעם על תנאי כמ"ש ולקחתי אתכם לי לעם והייתי לכם לאלהים, ר"ל על מנת כן אקח אתכם לי לעם באופן שאהיה לכם לאלהים, ר"ל שתקבלו אלהותי ותעשו כל מצותי, נמצא הבטיחם הקב"ה שיהיו לו לעם רק שהטיל תנאי בדבר דוקא אם יקיימו המצות אלא שהמעשה הוא קודם לתנאי שהתחיל תחלה לומר שיקח אותנו לעם דהוא המעשה ואח"כ התנאי וקי"ל בכהאי גוונא דאפילו לא נתקיים התנאי המעשה קיים, וזש"ה כי לא יטוש ה' את עמו, ר"ל אפילו בעת שאין מקיימין ח"ו המצות אפילו הכי הן עמו, והטעם, כי הואיל ה' לעשות אתכם לו לעם שהתחיל ולקחתי אתכם לי לעם והוי מעשה קודם לתנאי עכ"ד. אכן זהו שייך למאן דאמר דהאבות היה דינם לגמרי כישראל משא"כ אי דינם כבני נח וכבר כתבנו דבבן נח לא בעינן דיני התנאי ותנאי זה היה קודם מתן תורה בעודן בני נח ממילא התנאי קיים ואין קרוים עם ה' אם לא באופן שמקיימין המצות.
<b>ובזה</b> נתבארו דברי ההפטרה כה אמר ה' עולותיכם ספו כו' כי לא דברתי כו' ולא צויתי אתכם ביום כהוציאו אותם מארץ מצרים על דברי עולה, 'עולה' דייקא, ר"ל בעת יצאת מצרים קודם שבאו למקדש ולא צויתיכם להקריב עולת תמיד ולא הקריבו עולת תמיד במדבר, וא"כ נסתר תירוץ השני בהנך אנשים אשר היו טמאים דהא לא הקריבו עולת תמיד, אלא על כרחך כתירוץ הראשון דיש להם חומרת בני נח וא"כ התנאי קיים ואין קרויים עם ה' אלא ע"י קיון המצות ולכן והלכתם בכל הדרך כו' למען ייטב לכם דהתנאי קיים ואיני מחוייב להחזיק אתכם לעם להטיב לכם אלא אם כן תלכו בכל הדרך. הש"י יתן לנו לב חדש ורוח חדשה לעבדו שכם אחד אמן. ודו"ק היטב בכל הנ"ל כי הם דברים ישרים ונכונים למוצאי דעת בעז"ה.

Section 2

<b>תקס"א</b>
<b>ולפתיחה</b> במס' נזיר בפ' שני נזירין והועתק בס' צלותא דאברהם במסכת יבמות דף ה' ברש"י ד"ה ראשו עד והואיל ואתי לידן. והמעתיק מס' הנ"ל טעה ולא הסגירו בשני חצאי לבנה לסימן שהוא מדברי חתן הגאון המחבר המעתיק ספר הנ"ל הוא הגאון בעל זה החיבור.
<b>בפרשת</b> בשלח ופרעה הקריב וישאו בני ישראל את עיניהם כו' המבלי אין קברים כו'. הרב בית יוסף בחיבורו מגיד מישרים בא לישב אחרי ראות פרעה הנפלאות והמכות ששלח הקב"ה עליו איך מלאו לבו לרדוף עוד, וכן קשה על ישראל למה לא הבינו מעצמם שהקב"ה יצילם אחרי ראותם הנפלאות שעשה להם במצרים. ותירץ, דפרעה וישראל חשבו שהקב"ה אינו אלא פועל רעות ח"ו כי לא ראו עדיין שעשה להם טובה רק שעשה רעות למצרים וסברו שעל זה הוציא את ישראל לפעול גם להם רעות זה תוכן דבריו. והתירוץ חמור יותר מהקושיא, דאם נאמין טעות זה על פרעה אבל על ישראל לא יאומן כי יסופר. וצריך להבין דברי קדשו שהם מעין רוח הקודש מאין ולאין נובע מקור הטעות לסברא הלזו.
<b>ויש</b> עוד מאמר במדרש רבה בשלח (בראשית רבה כג, ב) מעין זה: א"ר אבהו אף על פי שכתוב שהאמינו אבותינו כשהיו במצרים שנאמר ויאמן העם חזרו ולא האמינו (כשראו הנפלאות) שנאמר (תהילים קו, ז) אבותינו במצרים לא השכילו נפלאותיך כיון שבאו על הים וראו איך הקב"ה עושה משפט ברשעים ושקע מצרים בים חזרו והאמינו דכתיב ויכסו מים צריהם אחד מהם לא נותר ויאמינו בדבריו ישירו תהלתו ע"כ. והוא תמיה נשגבה, למה תחלה קודם שראו שום אות ומופת האמינו ובראותם הנפלאות לא האמינו. ותו אחר דבנפלאות מצרים לא האמינו מדוע נשתנה ההאמנה בים, ומה תלוי ההאמנה בראותם המשפט והרי גם במצרים עשה בהם שפטים, ובזה ליכא תירוץ המגיד דהרי אם במצרים סברו שהקב"ה פועל רעות ח"ו מפני שלא ראו עדיין טובה הרי גם בים לא ראו רק רעה ואי משום ביזת הים הרי ג"כ היה ביזת מצרים.
<b>תו</b> יש לתמוה בפסוק גופיה, לא השכילו נפלאותיך, וכי צריך השכלה לנפלאות אשר המה יוצאים מהיקש הטבעי והרי גם המצרים עם הדומה לחמור ראו והבינו ואמרו אצבע אלהים הוא הטרם תדע כי אבדה מצרים וכדומה, ובסיום הפסוק שפייס משה את בני ישראל על דברי זעקתם התיצבו כו' לכאורה תשובה זו אליה וקוץ בה דהוה ליה למימר שהקב"ה יצילם מכל אומה ולשון שבעולם ומתשובתו משמע שהם פטורים ממצרים לבלתי ראותם עד עולם אבל לא משעבוד מלכיות ואתי לנחומי צעורי מצער להו ובפרט כי כן אמר משה רבינו ע"ה להש"י דיה לצרה בשעתה לבל יודעים משעבוד גליות אלא יסברו שהם פטורים מכל מיני גליות לעולם.
<b>ונקדים</b> עוד שני מאמרים. מאמר א' בילקוט ראובני בשלח ויצו פרעה לכל עמו. פרעה צוה ה' לא צוה מי זה אמר ותהי ה' לא צוה ומה צוה כי ביד חזקה ישלחם ועוד כתיב ונער פרעה וחילו בים סוף וכן הוה ליה למימר. והוא תמוה מרישא לסיפיה, מאי קמ"ל ומה שייכות הפסוק מי זה אמר ותהי, וגם שסיים הפסוק כי ביד חזקה ישלחם הרי באמת זה אינו רק סיפור דברים שאמר הקב"ה למשה עתה תראה כו'. מאמר ב' ארז"ל (מדרש תהילים יח, כא) יצילני מאויבי עז זה פרעה ומשונאי כי אמצו ממני אלו המצרים. הובא בס' דברי שלמה פ' בשלח יעוי"ש שדקדק למה לפרעה יקרא בשם עז ולמצרים יאמר הטעם כי אמצו ממני יעוי"ש שדרכנו יהיה קרוב לדרכו.
<b>נקדים</b> עוד ב' פסוקים ומאמר א'. פסוק א' בתהילים (תהילים יז, ב) מלפניך משפטי יצא (פירשו המפרשים שהתפלל תפלה זו על ענין בת שבע) עיניך תחזינה משרים פי' שתראה הזכיות ולא העונות. והוא תמוה, דכל האומר הקב"ה וותרן כו', ואח"כ מפרש על מה התפלל ולמה, ואמר, כי הנה בחנת לבי פקדת לילה צרפתני בל תמצא (אלו הן העונות ונגד זה יש לי זכיות) לפעולות אדם בדבר שפתיך אני שמרתי ארחות פריץ, ר"ל שהשגתי על פעולות בני אדם רשעים פריצים לשומרם מחטא, תמוך אשורי במעגלותיך בל נמוטו פעמי. ויש לדקדק, לפעולות אדם אין המשך ללשון ואין מקושר ג"כ אח"כ תיבות בדבר שפתיך. גם יש לדקדק אני 'שמרתי', לכאורה פשט הלשון ששמר ארחות פריצים היינו שהחזיק בהם כענין את מצותי תשמורו וכאן הכוונה בהיפוך ששמרם לבלתי יעשו.
<b>פסוק</b> ב' מאמר דוד המלך ע"ה בשמואל אחרי שהבטיחו נתן הנביא מאת הקב"ה כסאך נכון וממלכתך עד עולם ויבא דוד וישב לפני ארון ה' ויאמר מי אנכי ומי ביתי כי הביאתני עד הלום ותקטן עוד זאת בעיניך ותדבר גם אל בית עבדך למרחוק וזאת תורת האדם ה' אלהים (שמ"ב ז', יט). והנה הפ' כולה קשה ההבנה, והמפרשים נדחקו מאד, וכבר הרבה לדקדק על זה הפסוק הרב תנא בפרשת דרכים (וכבר כתבנו בדרוש הקדום ביאור נחמד על פסוק זה), מאמר בשוחר טוב הובא בפרשת דרכים, רבים אומרים לנפשי אין ישועתה לו באלהים סלה (תהילים ג, ג) רב שמואל פתר קרא בדואג ואחיתופל שהיו רבים בתורה אמרו אפשר אדם ששבה הכבשה והרג הרועה יש לו תשועה אין ישועתה לו כו'. יש לדקדק למה דוקא מכח שני הדברים אמרו שאין לו תשועה. ותו באיזה סברא סתר דוד המלך ע"ה דבריהם באומרו ואתה ה' מגן בעדי.
<b>לבאר</b> כל זה נקדים ג' הקדמות. הקדמה א' לבאר מדרש רבה בראשית (בראשית רבה כ, ח) בשעה שאמר הקב"ה לנחש על גחונך תלך ירדו מלאכי השרת וקצצו רגליו וידיו והיה קולו הולך מסוף העולם ועד סופו. שדקדקתי, מאי לשון בשעה שבא להורות שמיד נחרץ ונגמר משפטו ומאי נפקא מינה. ונראה לי לבאר דאמר שם במדרש רבה (בראשית כ, ד) ויאמר ה' אלהים אל הנחש כו' מתחלת הספר עד כאן ע"א אזכרות מלמד שנדון בסנהדרין שלימה. והוא תמוה, ומה הרעש הזה לדון הנחש בסנהדרין דוקא, ונראה לי דבסנהדרין אמרינן שהנחש היה יכול לטעון ולפטור את עצמו מן הדין משום דדברי הרב ודברי התלמיד דברי מי שומעין. והקשה בש"ך (ח"מ סי' ל"ב) דהא האי טענה דדברי הרב כו' היינו דאין שליח לדבר עבירה ופטור המשלח והרי קי"ל דדוקא בדיני אדם פטור המשלח אבל בדיני שמים המשלח חייב וא"כ הא בנחש דין שמים הוי וא"כ אין טענתו טענה.
<b>והנראה</b> דלא קשה מידי, דהדבר ברור דבכמה דוכתי דאשכחן דחמיר דיני שמים מדיני אדם היינו דוקא ממשפט הנעשה בפני בית דין של מעלה הם דנין כך משא"כ משפט שהקב"ה דן בעצמו שהוא רחום וחנון אינו דן כחומר דין שמים, ואע"ג דדין שמים נמי דבר שפתיו ומאמר פיו של הקב"ה הוא, היינו שנתן לבית דין של מעלה חוקים ומשפטים אלו אבל משפט היוצא מאתו לבד יתברך דן כקולי בני אדם, ואדרבה, איפכא נמי היכא דיש חומר בדיני אדם מבדיני שמים דן כקולי דין שמים. ויתכן בזה מאמר הפסוק (תהילים יט, י) משפטי ה' אמת צדקו יחדו, ר"ל משפט של הקב"ה הוא שני הצדקות ביחד צדקות דיני אדם וצדקות דין שמים.
<b>וממילא</b> אתי שפיר דברי הש"ס, דהש"ס סבירא ליה כיון דכתיב ויאמר ה' אלהים אל הנחש כו' משמע שהוא עצמו דן משפט הלזה וכאשר מורה כן פשט המשך הפרשה שם משום הכי קאמר שפיר דהנחש היה יכול לטעון טענה זו דדברי הרב דאע"ג דלדין שמים אין מועיל זה מ"מ במשפט של הקב"ה עצמו לא יחמיר כמו בדיני אדם, אולם המדרש בא לישב קושית הש"ס אמאי לא ניצול הנחש בטענה דדברי הרב משום הכי קאמר שנדון בסנהדדין ממילא דנו אותו בדין שמים ובדין שמים המשלח חייב משום הכי לא הועיל לו טענה דדברי הרב. אכן הפני יהושע כ' בקידושין דהא דאמרינן בשליחות של דבר עבירה דהשליח חייב בדיני אדם והמשלח חייב בדין שמים אין הכוונה ששניהם חייבים זה בדיני אדם וזה בדין שמים דלא יתכן כך אלא הכוונה או זה או זה ואם קיבל השליח עונשו בדיני אדם פטור המשלח. ממילא קשיא נהי דדין הנחש היה בסנהדרין ודנוהו בדין שמים ויצא חייב מכל מקום הרי אח"כ קילל הקב"ה לאדם וחוה ואחר שהם קיבלו עונשם פטור הנחש. לז"א המדרש כי מיד בשעה שקילל הקב"ה מיד נעשה העונש ולא תיקשי איפכא למה נענש אדם אחר שקיבל הנחש עונשו דזה אינו דאמרינן בפרק האיש מקדש (קידושין מ"ג.) דהכל מודים באומר לשליח צא אכול חלב שהשליח חייב שנהנה, ויש לפלפל בזה הרבה אלא אין כאן מקומו עיין משנה למלך ובאר יעקב (בח"מ סי' ל"ב) והמבין יבין.
<b>הקדמה</b> ב' אמרינן בפרק האיש מקדש (קידושין מ"ג.) האומר לשלוחו צא הרוג את הנפש הוא חייב ושולחו פטור שמאי הזקן אומר משום חגי הנביא שולחו חייב שנאמר (שמ"ב יב, ט) אותו הרגת בחרב בני עמון, הרי דאע"ג דדוד לא הרגו בעצמו רק ע"י שליח אפילו הכי חשבו לחטא, ואידך, מה חרב בני עמון אי אתה נענש אף בת שבע כו', היוצא מזה דלענין הריגת אוריה היה תירוץ לדוד כיון שנעשה ע"י שליח אין שליח לדבר עבירה, וזה שייך בדיני אדם משא"כ בדין שמים היה יוצא חייב על הריגת אוריה.
<b>הקדמה</b> ג' דוד המלך ע"ה אמר לנתן הנביא חטאתי לה' והשיבו גם ה' העביר חטאתך ואולם ניאצת את אויבי ה' כו' (שמ"ב יב, יג). הכוונה, דאיתא במדרש דסליק דומה קמי קב"ה לקטרג על דוד ואמר הלא כתבת בתורה ואיש אשר ינאף את אשת רעהו מות יומת, והשיבו הקב"ה גלי קדמי שראויה בת שבע לדוד מימי בראשית ואוריה לאו דידיה נסיב ואין לדיינה כלל באשת איש. ותירוץ זה שייך גבי דין שמים משא"כ בדיני אדם אחר שקידשה אוריה הוי אשת איש והבא עליה חייב מיתה כי בני אדם אין להם עסק בכך, ולכן ארז"ל (סנהדרין ק"ז.) ששאלו דואג ואחיתופל לדוד המלך ע"ה הבא על אשת איש מיתתו במה ולא שאלו מהו לבוא על אשת איש, אלא הוא הדבר אשר דברנו דאלו ידעו מזה התירוץ רק אמרו לו לדוד נהי שיש לך תירוץ לפני הקב"ה מ"מ בן מות אתה וחייב אתה מיתה בדיני אדם. וז"ש (שמ"ב יב, יג) גם ה' העביר חטאתך לא תמות, ר"ל שפטור אתה מדין שמים כמו שפירש בש"ך ח"מ דהאי קרא גם ה' העביר חטאתך הכוונה שפטור מדין שמים. ואולם אתה ניאצת כו' שפתחת פה לדואג ואחיתופל שאומרים כנ"ל ועי' ברש"י שם.
<b>היוצא</b> מזה, דלענין חטא בת שבע היה תירוץ לדוד בדין שמים ולא בדיני אדם. ובהיות כן אחרי היות לדוד המלך ע"ה שני דברים אלו כמאמר הנביא אותו הרגת כו' ואתה לקחת כו' היה דוד המלך ע"ה בממה נפשך יוצא חייב בדינו ח"ו, דאם היה נידון בדיני אדם היה חייב על בת שבע, ואם היה נידון בדין שמים היה חייב על הריגת אוריה, והיה דואג ע"ז ולא מצא לו תרופה להיות יוצא זכאי בדינו אלא אם כן יהיה נידון בדינו של הקב"ה בעצמו בלתי בית דין של מעלה, וכבר נתבאר שמשפטיו צדקו יחדיו שעושה שני הצדקות של דיני אדם ושל דין שמים יחד ואז יצא זכאי על שניהם, לזה התפלל מלפניך משפטי יצא, והפעולה, כי עינך תחזינה מישרים, שני המישרים של דיני אדם ודיני שמים יחד, וחוזר ומפרש דבריו, כי בחנת לבי פקדת לילה, ר"ל דבאמת היה כאן ב' מיני בחינות ונסיונות של אוריה ושל בת שבע ובשניהם בל תמצא כי עברתי על שניהם, ממילא, הן לפעולת אדם לבד, פי' בדיני אדם, והן בדבר שפתיך, ר"ל בדין שמים לבד שדנין על פי דבר שפתיך אני שמרתי ארחות פריץ ממה נפשך או באוריה או בבת שבע, משא"כ תמוך אשורי במעגלותיך, פירוש כפי הנהגתך בעצמך, אז בל נמוטו פעמי, לא חטאתי בשני הדברים.
<b>ובזה</b> מבואר המאמר בשוחר טוב הנ"ל כי ידוע בכל מקום שנאמר ה' אלהים הוא ובית דינו, כי אלהים הוא לשון דיין, אבל מקום שנאמר ה' לבד היינו בלא בית דין. וממילא אתי שפיר שדואג ואחיתופל שהיו רבים בתורה וידעו והבינו כל הנ"ל לזה אמרו אפשר אדם ששבה הכבשה והרג הרועה שעשה שניהם יש לו תשועה, דהא ממה נפשך יצא חייב הן בדין שמים והן בדיני אדם וכנ"ל, לז"א אין ישועתה לו באלהים סלה, ר"ל אפילו בדין שמים אין לו תשועה משום אוריה, משא"כ ואתה ה' מגן בעדי, ה' לבד בלא בית דינו מגן בעדי שעושה כקולי שניהם.
<b>ובזה</b> יבוארו פסוקי שמואל, כי הנה נתן הנביא רמז לדוד כסאך נכון וממלכתך עד עולם, ר"ל דאפילו אחר החטא לא יופסק מלכותו כי יהיה חטאו נמחל כי גם אביגיל כבר רמזה לו שעתיד לחטוא כמשארז"ל במגילה ולא יהיה זאת לך לפוקה כו', ומסתמא ידע בעצמו על ידי רוח הקודש, ממילא רמז לו הש"י ע"י הנביא דאפילו הכי יהיה נמחל לו הכל, ולזה ראה דוד המלך ע"ה כי טוב להודות לה' על זה ואמר מי אנכי ומי ביתי כי הביאתני עד הלום שעשית עמדי חסד, ותקטן עוד זאת, ר"ל חסד זה קטן בערך חסד אחר, שהוא, ותדבר גם אל בית עבדך למרחוק, שהבטחת לי על העתיד שיהיה נמחל לי החטא וזה החסד יותר גדול, דהא, וזאת תורת האדם ה' אלהים, ר"ל שדבר זה אי אפשר אם לא מצד תורת האדם ומצד ה' אלהים כאשר כבר הזכרנו כי ה' אלהים היינו הוא ובית דינו והכוונה כנ"ל כי אי אפשר שיומחל אותו החטא אלא אם כן מצד דיני אדם ודין שמים יחד ולכן זהו חסד גדול והבן היטב בכ"ז ונתישבו כל הדקדוקים בע"ה.
<b>ונבא</b> למאמרים שהתחלנו. נקדים פסוק ויאמר אליהם פרעה יהיה כן ה' עמכם כאשר אשלח אתכם ואת טפכם ראו כי רעה נגד פניכם לא כן לכו נא הגברים ועבדו את ה' כי אותה אתם מבקשים ע"כ. ויש לדקדק, למה בתחלה אמר אשלח ואח"כ אמר לכו נא, הוה ליה למימר אשלח את הגברים. ותו הרי משה לא הזכיר הטף, ורש"י ז"ל הרגיש בזה ופירש אפילו טפכם מכל שכן בהמות, גם כי רעה נגד פניכם אין מובן. עוד יש לדקדק הרי פרעה לא האמין בה' וא"כ מה קיללם יהיה כן ה' עמכם.
<b>ונקדים</b> הילקוט בשעה שרצה הקב"ה להטביע את מצרים עמד עוזא שר של מצרים לפני הקב"ה ואמר לו רבש"ע הרי נקראת צדיק וישר מפני מה אתה רוצה להטביע את מצרים כלום הטביעו בני מבניך או הרגו בהם ואם בשביל השיעבוד ששיעבדו בהם הרי נטלו שכרן כל כסף וזהב שהיה להם באותה שעה כינס הקב"ה פמליא של מעלה ואמר הוו דנין ביני ובין עוזא אני הבאתי עליהם רעב ושלחתי להם יוסף כו' עד אמרו לו פמליא של מעלה עשה מה שאתה חפץ. ופירשו המפרשים דתשובת הקב"ה על מה שאמר עוזא שנטלו שכרן כסף וזהב לזה השיב דכסף וזהב שלהם הוא שיוסף קיבצם, אבל תמהו המפרשים איך טען עוזא שקר כלום הטביעו או הרגו הרי באמת הטביעו והרגו.
<b>ולדרכנו</b> הנ"ל יתכן, (וקצת מזה כתבו ג"כ המפרשים), דאיתא במדרש רבה (שמות רבה א, יד) מפני מה צוה פרעה למילדות כדי שיפרע הקב"ה מן המילדות ולא יפרע ממנו, וביארו מפרשי המדרש כי פרעה התחכם לבלי יענש עליהם וצוה לעשות ע"י שליח דהיינו המילדות וכן גזירת כל הבן הילוד כו' היתה הצוואה לישראל עצמו שבהוולד לו בן ישליכוה היאורה. ממילא לפי דקי"ל האומר לשלוחו צא הרוג את הנפש הוא חייב ושולחיו פטור נמצא אין לפרעה ולמצרים משפט מות ואדרבא ישראל יענשו על הטביעה וההריגה. כך היתה כוונת פרעה. כ"כ המפרשים. ממילא היינו דקטען עוזא כלום הטביעו 'בני' דייקא, הרי המצרים לא עשו כלום והמשלח פטור, ואדרבה העונש ראוי שיחול על ישראל שהם חייבים בדיני אדם, וכי תימא דאכתי בדין שמים חייבים לזה טען הרי נקראת צדיק וישר הכוונה כנ"ל שאין אתה דן כחומרת דין שמים, מה עשה הקב"ה כינס פמליא שלו וא"ל הוו דנין ודנו הם דין שמים ונתחייב פרעה ומיד שקיבלו המצריים עונשים נפטרו ישראל כדברי הפני יהושע שהבאתי דמיד שקיבל המשלח עונש נפטר השליח אבל כל עוד שלא קיבלו המצרים עונשם היה קטרוג גדול על ישראל דהא בדיני אדם חייב השליח.
<b>ויש</b> לרמז זה בפסוק תהילים (תהילים קכד, א) לולי ה' שהיה לנו יאמר נא ישראל כו' בקום עלינו אדם אזי חיים בלעונו בחרות אפם בנו אזי המים שטפונו, שפירש במדרש דקאי על גאולת מצרים וקריעת ים סוף, הכוונה, לולי ה' שהיה לנו, שדן משפט זה בדין שמים, בקום עלינו אדם, אם היו דנין אותנו בדיני אדם, אזי חיים בלעונו דהא בחרות אפם בנו, האף שהיה שייך למצרים היה בנו לפי דבדיני אדם חייב השליח, ממילא, המים שטפונו, ולא למצרים, משא"כ לפי שדן הקב"ה בדין שמים קיבלו עונשם ואנחנו פטורים.
<b>אמנם</b> אמרינן בקידושין פ' האיש מקדש (קידושין מ"ג.) דבין תנא קמא לשמאי הזקן בי דינא רבא ובי דינא זוטא איכא ביניינו פירש"י דתרווייהו סבירא ליה שהמשלח חייב בדין שמים. אלא דלתנא קמא אין למשלח משפט מות אפילו בדין שמים כדין הורג נפש אלא בי דינא זוטא, ר"ל עונש קטן, מחמת שהיה גורם בהריגת נפש, ולשמאי חייב בדין שמים עונש גדול דהיינו מיתה כדין הורג נפש ממש יעוי"ש. והנה הסברא שכתבנו בשם הפני יהושע דהיכא דכבר קיבל המשלח עונשו בדין שמים פטור השליח ודאי לא שייך אלא לשמאי הזקן דקי"ל כוותיה וקיבל המשלח עונשו כדין הורג ממש, משא"כ לתנא קמא דמהשלח אינו חייב בדין שמים רק עונש קטן ודאי דליתא לסברת הפני יהושע דהא גוף העונש עדיין לא נעשה ואם כן ודאי דהשליח עדיין חייב בדיני אדם רק שהמשלח נענש גם כן בעונש קטן עבור שהוא היה הגורם.
<b>ובזה</b> ביארתי הפסוק ויאמרו החרטומים אל פרעה אצבע אלהים הוא ויחזק לב פרעה, והוא תמוה, אחרי שאמרו לו אצבע אלהים הוא מדוע חזק לבו. ויתכן ע"פ הנ"ל בהקדם דאיתא דבמצרים אף ששלח הקב"ה מכות עליהם לא היה רק באצבע משום הכי לא היה בהם כליון מה שאין כן בים נאמר וירא ישראל את היד, ובזה יפורש כי החרטומים עצמם חזקו לבו בדבריהם, והיינו דהרי פרעה היה מתחכם תחלה שיהיו ישראל עצמם השלוחים ויהיה הוא פטור והם חייבים, ובראותו המכות נסוג אחור מסברתו בראותו כי מענישים אותו והיה אומר תחלה כי מעשי כשפים הוא, ובמכה ג' שראה שאינו מעשי כשפים אמרו אל תירא כי אין זה רק אצבע אלהים דהיינו בי דינא זוטא ואין מגיע לך כליון ממילא גוף העונש ישאר עליהם כסברתך הראשונה ולכן ויחזק לב פרעה.
<b>והנה</b> איתא בילקוט וכבר הבאתי הדברים בדרוש הקודם למה עשה הקב"ה זאת לשלוח עליהם מכות עד שישלחו בעצמם את ישראל ובתוך כך הכבידו העבודה היד ה' תקצר לשלוח דבר ומגפה על פרעה ומצרים וילכו ישראל מעצמם ממצרים. והתירוץ על זה כי ידע הקב"ה שעתידין להיות בגלות מלכיות אחרות וגם את הגוי אשר יעבודו דן הקב"ה לעתיד ופן יבואו בטענה לומר הלא ישראל עבדים הם כי לעבד נמכר יוסף וקנאו מצרים את כל ישראל לעבדים כי הם אמרו ליוסף הננו לך לעבדים ומה שקנה עבד כו' והם ברחו ובדין שנעבדנו אותם לזה הוצרך שפרעה בעצמו ישלחם ויאמר להם הרי אתם בני חורין ונעשו משוחררים, ואולם לסברת פרעה וחרטומים שאין מגיע להם רק בי דינא זוטא ולא משפט מות בלאו הכי ניחא שאי אפשר לשלוח עליהם דבר רק בי דינא זוטא ולא כליון משום הכי הוצרך שפרעה ישלחם, ומכח קושיא זו דלמה הוצרך שפרעה ישלחם ולא שלח דבר על מצרים שילכו ישראל מעצמם מזה הוכיח פרעה סברתו שאין עליו רק בי דינא זוטא ממילא גוף העונש על ישראל וכנ"ל.
<b>וזהו</b> דברי המגיד מישרים, פרעה טעה וסבר שהקב"ה הוא פועל רע לבד, היינו מכח קושיא זו היה סבור שהקב"ה עשה לו בי דינא זוטא המגיע לו ממילא גוף העונש על ישראל משפט מות משום הכי רדף אחריהם. וזהו שאמר להם דעו והבינו יהי כן ה' עמכם כאשר אשלח כו' 'אשלח' דייקא, ר"ל למה לא תבינו מזה שאתם רואים שמכריחים אותו לשלח 'אתכם' דייקא, ממילא לא יהיה ה' עמכם, דהא לפ"ז ראו כי רעה נגד פניכם, כיון שאין עלי רק בי דינא זוטא א"כ גוף הרעה דהיינו העונש מות הוא נגד פניכם, לא כן לכו כו', 'לכו' דייקא, ר"ל לכו מעצמכם כי אותה אתם מבקשים, ר"ל כך הייתם צריכים שתלכו מעצמכם דאז אתם הייתם פטורים משא"כ עתה שאני מוכרח לשלח אתכם וכנ"ל והבן ונכון. וכדי להוציא סברא זו מלב פרעה אמר לו משה רבינו ע"ה כי עתה שלחתי את ידי כו', 'ידי' דייקא, ר"ל באמת שאפשר לשלוח ידי עליך ולא אצבע דהיינו לעשות כליון, ואולם, בעבור זאת העמדתיך למען ספר שמי, ופרעה לא האמין וסבר שאין מגיע לו רק בי דינא זוטא עד מכות בכורות שראו משפט מות כי אמרו כולנו מתים לכן מיהר לשלחם כי לא ידע שהדבר נוגע רק לבכורות כי מתו הרבה בבית א' ובראותו אח"כ שלא מתו רק הבכורות אמרו מה זאת עשינו והחזיק עדיין בסברתו שאין כאן רק בי דינא זוטא ולכן בטעות זה רדף אחריהם ממילה מובנים דברי המגיד מישרים בטעות פרעה.
<b>והנה</b> לישראל ג"כ עם היותם מאמינים בני מאמינים מ"מ גם להם הוקשה קושיא זו למה לנו הנפלאות והיה קשה להם להמתין אפילו יום א' ובפרט שהכבידו עבודה עליהם ולא ידעו התירוץ שבשביל שיחרור הוא דהא לא ידעו משיעבוד מלכיות כאשר אמר משה רבינו ע"ה בתחלה דיה לצרה בשעתה לכן טעו גם הם, וזהו טעות ישראל שהזכיר המגיד מישרים וסברו גם הם כסברא זו שאין מגיע למשלח היינו פרעה רק בי דינא זוטא ממילא מגיע להם משפט מות וכסברת פרעה וכטענת עוזא כנ"ל לכן צעקו המבלי אין קברים כו', ממילא מובן היטב דברי המדרש רבה אע"ג שכתוב בתורה שהאמינו חזרו ולא האמינו כשראו הנפלאות משום דהוקשה להם למה אלו הנפלאות וכנ"ל לכן סברו כסברת פרעה דליכא רק בי דינא זוטא שנאמר (תהילים קו, ז) אבותינו במצרים לא השכילו נפלאותיך שלא היו יכולים להשכיל ולהבין ענין הנפלאות מה טיבן ולמה צריכים לכן וימרו על ים כו' ואמרו המבלי כו' דכיון דליכא על פרעה רק בי דינא זוטא א"כ גוף העונש משפט מות נשאר עליהם כיון שבאו על הים וראו היאך עושה משפט היאך דייקא ר"ל שראו ענין המשפט ששקע המצרים בים וראו איכות המשפט שהיה בי דינא רבא חזרו והאמינו שמיד הבינו שהם פטורים כיון שקבל פרעה ענשו עונש גמור בי דינא זוטא וכנ"ל לז"א הכתוב א' מהם לא נותר ויאמינו בדבריו.
<b>וזהו</b> ג"כ מאמר הכתוב ויושע ה' ביום ההוא, דכל זמן שלא היה על פרעה רק אצבע אלהים היינו בי דינא זוטא היו ישראל תלוין בדין אם לדון המצרים בדין שמים ויפטרו ישראל או לדון ישראל בדיני אדם ויפטרו מצרים כסברת עוזא, לז"א ויושע ה' ביום ההוא שאז נושעו לעין כל משום וירא ישראל את היד כו', 'יד' דייקא, ששלח הקב"ה ידו עליהם ועשה בהם כליון משום הכי ויאמינו כו'. וזה שהשיבם משה רבינו ע"ה על צעקתם שצעקו המבלי כו' לפי סברתם דלא היה רק בי דינא זוטא בפרעה משום שהיה קשה להם למה הוצרך שילוחו של פרעה וכנ"ל ולא ידעו מהתירוץ שבשביל שיחרור כיון שלא ידעי משיעבוד גליות לכן אמר להם באמת התיצבו וראו את ישועת ה' ומה שהוקשה לכם מהנפלאות לא קשה מידי כי אשר ראיתם את מצרים כו' בשיעבוד מצרים אי אתם רואים אבל יהיה עוד שיעבוד מלכיות משום הכי הוצרכו הנפלאות בשביל שיחרור.
<b>היוצא</b> לנו מכל הנ"ל דפרעה התחכם לבלי יענש הוא משום דאין שליח לדבר עבירה. ולא הועיל לו עצתו משום שנדון בדין שמים. עוד יש לומר טעם אחר שלא הועיל לו עצתו על פי סברת הפני יהושע בפ' האיש מקדש דלא אמרינן אין שליח לדבר עבירה אלא בהסתה בעלמא יעוי"ש שהאריך. ממילא לפי דבריו היכא שיד המשלח תקיפה על השליח ובעל כרחו לעשות השליחות לא אמרינן אין שליח לדבר עבירה ודמי לחצר דאמרינן בב"מ דלא שייך ביה אין שליח לדבר עבירה משום דבע"כ מותיב ביה ע"ש, ממילא מעיקרא דדינא פרכא דאע"פ שפרעה אינו רק משלח אפילו הכי חייב כיון שהיה מלך עז ובעל כרחם הוצרכו לעשות דבריו. וז"ש המאמר יצילני מאויבי עז זה פרעה, ר"ל מצד שהוא עז לכן הוא החייב ולא השליח, ומשונאי אלו המצרים אף על פי שטען עוזא כבר נטלו כספם, זה אינו, כי אמצו ממני, העשירות שלהם הוא ממני שיוסף קיבץ הכל, ועי' בדברי שלמה פרשת בשלח מעין זה.
<b>ובזה</b> יש לומר דרך רמז בפסוק עתה תראה אשר אעשה לפרעה אף שאינו רק משלח כי ביד חזקה ישלחם ולשון ישלחם עתיד במקום עבר, ר"ל שידו תקיפה וחזקה ולא שייך ביה אין שליח לדבר עבירה אף שאינו רק משלח אפילו הכי הוא חייב. והנה יש פלוגתא בילקוט ראובני חד אמר שפרעה לא נטבע בים אלא נשאר ומלך בנינוה וחד אמר אף פרעה נטבע ומביא ראיה מדכתיב וניער פרעה וחילו בים סוף משמע שגם פרעה מת. ויש לבאר עם הנ"ל טעם פלוגתתם, דתנא קמא סבירא ליה דאין לפרעה משפט מות כיון דאין שליח לדבר עבירה אלא המצרים לבדם להם משפט מות וסבירא ליה כדאיתא בילקוט על פסוק (שיר השירים ב, ט) אחזו לנו שועלים כו' דגזירת כל הבן הילוד עשו המצרים בעצמם ולא הישראל ע"ש באורך שהיו המצרים מבקשים כו' וכששמעו קול יולדת נכנסו ונטלו הבן והשליכוהו לים משום הכי להם משפט מות אבל לא לפרעה שהוא עצמו לא עשה ואין שליח לדבר עבירה, ואידך סבירא ליה דכאן לא שייך אין שליח לדבר עבירה כיון דמלך הוא וידו תקיפה על עבדיו או מטעם הראשון. וזהו שדקדק הפסוק עתה תראה אשר אעשה לפרעה, ר"ל דאפילו פרעה ימות כיון שהיה משלחם ביד חזקה כנ"ל.
<b>ובזה</b> נבא אל ביאור המאמר פרעה צוה משום דלעיל מניה הביא שם הילקוט ראובני בשם תנא דבי אליהו ויצו פרעה כאלו נעשה על ידו כו' ר"ל אע"פ שלא עשה רק ציווי ודיבור בעלמא אפילו הכי הוי כאלו הוא עצמו עשה דכך הדין שלוחו של אדם כמותו ודיבורו של המשלח נחשב כאלו הוא עשה המעשה לכן הקשה עתה נהי דפרעה צוה והוי משלח הרי ה' לא צוה ובכהאי גוונא לא אמרינן שלוחו של אדם כמותו דאין שליח לדבר עבירה, מי זה אמר ותהי, ר"ל היאך אשכחן דעל ידי אמירה יהיה נחשב ותהי פירוש כאלו גמר המעשה, אם ה' לא צוה, דאין שליח לדבר עבירה וא"כ למה חייב המשלח בכאן. על זה מתרץ והביא הפסוק כי ביד חזקה ישלחם משום הכי לא אמרינן אין שליח לדבר עבירה, וכי תימא לעולם דשייך אפילו בכהאי גוונא אין שליח לדבר עבירה ונימא כהאי מאן דאמר דבאמת פרעה לא נטבע רק המצרים לזה מביא ראיה דהא כתיב וניער פרעה וחילו כו' שמע מינה דגם פרעה נטבע אלא על כרחך דלא שייך בכהאי גוונא אין שליח לדבר עבירה ונדונו פרעה ומצרים ונפטרו ישראל מעונש ודין וכנ"ל. הרחמן הוא כימי צאתנו מארץ מצרים יראנו נפלאות אמן סלה.

Section 3

<b>דרוש לפ' בא ואמרתיו בשבת הגדול תק"ס בק"ק בוזנאב</b>
<b>דבר</b> נא באזני העם וישאלו איש מאת רעהו כו'. ובדרז"ל ברכות ט. אין נא אלא לשון בקשה אמר הקב"ה למשה רבינו ע"ה בבקשה ממך אמור להם לישראל כו'. הקשה הר"ן בדרשותיו מדוע צוה הקב"ה שיקחו בדרך ערמה ושאלה מוטב היה ליה לצוות ליקח בחזקה ושיחזיק ידם על מצרים ליקח ממונם בעל כרחם. ויתר הדקדוקים עיין לעיל בפרשת בא.
<b>ונקדים</b> הפסוקים בתחלת פ' וארא שהם תשובה שהשיב הקב"ה למשה רבינו ע"ה על מה שאמר בסוף פרשת שמות למה הרעות כו' והצל לא הצלת כו' וע"ז השיב הקב"ה אותן הדברים וזה תוארם. וידבר ה' אל משה ויאמר אליו אני ה' וארא כו' ושמי ה' לא נודעתי כו', פירש"י לא ניכרתי במדת אמתית שלי שהרי כמה פעמים הבטחתי ולא קיימתי, וגם הקמותי את בריתי כו' וגם אני שמעתי את נאקת בני ישראל כו' לכן אמור לבני ישראל אני ה' והוצאתי כו' וגאלתי כו' ולקחתי כו' וידעתם כו' ונתתי אותה לכם מורשה כו'. ודרז"ל בבבא בתרא ירושה היא להם מאבותיהם, ור"ל שאמר כן לישראל לחזק את ההבטחה בלי יחושו שמא תתקלקל ההבטחה ע"י חטא וכה"ג לכן הודיעם שכבר קנו הארץ מאבותיהם.
<b>ויש</b> לדקדק במקראות אלו, חדא, שאין נמצא בכל המשך פסוקים אלו תשובה למשה רבינו ע"ה ששאל למה הרעות כו'. ב' במה שאמר ושמי ה' לא נודעתי, מה נפקא מינה בזה ומה שייכות לכאן. גם כל המשך הפסוקים וארא כו' גם וגם כו' וסיים לכן אמור לבני כו' דמשמע אמירה זו תלוי בהקדמות ראשונות שהקדים וצריך להבין איך נמשך האמירה מקודם. ג' והוצאתי והצלתי וגאלתי ולקחתי כפל דבר א' ד' פעמים וכבר עמדו רז"ל בד' לשונות של גאולה. ד' מתחת סבלות מצרים והוה ליה למימר ממצרים.
<b>קודם</b> שנבאר כל זה נקדים ג' הקדמות. הקדמה א'. לבאר בדרך דרוש ב' פסוקים. פסוק א' בירמיה (ב', לא) הדור אתם ראו את דבר ה' הוקשה לרש"י ז"ל מה 'ראו', הוה ליה למימר שמעו, ופירש והוא מדרז"ל תנחומא בשלח כ"א הוציא להם צנצנת המן ואמר להם ראו מה דבר ה' מועיל, המדבר הייתי לישראל, כלום נדמה לישראל שהוא מדבר הרי היה להם מן שהוא טוב מאד, והוצרך להראות להם המן לבל יעלו בדעתם מאחר שאבותיהם היו מלינים על המן באומרם ונפשנו קצה בלחם הקלוקל אולי אמת הוא לכן הראה להם שלחנם אמרו כך ושהמן טוב, אם ארץ מאפליה, (הרי הארתי להם בעמוד אש), מדוע אמרו רדנו לא נבא אליך עוד, ר"ל כשהנביאים מוכיחים לשוב הם אומרים כבר ירדנו ואין רצוננו לשוב להש"י, וכמשארז"ל (סנהדרין ק"ה.) שאמרו ישראל עבד שמכרו רבו ואשה שגירשה בעלה כלום יש לזה על זה כלום.
<b>ובמדרש</b> רבה פרשת במדבר (במדבר רבה א, ב) פירוש אם ארץ מאפליה, כלום אמרתי דבר והלקשתי אותה, (ר"ל כל מה שהבטחתי לא אחרתיו), ואין מאפליה אלא הלקשה כמה דאת אמרת כי אפילות הנה. ועל תיבת רדנו פי' במדרש לשון משנה הרודה פת מן התנור כו' ע"ש. ויש לדקדק, א' מה תלוי מוסר זה שאמר להם הנביא בנתינת המן דוקא ולא בשאר כל חסדי הש"י שעשה לנו ולאבותינו. ב' באומרו כלום אמרתי דבר והלקשתי אותו אטו אם היה באיזה פעם נתאחר זמן מה איזה הבטחה לא היו צריכים ישראל לשוב להקב"ה. ג' מה הקשה להמדרש בלשון רדנו אם יהיה כפשוטו לשון ירידה. ד' מה ענין רדיית הפת לכאן וע"ש במדרש והוא תמוה, וגם דלפי דברי המדרש אין תיבת רדנו כפי דקדוק לשון הקודש דהא רדנו הוא פועל יוצא והוא היפך הכוונה דהא הכוונה הוא לומר שהם עצמן הורדו מהתנור. ה' לא נבוא עוד אליך הוא אריכות לשון והיה לו לומר בקצרה לא נשוב עוד.
<b>פסוק</b> ב' בתרי עשר (הושע יא, ז) ועמי תלואים למשובתי ואל על יקראהו יחד לא ירומם. יש לדקדק, א' מאי למשובתי הוה ליה למימר לתשובה. ב' מהו הספק שמסופקים אם לעשות תשובה או לא. ג' מאי ואל על יקראוהו תיבות אלו משוללי הבנה ועיין רש"י ז"ל, ותו מאי יחד לא ירומם דר"ל שאינם מתרוממים לעשות תשובה ביחד משמע שכל אחד בפני עצמו עושה תשובה ואם כן איך אמר תחלה שהם מסופקים אם לעשות תשובה או לא.
<b>וקודם</b> שנבאר כל זה נקדים לבאר מחלוקת רמב"ם והתוס' שחקר הפני יהושע בקו"א לקידושין בפסק חדש ע"ש, דהרמב"ם פסק דחדש נוהג בחוץ לארץ דאורייתא והתוס' נסתפקו בזה, ודבר זה הוא פלוגתא דתנאי ר' אליעזר ור' יהושע בקידושין (דף ל"ז:) ע"ש משום דחדש היא מצוה התלויה בארץ ומצד הסברא אינו נוהג בחוץ לארץ אלא דכתיב בחדש בכל מושבותיכם והוא מיותר, ופליגי בהא, מר סבר בכל מקום שאתם יושבים אפילו בחוץ לארץ ומר סבר דבחוץ לארץ אינו נוהג ומושבות אתי להקל דאפילו בארץ ישראל אינו נוהג אלא לאחר ירושה וישיבה ע"ש, ואין הכרע מש"ס דידן כמאן הלכתא, וחקר הפני יהושע לידע מדוע להרמב"ם פשיטא ליה דנוהג בחוץ לארץ ולהתוספות מספקא להו, ונתרץ זאת דאזלו לשטתייהו ע' בא"ח (סי' תרי"ב) שיעור אכילת פרס יש אומרים ד' ביצים והוא דעת התוס' ויש אומרים ג' ביצים והוא דעת הרמב"ם, ונבאר דלשיטת הרמב"ם ז"ל יש הוכחה דחדש נוהג בחוץ לארץ מדאורייתא מהירושלמי (מס' חלה פ"ב), ולשיטת התוס' אין הכרע משום הכי מספקא להו.
<b>וטרם</b> שנבאר זה נקדים דברי הש"ס בקידושין (שם) בשלמא למ"ד מושבות בכל מקום שאתם יושבים היינו דכתיב ויאכלו מעבור הארץ ממחרת הפסח ממחרת הפסח אכיל מעיקרא לא אכיל דאקריב עומר והדר אכיל, אלא למ"ד מושבות לאחר ירושה וישיבה מעיקרא מאי טעמא לא אכיל, ומשני משום דהוי להו מן כו', המקשה היה סבור מדחזינן שהלינו על המן באומרם ונפשנו קצה בלחם הקלוקל מסתמא אילו היו רשאים לאכול מעיקרא היו אוכלין, והמתרץ השיב דאף שאמרו כך מ"מ האמת ידעו בעצמם שהמן טוב מאוד וכל זמן שהיה להם מן לא אכלו מעבור הארץ, תוס' ד"ה ממחרת הפסח כו' הקשה האבן עזרא הא ממחרת הפסח פירושו ט"ו שהוא מחרת שחיטת הפסח כמש"ה ממחרת הפסח יצאו בני ישראל מארץ מצרים, ותירץ ר"ת משום דבקרא מיותר אמרו מצות וקלוי למה הוצרך קרא לספר אם היה אכילתם מצות וקלוי או תבשיל אחר, ותו בעצם היום הזה מיותר לגמרי, לכן סבירא ליה להש"ס דהך קרא ויאכלו מעבור הארץ היינו ישן ממחרת הפסח היינו ליל ט"ו מצוה לקיים אכילת מצה, אבל וקלוי, היינו חדש לא אכלו עד עצם היום הזה דט"ז נקרא עצם היום הזה ע"ש.
<b>עוד</b> כתבו התוס' בד"ה דאקריב כו' שהירושלמי הקשה מדוע לא אכלו תחלה ויבא עשה דמצה וידחה לא תעשה דחדש, ותירץ דאין עשה דלפני הדיבור דוחה לא תעשה דלאחר הדיבור ע"כ. וקשיין בכ"ז ד' קושיות. א' קושית העצמות יוסף ומהרש"א לפירוש ר"ת איך יפורש קרא דקאמר ממחרת הפסח אכלו מצות מן הישן והרי ישן היו רשאים לאכול גם מעיקרא, נמצא אין ביאור לקרא לפירוש ר"ת. ב' קושית המפרשים הנ"ל דלפירוש ר"ת אין ביאור להש"ס דפריך ממחרת הפסח אכיל מעיקרא לא אכיל ומוכח דנהג חדש קודם ירושה וישיבה והרי ממחרת הפסח ישן אכלו ואיך קאמר דאקריב עומר והדר אכיל והרי זה היה קודם הקרבת עומר ועיקר הקושיא מאכילת קלוי והוה ליה למימר בעצם היום הזה אכיל מעיקרא לא אכיל. ג' לפירוש ר"ת מה הקשה הירושלמי יבא עשה דמצה וידחה לא תעשה דחדש הרי קיימו אכילת מצה בישן ונודע דכל מקום שיכולים לקיים שניהם אין העשה דוחה. ד' קושית הפני יהושע דבריש יבמות (יבמות ה:) הוה בעי למילף מפסח תמיד ומילה דעשה דוחה לא תעשה שיש בו כרת ודחי מה להנך שכן ישנן לפני הדיבור, הרי סבירא ליה להבבלי דעשה לפני הדיבור עדיף ודלא כהירושלמי וא"כ להבבלי נשאר קושית הירושלמי ע"ש.
<b>וניישב</b> קושיא זו לומר דבבלי וירושלמי לשטתייהו עי' בא"ח סימן תע"ה אכל חצי זית מצה וחזר ואכל חצי זית מצה אם יש בין אכילה לאכילה כדי אכילת פרס מצטרפין וביותר מכדי אכילת פרס אין מצטרפין, וזה הוא לשון ברייתא פ' ערבי פסחים, וכ' המגן אברהם דלשון זה לאו דוקא דהא בסי' תרי"ב כ' בש"ע לענין יום הכיפורים דאם אכל חצי שיעור וחזר ואכל חצי שיעור אם יש מתחלת אכילה ראשונה עד סוף אכילה שניה כדי אכילת פרס מצטרפין והוא לשון תוספתא, והחק יעקב הביא בשם הראש יוסף שאמר דדיעות חלוקות הן דש"ס דידן ס"ל דכדי אכילת פרס היינו בין אכילה לאכילה והתוספתא ס"ל דכדי אכילת פרס היינו צירוף ב' אכילות כולן ע"ש, ונבאר דלש"ס דילן בלאו הכי לא קשה קושית הירושלמי שיבא העשה וידחה הלא תעשה משא"כ הירושלמי ס"ל כהתוספתא מש"ה פריך שפיר והוצרך לתרץ דאין עשה דלפני הדיבור כו'. בהקדם.
<b>דהנה</b> הגאון מוהר"ר יונתן ז"ל הקשה על מאי דפריך הירושלמי שהעשה דמצה ידחה הלא תעשה דחדש, הלא ארז"ל (תמורה ט"ז.) ש' הלכות נשתכחו בימי אבלו של משה והחזירן עתניאל בן קנז בפלפולו וחד מנייהו שיעורין. והענין, כי יש ששיעורן בכזית כגון איסורי אכילות וחיובי אכילות כמצה ודומיהן, ויש ששיעורן כביצה דהיינו ב' זתים כמו טומאת אוכלין או אכילת פרס ששיעורו ג' ביצים וכהאי גוונא, ושכחו באיזה השיעור כזית ובאיזה השיעור ב' זתים, והשתא איך היו יכולים לאכול מצה הא ממה נפשך אם יאכלו ב' זתים שמא אין צריך לאכול רק זית וא"כ עברו בזית הב' על לא תעשה דחדש, ואם יאכלו זית א' שמא השיעור ב' זתים וא"כ בזית א' לא יצאו ידי מצות מצה ועברו על חדש, ואף דגם בחדש השיעור ב' זתים והם לא אכלו רק זית א' הא קי"ל חצי שיעור אסור מן התורה. ותירץ הגאון הנ"ל דהא בריש פרק ח' דיומא קאמר ר' יוחנן הטעם דחצי שיעור אסור מן התורה משום דחזי לאצטרופי וכאן ליכא האי טעמא דהא כשיצטרף יהיה שיעור שלם ויקוים עשה דמצה ואז ידחה לא תעשה דחדש, וא"כ קשה קושית הירושלמי דהוה ליה לאכול זית א' ואף דעדיין לא יצאו ידי חובת מצה באם השיעור ב' זתים מ"מ כל מה דמצי למיעבד הוה ליה למיעבד אולי השיעור זית א' ויקיימו מצות מצה עכ"ד. ולכאורה תירוץ זה נסתר דהא שם בפ"ב דיומא הביא הש"ס ברייתא דכל חלב לרבות חצי שיעור הרי דאסור מרבויא דקרא אפילו היכא דליכא טעמא דחזי לאצטרופי. איברא דהתוס' שם הקשו מאחרי דמרבינן מכל חלב למה הוצרך טעמא דחזי לצרופי.
<b>ונראה</b> לישב עם מ"ש הרמב"ם בהלכות חמץ דכתב רחמנא לא יאכל בצירי להורות דאפילו חצי שיעור אסור, והקשה הכסף משנה למה הוצרך לדרשא זו הא איתרבי מכל חלב. ותירץ דאי מהתם לא נוכל למילף רק דומיא דחלב שלא היה לו שעת הכושר אבל בחמץ שהיה לו שעת הכושר לא ילפינן מיניה ע"ש והובא כ"ז בשו"ת מאיר נתיבים ע"ש. ולפ"ז יש לומר ג"כ דמשום הכי הוצרך ר' יוחנן לטעמא דחזי לאצטרופי להיכא שהיה לו שעת הכושר דלא ילפינן ליה מכל חלב ואינו אסור רק משום דחזי לצרופי. והנה הב"ח בי"ד (סימן רצ"ד) פסק דחדש אינו נוהג בשל עובד כוכבים, והקשו עליו גדולי דורו בתשובותיהם מהירושלמי שהביא הר"ש פ"ג דחלה שאמר שם כשנכנסו ישראל לארץ אפילו מצאו חטין בעליה דהיינו תבואה ישנה היה אסור משום חדש והרי היא תבואה של עובדי כוכבים, ובשלמא מה שאמר דאקריב עומר והדר אכיל אתי שפיר משום דמיירי בתבואה שגדל אחר בואם לארץ ישראל דאז הוי קציר דידהו וכדאמרי' בפ"ק דר"ה דלא עייל שליש ביד עובדי כוכבים ע"ש, משא"כ חטין בעליה למה אסור והשיב להם הב"ח בתשובת גאוני בתראי סי' ב' דה"פ הירושלמי דכשנכנסו ישראל לארץ זכו גם בחטין שבעליה והוי אז כאלו הוא שלהם למפרע ונאסר משום חדש אבל באמת קודם בואם לארץ ישראל לא היה באותה התבואה איסור חדש.
<b>והשתא</b> אתי שפיר תירוץ הגאון מהר"י דהיו יכולים לאכול כזית משום דחצי שיעור אינו אסור, והיינו דלפי פירוש הירושלמי שמפרש בפסוק שלא אכלו מצה כלל אהא פריך דהיה להם לאכול מצה מחטין שבעליה אף דנוהג בו ג"כ דין חדש יבוא העשה דמצה וידחה ובהא ליכא לא טעמא דחזי לצרופי כדברי מוהר"י הנ"ל ולא טעמא דכל חלב דהא היה לו שעת הכושר קודם שנכנסו לארץ ואתי שפיר.
<b>והשתא</b> מיושב ב' קושיות הראשונות ואתי שפיר פירוש ר"ת שאכלו מעבור הארץ דהיינו ישן בליל ט"ו מצות אף דגם ישן אסור משום חדש מ"מ אכלו מצות משום דאתי עשה ודחי לא תעשה, ואפילו הכי דוקא ישן שהיה לו שעת הכושר משא"כ חדש שלא היה לו שעת הכושר לא אכלו דאין העשה דוחה וכקושי' מוהר"י, וא"כ שפיר קאמר קרא ממחרת הפסח אכלו משום דיש עשה דמצה אבל מתחלה לא אכלו דהא גם הישן אסור, וממילא שפיר דייק הש"ס נמי דאקריב עומר והדר אכיל שהיה אסור משום חדש קודם ירושה וישיבה מדלא אכלו עד מחרת הפסח ואתי שפיר. ולפי דברינו אלה נתחזק יותר קושיא ג' דלעיל מאי פריך הירושלמי הא באמת אכלו ישן ויצאו ידי חובת מצה ומאי פריך. אכן עם דברינו הנ"ל ניישב בטוב טעם.
<b>ונקדים</b> דהנה בהא דאמרינן בפסחים (פסחים כ"ד:) כל איסורים שבתורה אין לוקין עליהם שלא כדרך אכילתן משום דלא מיקרי אכילה נסתפק המשנה למלך בחיובי אכילה כגון במצה ודכוותיה אם יוצא שלא כדרך אכילתן מי נימא כיון דכתב ביה אכילה בעינן דוקא כדרך אכילתן או דילמא שאני חיוב מאיסור, וכ' באור חדש בסוגיא שם להוכיח מהירושלמי הנ"ל שאמר דישראל לא אכלו מצה כלל משום דאין עשה דלפני הדיבור דוחה לא תעשה דאחר הדיבור, ואם איתא היה להם לאכול שלא כדרך אכילתן ולא יהיה אסור חדש וידי מצה יצאו, וכי תימא באמת עשו כך וקרא הכי קאמר ויאכלו דהיינו כדרך אכילתן ממחרת הפסח משא"כ מעיקרא אכלו שלא כדרך אכילתן דא"כ מאי פריך הירושלמי שיבא עשה וידחה, ור"ל דהיה להם לאכול כדרך אכילתן הא אפשר לקיים העשה שלא כדרך אכילתן ולא דחי, אלא על כרחך דחיוב שוה לאיסור ובעי כדרך אכילתן, ודחה אח"כ ראיה זו ע"פ מ"ש התוס' בשבועות דשלא כדרך אכילתן לא גרע מחצי שיעור וא"כ אסור מן התורה וא"א לקיים שניהם דהא הוא לפחות חצי שיעור ואסור מן התורה, לא מיבעיא לטעמא דכל חלב לרבות חצי שיעור הכי נמי שלא כדרך אכילתן דלא גרע מחצי שיעור אסור ג"כ, אלא אפילו לטעמא דחזי לאיצטרופי דלכאורה האי טעמא לא שייך בשלא כדרך אכילתן דהא אפילו אם אוכל כמה זתים שלא כדרך אכילתן לא נחשב רק חצי שיעור מ"מ היכא דאוכל שלא כדרך אכילתן ושוב אוכל חצי שיעור כדרך אכילתן מצטרף ונעשה שיעור שלם וא"כ שלא כדרך אכילתן נמי חזי לאיצטרופי עכ"ד בתוס' דברים לביאור.
<b>ואמנם</b> לדברינו הנ"ל שאמרנו דבחצי שיעור ליכא כאן ב' הטעמים, לא משום חזי לאצטרופי כדברי מוהר"י, ולא משום כל חלב מחמת שהיה לו שעת הכושר א"כ נשאר ראיה הנ"ל במקומה והדחיה אינה כלום דנהי דשלא כדרך אכילתן הוי חצי שיעור הא כאן ליכא כלל איסור דחצי שיעור וכאמור, אלא על כרחך דחיוב הוי כמו איסור ובעי דוקא כדרך אכילתן וכל שאוכל שלא כדרך אכילתן אינו יוצא משום דאינו נחשב רק חצי שיעור וק"ל. והשתא נתרץ קושיא ג' הנ"ל, בהקדם דהחכם צבי מחדש בתשובה סי' מ"ו דהא דחצי שיעור אסור מן התורה היינו דוקא כיון דאחשביה, דכשנוטל חצי שיעור לאכול הרי אחשביה, אבל בלאו הכי אין בו איסור, וכגון לענין בל יראה אין איסור בחצי שיעור דהא לא אחשביה רק שמניחו ואין מבערו ע"ש, ולפי דבריו למדנו ג"כ במכוין לאכול שיעור שלם ואכלו וחציו איסור וחציו היתר ליכא בכהאי גוונא איסורא דחצי שיעור מן התורה דהא לא אחשביה לחצי שיעור דהא הוא לשיעור שלם נתכוין.
<b>והשתא</b> אתי שפיר הירושלמי, ובאמת דהמקשה דירושלמי הוי מפרש קרא כפיר"ת דאכלו מצה מישן והיינו כדאמרן דכיון שהישן היה לו שעת הכושר דחי עשה לא תעשה דחדש ואכלו זית א' אבל מחדש לא אכלו משום דלא היה לו שעת הכושר ולא דחי העשה כקושית מהר"י, ואפילו הכי פריך הירושלמי שפיר דהיו יכולים לשית עצה לאכול ב' זתים ואפילו מחדש גמור דהשתא כדאמר קרא דאכלו ישן לא אכלו רק זית א' ולא יצאו ידי חובתם בבירור דהא אם השיעור ב' זתים לא יצאו כלל מוטב היה להם לאכול ב' זתים ואפילו מחדש גמור ויצאו ידי חובתן בבירור, והיינו באופן זה שיאכלו תחלה זית א' שלא כדרך אכילתן ואח"כ זית א' כדרך אכילתן (בתוך אכילת פרס) והנה כל אכילה שלא כדרך אכילתן נחשב תמיד לחצי שיעור הן אם אוכל חצי שיעור הן אם אוכל י' שיעורין והשתא יצאו ממה נפשך ידי חובת מצה ואיסורא דחדש ליכא דממה נפשך אם השיעור ב' זתים אם כן אכילה ראשונה דשלא כדרך אכילתן נחשבת לזית שלם דהיינו חצי שיעור ואח"כ כשאכלו זית א' כדרך אכילתן נצטרף ונעשה שיעור שלם ודחי עשה דמצה לא תעשה דחדש, ואם השיעור זית א' א"כ אכילה ראשונה שאכלו כזית לא נחשב רק חצי זית דהיינו חצי שיעור וא"כ הם צריכין לאכול עוד חצי זית לקיום מצה וא"כ כשאכלו אח"כ זית שלם הוי חציו היתר וחצי איסור ובכהאי גוונא אין חצי שיעור אסור מן התורה כיון דלא אחשביה דהא הוא אוכל זית שלם וא"כ יצאו ממה נפשך, משא"כ כשאכלו כדרך אכילתן אז לא היו יכולים לאכול רק זית א' וגם מישן דוקא שהיה לו שעת הכושר דאי אפשר להם בשום אופן לאכול יותר דליכא למימר דאכלו זית א' ובתוך כדי אכילת פרס אכלו עוד זית א' דשמא אין צריך רק זית א' ויצאו ידי חובת מצה באכילה ראשונה וא"כ אכילה שניה כולה באיסור, ואין לומר שאכלו חצי זית ואח"כ זית א' דאז ליכא חשש דשמא אין צריך רק זית א' ועברו על חצי שיעור דאיכא סברת החכם צבי הנ"ל. דזה אינו, דמה נועיל בזה דאכתי לא יצאו ידי חובתן רק מספק דאם השיעור ב' זתים לא יצאו ידי חובתן, ואין לומר שאכלו חצי זית ואח"כ זית וחצי דשמא אין צריך רק זית א' וא"כ באכילה שניה איכא שיעור איסור שלם ועברו על חדש דבאיסור שלם ליכא סברת החכם צבי הנ"ל, וא"כ על כרחך לא אכלו רק זית א' ולא יצאו ידי חובתן רק מספק וגם דוקא מישן ואהא פריך הירושלמי שהיה להם לעשות כנ"ל וידחה העשה אף בחדש גמור וגם יצאו ידי חובתן בבירור, וכי תימא דלמא באמת עשו כך ומעבור הארץ דקאמר היינו אפילו חדש, דזה אינו, דא"כ מאי ויאכלו דקאמר הא צריך להיות שלא כדרך אכילתן, ואתי שפיר קושית הירושלמי אף לפיר"ת ודו"ק היטב כי עמוק הוא. ואהא משני הירושלמי דאין עשה דלפני הדיבור דוחה כו' ולפ"ז גם מישן לא היה אפשר להם לאכול ממילא למסקנא זו חזר ממה דהוי סלקא דעתך מעיקרא בסברת המקשה כפיר"ת דאכלו מישן דהא אין העשה דוחה כלל הלא תעשה אלא סבירא ליה להירושלמי פירוש הפסוק כפשוטו דמעיקרא לא אכיל כלל ולא כפיר"ת אליבא דש"ס דידן.
<b>אמנם</b> ש"ס דידן דסבירא ליה דעשה דלפני הדיבור עדיף לשטתיה אזיל ולא קשה מידי קושית הירושלמי. דהנה הפני יהושע תירץ על קושית הגאון מוהר"י הנ"ל על פי מה דאמרינן בש"ס (פסחים קט"ו.) לא ליכול אינש מצה ומרור בהדדי דמשום חורפיה דמרור מבטל למצה ולא היא מצות אין מבטלות זו את זו. ולפי זה שפיר הקשה הירושלמי שיבא העשה וידחה הלא תעשה ואי משום שלא ידעו השיעור אכתי שפיר אפשר להו למיכל ב' זתים מצה עם מרור ואז ממה נפשך אם אין צריך רק זית א' אזי בזית א' יצאו דמצות אין מבטלות זו את זו וזית הב' שאינו מצוה נתבטל, ואם צריך ב' זתים אזי שניהם הוי מצוה ולא נתבטלו עכ"ד. ממילא לפי דברי הפני יהושע לא קשה כלל קושית הירושלמי, דהא כבר פירשנו קושיתו דהוה ליה למיכל שלא כדרך אכילתן דאז היו יכולים לאכול ב' זתים ויצאו ידי חובתן מצה בבירור, משא"כ כשאכלו כדרך אכילתן לא יכלו לאכול רק זית א' ולא יצאו ידי חובתן בבירור, וכל זה לתירוץ הגאון מוהר"י הנ"ל שלא אכלו רק זית א', משא"כ לתירוץ הפני יהושע שגם כדרך אכילתן אכלו ב' זיתים לא קשה מידי קושית הירושלמי.
<b>ואמנם</b> לכאורה יש לסתור תירוץ הפני יהושע, דהנה הרי כמו שהיו מסופקים בשיעור מצה כך היו מסופקים בשיעור מרור אם לאכול זית א' או ב' זתים, וא"כ ממה נפשך, אם יאכלו ב' זתים מצה הללו בזית א' מרור שמא צריך ב' זתים מרור וא"כ זית זה שאוכלים אינו מצוה ומבטל את המצה, ואם יאכלו ב' זתים מרור שמא אין צריך רק זית א' וא"כ זית הב' של מרור אינו מצוה ומבטל המצה, וג"כ אין נראה לומר שיאכלו ב' פעמים דהיינו בפעם ראשון זית א' מצה עם זית א' מרור ובתוך כדי אכילת פרס יאכלו עוד זית א' מצה עם זית א' מרור ויצאו בממה נפשך דאם השיעור זית א' יצאו בפעם ראשון ואם השיעור ב' זתים יצאו בשני האכילות. דאכתי אם השיעור ב' זתים אזי הזית הראשון של מרור כיון שבשעת אכילתו לא היה מצוה היה מבטל את הזית מצה אף שמצטרף אותו הזית מרור אל זית השני ונעשה מצוה שלימה מ"מ בעת האכילה ראשונה היה בו יכולת לבטל המצה כיון שאז לא היה עדיין שום מצוה וזה ברור.
<b>אמנם</b> יש לומר בפשיטות דכך היו יכולים לעשות לאכול תחלה זית א' מצה בלא מרור ואח"כ זית א' מצה עם ב' זתים מרור, והשתא ממה נפשך אם השיעור הוא זית יצאו ידי חובתן באכילה אחת וזית הב' נתבטל במרור כיון שאינו מצוה אלא זית א' ואם השיעור ב' זתים אזי מצטרפין האכילות בכדי אכילת פרס והמרור אינו מבטל דהא אם השיעור במצה ב' זתים גם מרור שיעורו ב' זתים ואין מצות מבטלות זו את זו ואתי שפיר תירוץ הפני יהושע וק"ל. ממילא בהיות כך שגם כשאכלו כדרך אכילתן היו יכולים לאכול ב' זתים אז לא קשה מידי קושית הירושלמי כאמור.
<b>ואמנם</b> כל זה לשטת ש"ס דילן דשיעור כדי אכילת פרס היינו בין אכילה לאכילה שפיר איכא למיעבד כהנ"ל, משא"כ להירושלמי דכדי אכילת פרס היינו מתחלת אכילה א' עד סוף אכילה ב' אי אפשר למיעבד כהנ"ל, דהא הם נסתפקו גם בשיעור כדי אכילת פרס ששיעורו ג' ביצים אולי שיעורו ג' זתים ואלו אכילות שתים הללו יש בהן ד' זתים דהיינו בתחלה זית א' מצה ואח"כ זית א' מצה וב' זתים מרור והוי ד' זתים והוי יותר מכדי אכילת פרס, וא"כ לא מצי למיעבד הכי רק שאכלו זית א' כתירוץ הגאון מוהר"י ולא יצאו רק מספק, ולכן שפיר הקשה הירושלמי לשיטתיה דהיה להם לאכול שלא כדרך אכילתן ב' זתים, לכן הוצרך לתרץ דאין עשה דלפני הדיבור דוחה, משא"כ לש"ס דידן לשיטתיה לא קשה מידי קושית הירושלמי לכן שפיר ס"ל לש"ס דידן דעשה דלפני הדיבור עדיף. ומיושב קושיא ד' ודו"ק.
<b>ומעתה</b> אתי שפיר פסק הרמב"ם שפסק דחדש נוהג בחוץ לארץ מדאורייתא, דאף דמש"ס דידן אין הכרע כמאן הלכתא, מ"מ מהירושלמי מוכח דאילו למ"ד דאין חדש נוהג בחוץ לארץ ומושבות היינו לאחר ירושה וישיבה א"כ צ"ל כתירוץ הש"ס, דהא מעיקרא לא אכיל אין הכוונה שלא היו רשאין לאכול דהא אין חדש נוהג אז כלל אלא הכוונה דכל זמן שהיה להם מן לא רצו לאכול מעבור הארץ, משום שהמן הוא טוב יותר מעבור הארץ א"כ אין התחלה כלל לקושית הירושלמי, ומהיכן הוכיח הירושלמי דאין עשה דלפני הדיבור דוחה, אלא על כרחך דנהג חדש קודם ירושה וישיבה ומושבות אתא דנוהג בחוץ לארץ והיה שפיר הוכחה להרמב"ם.
<b>ואמנם</b> כ"ז להרמב"ם לשיטתיה דס"ל דכדי אכילת פרס היינו ג' ביצים, משא"כ לשטת התוס' דכדי אכילת פרס היינו ד' ביצים אזי אין הירושלמי זה מיושב אפילו למ"ד דחדש נהג קודם ירושה וישיבה, דהא אף אם אכלו כדרך אכילתן שפיר היו יכולים לאכול ב' זתים כתירוץ הפני יהושע, דהא אע"ג שנסתפקו בשיעור כדי אכילת פרס מ"מ איננו פחות מד' זתים ובאכילות הללו אין בהם יותר מד' זתים וא"כ בלאו הכי אין התחלה לקושית הירושלמי ונתבטל הראיה מהירושלמי, ולכן נסתפקו התוס' בדין זה אם נוהג חדש בחוץ לארץ ואתי שפיר ודו"ק היטב.
<b>היוצא</b> לנו מכל פלפולנו הנ"ל כך הוא. דלפום סברת המקשה דהוי סלקא דעתך דאם היה אפשר לישראל לאכול מעבור הארץ מעיקרא הוה אכלו והוה עדיף להו ממן ועל כרחך דמעיקרא לא היו רשאין לאכול ואז קשה קושית הירושלמי דיבא עשה דמצה וידחה כו' (היינו לשיטת הירושלמי כאשר נתבאר בארוכה), אז צריך לומר כתירוץ הירושלמי דעשה דלפני הדיבור אינו דוחה. משא"כ לפום סברת המתרץ דמן עדיף להו מעבור הארץ אז אין התחלה כלל לקושית הירושלמי אזי שפיר יש לומר כסברת הש"ס דידן ביבמות דעשה דלפני הדיבור עדיף. ותו יש סתירה לסברת הירושלמי הנ"ל לפום מה דאמרינן בבבא בתרא ארץ ישראל מוחזקת היא וזכו ישראל בה מימי האבות דלפ"ז נסתר לכאורה סברת הב"ח שהבאתי דכשנכנסו ישראל לארץ זכו בחטין שבעליה ונאסר אז משום חדש ומעיקרא היה מותר משום דאין חדש נוהג בשל עובד כוכבים דלהנ"ל זה אינו דהא מוחזקת היא וא"כ גם קודם שבאו לארץ היה אותה התבואה אסור משום חדש וא"כ ג"כ לא קשה מידי קושית הירושלמי לפי מה שפירשנוה לעיל דהעשה דוחה שיאכלו מהישן לפי שהיה לו שעת הכושר דהא כיון דמוחזקת היא לא היה לו שעת הכושר כלל. נמצא דסברת ש"ס דידן דעשה דלפני הדיבור עדיף נתחזק על פי ב' דברים הללו, חדא, ע"י דהמן היה טוב להם לא כמו שאמרו ונפשנו קצה כו', שנית, דארץ ישראל מוחזקת היא.
<b>מעתה</b> נשים פנינו לבאר מקרא דירמיה ונקדים מה דאמרינן בפ"ב דיומא (יומא פ"ו. ) גדולה תשובה שזדונות נעשו לו כזכיות. עוד שם גדולה תשובה שמגעת עד כסא הכבוד שנאמר (הושע יד, ב) שובה ישראל עד ה' אלהיך. ר' יוחנן אמר עד ולא עד בכלל כל זה אינו בש"ס שלפנינו והוא גירסת העין יעקב ע"ש איני והא"ר יוחנן גדולה תשובה שדוחה את לא תעשה שבתורה שנאמר (ירמיה ג, א) הן ישלח איש את אשתו והלכה והיתה לאיש אחר הישוב אליה עוד ואת זנית רעים רבים ושוב אלי נאום ה'. לא קשיא הא ביחיד הא בצבור ע"כ. ותמהו המהרש"א והרי"ף ברומיא זו דרמי הש"ס דברי ר' יוחנן אהדדי ואטו אם עד ולא עד בכלל לא ידחה לא תעשה וע"ש שהארכנו.
<b>ואמיתת</b> הענין הוא כפי שביארו המפרשים דהא דאמר גדולה תשובה שדוחה לא תעשה שבתורה, ומאי רבותא, הא כל עשה דוחה לא תעשה. ותירצו, דכל עשה אינה דוחה לא תעשה אלא אצל אותו האדם עצמו שמקיים העשה אבל שיעבור אדם אחר על לא תעשה בכדי שחבירו יקיים העשה אסור דאין אומרים לאדם חטא כדי שיזכה חבירך, והכא גבי תשובה נהי דבישראל איכא עשה דתשובה שפיר דחי הלא תעשה משא"כ אצל הש"י דליכא עשה ובכהאי גוונא בעשה אחרת אינה דוחה אבל בעשה דתשובה דחי אפילו בכהאי גוונא והטעם דעשה דתשובה עדיף האריכו המפרשים ועמ"ש לקמן, והיינו דדקדק קרא ואמר הישוב אליה עוד ולא קאמר התשוב אליו עוד, והיינו משום דזה אינו רבותא כלל דבדידהו איכא עשה ועיקר הרבותא הוא הישוב אליה דייקא דבדידיה ליכא עשה. וזה ביאר ש"ס הנ"ל דמעיקרא אמר גדולה תשובה שמגעת עד כסא הכבוד שנאמר עד ה' אלהיך ששב אליו הש"י כבראשונה קודם שחטא ור' יוחנן אמר עד ולא עד בכלל דנהי דביה מהני תשובה דאית ביה עשה מ"מ הקב"ה אינו שב אליו דלית ביה עשה, ואהא פריך שפיר והא אמר ר' יוחנן גדולה תשובה שדוחה לא תעשה אפילו בכהאי גוונא דלית ביה עשה וא"כ עד ועד בכלל ואהא משני הא ביחיד הא בצבור.
<b>עוד</b> תירצו דרבותא דתשובה שדוחה לא תעשה היינו לפום שיטת הירושלמי הנ"ל דאין עשה דלפני הדיבור דוחה כו' ועשה דתשובה הוי לפני הדיבור שהרי אדם הראשון נתקבל בתשובה והש"י אמר לקין אם תטיב שאת ועשה אחרינא כהאי גוונא אינה דוחה משא"כ עשה דתשובה. וכל זה הוא לשטת הירושלמי הנ"ל משא"כ לש"ס דידן דעשה דלפני הדיבור עדיף אי אפשר לומר כתירוץ זה אלא כתירוץ הראשון, וגם יש ליתן טעם למה תשובה דוחה כהאי גוונא אפילו אצל הש"י דלית ביה עשה משא"כ בעשה אחרת היינו אדרבה מהאי טעמא גופיה כיון דהוי עשה דלפני הדיבור ועדיף ודחי אפילו בכהאי גוונא.
<b>והנה</b> מקום דין זה דאין אומרים לאדם חטא כדי שיזכה חבירך הוא מהש"ס רפ"ק דשבת (שבת ד.) איבעי' להו הדביק פת בתנור עם חשיכה התירו לו לרדותה קודם שיבוא לידי איסור סקילה וע"ש דמסיק דהוא עצמו ודאי הותר לו לרדות כדי שלא יבוא לאיסורא רבה אבל לאחר לא הותר דאין אומרים לאדם חטא כו' ע"ש. וזהו עצמו ביאור מאמר ישראל שאמרו אל הנביאים רדנו לא נבא עוד אליך לפי דברי המדרש שפירש רדנו מלשון הרודה פת ודקדקנו לעיל מה ענין רדיית הפת לכאן וגם דקדקנו דתיבת רדנו הוא פועל יוצא לאחרים על הרודה את הפת ע"ש בדברינו. ולהנ"ל מובן שכאשר הנביאים הוכיחום לעשות תשובה חקרו הם חקירה הנ"ל דנהי דאצלם מהני תשובה דבהו איכא עשה ודחי לא תעשה כמו שהותר אל המדביק עצמו לרדות הפת, מ"מ בהש"י דליכא עשה א"כ יהיה עד ולא עד בכלל ולכן באו בטענה עבד שמכרו רבו כו', וז"ש רדנו, ר"ל נהי דלנו הותר לרדות, מ"מ לא נבא עוד אליך דייקא, שיהיה עד ולא עד בכלל לכן לא רצו בתשובה. ואמנם בבוא הנביא להוכיחם שטעו ושיהיה שפיר עד ועד בכלל משום דגדולה תשובה שדוחה לא תעשה אף בכהאי גוונא מטעם הנ"ל שהוא לפני הדיבור ולבל תאמר הא אדרבה יש הוכחה דעשה דלפני הדיבור גרוע לזה הקדים להם שני הסתירות הנ"ל לסברא זו שביארנו תחלה, חדא, דהמן היה עדיף להו לדור המדבר מעבור הארץ ואידך דארץ ישראל מוחזקת היא.
<b>ונקדים</b> משארז"ל (עבודה זרה נ"ג:) לזרעך נתתי את הארץ ולא כתיב אתן מכאן שארץ ישראל מוחזקת היא, ופירשו המפרשים משום דבשר ודם כשאומר אתן אינו קנין כלל משום שבשר ודם יש לו מניעות אולי לא יוכל לקיים כלל או לא יוכל לקיים תיכף את דבריו עד אחר זמן לכן אין הקנין נגמר עד עת הנתינה, משא"כ הש"י שאין לו מניעה ובידו לקיים תיכף כל מה שאומר בלי איחור זמן כלל לכן מיד שאומר אתן הוי גמר מתנה עכ"ד. וז"ש הפסוק הדור אתם ראו דבר ה' המדבר הייתי לישראל, ר"ל ראו בעיניכם שהמן היה טוב להם, ותו אם ארץ מאפליה כלום אמרתי דבר והלקשתי, אלא כל מה שאני מבטיח בידי לקיים בלי איחור זמן כלל וא"כ ארץ ישראל מוחזקת, ולפ"ז עשה דלפני הדבור עדיף ושפיר יועיל לכם תשובה להיות עד ועד בכלל, וא"כ מדוע אמרו עמי רדנו לא נבוא עוד אליך שיהיה עד ולא עד בכלל ודו"ק היטב.
<b>ובזה</b> יבואר פסוק השני בתרי עשר. בהקדם משארז"ל בברכות (ברכות ל"ב.) משה רבינו ע"ה הטיח דברים כלפי מעלה שנאמר ויתפלל משה אל ה' אל תיקרי אל ה' אלא על ה'. ותמהו מהרש"א והרי"ף דבאותה תפלה אין אנו רואים כלל טיחת דברים והגיה מהרש"א ז"ל ואתפלל אל ה' והוא קרא בפ' עקב, ונדחק גם בזה מה טיחת דברים יש שם. והנכון כפי מה שראיתי במפרשים משום דבאותה תפלה אמר משה פן יאמרו הארץ אשר הוצאתנו משם מבלי יכולת ה' להביאם אל הארץ וישחטם במדבר, ולכאורה יפלא מדוע יתלו העובדי כוכבים בחסרון יכולת ולא כפי האמת שעבור שחטאו ישראל עשה להם זאת. אכן הוא ע"פ שמבואר בח"מ דמי שהבטיח לאוהבו מתנה ונעשה שונאו יוכל לחזור אכן אם זה כבר קנה המתנה בדרכי הקנאה אף שנעשה שונאו אינו יכול לחזור בו, וטען משה רבינו ע"ה להש"י שכיון שארץ ישראל מוחזקת היא וכבר זכו בדרכי הקנאה אינו רשאי ליטלה מהם, ואם כן לא יוכלו העובד כוכבים לתלות בחטא ויתלו בחסרון יכולת וזהו טיחת דברים שטען משה רבינו ע"ה שאינו רשאי לבטל המתנה, יצא מזה דמהאי קרא ואתפלל אל ה' אמרינן אל תיקרי אל אלא על מוכח דארץ ישראל מוחזקת. וכבר נתבאר דלפום הך סברא עשה דלפני הדיבור עדיף ולכן מהני תשובה שיהיה עד ועד בכלל שגם הקב"ה ישוב אל השב כבראשונה, אך זהו דוקא בצבור כדמשני הש"ס הא ביחיד הא בצבור, והיינו דקאמר קרא ועמי תלואים 'למשובתי' דייקא, ר"ל שמשום הכי מתעצלים לשוב משום שהם מסופקים אם אני אשוב להם משום דאצלי ליכא עשה דלידחו, ואהא קאמר שהם טועים בתרתי, חדא, ואל על יקראוהו, ר"ל אל תקרי אל אלא על ואז מוכח דארץ ישראל מוחזקת ואז עד ועד בכלל, ותו משום דיחד לא ירומם שאינם עושים תשובה בצבור משא"כ כשיעשו תשובה בצבור יהיה עד ועד בכלל ודו"ק. הרי נתבאר הקדמה א' ועתה נקדים הקדמה ב'.
<b>לבאר</b> פסוקים סוף ויצא וזה תוארם. ותגנוב רחל את התרפים אשר לאביה ויגנוב יעקב את לב לבן הארמי על בלי הגיד לו כי בורח הוא, קשיא טובא, איך סלקא דעתך שמי שרוצה לברוח מחבירו יבוא בתחלה אליו ויאמר לו דע לך אחי כי רצוני לברוח ממך מי פתי יסור לעשות כזאת. ויאמר לבן ליעקב מה זאת עשית ותגנוב את לבבי ותנהג את בנותי כשבויות חרב כו' למה נחבאת לברוח, יש לדקדק חדא בכפל לשון ענין הבריחה כמה פעמים. ותו תיבת נחבאת מיותר, והוה ליה למימר למה ברחת. יש לאל ידי לעשות עמכם רע ואלהי אביכם אמש אמר אלי השמר לך כו', יש לדקדק דסותר דבריו תוך כדי דיבור דכיון שהש"י הזהירו א"כ אין לאל ידו, ותו מאי ואלהי אביכם ולא אמר ואלהיכם. ועתה הלוך הלכת כי נכסוף נכספת לבית אביך ולמה גנבת את אלהי, יש לדקדק בתיבת ועתה דמשמע ששאלת למה גנבת תלוי בהקודם והרי בלי זה יכול לשאול למה גנבת. ויאמר יעקב עם אשר תמצא את אלהיך לא יחיה, יש לדקדק מדוע חרץ יעקב משפט מות לאיש הגונב ע"ג של לבן, ותו איך לא חש יעקב שמא א' מבני ביתו גנבו ועמ"ש מזה במקומו בפ' ויצא.
<b>ונתרץ</b> כאן בקצרה בהקדם מה שביארתי פסוק (צפניה ג, כ) בעת ההיא אביא אתכם כו', והענין, כי צדיק הנמלט מהרשע אם הצדיק גבוה בקדושה כמו הרשע כנגדו בקליפה אזי נמלט ממנו בזכות עצמו ואז לא די שנמלט אף גם בידו להעניש הרשע ולהפילו לפניו כדי רשעתו ככל אשר יחפץ, משא"כ אם הוא למטה ממנו בקדושה אזי אי אפשר שימלט מהרשע ההוא, והיינו דאמרינן בברכות (ברכות ז.) הא בצדיק גמור הא בצדיק שאינו גמור, זולת בזכות אבות יוכל לינצל ממנו ואז די לו להיות נפשו לשלל אבל אין בידו להעניש הרשע ואפילו ההצלה אינה בדרך נס גלוי רק בנסתר מכוסה בדרך הטבע ואף אם נופל הרשע מעצמו בהתמלא סאתו אין הצדיק ההוא רשאי לראות במפלתו וכדמצינו בלוט שאמר לו אל תבט אחריך לפי שלא ניצול בזכות עצמו רק בזכות אברהם אבינו ע"ה ולכן ג"כ הוצרך לברוח מסדום כי אילו היה ניצול בזכות עצמו היה נעשה לו נס מפורסם שיעמוד בסדום וינצל רק מאחר שלא היה לו זכות עצמו הוצרך להצלה בדרך הטבע לברוח משם. ולז"א כי אתן אתכם לשם ולתהלה, היינו ע"י נסים מפורסמים, וזה יהיה דוקא בשובי את שבותיכם 'לעיניכם' דייקא, ר"ל בהיות ההצלה והגאולה בזכותכם וק"ל. עוד נקדים מאמרם ז"ל במדרש רבה (בראשית רבה עד, טז) וילך וישב לבן למקומו שנעשה עני כבראשונה, ויש להבין למה זה ועל מה זה.
<b>ויובן</b> בהקדם דברי האר"י ז"ל בעץ חיים שער לאה ורחל ע"ש ואמתיק דבריו בתוספת ביאור קצת, כי התרפים הם צורה המדברת ע"י כשפים כפירש"י ז"ל, והוא שכל הדברים כל מה שיש בקדושה יש כנגדו בטומאה כקוף בפני אדם ותרפים אלו בטומאה הם כנגד אורים ותומים שבקדושה שמדברים ע"י צירוף אותיות, (וז"ש הפסוק בתרי עשר הושע ג', ד) אין אפוד ותרפים ופירש"י ז"ל אין אפוד להש"י ולא תרפים לע"ג והבן, והאורים ותומים נאמר בהם והיו על לב אהרן והם לב שבקדושה, והתרפים הללו שרשם הוא לב הטומאה וחיותם וקיומם כמו הלב שהוא קיום כל הגוף, וע"י מעשי ישראל הטובים יש יכולת בידם להוציא ניצוץ קדוש זה שהוא שורש התרפים מתוך הקליפה ולכללו בקדושה כמו שמוציאין ישראל כל ניצוצות, כי שאר ניצוצות מוציאין ישראל מתוך הקליפה בעל כרחם כמו בדרך גזילה שהחזק נופל על החלש וגוזל כל אשר לו, כך נתן הש"י כח זה בישראל, משא"כ שורש התרפים שהוא עיקר הלב של עולם הקליפות אילו היו יכולים להוציאו בגזילה לא ימלט שהיו גוזלים והיה מתבטל הבחירה, לכן גזרה חכמתו ית"ש בלי יוכלו ישראל להוציא זאת רק בדרך גניבה כמו הבא במחתרת וגונב ואין הבעלים יודעים ואם יוודע באותו העת לבעלים והכהו ומת אין לו דמים כך הוא בענין בתרפים, וזהו סוד ותגנוב רחל את התרפים כי לבן היה ראש הקליפות בדורו והיה שורש ורוחנית התרפים תחת ממשלתו ולכן גם התרפים הגשמיים היו אצלו ולקחוהו מאתו בדרך גניבה עכ"ד הקדושים ז"ל בתוספת ביאור קצת. וממילא יובן המדרש רבה הנ"ל שעי"ז שגנב מאתו לב ושורש של התרפים לכן נפסק שפעו ונעשה עני כבראשונה וזה ברור.
<b>והנה</b> בצירוף ב' הקדמות אלו נמשך קושיא בעובדא זו דיעקב ולבן בממה נפשך, והוא, אחרי היות לבן ראש הקליפות א"כ ממה נפשך אם היה יעקב אז כבר בקדושה כמו לבן כנגדו בקליפה ונמלט ממנו בזכות עצמו לכן היה יכולת בידו להעניש ללבן ולהפילו ממדרגתו ע"י גניבת התרפים, א"כ קשיא למה הוצרך לברוח בהחבא היה לו לילך מאתו בפרהסיא עם נשיו ובניו לעיני השמש דהא הנמלט בזכות עצמו ינצל בנסים מפורסמים בלי בריחה והתלבשות בדרך הטבע וכאמור, ואם נאמר שאף שיעקב אבינו ע"ה היה מובחר שבאבות אף על פי כן בהיותו עדיין בבית לבן לא היה במדריגה זו והיה לבן בטומאה גבוה ממנו ולא נמלט רק בזכות אבות ולכן הוצרך לינצל בדרך הטבע לברוח בהחבא א"כ קשיא איך היה בידו להפילו ללבן ע"י גניבת התרפים הא הנמלט בזכות אבות די לו שתהא נפשו לשלל.
<b>ואמנם</b> היתר קושיא זו הוא מושג דלעולם יעקב אבינו ע"ה היה בקדושה כמו לבן כנגדו בקליפה או יותר ממנו והיה יכול להתגרות בלבן ולעשות בו כרצונו ולא לברוח מלפניו, ומה שלא עשה כן היינו משום שראה יעקב אבינו ע"ה הניצוץ הקדוש שורש ורוחניות התרפים שהוא לב הקליפות והיה רוצה להוציאו וזה אי אפשר רק בגניבה ולא יוכל לקחתו בחזקה כאמור שהוא כבא במחתרת שאם בעליו נשמרו ממנו והכהו ומת אין לו דמים, ולכן אם היה מתראה בפני לבן כמדרגתו היה לבן נשמר ממנו ושוב לא היה יכול להוציא הניצוץ ההוא פן ימיתנו כאשר ירצה לקחתו בחזקה, לכן נתראה ללבן במדריגה קטנה כזו אין יכול להעניש הרשע ושוב לא עלה על לב לבן להיות נזהר ממנו ולכן היה לו יכולת לגנוב השורש ההוא של התרפים ואחר שגנב רוחניות התרפים היה יכולת ביד רחל לגנוב תרפים הגשמיים.
<b>ועתה</b> ראה שכל דברינו אלה מבואר בהדיא בדברי יעקב ולבן, ואמר הפסוק 'ותגנוב רחל את התרפים' היינו תרפים הגשמיים, וביאר הפסוק איך היה בידה יכולת זה וקאמר משום 'ויגנוב יעקב את לב לבן' כו', 'לב' דיקא, דהיינו רוחניות התרפים וכאמור, וביאר הפסוק איך גנב יעקב אבינו ע"ה ולא נזהר לבן לישמר מיעקב ולז"א 'על בלי הגיד לו כי בורח הוא', ר"ל מחמת דבר זה עצמו שיעקב הסתיר מדריגתו מלבן כאלו הוא צריך לברוח בהחבא בלי ידיעתו לזאת לא נזהר לבן ממנו וכאמור. ואח"כ בהשיג לבן את יעקב הקשה לו קושיית ממה נפשך הנ"ל באמרו 'מה זאת עשית', ר"ל תרתי דסתרי עשית ותגנוב את לבבי היינו גניבת רוחנית התרפים שהם הלב, ואידך, ותנהג את בנותי כשבויות חרב שברחת בהחבא, דאלו ב' דברים סותרים זה את זה, וביאר בעצמו אופן סתירתם ואמר, למה 'נחבאת' דייקא, 'לברוח', דלמה הוצרכת לברוח בהחבא ועל כרחך צריך לומר יש לאל ידי לעשות עמכם רע, 'עמכם' דייקא, ר"ל מצד עצמך, רק ואלהי אביכם דייקא, אמש אמר אלי כו' שניצלת בזכות אבות, ועתה לפ"ז שניצלת בזכות אבות למה גנבת את אלהי, והיינו קושית ממה נפשך הנ"ל, והשיב לו יעקב אבינו ע"ה תירוץ הנ"ל דמש"ה הוצרך להסתיר מדרגתו דהרי עם אשר תמצא דייקא כו' לא יחיה, ר"ל דאי אפשר לקחת הניצוץ ההוא רק בגניבה וכאמור ואם שגיתי הש"י יכפר. נתבאר הקדמה ב'. ועתה נבאר הקדמה ג'
<b>מה</b> שביאר בנזר הקודש בפרשת ויחי פסוק בפרשת בא ומושב בני ישראל אשר ישבו במצרים ת"ל שנה ויהי מקץ ת"ל שנה ויהי בעצם היום הזה יצאו כו'. וקשה הא לא היו במצרים רק רד"ו שנה, וארז"ל (ראש השנה י"א.) מדלג על ההרים בזכות אבות דילג את הקץ ועכ"פ איך אמר קרא שישבו ת"ל שנה. ותו ויהי בעצם היום הזה אין לו ביאור כלל. עוד הקשה על אומרם ז"ל סנהדרין צ"ח. אני ה' בעתה אחישנה זכו אחישנה כו' דא"כ הוה ליה למימר מעיקרא אחישנה. ותו דהוה ליה למימר או אחישנה או בעתה מה שא"כ באומרו בעתה אחישנה הם ב' הפכים בנושא א'.
<b>וביאר</b> על פי מאמרם ז"ל בחלק (סנהדרין ק"ב.) עתים מזומנים לטובה עתים לרעה, והיא כי תתר"ף רגעי השעה יש לכל רגע כוכב ומזל המנהיג העולם באותה רגע וכן גבוה מעל גבוה עד שתתר"ף צרופי הוי' וצרופי רל"א שערים פנים ורל"א אחור כל צירוף משפיע ומושל בכוכב ההוא והצירופים מתחלפין יש לדין ויש לרחמים ואותם הצירופים הם מתגלגלים ובאים מששת ימי בראשית עד סוף כל העולמות, ולכן עתים לטובה כו', ולעולם אי אפשר להיות קץ הגאולה אם לא בהגיע אותה העת הנשפע מכוכב ההוא אשר מאיר בו הצירוף ההוא אשר הוא רחמים גמורים מורה על הגאולה, והיינו דאמר קרא בגאולת מצרים ליל שמורים הוא כו' משומר ובא מששת ימי בראשית, ולפ"ז תיקשי איך אמר זכו אחישנה איך אפשר דבר זה.
<b>ויובן</b> בנוסח ערבית ומחליף את הזמנים ומסדר כו', ואיך יובן לשון מחליף בזמן שהוא דבר שאין בו ממש. והוא עם האמור, שכאשר ישראל עושין תשובה וראוין ליגאל ועדיין לא בא אותו העת הארת צירוף ההוא אשר הגאולה בו אזי הקב"ה מחליף את הזמנים, ר"ל מעביר אותן הצירופים לצד אחור ומאיר עתה צירוף הגאולה אך הכוכב ההוא השייך לזה אינו מושל עדיין לז"א כי גם מסדר את הכוכבים כו' כרצונו שמעביר הש"י כל ממשלת הזמנים העתידים ומגיע תיכף עת הגאולה, מיהו אינו מעביר הזמנים האלו על כל העולם דא"כ הרי היו כל באי העולם אותן השנים וכלו ימי חייהם, אלא מוציא את באי עולם מתחת הזמנים ההם ומחליפם ומביא הגאולה מיד, ולז"א קרא בעתה אחישנה, ר"ל שיחיש להביא העת אשר בו כח הגאולה קודם הגיע העת ההוא, ולזה הוקשה לרז"ל כיון שיחיש להביא זאת א"כ אין זה קרא אחישנה, לז"א זכו אחישנה אבל בלא זכו לא יבוא עת ההוא רק בזמנו. וזה ביאור הפסוק ומושב בני ישראל כו', ר"ל כי באמת נגזר ת"ל שנה רק כשחפץ הקב"ה לגאלם קודם הזמן החליף את הזמנים כאמור שהוציאם מתחת הזמנים העתידים לבא עליהם עוד בשיעבוד והאיר צירוף הגאולה, לז"א ויהי מקץ ת"ל שנה, ר"ל אותו הקץ אשר היה עתיד לבוא בסוף ת"ל שנה, ויהי בעצם היום הזה, ר"ל שהגיע עת ההוא אז עכ"ד וש"י.
<b>והנה</b> יש להבין, הקצור קצרה יד ה' מהושיע לגאלם אף בעת שאינה מסוגלת לגאולה ומאחר שדילג על הקץ בזכות אבות היה יכול לגאלם אף אם לא החליף את הזמנים. ויש לומר דלפי שכבר נגזר ת' שנה א"כ באמצע הזמן ההוא לא היו ראוים ליגאל מצד עצמן רק בזכות אבות, וכבר נתבאר בהקדמה ב' שכל שהישועה רק בזכות אבות אזי הישועה בדרך הסתרה לא בנסים מפורסמים והקב"ה חפץ לגאלם ביד חזקה ובזרוע נטויה משא"כ אחר שע"י זכות אבות העביר הזמן והגיע עת קץ ואם כן ראוים ליגאל גם מצד עצמן לכן היו נסים מפורסמים. נמצא שבאם לא היה הגאולה אז רק בזכות אבות יש מעלה וחסרון. המעלה שיכולים ליגאל מיד כאמור מדלג בזכות הרים וחסרון שלא יהיה ביד חזקה. ואם יהיה הגאולה רק בזכות עצמן יש ג"כ מעלה וחסרון. המעלה שתהיה הגאולה ביד חזקה וחסרון שלא יהיה מיד אלא אחר עבור הגזירה. רק שישראל היו להם שני הדברים זכות אבות וצעקת עצמם באה להש"י והוי ג"כ זכות עצמן לכן היו שם ב' המעלות שנגאלו מיד וגם ביד חזקה והיינו ע"י אופן הנ"ל שהחליף את הזמנים כאמור.
<b>ובזה</b> מובן מה שיש להפליא במה שאמר הש"י לאברהם אבינו ע"ה שיהיו בגלות ת' שנה ולבסוף לא כך היה, אלא הטעם הוא לפי מה שאמר קרא ושמי ה' לא נודעתי להם כפירש"י לא נכרתי במדות אמתית שלי שהבטחתי ולא קיימתי וכמשז"ל (בראשית רבה עו, ב) אין הבטחה לצדיקים בעולם הזה שלא הראה להם שמדתו לפעמים לשדד ולהחליף את הזמנים לכן קצת הבטחות לא נתקיימו לפי שעדיין לא הגיע הזמן, לכן השיג אברהם אבינו ע"ה בנבואה שיהיו ת' שנה בשיעבוד עד שיגיע עת הקץ, משא"כ עם ישראל נהג הקב"ה בשמו ה' שמדתו להחליף הזמן לכן נגאלו קודם ת' שנה.
<b>ובזה</b> נבאר פסוקי וארא, כי משה רבינו ע"ה שאל למה הרעות כו' והצל לא הצלת כו', ור"ל בזה שמאחר שעדין לא הגיע העת שקצב לאברהם אבינו ע"ה אי אפשר שיגאלו וא"כ למה זה שלחתני להרע להם ולא להצלה. לכן השיבו הש"י שאינו כן אלא יגאלם מיד וגילה לו מדוע לאברהם אבינו ע"ה נאמר ת' שנה, והוא הטעם שביארנו, ולז"א אני ה' ובידי לגאלם תיכף רק זה שאמרתי לאברהם ת' שנה היינו כי וארא כו' ושמי ה' לא נודעתי להם ולכן כפי המדה שנהגתי עמם שלא החלפתי הזמנים לכן השיגו בנבואתם שיהיה השיעבוד ת' שנה. וגם הקימותי את בריתי אתכם כו' היינו שיש להם זכות אבות וגם אני שמעתי את נאקת בני ישראל כו', ר"ל שיש בידם זכות עצמן ג"כ שצעקו אלי, לכן אמור להם אני ה', ר"ל הודיעם מדת שם ה' שבכחו מחמת שני הזכותים הנ"ל לגאלם בשני המעלות יחד דהיינו מיד ובפירסום ע"י שאחליף את הזמנים, ולזה אמר והוצאתי אתכם מתחת סבלות מצרים היינו התחלפות הזמנים שאוציאם מתחת הזמנים המורים על סבלות מצרים וממילא יהיו להם ב' המעלות יחד. חדא, והצלתי אתכם 'מעבודתם' דייקא, ר"ל באמצע העבודה אצילם באמצע משך ת' שנה, וגם וגאלתי אתכם בזרוע נטויה בפרסום והיינו ב' המעלות יחד וזה נמשך משמי ה' שמשדד ומחליף את הזמנים ובידי לקיים תיכף ואין הזמן מניעה אצלי.
<b>אכן</b> אולי תאמרו שע"י מעלות הללו שאמרתי לכם יומשך לכם חסרון בצד מה, והיינו עם שביארנו בהקדמה א' במה דאר"י עד ולא עד בכלל שהש"י אינו שב אליו רק הוא שב להש"י דאית ביה עשה ודוחה הלא תעשה, משא"כ בהש"י ליכא עשה ולפום מאי דקימ"ל דמעת האבות יצאו מכלל בני נח והיו בכלל ישראל מאורסים להקב"ה א"כ דברי ירמיה הנביא ע"ה שאמר הן ישלח איש כו' היה שייך גם אז בגאולת מצרים דמאחר שמימי האבות היו מאורסים להש"י ושוב היו במצרים עובדי כוכבים כמארז"ל הללו עובדי עבודה זרה כו' ואיכא הלא תעשה ואם כן אף שישראל צעקו ועשו תשובה ועשה דוחה לא תעשה מ"מ יהיה עד ולא עד בכלל, בשלמא למ"ד דאין ארץ ישראל מוחזקת משום דלא יצאו ישראל מכלל בני נח עד מתן תורה ליכא הלאו כלל, משא"כ לפום מאי דקימ"ל דארץ ישראל מוחזקת משום דיצאו כבר מכלל בני נח א"כ יהיה עד ולא עד בכלל.
<b>וכבר</b> נתבאר הקדמה א' בביאור מ"ש המדרש כלום אמרתי דבר והלקשתי אותה כו', שלפי שדברי הש"י אין להם מונע מהזמן ובידו לקיים מיד לכן כשאמר לזרעך נתתי הוי תיכף ארץ ישראל מוחזקת ומאז נעשו מאורסים להש"י. ולכן חשש שבמה שיודעים שבידו להחליף הזמן ואין הזמן מניעה לו א"כ יומשך להם שיהיה עד ולא עד בכלל, לז"א אל תחושו לזה אלא ולקחתי אתכם לי לעם וגם אני והייתי לכם לאלהים שכשם שאתם תשובו אלי גם אני אשוב אליכם כי גדולה תשובה שדוחה לא תעשה שבתורה אע"ג דאצלו ליכא עשה וכמ"ש בהקדמה א'. ואמר עוד וידעתם כי אני ה' המוציא אתכם מתחת סבלות מצרים, ר"ל ומה שתראו שבידו להחליף את הזמנים ואין הזמן אצלי מניעה מזה תבינו כי והבאתי אתכם כו' ונתתי אותה לכם מורשה שארץ ישראל מוחזקת וכמש"ל דכיון שאין הזמן מניעה אצלו ית' לכן ארץ ישראל מוחזקת היא. והבן היטב ותראה שנתיישב כל מה שדקדקנו באלה מקראי קודש והוא נכון.
<b>ונבוא</b> עכשיו אל ביאור המאמר הנצב בפתח השער, ומלבד מה שדקדקנו בו יש לדקדק עוד במה שסיים הלואי שנצא בעצמנו כו', והדבר יפלא, דהרי בזכות האמונה יצאו ממצרים וכמש"ה וישמעו כי פקד כו' ויקדו כו' ואיך אמר אח"כ הלואי כו' כאלו פג לבם מלהאמין תשועתו ח"ו ואין דן דינם למזור. ותו דלשון בעצמינו אין לו ביאור, ולפי טבע הלשון הוה ליה למימר שנצא לבדנו. ועם האמור נבוא אל הביאור במה שנתבאר שהוכרח להחליף את הזמנים בכדי שיגיע עת קץ הגאולה למען יהיה בזכות עצמם ויוכלו לצאת ביד רמה וגם שיהיה לשונאיהם מפלה דאם לא יהיה הגאולה רק בזכות האבות היה חסר כ"ז ולא היה הצלה להם רק בסתר כאשר יתגנב העם הנכלמים, ונודע כי קשה בעיני הש"י לעשות הפך הטבע והזמן רק לצורך אבל שלא לצורך אין הקב"ה משנה מהטבע שהטביע ית"ש במעשה בראשית טבע כל נברא וכח ומהות כל כוכב ומזל, ומה ששינה הש"י במצרים ממש טבע כל מעשה בראשית שהחליף את הזמנים וסידר הכוכבים כמש"ל בשם הנזר הקודש היינו כאשר נתבאר בכל הספרים שלי שהיו ישראל במצרים עוד רגע היו נשקעים בכל שערי טומאה ולא היה אפשר להם לצאת לעולם ח"ו לכן הוצרך הש"י לעשות זאת למען יצאו ממצרים והוא הטעם שעשה הש"י במצרים שיגרשום ברגע כאומרו כשלחו כלה גרש יגרש כו' היינו שמיד שבא רגע אחרונה אשר אם שהו עוד לא היה להם תקנה עשה הש"י שיגרשם ולא יניחום לעכב רגע כמימרא וממילא כיון שאין הש"י משנה הטבע אלא לצורך א"כ לא החליף את הזמן בודאי עד אותו רגע שהיה היציאה ממצרים דעד אותו העת שעדיין היו יכולים להתעכב במצרים לא הוצרך עדיין נס זה, אלא על כרחך ברגע האחרונה החליף את הזמנים משום שלא היה אפשר שיתעכבו עוד והגיע מיד עת קץ ויצאו.
<b>ולפ"ז</b> לא היה באפשרי כלל שיתחזקו ישראל על המצרים במצרים וינצלו אותם או יהרגום וכדומה, דהא כבר אמרנו שבעבור זאת הוצרך הש"י להעביר הזמנים כדי שתהיה הגאולה בזכות עצמן ויוכלו לצאת ביד רמה וגם לעשות נקמה בשונאיהם וכל זמן שלא היה החלפת זמן לא היה באפשר רק הצלה לבד ולא להיות כליון ומפלה לשונאיהם. וא"כ קודם שהגיע רגע האחרונה עדיין לא היה בידם רק זכות אבות ולא יכלו ישראל להתגבר עליהם בחזקה ואחר שהגיע רגע האחרונה שאז החליף את הזמנים הנה אז לא יכלו לעשות שום דבר דהא הוכרחו לברוח תיכף בלי איחור רגע כמימרא שאם שהו עוד רגע לא היה תקנה וא"כ מוכרח שלא ינצלו את מצרים רק אחר יציאתן משם והיינו בים סוף.
<b>ודברים</b> אלו נ"ל מבואר בדברי הש"י שאמר לאברהם אבינו ע"ה ידוע תדע כי גר כו' וגם את הגוי אשר יעבודו דן אנכי ואחרי כן יצאו ברכוש גדול, והוה ליה למימר והגוי ההוא דן אנכי ואשר יעבודו מיותר. ותו יש לדקדק למאי דקימ"ל כל מקום שנאמר אחרי מופלג ולמה נאמר כאן ואחרי כן הוה ליה למימר אחר כן דהא באמת ביציאתם היה להם ביזת מצרים. ועם האמור יובן, דהכי קאמר ידוע תדע כי הגזירה הוא ת' שנים, אבל באמת תדע כי הכרח שגם את הגוי אשר 'יעבודו' דייקא, רצה לומר באמצע העבדות דן אנכי רצה לומר שיהיה מוכרח שאגאלם באמצע הזמן בלי יאחרו עוד רגע וכאמור ואם כן יהיה מוכרח להחליף הזמנים ולא יהיה זה רק ברגע האחרונה ולכן לא אפשר לעשות נקמה גמורה בשונאיהם כאמור ולכן 'ואחרי' כן דייקא, יצאו ברכוש גדול, ר"ל שאי אפשר שינצלו את מצרים ויהיה להם רכוש גדול אלא אחרי מופלג והבן.
<b>הנה</b> נודע דברי האלשיך ז"ל ויתר מפרשים שחקרו מה זאת שצוה ה' לישראל להלחם מלחמות חובה בימי משה רבינו ע"ה ויהושע הלא עיקר המלחמה לה' היתה והוא הנלחם להם ולכן היה נצחונם שלא בטבע כי ה' אלהינו מתהלך בקרב מחנינו להצילנו ולתת אויבינו לפנינו נופלים בלי תקומה וא"כ עשה יעשה הש"י זאת אף כשאנחנו יושבים בבתינו. ותירץ במשל שאיש א' הכה את בן המלך וכעס המלך ונתן חרב ביד בנו שיהרוג אותו וירא כי לא יכול להרגו כי היה עדיין קטן ותש כח נטל המלך את יד בנו והחרב בידו והרגו ולא נטל המלך החרב בעצמו להרוג אותו כי רצה שתהיה נקמת בנו רב מאד ואף אם היה רואה אויבו נהרג ע"פ המלך לא היה הנקמה כ"כ כמו עכשיו שרואה אויבו נהרג בידו ממש כי מאחר שהוא בעצמו הכהו מוכרח גם כן הנקמה להיות כך שיהרג אויבו בידו ובעצמו ואף שבאמת אין הוא ההורג.
<b>וכך</b> רצה הש"י שיהיה לנו נקמה גמורה בשונאינו, מאחר שהם עצמם הרעו לנו בעצמנו, לכן נתן חרב בידינו וצוה לנו להלחם מלחמות ונקח החרב בידינו והוא תופס בידינו והורג כל שונאינו ויש לנו נקמה גמורה. לכן עם היות שלא הבטיח הש"י לאברהם אבינו ע"ה רכוש גדול רק על הים כאמור מ"מ חש הש"י שלא יאמר אותו צדיק ועבדום וענו אותן קיים בהם, 'בהם' דייקא, ר"ל שהם עצמם הצרו והרעו לישראל, אבל ואח"כ יצאו ברכוש גדול לא קיים 'בהם' דייקא, דלא יקחו מן המצריים בעצמם ולא תהיה הנקמה במצרים בהם ועם ידם ולא תהיה הנקמה גדולה כ"כ דהא יטבעו תחלה בים ואח"כ כל מה שיקחו יקחו מן ההפקר ואין כאן נקמה מהם ובהם, ועל זה אולי יתרעם אברהם אבינו ע"ה שהנקמה לא תהיה כמו העבדות. לכן מההכרח שגם דבר זה אי אפשר שיקחו רכושם במצרים כיון שעדיין לא היה להם זכות עצמם רק זכות אבות, לכן עשה הש"י פשר דבר שיהיה הגון גם בעיני אברהם אבינו ע"ה שיהיה גם הנקמה מהם ובהם ועשה בדרך זאת דנהי דזה אי אפשר שיקחו מהם ממונם בחזקה משום דכל שאינו ניצול רק בזכות אבות לא יוכל לעשות בשונאו כרצונו מ"מ כדי שלא יאמר אותו צדיק יקחו מהם בדרך שאלה ממילא יצאו ב' הדברים כי ישראל שהמה בעצמם יודעים האמת שממונם מוחלט בידם יש להם נקמה גמורה בהם מ"מ המצרים עדיין אין נופלים בידם דהא הם סוברים דהיא שאלה דהדרא בעיניה, אכן ישראל בשמעם זה שאין נגאלים בזכות עצמם ולכן מוכרחים ליקח בדרך שאלה ולא בחוזק יד היטב חרה להם ונתעצבו האנשים מאד ואמרו הלואי שנצא 'בעצמנו' דייקא, ר"ל מי יתן והיה שנהיה נגאלים בזכות עצמנו או שיהיה החלפת הזמן תיכף אז ולקחנו בחזקה וא"צ לשאלה ולכן לא רצו כלל ליקח והוכרח משה רבינו ע"ה לבקש מהם ד"ז בשם ה', וז"א עוד נגע אחד אביא על פרעה כו' כשלחו כלה גרש יגרש, ר"ל מיד כשלחו אז כלה העת ומיד גרש יגרש שכשיהיה החלפת זמן לא תוכלו לעכב ולכן אי אפשר ליקח מהם בחזקה וכאמור לכן דבר נא כו' יקחו נא עכ"פ דרך שאלה ודו"ק. הש"י יגאלנו במהרה ויושיענו תשועת עולמים אמן.

Section 4

<b>(תקס"א פק"ב)</b>
<b>פסחים</b> (דף ס"ו.) תנו רבנן הלכה זו נתעלמה מבני בתירא פעם א' חל ערב פסח להיות בשבת שכחו ולא ידעו אם פסח דוחה שבת אם לאו, מקשין הא אין לך ך' שנה שלא יהיה ערב פסח חל בשבת ואיך נשכח מכולם ד"ז, ובשלמא מה ששאלו אח"כ שכח ולא הביא סכין כו' יצויר שנשכח ד"ז אבל דבר גדול כזה לזכור אם עשו פסח לא יצויר שישכח, אמרו כלום יש אדם שיודע אם פסח דוחה שבת או לא אמרו להן אדם א' יש שעלה מבבל מקשין מאי נפקא מינה שעלה מבבל והלל הבבלי שמו ויודע אם פסח דוחה שבת אם לאו, מקשין מנא להו שהלל יודע, ואם שמעו מפיו אם כן כבר ידעו מה בפיו, ודוחק לומר שהלל הגיד להם שיודע אם פסח דוחה שבת אם לאו, שלחו וקרא לו כו' אמר להן נאמר מועדו בפסח ונאמר מועדו בתמיד מה מועדו האמור בתמיד דוחה שבת אף מועדו האמור בפסח דוחה שבת מיד הושיבוהו בראש ומינוהו נשיא עליהם והיה דורש כל היום כולו בהל' הפסח התחיל מקנטרן בדברים אמר להן מי גרם לכם שאעלה מבבל ואהיה נשיא עליכם עצלות שהיתה בכם שלא שמשתם שני גדולי הדור כו', ובעמוד ב' אמרינן אמר ר' יהודה אמר רב כל המתיהר כו' מהלל כו' וח"ו לומר שנתיהר ממש דאמרו חז"ל (שבת ל:) לעולם יהא אדם ענותן כהלל, אלא נראה משום דאיכא פלוגתא בסוטה (סוטה ה. ) חד אמר לענין יוהרא לא מינה ולא מקצתה מי זוטר מה דכתיב (משלי טז, ה) תועבת ה' כל גבה לב וסבירא ליה דכל היינו כל שהוא, וחד אמר דתלמיד חכם צריך להיות בו שמיני שבשמינית וסבירא ליה דכל היינו כולו, לכן בראות הלל שנתמנה להיות נשיא ע"י תורתו עלה בדעתו דהלכה כדיעה זו דצריך להתיהר מעט שמיני שבשמינית, ועמ"ש דומה לזה על מאמר בתחלה כל האומר עלה כו' בדרוש לשבת תשובה שאמרתי לסיום הש"ס ע"ש אמרו לו שכח ולא הביא סכין מערב שבת מהו, יש לדקדק דמשמע ששאלה זו תלוי במה שקנטרן בדברים אמר להן הלכה זו שמעתי ושכחתי כו' וע"ש בע"ב דמפרש דהאיבעיא היה אם מותר לעבור על שבות דמחמר כלאחר יד כדי לקיים מצות עשה ונפשט דשרי והקשו התוס' הא במתניתין אסר שבות דרבנן כיון דאפשר לעשות מערב שבת ויש לומר שבות בהמתו קיל משבות עצמו יעוי"ש.
<b>טרם</b> נבא לבאר זה נבאר מאמר פ"ק דיבמות (דף ט"ז) בימי ר' דוסא בן הורכינס הותרה צרת הבת לאחין והיה הדבר קשה לחכמים מפני שחכם גדול היה ועיניו קמו לראות מלבוא לבית המדרש אמרו מי ילך ויודיעו אמר להן ר' יהושע אני אלך ואחריו מי רבי אלעזר בן עזריה ואחריו מי רבי עקיבא הלכו ועמדו כו' התחילו מסבבין אותו בהלכות אמרו לו צרת הבת מהו א"ל מחלוקת בית שמאי ובית הלל והלכה כב"ה כו' שעל מדוכה זו ישב חגי הנביא ואמר ג' דברים צרת הבת אסורה עמון ומואב מעשרין מעשר עני בשביעית דקדושה ראשונה לא קידשה לעתיד לבוא והניחו עיירות אלו כדי שיסמכו עליהן עניין בשביעית ומקבלין גרים מן הקרדוין ומן התרמודים משום דסבירא ליה עובד כוכבים ועבד הבא על בת ישראל הולד כשר ע"ש.
<b>ויש</b> לדקדק במאמר זה, א' מה תלה הדבר בימי ר' דוסא, הלא היו רוב התנאים באותו הדור רבי יהושע ורבי אלעזר בן עזריה ורבי עקיבא ששמו הולך כו'. ב' מאי היה הדבר קשה לחכמים מפני שחכם גדול היה, אדרבא, כיון שהם ידעו האמת דצרת הבת אסורה והוא חכם גדול ודאי יודה. ג' מאי מי ילך ויודיעו, ילך מי שירצה. ד' למה דוקא רבי יהושע אמר שילך ולמה דוקא אחריו רבי אלעזר בן עזריה ואחריו רבי עקיבא דוקא. ה' מה דקדק לשון אחריו ונהי שהלכו כסדר גדולתן מסתמא מ"מ למאי נפקא מינה הודיעה הברייתא לנו סדר הליכתן. ו' חיבור דברי חגי הנביא בג' דברים אלו מאי שייכות להדדי וכבר כתבתי על זה במ"א.
<b>והנראה</b> לישב כל זה, והסיגנון יהיה כך, דהיה לחכמים ראיה שצרת הבת אסורה, רק לר' דוסא לשיטתיה נסתר ראיה זו, ולזה דקדק ואמר שבימי ר' דוסא הותר, לכן היה הדבר קשה לחכמים לפי שלשיטתו אין בידם להכריח בראיות איסור צרת הבת, לז"א מי ילך ויודיעו ואמר ר' יהושע שהוא ילך כי ר' יהושע לשיטתיה יש לו ראיה אחרת לאיסור צרת הבת אלא שיש לו סתירה על ראיה זו, לכן ואחריו רבי אלעזר בן עזריה דלדידיה לשיטתיה נשאר הראיה אלא דיש עוד סתירה על אותה הראיה, לז"א ואחריו רבי עקיבא דלשיטתיה נשאר הראיה שפיר.
<b>ונקדים</b> דהנה בריש יבמות יליף הש"ס מגזירה שוה דעליה דאחות אשה וצרתה אסורות להתיבם והוא הדין כל העריות וצרותיהן, ופריך הש"ס טעמא דכ' רחמנא עליה הא לאו הכי הוה אמינא אחות אשה מתיבמת מאי טעמא דאתי עשה ודחי לא תעשה אימר דאמרינן עשה דוחה לא תעשה לא תעשה גרידא לא תעשה שיש בה כרת מי דחי, וכיון דסברא מבחוץ דלא מייבמא א"כ על כרחך אית לן למידרש עליה איפכא להיתרא דלאיסורא לא איצטריך כך פי' התוס' שם. מיהו יש לומר אף דדרישינן להיתירא מ"מ ניקום במסתבר טפי דהיינו אצרה ולא אערוה גופא עיין בש"ס (ביבמות ח:) גבי ערוה גופא אין צריך קרא ע"ש בכל מה שמפלפל הש"ס תבין כל הך ותו לא תעשה גרידא מנא לן דדחי. ובעי למילף מעיקרא דעשה דוחה לא תעשה גרידא מכלאים בציצית ע"ש באורך ובתר הכי בעי למילף לענין לא תעשה דכרת ע"ש באורך. ויש לדקדק במאי דקאמר ותו לא תעשה גרידא מנ"ל דדחי מאי נפקא מינה ליה הכא בהא כיון דהכא בלא תעשה דכרת קיימינן.
<b>והנראה</b> לתרץ, דאי הוה ילפינן דעשה דוחה לא תעשה גרידא תו לא הוה קשה משום דהיה לנו לימוד גם על לא תעשה דכרת משום הכי קאמר ותו לא תעשה גרידא מנ"ל. דהנה התוס' שם (דף ד' ע"ב) ד"ה לא תעשה שיש בה כרת מי דחי הקשו נילף מיבום גופיה דעשה דיבום דוחה לא תעשה דאשת אח שבכרת, ותירצו דמהתם ליכא למילף שמצותו בכך דבענין אחר אי אפשר לקיים מצות יבום כלל ואין זה דחי' ע"ש. ובדף י"ז ע"ב יליף שם הש"ס מיחדיו המיוחדים בנחלה פרט לאשת אחיו מאמו, והמעיין שם יראה דאי לאו יחדיו נמי הוה ידעינן דאשת אחיו מאביו תתיבם משום דיבום בנחלה תלי רחמנא דכתיב יקום על שם אחיו ע"ש ברש"י ד"ה והא מהיכא תיתי כו' אלא דהוה אמינא דגם אשת אחיו מאמו תתיבם קמ"ל יחדיו דדוקא מאביו ולא מאמו ע"ש היטב ותבין.
<b>ובריש</b> מכילתין כתבו התוס' ד"ה אשת אחיו מאמו דליכא כרת רק באשת אחיו מאביו אבל אשת אחיו מאמו לית בה אלא לאו גרידא. ולפ"ז נשאר קושיית התוס' דשפיר מוכח דעשה דוחה לא תעשה שיש בו כרת מיבום דדחי איסור אשת אחיו דליכא למימר דלא דחי רק התם משום שאי אפשר בענין אחר לקיים מצות יבום א"כ למ"ל קרא דאשת אחיו מאמו אינו בכלל יבום הא ממילא נדע זאת דאם איתא אם כן איך מיבמין אשת אחיו מאביו הא יש בו כרת ואיך דחי ולא הוי מצותו בכך דהא יצויר יבום באשת אחיו מאמו שאינו אלא לא תעשה גרידא ועשה דוחה לא תעשה גרידא אלא על כרחך מדמיבמין אשת אחיו מאביו מוכח דאשת אחיו מאמו אינו בכלל יבום כלל ולמ"ל יחדיו שמע מינה דעשה דוחה לא תעשה שיש בו כרת אפילו במקום שאין מצותו בכך, בחידושי הארכתי בזה שיש לסתור ד"ז דהא התוס' שם כתבו הטעם דאשת אחיו מאמו לית ביה כרת משום דכתיב נדה היא מה נדה יש היתר לאיסורה כו' ע"ש ולפום סברא זו דאשת אחיו מאמו תתיבם יהיה כרת גם בה ולא קשה מידי ודו"ק. גם הארכתי בחידושי דא"כ בתר דיליף דעשה דוחה לא תעשה גרידא מאי פריך בתר הכי לא תעשה שיש בה כרת מנ"ל דדחי ועוד הארכתי לפלפל בזה וכאן לקצר באתי רק מה שנוגע לענין הדרוש מיהו ראיה זו אינה אלא בתר דידעינן דעשה דוחה לא תעשה גרידא אז שפיר איכא למילף גם ללא תעשה שבכרת, משא"כ אי נימא דגם לא תעשה גרידא אינו דוחה לא קשה מידי דשפיר הוי יבום מצותו בכך דתו ליכא למימר דאפשר באשת אחיו מאמו דמאי נפקא מינה הא גם לא תעשה גרידא לא דחי ולכן אהא דפריך לא תעשה שיש בה כרת מי דחי הוקשה לו דנוכל למילף מיבום נוכל למילף צרת ערוה להיתרא כקו' התוס' וא"כ עליה לאיסורא.
<b>אך</b> התוס' שם (דף ה:) ד"ה כולה הקשו היכי ילפינן מכלאים בציצית דעשה דוחה לא תעשה בעלמא שאני כלאים דהותר מכללו בבגדי כהונה ותירצו דהתם נמי משום דאתי עשה דבגדי כהונה ודחי לא תעשה דכלאים ואין זה הותר מכללו, והנה תירוץ תוס' זה תלוי בפלוגתת הרמב"ם והראב"ד כי הרמב"ם כתב בסוף ה' כלאים כהנים שלבשו בגדי כהונה שלא בשעת עבודה אפילו בבית המקדש לוקין משום האבנט שהוא כלאים ולא הותרה אלא בשעת עבודה שהוא מצות עשה כציצית, והראב"ד כתב דזה ליתא אלא הותר אף שלא בשעת עבודה, נמצא להראב"ד אין הטעם משום דחי' כלל וכ"כ באור חדש על התורה פ' תצוה ע"ש, וא"כ לדידיה נסתר תירוץ התוס' וליכא תו למילף מכלאים בציצית דעשה דוחה לא תעשה, וא"כ עליה להיתרא.
<b>והנה</b> הביא שם באור חדש קושית הגאון בעל שאגת אריה לשיטת הרמב"ם ז"ל דלא הותר לכהן ללבוש כלאים רק מחמת העבודה דאתי עשה דעבודה ודחי א"כ איך הותר לכהן גדול לעשות העבודה בשאר ימות השנה למ"ד דאבנט של כהן גדול בכל השנה של כלאים ושל כהן הדיוט של בוץ ובשאר ימות השנה כשרה העבודה אף בהדיוט מוטב שיעשה כהן הדיוט העבודה ולא יעבור על כלאים דהא קימ"ל כל מקום שאתה מוצא עשה ולא תעשה אם אתה יכול לקיים שניהם אין העשה דוחה עכ"ד, וא"כ מוכח כשיטת הראב"ד ונסתר תירוץ התוס' ועליה להיתרא, והנה בפ"ק דיומא (דף י"ב:) פליגי רבי ורבי דוסא רבי סבר דאבנט של כהן הדיוט היה של כלאים ורבי דוסא סבירא ליה דהיה של בוץ והלכה כרבי ע"ש.
<b>והשתא</b> אתי שפיר, דחכמי ישראל היה להם ראיה דעליה לאיסורא משום דמצד הסברא הוה אמינא להיתר משום דילפינן מכלאים בציצית דעשה דוחה לא תעשה גרידא ותו ילפינן אח"כ מיבום דדחי גם לא תעשה שיש בו כרת וכדאמרן. וכי תימא מה לכלאים שהותר מכללו זה אינו דיש לומר כתירוץ התוס' דגם שם הוא מטעם דחי', וכי תימא א"כ איך עשה כהן גדול עבודה בשאר ימות השנה, זה אינו דהא הלכה כרבי דגם אבנט של כהן הדיוט היה של כלאים א"כ ליכא יכול לקיים שניהם, משא"כ לר' דוסא דסבירא ליה דאבנט של כהן הדיוט היה של בוץ נשאר קושית שאגת אריה ומוכח כשיטת הראב"ד דהתם לאו מטעם דחי' כלל וא"כ ליכא למילף כלל מכלאים בציצית משום שהותר מכללו, וא"כ מצד הסברא הוה אסרינן ערוה וגם צרה וכדאמר הש"ס ביבמות ד' ח' צרה נמי לא תעשה שיש בה כרת כו' ע"ש וא"כ עליה להיתרא עכ"פ לצרה, ולכן היה הדבר קשה לחכמים דלר' דוסא לשיטתיה לא יוכלו להכריח איסור צרת ערוה, ולז"א ר' יהושע אני אלך משום דלר' יהושע לשיטתיה אף דליכא למילף מכלאים מ"מ יש ראיה אחרת דעשה דוחה לא תעשה שיש בה כרת וא"כ עליה לאיסורא.
<b>דהנה</b> שם ביבמות (דף ה:) בעי למילף דעשה דוחה לא תעשה שיש בה כרת וקאמר וכי תימא נילף ממילה דדחי שבת מה למילה שכן נכרתו עליה י"ג בריתות, מפסח מה לפסח שכן כרת, מתמיד מה לתמיד שכן תדיר, מחדא לא אתיא תיתי מתרתי, ר"ל דאי הוה אפשר למילף מחדא א"כ הוי שני כתובין הבאים כאחד אין מלמדין דאי רצה התורה שנלמוד מהם לא הוה כתב רק בחד מינייהו אלא משום דמחדא ליכא למילף תו איכא למילף מתרתי וכך הפירוש בכל מקום דקאמר הש"ס חדא מחדא לא אתיא תיתי מתרתי וכן כ' במפרשים, ומסיק דאפילו מכלהו תלת ליכא למילף שכן ישנן לפני הדיבור ואליבא דמ"ד עולה שהקריבו ישאל במדבר עולת תמיד הוי ע"כ. ויש להקשות אהא דקאמר מה לפסח שכן כרת דבפסחים דף צ"ג פליגי רבי ורבי נתן אי פסח שני יש בו כרת רבי סבירא ליה דחייב משום דדריש קרבן ה' לא הקריב במועדו חטאו ישא כו' היינו לא הקריב במועדו בשני אותו איש שנדחה לכן חטאו ישא והיינו כרת ור' נתן סבירא ליה דפטור משום דהאי לא הקריב במועדו היינו בראשון ע"ש ואיתא שם (בדף צ"ה) דפסח שני דוחה שבת א"כ לר' נתן דאיכא כרת בפסח שני ואפילו הכי דחי שבת שפיר איכא למילף מניה דעשה דוחה לא תעשה שיש בה כרת דליכא למיפרך שכן בעשה אית ביה כרת דפסח שני אינו בכרת.
<b>אכן</b> התוס' ביומא (דף נ"ה) הקשו מנא לן דפסח שני דחי שבת אי מהיקשא דפסח ראשון דכתיב בפסח שני ככל חוקת הפסח יעשו אותו הרי פסח ראשון גופיה לא ילפינן דדחי שבת רק בהיקש מועדו מועדו מתמיד וקי"ל במס' זבחים דדבר הלמד בגזירה שוה אינו חוזר ומלמד בהיקש וע"ש שהאריכו, ותירצו דבפסח שני נמי כתב במועדו דהיינו קרא דקרבן ה' לא הקריב במועדו וילפינן ליה ג"כ בגזירה שוה יעוי"ש, לפ"ז חיוב כרת דפסח שני ודחיותו לשבת תלוי הא בהא דאי דרשינן במועדו כרבי חייב כרת בפסח שני וגם דחי שבת, ולר' נתן דלא חייב כרת אינו דוחה שבת, וא"כ דליכא למילף מפסח שני או משום דלא דחי כלל שבת או דחייב כרת בפסח שני כאמור, לפ"ז אם יהיה לנו לימוד אחר בפסח ראשון דדחי שבת בלי הגזירה שוה דאז יסתלק קושית התוס' דיומא ונוכל שפיר למילף דפסח שני דחי שבת מככל חוקת הפסח אף אי לא קאי מועדו על פסח שני ולית ביה בפסח שני כרת ואז שפיר נוכל למילף מפסח שני דעשה דוחה לא תעשה שיש בה כרת ואז יהיה מוכח דעליה לאיסורא.
<b>והנה</b> בשבת (דף פ"ז ע"ב) מייתי התם בש"ס ברייתא דעשר עטרות דשנה שניה לצאת בני ישראל ממצרים היה ר"ח ניסן ביום א' והיה ערב פסח בשבת וקאמר שם בש"ס דלפ"ז שנה שיצאו ממצרים היה ערב פסח בשלישי בשבת ע"פ חשבון, אחרים אומרים אין בין פסח לפסח אלא ד' ימים והתוס' הביאו שם ברייתא ומדרש הסוברים דבשנה שיצאו ממצרים היה עשור לחודש בשבת ולכן קורין שבת הגדול ולדיעה זו היה בשנה שניה ערב פסח ביום א' ולא בשבת וצריך להבין במאי פליגי.
<b>ואמרתי</b> דפלוגתא זו תליא בפלוגתא דבן בתירא ור' יהושע בריש זבחים (דף י"א) הפסח ששחטו בי"ד שחרית שלא לשמו ר' יהושע מכשיר כדין פסח בשאר ימות השנה שכשר שלא לשמו ובן בתירא פוסל, ומסיק הש"ס (דף י"ב) דבן בתירא פוסל אז בין אם נשחט לשמו משום דעדיין לאו זמניה ובין אם נשחט שלא לשמו הואיל ומקצת היום ראוי לפסח דהיינו אחר חצות לכן הוי כאלו כל היום זמניה ודינו כדין פסח שנשחט שלא לשמו בזמנו דפסול, ופריך שם פסח כשר לבן בתירא היכי משכחת לה אי דאפרשיה מעיקרא קודם ערב פסח נראה ונדחה הוא דהא כשהגיע י"ד שחרית לא חזי למידי ואי דאפרשיה האידנא דיחוי מעיקרא הוא, בשלמא לר' יהושע לא אידחי בשום פעם דבשחרית חזי שלא לשמו ומחצות חזי לשמו, משא"כ לבן בתירא, ומשני במקדישו אחר חצות או דאין מחוסר זמן לבו ביום יעוי"ש, והנה אמרינן בפסחים (דף צ"ו) דפסח מצרים היה מקחו מבעשור וע"ש ברש"י ובפרי מגדים (א"ח סי' ת"ל) ודעת כל המפרשים דפשטיה דקרא משמע שהקדישו אז מבעשור כל זמן שאין לנו ראיה שלא הקדישוהו, ולפ"ז לכאורה קשיא על ברייתא האומרת דעשור לחודש במצרים היה בשבת הא קימ"ל אין מקדישין בשבת שהוא משום שבות ומסתמא נגזר גם בימי הנביאים עדיין והלא נודע דברי הרמב"ם שכל דבר הכתוב בתורה בפירוש להתיר אין כח ביד חז"ל לאוסרו והרי בפירוש אמרה תורה להקדיש הפסח בשבת, אלא על כרחך כברייתא שניה דלא היה אז עשור בשבת אלא שבשנה שניה היה ערב פסח בשבת, אולם לבן בתירא יש לנו ראיה ברורה שלא הוקדש הפסח מבעשור דאם הוקדש מבעשור היה פסול כדברי הש"ס הנ"ל ממילא אתיא ברייתא זו כבן בתירא דלדידיה שפיר נוכל לומר שהיה עשור בשבת, משא"כ לר' יהושע דפליג אבן בתירא קרא כפשטיה שהוקדש הפסח מבעשור וא"כ מוכח שלא היה עשור בשבת ממילא ברייתא דעשר עטרות אתיא כר' יהושע והיה ערב פסח בשבת.
<b>לזה</b> א"ר יהושע אני אלך משום דלשיטתו איכא ראיה אחרת דעליה לאיסורא אף לפי דברי ר' דוסא דאבנט של כהן הדיוט היה של כלאים וליכא למילף מכלאים בציצית דעשה דוחה לא תעשה אפילו הכי איכא ראיה אחרת דעשה דוחה ל"ת שיש בה כרת והיינו דהא כתבנו תחלה דאם יהיה לנו לימוד אחר דפסח ראשון דוחה שבת בלי הגזירה שוה אז ילפינן פסח שני מהיקשא דפסח ראשון דדחי שבת אף דליכא בעשה דידיה כרת ואז ילפינן מפסח שני דעשה דוחה לא תעשה שיש בו כרת. ולר' יהושע לשיטתיה דסבירא ליה כברייתא דעשר עטרות והיה פסח מדבר בערב פסח שחל בשבת מפורש בתורה בהדיא דפסח ראשון דוחה שבת וכ"כ האור חדש להקשות למ"ל במועדו דפסח דוחה שבת נילף מפסח מדבר ותירוצו יבואר אי"ה לקמן ממילא לר' יהושע לשיטתיה מוכח דעליה לאיסורא.
<b>אכן</b> דיש לסתור זאת דהא כתבנו לעיל דהש"ס קאמר חדא מחדא לא אתיא כו' משום דאי הוה מצי למילף מחדא תו לא הוה מצינן למילף מכולהו משום דהוי ב' כתובים הבאים כאחד רק משום דכל חד אית ליה פירכא משום הכי מצינן למילף מכולהו, וא"כ לר' יהושע לשיטתיה הוי פסח ותמיד ב' כתובין הבאים כאחד וליכא למילף מינייהו דהא תמיד מפסח שפיר הוה מצינן למילף דליכא למיפרך שכן כרת דהא נילף מפסח שני דלית ביה כרת ודוחה שבת, בשלמא מילה אינו מיותר משום דמה לפסח ותמיד שכן צורך גבוה כדאמר הש"ס שם ביבמות וכן אינך ממילא ליכא למילף שכן נכרתו עליו י"ג בריתות משא"כ תמיד מיותר דאיכא למילפיה מפסח שני וכאמור.
<b>אמנם</b> הנה רבי אליעזר ורבי עקיבא פליגי בריש חגיגה דרבי אליעזר סבירא ליה עולה שהקריבו ישראל במדבר עולת ראיה הוי ולא נאמרה להם עדיין פ' תמיד כלל ורבי עקיבא סבירא ליה עולת תמיד הוי וסבירא ליה דכבר נאמרה להם פ' תמיד מיד במדבר. ותו פליגי רבי אליעזר ורבי עקיבא בפסחים ריש פרק אלו דברים לענין מכשירין דרבי אליעזר סבירא ליה דדחי שבת ג"כ כמו גוף המצוה ורבי עקיבא סבירא ליה דלא דחי. והשתא אתי שפיר דממה נפשך לא הוי פסח ותמיד ב' כתובים דממה נפשך לרבי עקיבא הוצרך במועדו בתמיד דהא פרשת תמיד נאמרה מיד ועדיין לא נאמר כלל דין פסח שני עד ניסן שבשנה שניה, ולרבי אליעזר ג"כ לא מיותר מועדו דתמיד דצריך למכשירין דדחי שבת דממילה ליכא למילפיה שכן נכרתו עליה כו' וכן בפסח צריך מועדו למכשירין משום דלגופיה לא צריך דמוכח מפסח מדבר שנעשה בשבת וכאמור ואתא למכשירין ופסח שני ילפינן בהיקשא מפסח ראשון ואתי שפיר בין לרבי אליעזר ובין לרבי עקיבא.
<b>אלא</b> דאכתי קשיא דלשיטת רבי אליעזר הוי ב' כתובים משום דלא צריך מועדו דתמיד למכשירין דנהי דמפסח ראשון ליכא למילפיה שכן כרת מ"מ נילף מפסח שני. אך יש לומר לר' ירמיה דסבירא ליה בזבחים (דף נ') דדבר הלמד בהיקש אינו חוזר ומלמד בבנין אב משום הכי כיון דפסח שני למכשירין ילפינן בהיקש מפסח ראשון תו ליכא למילף מניה תמיד.
<b>והנה</b> התוס' כ' בפסחים (דף ס"ח:) דפסח ליכא למילף למכשירין מעומר ושתי הלחם דמכשירין דידהו דוחה שבת דאיכא למיפרך מה להנך שכן בשעת דחייתו מיד יכול לקיים מצותו אבל פסח אינו נאכל עד הלילה יעוי"ש. ובזבחים (דף נ"א) פשיט הש"ס התם דדבר הלמד בבנין אב חוזר ומלמד בבנין אב א"כ אי הוה מצינן למילף פסח שני מעומר ושתי הלחם במה מצינו למכשירין ולא הוה צריכין למילפיה בהיקש מפסח ראשון אז הוה מצינן למילף תמיד למכשירין מפסח שני ואז הוה שפיר ב' כתובים, אלא משום דפסח שני ג"כ אינו נאכל עד הלילה כמבואר בפסחים (דף צ"ה) משום הכי גם פסח שני ליכא למילף מעומר רק בהיקשא דפסח ראשון, לכן תו לא מצינן למילף מניה תמיד למכשירין ולא הוי ב' כתובים משום דתמיד אינו מיותר משו"ה שפיר איכא למילף מפסח שני דעשה דוחה לא תעשה שיש בו כרת ואז עליה לאיסורא.
<b>והנה</b> בפסחים (דף צ"ו) פריך הש"ס דכתיב ואכלו את הבשר בלילה זה נימא זה נאכל בלילה ואין אחר נאכל בלילה דהיינו דפסח שני נאכל אף ביום, ומשני ההוא הזה אתי לכדרבי אלעזר בן עזריה דדריש נאמר כאן בלילה הזה ונאמר להלן ועברתי בארץ מצרים בלילה הזה מה להלן בחצות אף כאן דאין פסח נאכל רק עד חצות, ע"ש בש"ס דפריך על פסח דורות שיהא נאכל גם ביום אלא דה"ה דקשה כן על פסח שני וכדאמר הש"ס התם מעיקרא דהזה ממעט פסח שני דכוותיה וכ"כ מהרש"א שם ובשינויא דהש"ס גם קושיא זו מיתרצא כמ"ש שם בס' אור חדש לישב קו' מהרש"א הזו דכיון דאיכא לאוקמי האי הזה לדרשא דרבי אלעזר בן עזריה לא ממעטינן פסח שני יעוי"ש.
<b>לזה</b> אמרו ואחריו רבי אלעזר בן עזריה. ר"ל דבתר דא"ר יהושע אני אלך משום דלשיטתו מוכח מפסח שני דעשה דל"ת שיש בו כרת ואתא עליה לאיסורא ולבל תיקשי דאדרבא הוי פסח שני ותמיד ב' כתובים וליכא למילף מנייהו וליכא למימר דאתא קרא דתמיד למכשירין. זה אינו דגם למכשירין נילף מפסח שני. וכי תימא דפסח שני גופיה נלמד בהיקשא דפסח ראשון ואינו חוזר ומלמד בבנין אב. ז"א דפסח שני נוכל ללמוד בבנין אב מעומר דבשלמא פסח ראשון ליכא למילף משום שבשעת דחייתו אינו יכול לקיים העשה משום דאינו נאכל עד הלילה משא"כ פסח שני ודאי נאכל אף ביום מדכתיב הזה וממעט פסח שני וא"כ יחזור פסח שני וילמד בבנין אב על תמיד למכשירין והוי ב' כתובים, לז"א ואחריו רבי אלעזר בן עזריה דאיהו דריש מהאי הזה דפסח אינו נאכל אלא עד חצות וא"כ פסח שני ג"כ אינו נאכל אלא בלילה וליכא למילפיה למכשירין רק בהיקשא דפסח ראשון ותו לא מיותר מועדו דתמיד ולא הוי ב' כתובים לכן מוכח שפיר דעליה לאיסורא לשטת ר' יהושע דסבירא ליה כברייתא דעשר עטרות וכאמור ודו"ק.
<b>אכן</b> בקידושין (דף ל"ז) פליגי רבי ישמעאל ורבי עקיבא רבי ישמעאל סבירא ליה כל מקום שנאמר ביאה ומושב אינו אלא אחר ירושה וישיבה ורבי עקיבא פליג. והקשו שם התוס' לרבי ישמעאל איך עשו פסח במדבר הא נאמר ביאה בפסח. ותירצו דאותו פסח עשו שלא כדין ע"פ הדיבור יעוי"ש. וכ' בס' אור חדש דאם נימא דעשו ע"פ הדיבור תו ליכא למילף מפסח מדבר דפסח דוחה שבת אפילו לברייתא דעשר עטרות כיון דבלאו הכי נעשה שלא כדין על פי הדיבור. לפי זה לשטת ר"י דאין ראיה מפסח מדבר דפסח דוחה שבת ולא ילפינן רק מבמעודו מגזירה שוה ואז תו לא ילפינן מניה פסח שני לעינן דדחי שבת משום דדבר הלמד בגזירה שוה איו מלמד בהיקש ממילא אף לר' יהושע דסבירא ליה כברייתא דעשר עטרות ליכא למילף מפסח שני דעשה דוחה לא תעשה שיש בו כרת וכמש"ל דממה נפשך לרבי דמחייב כרת על פסח שני משום דסבירא ליה קרבן ה' לא הקריב במועדו קאי על פסח שני ליכא למילף מניה שכן כרת כדפרכינן לעיל וכי בעי למילף מפסח ראשון ולר' נתן דלא קאי במועדו אפסח שני ואין פסח שני דוחה שבת כלל דמפסח ראשון ליכא למילפיה וכיון שכן אין לנו ראיה דעשה דוחה לא תעשה ועליה להיתירא.
<b>לזה</b> אמרו ואחריו רבי עקיבא דפליג אר' ישמעאל בההוא דביאה ומושב ולדידיה פסח מדבר כדין נעשה ולא ע"פ הדיבור ושפיר איכא למילף מהתם דפסח ראשון דוחה שבת לר"י דסבירא ליה כברייתא דעשר עטרות ותו ילפינן פסח שני בהיקשא דככל חוקת הפסח מפסח ראשון דדחי שבת אף דלית ביה כרת וילפינן מניה שפיר דעשה דוחה לא תעשה שיש בו כרת ועליה לאיסורא. ודו"ק בכ"ז היטב.
<b>ועתה</b> יבואר המשך דברי חגי הנביא. דהנה בריש פסחים (דף ג:) כ' התוס' דמי שאין לו קרקע פטור מלעשות פסח. והקשה בשאגת אריה א"כ איך עשו פסח במדבר שלא באו עדיין לארץ ישראל ולא היהי קרקע לשום א', תינח למ"ד ארץ ישראל מוחזקת היא להם מאבותיהם אבל לאידך מ"ד מאי איכא למימר וצריך לומר להאי מאן דאמר כדברי התוס' בקידושין דפסח מדבר נעשה ע"פ הדיבור. וביבמות (דף פ"ב) הקשו התוס' לר"י דסבירא ליה התם דקדושה ראשונה לא קידשה לעתיד לבוא הא בזבחים ילפינן התם דהמעלה בזמן הזה בחוץ חייב משום דקדשה לעתיד לבוא ותירצו דדוקא לענין מעשרות בטלה קדושת הארץ אבל קדושת ירושלים והבית וכל קדושת מחיצות נשאר משום דארץ ישראל איקרי ירושה וירושה אין לה הפסק, וע"ש שיש לפרש דברי התוס' דשם בד"א ובמ"א כתבתי בביאורם והנה בב"ב פליגי אי ארץ ישראל מוחזקת מאבותיהם אי לא וקאמר הש"ס שם דתלי בהא דכתיב ונתתי אותה לכם מורשה דמ"ד מוחזקת סבירא ליה דמורשה היינו ירושה היא להם מאבותיהם ואידך מ"ד אינו מפרש מורשה לשון ירושה להם ע"ש.
<b>ולפ"ז</b> אתי שפיר דקאמר חגי הנביא צרת הבת אסורה משום דילפינן מעליה לאיסורא, משום דבלא עליה איכא ילפותא להיתרא דעשה דוחה לא תעשה שיש בו כרת מפסח דדחי שבת וכ"ת דניפרוך מה לפסח שכן כרת כבר נתבאר לעיל דאיכא למילף מפסח שני דאין בו כרת ואפילו הכי דחי שבת מהיקשא דפסח ראשון, וכי תימא הא פסח ראשון גופיה ילפינן דדוחה שבת בגזירה שוה מועדו מועדו מתמיד ודבר הלמד בגזירה שוה אינו חוזר ומלמד בהיקש זה אינו דפסח ראשון ידעינן בלי גזירה שוה דדוחה שבת מפסח מדבר שהקריבו בשבת וכרבי עקיבא בקידושין דלא נעשה ע"פ הדיבור וכמ"ש לעיל רק לבל תיקשי הא על כרחך צריך לומר דפסח מדבר נעשה ע"פ הדיבור דהא לא היה להם קרקע כקושית השאגת אריה לז"א עמון ומואב מעשרין כו' משום דקדושה ראשונה לא קידשה לעתיד וקשה קושית התוס' דלעיל הא המעלה בזמן הזה בחוץ חייב וצ"ל כתירוצא דארץ ישראל איקרי ירושה וא"כ מוחזקת היא להם ולכן בדין עשו פסח במדבר וילפינן מניה שפיר דפסח ראשון דוחה שבת ותו ילפינן פסח שני מהיקשא דדוחה שבת וילפינן מניה דעשה דוחה לא תעשה שיש בו כרת ולא צריך עליה להיתירא אלא על כרחך דאתיא עליה לאיסורא.
<b>אך</b> דעדיין יש מקום לבעל דין לחלוק ולומר אף דלא צריך עליה להיתרא אפילו הכי נוכל לומר כבית שמאי דמתירין צרת הבת משום דדרשינן עליה לכדרבי שאין חייבין חטאת אלא על דבר שזדונו כרת ולצרור דרשינן לכדר"ש בשעה שנעשו צרות כו' כדדרשי ב"ש כמ"ש התוס' ביבמות ד' י"ג ע"ב ד"ה מ"ט, אלא דאכתי מוכח לאסור צרת הבת מקרא דדריש רבי ולקחה ויבמה ביבמות (דף ח' ע"ב) ע"ש, רק דע"ז קשה דא"כ צרות חייבי לאוין וחייבי עשה נמי ליאסרו כמו שהקשו התוס' שם ד"ה כל היכא, וצ"ל כתירוצם דולקחה משמע לשון תפיסת קידושין הלכך חייבי לאוין ועשה דתפסי בהו קידושין לא פטרי צרה ע"ש, אך בל תאמר מנ"ל דחייבי לאוין תפסי בהו קידושין הא כמה תנאים סבירא ליה דגם בחייבי לאוין ועשה לא תפסי קידושין, לז"א מקבלין גרים מן התרמודים כו' דאף דנטמעו העובדי כוכבים בבנות ישראל הלכה כמ"ד עובד כוכבים ועבד הבא על בת ישראל הולד כשר והיינו משום דקידושין תופסין בחייבי לאוין וכמ"ש התוס' שם ביבמות (דף ט"ז ע"ב ד"ה אמוראי) דתלוי זה בזה יעוי"ש. ולכן דוקא צרת הבת אסורה או מעליה או מולקחה ויבמה אבל צרת חייבי לאוין וחייבי עשה שריין ואתי שפיר ודו"ק.
<b>ועתה</b> נבוא לבאר המאמר בפסחים שהתחלנו בו וכבר דקדקנו בו כמה דקדוקים, עוד ראיתי שדקדקו המחברים למה דוקא לבני בתירא נסתפק להם ד"ז ויתורץ הכל בע"ה. דהנה התוס' שם כתבו דהברייתות פליגי חד תנא סבירא ליה דמשמעות דמועדו ילפינן דחיית שבת או טומאה, וברייתא זו דהלל סבירא ליה דמגזירה שוה דתמיד ילפינן ליה כדאמר בהדיא מה מועדו כו', והנה במשנה שם ריש פרק אלו דברים שפלפלו רבי אליעזר ורבי עקיבא לענין מכשירי פסח אי דחי שבת ובעי רבי אליעזר למילף דהזאה שהוא משום שבות דוחה שבת משחיטה שהוא בכרת ודוחה, ורבי עקיבא א"ל דנילף איפכא שחיטה מהזאה דאינו דוחה שבת א"ל רבי אליעזר רבי עקיבא עקרת מ"ש בתורה במועדו אפילו בשבת יעוי"ש. ודקדקו המפרשים בלשון עקרת הוה ליה למימר בקצרה הרי נאמר במועדו, ונראה לי לפי פשוטו משום דסברא דרבי עקיבא דמכשירין שאפשר לעשותן מערב שבת אינו דוחה שבת משום דקימ"ל כל מקום שאתה מוצא עשה ולא תעשה אם יכול לקיים שניהם אין העשה דוחה הלא תעשה וכאלו היה יכול לעשות בלי דחיה.
<b>אמנם</b> ביארנו בחידושינו ביבמות (דף כ:) דדבר הנאמר בפירוש בתורה להתיר האיסור אינו נקרא דחיה כלל אלא היתא גמור הוא שהותר שם הלאו בלי דחיה ולא שייך ביה כ"מ כו', ומשום הכי מותר בכל יבמה ביאה שניה אף דאחר ביאה ראשונה ליכא עשה דיבום לא אמרינן דנשאר איסור אשת אח. משא"כ דבר שאינו מפורש בתורה להיתר אף דילפינן ליה להיתר היינו משום דהעשה דוחה הלא תעשה ושייך ביה כ"מ כו'. ונ"ל דזהו כוונת רבי אליעזר עקרת מ"ש בתורה ר"ל דרבי אליעזר סבירא ליה דמשמעות מועדו הוא אפילו בשבת ולכן אפילו מכשירין דידיה דחי דלא אמרינן כל מקום כו', ורבי עקיבא סבירא ליה דלאו ממשמעות מועדו דוחה שבת אלא דילפינן מגזירה שוה ולכן מכשירין שהיה יכול לעשות מאתמול לא דחי וק"ל.
<b>והשתא</b> יהיה סגנון המאמר כך. דבאמת בכל כ' שנה חל ע"פ בשבת וידעו בני בתירא דעושין פסח בשבת. אלא דנסתפק להם דין מכשירין שאפשר לעשותן מערב שבת (וכמו ששאלו אח"כ שכח ולא הביא סכין כו') והיינו משום דלא ידעו אי משמעות מועדו הוא אפילו בשבת ואינו בגדר דחי' כלל או ילפינן מגזירה שוה והוי בגדר דחי' ולכן במה שאפשר מאתמול לא דחי והיינו דקאמרי אם פסח דוחה שבת, דוחה דייקא, ר"ל שאין מפורש בו בתורה היתירו בהדיא רק נלמד מגזירה שוה. ומשום הכי ד"ז נסתפק לבני בתירא דייקא כמו שנתבאר לעיל באורך דלדידהו דפסלי פסח שנשחט בי"ד שחרית שלא לשמו לא סבירא ליה כברייתא דעשר עטרות דאלו לרבי יהושע דפליג אבן בתירא וסבירא ליה דפסח מדבר חל בשבת ערב פסח א"כ מפורש הורו בהדיא ואינו בכלל דחיה ותו דבמועדו מיותר לדידיה וצ"ל דאתא למכשירין וכמש"ל רק לבני בתירא נסתפק ד"ז. והשתא יבואר שכחו ולא ידעו. הכוונה ששכחו דין של עצמם דלפי מה דסבירא ליה לבני בתירא גופייהו בדוכתא אחרינא מוכח דדחיית שבת ילפינן בגזירה שוה ולא ממשמעות מועדו לז"א ששכחו דברי עצמן.
<b>דהנה</b> אמרינן בריש פסחים (דף ו') דסבירא ליה לת"ק שואלין ודורשין בהל' הפסח ל' יום קודם שהרי משה עומד בפסח ראשון ומזהיר על פסח שני, והקשו התוס' הא ע"י שאלת הטמאים הוצרך להשיב להם, ותירצו דלא הוה לו לומר להם רק אל תעשו פסח ותו לא ע"ש. וקשיא לי דאין ראיה כלל דשואלין ודורשין משום דעל שאלתם הוצרך לומר להם שיעשו פסח שני כמו שיבואר.
<b>ונקדים</b> מה שביארתי הפסוק פ' בהעלותך ויעשו בני ישראל את הפסח במועדו וגו' ויהי אנשים אשר היו טמאים וגו' למה נגרע וגו'. קושית הקדמונים ידוע מאי למה נגרע הלא תשובתם בפיהם שטמאים הם. עוד דקדקתי במאמר למה נגרע לבלתי הקריב וגו' במועדו מאי במועדו דקאמרי דהלא שאלה זו אין לה מקום רק אחר התשובה שאמר להם שיעשו פסח שני היה להם לומר למה נגרע לבלתי הקרבי במועדו משא"כ עכשיו היו סבורים שלא יעשו פסח שני כלל וא"כ האי במועדו מיותר.
<b>ופירשתי,</b> דהנה בכיצד צולין קאמר התם למילף שאר קרבנות צבור דדוחה שבת מדכתיב אלה תעשו לה' במועדיכם כו' והקשה מהרש"א דא"כ למ"ל קרא בפסח דדוחה שבת הא הוא ג"כ קרבן צבור ותירץ דקרבנות רגלים קבוע להם זמן משא"כ פסח לא מיקרי קבוע ליה זמן כיון דאיכא טמאים דעבדי פסח שני ע"ש. והנה הש"ס אמר הכי באלו דברים דמה דדחי פסח לטומאה ילפינן מדכתבי איש איש כי יהיה טמא איש נדחה ואין צבור נדחה ממילא קודם שנאמרה פרשת פסח שני לכאורה לא הוה ידעינן כלל דפסח דחי טומא האף דכבר נאמר במועדו בפסח ראשון איכא לאוקמיה לשבת, אלא דאדרבה קודם שנאמרה פ' פסח שני לא הוי צריך מועדו בפסח ראשון לשבת כקו' מהרש"א ותירוצו ליתא דהא גם פסח קבוע ליה זמן כיון דעדיין לא ידעו מפסח שני וא"כ מועדו לא צריך לשבת ועל כרחך דאתיא ללמד דדוחה טומאה. והיינו דקאמרי ליה אמת שאנחנו טמאים ואפילו הכי למה נגרע לבלתי הקריב כו' במועדו ר"ל מצד מועדו בפסח. ולשבת ל"צ וע"כ לטומאה. וע"ז באה התשובה דאיכא פסח שני וצריך במועדו לשבת כתירוץ מהרש"א ואתי שפיר.
<b>ואחר</b> שפירשתי כך מצאתי להגאון באור חדש על פסחים שכ"כ ונהניתי ובהיות כן הוצרך משה רבינו ע"ה להגיד להם גוף הדין דפסח שני שהוא עיקר התשובה על שאלתם ששאלו מצד במועדו וכאמור וא"כ מנ"ל דשואלין ודורשין קודם פסח ל' יום. אלא דכ"ז אי אפשר לומר רק למאן דסבירא ליה דממשמעות במועדו הוא או שבת או טומאה, משא"כ להלל דדריש מגזירה שוה. והיינו כדאמר הש"ס בפסחים הכא באלו הדברים דפסח ילפינן מתמיד לענין דחיית שבת ותמיד ילפינן בגזירה שוה דמועדו מפסח לעניין דחיית טומאה ופסח גופיה ידעינן מאיש איש איש נדחה כו' אבל משמעות ליכא כלל בלשון מועדו לשבת או לטומאה, א"כ נסתר ביאור הנ"ל בלשון הפסוקים דהא קודם שנאמר איש איש ליכא למילף כלל טומאה מבמועדו, וא"כ שפיר קשה דהוה ליה למימר רק אל תעשו פסח אלא על כרחך דשואלין ודורשין כו' וסבירא ליה לת"ק דרשב"ג דמגזירה שוה ילפינן ולא ממשמעות ולכן יליף שפיר דשואלין ודורשין כו'.
<b>והנה</b> בפסחים (דף כ"א) קאמר רבי יהודה בן בתירא כותח וכל מיני כותח אסור למכור ל' יום קודם פסח ופירש"י משום דסבירא ליה שואלין ודורשין ל' יום כו' א"כ מוכח דר' יהודה בן בתירא סבירא ליה דמגזירה שוה ילפינן ולא ממשמעות ועכשיו נסתפקו בזה אי מגזירה שוה אי ממשמעות לכן קאמר שכחו ודו"ק. והשתא מה שאמרו להם אדם א' יש שעלה מבבל כו' שע"י שעלה מבבל לארץ ישראל מוכח דעל כרחך יודע אי מגזירה שוה ילפינן אי ממשמעות.
<b>ונקדים</b> מאי דאמרינן בפסחים (דף ע') יהודא בן דורתאי פירש מן החכמים וישב לו בדרום פירש"י רחוק מירושלים בחוץ לארץ כדי שיהא פטור מלעלות לרגל לעשות פסח וחגיגה משום דסבירא ליה דחגיגה דוחה שבת דיליף בהיקשא דכתיב וזבחת פסח לה' אלהיך צאן ובקר והלא אין פסח בא אלא מן הצאן אלא צאן זו פסח בקר זו חגיגה ואיתקש חגיגה לפסח דדחי שבת וחכמים פליגי עליו וסבירא ליה דאין חגיגה דוחה שבת ולכן כדי להסתלק מן הספק פירש וישב בחוץ לארץ כדי שלא יביא את עצמו לידי חיוב חגיגה ולכנוס בספק.
<b>ונראה</b> לי דפלוגתת בן דורתאי וחכמים תלוי ג"כ בזה דחכמים סבירא ליה דהא דפסח דוחה שבת היינו מגזירה שוה דמועדו ולכן ליכא למילף חגיגה מניה בהיקשא משום דדבר הלמד בגזירה שוה אינו חוזר ומלמד בהיקש, ובן דורתאי סבירא ליה דמשמעות מועדו הוא דדוחה שבת ולכן ילפינן חגיגה בהיקשא דדוחה שבת. לפ"ז הלל שעלה מבבל אי הוי מסופק לא היה עולה מבבל לארץ ישראל דאיך הכניס את עצמו לספק אי לעשות חגיגה בשבת אי לא אלא על כרחך דידע זאת בבירור אי ממשמעות אי מגזירה שוה והשיב להם הלל לפשוט ספיקייהו דילפינן מגזירה שוה וא"כ מכשירין אין דוחין את השבת ממילא שכח להביא סכין מערב שבת אסור להביאו בשבת בידיו.
<b>ואמנם</b> לא שאלוהו עדיין אם יכול להביא הסכין על גבי בהמתו דהוי מחמר כלאחר יד שהוא שבות משום דהוי סבירא ליה מסברא דמותר דלא גזרו על שבות במקום מצוה זו וכ"ת היה מקובל בידם דהזאה משום שבות ואינה דוחה שבת כשאמר רבי עקיבא כך מקובלני כו' דהזאה ג"כ אינו רק שבות דמיחזי כמתקן ולא דוחה שבת. ז"א דהא מפרש הש"ס התם (בדף ס"ט) דהטעם משום שמא יטלנו בידו ויעבירנו ד' אמות ברשות הרבים שהוא איסור דאורייתא אבל לעולם דשבות לא נאסר, וכי תימא כקושית התוס' שם איך נגזור שיעבירנו ברשות הרבים אגב טרדתו הרי נושא מי חטאת טמא ויחזור ויטמא המים ומים שנטמאו אינו מוטהרים, אלא על כרחך דבשבות נאסר ג"כ, יש לומר כמו שתירץ שם בס' אור חדש דחיישינן שיעביר פחות משיעור הזאה דאין הנושא נטמא בפחות משיעור הזאה, וכי תימא א"כ אשבת נמי לא עבר דהא שיעור הוצאה ג"כ כשיעור הזאה, זה אינו דחצי שיעור אסור מן התורה כר"י דמרבה מכל חלב לחצי שיעור והוא הדין בכל איסורין אף שאינן איסורי אכילה אסור חצי שיעור מן התורה וכתירוץ השני בתשובת חכם צבי שם והוא הדין בשאר איסורן וכמו שפלפל הח"צ בסי' ע"ו עכ"ד האור חדש, משא"כ אחר שקינטרן בדברים והתחיל מתגאה וכמש"ל דאז הוי סבירא ליה דתלמיד חכם מותר להיות בו שמיני שבשמינית ודריש כל גבה לב היינו דוקא כולו ולשון כל לא משמע אפילו כל שהוא א"כ חצי שיעור מותר תו ליכא לפרש הטעם דהזאה לא דוחה שבת משום שמא יעבירנו כקושית התוס', אלא על כרחך דשבות דהזאה גופיה דמיחזי כמתקן אסור ולא דחי שבת לכן שאלוהו שכח ולא הביא סכין מערב שבת מה יעשה בשבת דאף אם יביאנו על גבי בהמתו האיכא שבות ומ"ש מהזאה והשיב להם שכחתי כו' ומסיק דתוחב והיינו כמ"ש התוס' שם דשבות בהמתו קיל משבות עצמו ע"ש ודו"ק בכ"ז היטב.

שמיני



Section 1

<b>ויהי</b> ביום השמיני קרא משה לאהרן ולבניו ולזקני ישראל כו'. פירש רש"י ז"ל שמיני למילואים. ענין מילואים פירש רש"י ז"ל לעיל שהוא ענין חינוך שמתחנך האדם לדבר חדש, ולכן קודם שנתחנכו אהרן ובניו לכהונה הוצרכו לישב ז' ימים בפתח אהל מועד. וקצת קשה במשה רבינו ע"ה ששימש ז' ימי המילואים איך נתחנך הוא לעבודה, ויש לומר על פי שאמר הכתוב הלא אהרן אחיך הלוי, ודרז"ל שהיה הוא עתיד להיות לוי ומשה רבינו ע"ה היה כהן מצד עצמו, לכן אצלו אין העבודה דבר חדש וא"צ חינוך, משא"כ אהרן וק"ל, ועיין במשארז"ל במה שימש משה ז' ימי מילואים כו', יש להבין למה ענין החינוך צריך דוקא ז' ימים ולעבוד העבודה ביום הח' דוקא. עוד יש לדקדק במ"ש רש"י ז"ל ולזקני ישראל, כדי להודיעם שעל פי הדיבור אהרן נכנס כו' והיינו שהוקשה לו למה קרא לזקנים, ומדוע לא הוקשה לרש"י למה קרא לאהרן, והרי כל ז' הימים היו יושבין פתח האהל ולמה הוצרך לקריאה, ולא הוה ליה למימר רק ויהי ביום השמיני קרא לזקני ישראל ויאמר אל אהרן וכו' כי למה הוצרך קריאה לאהרן.
<b>ונבאר</b> ג"כ הש"ס דפסחים (דף ו.) דסבירא ליה לתנא קמא דשואלין ודורשין בהלכות הפסח ל' יום קודם פסח, ורבן שמעון בן גמליאל סבירא ליה שתי שבתות, ומפרש דת"ק יליף שהרי משה רבינו ע"ה עומד בפסח ראשון ומזהיר על פסח שני והקשו התוס' הא ע"י שאלת הטמאים הוצרך להשיב להם, ותירצו דלא הוה ליה למימר רק אל תעשו פסח ותו לא. ודקדקו המפרשים, הלא מענינא דקרא מוכח שהטמאים עצמן הבינו שלא יעשו פסח, דהרי שאלו למה נגרע לבלתי הקריב הרי שהבינו שלא יקריבו, רק הוקשה להם מה תקנתם ולמה יגרעו משאר העדה, וא"כ עיקר תשובת משה רבינו ע"ה היה שיש גם להם תקנה בפסח שני וא"כ מאי תירצו התוס'. וקאמר תו טעמא דרשב"ג שהרי משה רבינו ע"ה עומד בר"ח ניסן ומזהיר על הפסח ע"ש, ולפי זה קשה לת"ק דהלכתא כוותיה מדוע דין פסח שני שאלו ודרשו ל' יום ולא כן בפסח הראשון, גם צריך להבין ענין ל' יום וב' שבתות מאי טעמא.
<b>וכדי</b> שיובן כל זה, נקדים מ"ש בחסד לאברהם בעין הקורא נהר נ"ו וז"ל: דע שמסורת הקבלה בידינו מרז"ל שנבראו חמשים היכלות של טהרה בעולם היצירה בהיכל אהבה שעומדים שם מחנה מיכאל, מסתברא שאלו נ' היכלות הם כלל התורה כולה בהשתלשלותה ליצירה והוא נגד נ' שערי בינה שבאצילות והבן, וכנגדן נבראו נ' היכלי טומאה והם היכלי התמורות שס"מ מושל בהם, וידוע שאין האדם נידון בבית דין של מעלה אלא מבן כ' שנה ולמעלה ומי שנכנס ביום א' של שנת כ"א אם יבחר בטוב וימאס ברע וישתדל לעסוק בתורה ומצות, אזי בלילה הראשונה כשישן על מטתו מיכאל השר הגדול שולח מלאך א' להוליך נפשו ולהכניסה בפתח היכל ראשון ומכניסה לפנים עד כדי שיעור זכות נפשו, ועד"ז בכל לילה ולילה מכניסין אותה יותר בפנים כפי שיעור תורתו ומעשיו ואם זכה להיכל הנ' נעשה בן חורין מס"מ, אבל כל זמן שלא זכה להיכל הנ' אפילו הוא בהיכל המ"ט יש כח לאדם בבחירתו שיתגבר היצר הרע עליו להוציאו ממ"ט היכלות טהרה ולהכניסו בהיכלות הטומאה. וכן מי שביום ראשון של שנת כ"א התחיל למאוס בטוב ולבחור ברע אזי כשהוא ישן על מטתו שולח ס"מ א' ממחנותיו לנפש החוטא להוליכה בהיכלות הטומאה בכל לילה ולילה יותר ויותר וכשנכנס להיכל החמשים אין לו תקנה עולמית ועליו נאמר (קהלת א, טו) מעוות לא יוכל לתקון, אבל כל זמן שלא נכנס בהיכל הנ' אפילו הוא בהיכל המ"ט יש לו כח בבחירתו להיות תוהא על הראשונות ולצאת מהיכלות הטומאה וליכנס בהיכלות הקדושה, וזהו סוד משארז"ל (עבודה זרה י:) יש קונה עולמו בשעה אחת. ואמנם היותר רשע מישראל אי אפשר לו ליכנס בהיכל הנ' של טומאה עד שירשיע ת' יום רצופים, לפ"ז עברו בהיכל א' כולו הוא ח' ימים, ומסתברא שמכל שכן ליכנס בהיכל הקדושה שהוא אי אפשר אלא אם כן יצדיק מעשיו שמונה ימים כי יותר צריך התגברות להצדיק מעשיו מלהרשיע כי כל תאוות האדם לרע הוא, ודע שישראל נתלכלכו במצרים כל כך עד שבערב פסח נכנסו בהיכל מ"ט שאם ח"ו היו מתעכבים יותר היו נכנסים בהיכל הנ' ושוב לא היה להם תקנה, וזהו סוד אלו לא הוציא כו' הרי אנו ובנינו כו' עכ"ל. עוד כתב שם בנהר נ"ז וז"ל: אחר שיצאו ישראל ממצרים מה עשה הקב"ה חישב מחשבות לבלתי ידח ממנו נדח וצוה שיעשו ישראל בכל שנה פסח בהשבתת חמץ ואכילת מצה. והענין מאחר שהיותר רשע אי אפשר שיכנס בהיכל הנ' אלא אם כן ירשיע ת' יום רצופים ובכל שנה שלשים יום קודם פסח הקב"ה עושה לישראל משוא פנים ברוב חסדיו ומתחיל להוציא נפשותם מהיכלות הטומאה מעט מעט עד ליל פסח כו', עכ"ל.
<b>וזהו</b> סוד שואלין ודורשין בהלכות פסח ל' יום, כי כמו שבפסח הראשון במצרים הוציא הש"י נפשותיהם של ישראל בפעם א' מכל היכלות הטומאה לגמרי, כן אח"כ בכל שנה ושנה מוציאם מעט מעט כפי שיעור שיכולין לצאת בל' יום לפי החשבון הנ"ל שבשמנה ימים יוצאים מהיכל א' ויש לכל א' מישראל עכ"פ עזר מעט כפי מדרגתו שהיה בראשונה קודם התחלת ל' יום הללו, כי מי שהוא אז בהיכל מ"ט של הטומאה יש לו ריוח מועט ומי שהיה בהיכל הראשון הרי בסוף הלמ"ד יום כבר נכנס להיכלות הקדושה כפי החשבון, ומי שהיה אז כבר בהיכלות הקדושה הרי הוא מתעלה יותר ויותר כפי החשבון והבן. והנה האחרונים כתבו בהלכות פסח דאותן ל' יום דשואלין ודורשין מתחילין מיום פורים עצמו, הרי שענין חירות הזאת דהיינו היציאה מהיכלות הטומאה שבל' יום אלו מתחילין מפורים, דהיינו י"ד אדר ממילא לפ"ז שכל רשע בישראל אשר מרשיע תמיד עיקר פחיתותו ושפלותו הוא בי"ג אדר, דהא ביום י"ד מתחיל לצאת מעט מעט מרשעתו וטומאתו.
<b>וזה</b> היה כוונת המן להתגבר על ישראל בי"ג לחודש אדר, דלכאורה צריך ביאור דנהי שנפל הגורל על אדר ושמח, מ"מ למה בחר ביום י"ג לאדר, ולהנ"ל ניחא והבן. ואמנם דע שעכו"ם ודכוותייהו הוא כולל כל הנ' שערי טומאה ולכן מומר לעכו"ם ולחלל שבת הוי מומר לכל התורה, כי כמו שבת' יום כשמרשיע נכנס בכל נ' שערי טומאה כך ע"י אלו נכנס מיד לכולם, וכן שמירת שבת הוא כלל התורה וע"י שמירת שבת כהלכתו יוכל ליכנס בכל נ' שערי קדושה בפעם א' כמו אם יצדיק מעשיו ת' יום רצופים, ומזה הטעם מבואר בכל ספרי מוסר שהבעל תשובה אי אפשר לו לתקן מעשיו אלא ע"י שמירת שבת, והיינו, לפי שצריך ליצא מהיכלות הטומאה כפי השיעור שהיה בהם ולחזור ליכנס בהיכלות הקדושה, ושיעור מהלך שערי טומאה ת' יום, וכן מהלך שבת קודש, וכמעט מהנמנע שיצדיק אדם מעשיו ת' יום או ש' יום וכדומה בלי שיפגום בהם רגע, כי יצר לב האדם רע מנעוריו וכמה דברים שאין אדם ניצול מהם בכל יום, משא"כ ע"י שמירת שבת יוצא מכל הטומאה בפעם אחת ונכנס לקדושה וכאמור.
<b>וזהו</b> סוד משארז"ל (שבת קי"ח:) אלמלי שמרו ישראל ב' שבתות היו נגאלין, והיינו, שהיו באים מיד לשער הנ' אשר שם חירות וגאולה מכל רע וכאמור, אך דווקא ב' שבתות צריך מטעם שכתבו המפרשים שאין שבת אלא אחר וי"ו ימי חול כידוע, והיינו טעמא דרשב"ג שאמר ב' שבתות, ר"ל שאין צריך הכנה להשיג חירות וקדושה של פסח בל' יום כי בב' שבתות סגי כשמקיים ב' שבתות, ואמנם הלכה כת"ק דהחירות מתחיל ל' יום קודם פסח, ולכן משה רבינו ע"ה הזהיר בפסח ראשון על פסח שני, ולא תיקשי מדוע לא הזהיר על פסח ראשון ל' יום דהא ענין זה של ל' יום לא התחיל עד השנה השנית אחר יציאת מצרים, משא"כ בעת יציאת מצרים היה החירות ברגע א' שבליל פסח הוציאם הש"י בפעם א' מכל המ"ט שערי טומאה, משא"כ פסח שני שהיה בשנה השנית אז כבר נהג החירות ל' יום קודם בפסח ראשון והוא הדין בפסח שני לטמאים וק"ל.
<b>והנה</b> ארז"ל (אבות א, א) משה קיבל תורה מסיני, והנה דקדקו המפרשים בלשון קיבל דהיה לו לומר למד. ותו מאי מסיני, היה לו לומר מהקב"ה. אכן נודע כי מי שהוא בתכלית ענוה נמסר לו התורה במתנה, כי ענוה הוא מדת הבינה, וחכמה נמשך לבינה. ובודאי שעל ידי לימוד אי אפשר ללמוד כל התורה כולה בפרד"ס במ' יום, כי ארוכה מארץ מדה, רק ע"י שמשה רבינו ע"ה היה עניו מכל האדם נמשך לו התורה כולה, וזה שאמרו רז"ל (במדבר רבה א', ז) שניתנה לו במתנה, וזהו לשון קיבל. ואמנם נודע כי בכל הדברים צריך שיהיה נשלם בעולם ושנה ונפש, ולכן בנפש היה משה רבינו ע"ה עניו, ובעולם, הוא בהר סיני, מקום ענוה, ולכן הוא הר קטן, ובשנה שורה מדת ענוה בוי"ו בסיון, ולכן כשבא משה רבינו ע"ה לסיני בששה בסיון נמשך עליו התורה כולה, כי עשרת הדברות הם כלל כל התורה, ואידך, פירושא הוא. לכן אף אם קצת פרטי מצות אמר אחר זמן ולא בסיני אין בכך כלום כי הכל נכלל ביו"ד הדברות, וזהו משה קיבל תורה מסיני דייקא. אך דלפ"ז יקשה באיזה מצות שניתנו אחר מתן תורה ושלא בסיני ומשה רבינו ע"ה לא ידעם בתחלה א"כ איך ניתנו אז, כי הלימוד של משה רבינו ע"ה מהקב"ה לא היה כאדם שלומד מחבירו אלא שהמשיך הדבר ההוא מלמעלה ולזה צריך עולם שנה נפש והרי אז לא היה עש"ן ולכן בדין פסח שני קשה ג"כ זה.
<b>אך</b> ידוע שאפילו ב' מאלו הג' עולם שנה נפש אם נשלמו ג"כ סגי, כי הכל הולך אחר הרוב. ורש"י ז"ל כתב בפרשת בהעלותך ראוי היה פרשת פסח שני להאמר ע"י משה רבינו ע"ה אלא שזכו אלו האנשים ונאמר על ידיהם, הרי שנפש אלו האנשים היה להם שייכות למצוה זו של פסח שני, כי נפש כל אדם יש לו דביקות במצוה א' מתרי"ג מצות. והשתא אתי שפיר מה שהוכיח הש"ס דין דשואלין ודורשין ממה שמשה רבינו ע"ה עומד בפסח ראשון ומזהיר על פסח שני, מזה מוכח שענין החירות דפסח שני מתחיל ל' יום קודם, דא"כ היה שייכות אז דין פסח שני בנפש ובשנה, ושפיר אמר אז דין פסח שני, משא"כ אי נימא שתי שבתות א"כ לא היה אז רק בנפש לבד דין פסח שני ולא בעולם ולא בשנה, א"כ איך המשיך דין פסח שני אז. וזהו כוונת התוס' בתירוצם דאע"פ שע"י שאלה הוזקק לומר להם, מ"מ לא היה לו לומר רק אל תעשו פסח בלבד שדין זה נהג באותו עת, משא"כ דין פסח שני לא היה אפשר לו כלל להמשיך אז, אלא על כרחך דשואלין ודורשין ל' יום ונשלם אז דין פסח שני בנפש ושנה. ובזה מדוקדק לשון משה רבינו ע"ה, עמדו ואשמעה מה יצוה ה' לכם, 'לכם' דייקא, כי ע"י נפש שלהם היה אפשר אז להמשיך דין מצוה זו.
<b>והנה</b> נודע שאף שבעת שהוציא הקב"ה ישראל ממצרים הוציאם בפעם א' מכל שערי טומאה, זה לא היה רק באותו יום, אבל אח"כ חזרו למדרגתם דאם לא כן יהיה ביטול בחירה לגמרי, והניחם הש"י על בחירתם כדי שיהיה להם שכר, ולכן בהיות שהיו צריכים שיהיו נשלמים בערך ת' יום שיצאו מהטומאה, וכבר אמרנו שזה כמעט דבר נמנע לכן מה עשה הש"י, מיד ביום השני דהיינו ממחרת הפסח צוה להם לספור העומר וסגולת מצוה זו לצאת ע"י ספירה א' מהיכל א' של טומאה מה שאי אפשר לפעול ע"י שאר מצות רק בשמנה ימים לצאת מהיכל א', וע"י ספירה פועלים זאת בפעם א' לכן סופרים מ"ט יום, וביום חמשים נתן התורה, ואז קיבל כל אחד מישראל קדושה לפי ענינו כי היותר רשע שאפשר בעולם שהיה בתחלה בהיכל המ"ט כי מי שהוא בהיכל הנ' אין לו תקנה ולא דיברה תורה באלו אזי ביום הנ' טעם עכ"פ קצת מהקדושה שהתחיל לכנוס בהיכל הראשון, ומי שהיה בתחלה בהיכל המ"ח בא אז להיכל השני של הקדושה, וכן כולם, ומי שהיה בתחלה חוץ לשער הטומאה הרי ביום נ' בא להיכל הנ' של הקדושה, ומי שהיה אז באותה מדריגה נעשה חירות ממלאך המות, חרות על הלוחות, וכמש"ל שמי שבא בהיכל הנ' הוא בן חורין.
<b>וזהו</b> מש"ה (ויקרא כג, טו) וספרתם לכם כו' תמימות תהיינה, ר"ל כי אלו ז' שבתות שהן מ"ט יום יהיו תמימות לא כמו ע"י שאר מצות שמהלך היכל א' אינו נגמר אלא בח' ימים, משא"כ ע"י הספירה נגמר המהלך ביום אחד, וכאמור. אכן סגולת התקדשות האדם וכניסתו להיכלות הקדושה וכן יציאתו מהטומאה הוא בלילה בעת השינה וכמש"ל בלשון החסד לאברהם, לזה ארז"ל דאין תמימות אלא אם כן סופר בלילה דוקא שאז עת התקדשות האדם והליכתו ממדריגה למדריגה, וכאמור, ואפילו מי שניעור כל הלילה אין בכך כלום כי נפשות כל ישראל דבוקים ובאים בלילה בסוד מיין נוקבין אף מי שאינו ישן מ"מ נפשו היא נכללת בכלל ישראל והם ישנים, ועכ"פ אין עת סגולה זו רק בלילה דוקא ולא ביום, ולכן אין תמימות אלא אם כן סופר בלילה.
<b>ובזה</b> נבין פרשתנו, כי קודם שנתחנכו אהרן ובניו לעבודה, היינו שהיו צריכים ליכנס תוך כל ההיכל ההוא השייכים אליו מצות כהונה היה צריך שמנה ימים דוקא, שהוא מהלך היכל א' כאמור, ולכן ישבו פתח האהל שהוא מכוון נגד ההיכל ההוא אשר בו שייכות עניני מצות השייכים לעבודה, ומיד כשהגיע יום השמיני, מקצת היום ככולו, ועשו באותו יום העבודה אף שעדיין לא נגמר מהלך כל ההיכל ההוא עד ראשון מ"מ כיון שהגיע יום הח' היה כח במשה רבינו ע"ה להעלותם לגמרי כי מקצת יום ככולו, וזהו קרא משה לאהרן ולבניו, והוא מענין קרא ה' בשם בצלאל שפירש"י שלשון קרא הוא לשון חשיבות ומעלת המדריגה והבן. חסלת פרשת שמיני

תזריע



Section 1

<b>תקס"ג</b>
<b>אדם</b> כי יהיה בעור בשרו כו' ושער בנגע הפך לבן כו' וטמא אותו. ראוי לשית לב למה יהיה שער לבן סימן טומאה, הלא הלובן ירמוז תמיד לטהרה וחסדים, וכמש"ה מטעם זה כולו הפך לבן טהור הוא, ולמה אם כן בשער לבן יגרום טומאה, עם היות שטעמי התורה עמוקים משכל אנושי מ"מ כמה וכמה פירושים לתורה בכל חלקי פרד"ס והרשות נתונה לדרוש.
<b>וביארתי</b> עם מ"ש לעיל בפ' וירא ובפרשת וישב בביאור פסוקים האף תספה צדיק עם רשע, ופסוק (תהילים א, ה) על כן לא יקומו רשעים במשפט ע"ש כל ההמשך מה שתירצתי קושית נזר הקודש שם, ע"ש כי אין לכפול הדברים. ויוצא מזה תוכחת מוסר איך מחויבים אנשי עיר ועיר לציית לחכם הדר בתוכם בהיותו ירא ה', דאם לא כן לא די שאין להם תועלת ממנו אלא נמשך להם גם נזק מאתו, כי מאחר שברית כרותה לכל איש ישראלי בעשותו מצוה מוציא ניצוץ א' קדוש מתוך הקליפות, והניצוץ ההוא מתדבק בנשמת האיש ההוא המוציאו וע"י זה זוכה לעולם הבא, ובהיות איש צדיק בעיר אזי כל הניצוצות קדושות שמוציאין שאר האנשים מתדבקים בו ונשארו הם ערומים בלי מצוה, והתיקון לזה שיהיו צייתין לו.
<b>ובדרך</b> אגב ביארתי מאמר רז"ל (ברכות ל:) מאי דכתיב (תהילים ב',יא) עבדו את ה' ביראה וגילו ברעדה במקום גילה שם תהא רעדה, ודבר זה צריך ביאור, כי ודאי קושית המקשה היה איך יתקבצו יחד גילה ורעדה, כי מי אשר יראה ורעד יבוא בו אין שמחה בלבו, ואם כן מה הועיל בתירוצו ועדיין הקושיא במקומה. והענין הוא, כי גם באמת צריך להבין למה חיוב היות התפלה בשמחה, וכי העומד לפני המלך לבקש על נפשו ישמח, אדרבה, הוא מחויב להיות מלא הכנעה ושפלות ולב נשבר ולשמחה מה זו.
<b>אכן</b> הענין, כי באמת התפלה עיקרה בשברון לב ודחילו ורחימו, ואז ע"י כל דיבור יוצא ניצוץ קדוש ומתדבק בדיבור ההוא, וכאשר הדיבור ההוא היה ביראה ופחד היטב מצורף אל האהבה אזי הדחילו ורחימו הם ב' כנפיים ומביאין תיכף הדיבור ההוא לגבהי מרומים בלי עיכוב כידוע, וע"י הדיבור ההוא בא לשם הניצוץ הקדוש ההוא ונעשה שם שמחה גדולה כמשל הבן מלך שכתבתי שם שהיה כמה שנים בשביה ובבואו לאביו נעשה שמחה גדולה, ואז נרגש השמחה ההוא ללב האיש ההוא ויש לו הרגשת שמחה גדולה, נמצא שאי אפשר להרגיש השמחה אלא אם כן מתחלה היה ירא ורועד, דאם לא כן עדיין לא בא הדיבור ההוא עם הניצוץ ההוא לפני ה'. ואין ענין השמחה כאשר טועים ההמונים שהולך לבית הכנסת מתוך עסקיו בהבלי עולם והוא מלא בשמחה ומתפלל כך וסובר שמתפלל בשמחה, כי זה שטות ושגעון, אלא התפלה עיקרה ביראה ורעד, והרגשת השמחה בא ממילא וכאמור.
<b>ולז"א</b> מלכנו דוד עבדו את ה' כו', ואיך אפשר שיתקבץ באדם אחד ענינים הללו ללבו יחדיו, ולזה תירץ דהכי קאמר במקום גילה שם תהא תחלה רעדה, לומר, שבאמת אי אפשר לשמחה אלא אם כן היה שם מתחלה רעדה ואחר כך מרגיש השמחה ממילא, ועכ"פ מהמשך כל הדרוש שכתבנו שם יוצא כי לא יקומו חטאים בעדת צדיקים, כי אם אין שום צדיק במקום אי אפשר לפורענות שיבוא ח"ו במשפט חרוץ, כי כל איש בעשותו אפילו לפעמים איזו מצוה נתדבק בו ניצוצות קדושות והוא כתריס לפני הפורענות, כי אף שאין בכחו להביא מיד הניצוץ ההוא לפני ה' מאחר שאינו עושה המצוה בדחילו ורחימו כראוי מ"מ הוציאו עכ"פ מהשביה ומכל שכן אם אנשי המקום כולם צדיקים וגורמים בכל עת שמחה גדולה למעלה בהקריבם ניצוצת קדושות לה' ודאי שכרם הרבה מאד, משא"כ אם יש צדיק בין אנשי המקום ואז כל הניצוצות קדושות שמוציאים אנשי המקום מתדבקים בצדיק ההוא כמאמר משה רבינו ע"ה כי יהיה להם דבר בא אלי ונשארו הם ערומים אז לא יקומו ח"ו ונעשה ח"ו משפט חרוץ כשאין אנשי המקום צייתים להצדיק ההוא דאז מתקבצים ומתצמצמים כל הניצוצות קדושות למקום א'.
<b>וכמו</b> שהענין הוא בכללות קיבוץ אנשי עיר א' כך הענין בכל אדם בפרטות, כי הנגע נמשך מעבירה שעשה, וכמאמר הכתוב והצרוע אשר בו הנגע, בו דייקא, שיש נגע בפנימותו שפגם באבר הנשמה אזי נעשה צרוע בגופו באותו אבר שפגם בו, ואז כאשר נתרבה כל כך כח העבירה עד שנעשית נגע וכמ"ש בחסד לאברהם (סוף מעין ב') שעבירה בעצמה שעבר נעשית נגע ע"ש ולכן אז מטמא כל גופו.
<b>ואמנם</b> ידוע שאין שום רע בעולם אשר אין בו ניצוץ קדוש המקיימו ואותו הניצוץ מתפשט בכל הרע ההוא לקיימו וגם להכניעו בסוד ומלכותו בכל משלה כידוע, כי אם היות שהניצוץ מקיימו ומחייהו הנה ג"כ מכניעו ואין מניחו להתפשט ולהרע יותר. ולכן אף כאשר יצא הנגע באבר א' מגופו עדיין אינו מטמא כל גופו, כי הניצוץ שמתפשט בקרב הנגע אין מניחו להתפשט ולטמא הגוף. ולכן אלו הם סימני טהרה, שבהיות כולו הפך לבן, זהו סימן שכבר שב בתשובה וחטאו כשלג ילבין וגברה הקדושה על הרע שהיה בו ומכניעו לגמרי. וכן אם אין בו שום לבן כלל הרי הוא דומה לאנשי המקום שאין ביניהם צדיק אשר אז הניצוצות קדושות שמוציאין הם להם כתריס בפני הפורענות, הנה כי כן גם הניצוצות קדושות שבקרב הנגע מכניע להרע לבלי יתפשט לטמא כל גופו. אכן כאשר צמח במקום א' מהנגע שער לבן, זה יורה שצמצם הניצוץ ההוא שבקרב הנגע למקום א' להחיותו בלבד ונשאר כל שטח הנגע ערום בלי ניצוץ קדוש המכניעו ואז מתפשט כרצונו וטמאהו, והוא כענין וחטאים בעדת צדיקים שאין להם תקומה ובהיות כולם רעים או צדיקים יש להם תקומה כך הענין הזה והבן. חסלת פרשת תזריע

אחרי מות



Section 1

<b>בקרבתם</b> לפני ה' וימותו. עיין מ"ש בזה רוח אפינו בספר אור החיים ודבריו בלתי מושגים רק ברוח הקודש, רק תחלת דבריו הם מובנים למעיין קצת ולכן אמרתי להסביר קצת ראש דבריו. הנה תכלית בריאת האדם ביצר טוב ויצר הרע יש טעם א' כדי שיהיה בעל בחירה, אכן יש עוד טעם יותר פנימי, שכשם שאי אפשר לאדם להיות בלי יצר טוב כך אי אפשר לו בלי יצר הרע, והם ב' מיני חיות, שחיות הקודש הנקרא יצר טוב מלובש בחיות הב' שנקרא יצר הרע ואותו החיות מלובש תוך הדם והדם תוך הבשר ועור.
<b>והענין</b> הוא עם מ"ש (ברכות ל"ג:) בפסוק (דברים י, יב) מה ה' שואל מעמך כו' אטו יראה מלתא זוטרתא כו', ופירשנו על פי מה שאמרו פחד על הקרובים יראה על הרחוקים, כך יש ב' מיני יראת ה', יש אשר ה' עמו בכל מקום על דרך שויתי ה' לנגדי תמיד ואז הפחד רב מאוד כי עומד לפני מלך מלכי המלכים הקב"ה, ויש אשר איננו במדריגה זו ועכ"פ ירא את ה' מעשות רע, וזה אינו בגדר פחד רק גדר יראה כירא מדבר רחוק, לז"א דעכ"פ שואל ה' מעמך שתהיה בגדר יראה ואח"כ יעזרך שתהיה בגדר יותר מזה ע"ש.
<b>ובזה</b> יבואר נוסח ואשר משרתיו כולם עומדים ברום עולם ומשמיעים ביראה כו' כולם ברורים כולם גבורים וכולם עושים באימה וביראה כו'. הכוונה, כי לכאורה ידמה בדעתנו כי היראה שיראים מלאכי מעלה מה' יקרא בגדר פחד, כמו שאנו רואים נהר דינור נגיד ונפיק ע"י שמזיעים מרוב המורא, אם כן ודאי זה נכנס בגדר פחד עבור שהם קרובים יותר לה' מאתנו בני אדם שוכני בתי חומר.
<b>אמנם,</b> באמת אינו כך, כי גם יראתם אינו נקרא רק יראה, וכמ"ש הקדמונים בפסוק (ישעיה מ, כה) ואל מי תדמיוני ואשוה, כי מלך בשר ודם כשמעריכין אותו נגד ערך אדם נבזה אז ערכו רב מאד ועצום, וכשמעריכין אותו נגד שר תתמעט ערכו, ונגד שר גדול תתמעט עוד ערכו, ונגד שר משנהו ערכו מעט. משא"כ מלך מלכי המלכים ית"ש בלי תחלה ובלי תכלה אל ערך כל נברא שיעריכוהו תמיד ערכו שוה, כמו אם לוקחין טפה א' מים הגדול, והיינו ואל מי תדמיוני אהיה תמיד שוה בין נגד ערך קטן בין נגד ערך גדול ע"ש, והכא נמי אף שאנו רואין הבדל גדול בין יראת ה' על האדם ובין יראת ה' אשר למלאכים, מ"מ נגד ערך היראה הראוי לירא מלפניו הכל שוה ולא תגיע עדין לגדר פחד, והראיה, כי כתות המלאכים המתחדשים בכל יום ומתחילים לומר שירה ונשרפין מיד, והיינו שמתבטלים ממציאות עבור גודל הפחד והיראה, ולא עוד שמן יראת ה' מרגישין תענוג גדול, ולכן לרוב הפחד והתענוג שמרגישין מהפחד ההוא מתבטלין ממציאות וזהו בגדר פחד ומתבטל באמת ממציאות, משא"כ המלאכים הקיימים ועומדים אפילו באומרם שירה עם היות שיראתם לרוב מאוד ברום מדריגה שביארנו וגובה להם ויראה להם עם כל זה עדיין לא נכנס לגדר פחד.
<b>וז"ש</b> עם היות אשר משרתיו עומדים ברום עולם, אף על פי כן ומשמיעים ביראה כו'. אינו רק בגדר יראה, ושמא תאמר שאינם ברורים ח"ו ויש להם יצר הרע, לז"א אמת כי כולם ברורים כולם קדושים ואפילו הכי עושים רק ביראה, והטעם אשר עשה ה' ככה שהקטין מהם יראתם הוא לפי שאלו המלאכים צריכים לקיום העולמות התלוי בהם ואם יהיו בגדר פחד יתבטלו ממציאותם לזה הקטין ה' יראתם במסך דק מבדיל כדי שיוכלו לעמוד להתקיים.
<b>ואמנם</b> יראת בני אדם הקטין ה' עוד יותר, והטעם יובן על פי משל, שרצה מלך גדול איזה אומן שיעשה לו כתר מלכות בכל מיני יופי כאשר עם לבבו והכריז בכל מדינות מלכותו אם המצא ימצא איזה אומן גדול יביאו אליו, והביאו לו א' שהיה אומן גדול וישב לפני המלך ויאמר לו עשה כך וכך, וכאשר התחיל לעשות ידיו מרתתין מאימת המלך ולא היה יכול לעשות כלום, וירא המלך כי לא יכול וצוה להביא אומן אחר והביאו לו אומן טוב מאד והוא היה קל בדעתו לא ירא מהמלך וישב לפני המלך וצוהו עשה כך וירא המלך כי עשה יפה מאד והבין כי אין לו שום מורא מלפניו ולבו גס במלך מאד כי אלולא זאת לא היה יכול עשוהו כך יפה ויצו המלך להוציאו מביתו ולהענישו ואמר אינו חפץ במלאכתו אחר שאין מוראי כלל עליו, ויצו להביא אומן אחר והביאו לפניו וישב לפני המלך וידיו מרתתין וידבר המלך אתו טובות ויאמר לו בני אני חפץ שתעשה לי מלאכה טובה ואם תפחד כל כך לא תוכל עשוהו לכן התישב מעט בדעתך להקל מוראי קצת מעליך כדי שתוכל לעשות, ויעשה האומן כך ויתישב בדעתו מעט בלבו לאמר הנני צריך לעשות מלאכת המלך לכן על כרחי מוכרחני להסיח דעתי מעט מאימת המלך כדי שאוכל להתישב בעיוני ולעשות המלאכה ויבחר המלך במעשה האומן הזה.
<b>כך</b> הנמשל, הנה האדם צריך לעשות מעשה המצות בישוב הדעת לעשות כל מצוה כמשפטה ודינה, וכן עיון התורה צריך להתיישב בשכלו מאד, ולסבה זו לא עשה ה' את האדם שיהיה פחד ה' עליו כראוי דאם כן מיד כשיעשה איזה מצוה או תורה יתבטל ממציאותו ואיך אם כן יעשה מצוה או לימוד תורה, ומי אשר אין יראת ה' בלבו ולומד בעיון נמרץ מבלי משים אל לבו שום יראת ה' בזה מאס ה' כמאמרם ז"ל (שבת ל"א.) אי איכא יראת ה' אין אי לא לא, אלא בחר ה' דרך ממוצע וברא את האדם ביראה יותר מועטת מיראה אשר למלאכים כדי שבעת עשיית מצוה או תורה בעיון יוכל לצמצם יראתו להיות לו ישוב הדעת בעבודת ה' ולא יתבטל ממציאותו בעשותו אתת ממצות ה' או בעוסקו בתורה.
<b>ואמנם</b> נודע היות נשמת ישראל למעלה ממדריגת המלאכים ובא ממקום שנקרא אין לרוב הקדושה, וטעם היות נקרא כך הוא לפי שמרוב הפחד מהש"י יש לו ביטול מציאות ועיקר מציאותה בפועל הוא ע"י התלבשה תוך הגוף שהוא מסך מבדיל ואין יראתו רבה כ"כ, ואם כן עכ"פ בעת שיתחיל האדם לעבוד ה' ישיג ביטול מציאותו לגמרי כי יחזור לשרשו ולמקורו, לכן מה עשה ה' הלביש החיות הטוב ההוא תוך חיות אחר שהוא רחוק כביכול מאוד מקדושתו, והוא ע"ד שארז"ל (זהר ח"א קל"ח.) אלמלא יצר הרע לא הוי חדוה דשמעתא, כי נשמה הקדושה אין לה חשקות של כלום רק מצדה תשיג ביטול מציאות לרוב הפחד והתענוג מבית אביה עד אשר לא תוכל עשות כלום מעשי המצוה ותורה, וחיות השני המתלבשת יש לה מציאות ועי"ז חושק לכל דבר חשוק הן לטוב הן להפכו והוא מלביש את הנשמה, והוא כמשל כלי המשקולת המורה על השעות אשר ידוע לבקיאי המלאכה כי יש שם גלגל א' חושק (עפ"י מלאכה שנעשית כך) לברוח למקומו ברגע אחת רק יש ברזל א' שבא בכל פעם בין שיני הגלגל ההוא ומונעו מלסבב, וכך הוא לעולם זה בורח למקומו וזה מונעו ונלחמים כך לעולם וע"י מלחמה זו הגלגל מסבב ביום תמים מה שהיה מסבב ברגע א' אם לא היה המונע ההוא ועי"ז ניכר חשבון השעות יום ולילה, נמצא המונע אינו עושה רק מניעה ואלולא הוא לא היה תועלת של כלום בכל כלי ההוא כי יברח הגלגל למקומו ברגע אחד ושוב לא יוכר חשבון השעות ואין בו הנאה של כלום.
<b>כך</b> הנשמה יש לה ביטול מציאות מפני פחד ה' ומהדר גאונו ולא תוכל עשות שום מצוה ועסק תורה אלא מיד תחזור לבית אביה כנעוריה, והיצר הרע שהוא חיות השני המלבישו הוא מונעו בעת עשותו המצוה או התורה מליפחד כ"כ, וכך נלחמים כל ימיהם זה בורח וזה מונע וע"י מלחמה זו נעשה כל התועלת, כי המצוה נגמר כראוי לה מצד היצר הרע שיש לו מציאות ונעשית ביראת ה' מצד הנשמה שהוא היצר טוב שיש לו ביטול מציאות, וכשם שאלולא היצר טוב אין במעשה האדם ממש בהיותו בלי יראת ה', כך אלולא היצר הרע לא היה תועלת של כלום, שלא היה שום מצוה נעשית ולא שום עסק התורה כי היה בטל מיד ממציאות כמשל האומן הראשון שכתבתי, ולכן מאד זה היצר הרע, ועמ"ש במ"א עיין פ' נצבים דרוש המדבר בגנות הגאוה, ודרוש לבנין בה"כ, ובפ' בהר מענין זה שחיות האדם כלול ממציאות וביטול מציאות יחד, ולטעם זה ארז"ל כי אתם המעט שישראל מוטבע בהן טבע שכל עוד יותר ישפיע לו הש"י גדולה יותר יהיה שפל בדעתו כי יותר מה שנשמתו גבוה יש לה ביטול מציאות יותר. וביארנו שם עפ"ז פסוק (תהילים ק, ג) הוא עשנו ולוא אנחנו עמו בקרי וכתיב ופסוק (יחזקאל טז, ז) רבבה כצמח השדה כו' ע"ש באורך, ולטעם זה ארז"ל (סוכה נ"ב.) כל הגדול מחבירו יצרו גדול הימנו, כי כל עוד שנשמתו גדולה צריך גם המנוע להיות גדול יותר ויותר בכדי שלא יתגבר הנשמה על מונעה ותשוב לבית אביה, והבן.
<b>ובזה</b> יובן מה שארז"ל (סוכה נ"ב:) ג' הקב"ה מתחרט עליהן על שבראם יצר הרע וכשדים כו', וארז"ל (ברכות ל"ב.) אלמלא ג' מקראות נתמוטטו רגליהן של שונאי ישראל וא' מהם ואשר הרעותי שהקב"ה מתחרט על שברא יצר הרע, והוא תמוה. חדא, דמשמע שע"י פסוק זה נפטר הרשע מעונש מחמת שנברא ביצר הרע והלא כל האומר הקב"ה ותרן כו' (בבא קמא נ.). ב', מאי דאמר שונאי ישראל ואף שתלה הקללה באחר כל מה דמצינן לתירוצי שפיר טפי. ג', איך יצויר חרטה ביודע עתידות וצופה ומביט עד סוף כל הדורות.
<b>ומה</b> שנראה בביאורו, אחרי שלצורך בריאת האדם עשה לו חיות אשר הוא רחוק מאור קדושתו ית"ש שהוא מונע לנשמה, וזה תכלית בריאת האדם, והנה נודע שרצונו ית"ש מקיים כל הנבראים ומה שהוא הפך רצונו הוא בטל ברגע ממציאות, ואם כן קשה על היצר הרע ממה נפשך, אם רוצה ה' בו ונמשך רצונו לשם להחיותו ולקיימו היה מוכרח להתהפך לטוב, כי במקום שנמשך רצונו נעשה המקום ההוא קדוש בהחלט, ואם הוא הפך רצונו היה לו להתבטל לגמרי. והתירוץ בזה, כי בעת שבראו ה' בראו לתכלית זה שיהיה הוא המונע אל הנשמה, נמצא שיש רצון מה' שיתקיים, אבל הרצון הוא שיהיה מונע, וזה אי אפשר אלא בהמשך אליו חרטה על שנברא, נמצא יש בזה רצון וחרטה, ומצד הרצון מתקיים ומצד החרטה הוא רחוק והפוך מקדושתו יתברך והוא מונע אל הנשמה בכוונת בריאתו, נמצא אתי שפיר שהרצון מתחלה היה שיהיה בו חרטה תמיד, והבן היטב שהוא דבר דק מאד וענין עמוק.
<b>ועז"א</b> הש"י ואשר הרעותי, ר"ל שהוא גרם לו להיות חלק רע ע"י החרטה שהמשיך בו והוא לצורך האדם שיוכל לעבוד את ה', ומי שמרשיע על ידו ענוש יענש ואין לו תירוץ כלל, כי אדרבא ע"י היצר הרע יעבוד את ה', וכן ענין העובד כוכבים שבטבעם מתגאים כי חיות שלהם מצד יצר הרע לבדו ואין מעורב בהם ביטול מציאות, וכיון שאמרנו שישות ומציאות היצר הרע הוא ע"י החרטה הנמשכת בו לזה אמרו רז"ל אלמלא ג' מקראות נתמוטטו רגליהן של שונאי ישראל, והוא אשר הרעותי, כי לולא החרטה היה נהפך היצר הרע לטוב והיה בטל הרע ממנו ואז היו מתבטלים כל שונאי ישראל והבן. ועכ"פ הנה נתבאר ענין עבודת האדם כל ימיו הנעשות ע"י מלחמה והוצרך להיות המונע כערך הנשמה, ולפעמים כאשר תגדל כח הנשמה במתיקות עבודת ה' מעל המונע אזי תשוב לבית אביה בביטול מציאות הדבוק אצלה, וזהו בקרבתם לפני ה' כו', ויש עוד דברים בזה והבן היטב.

Section 2

<b>תקסב</b>
<b>וידבר</b> ה' אל משה לאמר דבר אל בני ישראל כו' כמעשה ארץ מצרים אשר ישבתם בה לא תעשו וכמעשה ארץ כנען אשר אני מביא אתכם שמה לא תעשו ובחוקותיהם לא תלכו. יש לדקדק לאיזה ענין הוצרך ליתן סימן על מצרים אשר ישבתם בה ועל ארץ כנען אשר אני מביא כו'. ורש"י ז"ל פירש מגיד שמעשה מצרים וכנען מקולקלים מן הכל ומקום שישבו שם ישראל מקולקל עוד יותר ע"ש. ואין ביאור לזה, דאם כן משמע דמעשה אלו שישבו שם ישראל לא יעשו אבל כמעשה שאר מצרים לא הוזהרו ח"ו, וכן הקשו המפרשים ז"ל. גם יש לדקדק דהוה ליה למימר אשר הייתם, שם מאי אשר ישבתם, וכי ישבו תמיד. גם אומרו כמעשה ארץ מצרים וכמעשה ארץ כנען, הוה ליה למימר כמעשה אנשי ארץ מצרים וכו'. גם אומרו ובחקותיהם לא תלכו, אמת אין מקרא יוצא מידי פשוטו שהוא אחד משס"ה לא תעשה שלא לילך בחוקותיהם אך עוד ניתן לידרוש דלכאורה לא בא האזהרה רק על חקות ארץ מצרים וכנען ובאמת אינו כך. גם אומרו לא תלכו, הוה ליה למימר וכחוקותיהם לא תעשו את משפטי תעשו ואת חקותי תשמרו ללכת בהם אני ה' אלהיכם, במשפטים שהם מצות השכליות אמר תעשו שהוא כדבר הנעשה בקל בלי טורח, ועל החוקים שהם דברים מנגדים אל השכל אמר תשמרו שצריך לעשות שמירה מעולה לבלתי יבטלה.
<b>אך</b> יש לדקדק בהמשך הפסוקים שאמר שלא יעשו כמעשה ארץ מצרים וכנען אלא תעשו את חקותי, ולשון כזה אין שייך לומר רק על ב' דברים שיש בהם קצת השתוות, משא"כ בדברים הפכיים מקצה אל הקצה אין שייך לומר כן כי מעשה ארץ מצרים וכנען הם תכלית התיעוב וחוקי ה' הם תכלית הטהרה והקדושה. גם אומרו ללכת בהם צריך ביאור דהוה ליה למימר לעשות אותם, גם אומרו אני ה' אלהיכם, וכבר אמר כך במקרא שלפניו, ושמרתם את חקותי ואת משפטי אשר יעשה אותם האדם וחי בהם אני ה', יש לדקדק דפסוק זה כולו מיותר שכולו נאמר במקרא שלפניו. עוד יש לדקדק על השינוים, דבמקרא שלפניו הקדים המשפטים לחוקים וכאן הקדים החוקים, גם דשם כ' אני ה' אלהיכם וכאן לא אמר רק אני ה'.
<b>לבאר</b> כל זה, הנה הנביא הוכיח את ישראל (ישעיהו כט, יג) ותהי יראתם אותי מצות אנשים מלומדה. ירצה, כי אפילו ההולך בדרך התורה והמצוה מצד ההרגל או מצד טבעו אין עבודה זו כלום, אלא צריך האדם להבחין ולידע בכל עת ורגע את מי הוא עובד ולשם מי עושה עבודתו כאמרם ז"ל (ברכות כ"ח:) דע לפני מי אתה עומד, כי אין עבודת האדם לה' כעבודת העבד לרבו אשר אם יעשה העבד כל מעשהו המוטל עליו יצא ידי חובת רבו אף אם לא יעשה מעשיו בהבחנה לדעת מי הוא עובד, כי אין רבו צריך לזה רק לעיקר השירות אשר הוא עושה לו, אבל הש"י אינו מקבל תועלת ממעשה האדם, כי קודם שנברא העולם היה הוא ושמו ית', רק רצה לזכות את ישראל נתן להם עבודתו, לכן עיקר העבדות הוא הלב כמאמרם ז"ל (סנהדרין ק"ו:) רחמנא לבא בעי ולעבדו בדחילו ורחימו, וזהו ע"י ההשכלה שאין מסיר מלבו אף רגע למי הוא עובד, ולצד כי אין הש"י מושג לשום נמצא ואין ההשגה בו אלא מצד מעשיו וברואיו, לכן כשירצה האדם להשכיל ולידע תמיד את מי הוא עובד אי אפשר אלא להשכיל ע"י ברואיו כמש"ה (תהילים ח, ד) כי אראה שמיך מעשי אצבעותיך, וכמבואר (זהר חדש שה"ש) שדוד המלך ע"ה לא זז דבר זה מלבו רגע ועי"ז היה פחד ה' ומוראו עליו תמיד, ומצינו שהוכיח הנביא ע"ה על זה באומרו (ישעיה ה, יג) ואת פועל ה' לא הביטו ומעשה ידיו לא ראו כו', לכן מוטל החוב על האדם להשכיל תמיד בזה כענין כי אראה שמיך כו'.
<b>ואמנם</b> עבודה זו כוללת כל באי עולם אפילו אומות העולם, כמו שמצינו החוקרים הקדמונים מצד חקירתם בנמצאות בעולם השפל ובעולם הגלגלים ובשכלים נפרדים והשיגו בשכלם ומחקרם שאין בג' עולמות הללו סבה ראשונה והבינו מזה שיש סבה ראשונה ואינו מושג ועי"ז מצאו את עצמם מחויבים לעבדו, ממילא בעבודה זו אין ישראל מיוחדים לה' יותר מכל באי עולם, ובראות דבר זה רבן של ישראל משה רבינו ע"ה והיה חפץ שיתיחדו ישראל בעבודה נכבדת יותר מכל אומות קדמונים מאחר שבחרם ה' לחלקו ונחלתו, לזה ביקש בפרשת תשא ובמה יודע איפוא כי מצאתי חן בעיניך אני ועמך הלא בלכתך עמנו ונפלינו אני ועמך מכל העם אשר על פני האדמה, ופירש בבינה לעתים (דרוש כ"ח) שביקש שלא יעשה ה' נסים ונפלאות לשום אומה ולשון רק לישראל לבדו כדי שעי"ז יהיה להם ההשכלה המחויבת לעבודה כמ"ש תחלה מחמת כי רחמנא לבא בעי, וגם יש עוד טעם כי אם יעשה מצות אנשים מלומדה מצד ההרגל או מצד יפוי הדבר בעיניו הנה יזדמן לידו לפעמים דבר אשר לא כדת אם יהיה יפה בעיניו כי היצר הרע מיפה לאדם גם דבר מגונה לא ירחיקהו, משא"כ בהיותו יודע ומשכיל תדיר את מי הוא עובד ושחיוב גמור לעבדו לא יצא מהשורה בשום פעם, מצד הנפלאות אשר ה' עושה ויהיה הדביקות והחשקות לעבודה הזו ביתר שאת ועוז כמו שיבואר ויהיו ישראל מיוחדים בעבודה זו ויהיו מיוחדים לה' מכל באי עולם עי"ז להיות נקרא שמו עלינו ה' אלהי ישראל, והבטיחו ה' על זה באומרו נגד כל עמך אעשה נפלאות אשר לא נבראו כו' וכן אמר הכתוב או הנסה אלהים לבא לקחת כו' כי לא אירע מעולם שיעשה ה' נפלאות מפורסמים כאשר עשה לנו וכן אפילו בזמן הגלות עושה הש"י נפלאות רק שהם בהסתר וכמאמרם ז"ל הן הן נוראותיו כו' וכן שה א' בין ע' זאבים כו', ומוטל על כל בר דעת להשכיל בזה בכדי שיהיה דביקות עבודתו והשגתו בה' מצד הנפלאות, ולטעם זה אמר הכתוב (מיכה ז, טו) כימי צאתך מארץ מצרים 'אראנו' נפלאות כו', ולא אמר אעשה נפלאות, כי באמת תמיד עושה נפלאות רק שאינם נראים, לכן הבטיחנו שבגאולה העתידה במהרה בימינו שוב יעשה לנו נפלאות ונסים נגלים ונראים, ובעבודה זו נתיחדנו מכל ונקרא שם ה' עלינו אלהי ישראל.
<b>נמצא</b> שיש ב' מיני עבודות, הא' ההשגה בה' מצד מעשיו כפי מירוץ הטבע, והב' מצד הפכו דהיינו הריסת הטבע ושידוד המערכות שהם הנפלאות, ולזה קילל דוד המלך ע"ה הרשעים שאינם מתפעלים מב' אלו הדברים כי אלו אין להם תקנה ואמר (תהילים כח, ה) כי לא יבינו אל פעולת ה' ואל מעשה ידיו, ירצה, שאינו מסתכל במעשה ה' לעבדו מזה הצד, כענין, ואת פועל ה' לא יביטו ומעשה ידיו לא ראו, וגם 'יהרסם' (הכינוי שב אל מעשה ידיו) היינו גם בעת אשר ה' הורס הטבע ועושה נפלאות חוץ מטבע 'ולא יבנם' שגם על זה אין מסתכלים להבין ואין להם תקנה. כל זה דברי הרב בינה לעתים ז"ל.
<b>ואמנם</b> במעלות העבודה המושגת אצל האדם מצד הנפלאות המנגדים לטבע. על העבודה המושגת מצד מירוץ הטבע מצא הרב הנ"ל שלשה מעלות. א' מצד המשיג, כי לא כל אדם יוכל להשיג עי"ז הסבה ראשונה ב"ה כי צריך לזה חכמה נפלאה ורוחב לב, ונשתבח אברהם אבינו ע"ה שהיו כליותיו נובעות חכמה והשיג כל טבעי הנמצאים בעולם השפל והבין בחכמתו שיש להם משפיע מלמעלה ועלה בחקירתו וחכמתו לעולם הגלגלים והשיגם כולם ברוחב לבו והבין שגם בהם אין סבה ראשונה ועלה וחקר בשכלים נפרדים והבין גם משם שהסבה ראשונה ב"ה למעלה מהם ואינו מושג כמ"ש (שמות לג, כ) כי לא יראני כו' ע"ש שביאר בזה פסוק (שיר השירים ג, א) על משכבי בלילות כו' יעוי"ש, אבל שאר בני אדם בקל יטבעו בחקירתם זו ויטעו כמו שטעו כל אומות הקדמונים ע"י חקירה זו ועבדו עבודת גלילים משא"כ החקירה בהפלאות תמים דעים מושג ומובן לכל אדם אשר על פני האדמה, ולז"א אליפז (איוב ה, ח) אולם אני אל אל אדרוש ואל אלהי אשים דברתי, (ר"ל כשאני בא להשיג השגה בה' מצד מעשיו הוא מצד) עושה גדולות עד אין חקר ונפלאות עד אין מספר, שבראותנו משדד ומהרס טבעי כל הנמצאים נדע ביחוד שהוא לבדו אפס זולתו.
<b>מעלה</b> ב', מפאת איכות ההשגה עצמה, כי ידוע שדבר המתמיד תמיד אף אם הוא דבר גדול בהמשך הזמן וההרגל לא יתפעלו הרואים בלבם ממנו, וכמ"ש הקדמונים כי הגרמיים השמימיים בסיבובם אומרים תמיד שירות ותשבחות בניגון ערב ומתוק ומה שאין נשמע לבני אדם דבר הוא לצד התמדת הרגלם בזה תמיד, ולז"א דוד המלך ע"ה (תהילים יט, ב) השמים מספרים כבוד אל כו', רק להיות כי יום ליום יביע אומר ולילה כו', ר"ל לצד שמתמיד תמיד מידי יום ולילה, לכן אין אומר ואין דברים בלי נשמע קולם, ולז"א ג"כ דוד המלך ע"ה (תהילים עד, כג) אל תשכח קול צורריך בל תאמר אין צריך לבקש על זה והלא אין שכחה לפני כסא כבודו, לז"א שאון קמיך עולה תמיד, לזה חש אני שלהיותו דבר מתמיד ולרוב הרגלו אין התפעלות לכן אני מבקש זאת. ולכן כזה יארע גם לעבודה המושגת מצד הטבע, שלהיות הטבע מתמיד אם אמנם האדם בהתחלת חקירתו בזה ונתינתו אל לבו יתלהב לעבודה, מ"מ בהמשך ההרגל שוב לא יתפעל לבבו, משא"כ העבודה שמצד הנפלאות שהוא דבר מתחדש ומנגד לטבע יחם לב האדם בקרבו בראותו ויתלהב לבבו בחשק ודביקות נמרץ. אלו דבריו ז"ל, וע"ש עוד במעלה הג' ואין בו צורך לעניננו.
<b>העולה,</b> כי עבודה הראשונה אשר מצד ההוי' והטבע אינה מיוחדת לישראל לבד, אלא לכל באי העולם שהוא מצד היותו נקרא הוי"ה ב"ה אשר מאמתת מציאותו נתהוו כל ההויים, ומה שאנו מיוחדים לו שנקרא אלהינו הוא מצד העבודה היותר נכבדת שהוא מצד הנפלאות, ולז"א דוד המלך ע"ה בתהילים (תהילים מ, ב) קוה קויתי ה' ויט אלי וישמע שועתי ויעלני מבור שאון מטיט היון (ממצרים) ויקם על סלע רגלי כו' ויתן בפי שיר חדש תהלה לאלהינו יש לדקדק מאי חדש הוא התהלה לאלהינו, הלא זה מעולם כל הנמצאים אומרים שירה כמ"ש בפרשת שירה, ועמש"ל בפרשת בראשית, רבות עשית אתה ה' אלהי נפלאותיך ומחשבותיך אלינו אין ערוך אליך אגידה ואדברה עצמו מספר. ולדרכנו יאמר, כי קוה קויתי ה' ויט אלי, ר"ל בתחלת העבודה היה התקוה והעבודה רק להיותו נקרא ה' ומהווה כל הויות עי"ז ג"כ ויט אלי, אכן אח"כ וישמע שועתי ויעלני כו', שהוציאנו ממצרים ויתן בפי שיר חדש, ומהו השיר חדש לומר תהלה לאלהינו, שעי"ז מצד הנפלאות נקרא אלהינו, וחזר וביאר יותר ואמר, רבות עשית אתה ה', ר"ל ע"י שרבות עשית כל עולמות הטבע, עי"ז נודע כי אתה ה', אבל כינוי אלהי הוא ע"י שנפלאותיך ומחשבותיך אלינו לבד, שבזה נתיחדנו מכל עם ועי"ז השיר גדול מאד אין ערוך אליך אגידה כו', כי עי"ז יתלהב לבבי ויתפעל בחשק ודביקות נמרץ ועולה על עבודה ראשונה ביתר שאת.
<b>אכן</b> כאשר נחקור יש ג"כ מעלה בעבודה הראשונה שאין בשניה, דאם לא כן למה אמר דוד המלך ע"ה כי אראה שמיך, הלא טוב יותר לאחוז בשניה לבדה, וראינו המעלה אשר בעבודה הראשונה נרמזת במקראי קודש סוף יהושע, כי אחרי הביאו את ישראל לארץ ישראל בכח גדול וריבוי הנפלאות וחלקם נחלת אויביהם אמר (יהושע כד, א) ויאסוף יהושע את כל שבטי ישראל שכמה כו' ויאמר יהושע אל כל העם כה אמר ה' אלהי ישראל בעבר הנהר ישבו כו' ועתה יראו את ה' ועבדו אותו כו' ואם רע בעיניכם לעבוד את ה' בחרו לכם כו' ויען העם ויאמרו חלילה לנו מעזוב את ה' לעבוד אלהים אחרים כי ה' אלהינו המעלה אותנו ואת אבותינו מארץ מצרים ואשר עשה לעינינו את האותות הגדולות כו' גם אנחנו נעבוד את ה' כי הוא אלהינו ויאמר יהושע אל העם לא תוכלו לעבוד את ה' כי אלהים קדושים הוא כו' כי תעזבו את ה' ועבדתם אלהי נכר ושב והרע לכם כו' ויאמר העם אל יהושע לא כי את ה' נעבוד כו' ובסוף הענין ויעבוד העם את ה' כל ימי יהושע וכל ימי הזקנים אשר האריכו ימים אחרי יהושע ואשר ידעו את כל מעשה ה' אשר עשה לישראל כו'. ופסוקים אלו מתמיהים מאד, איך אחרי ענו העם דבר את יהושע שרוצים לעבוד את ה' פתה אותם עוד הפעם לבלתי עבדו באומרו לא תוכלו לעבוד, ואיך אמר להם דבר מבהל כזה פן יעלה באמת מורך בלבבם עי"ז. גם יש לדקדק למה בתחלה כשענו אותו שיעבדו את ה' אמרו נתינת טעם כי הוא אלהינו ובענייתם פעם ב' אמרו לא כי את ה' נעבוד ולא נתנו טעם כי הוא אלהינו. גם מדוע אחרי שענו אותו פעם ב' לא הוסיף עוד לומר להם כדבריו הראשונים ונתקררה דעתו בתשובתם זו ובראשונה לא נתקררה דעתו עדיין ואמר להם לא תוכלו כו'.
<b>ויובן</b> כ"ז עם דברינו, כי העבודה השניה אשר מצד הנפלאות עם היותה ביתר שאת ויתר עוז כאמור, מ"מ אם יאחז אדם בה' לבד ימשך הפסד רב כי הנפלאות אינם דברים מתמידים, ואם יעשה האדם כל עבודתו רק ע"י השכלתו בנפלאות וישכח הדרך הפשוט שהיא עבודה הראשונה אם כן בעת שאין צורך לעולם בנפלאות ישכח עבודת ה' ח"ו, לכן ההכרח אשר תאחז בזה וגם מזה אל תנח ידך, ר"ל שהדרך הפשוט שהיא העבודה מצד כי אראה שמיך יהיה מוטבע בלב האדם כל רגע לא ישכח בה, רק להיותו דבר רגיל ומתמיד ימשך יגיעה ועיפות בעבודתו כי לא יתלהב לבבו בחשק כראוי וע"י שלא יעשה בחשק נמרץ יעשהו בעצלות ויגיעהו עיפוי ועיפות, לכן מוכרח לצרף אל זה תמיד ההשכלה בנפלאות ה' כדי שיתפעל לבבו בהתפעלות חדש מזמן לזמן וממילא בעת שלא יהיו הנפלאות כל כך מתמידים לא יגיעהו נזק בעבודה.
<b>ולזה</b> חש הש"י כי אחרי הביאו את ישראל לארץ בנפלאות נוראים ומתמידים יעזבו כל משא העבודה אל ההשכלה בנפלאות וישכחו העבודה הפשוטה, וממילא אחרי התישבם בארצם אין שטן ואין פגע רע ימשך זמן שלא יצטרכו לניסים ונפלאות וישכחו עבודתו יתברך, ולזה צוה ה' את יהושע יבחין דעת ישראל בזה, ולזאת כאשר אמר להם יהושע בחרו לכם את מי תעבודו השיבו כאשר בלבבם גם אנחנו נעבוד ה', כי הוא אלהינו, דייקא, שרצונם לעבוד ה' בחשק נמרץ מצד הנפלאות שראו אשר עי"ז נתיחד שמו להיות נקרא אלהינו והמעלה אותנו מארץ מצרים ואשר עשה לעינינו כל האותות כו', וכאשר שמע יהושע את אשר בלבבם אמר להם כי לא טוב הדבר ולא תוכלו לעבוד ה' באופן זה שאמרתם לבד כי תעזבו את ה' כו', ירצה, כי יגיע זמן בהפסק הנפלאות אז בהכרח תעזבו את ה' והרע לכם, והשיבו לו לא כאשר אתה סבור באמרנו כי הוא אלהינו שנעזוב כל משא העבודה על דרך זה לבד, לא כי את ה' נעבוד, ר"ל שגם העבודה הפשוטה מצד היותו נקרא ה' לא נעזוב ג"כ, ובזה נתקררה דעתו בתשובה זו כי כך היא העבודה הנכונה, והבן כי נכון בעז"ה. וסיפר אח"כ הכתוב כי עם היות שהשיבו לו כך מ"מ לעוצם הנפלאות שראו בעיניהם בהתמדה נשכח מלבם העבודה הפשוטה ועבדוהו רק מצד הנפלאות, ולכן ויעבוד העם את ה' כל ימי כו' ואשר ידעו את כל מעשי כו' ושגו ישראל ע"י ששכחו העבודה הפשוטה וכאמור.
<b>ולסבה</b> זו תקנו אנשי כנסת הגדולה בנוסח כל הברכות ברוך אתה ה' אלהינו, בל ישכחו ישראל נפלאות ה' אלינו אשר מצד זה נתיחדנו אליו בעבודה מיוחדת אשר לצד זה נקרא אלהינו, ולצד שיש חשש פן ישכחו העבודה הפשוטה לכן תקנו לומר תיכף מלך העולם כולו בכלל, מצד העבודה הפשוטה, ובהצטרף ב' עבודות יחד לא יופסק העבודה בשום פעם וגם לא יגיעהו עיפוי ועיפות בעבודה מצד שיתלהב לב איש הישראלי מזמן לזמן בהסתכלו הנפלאות, וע"ז הוכיח הנביא את ישראל בשם ה' עם זו יצרתי לי תהלתי יספרו (ישעיהו מג, כא) ר"ל שייחדתים לי מצד עבודה השניה שיהיה התהלה לי ביתר שאת ולא ייעף בעבודתי, והם לא כן עשו אלא ולא אותי קראת יעקב, ר"ל המדריגה הפחותה אשר יכונה בשם יעקב לא קראוני כלל אפילו מצד העבודה הכללית, כי יגעת בי ישראל, שאפילו החשובים באו עכ"פ לידי עמל ויגיעה כי לא עבדו בעבודה הפרטית, ולכן מוטל על כל אדם לצרף בלבו ב' העבודות גם יחד.
<b>ואל</b> זה כוון בלעם באומרו (במדבר כג, כא) לא הביט און ביעקב ולא ראה עמל בישראל ה' אלהיו עמו ותרועת מלך בו, ור"ל לא הביט און ביעקב, באופן כזה לא יצויר שיהיה און בבחינת יעקב, וגם לא ראה עמל בבחינת ישראל, לא יצויר אפילו עמל דהיינו יגיעה, כי ה' אלהיו עמו, ר"ל מיד שמזכירים שם ה' לברכו מצטרף תיכף שם אלהיו עמו שאומרים ה' אלהינו, ולצד שיש חשש בעבודה זו כאמור, לז"א ותרועת מלך בו, שמתחבר תיכף נוסח מלך העולם באופן שמשכילין בעבודה מצד ב' השכלות יחד ועי"ז עובדים תמיד את ה' ובלי עמל ויגיעה ועצלות כאמור.
<b>והנה</b> ענין המשפטים והחוקים נמשכים מצד ב' מיני עבודות הללו, כי בני נח שאין להם רק השכלות העבודה הכללית אשר מצד מירוץ הטבע וקיומו, לזה לא נתחייבו רק במין המשפטים לבד שהם מצות הנמשכים אחר הטבע והשכל האנושי, ולכן כל שבע מצות שנצטוו אינם רק מן זה המין, ואמנם ישראל שנתיחדו בעשיית הנפלאות שהם דברים הפכים ומנוגדים להטבע, לכן נתחייבו עבור זה בעבודה הפרטית והם החוקים אשר גם הם מנגדים לטבע השכל והם דברים שהשטן ועובדי כוכבים משיבים עליהם. ונמשך מזה, כי האיש אשר אינו משכיל רק בעבודה הא' הכללית אז התחלת חיובו ועיקר עבודתו בחלק המשפטים ואח"כ מתחזק לעשות גם החוקים ע"י שנצטווה עליהם בתורה, ומי שעיקר עבודתו ע"י השכלה השניה הוא מתחיל בעשיית החוקים שהם השייכים לעבודה זו. אכן כבר נתבאר שזה או זה לא יתכן, אלא הדרך הנכון לאחוז בשניהם שיהיה עיקר עבודתו סדור לפניו מצד השכלה הראשונה ולא יניח ידו גם מהשניה.
<b>ובזה</b> יובנו פסוקי הפרשה, כי ראה יתברך שמו שכאשר ירדו ישראל מצרימה בהתחלת השעבוד כלו כל הנפלאות מה שהיה להאבות כל ימיהם בכל עת ורגע, ממילא בהיות ישראל במצרים וזכרו את ה' לא זכרוהו רק מצד ההשכלה הכללית להיות נקרא הוי"ה שמורה על שמהוה כל ההויות, וגם ראה ה' בעתיד שבבואם לארץ ישראל אז מצד עוצם הנפלאות שראו עיניהם לא יזכרוהו רק מצד עבודה השניה, וכמש"ל על פסוק ויעבדו את ה' כל ימי יהושע כו'. לזה הקדים ה' והזהירם שלא יעשו כזה אלא ואחזו בב' העבודות יחד, ולז"א כמעשה ארץ מצרים אשר ישבתם בה כו', שלא תעשו עסק עבודתכם כאשר עשיתם בהיותכם במצרים שלא ראיתם שום נפלאות בעיניכם ולא עבדתם רק בבחינת הראשונה, ולז"א לשון ישבתם שהוא לשון עיכוב, לרמז על החסרון בהשכלה זו שהטבע דבר מתמיד בעיכוב ולזה יגיע יגיעה ועיפות בעבודה לא תעשו כך, וכן כמעשה ארץ כנען אשר אני מביא אתכם שמה, ר"ל כמו שאני רואה בהבנתכם שבביאתכם לארץ ישראל יהיה מעשה העבודה שלכם רק מצד אשר אני מביא אתכם שמה בעוצם נפלאות ותאחזו רק בעבודה השניה, לא תעשו כן, ואמר הטעם, ובחוקותיהם לא תלכו, עם היות אין מקרא יוצא מידי פשוטו שהוא לא תעשה מ"מ הדרשה תדרש וע' פנים לתורה, ר"ל בעשיית חוקים שתעשו ע"י השכלה לא תלכו, ר"ל אי אפשר לכם לילך בזה תמיד וכמאמר יהושע כי תשובון מאחריו כו'. אלא כך תעשו, שאם תהיו בבחינת את משפטי תעשו ואח"כ ואת חקותי תשמרו דהיינו בחינת עבודה הכללית שההתחלה מהמשפטים וכאמור, אז תשימו ג"כ אל לבכם אני ה' אלהיכם, דייקא, שתצרפו השכלה השנית ג"כ, ואם תהיו בבחינת ושמרתם את חקותי ואת משפטי דהיינו העבודה הפרטית שההתחלה מהחוקים ואח"כ במשפטים וכנ"ל אז לא תשכחו ג"כ כי אני ה' דהיינו ההשכלה הראשונה, לכן לא כתב כאן רק אני ה' ולא כתב אלהיכם.
<b>ואומרו</b> אשר יעשה אותם האדם יובן עם משארז"ל (יבמות ס"א.) אתם קרוים אדם ולא העכו"ם, והקשו התוס' הא מצינו האדם הגדול ותירצו האדם איקרי ולא אדם, ולכונה זו בא הפסוק עצמו לבאר תיבת משפטי, דהכוונה השכלית המוטל גם על בני נח, ולז"א אשר יעשה אותם האדם דייקא, ודו"ק בכ"ז היטב. חסלת פרשת אחרי

קדושים



Section 1

<b>ואהבת</b> לרעך כמוך כו', יש לדקדק איך ישקל במאזנים להשוות לגמרי אהבת הריע לאהבת עצמו לא פחות ולא יותר. ועוד שאמרז"ל (ברכות ס"א:) יש בני אדם שממונם חביב עליהם מגופם ובאלו היה ראוי להזהיר שתהיה אהבת ריעו כאהבת ממונו. ויראה כי כתבו המחברים שהפילוסוף אפלטון אמר שגדר האהבה הוא בהיות הנאהב הפכי מהאוהב, כמו שהארץ שהיא יבשה בטבעה היא משתוקקת למים ומטר המרטיבה, וכן המוכר משתוקק אל הקונה שהוא הפכי לו המשלים ענינו וחפצו, אבל הדומים ישנאו זה את זה כמו שמצינו (בראשית רבה לב, ב) כל אומן שונא בני אומנתו, ואריסטו לעג עליו ואמר בהיפוך, כי הדמיון יוליד האהבה כאשר בעלי דת אחת אוהבים זה את זה בעבור הדמיון שביניהם ושונאים לזולתם וכדומה לזה הרבה, והראיה שהביא אפלטון מאהבת ההפכי שגה בביאור ענין אהבה, כי יש אהבה החוזרת אל האוהב כאשר נאמר שזה אוהב המטעמים ואילו היה אוהבם באמת לא היה אוכלם ומפסידם, אבל הכוונה שאוהב א"ע ליתן מעדנים לנפשו באכילת המטעמים, נמצא אהבה זו איננה דבוקה בנאהב אלא דבוקה באוהב שאוהב את עצמו, וכן הוא באהבת ההפכי המשלים חסרונו שאינו אוהב כי אם את עצמו והנאתו, אבל אהבה אמתית היא הדבוקה בנאהב, ר"ל שהאוהב אוהב את הנאהב וזה מצד הדמיון שביניהם.
<b>וראיתי</b> לאחד מהמחברים שביאר בזה פסוק (דברים יא, כב) לאהבה את ה' אלהיך ולדבקה בו, והוה ליה למימר ולדבק בו. ופירש, שר"ל לדבק האהבה בו, ר"ל שלא תהיה האהבה לה' מצד טובותיו והמשלים חסרונו שזה אינה אהבה אמתית רק אהבת עצמו, אלא תהיה האהבה דבוקה בהש"י כי הוא ראוי להיות נאהב באמת מצד גדולתו. והביא שם בשם רבינו סעדיה גאון שפירש בזה אם לא תדעי לך היפה בנשים (שיר השירים א, ח) וז"ל יהיה מלשון כי ידעתיו, ואמר, אם אין ידיעתך ואהבתך אותי חוזרת אל עצמך ותאהבני למען חייך והצלחתך, אך צאי לך בעקבי הצאן, הם הם האבות לסבול הגירות באהבה כמוהם, וזהו ורעי את גדיותיך על משכנות הרועים שהוא כנוי על הפרנסות הדחוקות וכו'.
<b>והנה</b> מצינו אהבת עשיר לעני, שארז"ל במסכת שבת (שבת ק"ד.) דרכן של גומלי חסדים לרדוף אחרי דלים, ואהבה זו היינו אהבה שאמר אפלטון ואינה אהבה אמתית כי היא דבוקה באוהב, כי העשיר אוהב את עצמו ע"י העני כי העני משלים חסרונו של העשיר שעל ידו זוכה לעולם הבא, וכמו שפירשו רז"ל בפסוק (תהילים סא, ח) חסד ואמת מן ינצרוהו ואמרו יל"ש ח"ב תרד עוד יותר מה שבעל הבית עושה עם העני העני עושה עם בעל הבית, ולטעם זה מצוי ורגיל שיהיה אהבה בין עשיר ועני. ובין ב' עשירים או עניים מצוי השנאה. והיינו כי אהבה אמתית אין שכיח כלל וכמאמר רז"ל (יומא ס"ט:) בייא בייא היינו דאחריב לביתן ועדיין הוא מרקד בינינו, ר"ל שנאת חנם, ולכן אין בנמצא על פי הרוב רק אהבת ההפכי, ולכן העשיר ועני יש אהבה ביניהם מצד הפכיותם כי כל אחד משלים חסרון חבירו והם כמוכר וקונה, משא"כ ב' אנשים שוים שאין א' צריך לחבירו להשלים חסרונו ואי אפשר לאהבו אלא באהבה אמתית, אלו ישנאו זה את זה על הרוב כי אין שכיח עכשיו אהבה אמיתית. ולזה הזהיר הקרא לאהוב לריע שהוא כמוך בעושר או בעוני כי אהבה זו דבוקה בנאהב מצד הדמיון.
<b>ובזה</b> יש לבאר פסוק (מלאכי א, ב) אהבתי אתכם אמר ה' ואמרתם במה אהבתנו הלא אח עשו ליעקב נאום ה' ואוהב את יעקב ואת עשו שנאתי, והקשו כל המחברים מה זו תשובה על קושית במה אהבתנו. ויראה לי, כי באמת אין מקום כלל לשאול במה אהבתנו, כי אהבת ה' לישראל נגלית נראית בעליל בכל פנה, רק שאי אפשר להיות אהבה אלא מצד ההפכי המשלים חסרונו או מצד הדמיון המוליד אהבה, ולזה כשאמר אהבתי אתכם כו' על זה אמר ואמרתם במה אהבתנו, ר"ל באיזה בחינה תהיה מאתך האהבה אלינו, כי ב' הבחינות אי אפשר. אם הבחינה הראשונה הלא ית"ש אין צריך לשום נברא, ואם מצד הדמיון ג"כ אי אפשר כי מה דמות תערכו לו ומה ערך לבורא עם נברא ואם כן יהיה רחוק בעיניכם אהבתי לכם (וכבר חקר ע"ז הרב בעל העקרים סוף מאמר ג') ע"ש.
<b>ואמנם</b> התשובה על זה אומרו הלא את עשו כו', כי הנה לשון דומין ולשון שוים הם שמות נרדפים בלשון הקודש, ואמנם יש חילוק ביניהם, כי לשון שוין נאמר על שיווי הגמור בל יפרדו וכאמרם בשני שעירי יום הכיפורים שיהיו שוין במראה וקומה כו', הרי לשון שוין שידמו לגמרי, וכן בפ' בן סורר ומורה מדקול בעינן שוין כו' ע"ש. ואמנם לשון דומין יאמר על דמיון קצת במעט מזעיר, וכמשרז"ל בסוף פרק אלו טריפות (חולין ס"ז:) לרבות את הדומה והדומה לדומה, ואלו תיבת דומה הכוונה דומה לגמרי איך נמצא דומה לדומה וזה מובן וע"ש במפרשים, ואם כן זה הדומה לדומה אין ביניהם אפילו קצת דמיון ואף על פי כן נתרבה בתיבת כל מצד הדמיון המועט שביניהם אשר האמצעי שביניהם דומה מעט לזה ומעט לזה, הרי שבדבר מועט יחשב דומה. ולטעם זה אפילו בדברים שאין להם דמיון כלום מ"מ נגד ערך המתנגד לדבר והוא הפך לגמרי ממנו יאמר על דבר אחר שאינו מתנגד והפך לו כל כך יאמרו עליו שהוא דומה לו קצת, והיינו נגד הרחוק בתכלית הריחוק נקרא זה דמיון אעף על פי שאינם ביחוס א' כלל, ולזאת אמרו דמיון מוליד אהבה ולא אמרו שיווי מוליד אהבה, כי האהבה תצמח אפילו מדמיון כל דהו. ואנו רואים בעיר גדולה של חכמים לא יהיה אהבה רבה אלא בין ב' חכמים גדולים השוים בחכמה, אבל אלו יצויר חכם גדול שנתגרש לאיזה כפר בין עמי הארץ ויש לו צער רב מהם ובתוך כך בא אליו איש א' היודע מעט מזעיר בחכמה תראה שהוא שמח בו ואוהבו אהבה עזה כנפשו, וזה האהבה אינו אלא מצד הדמיון מעט הזה שאמרנו שלערך ההפכי לגמרי יאמר על זה שהוא דומה, וכן הרבה וק"ל.
<b>ובזה</b> יבואר מ"ש הפסוק בפ' עקב, אל תאמר בלבבך בהדוף ה' אלהיך אותם מלפניך לאמר בצדקתי הביאני ה' לרשת כו' וברשעת הגוים האלה ה' מורישם מפניך לא בצדקתך אתה בא לרשת את ארצם כי ברשעת הגוים האלה ה' מורישם מפניך, ופירש רש"י ז"ל דר"ל בל תאמר דצדקתך ורשעת הגוים שניהם יחד גרמו, אלא רשעת הגוים לבד ע"ש. ור"ל בל תאמר כי בלאו הכי בצדקתך ויושר לבבך יש קצת דמיון המוליד אהבה ורשעת הגוים הוסיפה דמיון להוליד האהבה יתירה, כי אין הדבר כך, אלא רשעת הגוים לבד גרמה הדמיון קצת אשר מצד זה נעשה האהבה.
<b>וממילא</b> מובן התשובה הלא אח עשו ליעקב כו' ומצד שעשו הוא מתנגד לגמרי לכן ואוהב את יעקב מצד ואת עשו שנאתי וק"ל. וזהו גם כן כוונת אומרו בפרשת עקב רק באבותיך חשק ה' לאהבה אותם ויבחר בזרעם אחריהם בכם מכל העמים, ר"ל האבות הן הן המרכבה אשר מצד מעשיהם היה כביכול דמיון המוליד אהבה וחשק ה' בהם לאהבה אותם בעצם מבלי צורך לתת לב מערכם אל ערך המתנגד אל ה', משא"כ מה שויבחר בזרעם אחריהם בכם לאהבה אתכם מצד דמיון, אין זה אלא מכל העמים, כי מצד שהעמים מתנגדים לגמרי לזה יקרא עליכם דמיון אשר מצד זה אהב ה' אתכם וק"ל. חסלת פרשת קדושים

אמור



Section 1

<b>כל</b> אשר בו מום לא תקריבו כו' לא תקריבו את לחם אלהיכם מכל אלה כי משחתם בהם מום בם לא ירצו לכם. יש לתמוה שנותן טעם בעצמו של דבר כי משחתם בהם מום בם, שהרי בא ליתן טעם למה אין בעל מום מרוצה ונתן טעם בעצמו של דבר. גם משחתם בהם מום בם כפל לשון.
<b>ויובן</b> עם מ"ש כמה פעמים כי נפש חיה הוא שמו וכל מציאות בעולם הן טוב הן רע יש לו שם, ואותיות השם ההוא הן הנה צרופי צינורות המקיימים ומהוים את מציאות ההוא, והאדם בצדקותיו אותיות שמו מתמלאים במילוי ומילוי המילוי וכן עד אין חקר ומתרבים צינורות שפעו וחיותו, והרשע פוגם ונתרוקן המילוי, עמ"ש בפרשת פנחס ובפרשת בראשית בפסוק אשר שמתי חול גבול לים ע"ש היטב, וכן בפגום הרשע בעולמות הרוחניות שהן הנה אותיות קדושות ג"כ הפגם במילוי לבד והמילוי נקרא נעלם של האות כנודע וזש"ה (קהלת יב, יד) האלהים יביא במשפט על כל נעלם כו'. וכן הענין בשמות רעים כי ענין הפגם שיש בגוף של נברא נקרא מום, ואותיות אלו הם המחזקים ומהוים הפגם ההוא, וכפי חוזק וחולשה של הצירוף אותיות מום החופף על מקום הפגם ההוא כן יהיה חוזקו וחולשתו של הפגם, כי יש שקנה לו צירוף ההוא מקום בקבע וחוזק באותו האבר ואז הוי מום קבוע ויש מום עובר.
<b>והנה</b> כל תואר שיקנה האדם לעצמו הן לטוב הן למוטב הנה קיום התואר ההוא הן אותיות של שמו המתיחס לאותו התואר, והוא הנראה בחיצוניות האדם ואותיות המילואים של הדבר ההוא הן מתפשטים בפנימיותו, כי המילוי הוא נעלם ופנימיות של האותיות וק"ל. והנה יש איזה תואר באדם אשר התפשטות התואר ההוא בפנימיות האדם הוא ענין אחר לגמרי מאשר בחיצוניותו, כי אותיות המילוי הם צירוף אחר לגמרי מצירוף עצמו של אותו התואר, ואז אין אותו התואר רק בחיצוניותו, אבל יש איזה תואר אשר פנימיותו וחיצוניותו אחד, כענין מום, כי מילוי המ"ם הוא מ"ם אחרת וכן מילוי הוי"ו עוד וי"ו אחרת, והיה זאת אות על איזה נברא אשר בו מום שנשתנה מברייתו כי גם בפנימיותו מגיע פגם זה עצמו מאחר שצירוף החיצוני הוא מום, וכן מילואו הוא ג"כ דבר זה בעצמו ולסבה זו אמרו כל מום רע. ולכן שנא ה' עורת או שבור שלא יהיה לרצון, הגם כי ה' לא ימאס לב נשבר ומשתמש במאנין תבירין, אלא עבור שפגם זה עצמו הוא בפנימיותו.
<b>וזש"ה</b> טעם על איסור בעל מום כי משחתם בהם, ר"ל בל תאמר כי ה' מאסו על דבר מום החיצוני שבו, אלא הטעם הוא כי משחתם הוא ג"כ בהם בפנימיותם, והמופת על זה, שהרי מום בם, באותיות מום הנעלם הוא ג"כ מום ולצד זה לא ירצו לכם. והבן וה' יטהר לבנו ומחשבותנו לעבדו בכל לב.

ראש השנה



Section 1

<b>וידבר</b> ה' אל משה לאמר דבר אל בני ישראל לאמר תיבת לאמר מיותר בחודש השביעי באחד לחודש יש לדקדק דהוה ליה למימר בקצרה באחד לחודש השביעי יהיה לכם שבתון זכרון תרועה מקרא קודש כו'. ופירשתי בדרך מוסר. ונקדים מה שאמר עמוס (עמוס ג, ד) הישאג אריה ביער וטרף אין לו היתן כפיר קולו ממעונתו בלתי אם לכד אם יתקע שופר בעיר והעם לא יחרדו אם תהיה רעה וה' לא עשה. יש לדקדק מאי אם יתקע, הוה ליה למימר היתקע כמו באינך שהוא לשון תימה.
<b>אך</b> הענין להיות מבואר בספרים שחסד גדול עשה הש"י עם ישראל שהודיעם יום הדין והמשפט בכדי שיעמדו על נפשם להלחם נגד השטן בתפלה ושופר, מה שאין כן לכל עובדי כוכבים, וכמ"ש במ"א מדברי המפרשים מגיד דבריו ליעקב וחוקיו ומשפטיו לישראל (תהילים קמו, יט) היינו יום ראש השנה שכתוב בו (תהילים פא, ה) כי חק לישראל הוא משפט לאלהי יעקב לא עשה כן לכל גוי ומשפטים בל ידעום, ר"ל שאין יודעין משפט של עצמם אימת הוא, משא"כ ישראל שיודעין זאת נקהלו ועמוד על נפשם כמש"ה (במדבר י', ט) וכי תבואו מלחמה בארצכם על הצר הצורר אתכם היינו בראש השנה שצריכין לעשות מלחמה עם המקטרג הגדול ותקעתם בחצוצרות ונושעתם מאויביכם ע"י תקיעת שופר תהיה הישועה כמשארז"ל (ראש השנה ט"ז:) למה תוקעין בראש השנה כדי לערבב השטן, ואמר בירושלמי כד שמע קול שופר חדא בהיל ולא בהיל כד שמע תנינות בהיל אמר השתא ודאי אתי משיחא ועי"ז אינו יכול לקטרג, משא"כ כשאין תוקעין, וכמ"ש הט"ז (סי' תקפ"ה סק' ז') על פי חלום בחצוצרות וקול שופר הריעו לפני המלך ה' (תהילים צח, ו) על פי דברי רז"ל (ראש השנה ט"ז:) כל שנה שאין תוקעין בתחילתה מריעין לה בסופה והיינו לפני המלך ה' ע"ש.
<b>אבל</b> באמת עיקר מצות שופר שיעשה לנו תשועה הוקם והסוד להחריד לבות בני אדם לעשות תשובה, וכמ"ש הרמב"ם ז"ל שהכוונה עורו ישנים מתרדמתכם כענין הצופה בראותו אויבים באים תוקע בשופר להעיר העם ולהקיצם משנתם להקהל ולעמוד על נפשם, ומבואר בספרים דהיינו כוונת רז"ל השתא ודאי אתי משיחא, וכי הוא סכל הלא הוא שומע בכל שנה תוקעין ומריעין, אלא שמתבהל בכל פעם אולי עתה יעשו תשובה, אף שכמה פעמים ראה שתוקעין ולא שבו בתשובה כראוי מ"מ היות כל יום קללתו מרובה מחבירו לכן כל יום ויום יותר הזמן גורם לתשובה מיום שלפניו, לזאת אומר בלבו ודאי עכשיו יעשו תשובה ואתי משיחא, וכתבו המפרשים כי ממנו יש לנו לקחת מוסר כמו שהוא אף על פי ששומע תמיד קול תקיעה אפילו הכי אומר השתא ודאי יעשו תשובה. ממנו נראה וכן נעשה שאע"פ ששומעים אנו תקיעת שופר בכל שנה, מ"מ יחרד הלב ויתר ממקומו לעשות תשובה, ובפרט בצוק העתים בגלות החיל הזה שמתרבה בעוונותינו הרבים הזה מדי יום ביום ואלהים חשבה לטובה למען נשים לבבינו אליו. ראוי לנו לעשות בכל שנה ושנה מספד חדש על עונותינו עד ישוב וירחמנו כימי קדם, ופירשו שזה מאמר הכתוב (תהילים קיט, צח) מאויבי תחכמני מצותיך, שממנו נלמד כנ"ל, אף על פי שלעולם הוא לי, שבכל שנה תוקעין אף על פי כן נחרד מאד בכל עת תקיעה ונעשה תשובה.
<b>ועיקר</b> מצות תקיעות שופר הוא אם יש תשובה שעי"ז משברים כל הקליפות והמקטריגים וכמ"ש האר"י ז"ל להתוודות בלחש בעת התקיעות שאז השטן מעורבב ואין התקיעה מזיק, משא"כ שופר בלא תשובה אין מועיל כלל והלואי שלא יקלקל שהוא כמזמין המלך לביתו ויוצא בעצמו לחוץ ומניח המלך לבדו הלא יכעוס המלך מדוע באתי ואין איש, ככה ע"י מצות עשה של תקיעות שופר ממשיכים להשראת שכינה ואם לבו אין שם לשים לבו לתשובה הרי הוא מניח המלך לבדו ח"ו, כי הלב הוא עיקר האדם, הלא ח"ו יאמר הקב"ה מדוע באתי אליכם ואין איש מכם פונה אלי בקירות לבו, ולכן אף על פי שתוקעין הרי הוא בכלל שנה שאין תוקעין בתחלה ח"ו מריעין לה בסופה. ונודע מ"ש בדרז"ל מיום שאמר הקב"ה הנני נותן לפניכם היום את החיים כו' אין רע יורד מן השמים אלא החטא מביא רע, דהיינו המקטרג הנברא מהחטא, רק אם עושין תשובה יש כח לשופר להעביר כל המקטריגים, לז"א אם יתקע שופר בעיר והעם לא יחרדו אזי אם תהיה רעה בעיר לא יתרעמו על הש"י כי וה' לא עשה זאת רק הוא בעצמו עונותיו הטו אלה כאמור.
<b>אכן</b> אף בשופר שיש עמו תשובה שמועיל בודאי ומכל שכן כששבים בכל י' ימי תשובה שמועיל אף ליחיד, מ"מ חלילה לסמוך על זה לבד ולעזוב כל המשא על ימים אלו לבד, אלא קודם בוא יום הדין צריכים להקדים רפואת התשובה, ופירשתי פסוק (צפניה ב, א) התקוששו (פי' התלקטו והאספו) וקשו פי' תכשיטי עצמך במצות ומעשים טובים הגוי לא נכסף אינם חומדים לתורה ומעשים טובים בטרם לדת חוק (פי' בטרם בוא הגזרה, וכמ"ש רז"ל סנהדרין מ"ד:) לעולם יקדים אדם תפלה לצרה שנאמר היערוך שועך לא בצר כמוץ עבר יום (הגזירה יהיה שיעבורו ח"ו כמוץ העובר לפני רוח) בטרם לא יבוא עליכם יום אף ה' בקשו צדק בקשו ענוה אולי תסתרו ביום אף ה' ע"כ. ויש לדקדק בטרם בטרם ב' פעמים מלבד שאר הדקדוקים. וביארתי בדרך מוסר דקאי על חודש אלול.
<b>ולהסביר</b> הענין אמשיל, משל א' למלך שהיה לו בן אחד יחיד וחביב אצלו עד לאחת נפשו קשורה בנפשו, ולרוב אהבת המלך אליו היו השרים ועבדי המלך וכל בני מלכותו מתקנאים בו והיו מבקשים עלילות ברשע תמיד עליו לפני המלך ויבקשו את נפשו והמלך אין יכול לעזור לו כי מלך המשפט הוא וככה התנהגות המלכות לבלתי נשוא פנים וחרפה לא נשא על קרובו ועל בנו יחידו וכמאמר שאול המלך ע"ה (שמו"א יד, לט) חי ה' כי אם ישנו ביונתן בני מות ימות. והיה מצוה תמיד לשרי המלוכה לעיין בדינו ולבקש האמת עם מי, ואותו הבן לא היה יכול לעמוד בשום פעם בדין נגד דברי טענותם לולא כי האם המרחמת על בנה באה תמיד אל המשפט עם בנה ותצדיקהו ונסתתמו טענות המתנגדים אליו עד שזכה תמיד בדין.
<b>והנה</b> עבדי המלך אלה הממונים על כל דבר כדרך המלך שעל כל עיר ועיר מדינה ומדינה ממונים אחרים הם הבינו באותו הילד שכאשר יגדל יהיה בן חיל וינהג כל המלכות עד שלא ישאר להם התמנות אצל אביו, וגם ראו אהבת אביו אליו, מחמת זה נתקנאו בו ורצו לגרום שנאה רבה בין אביו ובנו והאם הצילתו תמיד כאמור.
<b>פעם</b> אחת אירע לו מקרה בלתי טהור שביזה את אמו ועשה בפניה מעשים מכוערים עד שמרוב הבושת שנתביישה ממעשיו הלכה חדר בחדר להחבא מפניו לבלתי ראות פניו, והוא גם הוא לא ידע היכן היא כי אמרה אולי ילך אחריה והבן לא שת לבו לדבר. בתוך כך קמו שרי מלכות והעלילו עליו ותבעו דינו לפני אביו וכשמוע הבן זאת חרדה גדולה נפלה עליו בחושבו עתה מה אעשה כי קמו עלי רבים וגדולים ובעלי דברים ואנכי ריק ולא איש דברים ואמי אשר תמיד הצלתני איננה עמדי לא ידעתי מקומה. וכראות האב חרדת בנו ודמעותיו נכמרו רחמיו עליו ויאמר אנכי אבקש לך מנוח אשר ייטב לך הנה אעכב את דינך משך ימים בתוך כך תפייס את אמך בכל מיני פיוסים כדי שתהיה עמך כמקדם בדינך גם תסדר דבריך וטענותיך לפני השופטים אשר אושיב על עסקיך כדי שיכנסו דבריך באזניהם טרם יעמדו מתנגדיך עמך לפניהם.
<b>וישמח</b> הבן ההוא על דברי אביו והעצה היעוצה מאתו אליו, ויהי הכאשר נתוודע דברי המלך אלה לאותו השונא לקח עצות בנפשו להכשיל את הבן ההוא והתחכם ובא אליו בחלקלקות לשונו ונעשה לו כאוהב ומשך ביין את בשרו הביא לו מנחה מפרי הארץ מעט צרי ומעט דבש בטנים ושקדים וככה עשה כל משך העיכוב המשפט עד שנדמה אליו כאוהב נאמן ולא השתדל הבן ההוא לעשות ככל אשר צוהו אביו. ואח"כ בהגיע יום מועד אשר קבע המלך לבש חרבו נגדו ובא לפני נמלך כי אין אמו אצלו וגם לא הסדיר דבריו לפני השופטים היטב כאשר צוהו חרה לו באומרו הלא אנכי יעצתיך ונתתי מנוס לפניך ואתה לא השגחת ולכה איפוא מה אעשה בני. ואף על פי כן לרוב רחמי המלך מצא עילה שלא יוגמר המשפט עד עוד איזה זמן בכדי שבתוך כך יתחכם בנו ולעשות את המצוה אשר צוהו כי לא יסמוך עוד להשען על מתנגדו לחשבו לאוהב.
<b>והנה</b> הנמשל מבואר מאליו, אך להמתיק הענין, הנה ישראל נקראו בנים למקום ואיתא בזוהר הקדוש (זהר ח"ב ה:) אילמלא הוו ידעין בני נשא רחימותא דקוב"ה להון הוו שאגין ככפירין למרדף אבתריה דכתיב (הושע ו', ג) נדעה נרדפה לדעת את ה', והנה כל עבדי המלך מלך מלכי המלכים הקב"ה הממונים על כל דבר ודבר אשר בכל העולמות המה יודעין כי בהתגדל ישראל במעשיהם לפני הש"י וימצאו חן בעיניו הן בידיהם כל דבר אשר בשמים ממעל ואשר בארץ מתחת והמה המנהגים כל דבר המלוכה אפילו הקב"ה גוזר וישראל מבטלין וכביכול מי מושל בי צדיק ושוב לא ישאר להם שום מעלה וממשלה, לכן לכל זאת שרי העכו"ם וכחותיהם הם המקטריגים, וכמארז"ל (בבא בתרא ט"ז.) יורד ומחטיא עולה ומקטרג ומבקש משפט, ותשוקתם תמיד להטיל דופי בישראל לפני הקב"ה ולהלשין עליהם על כל המעשים אשר לא טובים בכדי להטיל שנאה ח"ו בין ישראל לאביהם שבשמים, ואלמלא השכינה החופפת עלינו ומצלת אותנו תמיד מידם, כי הקב"ה נקרא אלהי המשפט אשר לא ישא פנים רק השכינה תמיד אצלנו וכמ"ש בתקונים ואף גם זאת בהיותם בארץ אויביהם (ויקרא כו, מד) ר"ל שהשכינה בגלות עמנו להצילנו מיד העכו"ם והמקטריגים, וכמ"ש ספרי מוסר ותצפנהו שלשה ירחים כי השכינה מסתרת אותנו בסתר כנפיה הג' חדשים תמוז אב אלול שהם ימי דין והיא חופפת עלינו, ולא יכלה עוד הצפינו, כי בראש השנה ההכרח להיות כל באי עולם עוברים לפניו כבני מרון, ומרמז פסוק הנאמר במשה רבינו ע"ה של כלל ישראל כי נודע שמשה רבינו ע"ה הוא כללות כל ישראל.
<b>אכן</b> איתא כד גרמי עונות שכינתא אסתלקת לעילא, והיינו מבושת מעשינו שאינה יכולה לסבול אותם, וכתוב בתיקונים הקדמת תקו"ז לער"ח אלול דאתמר בה שלח תשלח את האם אז ח"ו ואת הבנים תקח לך כי נתונים למרמס ישראל ח"ו למשיסה ואין אומר השב כי אין האם אצלנו ח"ו ואין איש שם על לב לדבר זה. והנה בבוא יום הדין הגדול הוא ראש השנה כתיב (איוב א', ו) ויבואו בני האלהים להתיצב על ה' אינון בי דינא רברבא עילאי דקיימין על דינא לשפוט הארץ, ויבא גם השטן בתוכם להשטין ולטעון טענותיו על ישראל הוא המשטין הגדול אשר בוודאי האדם אינו יכול לעמוד נגדו כי איש דברים הוא ומחפש מעשיו ואדם אין צדיק בארץ אשר יעשה טוב ולא יחטא, לזאת יש לנו לבכות במר נפש כי מה נעשה ליום הדין והאם נשתלחה מעל בניה, וכמ"ש בזוהר חדש איכה במאי הוי עוות דינא דא בגין דהא אימנא איתרכת וערקת ואזלת לה ובגין דא עוות דינא אשתכח ואשתכח בלחודהא ההוא דאשטין עלנא ולא הוי מאן דימחי בידיה ויטעון טענתא דאלו אימנא אשתכחת תמן לפנים משורת הדין אעלת לון ובגין דאיהי לא אשתכחת עביד האי נחש רעותיה בהון ע"כ.
<b>ממילא</b> מאד יש לנו לקונן על זה על מי לנו להשען, וז"ש הנביא (ישעיה נ, א) הן בעונותיכם נמכרתם, פירוש די לכם שנמכרתם ביד העכו"ם והמקטריגים המבקשים משפט עליכם אלו היתה האם אצלכם לא היה כלום, אבל באמת ובפשעיכם שולחה אמכם, ג"כ על זאת ידוו כל הדוויים.
<b>אכן</b> הקב"ה ברוב רחמיו וחסדיו נתן לנו חודש אלול שהוא זמן בית דין כמ"ש ספרי מוסר ומעכב הקב"ה כל החודש כדי שבתוך כך נפייס להאם הקדושה וניתי לגבה בעובדין טבין להמשיך אלינו השראת שכינה כבראשונה בתורה ומעשים טובים, וגם להסדיר טענותינו לפני הבית דין של מעלה, דהיינו לבא בתפלה ותשובה קודם בוא יום הדין. וזה רמז בזוהר חדש כי תצא למלחמה על אויביך, היינו שתצטרך לילך למלחמה על האויב הגדול הוא השטן, אני מבטיחך ונתנו ה' אלהיך בידיך ושבית שביו, אך וראית כי בשביה אשת יפת תואר, ר"ל תשים אל לבך שהשכינה הקדושה היא בשביה עבור מעשיך ואם לא תהיה עמה לפני הדין אין טוב ח"ו, לכן וחשקת בה ולקחת כו' והבאתה אל תוך ביתך שתמשיך השראת השכינה אצלך, וע"י מה, ובכתה את אביה ואת אמה ירח ימים, היינו חודש אלול שניתן להרבות בו בכיה על עונות.
<b>אכן</b> השטן שיודע מזה מתחכם והולך בחודש אלול לפתות לבות בני אדם בחודש אלול יותר מכל השנה, כי כל מה שהאדם מכין יותר את לבבו מתחזק יצרו יותר, וכמאמר רז"ל (סוכה נ"ב.) כל הגדול מחבירו יצרו גדול הימנו, ונדמה לאוהב להם ומושך ביין את בשרם בהבלי עולם הזה ותאוותם יביא להם ואיזה ריוח במשא ומתן בכל חודש אלול והוא עת האסיף זבת חלב ודבש ועת מסחר הרוכלים בכדי שלא יעשו כלום בכל חודש אלו, וזה רעה חולה ח"ו וגורם קצף גדול מאת הש"י בבוא יום הדין והשטן מבקש משפט והשכינה לא נתקנה עדיין ע"י מעשינו ולא הקדמנו צרי התשובה למכתנו ח"ו, וכראות הש"י שאם יוגמר הדין אז לא טוב יהיה חס ושלום, הנה ימשיך להיות עוד גמר הדין תלוי ועומד עד יום הכיפורים הוא יום הרחמים והסליחות לשבים ויום דין גמור לשאינם שבים, ועלינו מוטל לשוב בכל הזמנים הללו וכל הזריז להקדים התשובה בלב נשבר זוכה ומזכה כל העולם עמו זכות הרבים תלוי בו צדקת ה' עשה והקרן קיימת לו לעולם הבא.
<b>ולז"א</b> התקוששו וקושו הגוי לא נכסף, ר"ל שבכל השנה אינכם חומדים לתשובה ומעשים טובים, תראו להתקשט עצמכם בטרם לדת חוק, כי חוק לישראל הוא משפט יום ראש השנה, לכן קושו עצמכם לפני ראש השנה ואז יהיה פעולתכם ביום ראש השנה מקובל ומרוצה, ואם ח"ו כמוץ עבר יום, ר"ל שיעבור יום ראש השנה ולא תפעלו כלום ע"י שלא הקדמתם צרי בחודש אלול, אזי עכ"פ אני נותן לכם עוד זמן השני בטרם לא יבוא עליכם יום אף ה', היינו יום כיפור שהוא יום אף ה' לשאינם שבים, לכן לכל הפחות תעשו את המוטל עליכם בזמן השני. וביאר הנביא מה מוטל עליכם, ואמר, בקשו צדק היינו השכינה המכונה בשם צדק כידוע, תבקשו ותפייסו אותה, ובקשו ענוה, היינו הכנעה בלב שהוא מעיקר התשובה, ועי"ז אולי תסתרו כו' שיצא משפטכם לאור ולזכות.
<b>והנה</b> נודע כי עיקר התשובה קרוב הוא בפיך ובלבבך לעשותו, והעיקר תלוי בפה כמש"כ (הושע יד, ג) קחו עמכם דברים ושובו אל ה' אמרו אליו כו', וגם וידוי דברים ודברי כבושין שידבר האדם אל לבו והוא מביא להכנעת הלב שהוא עיקר. עוד נודע כי ענין שבת או שבתון בא תמיד אחר הכנה והזמנה, כמו שבת שהוא אחר הכנת ו' ימי חול, חול מכין לשבת, כמו מי שעושה כל מה שמוטל עליו וינפש אח"כ. כך עניך שבתון הנאמר בראש השנה היינו אחר הכנת כל חודש אלול, ולזה בא הכתוב כאן לרמז לכל מה שכתבתי, שאף שעשרת ימי תשובה הוכנו לתשובה, דע"י התשובה של ימים אלו מכפר יום כיפור, מ"מ טוב יותר להקדים מחודש אלול ושיוגמר הדין לזכות תיכף בראש השנה ונהיה מהנמנים בין צדיקים גמורים הנכתבים לאלתר לחיים.
<b>ולזה</b> מבקש אבינו מאתנו ואמר דבר אל בני ישראל לאמר בחודש השביעי, ר"ל החודש הזה הוכן לפני לאמר בו היינו התשובה התלוי בפה וכאמור, אך אני מבקש מאתכם אל תעזובו את המשא ההוא אל חודש הזה, אלא באחד לחודש יהיה לכם שבתון, היינו שיהיה לכם הכנה מתחלת חודש אלול, ואז ע"י זכרון תרועה שיהיה בראש השנה יהיה מקרא קודש שתזמינו לכם השכינה הנקרא קודש. ואמר אח"כ אך בעשור לחודש השביעי הזה יום הכיפורם הוא, אמר 'אך' מיעוט, ר"ל אף שיום כיפור מכפר גם אם לא תשובו עד עשרת ימי תשובה אף על פי כן אמרו במיעוט כי יותר ויותר ירבה זכות שלכם לפני אם כבר מראש השנה יצא משפטכם לטוב ובזה אני חפץ יותר והבן.
<b>ואמר</b> עוד, כי יום כפורים הוא לכפר עליכם לפני ה' אלהיכם. יש לדקדק בתיבת לפני ה' אלהיכם, כי ודאי אין מכפר עונות בלתי מי שבידו לכפר והוא ה' אלהינו ית"ש. וביארתי בדרך מוסר ע"פ שביארתי מש"ה (תהילים יז, ב) מלפניך משפטי יצא עיניך תחזינה מישרים, ויש לדקדק דהוה לי למימר אתה תשפוט אותי, מאי מלפניך כו'. ותו מאי תחזינה מישרים, וכי זכות יראה ולא עונות ואיה אלהי המשפט. ותו מישרים לשון רבים.
<b>ואמרתי</b> במשל האב אשר לו בן שעשועים והבן מבין אהבת האב אליו והאב הוא נכבד וגבור וסביביו עבדים ומשרתים, ואירע איזה זמן וימים אשר הבן לא הלך בדרך הישר והתחילו המשרתים להלשין עליו לפני אביו כדי שיבוש במעשיו ויטיל שנאה עליו או יענישו, והנה הבן הבין שאביו אוהבו בלבו אהבת נפשו, רק כלום יוכל האב לשפוט משפט בנו לטובה בהיות שומע מעבירים עליו קולות אלו וכולם מלמדים חובה עליו וזה בכך וזה בכך, והבין הבן שהאב יאמר לעבדיו אשר על כל רב ביתו לענשו כראוי לו לפי מעשיו אף שזה נגד רצון האב, מ"מ מה יעשה כי לא יכול לסבול דברי כל אלה המחייבים אותו. והבן ההוא היה ילד משכיל ומבין ויבקש ויתחנן מאביו ויאמר אליו אבי הנני יודע כי אינך חפץ במה שאענש גם אינך יכול לשפוט משפטי בעצמך כי אבי אתה מ"מ אני מבקש יצא נא דבר משפטי מלפניך בהעברה בעלמא כלאחר יד לטוב כדי שיבינו עבדיך אלה שאתה חפץ טובתי הנה תראה מיד איך כולם יתהפכו ויאמרו לפניך טובות עלי משא"כ כשאהבתך אלי מסותרה בלבבך אינם מבינים זאת והם מדברים חוב לפניך ויש לך צער הן מדבריהם הן מעונשי.
<b>וככה</b> מלך מלכי המלכים אלהי המשפט הוא אי אפשר לחרוץ בעצמו משפטנו לטוב עבור כל מלמדי חוב וממנה בית דין על המשפט, ואנו מבקשים רבש"ע מלפניך משפטנו יצא רק בדרך העברה, כענין ל' מלתא מני אזדא, שתאמר דעתך לטוב כאשר עם לבבך ותאמר רק בהעברה בעלמא כדי שיבינו אהבתך אלינו ורצונך להיטיב לנו, הנה עיניך תחזינה מישרים, ר"ל שכל אחד ואחד ילמד עלינו זכות לפניך. והנה באמת אם ח"ו אין זכות עושה הקב"ה כן. אך מבקש הוא מאתנו שנשוב בתשובה כדי שיהיה הלימוד זכות מהבית דין קודם שילמד הוא זכות עלינו ואז נחת רוח לפניו ית"ש. וז"ש תענו את נפשותיכם כו', ר"ל שתעשו תשובה בכדי שיהיה יום הכיפורים הוא לכפר עליכם לפני ה' אלהיכם כו', ר"ל קודם שיצטרך הש"י ללמוד עליכם זכות לזכותכם, ותיבת לפני פירושו ע"ד פירוש הט"ז שהבאתי לעיל והבן.

Section 2

<b>שייך לראש השנה שחל בשבת</b>
<b>דבר</b> אל בני ישראל לאמר בחודש השביעי באחד לחודש יהי לכם שבתון זכרון תרועה מקרא קודש כל מלאכת עבודה לא תעשו. וארז"ל בראש השנה (דף כ"ט:) כתוב אחד אומר זכרון תרועה וכתוב אחד אומר יום תרועה (היינו בפרשת פנחס) כאן בראש השנה שחל בשבת דאין תוקעין בשופר ולז"א זכרון תרועה. והקשו המפרשים כיון דמיירי הכא בשבת למה קאמר כל מלאכת עבודה לא תעשו הא בלאו הכי אסור במלאכה מכח שבת והיא באמת קושיא אלימתא.
<b>ועניתי</b> ואמרתי בדרך מוסר ישוב על זה, ואשא משלי ואומר, מלך אחד אדיר כבש מדינה אחת רחוקה מאתו מעיר מלוכה שלו כמה מאות פרסאות, ויהי מדי בואו שם מצא באותה מדינה איש אחד עשיר וגבור ובקי מאוד במקח וממכר והוטב בעיניו ונתקשר עמו במקח וממכר לכל ימי חייו על כל הצטרכותו של חיל המלך, גם בני חצר המלך בני פלטרין שלו נתקשרו אתו במקח וממכר וכל מעותיהם היו בידו למקח וממכר, והמלך מינה עליו אחד משריו ממונה להשגיח בכל החשבונות של אותו המקח וממכר ובסוף כל שנה ושנה יביא החשבון כולל לפני המלך, וגבור זה להיות שדירתו רחוק הרבה מעיר המלוכה חשש פן לפעמים ימצא עליו איזה ערעור וטוען, העמיד לו שם לצרכו אדם א' טוען עבורו והרשאה בידו שכל מה שיעשה עשוי ופיו כפיו.
<b>והנה</b> כמה שנים הצליח במקח וממכר וגם כל בני פלטרין נתעשרו מהמקח וממכר שלו והיה אהוב למלך וכל שריו, לימים נתמעט הצלחתו במקח וממכר כמה פעמים והפסיד הרבה וגם בני פלטרין הפסידו באותו המקח וממכר הרבה ומהמגיע להמלך לא נתמלא, והתחיל ממונה שלו לצעוק שצריך לעמוד לדין עמו כי חסר הרבה מכפי החשבון ויטעון עליו הרבה אשר לא יוכל שאת כלל ובא בקובלנא שם לפני שרי המשפט אשר בעיר המלוכה, ויתיעצו היושבים על מדין לכתוב לו פתקא באזמנתא לעמוד לפניהם לחשבון ולדין, וחשבו כמה יתעכב פתקא דנא בדרך וכמה צריך הוא להתעכב בדרך עד בואו למקום המשפט, ככה גבלו זמן מוגבל בהאזמנתא ונתנוהו ביד הממונה שישלחנו לידו, והתחכם הממונה ועיכב האזמנתא ולא שלח לידו האזמנתא מיד אלא אח"כ ושיער שלא יגיע לידו עד יום א' קודם הזמן באופן שלא יוכל לעמוד ליום המוגבל מחמת קוצר הזמן וגם דרך הרע ואז יהיה לו פסק כרצונו.
<b>אכן</b> לא הועיל, כי בהגיע יום המוגבל ונתבקש לדין ולא נמצא, הלך עבורו טוען שלו וטען טענותיו וזכה בדינו וכך היה כמה פעמים. והנה דרך מקום משפט ההוא היה שראש של היושבים על מדין שם לא היה קבוע, רק היו כמה שרים והיו מתחלפים שנה אחר שנה וכן לעולם. שנה אחת היה זה הראש ואח"כ היה אחר והיו חוזרים חלילה. פעם אחת אירע ג"כ כנ"ל שהממונה עיכב האזמנתא וביום המוגבל נתבקש לדין ולא נמצא ורצה הטוען לילך למקום משפט ונודע לו שראש המשפט של אותו הפעם היה שר א' אשר זה הטוען לא היה יכול ולא היה רשאי כלל להתראות עמו בשום פנים לעולם, ולא הלך לשם, ואז שמח הממונה בדעתו לומר שעכשיו יהיה לו פסק כרצונו, אכן זה העשיר היה בר מזל כי שר ראש המשפט היה קרובו ממשפחתו והיה להם הכרות ואהבה מנעוריהם ובהיותו יושב על המשפט היה כאלו הוא עצמו ישב על משפטו וזכהו בדינו.
<b>פעם</b> א' הזדמן כי זה השר נתאכסן במדינת העשיר ההוא כי המלך שלחו לראות בכל מדינות מלכותו ונתאכסן בביתו ולא קיבלו בכבוד וגם ביזהו ולבסוף הוסיף על חטאו והכהו וגרשו מביתו, ואמר זה השר בלבו אם אעשה קובלנא עליו לבקש משפט אחת דתו להמית, אכן הדבר לי לבושת וגם לחרפה לפרסם מה שעשה לי זה הנבזה חסר דעת אלא אחריש ויבוא יומו שיפול לידי, והיה היום שהממונה תבע דינו ושר זה היה ראש המשפט ולא יכול הטוען לבוא והממונה עיכב האזמנתא ונתבקש לדין ולא נמצא ועשה זה השר פסק כרצונו ודנהו למיתה בזכרו את אשר עשה לו. וקודם שנשלח פסק זה לאותה מדינה, המלך ידע מכל זה והיה איש חסד ושלח מהרה אל העשיר ההוא לספר לו כל המאורע איך לא בדעת עשה ושימהר לפייס השר ההוא ולקבל עליו לכבדו לעולם כראוי לו ובזה ינצל, ע"כ המשל.
<b>ואולם</b> הנמשל הוא שמלך מלכי המלכים הקב"ה יש לו זה העולם והוא נקרא מדינה רחוקה מאתו אף כי קרוב ה' לכל קוראיו ומלא כל הארץ כבודו ומצדו אין רחוק רק שאנו קוראין רחוק מצדנו שאין לנו דעת להשיגו וגם מצד מעשינו, והנה נגלה הש"י בעולם הזה בעת מתן תורה והוטבו ישראל בעיניו ועשה עמנו מקח וממכר היינו נתינת התורה תרי"ג מצות שהוא באמת עשירות גדול למקיימי התורה וכן להיפוך ח"ו כמש"ה (הושע יד, ו) צדיקים ילכו בם כו', וגם בני פלטין היינו המלאכים נתקשרו במקח וממכר זה והנם בידינו כמש"ה כי האדם הוא סולם מוצב ארצה כו' והנה מלאכי אלהים עולים ויורדים בו, ר"ל שיש להם עליה במעשינו הטובים וריוח גדול ולהיפך ח"ו. והש"י הפקיד על בני אדם ממונים הרבה, יש מלאכים שממונים להשגיח על התפלה כשבאה לעלות מזה העולם ורואים אם כדאי להעלותה מוסרין אותה למלאכים אחרים ואם לאו דוחין אותה וח"ו לכלבא איתמסר, וזה כל עבודתם ובעבור זה נבראו, ויש מלאכים שאין עבודתם רק כשרואין תפלה אשר היא בכוונה ובלב נשבר מנשקין כל אות ואות וזה כל עבודתם ובעבור זה נבראו, ויש שממונים לכתוב זכיות ישראל, ולהיפוך, וממונה אחד אשר בסוף כל שנה מביא חשבון הכולל לפני השי"ת וכמ"ש הכתוב ויהי היום זה יום ראש השנה ויבואו כו' ויבא גם כו'.
<b>והנה</b> כל זמן שישראל השתדלו בתורה ומעשים טובים כראוי התעשרו עושר גדול, גם כל העולמות וכל המלאכים היה להם עליה על ידם, וכאשר שכחו מעט מעט מתורת ה' ויצעק הממונה עליהם בדין וחשבון לפני בית דין של מעלה, מה עשה השי"ת נתן זמן מן ראש חודש אלול שיכינו את עצמו לעמוד למקום המשפט על יום המוגבל הוא ראש השנה ובעבור שהדרך רב וגם דרך רע, הענין הוא כי כשיעמדו ישראל בתפלה בראש השנה ותעלה תפלתם השמימה צריכים הכנה מן ראש חודש אלול כי מרחק רב יש להם ממעשיהם של כל השנה שנתרחקו מהש"י ח"ו, וגם הדרך רע כנודע שכל האויר עד הרקיע מלא מקטריגים הנבראים ממעשי בני אדם הרעים ודיבורים הרעים והמה פורחים באויר וכל מגמתם ממתינים עד שיעשה האדם ההוא איזה מצוה או לומד תורה וחוטפים זאת, וכן תפלתו אינם מניחים לעלות למעלה רק חוטפים לעצמם, וזהו פרנסתם וחיותם וקיומם, וממתינים עוד עד מותו בלי תשובה ועושקים הנשמה ההיא וזהו פרנסתם הגמורה, והנשמה ההיא בידם נקרא כף הקלע, כי אלו אינם נחים רק טסים תמיד באויר ר"ל, ולכן מחמת דרך רע הזה והמרחק אי אפשר שתעל שועתם השמימה בראש השנה זולת ע"י תשובה תפלה וצדקה שמעבירין רוע הגזירה היינו אלו המקטריגים ומתקרבים להש"י, לכן מראש חודש אלול נותנין הזמן בית דין.
<b>אכן</b> מה עושה הממונה יורד ומסית ומטמטם לבות בני אדם לבלתי ישובו בתשובה מראש חודש אלול ושוכחים איך יבא יום דין כל באי עולם יעברו לפניו כבני מרון וכל עלילות מצעדי גבר ימנה ויספור ואינם מתעוררים כלל זולת בערב ראש השנה מרבים בסליחות וכדומה אז מתעוררים בני אדם וחרידים מיום בואו ולבם דופק בתשובה, אבל לא טוב הדבר כי קרוב יום ה' יום המוגבל והמרחק רב והדרך רע לא יועילו ביום אחד כי לא מעט המלאכה, אכן בכל זאת דין ישראל יוצא לאור והוא כמו שאנו אומרים בראש השנה בסדר תקיעות יהי רצון שיעלו אלו המלאכים היוצאים מן השופר כו' וימליצו טוב בעדנו הרי השופר הוא הטוען שלנו והוא המליץ הגדול העומד בפני בית דין של מעלה לטעון עבור ישראל עם מתנגדם.
<b>אמנם</b> הקשו המקובלים היות יום א' דראש השנה דינא קשיא ועם האמור שכל זכות ישראל ע"י השופר, אם כן כשחל יום א' דראש השנה בשבת מאי עבדי ואיך ינצלו ישראל. ותירצו, דמה שמועיל השופר בחול יועיל שבת קודש בעצמו בהיות שבת הקודש עצמו בדיננו והוא אות בין הש"י ובין ישראל, וקדושת שבת וקדושת ישראל קרובים ומשורש אחד באים ועל ידי זה נזכה בדין בעזרתו יתברך שמו כי שבת קודש הוא ראש משפטנו וכאלו אנחנו בעצמנו שופטים בדיננו, הוא האמור במשל שפעם א' לא היה רשאי הטוען להיות יחד עם ראש המשפט רק שהשר ההוא קרוב לו, וזהו שבשבת אין תוקעין רק ששבת עצמו מגין.
<b>והנה</b> בכל ליל שבת כשמקבלין ישראל שבת מתפשט קדושת שבת בכל העולם וצדיקי ישראל מקבלים בפנים יפות וכבוד גדול לבלתי יחללוהו זה ודאי יזכה בדינו, אבל יש שאין מקבלין שבת בכבוד ואדרבה יבזוהו ח"ו בדברם דברים בטלים בשבת, ויש ג"כ שיכוהו ויפצעוהו שהוא ח"ו בחללו שבת במלאכה גמורה והוא ענין מחלליה מות יומת (שהוא לשון חלל כנודע) והוא חייב מיתה, אכן אם אין שבת תובע דינו הקב"ה מאריך אולי ישוב, ובהגיע יום ראש השנה בשבת שאז שבת ראש המשפט אזי בסברא יצא דינו כאמור מחלליה כו', אבל הש"י חפץ חסד לימד דעת את העם מאחר שתבינו זאת תפייסו את השבת לשוב בתשובה על חילול שבת ולקבל על עצמכם מהיום ההוא והלאה לבלתי חלל את השבת ואז תזכו בדין כי יהפך השבת לאוהב לכם.
<b>והנה</b> ארז"ל (ראש השנה ט"ז.) אמר הקב"ה תקעו לפני כו' כדי שיעלה זכרונכם לפני לטוב ובמה בשופר, הרי שהשופר הוא זכרון טוב לנו לפני אבינו שבשמים, וממילא בשבת שאין תוקעין אזי אותו הזכרן טוב הוא ע"י השבת בעצמו כאמור, וזה אמר הכתוב כאן דמיירי בראש השנה שחל בשבת אמר, בחודש השביעי באחד לחודש, אם הוא בשבת אזי יהיה לכם השבתון בעצמו זכרון תרועה, ר"ל שהזכרון טוב שיש לכם על ידי התרועה יהיה לכם ע"י השבתון של השבת וכאמור, ולכן אני מזהירכם בני ומלמד אתכם דעת כל מלאכת עבודה לא תעשו, ר"ל שלמען השם תקבלו על עצמכם מהיום ההוא והלאה לבל תעשו מלאכה בשבת ולעשות תשובה על העבר ויהפך השבת לכם לאוהב ותזכו בדין ותכתבו בספר גאולה וישועה במהרה אכי"ר. לפ' אמור
<b>אך</b> בעשור לחודש השביעי הזה יום הכפורים הוא מקרא קודש יהיה לכם ועניתם את נפשותיכם, יש לדקדק דתיבת הזה מיותר כיון דאמר לחודש השביעי, דבשלמא לעיל גבי ט"ו בניסן דכתיב בט"ו יום לחודש הזה היינו משום דלא קאמר לחודש הראשון לכן כתיב הזה להורות דקאי אחודש הראשון דאיירי ביה תחלה, משא"כ כאן דכתיב בהדיא השביעי למה לי הזה. תו יש לדקדק בתיבת אך מאי אתי למעוטי, ומדוע שם גבי ט"ו בניסן לא כתיב אך. תו יש לדקדק דהלשון אין לו ביאור כלל בעשור לחודש יום הכפורים הוא, דהוה ליה למימר אך עשור לחודש יום כפורים, דבשלמא לעיל כתבי בט"ו לחודש חג המצות הוא משום דלא כתיב יום חג המצות אתי שפיר הלשון כלומר ביום ט"ו תעשו חג המצות ולא מיירי מן היום, משא"כ כאן דאמר דעשירי לחודש הוא יום כפורים שאין שייך בעשור, אלא עשור הוה ליה למימר כמובן. ותו הכפורים לשון רבים הוה ליה למימר יום כפור.
<b>וכל</b> מלאכה לא תעשו בעצם היום הזה כי יום כיפורים הוא לכפר עליכם לפני ה' אלהיכם, יש לדקדק, מדוע כאן נתן טעם על איסור המלאכה כי יום כפורים הוא ובתחלה גבי העינוי לא אמר הטעם כי יום כו' וסמך על מ"ש מתחלה יום הכפורים הוא דנבין מזה דמשום הכי מתענין ומדוע בהא ביאר הטעם בהדיא. ותו לכפר עליכם לפני ה' מיותר, דבאמרו יום הכפורים הוא מובן ד"ז. כי כל הנפש אשר לא תעונה בעצם היום הזה ונכרתה מעמיה וכל הנפש אשר תעשה כל מלאכה בעצם היום הזה והאבדתי את הנפש ההיא מקרב עמה, יש לדקדק דגבי עינוי אמר ונכרתה משמע ממילא וגבי מלאכה אמר והאבדתי משמע שאינו ממילא אלא צריך עשיה. ותו מדוע בעינוי אמר מעמיה ובמלאכה אמר מקרב עמה.
<b>כל</b> מלאכה לא תעשו חוקת עולם לדורותיכם בכל מושבותיכם יש לדקדק מדוע במלאכה כתיב חוקת עולם ולא בעינוי, וכן מושבותיכם כתב במלאכה ולא בעינוי. וגם יש לדקדק מושבות דקאמר רחמנא במלאכה למה לי הא הוא חובת הגוף ובודאי דנוהג גם בחוץ לארץ. וידבר ה' אל משה כו' בט"ו יום לחודש השביעי הזה חג הסוכות כו' אך בט"ו יום לחדש השביעי באספכם כו' תחוגו כו' ולקחתם לכם ביום הראשון כו'. יש לדקדק כאן ג"כ דתיבת הזה מיותר, כיון דקאמר בהדיא לחודש השביעי למה לי הזה, ותו מדוע חלק לשנים לכתוב ב' פעמים דין ט"ו יום בתשרי, ותו דיש בו שינוים דמעיקרא לא כתוב אך וכתוב הזה, ולבסוף כתוב אך ולא כתוב הזה, ותו דמעיקרא לא כתוב דין ד' מינים ובתר הכי כתוב.
<b>והנה</b> בפ' פנחס כתב עוד פסוקים אלו וזה תוארם, ובעשור לחודש השביעי הזה מקרא קודש יהיה לכם ועניתם את נפשותיכם כל מלאכה לא תעשו כו' ובט"ו יום לחודש השביעי מקרא קודש כו'. ויש לדקדק גם כאן בתיבת הזה דמיותר. ותו אמאי התם לא כתיב יום הכיפורים הוא כמו כאן. ותו מאי טעמא גבי ט"ו לא כתיב הזה. מצורף לכל זה נבאר בעזרת השם הא דאחז"ל ביומא (יומא כ.) השטן בגימטריא שס"ד, שס"ד יומא אית ליה רשות לאסטוני, ביומא דכיפורים לית ליה רשות לאסטוני. וצריך להבין מדוע יום א' בשנה לית ליה רשות, ומאי טעמא דוקא ביום זה שהוא יום הכיפורים, הגם שבכל התורה יש סודות עמוקים פנימיים עמוק עמוק מי ימצאנו מ"מ התורה ניתן לידרש בכמה פנים בפרד"ס ונבאר אף לשכלנו הדל והקל בעז"ה.
<b>עוד</b> יבואר הענין (במלכים א, ח) שבגמר בנין בית המקדש עשו את החג שבעת ימים ושבעת ימים י"ד יום, ופירש"י שאכלו ושתו ביום הכיפורים והיו דואגים על זה ויצתה בת קול ואמרה כולכם מזומנים לחיי עולם הבא, ומי יתן ואדע איך נמחל אכילת יום הכיפורים שענשו כרת, וכי תימא חנוכת בית המקדש היה דוחה עינוי יום הכיפורים הלא שבת הוא ג"כ מצוה לענגו ואפילו הכי אינו דוחה עינוי יום הכיפורים. ותו דהא באמת משמע לכאורה דשלא כדין עבדו מדהיו דואגים על זה ואיך אם כן נמחל להם. וגם יש לדקדק לשון כולכם, הוה ליה למימר סתם אתם מזומנים לחיי עולם הבא ונדע ג"כ דהיינו כולם דהי מנייהו מפקת. ויובן הא דאמרינן (בריש פרק קמא דהוריות) דרוב אנשי ארץ ישראל מקרי קהל לענין הוראה ויליף לה מהאי קרא ויעשו את החג שבעת ימים ושבעת ימים קהל גדול מלבוא חמת כו' ע"ש, ויש לדקדק איך שייכות דין זה שיודיע הפסוק במקום הזה.
<b>ונראה</b> לי לבאר כל זה בסוד עולם שנה נפש המבואר בספר יצירה, והענין, כי הקב"ה ברא שלשה דברים במשקל א', כי ברא נפש האדם ויש בה כחות לאלפים ולרבבות, כמו שראינו כל בני אדם למשפחותיהם רבים כחול הים וחלוקים כל אחד ואחד מחבירו בדיעותיו ומדותיו, כענין רחמניות ואכזריות, נדיבות וכילות, גאות וענוה, אהבה ושנאה, חדוה ועצבות, ותאוה וכבוד, וכן לרבבות, והכל יש בכח נפש פרטי, דהרי האדם הוא בעל בחירה אל אשר יחפוץ יטנו, ממילא יש הכל בכח כל נפש. וכן כל אלה כחות המדות עצמם הם בכללות העולם, כי יש עיר או מדינה או מקום אשר שם מדה זו שולטת, ומקום אחר שולט שם מדה אחרת, וכמו וישב העם בשיטים ויחל העם לזנות וכתוב בזוהר הקדוש כי המקום גורם, וארץ ישמעאל רוצחים ידו בכל, וכן ארז"ל (מכות ט:) בגלעד נפישי רוצחים, וכן כדומה כל מה שיש בנפש יש בעולם. וכן בשנה, כי יש רגע או רגעים או יום אשר שולט ומתגבר בו מדה זו וביום א' מדה אחרת וברגע אחר מדה אחרת שכל הג' דברים אלו עולם שנה נפש נבראו על משקל אחד ממש וזה נודע, ולזה הטעם איש אשר קנה בנפשו איזה מדה כגון יראת ה' אם הוא יבא למקום בעולם אשר שולט מדה וכח של יראת ה' ויגיע ג"כ היום אשר בו שולט כח של יראת ה' אזי בהתאחד ג' אלה עולם שנה נפש אזי מתגבר בנפש האיש ההוא הכח של יראת ה' ויהיה ירא ה' מאד והחוט המשולש לא ינתק בשום אופן לא ימנעהו מונע בעולם.
<b>אכן</b> רובו ככולו, כי גם אם לו יצטרפו רק שנים מאלו הג' כגון שהאדם ההוא יהיה במקום ההוא לבד או בהגיע זמן ההוא לבד יתחזק ג"כ המדה זו מאד כי המיעוט נגרר תמיד אחר הרוב, ולכן בבוא האדם לאותו המקום ויצטרפו נפש ועולם אף שהיום בשנה מורה על כח אחר נגרר הזמן אחר הרוב, וכן בהתאחד הנפש עם הזמן נגרר המקום אחר הרוב, אבל כשיש איזה מדה בנפש והוא במקום מהעולם אשר בו שורה מדה אחרת והיום מהזמן מורה על מדה אחרת שלישית אז אין שום מדה מתחזקת בנפש היות אין לה עוזר וסומך ואדרבה המה כמתנגדים לכח הנפש ההיא היות הם באים משליטת מדה אחרת, ושמור דבר זה כלל גדול בכל התורה כולה שכל דברי התורה צריך האדם להשתדל לפי שכלו ולמצוא איך הדברים ההם נמצאים בג' אלה בעולם שנה נפש.
<b>הרי</b> ביארנו קצת ענין עולם שנה נפש, והוא כלל גדול בכל התורה וכל הענינים. והנה יש בעולם מדריגות בטומאה, והם ארץ עובדי כוכבים מטמאין, ובאמצע יש הנקודה העיקרית היא ארץ ישראל ויש בה עשר קדושות והעשירי יהיה קודש היא נקודה האמצעית קדשי קדשים קדושה העשירית. וכחה ומדתה של נקודה זו קדשי קדשים הוא מדת תשובה שבנפש. וכל הארץ הגשמיית הזו חיותה משם כי מקדשי קדשים יתפשטו גידין לכל הארצות כידוע, וענינו הוא כמו הלב בגוף האדם אשר כל הגידין שבכל הגוף אשר בהם הדם הוא הנפש והחיות וכל גיד וגיד יש בו חיות המיוחד לו וכולם מתחילין בלב, נמצא כי כח חיות הגידין המחיים כל הגוף שהוא רב הכמות נתצמצם הכל תוך אבר הלב שהוא קטן הכמות והוא כלול מחיות הגוף כולו, כן ענין הגידין הללו המתפשטין מבית קדשי קדשים שהם ענין ניצוצי הקדושה שכל ניצוץ הוא נותן חיות למדינה שלימה וכל חיותיה הללו מצומצמים בבית קדשי קדשים והוא כולו מלא חיות כמו הלב ממש, לכן זה שמו קודש הקדשים, ר"ל שהיא קדושה של כל הקדשים דהיינו שכל ניצוצות קדושות המחיים כל מדינה ומדינה ועם ועם כלשונו והבן.
<b>והנה</b> זה בעולם ומדות תשובה בנפש. ובשנה יש ממש כזה כי כל השנים יתחלק לימים, כמו שהעולם מתחלק למדינות ויש בה הנקודה האמצעית הם עשר קדושות דהיינו עשרת ימי תשובה והעשירי יהיה קודש הוא יום הכיפורים שהוא מדת קדשי הקדשים, לכן ביום הכיפורים תלוי מצות תשובה ואז נכנס כהן גדול לבית קדשי קדשים כי הכל אחד, ומה שלא נכנס לקדשי קדשים רק כהן גדול הטעם הוא כי כל מה שבכלל יש בפרט ממש לא יחסר ולא יוסיף, וכמו שבכלל העולם ישראל הם הלב ומהם מקבלין חיות כל העובדי כוכבים כמבואר בזוהר הקדוש, כך בישראל עצמם בחר הקב"ה בשבט לוי באמצע כלל ישראל, ועוד מהם בחר הכהנים שהם נקודה האמצעית משבט לוי, ומהם עוד בחר בכהן גדול שהוא הגדול מכל אחיו, והיא נקודה אמצעית שבאמצעית ומתיחס לבית קדשי קדשים כי בו נכלל כל החיות של כהנים ולוים וישראלים, ועל זה אמר הכתוב והכהן גדול מאחיו, ר"ל שגדולתו הוא מאחיו שכל קדושתם נכלל בו והוא לב שלהם, ועל סוד זה דרשו רז"ל גדלהו משל אחיו, ולכן כך היה סדר יום הכיפורים, תחלה מתודה חטאי עצמו שיהיה נקודה אמצעית שבאמצעית נקי, ואח"כ מתודה חטאי שבטו ונעשה נקי מרכז נקודתו ואותה המרכז היא נקודה אמצעית מן כלל ישראל, לכן אח"כ מתודה עוד על כלל ישראל, ולכן הכהן גדול הוא הנכנס לבית קדשי קדשים שהוא המתיחס אליו והבן ודו"ק.
<b>ואמנם</b> להבין איך בשנה ובנפש יש ענין זה שביארנו בעולם אשר כל ניצוצי הקדושה שבכל מדינה ומדינה מצטרפין ומתחברין לנקודה האמצעית שהוא קדשי קדשים שהוא נעשה מצירוף כל קדושותיהם וממנו חיותם, זה יובן היטב רק צריך להרחיב קצת הביאור בזה. ויבואר ג"כ מאמר רז"ל השטן בגימטריא שס"ד שס"ד יומי אית ליה רשות, לאסטוני וביום כיפור לית ליה רשות וצריך להבין מדוע עשה כך הקב"ה שיום א' בשנה אין לו רשות, ומדוע הוא בעשירי לתשרי, ומדוע אז מתכפרין.
<b>ונקדים</b> לבאר כמה ענינים, ויבואר מאמר שלמה המלך ע"ה בקהלת (קהלת א, ג) מה יתרון לאדם בכל עמלו שיעמול תחת השמש ויש לדקדק תיבת עמלו מיותר, והוה ליה למימר בכל שיעמול תחת השמש. גם מאמר רז"ל (שבת פ"ח:) הנעלבים ואינם עולבין שומעין חרפתם ואינם משיבין עושין מאהבה ושמחים ביסורין עליהם הכתוב אומר ואוהביו כצאת השמש בגבורתו. ויש להבין מדוע בעל מדות הללו דוקא נמשל לשמש ומנא לן להש"ס דעלייהו קאי. גם בפסוק יש לדקדק בלשון כצאת השמש אינו מובן, דמשמע שיוצא מזה העולם, והוא היפך הכוונה, והוה ליה למימר כבוא השמש דהיינו כבואו לזה העולם. גם תיבת בגבורתו אינו מובן ומיותר. עוד יבואר מש"ה (תהילים יט, ו) על השמש והוא כחתן יוצא מתוך החופה ורץ בדרך. גם מקצה השמים מוצאו ותקופתו על קצותם הוא כפול ואינו מובן, ותו מה ענין לזה תורת ה' תמימה משיבת נפש.
<b>וכל</b> זה יתבאר בהקדם מה שפירשו המפרשים פירוש נכון בפסוק (קהלת א', ו) הולך אל דרום סיבב אל צפון ועל סביבותיו שב הרוח, היינו הרצון של השמש כך פירש"י ז"ל, וביארו במפרשים שהוא מוסר השכל, כי נודע מחכמי התכונה שמהלך החמה בגלגל שלו הוא ממערב למזרח רק שגלגל היומי אשר כל הגלגלים קבועים בו הוא מכריח את כולם לרצונו והוא מניע גלגל חמה ממזרח למערב וכל מעת לעת סובב הגלגל ההוא כל הכדור והחמה עמו אבל מהלך של עצמה ורצונה הוא להיפוך אלא שהילוכה בגלגל שלה הוא לאטי לא במהרה ואינה סובבת כל הגלגל רק במשך שס"ה ימים, נמצא כי החמה אף שרצונה בהילוך ממערב למזרח ובהילוכה אומרת שירה וזה הוא עבודתה להש"י אכן יש לה מטרידים ומונעים המכריחים אותה להיפוך ועם כל זאת החמה עושה את שלה בעבודת הש"י לא ייעף ולא ייגע ומהלכת הילוך של עצמה אף שאינו רק מעט מזעיר כי בכל מעת לעת אין מהלכת רק חלק אחד משס"ה בכל הגלגל בעת כזו גלגל היומי מסבבת כל הכדור כולו אפילו הכי היא עושה את שלה.
<b>והוא</b> מוסר השכל לבני אדם החפצים בתורת ה' ועבודתו אף שטרדת הזמן וטרדת בני אדם ושאר יסורים וטרדת יצר הרע מונעם ומשיבם עשר מעלות אחורנית, אף על פי כן המה לא ייעפו ויעשו להם את שלהם אף שאי אפשר בעבודת ה' רק מעט מזעיר על פי מונעים ההמה ואלמלא מונעים ההם היו מוסיפין כהם וכהם אלף פעמים בעבודת השם אין בכך כלום ויעשו את שלהם כמו החמה אשר מתוך שמתנגדה מושכה לאחורה כל הכדור איננה עושה את שלה רק א' משס"ה מהגלגל, וזהו אומרו הולך אל דרום כו', כי מהלך נקרא שהאדם הולך בדרך שלבו חפץ ומה שאדם הולך בלי רצונו מצד ההכרח נקרא לשון סיבוב, לזה אמר הולך אל דרום בדרך משל כשהשמש הולך דרך הליכתו לדרום ועל כל זה סובב מצד ההכרח אל צפון, ועל סביבותיו, ר"ל אף שיש לה כ"כ סיבובים ההכרחיים אף על פי כן שב הרוח, ר"ל הולכת אל המקום אשר רצונה ללכת לא ייעף ולא ייגע אלו דברי המפרשים.
<b>ואמנם</b> הטעם מה שברא הקב"ה כך שיהיה לאדם מטרידים המושכים אותו אחורנית הוא, כי אם לא היה לו שום מטריד לא עסק פרנסה ודרך ארץ ולא יצר הרע לזה כבר נבראו המלאכים, ועיקר מה שברא הקב"ה את האדם הוא בשביל זאת וכמ"ש בזוהר (זוהר ח"ב קפ"ד.) לית נהורא אלא דנפיק מגו חשוכא, וזה המעט שהאדם עושה מתוך טירדא רבה ומשליך כל הטרדות וכל פיתויי היצר הרע אחר גיוו זהו עיקר עבודת האדם להקב"ה, ועבודה ועמל זה הוא דוגמת עמלו של שמש וכאמור, ועל זה הענין אומר והוא כחתן כו' בדרך משל כמו החתן בתוך חופתו וימי המשתה שדרכו להיות נקי לביתו בלי יעשה מלאכה ובלי לילך בדרך כל דהו ואם הוא לרוב זריזותו יוצא משם ורץ אורח עבור שלרוב זריזותו שמח בזאת, ולזה קראו יוצא מחופתו, ר"ל יוצא מדרך הטבעי השייך לו כך ענין השמש שיוצא מטבע שלו אשר מצד המכריחין אותה ללכת ממזרח למערב והיא חוזרת לאחוריה ששה ושמחה לעשות רצון קונה, ולזה ביאר ואמר מקצה השמים מוצאו, שהיא יוצאת מקצה השמים על ידי המכריחה ואף על פי כן ותקופתה על קצותם, ר"ל על אותו קצה עצמו אשר שם יוצאת לשם תקופתה, ועל דרך זה תורת ה' תמימה משיבת נפש ר"ל שכל עיקר תמימות של תורה שהיא משיבת הנפש, מדרכה וסיבובה אשר מצד המכריחים אותה והתורה היא משיבה את הנפש לצד השני שילך בדרך התורה והמצוה וכאמור והבן.
<b>ונראה</b> לי שעם זה יובן מה שארז"ל (בראשית רבה פד, א) ביקש יעקב לישב בשלוה אמר הקב"ה לא דיין לצדיקים מה שמתוקן להם לעתיד לבא, והוא תמוה, וכי ח"ו אין הקב"ה רוצה בשלות הצדיקים והרבות שכרן בעולם הזה ובעולם הבא עד שיאמר לא דיין כו'. אלא הענין הוא שיעקב אבינו היה תמיד מוטרד כנודע ואף על פי כן קנה שלימות והיה מובחר שבאבות, וחשק מאד לישב בשלוה כדי שיוסיף בעבודה כהנה וכהנה, אבל האמת דאדרבה עיקר עבודת האדם הוא כשהוא מתוך טירדא רבה ואותו המעט חשוב יותר לפני הש"י מהרבה שיעשה האדם בהיות הדרך מתוקן לפניו בלי שום טירדא, וזהו עיקר השכר לעלם הבא, ולזה ארז"ל אמר הקב"ה לא דיין כו', ר"ל אין די להם שכר לעתיד לבא אם הדרך התורה יהיה מתוקן לפניהם בלי שום טירדא שזה השכר הוא מעט לפניהם, וזהו לא דיין לצדיקים מה שמתוקן להם, ר"ל המצות שעושין בהיות הדרך מתוקן לפניהם אין די להם לעתיד לבא וק"ל.
<b>ולז"א</b> מה יתרון לאדם בכל עמלו, ר"ל אם תיקשי לך איזה יתרון וטובה נמשך לאדם בכל 'עמלו' דייקא, היינו עמל דידיה טרדת של עצמו המונעים ומטרידים אותו ומושכים אותו עשר מעלות אחורנית מעבודת הש"י, לז"א שיתרון הזה הוא שיעמול תחת השמש יעבוד האדם להש"י כעמל הזה שהשמש עמל ועי"ז מקבל שכר הרבה וזהו היתרון שלו והבן.
<b>היוצא</b> מזה כי עיקר קיבול שכר על עבודת הש"י הוא מה שעושה מתוך טירדא בעניות וטרדות היצר הרע וזהו כעמל השמש, משא"כ האדם אשר אינו הולך בעסקי התורה והמצות רק בהיות הדרך מתוקן לפניו בלי טירדא אבל בתוך טירדות רבות לא יזדרז מתוכם להשליך הכל אחר גיוו ולשוב לעבודת הש"י בכל האפשר אם מעט אם רב ואינו עמל כעמל השמש שכרו מועט, ועל זה אמר הנעלבים ואינם עולבים, ר"ל אלו אשר יראת ה' נגד פניהם אף בעת שנעלבים ויש לאל ידם להשיב חורפם דבר וטבע אנושי מטרידו ומתיר לו להשיבם דבר והוא מתוך טירדא זו ירא מהש"י ומתגבר על הכל ועושין מאהבה ושמחין ביסורין, ר"ל אף מתוך יסורין וטרדות ומניעות הם עושין מאהבה, והיינו העמל כמו השמש, לכן עליהם נאמר ואוהביו כצאת השמש, לא אמר כבוא השמש משום דכוונת הפסוק כצאת השמש, ר"ל שיוצאת לאחור מדרכה המסבבה ממזרח למערב והיא יוצאת מדרך זה ומסבבת למזרח, וסיבוב ויציאה זו הוא בגבורתו של השמש עצמו, כי ההילוך אשר ממזרח למערב אינו גבורתו, רק גלגל היומי מסבבו אבל הילוך זה אשר למזרח הוא הילוך של עצמו לכן האוהבים אלו העמלים כעמל השמש יהיה אורן כאור השמש והבן.
<b></b> ובדרך הלציי קצת פירשתי עפי"ז הא דאמרינן בבא בתרא (ב"ב ח: ועי' תוס' ד"ה ומצדיקי והמשכילים יזהירו כזוהר הרקיע) זה המשיא בתו לתלמיד חכם ומצדיקי הרבים ככוכבים לעולם ועד אלו מלמדי תינוקות, ורבנן מאי א"ל ואוהביו כצאת השמש בגבורתו. וביארתי בהלציי עם האמור, כי המשיא בתו לתלמיד חכם וכן מלמדי תינוקות מיירי על כרחך שזהו עיקר זכותם לעולם הבא וחוץ לזה אינם עוסקים בתמידות באיזה מצוה אחרת רק הוא עוסק בפרנסתו תדיר, נמצא זה המשיא בתו לתלמיד חכם שזה עיקר זכותו הנה אין לו מטריד שימנעהו ממצות שלו כי באמת הוא עוסק תמיד בפרנסתו, וכן מלמדי תינוקות שזהו באמת עבודת ה' אך מזה עצמו יש לו פרנסה, נמצא אין לו מטריד המונע ממצוה שלו כיון שמזה עצמו מתפרנס אין לו מושך שימשכנו לאחוריו, וכן אינו מצוי שהמלמד יהיה לו יסורים אחרים מבני אדם כמחלוקת ותביעות מסים, וכמשרז"ל (כתובות ס"ב.) בר' שמואל בר שילת דלא עבר עליה פריסתקא דמלכא, לכן שכרו ג"כ לא יגיע לאור השמש, ומ"מ כיון שזה מזכה רבים ועדיף ממשיא בתו לתלמיד חכם לכן אורו ג"כ יותר והוא ככוכבים אשר המה ג"כ מעט מאירים לאחרים. וקאמר ורבנן מאי, שכפי הנהוג בזמננו זה הרב אין לו פרנסה ויש לו יסורים מבני אדם ומחלוקת מהם ע"י שרוצים אנשי העיר שהרב יעשה להם ככל רצונם ויחניף אותם על התורה והמצוה, ולכן כשהרב ירא את ה' לבלי נטות מדרך ה' ותורתו ימין ושמאל יש לו יסורים מבני אדם מאד וכמשארז"ל (כתובות ק"ה:) האי צורבא מרבנן דמרחבי ליה בני מתא לאו משום דמעלי אלא משום דלא מוכח להו במילי דשמיא, הרי דמעליותא הוא לרב העיר כשכל אנשי העיר שונאים אותו שמזה ניכר שהוא ירא שמים, וכל מה שנתגדל השנאה עליו יותר ויותר מאנשי העיר יותר יש ראיה על יראתו וטוב לבו, נמצא כי הרב כשהוא ירא שמים יש לו מטרידים גדולים הן בחסרון פרנסה מחמת שאנשי העיר שונאים אותו והן במחלוקת מאנשי העיר כי כל אחד רוצה שיתיר לו את האיסור ושיזכהו בדין וכדומה. לזה שאל ורבנן מאי, שאלו עובדי ה' מתוך טירדא רבה ומונעים גדולים, לכן קאמר דעלייהו נאמר ואוהביו כצאת השמת בגבורתו, היינו כמו שפירשתי תחלה כי השמש מתגבר מאד נגד המכריחים ואתה הפך רצונה וכאמור וק"ל.
<b>היוצא</b> לנו מזה בענין מהלך החמה שהוא מוסר השכל לנפש האדם בעסקי עבודת ה' שלא ישגיח על כל טרדותיו ומונעיו ויעשה את שלו מתוך טירדא רבה ומניעה ואם מעט היא העבודה ע"י הטירדא המושכת אותו אחורנית זהו עיקר חשיבותם לפני הש"י יותר מהרבה עבודה אם הוא בלי טירדא, והנה החמה הסובבת הליכתה ממערב למזרח בשס"ה ימים נמצא הולכת בכל מעת לעת חלק אחד משס"ה בגלגל, אם כן אלו לא היה לה הילוך זה של עצמה ולא היה לה רק זה ההילוך שגלגל היומי מוליכה דהיינו ממזרח למערב היה אם כן נגמר בשס"ד ימים דעכשיו שנה תמימה משס"ה ימים כמובן, רק לפי שהחמה הולכת הילוך שלה לאחוריה חלק א' משס"ה בגלגל לכן מצטרף החלקים הללו מן ימי כל השנה ונעשה ממנו יום שלם הוא יום השס"ה, הרי אם כן איך החמה עמלה ומתגברת נגד מכריחה בטרחה רבה עד שמקבצת חלקים קטנים מכל יום ויום ונעשה מחלקים אלו יום א' הוא יום השס"ה הנעשה מחלקים הקטנים של הילוך העצמיים שלה, נמצא זה יום השס"ה היא הנקודה האמצעית העיקרית בתוך עיגולה. והוא יום הנרצה שהוא מהלך העקרי של השמש, ובתוך אותו יום עצמו יש ג"כ זה החלק א' משס"ה שאז בחלק זה נשלם מהלך שלה זהו נקודה העיקרית מכל חלקי היום ההוא והבן.
<b>וכך</b> ענינו בנפש האדם הנדמה לעסק החמה לעבוד את הש"י מתוך טירדא רבה אף אם מעט הוא ונדמה ממש לחמה אשר בכל יום ויום המטרידים מושכין את האדם זה לכאן וזה לכאן בפרנסה וטרדות ופיתויי היצר ומניעות מבני אדם והוא צריך להתגבר נגד כל אלה ואף אחר ההתגברות לא יעלה בידו אלא איזה רגע או רגעים בכל יום אשר בו יעבוד את הש"י כראוי, כי לא אשר יראה האדם, כי האדם יראה בעיניו שעובד את ה' כל היום והוא טעות כי העבודה הנרצית להש"י בדחילו ורחימו כראוי הלואי שתהיה זמן קטן בכל יום ודי בזה והוא חשוב לפני הש"י, וזהו עיקר עבודת האדם ההתגברת נגד מונעיו, נמצא הוא עמל בשוה עם החמה ומקבץ בכל יום חלק קטן בעבודת הש"י עד שנעשה ממנו בשנה יום שלם.
<b>נמצא</b> כי הרגע אשר האדם בה בכל יום בעבודה ותשובה היא נקודה העקרית מכל היום ההוא וחיותו של היום וקיומו, ומתקבצים ונעשה מהם יום שלם היא נקודה האמצעית מכל השנה, והרגע מהיום ההוא היא נקודה העיקרית מהיום ההוא, הרי לך איך בזמן ובנפש נעשה היום ההוא יום הכיפור מצירוף קדושת כל הימים והוא במדריגת קדשי הקדשים שמקדושתו נמשכים קדושת כל יום מימי השנה והוא נעשה מצירוף הקדושות והחיות ההם.
<b>והנה</b> שנת הלבנה נודע דלפעמים הוא שנ"ג יום כשהחדשים חסרים ופעמים שנ"ד יום כשהחדשים כסדרן ולפעמים שנ"ה יום כשהחדשים מלאים, וכיון שאין שנה שיהיה יותר משנ"ה ימים לכן נקרא שנה כמספר הימים שבו אף שלפעמים אין בו רק נ"ד יום או שנ"ג, וממילא כשיש שנ"ה ימים בשנה אזי ימות החמה יתירים עליה יו"ד יום שמספר שנת החמה שס"ה, ממילא אם כן מאחר ששנת הלבנה כלה בר"ח תשרי ממילא אם כן שנת החמה כלה בעשרה בתשרי הוא יום השס"ה המתלקט מחלקי השמש וכאמור, וזהו בזמן אז הוא ג"כ בנפש אדם שמתלקט מרגעי התשובה שבכל יום ויום, ולכן השטן בגימטריא שס"ד ואית ליה רשות לאסטוני בש"ד יומי שהם המונעים המושכים אחורנית, משא"כ היום השס"ה היא נקודה האמצעית הנעשה מרצוניות האמתית של הקב"ה אין לו לקטרג, ולכן אדרבה ביום כיפור נהפך לאוהב ודורש טוב ואמר שישראל הם כמלאכים, נמצא בהיות ישראל על אדמתן נכנס כהן גדול לבית קדשי הקדשים שמדתו וכחו ג"כ תשוה והיא נקודה האמצעית מכל העולם ונשלם אז עולם שנה נפש בתשובה שלימה ונלבן עי"ז חוט של זהורית.
<b>אכן</b> גם עכשיו עכ"פ בהיות ישראל חוזרין בתשובה ביום הכיפורים נשלם עכ"פ הרוב דהיינו שנה נפש, וכבר נתבאר שכשיש שנים מאלו השלשה אזי השי"ת ברחמיו מושך הוא בעצמו גם את השלישי להיות נגרר אחר הרוב. הרי נתבאר ענין יום הכיפורים והענין פלא גדול. ואם אמנם בהיות שנת הלבנה שנ"ד ימים לא יושלם הילוך החמה עד יום שאחר יום הכיפורים ובהיותו שנ"ג לא יושלם עד ב' ימים שאחר יום הכיפורים מ"מ אי אפשר בלי לקבוע יום קבוע שיהיה שוה בכל שנה, ועז"א רז"ל (ראש השנה כ"ה.) אשר תקראו אתם אפילו שוגגין ובעת שהבית דין קובעין כך הוא ואף אם לא יגמור הנקודה הגמורה עד ב' ימים אחר יום הכיפורים לית לן בה, כי ידוע דג' ימים בשבוע נקרא אחר שבת וג' ימים נקרא קמי שבת, ולכן מבואר בחושן משפט (סי' ל"ג) דהאומר לפרוע אחר הפסח הוי עד שיעברו רוב ימים שבין פסח לעצרת, כי החצי שייך לפסח והחצי לעצרת, ומזה הטעם קבעה התורה ד' ימים בין יום הכיפור לסוכות ושייך ב' ימים ליום הכיפורים, ולכן אם נשלם ונגמר נקודה האחרונה ב' ימים אחר יום הכיפורים לית לן בה ואתם ואפילו מזידין, משא"כ אלו היו עושין קביעות שיבוא יום הכיפור דרך משל למנין אם שנות הלבנה שנ"ד יוום והיינו בי"א בתשרי או למנין שנ"ג ויהיה בי"ב בתשרי, אם כן כשיהיה שנת הלבנה שנ"ה יום יהי יום הכיפור ב' או ג' ימים אחר שכבר נגמר מהלך החמה ומתחיל כבר הילוך החדש על שנה הבאה לכן קבעתו תורה לעולם בעשרה בתשרי.
<b>והנה</b> לפ"ז יש חילוק לענין א', כי כבר אמרנו שיום כיפור נעשה מחלקי החמה. בזמן, ומחלקי התשובה בנפש, היינו הרגעים אשר בכל יום ויום האדם שב בתשובה ועובד ה' ונעשה מהם יום שלם, ובאותו יום עצמו הנקודה האחרונה מהחמה היא נקודה עקרית של יום ההוא, וכן בנפש, וכמו קדשי קדשים עצמו אשר נקודה אמצעיתו הוא אבן שתיה שממנו הושתת העולם, ולכן אמרו רז"ל שסוף יום הכיפורים מכפר והבן, כי רגע האחרונה הוא עיקר מכל העיקריים, ואם כן אם שנת הלבנה היה שנ"ה ימים דאז נשלם הכל בעשרה בתשרי אם כן יש אותה נקודה העיקרית ביום ההוא בסופו, משא"כ בהיות שנת הלבנה שנ"ג או שנ"ד ימים נהי דהיום ההוא מכפר שכבר נצטרפו חלקים הרבה ואין חסר רק מעט ונמסר הקביעות לבית דין מ"מ נקודה העיקרית אין נגמר ביום ההוא אלא ביום שאחריו או ב' ימים שאחריו והם שייכים ג"כ ליום הכיפורים וכמש"כ ב' ימים אחר יום הכיפורים שייך ליום הכיפורים.
<b>והנה</b> היודע בעברונות יעיין בעיגול דרב נחשון גאון ויראה כי בכל עת שקביעות השנה הוא ז', דהיינו שראש השנה חל ביום ז' היינו בשבת, אז יהיו החדשים שלמים זולת בשנת עיבור לפעמים ואז אין קפידא כי אז בלאו הכי קרובים שנות החמה לשנות הלבנה זולת מעט מעט מיעוטא דמיעוטא ימצא איזה פעם שלא יהיו שלימים, וזהו דוקא כשחל ערב פסח בשבת והוא דבר שאינו שכיח כידוע, אבל כשר"ה חל ביום אחר מימות השבוע יהיו על הרוב החדשים חסרים או כסדרן ומיעוטא דמיעוטא שיהיו שלמים, גם נודע מה שארז"ל בראש השנה כי בפרשת אמור כתיב זכרון תרועה ובפ' פנחס כתיב יום תרועה ומשני דהכא מיירי שחל ראש השנה בשבת להכי אינו רק זכרון תרועה ובפרשת פנחס מיירי שחל בחול להכי קאמר יום תרועה.
<b>ועתה</b> תראה דברים נפלאים איך כל מה שכתבתי מבואר היטב בפרשה זו שהתחלנו בה וכל הדקדוקים נתישבו. והנה אחר שהזכיר דין ראש השנה שחל בשבת קאמר עליהם אך בעשור לחודש השביעי הזה דייקא, ר"ל שהיה הקביעות בשבת יום הכיפורים הוא, וכוונתו בתיבת כיפורים לשון רבים היינו כמש"ל כי כל רגע שהאדם שב בכל יום הוא הכיפור לאותו היום כולו ואלו רגעים מצטרפים ונעשה יום שלם מכיפורים האלו, והנקודה העיקרית אשר ביום ההוא עצמו נקרא יום כי רגע א' ג"כ יום וכמשרז"ל (פסחים ד.) מקצת יום ככולו, כי יום ענינו מדה כנודע הכיפורים, ר"ל שהיא הנקודה העיקרית מכל הכפורים והוא כענין קדשי הקדשים והכל א', ואמר הכ' דבעשור לחודש הזה שהיה ראש השנה בשבת דאז קביעות השנה שלימין והוי שנת הלבנה שנ"ה ימים אז יש בעשור לחודש זה הנקודה העיקרית וצותה התורה ועניתם את נפשותיכם כיון דיום ההוא ענינו תשובה בזמן תעוררו ג"כ תשובה בנפש, ואמר עוד, וכל מלאכה לא תעשו כו', ענין איסור מלאכה נודע מדברי האריז"ל באיסור מלאכה בשבת שענינו הוא ע"י עליית העולמות באותו יום גם חיצוניותם נתעלו למקום שא"צ בו מלאכה, הרי שאיסור מלאכה הוא מצד העולם שיש לו עליה, והנה בזמן שבית המקדש קיים והיו ישראל בבית המקדש ונכנס כהן גדול לקדשי קדשים ונתקיים יום הכיפורים גם בעולם אז ודאי אסור במלאכה כי העולם נתעלה, אכן בזמן הזה שאין נתקיים יום הכיפורים רק בשנה ונפש ולא בעולם וא"כ היה היה לבלתי יהיה איסור מלאכה, אך כבר כתבנו שבהיות שנים מאלו השלשה במשקל אחד אזי הקב"ה ברחמיו מושך גם השלישי עמהם, לכן ע"י שנתקיים יום הכיפורים בשנה ונפש נתעלה גם העולם עמהם על ידם, ולזה נתנה התורה טעם שיהיה איסור מלאכה לעולם אף בזמן שאין יום הכיפורים רק בשנה ונפש.
<b>לז"א</b> כי יום כפורים הוא, ר"ל היום הוא יום כיפורים בשנה, ומהותו, לכפר עליכם לפני ה', שהנפשות נתעלו לפני ה' ומתכפרים ולכן העולם נגרר אחר הרוב, ואמר עוד כי כל הנפש אשר לא תעונה כו', ענין הכרת הוא שכל נפשות ישראל הם אחדות גמור ושיעור קומה א' וכמו בדרך משל שיירה ההולכת במדבר בין חיות רעות ועמהם כלי זיין ושאר תחבולות ויראים החיות רעות להתקרב להם ובנסעם מאותו המקום שחנו ונשאר שם איש א' במקומו הראשון לבדו הנה מיד הוא מומת מן החיות עבור שנבדל מסייעתו, וכך הוא הענין במי שאינו מתענה ביום הכיפורים כי בכל השנה היה מתאחד עם נפשות כל ישראל וביום הכיפורים נתעלו כל נפשותם במקום שאין בו לא אכילה ולא שתיה ושאר דברים ונתעלו לפני ה', וזהו סוד העינוי ביום הכיפורים, ומי שאינו מתענה נשאר במקומו הראשון ונבדל מהכלל ומיד הוא מסוכן ונכרת מעצמו, לז"א כי כל הנפש אשר לא תעונה ונכרתה מעמיה, ר"ל שנבדל מנפשות שאר ישראל וזהו סיבת מיתתו.
<b>ואמר</b> עוד וכל הנפש אשר תעשה מלאכה, שאיסור מלאכה הוא מצד עליית העולמות, ובזמן שאין בית המקדש אז אין יום הכיפורים רק בשנה ונפש, ממילא זה שעשה מלאכה לא נפרד עי"ז מהכלל ממקום נפשות כל ישראל, אך ע"י שהש"י מושך גם העולם להיות נגרר אחר הרוב לכן גם ע"י מלאכה נפרד מנפשות ישראל, לזה במלאכה לא אמר ונכרתה דמשמע ממילא, אלא אמר והאבדתי את הנפש ההיא שזה הכרת הוא ע"י מעשה הקב"ה, ולכן אמר בזה מקרב עמיה, ר"ל אע"פ שבאמת אף שעשה מלאכה עדיין הוא בקרב עמו ובקרבו הוא יושב ולא שייך לומר שנכרת מעמיה כמו באכילה משום הכי אמר מקרב עמיה ור"ל כיון שהקב"ה מושך העולם אחר הרוב לכן גם בעשיית מלאכה נאבד מן העולם. ואח"כ בא הכתוב בעצמו ליתן טעם על ההבדלים הללו שבין אכילה למלאכה, וביאר, כי באמת בזמן שבית המקדש קיים ונתקיים יום הכיפורים בעולם כמו בשנה ונפש אז מלאכה ואכילה שוים וגם במלאכה נכרת ממילא מעמיה, אלא מה שאני אומר לכם כל מלאכה לא תעשו הוא חקת עולם, שחוקה זו היא בעולם ולא בנפש, ואף על פי כן שחוקה זו היא מצד העולם אפילו הכי הוא לדורותיכם אפילו בזמן שאין בית המקדש ובכל מושבותיכם אפילו בהיותכם בארץ אחרת בחוץ לארץ והוא מצד מה שאני עושה שאני מושך העולם אחר רובו וכאמור והבן.
<b>והנה</b> בחנוכת הבית שלרוב שמחתם אכלו ביום הכיפורים ודאגו אולי עשו שלא כדין ואפילו הכי לא היה שם עונש ומחל להם הקב"ה, והענין הוא, כיון שענין כרת באכילה ביום הכיפורים מצד שנבדל מכלל נפשות ישראל וכיון ששם כל ישראל אכלו לכן ניצולו מהעונש, ולז"א כולכם מזומנים לעולם הבא, ר"ל מצד היות כולכם באיסור זה לכן נמחל לכם. אכן ודאי לא ימלט שהיה איזה ישראל שלא בא לשם והתענה ביום הכיפורים, רק לפי שהיו שם רוב אנשי ארץ ישראל נחשב ככולו כי המיעוט נגרר אחר הרוב ולכן שפיר יליף בהוריות דלענין הוראה אזלינן בתר רוב אנשי ארץ ישראל ודו"ק.
<b>ואמר</b> עוד הכתוב בט"ו יום לחודש השביעי הזה דייקא, ר"ל שחל ראש השנה בשבת דאז יום ראשון דסוכות ג"כ בשבת, חג הסוכות הוא, ולא כחג דין לולב משום דאין נוטלין לולב בשבת אף דהוא מדרבנן ליכא מידי דלא רמזה משה באורייתא, והדר קאמר אך בט"ו לחודש השביעי ולא כתב הזה, וירצה, אך בט"ו יום בחודש השביעי אחר שאינו כענין הזה שלא חל ראש השנה בשבת דאז יום ראשון דסוכות בחול לכן תחוגו כו' ולקחתם לכם ביום הראשון כו' דאז נוטלין לולב וק"ל ונתיישבו כל הדקדוקים.
<b>ועתה</b> יתורצו השינוים בפרשת פנחס שנשתנה מהכתוב כאן דשם מיירי כשחל ראש השנה בחול. ולז"א ובעשור לחודש השביעי הזה, ר"ל שלא חל ראש השנה בשבת דאז על פי רוב השנים או כסדרן או חסרים ואז לא נגמרה נקודה האמצעית ביום הכיפורים עצמו רק יום שאחריו או ב' ימים אח"כ לכן לא כתב שם יום הכיפורים הוא, דהא יום הכיפורים נקרא זו הנקודה האמצעית דהיינו רגע האחרונה שבסוף היום, ואז כשחל ראש השנה בחול ליכא נקודה זו באותו יום לכן לא אמר רק גוף הדין ועניתם כו' וכל מלאכה לא תעשו וכמש"ל כי תלוי בקביעות הבית דין כמש"ה אשר תקראו אתם. ובתר הכי קאמר ובט"ו יום לחודש השביעי ולא כתוב שם תיבת הזה, דבשלמא בפ' אמור שכתבו שם דין ד' מינים לכן יש שם חילוק בין כשחל ראש השנה בחול ובין כשחל בשבת לכן כתב תחלה השביעי הזה ואח"כ כתב השביעי סתם ולא הזה וכמ"ש תחלה, משא"כ בפ' פנחס דלא כתב שם דין ד' מינים דלא מיירי התם רק בקרבנות ולענין זה אין חילוק בין כשחל בחול או בשבת לכן לא כתב רק סתם בחודש השביעי והבן ודו"ק היטב בכ"ז כי הם דברים נפלאים ועמוקים תל"י.
<b>ובזה</b> נבוא אל הביאור משארז"ל (תנחומא אמור כב, א) ולקחתם לכם ביום ראשון ראשון לחשבון עונות. וצווח השל"ה ז"ל ויתר מפרשים דאין הווא אמינא שיהיו אלו הד' ימים ימי הפקר איש כל הישר בעיניו יעשה ח"ו, וביארו בו המפרשים כל אחד לפי דרכו. ונוסיף עוד לדקדק באומרם לחשבון עונות ולא אמרו לעונש עונות או לאיסור עונות. ותו תמיהני למה העמידו רז"ל דרש הזה על פסוק ולקחתם לכם ביום הראשון שהוקשה להם וכי ראשון הוא הרי ט"ו הוא ולמה לא העמידו דרש הזה על פסוק המוקדם בחמשה עשר כו' ביום הראשון מקרא קודש דשם ג"כ קשה קושיא זו עצמה ותמיהני שלא העירו בו המפרשים שראיתי.
<b>ויבא</b> לכלל ישוב עם דברינו כי באמת שלא יהיה באותן ד' ימים עונש על עונות אין זאת. אלא הענין הוא כי אמר הכתוב (יחזקאל לו, יז) כטומאת הנדה היתה דרכם לפני וכתבנו מזה במ"א למה המשיל דוקא לטומאת הנדה ולא לטומאה אחרת, וכעת נראה לי על פי מה שנודע מספרי מוסר כי העובר עבירה א' נעשה כתם באבר נשמתו מלמעלה, וכשמוסיף לעשותו פעם ב' נכנס כתם הטומאה אל תוך האבר ההוא, ובעשותו פעם ג' נכנס כתם הטומאה מעבר לעבר וע"ז נאמר (ישעיה ה, יח) מושכי העון בחבלי השוא, ר"ל אף אם החטא מעצמו אינו חמור כל כך שיהיה ראוי לקרותו עון מ"מ בהיותו חוט המשולש ונעשה ממנו כחבל שאז נכתם הטומאה מעבר לעבר אז נעשה חמור ונקרא עון, וזהו מושכי העון בחבלי השוא. וע"ז נאמר (ירמיה ב, כב) גם כי תכבסי בנתר ותרבי לך בורית נכתם עונך לפני, ירצה, כי כתם שאינו נדבק כ"כ בבגד רק הוא על הבגד מלמעלה אזי במעט נתר ובורית יעבור הכתם, משא"כ אם נכנס גם מעט בעובי הבגד אז צריך כיבוס יותר בנתר ובורית, משא"כ כאשר הכתם נדבק מאד בכל עובי הבגד מעבר לעבר זה לא יעבור אף בנתר ובורית הרבה אם לא ע"י חבטה, וכן הענין החוטא פעם אחד יספיק לו מעט תשובה כיון שאין הכתם בנשמה רק מלמעלה חופף עליו, ובעשותו פעם ב' צריך ריבוי נתר ובורית דהיינו תשובה כיון שנכנס מעט אל תוך האבר נשמה, ובעשותו פעם ג' גם ריבוי תשובה הנמשל לנתר ובורית לא יועיל וצריך אליו צירוף מעט יסורין הממרקין גופו של אדם, ולזאת גם כי תכבסי כו' נכתם 'עונך', דייקא, דעון הוא הנעשה ג' פעמים וכאמור, ולז"א כטומאת הנדה היתה דרכם, כי מצינו שזבה בראותה פעם א' יש להם טומאת קלה ובראותה ג' פעמים מטמא' טומאת שבעה וק"ל.
<b>אך</b> מה שהמשיל לזבה ולפי הענין יותר הוה ליה להמשיל לזב, כי זב בראיה אחת מטמא טומאת ערב, ובב' ראיות טומאת זיי"ן, ובג' ראיות טעון קרבן, וכן הוא בענין החטאים שב' פעמים חמור מפעם אחת וג' פעמים חמור עוד יותר, משא"כ בזבה שאין חילוק בין ראיה א' לב' ראיות. אמנם מה שהמשיל לזבה יובן עם מ"ש במ"א, כי האדם באותו יום שחוטא קל לעשות תשובה אבל ביום שני תשובתו קשה והסברנו ענין זה היטב באורך במ"א, נמצא אם כן כי אם עשה האדם העבירה ג' פעמים ביום א' אף על פי כן יועיל לו באותו יום תשובה כי העיקר מה שנכתם העון הוא אחרי צאת אותו יום שחטא, משא"כ אם יעשה החטא בג' ימים אז הוא שנכתם הרבה מעבר לעבר ונקרא עון ולא יועיל לו תשובה לבדו כאמור, והנה קיימא לן דזב מטמא בראיות אף אם כל הג' ראיות ביום א' משא"כ זבה אינה מטמאה אלא בימים דוקא ולזה המשיל לזבה ולא לזב והבן. הנה ענין זה שאמרנו נקרא חשבון עונות ירצה כי אף שהחטא מצד עצמו אינו חמור כ"כ ואינו נקרא עון מ"מ בהצטרפם לחשבון דהיינו שעשהו ג' פעמים נקרא עון וזהו חשבון עונות.
<b>ועתה</b> יבואר היטב המאמר הנ"ל ויתורץ הכל, דהנה כבר אמרנו דכשחל ראש השנה בחול אז על פי הרוב לא נגמר נקודה העקרית של יום הכיפורים אלא בי"א או בי"ב בתשרי ואז ממילא אותו היום ודאי מכפר כיום הכיפורים עצמו כיון שבו נקודה העיקרית, ולכן נשתהה ד' ימים בין יום הכיפורים לסוכות כדי שיהיו שייכים שני ימים ליום הכיפורים והם מכפרים וממילא אז אי אפשר שיצטרפו החטאים לחשבון עונות דהיינו בעשותו ג' פעמים בג' ימים דהא י"א וי"ב מכפרים על מעשי אותו היום ולכן אי אפשר אלא אם כן חטא בי"ג ובי"ד וט"ו דאז בעשותו פעם הג' בט"ו נעשה עון, נמצא אז היה ט"ו ראשון לחשבון עונות שאז נעשה העון פעם ראשונה ע"י החשבון. משא"כ כשחל ראש השנה בשבת דאז עפ"י הרוב נגמר נקודה העקרית של יום הכיפורים ביום הכיפורים עצמו כנ"ל ואז אין י"א וי"ב מכפרים ממילא הוי י"ג ראשון לחשבון עונות. ולכן לא העמידו חז"ל דרוש זה על פסוק ביום הראשון מקרא קודש דשם מיירי כשחל ר"ה בשבת וכמש"ל דמשום הכי לא כתוב שם דין לולב כיון שיום ראשון דסוכות הוא ג"כ בשבת ואם כן אי אפשר לדרוש שם ראשון לחשבון דאז הוי י"ג ראשון לחשבון עונות, משא"כ בפסוק ולקחתם לכם ביום הראשון דשם לא כתוב תיבת הזה וביארנו דמיירי כשחל ראש השנה בחול דמשום הכי כתבו שם דין לולב ביום הראשון אז הוי שפיר ט"ו ראשון לחשבון עונות כי י"א וי"ב מכפרים וכדאמרן, ודו"ק היטב כי הוא ענין פלא. (שייך לפרשת אמור)
<b>עקביא</b> בן מהללאל אומר הסתכל בשלשה דברים ואין אתה בא לידי עבירה דע כו' (אבות ג' א). יש לדקדק מאי לידי עבירה, הוה ליה למימר לעבירה. רבי חנינא סגן הכהנים אומר הוי מתפלל בשלומה של מלכות כו', עיין פירוש הריטב"א במדרש דקאי על מדת מלכות שמחמת שבכל צרותינו לה צר לפי שאנחנו דבוקים בה לכן חופפת עלינו ומטלת מורא על שונאינו שלא יבלעו את ישראל ע"ש. ויש לדקדק מה שייכות זה לדברי עקביא.
<b>נקדים</b> מה שכתוב בפרשה זה וידבר ה' אל משה לאמר דבר אל אהרן לאמר איש מזרעך לדורותם אשר יהיה בו מום לא יגש להקריב את לחם אלהיו כי כל איש אשר בו מום לא יקרב. והוא תמוה, מה נתינת טעם הוא זה, והוי נותן טעם בעצמו של דבר. ורש"י יישב זה וכתב אינו דין שיקרא כמו הקריבהו נא לפחתך. עוד יש לדקדק מתחלה אמר אשר יהיה בו מום ואח"כ אמר אשר בו מום.
<b>נקדים</b> לבאר לעניותינו ענין המקלל שבסוף הסדרא. ויצא בן אשה ישראלית (פירש"י מבית דינו של משה כו' ע"ש) כו' ויקוב כו' (פירש"י ופריש כו') ויניחוהו במשמר לפרוש כו' פירש"י שלא ידעו אם הוא חייב מיתה כלל משא"כ מקושש, לכן לא חבשום יחד. וצריך ביאור למה במקושש ידעו שהוא חייב מיתה ולא בזה, גם צריך ביאור חיבור המקושש למקלל, הוצא את המקלל אל מחוץ למחנה כו' לפי שבית הסקילה היה רחוק מבית דין כדאיתא בסנהדרין, ואל בני ישראל תדבר לאמר יש לדקדק למה הוצרך ציווי זה מאחר ששאלו הדין ואמר להם שחייב מיתה מסתמא זה נוהג גם לדורות איש איש כי יקלל כו'. קשה החילוק שמחלק כי יקלל ונשא חטאו ונוקב יומת, ורש"י ז"ל יישב זה ע"ש, עוד יש לדקדק ונוקב פירש"י לשון מה אקוב, משמע שנשתנה פירוש ונוקב זה מנוקב דלעיל, ובזוהר הקדוש (פר' אמור דף ק"ה:) על פסוק ויצא בן אשה ישראלית רבי חייא פתח משלי כ"ה כבוד אלהים הסתר דבר דלית רשו לב"נ לגלאה מילין סתימין דלא אתמסרו לאתגליא כו' כד"א (ישעיהו כ״ג:י״ח') לאכול לשבעה ולמכסה עתיק, לאכול לשבעה עד ההוא אתר דאית ליה רשו ולא יתיר כו' לאכול לשבעה באלין מילין דאתגליין ולמכסה עתיק באינון מילין דאתכסיין, ויש לדקדק מה ענין זה לההוא מקלל. עוד שם ויצא דנפיק מכללא דמהימנותא. וצריך ביאור ובפסוק ויקוב ר' אבא פתח ויקוב כד"א (מלכים ב י״ב:י׳) ויקוב חור בדלתו נקיב מה דהוה סתים כו' יעוי"ש כלל המאמר. ועיין בליקוטי תורה פרשה זו שמבאר שם כדברי הזהר. ואני אפרש את דברי הזהר והאר"י ז"ל אלו כפי עניותי ואם שגיתי הש"י יכפר ונבוא לבאר פסוקי הפרשה שהתחלנו.
<b>ולהסביר</b> בתחלה הדין המבואר ביורה דעה בניקב חצר הכבד טריפה, וביארו שאין הטריפות מחמת עצמו כמו בנקיבת שאר האברים רק שסוף הכבד לינטל. וצריך להבין מאין הוציאו זו ברוח מבינתם שעל זה סוף הכבד לינטל ולמה דוקא הכבד ולא שאר האברים שאחר חצר הכבד שהם כל האברים התלוים בוושט. ונסביר ג"כ מה שיש להפליא בהסתכל איך פנימיות האדם וחיותו נחלק לאצילות בריאה יצירה עשיה שהם נפש רוח נשמה ונשמה לנשמה, והיינו שכל ומחשבה דבור ומעשה ומן הראוי שד' אלו ישתלשלו זה מזה כהשתלשלות אצילות בריאה יצירה עשיה, וכן אנו רואין בעניני האדם באמת שהשכל רוכב על המחשבה והוא עילתה ואין במחשבת האדם רק מה שהשכל משפיע בה ומלמדה, וכן הדבור נשתלשל מן המחשבה, כי לא יצויר שידבר האדם איזה דבר רק מה שעולה תחלה במחשבתו לדבר, ולפ"ז קשה שמצינו שינוי א' בהנהגה זו דרך משל כשיעיין אדם בתורה ויחדש בה איזה דבר ויכתבהו על ספר הנה נמצא בזה כל חלקי אצילו בריאה יצירה עשיה כי בעיונו השפיע השכל במחשבה, ואח"כ דיבר החידוש ההוא שחידש, ואח"כ בכותבו כבר הגיע לעולם העשיה שהוא נראה לעין כל על הספר, ואם כן ראוי שד' חלקים אלו יהיו בדרך עילה ועלול שא"א לעלול להקדים לעילתו, ואנו רואין שאין הדבר כך כי כבר אפשר שמיד שחידש במחשבתו הענין ההוא יכתבהו בספר ולא יהיה בעולם הדיבור כלל, אמת שארז"ל (קידושין ל.) ושננתם שיהיו דברי תורה משוננים בפיך, ואמרו ג"כ שכל הלומד בקול ומוציא הדברים מפיו אינו משכח תלמודו כי ע"י הדיבור נעשה הענין ברור לו וחקוק על לוח לבו, אבל כבר יצויר בעת שיהיה שכלו צלול לא יצטרך לזה ולמה המחשבה שעלולה מהשכל והדיבור שעלול מן המחשבה אי אפשר להם בשום פעם שיקדמהו מעילתם והעשיה פעמים תוקדם מהיצירה.
<b>ולהסביר</b> כל זה נבאר פסוקי בראשית ברא אלהים את השמים ואת הארץ, והאריך רש"י ז"ל להקשות על זה דמשמע מפשט הכתוב ששמים וארץ נבראו תחלה לכל הברואים, והאמת אינו כך ודברי ז"ל ידועים, ואנו נתרץ קושיא זו לעניותינו, עוד ארז"ל (בראשית רבה יב, טו) הובא ברש"י בתחלה עלה במחשבה לברוא את העולם במדת הדין ראה שאין העולם מתקיים הקדים מדת הרחמים ושתפו למדת הדין וז"ש ביום עשות ה' אלהים ארץ ושמים ע"כ, והדבר יפלא לחשוב כן על בורא עולמים שמתחלה רצה לעשות באופן א' ואח"כ ראה שאי אפשר כך והשיא לדרך אחר, דבר זה אי אפשר בעולם, ובמ"א ביארנו וכאן נבאר בדרך אחר. עוד ארז"ל (חגיגה י"ב.) בית שמאי אומרים שמים נבראו תחלה שנאמר בראשית ברא אלהים את השמים ואת הארץ ובית הלל אומרים ארץ נבראת תחלה שנאמר ביום עשות ה' אלהים ארץ ושמים כו', יש לדקדק טעם מחלקותן, כי ידוע בכל מחלוקות רז"ל אלו ואלו דברי אלהים חיים ואיך אפשר זאת במחלוקת זו, וגם איך יתורצו הפסוקים שסותרים זה את זה.
<b>והארץ</b> היתה כו' ויהיה ערב כו' יום אחד ואחר כך במעשה יום שני כתוב ויאמר אלהים יהי רקיע בתוך המים ויהי מבדיל בין מים למים ויעש אלהים את הרקיע ויבדל כו', פירש"י יהי רקיע יחזק הרקיע שאע"פ שנבראו שמים וגם הארץ כ"כ במפרשים ביום ראשון לחים היו וקרשו מגערת הקב"ה באומרו יהי רקיע, וזש"ה (איוב כו, יא) עמודי שמים ירופפו ביום ראשון ובשני יתמהו מגערתו כו' וד"ז תימה מדוע היו לחים ומה נשתנה זה מכל מעשי בראשית דאמרינן בקומתן נבראו (ושור שהקריב אדם הראשון קרניו קודם לפרסותיו) שביום בריאותן היו בתשלום הראוי להם, ומדוע שמים וארץ לא היו בתשלום בעת שנבראו.
<b>עוד</b> תימה דאם כן גם הארץ היתה לחה וקרשה ביום ב' ובאמת לא מצינו כך גבי הארץ ולא נאמר בענין הארץ רק ויאמר אלהים יקוו המים כו' ותראה היבשה שגילה אותה מכיסוי המים אבל לתשלום בריאתה לא נתחדש מאומה בשני. עוד יש לתמוה על כפל הפסוקים, ויאמר אלהים יהי רקיע ואח"כ עוד הפעם ויעש אלהים את הרקיע והלא במאמר נברא הכל כי הוא אמר ויהי וכמ"ש במעשי שאר הימים ויאמר אלהים יהי אור ויהי אור כך הוה ליה למימר גם כאן ויאמר אלהים יהי רקיע ויהי רקיע, ולמה אמר כאן עוד מעשה מחודש ויעש כו', גם מאי את הרקיע בה' הידיעה והוה ליה למימר ויעש אלהים רקיע. גם תימה מדוע בתחלה אמר ברא לשון בריאה וכאן אמר ויעש לשון עשיה, וכן מצינו שינוי זה במעשה שאר הימים כי כתוב ויעש אלהים את חית הארץ ודומיהן ושוב אמר ויברא אלהים את התנינים הגדולים לשון בריאה ובבריאת האדם נאמר ג' לשונות נעשה אדם ויברא אלהים את האדם בצלמו וייצר ה' אלהים את האדם וגם יש שינוי בהם דגבי ויברא לא כתיב רק אלהים וגבי וייצר כתוב ה' אלהים.
<b>ולבאר</b> כ"ז נקדים המאמר בפרקי דרבי אליעזר, שמים מהיכן נבראו מאור לבושו של הקב"ה שנאמר (תהילים קד, ב) עוטה אור כשלמה נוטה שמים כיריעה והיו מרחיבין והולכין עד שאמר להם הקב"ה די. ארץ מהיכן נבראת נטל הקב"ה שלג מתחת כסא הכבוד וממנו נבראת הארץ והיתה מתרחבת והולכת עד שאמר לו הקב"ה די. והוא תמוה, כי מה זו שאלה מהיכן נבראת והלא ידוע שהקב"ה ברא הכל יש מאין ולמה שאל על שמים וארץ וכן התשובה אין מובן.
<b>ופירושו</b> הקדמונים (עי' בח"ל תחלת עין הארץ) כי הענין הוא שאין עשייה גשמית עלולה מהיצירה שאם כן היה ראוי שתקדם היצירה לעשות כקדימת העילה לעלולה, ולא כן הוא, אלא מקצת העשיה קדמה ליצירה שהרי שמים וארץ נבראו בראשון ומלאכים שהם עולם היצירה לא נבראו עד יום שני כמארז"ל הובא ברש"י ע"פ ויהי בוקר יום א', ולכן עם היות שכפי סדר המדרגות שעשיה למטה מיצירה נראה שהיצירה עילה לעשיה אין הדבר כך שעשיה קדמה ליצירה, וזהו שהקשה שמים מהיכן נבראו מאחר שכל העולמות נשתלשל א' מחבירו וא"כ שמים וארץ שנבראו בראשון היאך נבראו הרי עילתם שהיא היצירה עדיין לא היה, לזה תירץ שאין היצירה עילה כלל לעשיה אלא שמים נבראו מאור לבושו שהוא הבריאה אור מלבוש לאצילתו, כי נודע שאצילות הוא אחדות גמור ושאר העולמות הם נפרדים ואעפ"כ בריאה שהוא עולם הכסא הוא נערך כערך מלבוש לאדם שעם היות שאינו גוף האדם מ"מ הוא דבוק בו ומלבישו ומשא"כ שאר העולמות הם פרודים, וז"ש מיד שעוטה אור כשלמה היינו מיד שנעשה עולם הבריאה מיד נוטה שמים כיריעה, כי עשיה עלולה מהבריאה והיו מותחין והולכין לטעם זה כיון שהם עלולים מהבריאה היה ראוי שיהיו נמתחין כשיעור היצירה, ובאמת רצה ית"ש להכניס אח"כ יצירה ביניהם לכן אמר די וצמצם אותם בבחינת הראוי לעולם אשר למטה מיצירה שהוא ערך עשיה. ושוב הקשה כן גם על הארץ איך נבראת בראשון אחר שעדיין לא היה היצירה, ואמר מהשלג שתחת כסא הכבוד, דהיינו בריאה ולפי שהארץ ירדה ירידה נפלאה מערך שמים לכן שמים עילתם אור הבריאה עצמה וארץ עילתה השלג שתחת כסא הכבוד שהוא קרקע הבריאה והיו ג"כ מותחין והולכין וכנ"ל בשמים.
<b>ונמצא</b> שסיבת עולם הזה הוא הבריאה, ואח"כ עשה ה' היצירה באמצע, ואז עשיה נשפע מהיצירה, והטעם אשר עשה ה' ככה ולא בראם כסדר השתלשלות, כי אילו נברא העולם מהיצירה הרי הוא משועבד לסיבתו והיה אי אפשר שתהיה ההנהגה רק ע"י היצירה, ובאמת אין הנהגת היצירה רק בחול אבל בשבת יש עליה ואז ההנהגה על ידי אצילות המתלבש בבריאה וכן הצדיקים במעשים הגדולים יכולים להרויח הנהגה זו אף בחול. ולכן עשה ה' שהבריאה עילה לעשיה, נמצא עיקר מציאותו הוא מן השבת והשבת משגיח בו, וכאשר יצא מהנהגת שבת להנהגת חול שהוא היצירה יצא מטבעו הנאות אליו, ולכן הנקל שיהיה בשבת עליית העולם, וכן ע"י מעשו הצדיקים אף בחול אלו דבריהם ז"ל.
<b>ואמנם</b> יקשה שאם כן למה עשה היצירה באמצע ולא עשה שיהיה נשפע תמיד מהבריאה, אכן הטעם הוא שא"כ לא היה בחירה כי ביצירה אין גשמי ואין יצר הרע, משא"כ כאשר יצר היצירה באמצע ואז נעשה זה העולם בחירה עשיה וגשמיות ע"י המסך אז יש בחירה, כי פעמים תרד ההנהגה ופעמים תעלה ע"י המעשים לקבל החיות והשפע מבריאה בלי מסך היצירה, ועוד טעם כי השבת יש בו כמה איסורים ועונשים ואפילו דבורים של חול פוגם בו מחמת שאז ההנהגה בלי מסך כדמיון הקרוב אצל המלך שצריך להיות נשמר מכל דבר קל, וכענין שאמרו בבא קמא נ. שהקב"ה מדקדק עם הצדיקים כחוט השערה להיותם קרובים אליו, ולכן נאסר בשבת אבות ותולדות ושבותים ודיבור, משא"כ בחול כביכול אין הקורבה כ"כ כי ההנהגה ע"י מסך היצירה לכן אין הדקדוק כ"כ מצוי, ממילא אלו היה ההנהגה תמיד מהבריאה לא היה אפשר לעולם להתקיים כי לא היו יכולים ליזהר תמיד בדקדוקים אלו.
<b>והנה</b> נודע עכ התורה שנתן לנו ה' נקראת תורה דבריאה, והענין, כי התורה דאצילות הכל אחדות סוד הוא ושמו והתורה אמרה ואהיה אצלו אמון אל תיקרי אמון אלא אומן (בראשית רבה א, א) שבכחה נבראו כל הברואים והתורה ציור כל העולמות, ממילא האצילות באמצע התורה אשר שם המציאה עולם למטה ממנה והוא בריאה, וכעין שנשתלשל העולם בערך ומדרגה כן בהשתלשלות אור התורה וכחה לבריאה נקרא תורה דבריאה ושוב הבריאה בכח התורה המציאה את היצירה וכן כולם, ולכן מתחלת התורה בראשית ברא לשון בריאה כי התחלת הסיפור של מעשי בראשית איך מבריאה נשתלשלו העולמות שאחריה.
<b>ובזה</b> יובן הכל, כי הודיע לנו הכתוב איך שמים וארץ עילתן הבריאה בעת שנבראו בראשון, רק אח"כ ביום ב' שהקדים השי"ת היצירה לעשיה אז נעשה זה העולם בחינת עשיה גשמיית, לז"א בראשית, ר"ל בתחלה ברא אלהים, ברא דייקא, שנשתלשלו שמים וארץ מעולם הבריאה, רק ביום ב' הוא שנעשה בחינת עשיה, וז"ש בתחלה עלה במחשבה לברוא העולם במדת הדין כו', ידוע כי בינה מקננת בבריאה, ובינה ידוע שהוא שם אלהים ודינין מתערין מינה, תפארת מקנן בחיות דהיינו יצירה ותפארת ידוע שהוא שם הויה ב"ה רחמים, מלכות מקננת באופן שהוא עשיה, ולז"א בתחלה, ר"ל בהתחלת בריאת שמים וארץ, ר"ל שהיה עליהם לזה העולם במחשבה שהוא בריאה וכמש"ל, כי אצילות בריאה יצירה עשיה שכל ומחשבה דיבור ומעשה, וזהו בתחלה עלה במחשבה לברוא את העולם, לברוא דייקא, שנשתלשלה מהבריאה והיינו במדת הדין כי שם מקננת בינה שם אלהים ושם הדקדוק מצוי כחוט השערה כענין הקרוב למלך כך הוא ראשית הבריאה, אך להיות שראה שאין העולם מתקיים אין הכונה שנמלך אח"כ ח"ו, אלא כוונת הבריאה מתחלה כך היה וכמש"ל, שלפי שראה שאם יהיה תמיד הנהגת הבריאה לא יתקיים העולם כי לא היו יכולים ליזהר תמיד בכל הדקדוקים לכן אח"כ שוב הקדים מדת הרחמים, ר"ל יצירה אשר שם הוא הויה מדת הרחמים הקדימו לעשיה להיותו עומד בין בריאה לעשיה ויהיה הנהגת העולם ע"י היצירה ויוכלו עמוד, אכן לא תימא שאחר שעמד יצירה באמצע שוב אין עשיה עלולה רק מהיצירה, לז"א שאין הדבר כך אלא ושתפה למדת הדין, ר"ל שיהיה ההנהגה ע"י שניהם שלפעמים תקבל העשיה לעלות ולהיות נשפע מבריאה לבד בלי מסך היצירה כגון בשבת או ע"י מעשי הצדיקים אף בחול, והיינו דכתיב ביום עשות ה' אלהים ארץ ושמים, ביום עשות דייקא, ר"ל בעת שנעשה זה העולם בחינת עשיה דהיינו ביום ב' אז נשתתפו בו ה' אלהים שתהיה ההנהגה פעמים מיצירה פעמים מבריאה וכאמור.
<b>ולז"א</b> במעשה יום שני ויאמר אלהים יהי רקיע, יובן לפי פשוטו כפשטות דברי רש"י ז"ל יחזק הרקיע, שאף על פי שנבראו בראשון לחים היו ולא נבראו בקומתן כשאר מעשי בראשית להיות שהיו עלולין מהבריאה והיה ערכן ערך יצירה והיו רוחניים, משא"כ ביום ב' שנעשה מסך היצירה אז קרשו ונעשו גשמיים ערך עשיה ולכן נאמר ויעש אלהים את הרקיע ויעש דייקא מה שא"כ תחלה נאמר בראשית ברא וכאמור.
<b>אמנם</b> לישב כפל ויעש אלהים את הרקיע שדקדקנו לעיל יובן עם מ"ש בזוהר בראשית ובתיקונים כי ויאמר אלהים יהי רקיע היינו רקיע שעל ראשי החיות, וידוע שרקיע זה הוא גג של יצירה, כי בין כל עולם לעולם שלמטה ממנו נעשה מסך והוא גגו והוא סוד המעקה, ממילא המשך המקראות להודיע איך נעשה זה העולם בחינת עשיה, והתחיל כי אמר אלהים יהי רקיע, היינו עולם היצירה, וממילא ויעש אלהים את הרקיע, ר"ל שממילא ע"י שאמר ה' יהי רקיע דהיינו עולם היצירה ממילא נעשה רקיע זה בחינת עשיה, ולכן כתב את הרקיע בה' הידיעה להודיע דמיירי משמים אשר בתחלת הפרשה שהוא של זה העולם לא מרקיע המוזכר בפסוק שלפניו ושהוא של יצירה, ולכן שוב במעשי כל שאר הימים כתב ויעש לא ויברא לפי שמיום ב' ואילך היה הכל בחינת עשיה, ולכן הוקשה לרז"ל ע"פ ויברא אלהים את התנינים דהוה ליה למימר ויעש, לכן דרשו באגדה זה לויתן כו' שלכן כתב לשון ויברא להורות שהוא בריאה חשובה ועצומה, ואמנם באדם שהוא כלול מכל המדרגות כתוב בו ג' לשונות בריאה יצירה עשיה, ואצילות נכלל בלשון ויברא כי אצילות מתלבש בבריאה, ומהאי טעמא נמי גבי ויברא לא כתב רק אלהים וכמו בפסוק בראשית ברא אלהים, משא"כ גבי וייצר שמורה על שנעשה בו ג"כ מסך היצירה כתוב ה' אלהים כמו ביום עשות ה' אלהים והבן.
<b>ואמנם</b> עדיין צריך להבין מה דהוה קשיא לן לעיל, מדוע גבי הארץ לא כתב רק יקוו המים ולא ביאר ג"כ הפסוק ויעש אלהים את הארץ כמו ויעש אלהים את השמים כדי להודיענו איך נעשה הארץ בחינת עשיה, ויובן עם מ"ש במ"א על מאמר רז"ל (חולין ס:) שאמרה הלבנה אי אפשר לב' מלכים שישתמשו בכתר א' וא"ל הקב"ה לכי ומיעטי את עצמך, הענין עם מ"ש הרמב"ם ז"ל כי ריבוי ברוחניים אי אפשר אם לא מצד עילה ועלול כיון שאין המקום מגבילם, ונודע כי בכל עולם יש עשר ספרות והכתר של עולם נעשה מהמלכות של עולם שלמעלה הימנו, ממילא החמה והלבנה שהם התחלת עולם הגשמות אם כן בחינת כתר שלהם שהוא מעולם שלמעלה עדיין הוא רוחני, ממילא אם כן כל הספירות שלהם היה באפשר לחמה בפני עצמו ולירח בפני עצמה כיון שהם גשמיים, לכן אף שנבראו שוין לגמרי אין א' עלול מחבירו אף על פי כן יוצדק בהם הריבוי מצד גשמיותם, משא"כ בחינת כתר שלהם אי אפשר הריבוי בהם מאחר שהם שוים במדרגה והכתר רוחני, לכן אמרה אי אפשר לב' מלכים שישתמשו בכתר א' דייקא, והיה התשובה לכי ומיעטי שתהיה עלולה מהחמה ואז יוצדק הרבוי גם בבחינת הכתר.
<b>ועם</b> זה יתורץ קושיתנו כי ידוע משארז"ל (בראשית רבה ג, ז) בתחלה היה הקב"ה בורא עולמות ומחריבן ואח"כ ברא ולא החריב. והענין, כי בתחלה היה השתלשלות המדריגות רק בעלה ועלול לבד, אבל לא היו מסכים מבדילים בין עלול ובין עילתו, ולכן לא היה יכול לסבול האור השופע עליו ונתבטל ממציאות, ואח"כ ברא ה' עולם התיקון ע"י שהיה ירידת כל מדרגה מערך מדרגה שלמעלה ממנו לא מצד עלה ועלול לבד אלא גם מצד ריבוי מסכים כידוע כ"ז באורך ועי"ז יכולים לסבול. נמצא לפי זה העשיה שהיא באמת עלולה מהבריאה, ומה שהוא במדריגות עשיה וגשמיות אינו רק מצד המסכים לבד ע"י שעמד היצירה באמצע, ממילא לפ"ז מיד שעמד היצירה באמצע אז הארץ מיד הגיעה לבחינת עשיה כי כבר יש לה מסכים רבים ונתגשמו.
<b>ואמנם</b> השמים העליונים של זה העולם שהם בחינת הכתר וכמ"ש האר"י ז"ל בזה כידוע שהז' רקיעים הם ז' המדות ורקיע עליון כולל בז' בחינותיו ג' ראשונות דעשיה שהוא נעשה ממלכות דיצירה, הרי הוא עומד במעלתו הראשונה ולא נגרע מדרגתו לא מצד עילתו כיון שעדיין הוא עלול מהבריאה ולא מצד המסכים כיון שהוא עצמו בחינותו יצירה המקבל מהבריאה כבראשונה, ולכן אפילו אחר מאמר יהיה רקיע שהוא מציאות עולם היצירה הוצרך לעשיה חדשה באמרו ויעש אלהים את הרקיע שעדיין לא נעשה השמים בחינת עשיה והוצרך ה' לפעול בו עוד פעולה להיותה עשיה והבן.
<b>נמצא</b> לפ"ז יש שינוי בין תחלת מציאות שמים וארץ אשר ביום א' לתשלום מציאותן אשר ביום ב', כי בראשית מציאות שמים נבראו תחלה כמו כל המדרגות שהגבוה נשתלשל תחילה, משא"כ בים ב' שבאו שמים וארץ לבחינת עשיה נגמרה מלאכת הארץ תחלה כי מיד במאמר יהי רקיע הגיע הארץ לבחינת עשיה והשמים הוצרכו למלאכה עוד וכאמור. וידוע שבכל מקום מחלוקת בית שמאי ובית הלל בית שמאי מחמירין ובית הלל מקילין, כי מדת בית שמאי הגבורות הקדושים ומדת בית הלל רחמים, וכמשרז"ל (שבת ל:) לעולם יהא אדם ענוותן כהלל ולא קפדן כשמאי, ואמנם מדרגות בית שמאי גדול יותר, וכמשרז"ל יבמות י"ד. שאני בית שמאי דמחדדי טפי כמ"ש כ"ז בכתבים, ולכן לעתיד לבוא יהיה הלכה כבית שמאי, ומובן זאת היטב עם האמור, כי הבית שמאי מדריגתן יותר והמציאו ההנהגה תמיד מבריאה עצמה בלי מסך היצירה כמו שעלה תחלה במחשבה לברוא במדת הדין ושם הדקדוק מצוי ולכן לעולם מחמירין, משא"כ מדת בית הלל ההנהגה ע"י מסך היצירה שהקדים מדת הרחמים ולכן מקילין, ועכשיו הלכה כב"ה כי הנהגות רוב העולם ע"י היצירה, ולעתיד שיתוקן העולם ויהיה כמו שעלה במחשבה אז יהיה הלכה כבית שמאי.
<b>ועכשיו</b> מובן היטב פלוגתת בית שמאי ובית הלל כי בית שמאי מדברים כפי מדתם בהנהגה שהוא כמו שעלה במחשבה אמרו שמים נבראו תחלה, ומביאין ראיה מפסוק בראשית ברא המדבר בהנהגה זו, ובית הלל אומרים כפי מדתם בהנהגה שהוא אחר שהקדים מדת הרחמים שהוא מעשי יום ב', ולכן אמרו ארץ נבראת תחלה ומביאין ראיה מפסוק ביום עשות והבן היטב כי הוא נכון בע"ה. וממילא מובן מה שחקרנו בתחלת דברינו מדוע בחינת עשיה שבאדם לפעמים אינו עלול מהדיבור והיינו כי כן היה כל השתלשלות אצילות בריאה יצירה עשיה, שהיה עולם העשיה עלול מהבריאה, ואח"כ עמד יצירה באמצע, ולזאת פעמים תעלה העשיה ותקבל החיות והשפע מהבריאה עצמה בלי מסך היצירה.
<b>והנה</b> ידוע כי הגוף הוא ציור הנשמה כמו לבוש הנעשה כפי ציור הגוף המתלבש בתוכו, ולזה מכריחים אנו שיש לנשמה רמ"ח אבירם ושס"ה גידין רוחנים, ולזאת נשמת האדם הכלולה מד' חלקי אבי"ע כאמור נמצא בו גם בגופו ענין המסכים המבדילים בין עולם לעולם כענין רקיע שעל ראשי החיות, ולזה השכל שורה במוח ומקיפו קרום של מוח, ואמנם המוח כולל השכל והמחשבה יחד, היינו כי הרואה הוא מלבוש לאצילות אינו נפרד לגמרי כאשר יפרד היצירה והעשיה וכמש"ל, ולכן השכל והמחשבה קרובים יחד במוח והקרום המקיפו הוא בעצמו ערך הבריאה ג"כ כי הוא לבושו, וכמשרז"ל בחולין (חולין מ"ה.) חייתא דמתנח ביה מותא, ועולם הדיבור בגוף האדם נפרד וירד תוך הגוף והם הקנה והריאה שהם כלי הדיבור ועל פי הקנה יש כיסוי המכסהו במקום קורבתו אל הראש ונקרא שיפוי כובע והוא תמיד מכוסה זולת כאשר יפתח האדם את פיהו לדבר דבר שאז צריך שזה העולם הדיבור יקבל ויושפע מהמחשבה אז נפתח מעט אותו הכיסוי, וזהו המסך שבין בריאה ליצירה, ועולם המעשה הם אברים התלוים בוושט שהם למטה מחצר הכבד ששם כלי המאכל, וחצר הכבד הוא מסך המבדיל בין יצירה לעשיה בל יושפע בו חיות לרוב ואין בו רק נקב א' של הקנה הנוקב ויורד דרך החצר כבד כמ"ש רז"ל (חולין מ"ה:) תלתא קני הוו חד פריש לכבדא וזה חצר הכבד אינו משתמש כלום להיותו אבר לעצמו כשאר האיברים שיש בכל אבר חיות א' מה שאין בחבירו, ולכן כשינקב האבר ההוא טריפה מצד עצמו ששוב לא יחזיק חיותו בקרבו, אבל חצר הכבד אינו רק מעשה להבדיל בל יושפע למטה יותר מדאי, ולכן בהנקבו אינו טרפה מצד עצמו כי אין בו חיות חדש לעצמו רק השיגו קדמונינו ז"ל כי בשיונקב שאז יתפשט יותר מדאי ויתבטל עולם העשיה שהוא בחינת הנפש, ולפי שהשראת הנפש בכבד שהוא כולו דם והדם הווא הנפש וכמ"ש בתיקונים בטעם שנקרא מנהיג העם בשם מלך שהוא ר"ת מוח לב כבד שהם המנהיגים של כל נברא כי נשמה ונשמה לנשמה במוח כמש"ל ורוח בלב ונפש בכבד, לכן אמרו שסוף הכבד לינטל ולא אמרו על שאר אבר כי הכבד הוא עיקרו של עולם העשיה אשר באדם והבן, משא"כ קרום של מוח שניקב הוא הבדל בין אצילה לבריאה מ"מ יש בו ג"כ בריאה עצמה שהיא לבוש לאצילה וכמש"ל והבן.
<b>והנה</b> מצד זה נמצא שיש במל"ת שבתורה אשר כל לא תעשה תלוי באבר א' נמצא בו ב' בחינות של הפסד. בחינה א', הוא כענין נקיבות שאר אברים שבגוף, והוא, שכאשר יעבור על עבירה זהו פוגם באבר השייך לו בנשמה ומסתלק החיות מאותו אב. בחינה ב', בענין נקיבות חצר הכבד ודומיהן והוא שכאשר יעשה עבירה זו יגרום ביטול המסך ויושפע בריבוי מעולם העליון ויגיע מזה ביטול מציאות לאבר שבנשמה השייך לזה שיתבטל מריבוי האור, וכיוצא בזה מצינו בעריות בפסוק חסד הוא כידוע, וכן הוא ג"כ ענין הוגה את השם באותיותיו שהחמירו רז"ל בו הוא כי יגרום להשפיע שפע רב לעולם ע"י הזכירו אותו בגלוי בלי מסך ויגיע ביטול מציאות והכתוב אמר זה שמי לעולם שיעלימוהו בכיסויו ומסכים שיושפע האור במדריגה כפי שיוכל העולם לסבול, ואחשוב שאולי זהו הכוונה באמרם ז"ל (סנהדרין נ"ו.) יכה יוסי את יוסי, כי באמת רחוק במציאות שיעלה בלב איש לקלל ח"ו כי מי פתי כו', אלא מקלל הוא לשון קלות שמיקל בו והוגהו, וענין יכה נודע שריבוי האורות הוא בהכאה ואין לבאר יותר יבין המבין מעצמו.
<b>ולזה</b> ארז"ל במקדש היו קורין ככתבו, כי ההנהגה אשר במקדש היה תמיד בלי מסך היצירה, ונבחרו הכהנים לעבוד שם העבודה ובהזדככות מעשיהם היו ראוים עד שלא הוצרכו למסך והיה להם עליות העולמות לעולם לכן היו קורין ככתבו, משא"כ במדינה שאינם ראוים וצריכין למסכים אם יגרום ריבוי אור ע"י נקיבת מסך ההוא אז חייב מיתה כי הגיע לו ביטול מציאות מענין ניקב חצר הכבד וכאמור, כי אע"פ שהש"י ברא בכוונה שתהיה מתחלה העשיה עלולה מהבריאה כדי שיוכל להיות עליית העולמות שלא יצטרכו למסך, היינו כשיהיו ראוים לכך שאז יוכלו לסבול, משא"כ בהיותם בלתי ראוים וזהו ענין מ"ש רשב"י ווי אי אימא דלמא ידעון חייביא איך יפלחון למאריהון והבן מעצמך. ואמנם כח זה לא ניתן רק לישראל שיש להם כח במעשיהם לעשות עליית העולמות ושיקבלו בלי מסך, משא"כ בני נח הנהגתם תמיד על ידי מסכים הרבה והרבה, ולטעם זה עם היות כי עובד כוכבים ועבד הבא על בת ישראל הולד כשר מ"מ הוא פגום לכהונה כי להיותו מעובדי כוכבים אין בכחו עליית ההנהגה הנמסר לכהנים במקדש וכאמור.
<b>ובזה</b> יובן ענין ויצא בן אשה ישראלית והוא בן איש מצרי דנפיק מכללא דמהימנותא, כי בעת שיצאו ישראל ממצרים קודם שחטאו רצה הקב"ה שיהיה עליית העלמות והיה ההנהגה כמו שעלה תחלה במחשבה והיה בלי מסך כלל, וזה להיותו בן מצרי נפיק מכללא שלהם והיה מקומו בין ערב רב אשר הנהגתם ע"י מסכים, ולכן ארז"ל (ויקרא רבה לב, ג) בא ליטע אהלו ולא הניחוהו, ומיושב קושית המפרשים, דהא עובד כוכבים ועבד הבא על בת ישראל הולד כשר, ולדברינו אתי שפיר דהא מ"מ פגום הוא לכהונה מטעם האמור ואז היו כל ישראל בבחינה זו שהיה הנהגה במקדש לעולם ולכן נפיק מכללא דלהון.
<b>והנה</b> מבואר בזוהר כי דורות הראשונים אפילו הרשעים היו משיגין חכמות גדולות בעולמות העליונים, ולכן מה עשה זה בן המצרי ויקוב את השם, דלכאורה יפלא וכי בשביל שרב ריבו את רעהו עשה מעשה זה ומה בצע לו בזה וכי בזה יפייס בעל ריבו, ואם היה זה במקרה תימה למה הוצרך הכתוב לספר סיבת עונו שבא ע"י הריב. ויובן, כי בראותו שאין מניחין אותו ליטע אהלו בין ישראל מטעם שהנהגתו ע"י המסך רצה הוא לנקב את המסך ויקוב את השם ויקלל היינו כאשר ביארנו לעיל, ולז"א רבי אבא נקיב מה דהוי סתים, וזהו ג"כ דברי רבי חייא כבוד אלהים הסתר דבר שצריך להתעלם האור ע"י מסכים וזה שלא היה ראוי לקבל בלי מסך רק שנקב את המסך והיה סבור שזה יהיה רפואתו שעי"ז יטע אהלו בין ישראל, אמנם באמת טעה שאי אפשר לקבל בלי מסך אא"כ ע"י הזדככות שיהיה גופו ונשמתו כלי מוכן לזה ואז יש עלייה ונתבטל המסך, משא"כ ליקוב המסך חייב מיתה כי יגיע לו ביטול מציאות, והוקשה לרז"ל מדוע כתיב ויניחוהו במשמר לפרוש להם ע"פ ה' שלא ידעו אם חייב מיתה, הלא ודאי ידעו כי בהנקב המסך יש ביטול מציאות, ומזה הכריחו רז"ל שזה היה בזמן המקושש.
<b>והנה</b> ענין חילול שבת, כי להיות בשבת עליית העולמות במקום שאין מלאכה ולזה נאסרו במלאכה וכמש"ל והרי נשמות כלל ישראל למעלה וזה שחילל נפל ממדרגתו להנהגות חול שהוא ע"י מסך ונכרתה הנפש ההוא מעמיה דהיינו מכללות ישראל וע"י זה חייב מיתה כי מלבד שהחזיר המסך גם גרם לאותו מסך סתימה לגמרי שלא יושפע דרך פתח הקטן אשר בקרבו השפע הצריך בצמצום, ולכן זה היה מקום הספק שלהם על אותו המקלל אולי אינו חייב מיתה מאחר שכבר גרם המקושש לסתום הפתח של המסך ובא זה ונקבו הרי הוחזר הדבר כבראשונה ושוב אין שם ביטול מציאות, ובא התשובה על זה מאת השי"ת שאין הדבר כך, כי חוטא א' אין פוגם הדבר ההוא בכללות מקום ישראל ח"ו רק במקום עצמו ונכרת ונבדל מכללות ישראל, לכן מקושש שסתם הפתח במקורו יומת, וזה שנקב המסך במקורו ג"כ יומת, ולז"א ויאמר ה' הוצא את המקלל אל מחוץ למחנה, ר"ל לא תכללהו בכלל העם כי נבדל מהם ולכן רגום ירגמוהו.
<b>ומיושב</b> מאי דאיכא למידק כשלמדו רז"ל בסנהדרין (דף מ"ב:) שבית הסקילה רחוק מבית דין למדוהו מפ' מקושש הנאמר בשלח לך ויוציאו אותו כל העדה אל מחוץ למחנה וע"ש ברש"י ולא למדוהו מפסוק זה המוקדם אליו וגם שהוא מאמר ה' הוצא את המקלל כו', ולדברינו ניחא כי בכאן יש לומר הביאור כנ"ל ולעולם שלא היה בית הסקילה רחוק מבית דין כלל.
<b>ואמר</b> עוד ואל בני ישראל תדבר לאמר איש איש כי יקלל כו', ירצה בל תטעה לומר דדוקא זה בן מצרי אשר אין בכחו כלל להנהגה בלי מסך לעולם לכן חייב מיתה כי מגיע לו ביטול מציאות ע"י דנקיב מה דהוי סתים, משא"כ בישראל אף אם באיזה זמן שההנהגה על ידי יצירה מ"מ מאחר שמעותד וראוי להנהגה בלי מסך לכן גם אי נקיב מה דהוי סתים אין בזה בית מיחוש, לזה הודיעם שאינו כך וגם עליהם האזהרה אמורה כי דוקא בהזדככו עד היותו ראוי לקבל בלי מסך אזי יהיה עליה ואין מסך כלל אבל בעת היות המסך אם ינקבנו יש ביטול מציאותו, ולז"א כגר כאזרח, ר"ל אפילו היותו אזרח הראוי להנהגה בלי מסך היינו אם יזדכך עד עלותו את ההנהגה ולא יהיה מסך כלל משא"כ בנקבו שם ר"ל שיש המסך רק שמנקבהו יומת והבן היטב בכ"ז.
<b>והנה</b> ידוע קושית הזהר מדוע מאס ה' בבעלי מומין מלעבוד עבודה הלא מדת הקב"ה להשתמש דוקא במאנין תבירין וא"כ אדרבא ראוי הוא זה דוקא לעבודה, ותירץ שלא בשביל המום שבגופו נמאס מלעבוד אלא עבור סבת המום שהוא נמשך ע"י שפגם הרבה באבר הנשמה השייך להאבר ההוא ופגם כ"כ עד שנתבטל אבר הגוף לכן נמאס. אמנם יקשה תינח בבחינה ראשונה שאמרנו לעיל שיש בעבירה שפוגם עד שנוטל חיות האבר ההוא ולכן נמאס, משא"כ הרי לפעמים יגיע מום מצד בחינה השניה אשר בעבירות שהוא ע"י שגרם ריבוי האור נעשה ביטול מציאות באבר ההוא ולמה יפסול זה מעבודה הא במקדש אין צורך למסך שהרי היו קורין השם ככתבו וכמש"ל.
<b>אולם</b> פרשה זו נאמרה בעת ההיא שהיה אז עדיין כל ההנהגה בלי מסך, א"כ כל מום שהיה אז היה מצד בחינה ראשונה ולכן נאסר בעבודה, אכן תינח אז אבל לדורות נשאר הקושיא כי בעת שירדה ההנהגה שאז יש מומין גם מבחינה הב' ומדוע נבדלו. איברא כמו שנשמת משה רבינו ע"ה אתפשטותיה בכל דרא שאין שום השגה בתורה לשום אדם רק ע"י שמאיר בו מעט נשמת משה רבינו ע"ה שהוא הוא עצם התורה, כך כח הכהונה שהוא לעלות ההנהגה נמסר לאהרן ולזרעו שהיו אתו ונשמתו חופף גם לדורות על זרעו, וממילא לפי שבימיו לא היה קדושה זו חופף על בעל מום מטעם האמור לכן גם לדורות עם היות שבטל טעם של איסור הבעל מום בעבודה מ"מ שוב הוא זר שאין קדושת הכהונה הראשונה של אהרן חופפת עליו.
<b>ובזה</b> יובנו הפסוקים דבר אל אהרן לאמר איש מזרעך לדורותם אשר יהיה בו מום לא יקרב, ר"ל אפילו לדורות יאסרו כל מיני בעלי מומין בעבודה אף שלא שייך אז טעם איסור הבעל מום. ולזה נתן הטעם, כי כל איש אשר בו מום לא יקרב, ר"ל כיון דעכשיו אין הבעל מום מקריב ממילא נוהג דין זה גם לדורות כיון שכל קדושת העבודה נמשך מקדושה הזו. והבן בכל זה היטב כי עמוק הוא. חסלת פרשת אמור ת"ל

בהר



Section 1

<b>תקסג</b>
<b>וידבר</b> ה' אל משה בהר סיני לאמר כו' כי תבואו אל הארץ אשר אני נותן לכם ושבתה הארץ שבת לה' כו'. כתב רש"י ז"ל מה ענין שמיטה אצל הר סיני והלא כל המצות נאמרו מסיני, אלא מה שמיטה נאמרו כלללותיה ופרטותיה ודקדוקיה מסיני אף כלן נאמרו כללותיהן ודקדוקיהן מסיני כך שנוי בתורת כהנים ונ"ל שכך פירושה כו' ע"ש.
<b>ויש</b> לתמוה במאמר זה, דודאי בא להקשות על יתורא דקרא דלא הוי צריך לומר בהר סיני מאחר דבלאו הכי ידענו זאת דהא כל המצות נאמרו מסיני, ואם כן הוה ליה למימר למה נאמר והלא כל המצות כו', אבל באומרו מה ענין שמיטה משמע שמקשה שאין שייך שמיטה לסיני ודבר זה צריך ביאור. ותו יש לדקדק באמרו מסיני והוה ליה למימר בסיני. ועוד קשה דכפי מה שפירש"י ז"ל תירוץ הספרי שבכדי שלא נטעה לומר שאף שנאמרו כל המצות בסיני היינו רק הכלל אבל הדקדוקים והפרטים נאמרו בערבות מואב לזאת לא נישנית מצות זו בערבות מואב מזה נודע בבירור שגם פרטותיה נאמרו מסיני ומזה נילף לכל המצות כולן בבנין אב או מיתורא דבהר סיני הנאמר כאן, ואם כן צריך לדקדק מדוע בחר ה' דוקא במצוה זו של שמיטה להודיענו דבר זה.
<b>נקדים</b> לבאר מאמר בברכות (ברכות כ"ח:) כשחלה רבי אליעזר הגדול נכנסו תלמידיו לבקרו אמרו לו רבינו למדנו אורחות חיים ונזכה בהם לחיי עולם הבא, אמר להם, הזהרו בכבוד חבריכם ומנעו בניכם מן ההגיון והושיבום בין ברכי תלמידי חכמים וכשאתם מתפללין דעו לפני מי אתם מתפללין ובשביל כך תזכו לחיי עולם הבא. יש לדקדק, כי התנא רבי אליעזר הגדול שנה תמיד לתלמידיו שהיו ג"כ תנאים ודאי לימד להם דרכי ה' אמיתה של תורה אשר יעשה אותם האדם וחי בהם בעולם הבא, ומה זה שאלו עתה למדנו כו' כאלו לא לימדם עדיין אורחות חיים. ותו כי קודם פטירתו באמרם למדנו כו' רצו ודאי שילמדם דברים גדולים עבור שאין להם תקוה שישמעו עוד מפיו דברי תורה, ומה זה אמר להם דברים קטני ערך כאלו אשר הם ראויים לכל מתחיל בעבודה וכולם הם הרוב דברים שבין אדם לחבירו. ותו מה זה אמרו ונזכה בהם לחיי עולם הבא כאלו עבדו על מנת לקבל פרס וח"ו לקדושים אלו לחושדם בכך, גם בתשובתו להם ובשביל כך כו' והוה ליה למימר ועל ידי כן תזכו. ותו אמרם ונזכה בהם, תיבת 'בהם' מיותר. ותו אומרו כשאתם מתפללין כאלו התפלה אצלם מקרה והזדמן לפרקים, והוה ליה למימר בקצרה ודעו לפני מי כו'. גם אומרו לפני מי שהוא לשון שאלה, והוה ליה למימר דעו שלפני ה' אתם מתפללין.
<b>ויבואר</b> ג"כ מאמר חז"ל (סוטה י"ד.) כשהיה משה רבינו ע"ה מתפלל ליכנס לארץ ישראל אמר לו ה' וכי לאכול מפריה אתה צריך הלא אינך רוצה רק לקיים מצות התלויות בארץ אני מעלה עליך שכר אלו קיימתם. וקשה וכי בשביל השכר היה משה רבינו ע"ה חפץ בקיום המצות, הלא ודאי במצותיו חפץ מאד, אם כן איך נתפייס כשהובטח בהעלאת שכר. גם יש לדקדק לשון מעלה עליך שכר, דהוה ליה למימר אתן לך. ותו קשה, אם משה רבינו ע"ה נתפייס ע"י הבטחת העלאת שכר, אם כן מה הרבה והפציר תחלה כל כך בתפלה, וכי לא ידע מאי דקי"ל (קידושין מ.) חישב אדם לעשות מצוה ונאנס ולא עשאה מעלה עליו הכתוב כאלו עשאה. גם במאמר זה עצמו יש לדקדק לשון מעלה עליו הכתוב. וגם צריך לדקדק איך יהיה על ידי המחשבה כאלו עשאה.
<b>ולבאר</b> כל אלה, הנה אמרו רז"ל (ברכות י"ח.) צדיקים אפילו במיתתן קרויים חיים ורשעים בחייהם קרוים מתים במיתתן לא כל שכן. ויש לדקדק דהוה ליה למימר אפילו בחייהן ושוב לא היה צריך להאריך ולסיים במיתתן לא כל שכן. וביארנו במ"א דבאמת לא שייך לשון מיתה אלא בהתבטל הדבר ממעלתו הראשונה וכמשרז"ל (בבא קמא נ"ד.) כלים שבירתן זהו מיתתן, אם כן לשון מיתה לא יצדק אלא בדבר שהיה בו חיות מתחלה ומת ולא יתכן לומר על עץ ואבן לשון מת הגם שאין בו חיות, מאחר שמעולם לא היה בו חיות ואם כן הרשע מאחר שאפילו חייו אינם חיים איך נקראהו מת והרי הוא דומה לאבן דומם. אך להיות נשמת האדם השלם חלק אלוה ממעל וממקום קדוש בא ממקום שנקרא חי העולמים, משא"כ חיות הרשע יתהלך ממקום טומאה מהס"א אשר נקרא מיתה, לכן עי"ז נקרא הרשע מת, וזה שכתבו בחייהם (בשביל חייהם), ר"ל ע"י חייהם קרוים מתים.
<b>ואמנם</b> צדיקים במיתתם קרוים חיים כיון דלשון מיתה אינו אלא בדבר שנתבטל ממעלתו הראשונה ואינו ראוי עוד למה שהיה ראוי מתחלה, אם כן בשלמא הרשע אשר בחיים חיותו היה עיקר מעשהו להרשיע ולעסוק בעניני עולם הזה ואח"כ נתבטל מזה לא במותו יקח הכל לא ירד אחריו כבודו ואינו ראוי עוד להרשיע כי אין מעשה בשאול יתכן לומר עליו שמת, משא"כ הצדיק אשר בעודנו בחיים כל עיקר מעשהו לספר מעשי ה' והאדם כי ימות באהל עיקר הכוונה כדי שיגיע וישיג יותר ויותר מהשגתו מתחלה ע"י שנפשט מעכירת החומר ויהלל ויודה יותר, אם כן אדרבה מיתתו הוא עיקר חיותו שהרי לא נתבטל ממעלתו אדרבה נתחזק יותר.
<b>וז"ש</b> דוד המלך ע"ה (תהילים קיח, יז) לא אמות כי אחיה, דיש לדקדק דהוה ליה למימר רק אחיה או אלא אחיה, אולם הוא הדבר, לא אמות כי אחיה ואספר מעשי יה, אם בחיותו אינו מתעסק רק להלל לה' אזי לא אמות, רק יסור יסרני יה, כי מיתה ממרקת חטאים כענין יסורין, אבל ולמות לא נתנני, אין ראוי כלל לומר ענין מות, דהא מהו ענין המיתה, רק פתחו לי שערי צדק אבא בם אודה יה, שנפתחים לו בהפרדו מהחומר שערים אשר לא השיגם בחייו, ובאמת כבר זה השער לה' צדיקים יבואו בו בחייהם הם אינם עושים ג"כ רק דבר זה, אם כן אין בהם מיתה אלא אדרבה הוא חיותם.
<b>אכן</b> להסביר יותר ענין זה חיות הצדיק והרשע, דע כי ה' המציא רבי רבבות עולמות בשתלשלות ובכללן נתחלקו לאצילות בריאה יצירה עשיה, ובכל א' מהן כלול אצילות בריאה יצירה עשיה עד אין מספר, וכל זה נתון באדם כדי שיהיה לו כח לתקן כל העולמות, וממה שנתן באדם נבין כל מה שבעולמות על דרך שאמר הכתוב (איוב יט, כז) ומבשרי אחזה אלוה, וחיות האדם נחלק לנפש רוח ונשמה חיה יחידה, וביארנו כמה פעמים כי זה הוא מעשה דיבור ומחשבה ושכל והוא נפש רוח נשמה חיות וכל אחד משתלשל מהקודם, ובחינת יחידה הוא רצון פשוט אשר הוא דק ורוחני עוד יותר מבחינת השכל והחכמה והוא מבחינת כתר, וממילא אנו יודעים שזהו בכל עולם ועולם, וזה סוד ה' פרצופין שבכל עולם. ואמנם כל זה הוא רק לשבר האוזן להשכיל קצת, אבל באמת מהות רוחניות העולמות גבוה מאד ורבי רבבות עולמות שברא ה', ידוע כי מדריגה התחתונה מבחינת מלכות שבעולם הא' שהוא ערך עשיה גשמיית נעשה בחינת כתר בעולם שלמטה ממנו שהוא רצון וחכמה, ודבר זה הוא פלא והפלא לא יצויר ברעיון אדם ד"ז איך מעשה גשמיית בהתעבותו עוד נעשה ממנו חכמה ורצון שהוא רוחני דק מהדק לערך עולם שלמטה וכן רבבות עולמות אין זאת אלא מעשי ה' ית"ש.
<b>ובהסתכל</b> דוד המלך ע"ה ברוח קדשו בדבר זה תמה באמת וסיפר מפלאות תמים דעים ואמר (תהילים קד, כד) מה רבו מעשיך ה', ר"ל איך רבבות עולמות בראת וכולם כל אלו העולמות בדרך זה נתהוו, אשר בחכמה עשית, מה שהיא חכמה ורוחניות דק בעולם זהו בחינת עשית גשמיות בעולם שלמעלה ממנו, וכן בחינת החכמה העליונה שבעולמות אשר הוא עולם הראשון והחכמה משם הוא רוחניי כל הרוחניות הוא לגבי ה' בעצמו ערך עשיית גשמיות, וזהו שאמר לה' ית"ש בחכמה עשית מה שהוא בחינת חכמה באמת לאמתו הוא אצלך בחינת עשיה (וקרוב לזה ראיתי בליקוטי אמרים תניא) פרק ב' בהגה"ה ע"ש גשמיות אין זה אלא מפלאות תמים דעים אין צור כאלהינו ית"ש והבן.
<b>וכל</b> עולם ועולם, עשר בחינות שבו נחלקים לב', והם שכל ומדות, כמו שאנו רואים חיי האדם נחלק לב' אלו, כי בחינת השכל הם במוח הראש ומהשכל מתפשטים לגוף מדות הנפשות שבאדם, יש רחמן ויש ביישן ויש גומל חסד ויש במדות התפארות ודומיהן, מזה אנו מבינים לשבר האוזן כי כל עולם נחלק לב' אלו, ואחר שהמציא ה' כל העולמות ניתן הכל בכל החיות שבאדם, כי המדות עצמם שבאדם ושכלו הן הן חיותו, ולטעם זה אין חיות בדומם כי אין בו שום מדה מאלה.
<b>נמצא</b> הצדיק בהתנהגו בשכלו ומדותיו בדרכי ה' הרי חייו ממקום הקדוש, ואמנם זה לעומת זה, נגד רחמניות יש אכזריות, נגד בושת עזות וכן כל המדות הם מהס"א. נמצא הרשע אשר בו מדות אלו הרי חייו מהס"א, ולזאת אמרז"ל (עבודה זרה י"ז. ) מאן דפריש ממינות מיית ולחד לישנא אפילו בלא מינות מאן דפריש מעבירות גדולות מיית, וטעם הדבר, כי אף שקנה הרשע מדות רעות הרבה בנפשו וחייו מס"א מ"מ כל עוד שנשאר בו אפילו ניצוץ מדה טובה א' ויש בו חוט דק חיות מהקדושה יוכל לעשות תשובה ויחיה כי דרך החוט ההוא יתנוצץ בו קדושה שלימה אשר בו יחיה, משא"כ בהרשיעו כ"כ אשר אין בו אפילו ניצוץ מדה טובה, ממילא כל חיותא אינו רק מהס"א, ובשובו ממנו ועוקר עבודה זרה זו מנפשו ומשרש אחריו ממילא נשאר בלי חיות לגמרי, כי נשמה מהקדושה מחדש לא יבא לאדם זולת מה שניתן בו מתחלה והבן.
<b>יצא</b> מזה עכ"פ כי השכל והמדות עצמן הם חיי האדם נתונים בו מתוך כל העולמות אשר כל עולם ועולם הוא שכל ומדות, ממילא עבודת האדם הוא לזכך מדותיו ושכלו שהם חיותו וצריך לזככם היטב בל ישאר בכל אחד מהם נדנוד רע, ועי"ז מזוכך ונטהרו העולמות וצריך להתחיל לזכך חיותם הללו ממטה למעלה, וכבר ביארנו במ"א שהבחינה הראשונה מלמטה למעלה ובחינה הנקרא כבוד אל ואח"כ כו' וכן צריך להעלות מעלה מעלה בזכוך כל אחד מהחיות, וזש"ה (תהילים יט, ב) השמים מספרים כבוד אל, ופירש בזוהר הקדוש (הקדמת זהר ח"א ח.) מספרים לשון ספיר, דנהיר וזהיר ורצה כי כל עולם ועולם אין בו אלא מעין קדושת ערכו ולא יותר, משא"כ האדם כולל בתוכו כל המציאות כולם מגבהי מרומים עד נקודה התחתונה ולכן יש בכחו לזכך ולתקן כל העולמות ע"י זיכוך עצמות מדותיו ושכלו, משא"כ כל העולמות עם היותם משבחים ומפארים תמיד לא ישבות מעבודת ה' אין בהם לזכך רק עצמותן, ולכן השמים העליונים שהוא בחינת כתר של אותו עולם והוא נעשה מבחינה האחרונה של מלכות מהעולם שלמעלה ובחינה זו האחרונה הוא נקרא כבוד אל וכמ"ש במ"א, ממילא השמים מספרים כבוד אל ולא יותר, וסיים על זה, משא"כ תורת ה' תמימה כו' כי האדם בהתנהגו בדרכי התורה יתקן הכל והבן.
<b>ומזה</b> נשכיל כי לו יחיה אדם לעולם אי אפשר לו לבוא עד תכלית עבודה הצריכה, כי בהיותו מתקן ומזכך כל מיני החיות ממטה למעלה המדות והשכל וצריך לזה לימוד והבנה בתורה מאד להשכיל מתוכה מעלות הסולם איך אחרי זיכוכו חיות הזה צריך לידע מה למעלה ממנו בכדי שיזכך כסדר ולא ידלג, ולכן נקרא תורה ועבודת ה' דרך החיים ואורחות חיים שהם מורים דרך החיותים כולם איך סדרן והשתלשלותן זה מזה, ממילא אחר שתיקן האדם כל המדות ואח"כ תיקן חכמתו ורצונו שהוא הדק מהדק והרי בא למעלה הגדולה הנה שם מוצא את עצמו בעשיה גשמיות אשר היא מדריגה התחתונה, שהרי החכמה ורצון ההוא היא עשיה גשמיות להעולם שלמעלה, ממילא רואה שם האדם את עצמו במדריגה תחתונה ושוב צריך להתחיל מחדש בתיקוני חיות עולם ההוא ובעלותו עד מעלה של עולם ההוא שוב מוצא את עצמו במדריגה תחתונה עשיית גשמיות וכן עד אין מספר, כל זה הוא צורך העבודה והבן היטב, והמשכיל ימצא דבר לאשורו ויבין דבר זה בכל עניני השכל.
<b>והנה</b> מבואר בכתבים ביאור כל מקום שארז"ל מעלה עליו הכתוב כמו מתוך שבלבל יצועי אביו מעלה עליו הכתוב כאלו שכב עמה ודומיהן ובביאורו שם כי ארז"ל (ברכות ס"ד.) צדיקים אין להם מנוחה אפילו בעולם הבא שנאמר (תהילים פד, ח) ילכו מחיל אל חיל, הכוונה, בל ידאג העובד ה' בראותו טרדות העולם המונעים אותו מהליכתו בסולם המדריגות והוא מבין כמה טורח רב צריך לזה כמש"ל כי העבודה אין לה סוף וידאג ביודעו כי האדם נקרא הולך שבידו תמיד לילך ממעלה למעלה ואחרי פטירתו נשאר עומד, לזה הודיעו רז"ל שאין הדבר כן, אלא כל מה שהיה בכח הצדיק לילך לרום מעלה בחייו אלו לא היה לו שום מניעה מעבודה כך יעלהו ה' גם עלה מעלה מעלה אחרי פטירתו, וזה שאמרו אין להם מנוחה שאינם נחים שם במדריגה א' אלא ילכו מחיל אל חיל. ונודע כי ה' מדקדק עם צדיקים כחוט השערה, כי כל הקדוש יותר מקבל פגם יותר אפילו מדבר דק מאוד, לזאת האיש הצדיק שעשה איזה פגם משהו ולא פגמו הדבר ההוא כלל בערך מדרגתו אשר היה בחייו ולא נחשב לו לעון כלל מ"מ אחרי מותו וכאשר יעלהו ה' למעלה עליונה מאשר היה בחייו אזי ימצא בו אותו הפגם וצריך מירוק עליו שם, וכן על דרך זה בכל מעלה אשר יעלהו ה' שם יראו בו פגמים חדשים אשר לא נראו מתחלה, וזהו מעלה עליו הכתוב, ר"ל כאשר יעלהו ה' יהיה נראה אותו הפגם דק כאלו עשה עבירה גדולה אלו דבריהם ז"ל.
<b>ובזה</b> מובן מאמר חישב אדם לעשות מצוה כו', הכוונה, כי כל המצות צריך לקיים בשכל ומחשבה ודיבור ומעשה כדי שע"י המצוה והעבודה ההוא יזככו כל בחינת נפש רוח נשמה חיה יחידה שבו, משא"כ כשאינו מקיימו במעשה נשאר בחינת עשיה שלו פגום עדיין, ולז"א רז"ל שכאשר יחשוב אדם לעשות מצוה וע"י אונס לא קיימה במעשה אל ידאג לומר שבחינת עשיה שלו לא נתקן, כי אמת שמדריגתו של עתה לא נתקן בחינת עשיה שלו, משא"כ מעלה עליו הכתוב, ר"ל כשיעלהו ה' שם לעולם שלמעלה אז נעשה חכמתו בחינת עשיה גשמיות ממילא באותו המדריגה כבר נתקן בחינת עשיה שלו דהא כבר קיים מצוה זו בשכל ומחשבה והבן.
<b>והנה</b> מצינו (דברים רבה יא, י) במשה רבינו ע"ה שלא היה נשמתו רוצה לצאת מגופו הקדוש, טעם הדבר, כי תכלית יציאת הנשמה כבר אמרנו שהוא כדי שתוכל שם לעלות למקום אשר לא גמר עדיין בחייו הליכתו לשם עבור מניעת החומר וטרדות העולם, אך משה רבינו ע"ה נפתחו לפניו כל השערים ולא מנעו שום מניעה וטרדה ונזדכך גופו ונעשה רוחני וגמר הליכתו בתכלית שאפשר לצדיק לילך וראה את עצמו שאי אפשר לילך יותר ואז אמר לו ה' עלה אל הר העברים ר"ל כי לא ילך עוד, ולזה מיאנה נשמתו לצאת כי מה בצע במיתתו אחרי שמצאה לה בגופו דירה קדושה וגן עדן.
<b>וממילא</b> מתורץ מה שאמרנו למה שהפציר משה רבינו ע"ה כל כך ליכנס לארץ ישראל ולקיים מצות התלויות בארץ, דהא ידע דחישב לעשות מצוה ונאנס כו' ולא קשה מידי כי גבי משה רבינו ע"ה לא שייך זאת שהרי הבין בעצמו שעלה לתכלית המעלה, אם כן כשלא קיים במעשה מצות אלו לא ימצאו בבחינת עשיה גשמיות שלא תיקונים אלו, והשיב לו ה' אדרבה היא הנותנת שע"י שלא קיימת עדיין מצות התליות בארץ צריך לך עדיין עליה אחרת ומה שאתה רואה בעצמך שאי אפשר לעלות יותר הוא ע"י ד"ז עצמו שאינך יכול כאן לקיים מצות אלו, ומטעם זה נאמר (תהילים ח, ו) ותחסרהו מעט מאלהים על משה רבינו ע"ה, ואם כן כיון שצריך לך עדיין עליה א' אחרי פטירתך שייך גבך הך דמעלה עליו הכתוב כאלו עשאה, וז"ש אני מעלה לך שכר כאלו עשיתם והבן כי הוא נכון. וענין שכר שאמר ודקדקנו לעיל וכי היה עובד על מנת לקבל פרס יתורץ אי"ה לקמן.
<b>ואמנם</b> צריך לדעת על מה עשה ה' ככה להמציא עולמות אין מספר וכל עשיה גשמיית נעשה חכמה למטה וכל זה ניתן באדם ועי"ז טורח העבודה מרובה כמו שנתבאר כי כל אשר יעלה לרום מעלה נשאר במדריגה תחתונה ורואה את עצמו צריך להתחיל לעלות, היד ה' תקצר לברוא מעט עולמות ויהיה ביד האדם לתקנם בחייו, כי הלא כל תכלית הבריאה לא היה רק בשביל זה שיהיה לאדם ענין עבודה כדי שלא יהיה נהמא דכיסופא, והגם שאין ליתן טעם על מעשי ה' כי מאוד עמקו מחשבותיו ית"ש, מ"מ כל המעט שיוכל אדם להבין כטפה א' מרבי רבבות ימים הותר לו לומר.
<b>והענין</b> הוא, כי ביארנו במ"א מה שאנו רואין בזוהר הקדוש ובכתבים ענין התפלה וכוונותיה שהוא לקשר כל העולמות זה בזה ע"י הכוונות אשר בכל חלקי התפלה שהם הקדושה והשמות אשר באותו העולם, והקדיש הוא העמוד שבין עולם לעולם ועל ידי התפלה מזככים ומתקנים העולם ההוא ע"י הכוונות השייכים להעולם ההוא, ואח"כ מקשרים אותו בעולם שלמעלה, וכן מקשרים כל העולמות זה בזה, ואמנם עיקר הכל הוא לקשר כולם בה' ית"ש עצמו שהוא חיי החיים וכולהו אי אפשר להם להיות בלעדי חיות הנמשך מאתו ית"ש ועל זה לא נמצא כוונה כי לית מחשבה תפיסא בך ומה יש לכוון, ואם כן מה בצע בכל התפלה וקישורי העולמות אחרי שאין בכח לקשרם בקשר עליון.
<b>ותו</b> דנודע מזהר הקדוש ומהגמרא במה שהורשית התבונן אין לך עסק בנסתרות, ואמר הכתוב (דברים ד, לב) כי שאל נא לימים ראשונים, ומבואר בזהר הקדוש (זהר ח"א א:) דאית אתר שמותר בהשגה ואית אתר דקיימא לשאלה ואית אתר דלא קיימא לשאלה. וביאור הענין הוא, דרך משל, אם יש במקום רחוק מכאן איזה אדם גדול ושמו הולך למרחקים אך אין המקום ההוא רחוק הרבה מכאן ושכיחי עוברים ושבים ואנשים המכירים אותו, הנה, אף מי שאינו מכירו בכאן יכול לשאול עליו מי הוא אותו הגדול וימצא מי שישיב לו תשובה, דהיינו המכירים יספרו לו מהותו, אכן במרחק יותר שיש שם אדם גדול ונשמע שמו גם כאן אבל לא שכיחי עוברים ושבים ואין בכאן אדם המכירו הנה יתכן לשאול עליו מי הוא אבל לא ימצא תשובה על זה שיספרן לו מהותו כי אין לו מכיר, נמצא יש שאלה בלא תשובה, אכן אם יש איזה אדם גדול בקצה הארץ מעבר לימים ונהרות ולא נשמע שמו כלל בכאן לא יתכן עליו כאן אפילו השאלה.
<b>כן</b> הענין בהשגות הקדושה במה שהורשית התבונן, ומשיגים בו בעלי רוח הקודש, לכן אף מי שאינו משיג ברוח הקודש ישאל לבעלי רוח הקודש והם ישיבוהו תשובה, וכענין כוונת התפלה אשר הציגו בעלי הרוח הקודש ואית אתר דקיימא לשאלה ומדריגה זו נקרא 'מי' כידוע, והגם שטעם היות שם מדריגה זו מ"י יש בו סודות, מ"מ גם כפשוטו הוא לפי שמדריגה זו נקרא עולם הבא מטעם שאי אפשר שיושג לאדם בחייו ואין במדריגה זו רק שאלה ולא תשובה כי אין לה מכיר ולכן נקרא מי שהוא שאלה לבד, ומה שלמעלה משם לא קיימא אפילו לשאלה, וממילא דלפ"ז אפילו בעולמות עצמן שקודם א"ס ית"ש מיד בהגיע לבחינת מי שאין שם כוונות וא"כ איך יתקשרו העולמות.
<b>וביארנו</b> במ"א כי כמו שהעולמות נתקנים ונקשרים ע"י כוונת ההשגה שמשיגים בו, והשגה זו ביארו החכמים תכלית הידיעה שנדע שלא נדעך, והיא הכנעה הגדולה לה' שישיג בבירור שלא התחיל לעשות שום עבודה מעולם כלל, וזהו תכלית ההשגה בו וע"י הכנעה ושפלות הזה מתקשרים כל העולמות בה' ית"ש, ממילא כל המצות מקומם הוא בעולמות ושם מתקנים, אבל כשיגיע הכל אל ית"ש בעצמו הוא ע"י הכנעה זו, כי נשמות ישראל הם מקום הגורם ביטול מציאות נגדו ית"ש כמו שביארנו במ"א ביאור הפסוק הוא עשנו ולא ע"ש ועיין תצוה ופרשת נצבים שנשמת האדם ע"י מציאות וביטול מציאות ביחד, כי הנשמה עצמה היא חלק אלוה ממעל כנר לפני האבוקה הנתבטל ממציאות, רק שבהיות כן לא היה אפשר כלל שיהיה לה מציאות כי היה חוזר הכל למקורו לכן נתלבשה בכמה מסכים ולבושים ועליו מלבוש חיות הבהמיות ממקום הקליפות אשר הם אינם בבחינת ביטול מציאות כי כל הקדושה הוא בטל נגדו יתברך שמו והס"א הוא דבר נפרד כמבואר כ"ז היטב בס' לקוטי אמרים שהבאתי ונתלבשה הנשמה במלבושים בלבוש נפש זה וזה נתלבש בדם ובשר גידין ועצמות וע"י אלו המסכים נשאר מציאותה קיים שלא תחזור למקורה, ומצד עצמה רצה אל מקורה להתבטל מציאותה לכן היא לעולם בדרך רצוא ושוב עד עת תפקידה, וזהו מציאות וביטול מציאות יחד.
<b>ולזאת</b> כשיתחיל האדם בתפלה ומזכך חיותים שבעצמו כמש"ל ושוב הולך מעולם לעולם ושל מה שמתעלה נפשט ונתבטל מסך א' וכן מדי עלותה מעלה מעלה ועי"ז נשמתו הקדושה רצה ומשתוקקת למקורה ומתעורר ביטול מציאותה ואז שורה עליו ההכנעה הגדולה והשפלות אשר הוא תכלית הידיעה שלא נדעך וכמש"ל, נמצא ד"ז נוגע בו ית"ש כביכול, וזהו קצת ביטול מציאות והתכללות קצת במקורה, ולא לגמרי, רק ברצוא ושוב כדי שלא תתבטל לגמרי והבן היטב כי הוא ענין דק.
<b>והרי</b> זה כענין גידול צמח השדה והאילנות המבואר בכתבים שעינן צמיחתם וגידולם כך הוא, כי כח הרוחני הנקרא כח הצמיחה ניתן בארץ הזו בכולה, אך להתפשט הכח ההוא בכל הכדור אין בו כח לצמוח ולהתגדל להתהוות מאתו פרי וכדומה וצריך כח זה להתצמצם משטח א' מהארץ אל נקודה א' ואז יתרבה כח הצמיחה לנקודה א' ויצמח ויתגדל ויעשה פרי, ואיך נתהווה צמצום זה, לכן צריך ליקח גרעין ולזרעו וגרעין זה כבר גדל מהארץ ונשאר בו רוחניותו שהוא נפש הצומחת אשר בקרבו רק שכח ההוא הרוחניי מלובש בלבוש הגרעין הגשמי וכשמניחין אותו בארץ הרי נכלל כח הצמיחה ההוא במקורו שהוא נפש הצומחת אשר בכל כדור הארץ ומצא מין את מינו מתקבצים כל כח הצמיחה שבשטח ג' טפחים מהארץ שהוא שיעור יניקת הזרע אל נקודה א' שהוא כח הרוחניי כח הצמיחה אשר בגרעין ועי"ז צומח ומתגדל ועשה פרי. אכן כל עוד שלא ניקב הגרעין לא יצמח כי לא נכלל כח הרוחני שבגרעין במקורו ע"י לבוש הגשמיי שעליה הוא גוף הגרעין שהוא מסך מבדיל בינו ובין מקורו, משא"כ בהרקיב גשם הגרעין ונתבטל המסך אז נכלל הכח שבתוכו (שהרוחניי לא יתבטל) במקורו שהוא נפש הצומחת שבארץ אז יתקבצו אליו מכל שטח ג' טפחים ונתצמצם לנקודה שבקרב הגרעין ואז יצמח ויתגדל.
<b>כך</b> הקדושה הרוחניית נשמת האדם מתלבשת בכמה מסכים שכתבנו ואי אפשר להתגדל לעלות למקומה הרמתה למקורה להתכלל חלק בכל זולת ע"י התפשטות המסכים שאמרנו, ואז שורה עליו ההכנעה הגדולה והשפלות לידע שלא עבד עדיין מאומה, וזהו תכלית הידיעה בו ית"ש וביטול מציאות וזהו עצמה התכללות קצת במקורו ועי"ז צומח ומתגדל ועולה מעלה מעלה עד רום מעלה.
<b>וז"ש</b> רז"ל על פסוק לא מרובכם מכל העמים, כי בחר ה' בישראל ע"י מדה זו שבהם שכל יותר שיש להם גדולה יש להם יותר הכנעה ושפלות, משא"כ העובדי כוכבים. והוא מאמרנו ממש, כי חיותן וקדושתן של ישראל הוא ביטול מציאות, וכל גדולתו וצמיחתו הוא יותר ביטול מציאות משא"כ העובדי כוכבים חיותן הם מס"א הנקרא יש והוא דבר נפרד לכן גאוותן וגדולתן היא בדברים חומרים גסים ממאכל ומשתה ומותרות העושר ונכסים וכבוד ותכשיטין, משא"כ תפארת ישראל וגדולתן וצמיחתן הוא ע"י ביטול מציאות, לז"א ישעיה ע"ה (ישעיה ג, יח) ביום ההוא יסיר ה' את תפארת העכסים והשביסים וכו' פירש"י ז"ל שלא יתלו תפארתם בנוי תכשיטין ועושר ע"ש, וזהו מ"ש בזוהר הקדוש (זהר ח"א קכ"ד:) מאן דאיהו רב איהו זעיר ומאן דאיהו זעיר איהו רב, ירצה, מאן דאיהו רב ואין לו הכנעה הגדולה וביטול המציאות הוא זעיר, לא יפעל שום דבר ואין לו שום מעלה לא יצמח ויתגדל כמו הצמח אשר לא יצמח עד שיתבטל מציאותו ונכלל במקורו, ומאן דאיהו זעיר, אז ע"י ההכנעה הגדולה הוא תכלית הידיעה נוגע כביכול השגה זו ביתברך שמו ונכלל במקורו ויצמח ויתגדל לכן איהו רב והבן.
<b>וזהו</b> שהוכיח ה' את ישראל (יחזקאל טז, ז) רבבה כצמח השדה נתתיך, ר"ל הגדולה שלך נתתי כענין גדלות צמח השדה שאי אפשר שתתגדל זולת ע"י ביטול מציאות, אבל אתה לא כך עשית, אלא ותרבי, כשרציתי שיהיה לך גדלות ומעלה, ותגדלי בעדי עדיים, הם תכשיטין, שדים נכונו, הוא אכילה ושתיה והתעבות הגוף. ושערך צמח, נודע כי שערות מורים על מותרות, ור"ל ענין מותרות העושר, ולכן ואת ערום ועריה, אין בך שום מעלה וצמיחה כי מאן דאיהו רב איהו זעיר ועיקר צמיחתך הוא כענין צמח השדה כאמור, והבן היטב.
<b>וכזה</b> אמר המגיד זצלל"ה על פסוק (דברים ה, ה) אנכי עומד בין ה' וביניכם, ויובן דבריו עם האמור כי כשלא הגיע לאדם ההכנעה הגדולה ותכלית הידיעה שלא עשה מאומה ולא עבד ה' מימיו עדיין לא נתבטל המסך ולא נכלל במקורו ולא יצמח, וזה רמז הפסוק שתיבת אנכי, ר"ל שאדם עדיין מרגיש בנפשו לשון אנכי לומר אני אני הוא העובד או הירא שמים או המתפלל וכדומה ממעשים טובים הרי לא בא לערך ביטול מציאות, ענין זה עומד בין ה' וביניכם, שהוא מסך מבדיל וממילא לא פעל מאומה במעשיו כאמור.
<b>וכתבנו</b> במ"א דלפ"ז אחר שהתורה והתפלה וכל מעשים טובים לא יפעלו מאומה לקשר הכל בה' זולת ע"י השכלה הזו שיבחין ישכיל בבירור שלא התחיל עדיין לעבוד לה', אם כן זהו עיקר הכל, מדוע לא בא על זה צווי בתורה וגם בתלמוד לא נזכר זאת בהדיא רק ברמז מועט למשכיל. ואמרנו תירוץ הענין הוא שאי אפשר כלל שיבוא על זה ציווי מפורש שהרי כאשר יצוה ה' לאדם הכנע כל כך והשכל בדעתך שלא עבדת לי מאומה, אם כן כאשר יתחזק האדם לעמוד על השכלה הזו מיד יאמר לו לבו טוב שכבר קיימתי מצות ה' שצוני על זה, נמצא נעשה היפוך הכוונה, כמו שבעשות אדם א' מכל מצות ה' יוכל לומר בלבו אני אני הוא שקיימתי מצות ה' ויבא בלבו התפארות מזה, כך יהיה מצוה זו כאחת מהנה ולא יהיה באפשרי לאדם לבא אל עיקר התכלית, לכן לא בא ציווי בתורה ולא מרז"ל בפירוש על זה, אלא שנקודה זו העיקרית אי אפשר בלעדי אם ישכיל המשכיל מעצמו בעצם וראשונה (לא מצד קבלתו מאחר שילמדהו דרך תבונה זה) שלא עבד עדיין מאומה, והבן היטב כי אי אפשר לבאר יותר על הספר בדיו.
<b>וממילא</b> מצאנו טעם למה שאמרנו למה עשה ה' כ"כ רבבות עולמות שלא יהיה תכלית לעבודה, והוא, כי מאחר שעיקר מעשי האדם הוא ע"י נקודה זו העיקרית שהוא ההכנעה האמיתית ושצריך הכנעה לבא לאדם מעצמו לא מפי מלמד וכמ"ש, ואם כן מהיכן ישכיל האדם שכל כזה שכל עוד יותר יגדל עבודתו יראה שלא התחיל כלל בעבודה, לכן אי אפשר דבר זה אלא ע"י שהמציא כ"כ עולמות אשר בהם שכל ומדות וכולם הם חיי האדם והאדם צריך לזככם ממטה למעלה כסדרן וכאשר יגיע למדריגה העליונה שבאותו העולם אשר ראוי שידמה לו שגמר עבודתו אז מיד מוצא עצמו בבחינה תחתונה עשיה גשמיות ע"י שהבריאה כך היתה על דרך כולם בחכמה עשית וכמש"ל נמצא כל עוד יגדל מעלדתו יותר ימצא עצמו שפל מאוד, והבן כי הוא דבר עמוק בעה"י.
<b>ובזה</b> נבין המאמר בברכות, כי הנה רבי אליעזר הגדול לימד לעולם לתלמידיו התנאים סודות התורה ומצותיה וכוונותיה איך לתקן כל עולם ואיך לקשר עולם בעולם ע"י השגה המושגת באותו העולם והכוונות הנמשכין מהשגות שבהן, ואמנם לא לימדם מעולם איך לקשר כל העולמות בה' כי לית מחשבה תפיסא כו', וגם לא צוה להם על נקודה העיקרית שע"י ההכנעה הגדולה יתקשר הכל בו ית"ש כי דבר זה אי אפשר ללמד וכמש"ל, ואמנם הם היו סבורים שמה שאינו מלמד להם ענין התקשרות כל העולמות בגבהי מרומים הוא עבור שהוא מלמדם תמיד איך לתקן ולזכך כל מיני החיות ממטה למעלה בלי דילוג ועדיין לא הגיע, עד שם ובמשך הזמן יגיד להם גם זאת, וכאשר קרבו ימיו וחלה רבי אליעזר הגדול ראו שהם מזככים כל מיני החיות ויודיעם דרך החיים ממטה למעלה לזככם ע"י ההשגה והכוונות השייכים להם, אמנם באותם מיני החיות שנתבאר שנקראים חיי עולם הבא עבור שאי אפשר לאדם שיושג בחייו, וראו שבאותן החיותים אינם יודעים עדיין שום כוונה ואי אפשר להם לזככם ולתקנם ודאגו על זה שלא זכו עדיין לשמוע דבר זה מפיו, ולכן נכנסו אצלו ואמרו לו רבינו למדנו אורחות חיים כאלו אשר נזכה בהם לחיי עולם הבא, ור"ל למדנו הדרכים והכוונות שנוכל לזכך בהם אותן החיות שנקראים חיי עולם הבא וכאמור.
<b>וראה</b> ר"א הגדול ששאלתם שאלת חכמים גדולים, אבל התשובה על זה שהיא ההכנעה האמיתית וביטול מציאות אי אפשר להגיד בפירוש וכמש"ל, לכן השיבם חכמה נפלאה שהוא דרכים המביאים הכנעה יתירה ושפלות גדול וע"י שיתנהגו בהנהגות אלו ישיגו מעצמם הנקודה העיקרית, ואמר, הזהרו בכבוד חבריכם, מבואר בספרי מוסר שזה מביא להכנעה גדולה שימצא בעיניו תמיד מעלה על זולתו מה שאין בו ויכבדהו, וכמבואר בחובת הלבבות ומנעו בניכם מן ההגיון היינו מדברים בטלים, ובניכם אין רצונו לומר דוקא בנים ממש, אלא כולל כל התלמידים והבאים לביתם שנקראים בשם בני הבית, שימנעו אותם מכל שיחה כי ברב דברים לא יחדל פשע והתפארות וכדומה והשתיקה היא סיבה גדולה להכנעה כמבואר בספרי מוסר, ומה שלא אמר להם סתם שהם עצמם ירגילו בשתיקה, היינו, כי אם בני ביתם ותלמידיהם ירגילו בשיחה והם ישתקו הנה ימצאו בעצמם מעלה על זולתם בהיותם הם מדברים והם שותקים, לכן צוה להם שירגילו שלא ישמע בבתיהם אפילו שיחה קלה. והושיבום בין ברכי תלמידי חכמים, הענין הוא, כי הסבה הגדולה המביאה להכנעה הוא להדבק בגדולי הדור חכמים וצדיקים וימצא תמיד את עצמו פחות מערכם ועי"ז יקנה בנפשו מדת ההכנעה.
<b>אכן</b> יש מקום ליצר הרע להפך הקערה על פיה, כי ימצא את עצמו דבוק ומקורב לצדיקים ובזה יתפאר בעצמו ויקבל עי"ז גאות והתפארות היפוך הכוונה, ולזה מצינו בזוהר הקודש כמה פעמים שאמר מלה דא ארווחנא בחד ברי כו' כידוע, הכוונה בזה כי ירא להתקרב אל הקדושים עבור חשש הנ"ל ולכן בא אליו בהחבא שהיה מוליך את בנו ללמוד תורה להקדוש ההוא והיה יושב אצל בנו כאלו משגיח עליו שלא יתבטל מלימודו ובתוך כך היה שומע תורה מאתו ולז"א והושיבום בין ברכי תלמידי חכמים וק"ל.
<b>ועוד</b> אמר להם חכמה נפלאה שיגיעו על ידי זה בודאי להכנעה האמתית שיתבטל מהם גדר תיבת 'אנכי' אשר זה עומד בין ה' שנעשה מסך המבדיל כמש"ל, ואמר להם וכשאתם מתפללים, ר"ל אם יזדמן לכם לפרקים שבעת תפלתכם יעלה במחשבתם אני הוא המתפלל בכוונה וכראוי ובונה עולמות, דעו בבירור בקבלה מאתי כי לפני 'מי' אתם מתפללים, ר"ל לא מיבעיא שאין בין תפלתכם עד מקום הנקרא חיי עולם הבא דלא קיימא אפילו לשאלה, אלא אפילו למקום הנקרא מי שהוא אתר דקיימא לשאלה שהיא מדריגה ממוצעת בין מדריגה המושגת ובין מדריגה שאינה מושגת לגמרי אפילו לשאלה וזה ממוצע דקיימא עכ"פ לשאלה אפילו לשם לא הגיע תפלתכם, וכך הוא כיון שאין שם תשובה רק שאלה א"כ אין שם השגה וכוונה ולא מתקן שם אם לא ע"י הידיעה שלא נדע וכאמור, וז"ש דעו בבירור שלפני מי דייקא אתם מתפללין שלא הגיע תפלתכם עדיין אפילו לבחינת מי, אלא עדיין הוא לפני מי דייקא.
<b>ממילא</b> כאשר הודיעם זאת אם כן ממה נפשך לא יבואו לערך תיבת אנכי, כי אם לא יעלה בלבם שמתפללים ושעושים מאומה הרי טוב הוא עיקר המכוון, ואם באיזה פעם יעלה להם מחשבה זו אז ידעו ע"י קבלתו זו שעדיין לא עשו מאומה, אם כן הרי מורגלים בהכנעה המכוונת ומתוך כך שירגילו את עצמם בכל דרכים הללו יגיעו אל הכנעה אמיתית המכוונת שידעו בבירור שלא עבדו את ה' מאומה אף אם יעשו כל מיני עבודות, וע"ז סיים ובשביל כך מלשון שביל הרבים ושביל היחיד, ר"ל כאשר תרגילו את עצמכם בשביל הזה שאמרתי לכם תגיעו למדריגה שתזכו לחיי עולם הבא שתוכלו לתקן ולזכך במעשיכם אותו החיות שאין בהם השגה הנקראים חיי עולם הבא, והבן כי הוא דבר עמוק ונכון בע"ה.
<b>הנה</b> זאת התורה לעולה מדברינו כי כל התיקונים וכל התקשרות העולמות ע"י מעשים טובים אינם חשובים בלתי אם יהיה שם הנקודה העיקרית ההכנעה האמיתית לידע בכל מעשים טובים שאינו עושה כלום ככל מה שנתבאר לעיל שבזה מקשר הכל בסבה ראשונה בה', ולטעם זה ג"כ הזהיר התנא אל תהיו כעבדים המשמשין את הרב כו', והטעם מובן, כי מאחר שנדמה לו שיש לו אצל בוראו כלום אם כן עדיין לא עשה כלום ולא פעל שום דבר במעשיו דעיקר הפעולה כשיודע שלא עשה מאומה ואם כן מהיכן יחפוץ בשכר וק"ל.
<b>ואמנם</b> מצינו שיש מצות התלויות בארץ שאסור לעשותן בחוץ לארץ, והטעם שנשתנו משאר מצות שנוהגות גם בחוץ לארץ, דבר זה מובן עם מאמרם ז"ל (עבודה זרה ח.) ישראל שבחוץ לארץ עובדי עבודה זרה בטהרה הם, וביאור הענין כי במעשים טובים שעושין ממשיכין אור קדושה שלמעלה, ובהיותם בחוץ לארץ יורד האור דרך השר המושל שם ונהנה מהאור ההוא בהנאת ראיית העין על דבר נאה לא שיקבל כח ח"ו, ויתכן שירידת האור בחוץ לארץ הוא באופן זה, כי כמו שמלב האדם מתפשטים גידים לכל אבר ואבר והגיד הדק ההוא ממשיך החיות אשר בדם הוא הנפש מהלב דרך הגיד ומחיה כל אבר העב ההוא, כן מארץ ישראל שהוא לב העולם נמשך רצועה קצרה דרך כל מדינה ומדינה המחיה כל המדינה ההיא, ואותה רצועה דינה כארץ ישראל ממש ולשם יורד האור הגמור ומשם מתצמצם הארה בעלמא אל העובד ההוא אשר במדינה וממילא השר אינו נהנה בראיית העין רק מהארה המצומצמת הזו ויתכן שאותה רצועה נקרא דרך המלך. ואולי לזה כוונו ישראל (בפרשת חקת) ששלחו אל מלך אדום אעברה נא בארצך לא נעבור בשדה ובכרם דרך המלך נלך, כי להיות שיש מקום לאדום להיות מורא בלבם כי בעבור כל עם ה' הדור הקדוש ההוא דרך ארצם ובעשותם כולם יחד מצות ה' בכל מקום מדרך רגלם ימשיכו אור גדול המבטל כל הקליפה ויתבטל שר שלהם ויאבדו גם המה עמו, לזאת הודיעו להם כי לא יטו ימין ושמאל מדרך המלך אשר בארצם שדינו כארץ ישראל והמה ברוח קדשם ידעו כל הדרך ההוא והבן, ולכן המה עובדי עבודה זרה בטהרה כיון שאין כח בידם להוריד כ"כ קדושה עד שיבטלו את השר ההוא כי אין עתה כח זה רק בקדושת שבת כנודע מכוונת רחיצת המים חמין בע"ש להוריד קדושה מבחינה הנקרא שלהבת ה' לשרוף הקליפות, ולכן שבת מעין עולם הבא ואנו אומרים בנוסח קבלת שבת ה' אחד ושמו אחד כמו לעתיד שנאמר ביום ההוא יהיה ה' אחד כו' ומתעורר זה ע"י קדושת שבת, ובאמת אם שמרו כל ישראל ב' שבתות כהוגן היו ממשיכין הגאולה מיד, וזהו המאמר בזוהר הקדוש רזא דשבתא כו' למשרי עלה רזא דאחד, משא"כ בחו"ל אין כח במעשינו להוריד כ"כ אור שיבוטל הס"א ולכן ע"י המעשים טובים יש קצת הנאה להשר אכן מ"מ לא הנאה גמורה.
<b>ואמנם</b> מצות התלויות בארץ גבה מעלתן עד שאם יעבור הקדושה הנמשכת מהם בחוץ לארץ דרך השר יהיה הנאה גמורה להשר לכן נאסר לעשותם בחוץ לארץ, וכל זה מבואר בחסד לאברהם ע"ש. והמשכיל יבין כי מצות התלויות בארץ נוגעין במקום קדושה אשר היא נקשרת כשלהבת בגחלת עד סבה הראשונה ב"ה, ונמשך מזה שנוכל לומר שאין חשש אם יעשה מצוה ההיא על מנת לקבל פרס, דבשלמא שאר מצות לא יגיעו להתקשר עד סבה ראשונה זולת ע"י ההכנעה שידע שאינו עושה כלום, ממילא העושה על מנת לקבל פרס הרי זה לא עשה כלום, משא"כ מצות התלויות בארץ אשר מצד עצמם גבה מעלתם אין חשש כ"כ לעשותה על מנת לקבל פרס ולזה חש ית"ש אולי ישיב משה רבינו ע"ה שרוצה לקיים אותן המצות בשביל שכר, לז"א לו הריני מעלה לך שכר. ומיושב לפ"ז מה שדקדקנו לעיל וכי עשה משה רבינו ע"ה ח"ו על מנת לקבל פרס והבן.
<b>ועם</b> דברינו נשכיל עוד טעם לאמרם ז"ל שחכמים הפקיעו לפעמים איזו מצוה דאורייתא ואמרו על זה שב ואל תעשה עדיף דבהאי גוונא יש כח להם להפקיע, ויובן עם האמור, כי כל מצות עשה צריך זהירות מעולה מאד שיעשנה בהכנעה של תכלית הידיעה שאינו עושה כלום ואם לאו אין בה ממש, ממילא מצות עשה שהוא בשב ואל תעשה דממילא יודע האדם שאינו עושה כלום רק יושב בטל אין צריך זהירות הזה, והרי ממילא מצוה זו גדולה מעלתה ואין בכלל זה שס"ה לא תעשה שהם ג"כ בשב ואל תעשה כי הלא תעשה אינו אלא אזהרה מס"א לרחק מהם ועיקר שם מצוה הוא במצוות עשה וכמש"ה כל המצוה כו' תשמרון לעשות, הרי דשם מצוה קאמר על קום ועשה אבל מצוות לא תעשה קרויה מצוה רק בלשון מושאל ואין אנו מדברים כאן רק במצוות עשה שהוא בשב ואל תעשה כגון לשבות בשבת וכדומה מאד ומתקנין בה אפילו אותן המדות הנקראים חיי עולם הבא, ויש לרמוז עם זה משרז"ל שבת מעין עולם הבא כי יש בה מצוות עשה של שביתה שהוא בשב ואל תעשה ולכן מצד עצמותה מגעת בחיי עולם הבא, משא"כ שאר המצות שצריך טירחא מעולה קודם שתהיה מגעת עד חיי עולם הבא. ומ"מ מצות שבת לפי שיש בה ג"כ מצוות עשה על קום ועשה כמו קדשהו על היין ומצות עונג שבת ודומיהן הרי שמשתלשלת קדושה זו גם בעולמות שלמטה והבן היטב, ומטעם זה אפילו מצות דרבנן כל שהוא בשב ואל תעשה גדלה מעלתה ויש בה כח לדחות קום ועשה דאורייתא והבן.
<b>ומכל</b> האמור נמשך שמצות שמיטת קרקרעות גדלה מעלתה בראש המצות לענין שאין צריך טרחא להעלותה ברום המעלות כי יש בה כל המעלות שהיא ממצות התלויות בארץ וגם שכל ענינה אינה אלא בשב ואל תעשה שדך לא תזרע כו' את ספיח קצירך, ועדיף בהא מילתא שביתת השמיטה משביתת השבת כי בשבת יש ג"כ קום ועשה ובזה כולו שב ואל תעשה, ולכן כתוב בפרשה שבת שבתון שיש לדקדק בתיבת שבתון ורז"ל רצו לדרוש במסכת שבת שבתון שבות ומה נדרוש בכאן. ויובן עם האמור, כי כל השביתות גדלו מעלתן הואיל שהם בשב ואל תעשה וזו עולה עליהם כיון שאין בה כלל קום ועשה לכן נקרא שבת שבתון וק"ל.
<b>ובזה</b> נבא לביאור הפרשה, אמר כי תבואו אל הארץ כו' סיפר במעלות מצוה זו, חדא, שתלוי בארץ כי תבואו כו', ואידך, ושבתה הארץ שכל מצוות עשה שבה הוא הכל בשב ואל תעשה לכן הוא שבת לה' שנוגע מצוה זו בגבהי מרומים עד ית"ש כביכול, וידוע מ"ש המפרשים על מאמרם ז"ל (אבות א, א) משה קיבל תורה מסיני דהוה ליה למימר בסיני, ופירשו כי ה' נתן התורה בסיני ללמד שעיקר התורה בא ע"י הכנעה ושפלות כמו סיני קטן שבהרים, ולכן משה קיבל התורה להיותו עניו מכל האדם, וזהו מסיני ר"ל ע"י מדת סיני, עכ"ד ממילא ה' רצה ללמד דעת את העם שעיקר התורה ומעשים טובים הוא ע"י נקודת השפלות שעי"ז מעלה המצוה עד גבהי מרומים וכמש"ל לכן נתן התורה בסיני שיבינו ישראל דבר זה ולפי"ז בשמיטה דבלאו הכי נוגעת בגבהי מרומים לכאורה אין מהצורך ללמדה מסיני.
<b>וז"ש</b> מה ענין שמיטה אצל הר סיני, דלמה הוצרך שמיטה להאמר בסיני והלא כל המצות נאמרו מסיני, המצות דייקא, דהיינו מצות מעשיות שהם בקום ועשה אלו הוצרכו ללמוד מסיני דייקא (ולא אמר בסיני), משא"כ שמיטה שהוא תלוי בארץ ובשב ואל תעשה אין צריך כלל לזהירות זה ללמוד מסיני, ועל זה תירצו מה שמיטה נאמרו כללותיה ופרטותיה כו' דאף שנאמרה כל התורה מסיני הוה אמינא דאף שעיקר המצוה דרך משל שביתת שבת עיקרה בשב ואל תעשה ונדמית למדת סיני, אבל מ"מ פרטים יש בה שהם בקום ועשה ואין זה נלמד מסיני, לכן כתבה תורה בהר סיני גם גבי שמיטה להורות כמו ששמיטה כל פרטותיה מסיני ר"ל שנדמית מצוה זו בכל הפרטים שבה למדת סיני כיון שכל פרטותיה הם בשב ואל תעשה ואין בה קום ועשה כלל אף כל המצות צריך אתה להטריח שכל פרטיה אפילו אותם שהם בקום ועשה תהיה נלמדת מסיני, ר"ל ממדת סיני. ודו"ק בכ"ז היטב הדק.
<b>וכי</b> ימוך אחיך ומטה ידו עמך והחזקת בו. פירש"י ז"ל אל תניחהו שירד ויפול ויהיה קשה להקימו אלא חזקהו משעת מוטת היד למה זה דומה למשאוי שעל החמור עודהו על החמור א' תופס בו ומעמידו נפל לארץ חמשה אין מעמידין אותו ע"כ. ובזה יבואר משארז"ל (בבא בתרא י.) גדולה צדקה שמקרבת את הגאולה שנאמר (ישעיה נו, א) שמרו משפט ועשו צדקה כי קרובה ישועתי לבא וצדקתי להגלות, ויש לדקדק למה דוקא צדקה מקרבת הגאולה יותר מכל מצות שבתורה.
<b>ויבואר</b> עם נוסח הרחמן הוא יקים לנו את סוכת דוד הנופלת, שפירושו לשון הווה שנופלת תמיד, יש לדקדק דתיבת הנופלת מיותר, אך ידוע מ"ש הרח"ו ז"ל שמי שידע שיעור המדריגות וישער איך ירידת המדריגות בכל יום ויום תרד פלאים יוכל לידע מתי קץ הגאולה, כי כאשר שחה לעפר נפשנו דבקה לארץ בטננו אז קומה עזרתה לנו, כי כאשר תפול כל כך עד סוף שאין מקום עוד ליפול יותר אז היא הגאולה של בעתה כמש"ה (עמוס ה, ב) נפלה ולא תוסיף, ר"ל כאשר נפלה כ"כ עד שלא תוסיף עוד ליפול דהיינו נפילה לארץ שהיא סופה דכל דרגין אז קום בתולת ישראל, אמנם אנו רוצים שיהיה אחישנה שלא תהיה הגאולה בעת שתפסק הנפילה אלא בעודה נופלת יקימנה והיינו את סוכת דוד 'הנופלת' דייקא, בעודה נופלת. ולז"א תיבת הנופלת כי זהו עיקר הבקשה דעל ההקמה בסתם אין שייך לבקש דבודאי יבא בלי בקשה, רק הבקשה על אחישנה. אך להיות כל מדותיו של הקב"ה מדה כנגד מדה לכן הצדקה מקרבת הגאולה שיהיה אחישנה, כי עיקר מצות הצדקה הוא כמ"ש רש"י להקים העני באמצע נפילתו משעת מוטת היד ולא יניחו עד גמר נפילתו שאז קשה להקימו, לכן גם ית"ש יעשה כך ולא ימתין עד גמר הנפילה.
<b>ולז"א</b> שמרו משפט כו', ר"ל המשפט והצדקה הם שני הפכיים, כי בענין המשפט הוו מתונים בדין וצדק ילין בה וכל המרבה להיות מתון במשפט להחמיץ הדין הרי זה משובח, והיינו משפט שמרו מלשון ואביו שמר את הדבר שענינו המתין, משא"כ ועשו צדקה מלשון עושו חושו שענינו מהירות שתמהרו בצדקה מעת מוטת היד, והטעם, כי קרובה ישועתי לבוא וצדקתי להגלות, ר"ל איחור הגאולה לא מקוצר ידי כי ישועתי דייקא, ר"ל מצדי הישועה קרובה לבא וצדקתי מוכנת אתי אינה צריכה רק להגתות, כי הוא בתוככם רק בסתר כענין הנסים שבגלות שהם נסים נסתרים ואינה חסרה רק שתתגלה והאיחור הוא מצדכם ותלוי בכם לכן בעשותכם צדקה במהירות תבא הגאולה במהרה.
<b>ובזה</b> מיושב דלכאורה למה תלו רז"ל הגאולה בצדקה הא בהאי קרא משפט נמי כתיב משמע דתלוי בתרווייהו, ולדברינו ניחא דקרא לא קאמר אלא שהצדקה תהיה היפוך ממשפט, שזה במתינות וזה במהירות, אבל טעמא דכי קרובה ישועתי אצדקה לחוד קאי לומר דתלוי בעשיית הצדקה במהירות וכאמור.
<b>ואם</b> לא יגאל באלה כו'. ארז"ל (קידושין כ"א.) באלה הוא נגאל ואינו נגאל בשש, הובא ברש"י ז"ל. ויש בזה ענין פנימי אל"ה סוד ל"ו סוד גדלות שהו רחמים גמורים ואז יהיה הגאולה, והיינו באלה הוא נגאל, ותיבת הוא היינו כידוע שנפרד א' מכסא ואותיות ו"ה מהשם וצריכין להמשיך סוד גאולה ע"ז, וזהו הו"א נגאל ואינו נגאל בשש, סוד תלת גו תלת סוד קטנות, כי הגאולה הוא רק בגדלות ב"ב ואמרו ויצא בשנת היובל כו' רמוז סוד לא זכה בעתה זכה אחישנה והבן. חסלת פרשת בהר

בחוקתי



Section 1

<b>אם</b> בחקותי תלכו כו' ואם בחקותי תמאסו כו'. אמרינן בקדושין פרק האומר דלר' מאיר דבעי תנאי כפול דוקא, אבל הנותן מתנה לחבירו על תנאי שיעשה כך וכך ולא כפליה לתנאי המתנה קיימת אע"פ שלא קיים התנאי, משום הכי הוצרך כאן לכפול הדברים אם בחוקתי תלכו ואם בחקותי תמאסו, ולר' חנינא בן גמליאל דסבר לא בעינן תנאי הא דהוצרך כאן לכפול היינו משום דאם לא כן הווה אמינא אם בחקותי תלכו אגרא ואם לאו לא אגרא ולא דינא, משום הכי הוצרך לומר ג"כ אם בחקותי תמאסו וע"ש.
<b>והנה</b> סברת ר' מאיר דסבר דלא כפליה לתנאי המתנה קיימת אע"פ שלא קיים התנאי אע"ג דאמר לו בפירוש שעל מנת כן הוא נותן לו, היינו, כיון דאנו רואין שאפילו כשמקיים זה התנאי אפילו הכי אין מגיע לו מתנה זו אלא חסד עושה עמו, ולכן מצד הסברא אמרינן שעושה עמו חסד לגמרי כי מה לי חסד גדול מה לי חסד קטן, ומאחר דחזינן דהאי גברא עבד חסד עמו מסתמא נתרצה ליתן המתנה בין כך ובין כך, דבשלמא כשמוכר הדבר לחבירו במנה דהוי ג"כ כנותן לו הדבר על מנת שיתן לו המנה ואפילו הכי לא אמרינן דהיכא דלא כפליה יהיה הדבר שלו אפילו בלי נתינת מנה משום דמהיכא תייתי נימא הכי כיון דחזינן דהאי גברא אינו רוצה לעשות לו שום חסד אלא מוכרו בשוויה, משא"כ זה שנותן מתנה דבר ששוה מנה על מנת שיתן לו פרוטה ממילא אמרינן מסברא איך לוקח זה בעד שוה מנה פרוטה אלא על כרחך חסד עושה עמו ולכן ודאי מרוצה ליתן לו המתנה אף בלא הפרוטה והתנאי שאומר לו מלתא בעלמא הוא כדי לזרזו וכהאי גוונא כך הוא סברת ר' מאיר.
<b>העולה</b> מזה, דהא דכפל קרא אם בחקותי תלכו ואם בחקותי תמאסו וכו' יש בו שני טעמים, א' אפילו לר' חנניא בן גמליאל דלא בעינן תנאי כפול אפילו הכי צריך כאן הכפל בשביל העונש, וטעם שני לר' מאיר דאי לא כפל היה מגיע שכר אפילו לעוברי רצונו, והיינו ג"כ משום דמתן שכר דמי למתנה ולא למכירה משום דמי הקדימני ואשלם, ואם כן המתן שכר אפילו לעושי רצונו הוא מתנה וחסד, ולכן אי לא כפליה אזי מצד הסברא היה מגיע שכר אפילו לרשעים.
<b>ובזה</b> יפורש פסוקי דוד המלך ע"ה (תהילים סב, יב) אחת דבר אלהים, ר"ל הש"י לא דיבר רק דיבור א' שיעבדוהו ויתן שכר, ושתים זו שמעתי, ר"ל דכפליה למילתיה אם תלכו ואם תמאסו, ואמר שיש על זה ב' טעמים, אחד, כי עוז לאלהים, היינו כדי שיהיה עונש לרשעים, והיינו לאלהים, ירצה, למדת הדין. ועוד, הא ולך ה' החסד אפילו כשאתה משלם לאיש כמעשהו אף על פי כן הוא חסד ומתנה בעלמא, ואם כן אי לא כפליה היה מגיע שכר אף לרשעים והבן.

Section 2

<b>תקסד</b>
<b>אם</b> בחקותי תלכו כו'. עיין באור החיים פירוש במלת תלכו על דרך שאמר דוד המלך ע"ה (תהילים קי"ט, נט) חשבתי דרכי ואשיבה רגלי אל עדותיך, שארז"ל (יל"ש ח"ב תתצ) שהיה לבו וטבעו כ"כ נוטה אל הטוב עד שהיו רגליו מוליכות אותו בעצמם לבית הכנסת ולבית המדרש, והיינו אם בחקותי תלכו מעצמכם ע"ש. ויש לדקדק לדבריו לדעת הרמב"ם שמי שטבעו נוטה לרשע ומתגבר על יצרו ועושה טוב שכרו יותר גדול מן אותו הצדיק אשר נוטה לטוב מצד טבעו, ואם כן יותר היה ראוי שכל היעודים הללו שייכים יותר להמתגברים על יצרם ולפחות הוה ליה למימר היעודים אתרווייהו ולמה פרט היעודים ההם רק לאותן שטובים בטבען.
<b>אמר</b> עוד, ופניתי אליכם והפריתי אתכם, פירש"י ז"ל אפנה מכל עסקי לשלם שכרכם כו'. והוא תמוה, שאין זה שייך רק בבשר ודם שצריך לפנות מעסקיו, משא"כ בו ית' הכל נסקרים בסקירה אחת. אמר עוד, אם לא תשמעו לי ולא תעשו כו' אם בחקותי תמאסו, הנה פסוק זה ואם בחקותי תמאסו מיותר לגמרי. ונתתי פני בכם כו', פירש"י פונה אני מכל עסקי להרע לכם, קשה ג"כ כנ"ל איך יתכן בו ית' פניה מעסקים. ותו קשה, בודאי אין ליתברך שום עסק זולת מה שמתעסק עם נבראיו פעמים לטוב פעמים להיפוך, אם כן ממה נפשך אם סתם עסקיו להיטיב איך שייך פונה אני מכל עסקי להיטיב ואם סתם עסקיו להיפוך איך שייך פונה אני כו' להרע כו'.
<b>והנראה</b> שיובן כל זה עם דרושנו בפרשת בראשית ע"ש כל דברינו ומה שביארנו שם פסוקי קוה קויתי ה' ויט אלי כו' ואוסיף בו עתה עוד המשך יותר הפסוקים זבח ומנחה לא חפצת כו', והוא כי המופת על כל אותן הדברים שאמרנו שם שכל העולמות נתהוו וקנו מציאות מחשביי כשעלה במחשבה לפניו לבראותם, כמו האומן שעושה כלי צריך תחלה שיצויר במחשבתו הכלי ההוא ואז עושה אותה בפועל על פי הציור ההוא וכשנגמרה בפועל כאשר היתה ממש במחשבתו מקבל האומן תענוג מהכלי ההוא ואומר כך חפצתי בתחלה וכך היתה מצויירת במחשבתי ממש, משא"כ כשיש בה חסרון מצטער ואומר לא כך חפצתי, ועל דרך זה פירשו יתפאר בי כי חפץ בי, כי נשמותיהן של צדיקים עלו במחשבה, וביציאתם לפועל בעולם הזה מצד היצר הרע ובחירה מקבלים חסרון והוא כביכול ויתעצב אל לבו, משא"כ כשהם צדיקים כביכול מקבל תענוג.
<b>אמנם</b> המשל אינו דומה לגמרי להנמשל, כי בהמשל אחר יציאת הכלי לפועל אינה שייכות עוד לכלי היולי המצויירת במחשבת האומן ואפילו במות האומן הכלי קיימת, מה שאין כן בהנמשל תמיד עולמות המעשה מקבלים חיותם וקיומם ע"י עולמות המחשבה, ויש על זה ראיה מהתורה שאמרה זאת התורה לעולה ולחטאת כל העוסק בתורת עולה כאלו הקריב עולה כו' (מנחות ק"י.) והיינו שיעסוק בדיני העולה וישתוקק מתי יבא לידי ואקיימנה וע"י זה נחשב לו כמעשה, וכמ"ש אור החיים בפרשה זו ואת מצותי תשמרו מלשון ואביו שמר את הדבר ע"ש, ולכאורה איך יהיה זה נחשב כעולה וכחטאת, אלא לפי שעיקר חיות עולם המעשה נמשך לעולם מעולמות המחשבה ממילא העוסק בתורת עולה וההשתוקקות מתקן בעולם המחשבה וממילא נמשך משם חיות ההוא לעולם המעשה, רק שצוה ה' שגם במעשה יקיימו עולה וחטאת לתקן בעולם המעשה ג"כ, אבל עיקר התיקון הוא בעולם המחשבה, לכן בעת שאי אפשר להקריב הקרבן די במה שמתקיים בעולם המחשבה כי נמשך משם ממילא לעולם המעשה, ועז"א הפסוק ראיה לדבריו כי הרי בעת אשר זבח ומנחה לא חפצת אז אזנים כרית לי לשמוע וללמד בדיני הזבחים ומנחות, וכן בעת אשר עולה וחטאה לא שאלת אז אמרתי הנה באתי במגילת ספר כו', ר"ל לעסוק בתורת עולה וחטאת ולעשות רצונך אלהי חפצתי, ר"ל התשוקה לקיים מצותיהן ועי"ז ותורתך בתוך מעי שנמשך גם לעולם הגופני המעשיי.
<b>ויתכן</b> יותר עם אמרם (מנחות ק"י.@11) זאת התורה לעולה ולחטאת וכי צוה הקב"ה לשאול דיני התורה את העולה והחטאת אלא כל העוסק בתורת עולה כו', ולז"א הרי עולה וחטאה לא שאלת אלא על כרחך כוונתך באומרך זאת התורה לעולה הוא הנה באתי במגלת ספר כו' וכאמור, ואמר הפסוק זאת לראיה על דבריו שכל מה שעלה במחשבה הוא קיים לעולם, ממילא כיון שישראל עלו במחשבה לכן טובה שלהם מועטת בעולם הזה כיון שכל מה שעלה במחשבה היה במדת הדין, משא"כ העכו"ם טובתן מרובה בעולם הזה כיון שלא עלו כלל במחשבה והצדיקים שעלו יותר במחשבה מתנהגים יותר במדת הדין והבן. ועיין עוד שם כל דרושנו ומה שביארנו שאלת משה רבינו ע"ה מפני מה צדיק וטוב לו כו', והתשובה צדיק בן צדיק ע"ש.
<b>העולה</b> מזה, כי מי שהוא מטבעו צדיק הנה זה עלה במחשבה ויש בו חסרון שמצד הטבע רע לו בעולם הזה כי מציאותו במדת הדין וכך הוא מונהג תמיד, ומי שהוא מטבעו רשע יש בו מעלה שמצד הטבע טוב לו כי לא עלה במחשבה ומונהג ברחמים, ואמנם הצדיק מצד הבחירה וטבעו רע זה לא עלה במחשבה ויש לו ב' לטיבותא וטוב לו בעולם הזה ובעולם הבא, והרשע מצד בחירתו וטבעו טוב זה יש לו ב' לריעותא כי עלה במחשבה ומונהג במדת הדין ורע לו בעולם הזה ובעולם הבא, אכן כשנתן ה' התורה אלמלי לא חטאו ישראל רצה לבטל שאפילו לצדיק בטבעו יהיה לו טוב גם בעולם הזה ואפילו רשע בטבעו יהיה לו רע בעולם הזה כדי שיוכר היטב ענין השכר והעונש אכן אמרו הפילוסופים שהנמנעות אינם חסרון בחוקו יתברך,ואמרו שאחד מהנמנעות הוא ב' הפכים בנושא א', וענין זה הוא ג"כ כמוהו, כי מאחר שמונהג במדת הדין ואדם אין צדיק כו' איך ייטב לו בעולם הזה, וכן הרשע בטבעו שמונהג במדת הרחמים איך יהיה רע לו בעולם הזה והרי אלו הם מהנמנעות שהם ב' הפכים בנושא א', אכן התירוץ על זה אמרם ז"ל (בראשית רבה לג, ד) הצדיקים מהפכים מדת הדין למדת הרחמים, אבל עכ"פ אינו בכלל הנמנעות, וכן הרשעים עושים להיפוך, ועל דרך זה אמרז"ל (עבודה זרה ג:) הקב"ה עומד מכסא דין ויושב על כסא רחמים והיינו המתקת הדינים, אבל שימשיך למדת הדין וייטב לו זהו באמת מהנמנעות.
<b>ובזה</b> מובן ענין הפרשה, הנה ידעו ישראל כי הצדיק בבחירתו טוב לו בעולם הזה והרשע בחירותו רע בעולם הזה, ולכן ראוי לבחור בטוב. וכן ידעו שאף הצדיק מטבעו יהיה לו עכ"פ עולם הבא ושהרשע בטבעו יהיה לו עכ"פ גיהנם, אך דאגו שמי שיהיה צדיק בטבעו יהיה רע לו בעולם הזה ושהרשע בטבעו יהיה טוב לו בעולם הזה כי ההיפך הוא מהנמנעות, לכן על זה הוצרך משה רבינו ע"ה להבטיחם שגם זה יעשה ה' בארץ ושאין זה מהנמנעות, ולכן אמר אף אם בחקותי תלכו דהיינו מטבעם כדברי האור החיים אף על פי כן יהיה לכם גם טובה בעולם הזה, וכי תאמרו שהוא מהנמנעות, לז"א ופניתי אליכם פונה אני מכל עסקי להטיב לכם, ר"ל אף שזה מונהג במדת הדין ואז העסק אינו להטיב בעולם הזה והוי ב' הפכים שהוא מהנמנעות מ"מ פונה אני כו' היינו התהפכות מדת הדין למדת הרחמים והוא על צד הנס והפלא אבל עכ"פ מהנמנעות.
<b>ואמר</b> עוד, ואם לא תשמעו לי ולא תעשו היינו מצד הבחירה, ובפסוק שני ואם בחקותי תמאסו ואת משפטי תגעל נפשכם היינו רשעים מצד טבעם, ואמר נגד אופן ראשון העונשים כי הרשע בבחירה רע לו בעולם הזה, ונגד אופן השני אמר ונתתי פני בכם שעם שמהטבע נמשך שיהיה טוב להם מחמת מדת הרחמים מ"מ פונה אני מכל עסקי כו' ע"ד ארורים הרשעים שמהפכין כו', והבטיחם שיעשה ה' כן בארץ כדי לחזק התורה שיהיה רע לרשעים ועוזבי ה' יכלו, וצדיקים ככפיר יבטח בשם ה' וישען באלהיו.
<b>אם</b> בחקותי תלכו ואת מצותי תשמרו ועשיתם אותם כו'. יש לדקדק השינוי בין הברכות ובין הקללות, דכאן אמר בחקותי ומצותי מייחד החוקים והמצות לעצמו ית', ולקמן כתיב ואם לא תשמעו לי ולא תעשו את כל המצות האלה ולא כתיב את כל מצותי.
<b>ומה</b> שנראה לי בישובו עם מה שאני מבאר מה שאמר אליהוא לאיוב (איוב לד, יא) כי פועל אדם ישלם לו וכאורח איש ימצאנו, ובארתי על פי מ"ש הבינה לעתים (דרוש ו') לבאר פסוקי שמואל (שמואל ב' ז', יד) שאמר נתן הנביא ע"ה לדוד המלך ע"ה במלאכות ה' אני אהיה לו לאב והוא יהיה לי לבן אשר בהעוותו והוכחתיו בשבט אנשים ובנגעי בני אדם, ומיד אמר דוד המלך ע"ה לפני ה' מי אנכי ה' אלהים ומי ביתי כי הביאותני עד הלום ותקטן עוד זאת בעיניך ותדבר גם אל בית עבדך למרחוק וזאת תורת האדם ה' אלהים. והוא, כי החוטא אליו יענישנו ית"ש לפי ערך החטא שעשה למרות עיני כבודו ח"ו יהיה העונש ההוא בלי גבול עונש אלהיי כי לאלהים חטא וגם כל תשובה וכל אילי נביות לא היו מועילים. אמנם היה מחסדיו ית"ש שאינו מענישו עונש אלהיי אלא מענישו לערך החוטא שהוא אדם וכאלו לאדם שכמותו חטא ולכן העונש קטן וגם תשובה וחרטה מועיל לו.
<b>וזהו</b> ביאור הכתובים כי הוא ית' הבטיחו לכונן כסא ממלכת זרעו עד עולם, וזהו ודאי הוא כשיזכה, ועוד הוסיף כי לא בלבד כשזרעו ילך בדרך תמים ולא יחטא יהיה עמו, אלא אפילו בהעוותו יתנהג עמו כאב עם הבן ולא ייסרהו כפי הראוי בעונש אלהיי נערך אל גדולתו ית' אשר אליו חטא, אלא, והוכחתיו בשבט אנשים ובנגעי בני אדם, אתן לו יסורין ותוכחות אנושיות ושל בני אדם. ועל זה נתן דוד המלך ע"ה תודות אלו על שני חלקים, על הראשון אמר מי אנכי כו', כי לרוב ענותנותו לא מצא אצל עצמו זכותים ראוים שיגרמו הבטחות ההצלחות שהבטיחו, ולא זו בלבד כי היה דבר קטן בעיניך מה שדברת על ביתי וזרעי בהיותו בלתי חוטא שאז הוא קרוב אליך, כי גם הוספת לדבר לטוב על בית עבדך אפילו למרחוק, ר"ל בהיותו ח"ו מרוחק ממך שהוא בהעוותו, שהבטחת לבלתי ייסר אותו כפי הראוי לו בעונש אלהיי אלא בשבט אנשים. והג' זאת תורת האדם השפל שימתיק לחטא נגדו עונש זמניי כל שהוא ולא בתכלית הקושי עכ"ד.
<b>וז"ש</b> כי פועל אדם ישלם לו, שהיה מחסדו שתשלומי עונש העבירות נחשבים רק לפועל אדם ואיננו עונש אלהיי, ומה שכפל ואמר עוד וכאורח איש ימציאנו, הוא עוד חסד אחר אשר מקיל ית"ש העונש בהיות האדם מוסת מאד מהיצר והארכנו מזה במ"א כי כאשר האדם חוטא ג' פעמים ח"ו אזי נכנסה הטומאה באבר הנשמה מעבר לעבר ומה שחוטא אח"כ הוי אונס גמור כי כבר נשרש בחטא, ולכן רוב המחברים הקילו לבעל תשובה שאפילו עבר עבירה א' אלף פעמים אין צריך לעשות תשובה רק על ג' פעמים הראשונים מכל חטא וחטא, ואם כי כשאינו עושה תשובה ומקבל עונשו בגיהנם נענש על כולם, מ"מ אין עונשם חמור כעונש ג' הראשונות כי אז עדיין היה טוב הבחירה קלה בידו.
<b>וזהו</b> משארז"ל (בראשית רבה כב, יא) יצר הרע דומה תחלה להלך ואח"כ לאורח ואח"כ לאיש, ר"ל כי בפעם ראשון שחטא נעשה הכתם מבחוץ ואינו נרגש בפנימיות אבר הנשמה והוא כמו ההולך ממקום למקום אשר ברגע איננו במקומו הראשון, וכן קל על האדם לשוב מאותו החטא. כשחוטא פעם ב' נכנס הכתם ורוח הטומאה בעובי האבר ונעשה כמו אורח השוכן בבית איזה ימים ומ"מ יעבור אח"כ משם. וכשחוטא פעם ג' נכנס רוח הטומאה מעבר לעבר וגורש הקדושה משם ונעשה כבעל הבית השוכן בבית בקביעות ולכן עיקר העונש על אותן ג' העבירות, אבל מה שחוטא אח"כ הוא נחשב כמעט כאונס ואין העונש גדול כראשונות. ולז"א לא די כי פועל אדם ישלם לו ולא עונש אלהיי, עוד זאת חסד אחר, כי כאורח איש ימציאנו, שממציא אליו התשלומין הם לערך היות בחינת אורח או בחינת איש וכאמור.
<b>היוצא</b> מזה כי עונשי העבירות הם לערך אדם החוטא ולא לערך מי שחוטא נגדו. ואמנם שכר המצות אינו בערך האדם המצווה, אלא בערך המצוה עליהם ית"ש והוא שכר נפלא ורב טוב. ולרמז זאת אמר כאן בחקותי תלכו ואת מצותי דייקא, לומר שכר המצות יהיה בערכי אשר אני אני הוא המצוה עליהם. ולקמן אמר ולא תעשו את כל המצות האלה, לרמז העלמת מי הוא המצוה עליהם ולא דיבר אלא מהאנשים המתעלמים מעשותם וכאמור.
<b>ונתתי</b> גשמיכם בעתם כו', שאלו הראשונים מדוע לא נזכרו בתורה רק יעודים הגשמיים ולא הרוחניים, ותירצו בזה כל אחד ואחד לדרכו כולם נכוחים למבין וישרים למוצאי דעת. וגם יש לומר עוד כי במעט עיון לא קשה מידי. נקח משל ממלך א' גדול ורב ראה אדם א' ממדינה אחת רחוקה ויאהבהו אהבה עזה נפשו נקשרה בנפשו, ומרוב חשקו בו רצה לבל יפרד האיש ההוא ממנו אפילו רגע וישב אתו על כסא המלוכה ויתענג עמו בכל מה שהוא מתענג. אמנם הבין המלך שעם היות שבודאי האיש ההוא יתרצה בזה כי מי פתי לא יסור הנה ומי זכה עוד לגדולה זו ובודאי בשמחה רבה יתרצה לזה, מ"מ ענין זה הוא אליה וקוץ בה, כי האדם יש לו במדינתו אשה ובנים ודעתו של אדם קרובה אצל בניו, והנה ישב זה האיש עם המלך על כסאו ומתעדן בכל מיני עידן ובכל פעם יצטער בזוכרו עניני אשתו ובניו ויחשוב מי יחרוש חרישם ומי ילחם מלחמתם ומי יעשה להם השתדלות לכל צרכיהם, ומה א"כ תענוג ועידון יהיה אליו אם הצער והתוגה תמיד מעורב בו. לזאת שלח המלך סרסור שלוח מאתו אל האיש ההוא לאמר: דע לך כי המלך חפץ בך מאוד באהבה חשוקה וחפיצה עד שברוב חשקו בך בחר בך שתשב עמו על כסא ממלכתו וכל העידונים וכל סגולות המלכים ותענוגיהם לך כאחד עמו ותהיה עם המלך בשבתו ובקומו וכל המלוכה בידך עד חצי המלכות ותעש.
<b>והנה,</b> עוד זאת עושה המלך הנה הוא שולח עושר רב וגדול לביתך להיות לאשתך ולבניך ושולח להם עבדים רבים ומשרתים הרבה לכל אשר יחפצו כדי שלא יעלה בלבך לדאוג בשום פעם על עניניהם, ובא השליח אל האיש ההוא והגיד לו כל הדברים האלה היעלה על הלב כי מאן ימאן האיש ההוא באומרו מדוע לאשתי ובני מבטיח המלך עושר רב ועבדים ושפחות ולי אינו מבטיח מאומה, כי בודאי באין ספק שאלה זו מבוארת התשובה והביטול, כי מה יבטיח לו המלך ולמי כל החמדה והגדולה הלא לו ועוד לו אך המלוכה ומה יש לו לצעוק עוד אל המלך והלא גם מה שנותן המלך לאשתי ולבניו כל הכבוד ההוא אינו רק בשבילו פן יעלה איזה צער בלבו עליהם ולא יהיה עידונו ותפנוקו במילואו וטובו, זהו המשל.
<b>ואמנם</b> הנמשל הוא עצמו מהותנו אנחנו עם ה' אשר בחר בנו לחלקו ונתן לנו תורתו אשר היא שעשועיו יום יום וקראנו אחים וריעים וכל העולמות מסר לנו בהיותנו שומעים ומקשיבים לקולו וצדיק מושל ביראת אלהים. וכבר ארז"ל (אבות ד, ב) שכר מצוה מצוה, כי המצוה עצמה היא שכר המצוה, וכל נפש הישראלי תתענג ותתעדן בדשן ושמן בעשותה אחת ממצות ה'. וצונו ה' על האהבה והדביקה וחשיקה והחפיצה בו לבל נפרד מאתו כרגע כאומרו (שמות יט, ו) ואתם תהיו לי, מי זכה עוד לגדולה הזאת אשר חשק בנו מלך מלכי המלכים להיות אתו עמו תמיד כל הימים ולהתענג בדשן נפשותינו על כסא מלכותו ית' ויתעלה וישתבח בפי כל מי שעשה לאבותינו ולנו את כל הגדולה הזאת וזיכנו בתפנוקים האלה עידונים ותענוגים אשר מלאכי מעלה התאוו וחשקו באומרם (תהילים ח, ב) אשר תנה הודך על השמים, ותענוג שמרגיש נפש הישראלי מהתורה והמצוה הוא עצמו נצחיות הנפש והשארותם ונעימותם ותענוגתם בעולם הבא מענין (ברכות י"ז.) עולמך תראה בחייך זולת כי בעולם הזה בהיות הנפש מלבשת בחומר חשוך ומוגבלת על ידו לכן בעל כרחך גם התענוג מוגבל, אכן כאשר תפשוט הנפש מעילה ממנה ואז איננה מוגבלת אזי גם התענוג ההוא מתרחב ומתפשט ונעשה נחלה בלי מצרים.
<b>הנה</b> כי כן זיכנו יוצרנו ית"ש בצוותו אותנו חוקים ומשפטים צדיקים. ואמנם הביט ה' וראה כי בכל התענוגים הללו יומשך ג"כ לפעמים לנפש הישראל איזה דאגה, כי בהיותו דבוק תמיד בו ית"ש ומתעדן בדשן נפשו וכל עולם הזה אצלו להבל דמה מי יחרוש חרישו ומי ישתדל בהצטרכות גופו אשר הוא נמשל לאשה אל הנשמה כענין כל חומר וצורה שהחומר בבחינת אשה נגד הצורה וכל כחות הנמשכים מהחומר יומשלו לבנים ובנות, ואם כן ידאג האדם על הגוף וכחותיו כי מאין יקח הצטרכותו, ואם יצטרך האדם בעצמו לעשות צרכי גופו נמצא חורש בשעת חרישה וזורע בשעת זריעה כו' (ברכות ל"ה:) תורתו מאי נעשית, ונפסק תענוגו ועידונו. ועוד, כי כל זה להבל דמה בעיני נפש הישראלי ומואס בו מאין עוד פנות אליהם וא"כ ידאג לפעמים על אשתו ובניו שהם גופו וכחותיו בעת יחסר להם צורכם וגם ידאג על נפשות אשתו ובניו ובנותיו ממש כי אין כל איש אשר יוכל לומר איכא קרמי באגמא ויחס לב אדם איש על בנו כי נכמרו רחמיו עליו, ונמצא יהיה התענוג ההוא מעורב במעט דאגה ותוגה.
<b>לזאת</b> שלח ית"ש אלינו שלוחו נאמן ביתו והודיענו אשר חפץ בנו ית"ש לקרבנו אליו ככל האמור, ושנתענג בכל מיני עידון בקיום התורה, והנה, עוד זאת עושה לכם, כי הנה לצורך האשה והבנים יתן עושר רב, השמים יענו את הארץ בגשמים בעתם, ויהיו בתיכם מלאים כל טוב ועבדים ומשרתים רבים באופן שמלאכתכם נעשית ע"י אחרים באופן שלא יתערב בתענוג שלכם שום דאגה וצער על ענין האשה והבנים.
<b>וזהו</b> מה שאמר לנו השליח הנאמן בפרשה זו, והוסיף עוד לומר גם ההיפוך פן איזה אדם יעלה על ליבו לומר שאין רצונו לסמוך על הנס ונפשו מרה לו על נפשות אשתו ובניו ולזאת יעסיק במלאכה שיהיה ביתו מלא טוב מיגיע כפו ועי"ז יתבטל ממלאכת שמים ויהיה עבודתו רק לפרקים בדרך קרי והזדמן, הודיענו, שמלבד שהוא מפסיד התענוג הגדול ההוא הנה גם מה שחשב להשיג תמורת ההפסד ההוא ריוח אחר שהוא מילוי גופו ונפשות ביתו גם זה לא ישיג, אלא אדרבה, אם ישים אל לבו להשתדל תמיד בצרכי עולם הזה היא לא תצלח, כי אם הוא מתעסק בצורכו תמיד מאין פנות אל העבודה אז ה' יעזבהו לעצמו ולא ישלח בו את ברכתו אחר שהוא חושב לעשות חיל בכח עצמו מבלי לסמוך על ברכת ה' שהבטיחו, משא"כ אם ישים כל בטחונו בצורכי האשה והבנים על הבטחת מלך מלכי המלכים שהבטיחו לשלוח ברכתו אז ה' יעשה הבטחתו ויהיה ברכת ה' בכל אשר יש לו בבית ובשדה.
<b>מעתה,</b> היעלה עוד בלבנו לשאול מדוע להאשה והבנים הבטיח ה' את הברכה בכל מיני מילוי וטוב, ועל האדם עצמו דהיינו הנשמה לא הבטיח, אין ספק כי שאלה זאת מבוארת הביטול, כי מה יבטיח עוד בתענוגים הלא התורה והמצוה וקרבנו אליו זהו עצמו תכלית התענוג ולמי כל החמדה והגדולה ומה צורך עוד להבטיח איזה שכר ותענוג והלא גם כל הכבוד והעושר והברכה אשר הבטיח ליתן לצורך האשה והבנים אינו רק בשביל הנשמה שתהיה תענוגה ועידונה במילואו וטובו בל יפסק רגע ובל יתערב איזה דאגה וכאמור. וכן ענין העונש שהזכיר בפרשה זו מה לו להזכיר העונש המגיע אל הנשמה, והלא אין עונש גדול ממעשה ההוא בעצמו שיעזוב תכלית התענוגים ותדבק נפשו בדבר הכלה ונפסד ותהיה נפשו ממילא נפסדת, רק הודיע כי גם התמורה שחשב להשיג לא ישיג, וכאשר נתבאר באופן שלא נשאר כלל מקום לשאלה זו.
<b>ואם</b> תשאל עוד ותאמר, הן אמת כי נפש הזכה מהרגשת נעימות אהבה בתענוגים ותתעדן בדשן נפשה בקיום התורה והמצות ודאי טוב דברינו, אבל עדיין היה מהצורך לכתוב בתורה שכר הרוחני בכדי שגם הנפש אשר איננה משגת הנעימות ההוא ואין ענינה רק מצות אנשים מלומדה תבין גם הנפש ההיא ותדע שכר הנפשיי. הנה זה אינו קושיא כלל, כי לאיש כזה אין מהצורך כלל להודיע כי מי שאין במעשיו רק מצות אנשים מלומדה הנה הוא לא ישיג נעימות עולם הבא זולתי ע"י מצות הצדקה והחזקת תלמיד חכם והתקרבות לחכמים וצדיקים אשר מאורם יושפע גם עליו, ובהיותו בענין זה באמונת חכמים אז יספיק לו מה שישמע מהם, ואם לא יהיה בענין זה באמונת חכמים הנה באמת איש ההוא לא ישיג לנעימות עולם הבא מאחר שאינו דבוק לחכמים ומה אם כן יועיל לו בהיותו רואה כתוב בתורה שכר הנפשיי אחר שהוא לא ישיגנו. והרי אם כן לא נשאר לנו עוד שום קושיא. והנה מובן כי כל התורה והמצות הכתובה לפנינו הוא שכר ותענוג הנפשיי כענין המשל שאמרנו שאמר השליח להאיש ההוא כי בוחר בו המלך וישב עמו תמיד על הכסא וככל האמור זולת שהוצרך להבטיח גם כן הבטחה בגופניות בדברים קצרים וכאמור.
<b>ובהיות</b> כן יש מקום שאלה, בהיות ידוע כי הנשמה להיותה ברתא דקוב"ה הוא שלחה מפניו לארץ לגוף קרוץ מחומר זכור תזכור את אשר אכלה חנם מלחם אביה בנעורה ומתחטאת לפני אבינו שבשמים על אשר רוצה לשוב אליו עוד כבראשונה, רק שאין ית"ש רוצה שהנשמה תיזון על צד החסד לפי שהוא נהמא דכיסופא, לכן שלחה לעולם הזה כדי שתהא עושה ואוכלת ממעשה ידיה. ועכשיו למה שנתבאר לנו כי המצוה עצמה הוא השכר, אם כן איך שייך שתאכל הנשמה שכרה חלף עבודתה ומה שכר יגיע על זה והלא העבודה עצמה הוא השכר. ומלבד זאת, אין סברא כלל שיגיע שכר חלף העבודה כדברי החסיד בחובת הלבבות, שהרי חסדי ה' עם האדם בכל עת ובכל שעה יותר מכל המצות שעושין כל בני אדם, ואלו יתקבצו מעשי כל בני אדם גם יחד אינם כדאים אפילו בעבור טובה אחת שית"ש עושה עם האדם, אם כן הדרן לקמייתא שגם בהיות הנשמה בזה העולם עדיין אוכלת נהמא דכיסופא.
<b>תשובת</b> דבר זה, כי חסד עשה ה' אשר לא תבוש הנשמה כאשר יתנו לה שכר העבודה כי יהיה נדמה לה על צד הדמיון שמגיע לה שכר, אבל מצד האמת הגמור באמת אין מגיע לה, וע"ז אמר הכתוב (תהילים סב, יב) אחת דבר אלהים, ר"ל עיקר מה ששלח אלינו הקב"ה שלוחו הנאמן היה מעיקר דבר א' הוא קירבתינו אליו ותענוג הרוחני שהוא בעצמו עצם התורה והמצוה, רק, שתים זו שמענו, ר"ל שהוצרך ג"כ להבטיחנו על ענייני עולם הזה וכמו שנתבאר במשל, אבל באמת השכר הוא התורה והמצוה בעצמו וכאמור, רק ולך ה' החסד כי אתה תשלם לאיש כמעשהו, אמר כמעשהו בכ"ף הדמיון, ר"ל שעל צד הדמיון נדמה לו שמקבל שכר חלף מעשהו ועי"ז אין להנשמה נהמא דכיסופא, אבל באמת בהשים אל לבו היטב יבין שבאמת אין מגיע כלל שכר חלף העבודה כי העבודה עצמה היא השכר.
<b>וגם</b> רמז ענין זה בסי' ס"ג, אלהים אלי אתה אשחרך צמאה לך נפשי כו' בארץ ציה ועיף, פי' בגוף הנגוף חומר עכור בלי מים, אין מים אלא תורה, כי רצון הגוף במאכל ובמשתה ושאר עניני עולם הזה ומדברת הנשמה לית"ש מרוב תשוקתה לו ית' מתוך הגוף ומשתוקקת לשוב אל בית אביה כנעוריה מלחם אביה תאכל, ואומרת זאת מרוב תשוקתה, צמאה לך נפשי כו' בהיותי תוך הגוף, ומהו ענין הצמאון כן בקודש חזיתיך, פי' כאשר נהניתי מזיוך בקדשי קדשים שלמעלה כן אני חפץ לראות עוד עוזך כבראשונה, כי טאוב חסדך מחיים, פי' טוב לי חסדך שהייתי ניזון רק בשביל חסדך טוב לי מחיים שנתתני בזה העולם כי אז הייתי רחוק מההפסד, משא"כ בהיות הנשמה בזה העולם היא קרובה אל ההפסד מצד היצר הרע, ואף שתחשוב הנשמה להשיג כ"כ ריוח כי הלא כן אברכך בחיי ובשמך אשא כפי כמו חלב ודשן תשבע נפשי, מזה שאני מברכך נמצא שהעבודה גופא הוא השכר, ואיך יגיע שכר חלף העבודה. וזאת שנית, כי הלא אם זכרתיך כו' אי אפשר מבלעדי אשר מתחלה היית עזרתה לי ועי"ז אחר כך בצל כנפיך ארנן וכדברי החובת הלבבות הנ"ל, וגם כדברי רז"ל על מי הקדימני ואשלם לו שאי אפשר לאדם לקיים שום מצוה אלא אם כן הש"י משפיע לטובה תחלה, וגם שבכל הענינים החסד קדם להעבודה, כי פה שעשה ה' ית' הוא ישבח לו וחננו דעה ובינה באופן כי משלך יתנו לך, ומחמת כל אלה לא יתכן כלל שיהיה מגיע שכר חלף העבודה, כי אם באיזה פעם דבקה נפשי אחריך אי אפשר אלא אם כן מתחלה בי תמכה ימינך, אם כן לפי האמת אין זה ריוח, ועכשיו מבאר שיש חשש הפסד, ובהיות והמה לשואה יבקשו נפשי והיינו הס"א היצר הרע וכחותיו מבקשים להחטיא הנפש, והזכירם בלשון הומה כי הם רשות הרבים סוד הפירוד ורימזם בלשון והמה שהוא לשון רבים, וע"ז מבקש מאחר שהנשמה בעולם הזה רחוק משכר וקרוב להפסד ח"ו מצד היצר הרע לכן לכל הפחות יבואו בתחתיות ארץ בנוקבא דתהום רבה, יגירוהו ע"י חרב הוא כמבואר בזוהר הקדוש ששם הויה הוא החרב נוקמת להנקם ולשבור הקליפות, מנת שועלים יהיו כמו בעונותינו הרבים שבירושלים שועלים הלכו בו, כן לעתיד לבא אז רוח הטומאה תעביר מן הארץ, ואמר והמלך ישמח באלהים מובן עם מה שפירש בזוהר הקדוש ע"פ (הושע ז, ט) ומה תעשה לשמך הגדול והמשכיל יבין. ואמר יתהלל כל הנשבע בו, היינו הצדיקים ע"ד שארז"ל (בבא בתרא ע"ה:) עתידין צדיקים שיאמרו לפניהם קדוש.
<b>אם</b> בחקותי תלכו כו'. עיין מה שפירשתי לעיל על פסוקים אלו בפרשת וישב בפסוק והנה קמה אלומתי וגם נצבה.
<b>ואם</b> תלכו עמי קרי כו' ויספתי עליכם כו' ואם באלה לא תוסרו לי והלכתם עמי קרי והלכתי אף אני עמכם בקרי והכיתי אתכם גם אני כו' ואם בזאת לא תשמעו לי והלכתם עמי בקרי והלכתי עמכם בחמת קרי כו' והתוודו את עונם ואת עון אבותם במעלם אשר מעלו בי ואף אשר הלכו עמי בקרי אף אני אלך עמם בקרי כו'. יש לדקדק, מדוע בפעם ראשון שילכו בקרי לא כתוב לשון והלכתי אף אני עמכם בקרי רק בפעם ב'. ועוד שינוי, דבפעם ג' כתוב בחמת קרי. עוד יש לדקדק, דבפעם ראשון אמר והשלחתי בכם חית השדה כמעניש ע"י שליח ובפעם ב' כ' והכיתי אתכם גם אני כמי שמכה בעצמו, וכן לשון גם אני אין לו ביאור, ובפ' והתוודו תמה באור החיים מה ענין לעונש אחר הוידוי ע"ש. ובמדרש רבה (ויקרא רבה לה, א) הברכות מתחילין בא' ומסיימין בת' אם בחקותי ואולך אתכם קוממיו ת, והקללות מתחילין בוי"ו ואם ומסיימין בה"א ביד משה ולא עוד אלא שהם שלא כסדרן כו' ואין ביאור לדבריו. ותו דלדבריו משמע כאלו מקיל ענין התוכחה שאינה רק מב' אותיות והוא היפך הכוונה.
<b>ויבואר</b> כל זה עם מה שכתבתי בפ' בראית בפ' וירא ה' כי רבה רעת האדם בארץ ע"ש מ"ש באורך דברי האר"י ז"ל ע"פ הצילה נפשי משפת שקר ע"ש כי כלליות הקליפה נקרא שקר, וכשאדם חוטא פעם אחת מתקרב אליה, ובפעם ב' נכנס הארה מהוי"ה ב"ה במילוי האותיות שקר שהם יו"י גימטריא כ"ו, וזה כדי שיוכל להיות תיקון לאדם, ופעם ג' נכנס נפש שלו במילוי האותיות ע"ש.
<b>ואמנם</b> כך הוא בכל פרטי עבירות, שבפעם א' מתקרב אל הקליפה ההיא המתיחסת לאותה עבירה, ובפעם ב' מכניס הארה מהוי"ה כביכול כענין השוכן אתם בתוך טומאתם, ובפעם ג' מכניס נפשו. וזה כפי חומר העון, שבעון חמור מכניס כל נפשו לשם, וזה רחוק מתיקון כענין הכרת תכרת הנפש ההיא כי נכרתה משרשה לגמרי ח"ו, ולפעמים חלק מנפשו כגון אות אחת מאותיות נפש וזה קרוב לתיקון אחרי שרוב הנפש במקום טהרה, ולפעמים ב' אותיות מן נפש ולזה אין התשובה בקל מאחר שרוב הנפש בטומאה.
<b>ובזה</b> יובן מה שהאריך בראשית חכמה בעון קרי, דבמקומות הרבה מוכח שמועיל תשובה ובכמה מקומות משמע שאין לו תשובה, וביאר כי אין לו תשובה בקל אלא בהשתדלות רב ע"ש. והענין, כי קרי היא טומאה רבה והוא לעומת ש"י עולמות שהקב"ה נותן לצדיק וכשהאדם נכשל ח"ו בעון זה נתקרב לאותו הקליפה שהוא צירוף אלו אותיות קרי רח"ל. וכשנכשל פעם ב' בזה אזי מוסיף כח בקליפה זו ומתחילין האותיות לקבל מילואם דהיינו הק' מקבלת ו' והר' מקבלת י' והיו"ד מקבלת ו"ד הרי גימטריא כ"ו, והוא סוד השוכן אתם בתוך טומאתם שנכנס הארה מהוי"ה כביכול באותיות קרי. וכשחוטא פעם ג' מקבלים רק' והר' עוד אות פ' נכנס בק' ואות ש' נכנס בר' והם אותיות פ"ש מנפש. ועכ"פ הנ' נשארת עדיין בחוץ במקום טהרה, ולכן מועיל תשובה. ועכ"פ כיון שרוב הנפש בטומאה חמור תשובתה כדברי הראשית חכמה והבן.
<b>והנה</b> ענין העונשים רח"ל כערך החטא כי בפעם אחתשנפרד ח"ו מהקדושה ונתקרב אל קליפת קרי רח"ל אזי אין העונש כל כך חמור וע"י שליח כיון שנפרד מה' כביכול. ואמנם בפעם ב' שהמשיך השראת שכינתו ית' לשם אם כן מקבל עונשו ח"ו גם מאת ה' היה ה', כאויב ח"ו. ואמנם לפי שעדיין לא נכנס מנפשו כלום לשם קרוב לתיקון ואין העונש כל כך חמור, אבל בפעם הג' שכבר נפשו תוך הטומאה אז עונשו באכזריות וחימה ח"ו.
<b>וזה</b> מבואר בפסוקים הנ"ל, אמר: אם תלכו עמי קרי הוא עון קרי רח"ל ויספתי ליסרה כו' באופן והשלחתי בכם כו', שיהיה העונש על ידי שליחות. ואם באלה לא תוסרו לי והלכתם עמי קרי, היינו פעם ב', על זה אמר ה' לישראל כאב המוסר את בנו דעו וראו מה אתם גורמים בזה דבר מר מאד, כי והלכתי אף אני עמכם בקרי היינו השוכן אתם בתוך טומאתם ואם כן והכיתי אתכם גם אני נוסף על עונשים הראשונים שהיו בשליחות. ואם בזאת לא תשמעו והלכתם עמי בקרי פעם ג', אז והלכתי עמכם בחמת קרי שיהיה ח"ו בחימה וכאמור והבן.
<b>והנה</b> ענין התשובה על כל עון מבואר בספרי מוסר שלא יהיה התשובה דהיינו הסיגופין סמוך לחטא, אלא המתנדב לשוב אל ה' ירגיל עצמו תחלה שנה או יותר לבלי יעשה עוד כדבר הזה וכמש"ה (יחזקאל יח, לא) השליכו מעליכם כל פשעיכם ועשו לכם לב חדש, כי אחר שנתרחק מהעון הרחק רב עד שמבין בלבו שבודאי לא יעשה זאת עוד לעולם אז לובש חרטה גמורה בכל לב כי נתחדש לבו בטהרה כפי ערך התרחקו מטומאת החטא, ואז כל הסיגופין שעושה אין מרגיש צער כלל אדרבה מוסיף תענוג מכל סיגוף אחרי יודעי כי בזה יתרצה אל ה'. משא"כ העושה התשובה סמוך לעונותיו אז אי אפשר שיהיה לבו כל כך חרד בחרטה רבה לצד היותו עדיין טרוף בקליפה ורחוק מאור הקדושה לכן בעשותו סיגופים יוכל לבא לידי תחלואים רח"ל כי אינו מרגיש תענוג מהסיגופים רק צער.
<b>ובזה</b> פירשתי במקום אחר אוילים מדרך פשעם כו' (תהילים קז, יח) ירצה, לצד שארז"ל (סוטה מ.) אין אדם חוטא אלא אם כן נכנס בו רוח שטות, אמר שיש אולת אשר הוא יותר אולת מהפשע גופיה, ומהו זאת, אמר: ומעונותיהם יתענו, ר"ל שתיכף שהולך מהעון מתענה מיד ועי"ז כל אוכל תתעב נפשם ויגיעו כו' וק"ל.
<b>והנה</b> עיקר החרטה אשר ראוי שיהיה לב האדם ירא וחרד וילבש חרטה וחרדה הוא על שהמשיך השראתו כביכול לתוך טומאותם, וערך ההיזק הנמשך לו מהחטא הנ"ל שהמשיך נפשו לשם שעי"ז נעשה העונש בחימה וכאמור. ראוי שערך היזק זה לא יהיה נחשב בעיניו למאומה נגד הדבר הזה אשר עשה. וזה נקרא תשובה מאהבה. אבל מי שאין נפשו זכה אין חרטתו גמורה ועיקר חרטתו הוא על פעם ג' שהמשיך נפשו ובזה נתרבה עונשו וצר לו על זה, אבל מרידתו בה' אינו שם על לב כל כך וזה נקרא תשובה מיראה אינו מרויח רק שנעשה לו כשגגה כמשארז"ל. ומכל שכן בעון זה רח"ל שכתב בראשית חכמה כי אינו מועיל תשובה תתאה רק תשובה עילאה אולי דרצונו לומר תשובה מאהבה וע"ש. וזהו תלוי בהנ"ל שאם יהיה התשובה כדברי ספרי מוסר הנ"ל אחר שהשליך מעליו פשעיו ואז נתחדש לבו בקרבו ונפשו מרה לו יספוק על ירך יבוש וגם יכנס על אשר עשה לה' ית"ש שגרם להשכינו אתו ויהיה התשובה מאהבה כאמור. משא"כ אם יעשה התשובה בעוד היות פשעיו עליו, לא תהיה חרטתו נכונה כי לא תהיה עיקר חרטתו רק על פעם ג' על מה שהביא גם נפשו לשם שבזה הגדיל עונשו ולכן אין תשובתו מרוצה.
<b>וזש"ה</b> והתודו את עונם כו', במעלם כו' במעלם דייקא, ר"ל אף אם יתודה ויתחרט רק שתהיה החרטה תוך מעלם בעוד מכשול עונותיו עליו, אז לא תהיה החרטה רק על אשר הלכו עמי בקרי, דייקא, ר"ל שלא יתחרט רק על פעם הג' שהלך נפשו עמי, אבל על הליכתי לא יקפיד. ולכן אף אני כו' ולא יועיל תשובה זו, והבן כי הדברים נכונים וה' יכפר.
<b>והנה</b> בפ' בראשית כתבתי שם לבאר פסוקי ישעיה על האומרים כי שמנו כזב מחסנו ובשקר נסתרנו ע"ש באורך. והמכוון, כי אמרו הרשעים מה לנו לירא מאחר שאנו ממשיכים גם אותו ית"ש לשם עמנו והוא ייטיב לנו כטבע הטוב להטיב, ומאי נפקא מינה אם אנו הולכים בדרך התורה הוא שוכן עמנו או באופן כו' וע"ש איך זה שיבוש. ויתבאר עוד טעות טענה זו. כי נודע, שמלכות שבכל פרצוף הוא מספר השם ההוא, והוא מדת הדין. וכן כאן אין נמשך רק מספר הוי"ה, והיינו דין. וזהו לשון והלכתי אף אני, 'אני' דייקא, כידוע. וגם נודע כי י"ה הוא רחמים, אבל ו"ה יש בו דין רק כשהשם באחדות הוא כולו רחמים, משא"כ כשיש פירוד ח"ו. וכן נודע כי הוי"ה כסידורו רחמים, ולמפרע דין בסוד אור חוזר.
<b>וזהו</b> כוונת המדרש כלפי מה שאמר הכתוב והלכתי אף אני עמכם. בל תאמר כטענת רשעים הנ"ל שבישעיה, לזה אמר שהוא טעות כי בא הרמז בפסוק שאין שם המשכה רק מן ו"ה שיש בו דינים וגם שלא כסדרן, ור"ל כי אין שם רק מספר הוי"ה שהוא סוד ה' אחרונה. ולז"א והכיתי אתכם גם אני, 'אני' דייקא, מה שאין כן בהיות ה' שוכן בישראל על ידי שהולכים בדרך התורה אז מקבלים הברכות מא' עד ת' שהיא שורש כל הקדושה כולה כ"ב אותיות התורה וכסדרן שהם רחמים גמורים, ומקבלין מאת ה' כל טוב וכל מיני תענוג וכמש"ה שמות כ', כד' בכל המקום אשר אזכיר את שמי אבוא אליך וברכתיך והבן היטב. והאל הטוב יכפר ויתן לנו לב חדש לעבדו באמת אמן.
<b>והשימותי</b> את מקדשיכם ולא אריח בריח ניחוחכם, יש לדקדק פשיטא כשיחרב בית המקדש ודאי אינו חפץ בקרבנות. והשימותי אני את הארץ, פירש"י זו מדה טובה לישראל שלא ימצאו האויבים נחת רוח בארצם, ויש לדקדק מאי נפקה מינה לישראל אם יהיה ליושבים שם נחת רוח הלא אין זה רק על דרך גם לי גם לך לא יהיה, ושממו עליה אויביכם היושבים בה ואתכם אזרה בגוים והריקותי אחריכם חרב והיתה ארצכם שממה, יש לדקדק דזהו כפל דכבר אמר והשימיתי את הארץ.
<b>ונראה</b> לי כי מדרך אב המיסר את בנו ורחמיו מרובים עליו הנה במתק נועם אמריו אהבה מסותרת. וכך הם דברי התוכחות מאבינו שבשמים התוכחה מגולה ואהבה מוסתרת בנועם האמרים. והנה דרשו רז"ל (מגילה כ"ח.) והשימותי את מקדשיכם אע"פ שהיא שוממה קדושתה עליה. וביאר בבינה לעתים עת דודים דרוש מ"ד הכוונה כי ארץ הקדושה לעולם בחזקת ישראל היא בתורת ירושה שאין לה הפסק, ואם בעונינו גורשנו ממנה והיא ניתנה ביד אחרים אינו אלא דרך עונש בחזקת ארעי לא שיחזיקו בה בדין חזקה. והוא על צד הפלא מה שאנו רואים שאין אומה ולשון יכולין לחזור ולבנות שום דבר על תלו שיתקיים ולעולם הם חרבים, ושוממים כי המה יבנו ואני אהרוס, וזו הוראה עצומה שאי אפשר להם להשתלם בבנינם אלא בהיותם ביד ישראל שהם הבעלים האמיתים. זהו שארז"ל קדושתם אף כשהם שוממים, כי נראה קדושתן מצד השוממות בעצמו שמזה נראה שאין להם חזקה בה עכ"ד. ונמצא זה ראיה א', והוא כענין מחאה למחזיק שגזולה היא בידו ואין מועיל להם חזקה כי המה יבנו ואני אהרוס והרי זה מחאה. עוד נודע משארז"ל שהמעלה בזמן הזה בחוץ בבמה חייב כרת, משום דקדושת בית המקדש לא בטלה אף אחר חורבנו, דאם לא כן היו הבמות מותרות בזמן הזה.
<b>וזה</b> שאמר הכתוב והשימותי את מקדשיכם, שאפילו בהיותו שמם הוא בקדושתו שאין להעובדי כוכבים דין חזקה בהם, והא ראיה, שלא אריח בריח ניחוחכם, ר"ל שאסור לכם להקריב שום קרבן בבמה. עוד זאת ראיה לדבר, כי והשימותי אני את הארץ המה יבנו ואני אהרוס, והרי זה מחאה ואין בהם חזקה. ושמא תאמר הרי כל דבר חזקתו כפי תשמישו כמבואר בחושן משפט שאם נשתמש שם המחזיק כדרך שמשתמשין באותו דבר הוי חזקה, ואם כן אמר שימצאוה האויבים שוממה וישתמשו כדרך המשתמשין בחורבה הוי חזקה, לז"א ושממו עליה אויבים היושבים בה, ר"ל כמ"ש רש"י ז"ל שלא ימצאו שם נחת רוח אפילו לפי ישיבתם בחורבנה ולא יוכלו להשתמש כלל כדרך המשתמשין ויעמוד לעולם בחזקת ישראל.
<b>והנה</b> מבואר בחושן משפט אפילו המחזיק במדינה אחרת מהני חזקה כל שלא מיחה אלא אם כן היה שעת חירום ומלחמה ע"ש. לזה אמר הכתוב עוד טעם שלא יהיה להעובדי כוכבים דין חזקה, כי ואתכם אזרה בגוים, שתהיו במדינה אחרת, והריקותי אחריכם חרב, רצה לומר חיילות של מלחמה כמ"ש רש"י בכמה דוכתי דלשון חרב היינו חיילות ויהיה שעת חירום ואין כאן חזקה. ולזה אמר והיתה ארצכם שממה רצה לומר אף שתהיה שממה תהיה ארצכם בחזקת ישראל קיימא וק"ל. השם יתברך יזכנו שנראה בבנינה במהרה בימינו אמן. חסלת פרשת בחוקותי נשלם חלק הראשון על פרשת במדבר לא נמצא בכתבים

נשא



Section 1

<b>ישא</b> ה' פניו אליך כו'. ארז"ל בברכות (ברכות כ:) שאמרו מלאכי השרת לפני הקב"ה כתיב בתורתך אשר לא ישא פנים ולא יקח שוחד והרי אתה נושא פנים לישראל שנאמר ישא כו' אמר להם ואיך לא אשא להם פנים שכתבתי בתורה ואכלת ושבעת וברכת והם מדקדקים עד כזית ועד כביצה. וצריך ביאור, דודאי לשון נשיאות פנים הוא בשביל איזה טעם, ואין דרך לישא פנים על מגן רק למי שהוא נשוא פנים מצד צדקותיו וחכמתו, אם כן כי כתיב לא ישא פנים היינו לצדיקים, דאילו לרשעים פשיטא, ואם כן מה זו תשובה שהם מדקדקים כו'.
<b>ויבואר</b> על פי המשנה באבות (אבות ד, כט) שאין לפניו לא עולה כו' ולא משוא פנים ולא מקח שחד, ופי' הרמב"ם ז"ל פירוש המשניות שם שאינו מנכה מצוה בעד עבירה אלא מעניש בעד העבירה ושכר המצוה נשאר. והטעם נ"ל, דהנה שכר מצוה בהאי עלמא ליכא, כי שכר מצוה אחת אין לה סוף ועולם הזה קטן מהכילה, משא"כ עונש העבירה נותן הקב"ה בזה העולם ודיו, ואם כן איך ינכה המצוה בעד העבירה, כי אף אם ינוכה קצת לא יחסר ממנה כלל לערך גדלה, ודומה לנוטל טפה מן הים שהים נשאר כבתחלה, כך אם ינכו מהמצוה בעד העבירה עדיין ישאר שכר המצוה כבראשונה, ואם כן אין כאן נכיון כלל וק"ל. וידוע מ"ש מהרש"א ז"ל מה שהאדם מוסיף ועושה סייג וגדר מדעתו ניתן לו שכר בהאי עלמא, נמצא בזה כיון שסייג אין כחו ושכרו כ"כ כמו גוף המצוה, כיון שיוכל להיות משתלם בעולם הזה, לכן בזה יוכל להיות מקח שחד.
<b>וזהו</b> ביאור הש"ס הנ"ל, כי ענין משוא פנים שייך במי שעושה איזה דבר שלא כשורה, רק מצד היותו צדיק נושאין בני אדם לו פנים ושותקין לו, ועל זה נאמר אשר לא ישא פנים, שיעניש לצדיק אף על עבירה קלה בעולם הזה, ולכן שאלו ממ"ש ישא ה' פניו כו' מצד היותן צדיקים ישתוק להם ולא יענישם אפילו בעולם הזה, וזהו ויחונך כלשון וחנותי את אשר אחון (שמות לג, יט) שנאמר על טוב עולם הזה, על צדיק ורע לו רשע וטוב לו, ועל זה באה התשובה שהם מדקדקים מעצמן מסייג וגדר, לכן יש לו לישא להם פנים וליתן להם טוב גם בעולם הזה, וק"ל.
<b>דרוש</b> לפרשת בהעלותך תקנ"ט
<b>בהפטרה</b> (זכריה ב, יד) רני ושמחי בת ציון כו'. נקדים פסוקי משלי בסופו שמדבר בשבח עסק התורה, ואמר (משלי לא, י) אשת חיל מי ימצא כו' וביאורו במשל ידוע. וביאורו בנמשל, דלכאורה התורה מונחת בקרן זוית וכל הרוצה יטול, ואיך אמר מי ימצא, דמי שהוא במדרגת מי ימצא הוא ימצא התורה, כי התורה עוזבת מקום גבוה ויורדת למקום נמוך, ולכן משה רבינו ע"ה שאמר מי אנכי (שמות ג, יא) זכה לתורה, וכן מצינו באברהם אבינו ע"ה שקיים כל התורה עד שלא ניתנה, לפי שגם הוא היה עניו כאומרו (בראשית רבה יח, כז) ואנכי עפר ואפר לכן גם לו ניתנה התורה והשיג. בטח בה לב בעלה כו' גמלתהו טוב ולא רע כו' מובן פירושו במשל ונמשל. רק יש לדקדק דמאחר דקאמר שגומלתו טוב כל ימי חייה מאי ולא רע דקאמר תו. דרשה צמר כו' יש לדקדק אטו ליכא מקח וממכר אחר בעולם רק צמר ופשתים. ותו מאי ותעש בחפץ כפיה, בודאי אין אדם עושה דבר אלא אם כן חפץ עשות הדבר ההוא.
<b>היתה</b> כאניות כו', ביאורו בנמשל, דמקרא נדרש לפני פניו (שבת ל"ב:), ונכתבו כמה מקראות שלא במקומם, ובזה דומה לאנית כו'. ויש לדקדק מאי שבח בזה, ואטו מאן דסבירא ליה (ראש השנה ט:) מקרא נדרש לפניו ולא לפני פניו, יש ח"ו חסרון בתורה, זה ודאי אינו. ותקם בעוד לילה כו' (טרף היינו מזון בלי קצבה, וחוק היינו מזון הקצוב אל המשרתות) ביאורו בנמשל, שאפילו בעת הגלות הדומה ללילה, התורה משפעת בינה אל התלמידי חכמים ואותן שהם בני בית לתורה שעוסקים תדיר בלי הפסק נשפע להם השגה בלי קצבה, ואותן שהם כדמיון נערות ומשרתות שאין תורתן אומנתן, רק שאף על פי כן קובעים עתים לתורה נשפע להם השגה בקצבה. ובמדרש (שמות רבה מז, ה) נדרש לענין שצריך לעסוק בתורה בלילה ועי"ז הש"י מזמין לו פרנסתו. וצריכים אנו להמשיך מקרא קודש אלו, שיהיה להם חיבור בדרך דרש.
<b>נקדים</b> ביאור מאמר בפ"ק דיבמות (יבמות ט"ז.) תנו רבנן בימי ר' דוסא בן הורקנוס הותרה צרת הבת לאחין כו' על מדוכה זו ישב חגי הנביא ואמר ג' דברים כו', וביארתי זאת בדרך דרוש והוא בכתובים בחידושנו ליבמות, ונדפס בס' מוח"ז צלותא דאברהם, ע"ש באורך כי לא אכפיל כאן הדברים, היוצא לנו משם, דאי נימא דקודם מתן תורה הוי ליה דין בן נח, אז איכא למילף שפיר מפסח תמיד ומילה דעשה דוחה אפילו לא תעשה של כרת, דליכא למיפרך שכן ישנן לפני הדיבור כקושית הריטב"א. אבל אי נימא דהיה להם דין ישראל. אז ליכא למילף מפסח תמיד ומילה, רק לא תעשה גרידא איכא למילף מסמוכין אי דרשינן צמר ופשתים.
<b>ועתה</b> נבוא אל הפסוקים שהתחלנו. ונקדים פסוקי בהעלותך וזה תוארם, והאספסוף אשר בקרבו התאוו תאוה וישובו ויבכו גם בני ישראל ויאמרו מי יאכילנו בשר, יש לדקדק מאי מי יאכילנו, הוה ליה למימר אנו רוצים לאכול בשר. זכרנו את הדגה אשר נאכל במצרים חנם יש לדקדק א' עתיד במקום עבר. ב' הקשה רש"י הלא תבן לא ניתן להם ואיך ניתן להם בשר. ודומה לזה פירש המדרש (שמות רבה טז, ג) בפסוק בשבתנו על סיר הבשר, דהיינו שהמצריים לא נתנו להם בשר רק לחם, ולכן לא אמרו באכלנו אלא בשבתנו, שישבו אצל בשר ולא אכלו רק לחם ע"כ. והוא ג"כ תמוה. דמה געגועים היה להם על זה הלא טוב היה להם שלא יראו בשר כלל משיראו ולא יאכלו.
<b>ועתה</b> נפשנו יבשה דקדק רמ"א מאי נפשנו, הוה ליה למימר גויתנו. ובמסורה ועתה נפשנו יבשה ועתה ישראל מה ה' אלהיך שואל מעמך. וצריך לקשר הני ב' ועתה אין כל בלתי אל המן עינינו והמן כזרע גד הוא הוקשה לרש"י ז"ל. והוצרך לפרש מי שאמר זה לא אמר זה וישמע משה את העם בוכה למשפחותיו ויחר אף ה' כו' על עסקי עריות שנאסר להם היו בוכים. ויש לדקדק הלא מדחזינן שבכו על איסור העריות, על כרחך שנזהרו מעריות ולא עברו, דאם לא כן מה להם לבכות, וכיון שקיימו למה יחרה אפו יתברך. ואי משום רצון שלהם אדרבה מצינו להיפך, שארז"ל (ספרא ויקרא כ, כו) אל יאמר אדם אי אפשי בבשר חזיר אלא אפשי וכו'. ותו מדוע מתחילה בשאלת בשר לא חרה אפו. ותו מאי חלק לשנים שה' חרה אפו ובעיני משה רע. תרווייהו בחד לישנא הוה ליה למימר.
<b>ויאמר</b> משה אל ה' למה הרעות לעבדך ולמה לא מצאתי חן בעיניך לשום את משא כל העם הזה עלי האנכי הריתי כו' יש לדקדק הלא עיקר מבוקשו היה שיותן להם בשר ולמה בא משה רבינו ע"ה להקב"ה במבוקש אחר מאין לי בשר לתת לכל העם הזה כי יבכו עלי לאמר תנה לנו בשר, יש לדקדק יבכו לשון עתיד והוה ליה למימר בוכים או בכו. ותו שינוי לשון שהם אמרו מי יאכילנו והוא אמר ונאכלה, לא אוכל אנכי לבדי לשאת את כל העם הזה כו' יש לתמוה, דכאן אמר שלפי שהוא איש אחד לא יוכל להספיק להם בשר. מבואר בהדיא דאחר שיהיה לו עוזרים יוכל להספיק, ולמה אחר שצירף לו השי"ת שבעים איש מזקני ישראל, אמר שש מאות אלף רגלי כו' הצאן ובקר ישחט כו'.
<b>ויאמר</b> ה' אל משה אספה לי שבעים איש כו' ואצלתי מן הרוח אשר עליך ושמתי עליהם ונשאו אתך במשא העם כו' ואל העם תאמר התקדשו למחר ואכלתם בשר כי בכיתם כו' מי יאכילנו בשר ונתן ה' לכם בשר יש לדקדק כפל לשון, הא כבר אמר התקדשו למחר ואכלתם, מאי תו ונתן ה' לכם כו' לא יום אחד תאכלון ולא יומים ולא חמשה ימים כו' עד חודש ימים עד אשר יצא מאפכם והיה לכם לזרא כו' ויאמר משה שש מאות אלף כו' הצאן ובקר כו' ויאמר ה' אל משה היד ה' תקצר עתה תראה היקרך דברי אם לא, במסורה עתה תראה אשר אעשה לפרעה עתה תראה היקרך דברי וצריך חיבור. תו יש לדקדק מאי היקרך הלא מקרה זו לא היה אלא לישראל והוה ליה למימר היקרם ויצא משה וידבר אל העם ויאסוף שבעים איש מזקני העם ויעמד אותם סביבות האהל וירד ה' בענן וידבר אליו ויאצל מן הרוח אשר עליו ויתן על שבעים איש הזקנים ויהי כנוח עליהם הרוח ויתנבאו פירשו המפרשים בעת שנח הרוח עליהם אז נבאו כי היה הרוח לפרקים ולא בתמידות ולא יספו.
<b>וישארו</b> שני אנשים במחנה שם האחד אלדד ושם השני מידד ותנח עליהם הרוח (בתמידות בקביעות ולכן) ויתנבאו במחנה (תמיד) וירץ הנער ויגד למשה ויאמר אלדד ומידד מתנבאים במחנה ויען יהושע כו' ויאמר אדוני משה כלאם פירשו המפרשים שנתקנא בסוברו שאין הם שואבין הנבואה ע"י משה רבינו ע"ה ככל הנביאים, אשר משה רבינו ע"ה הוא רבן ומשפיע עליהם הנבואה מכחו והם מתנבאים מעצמן. ובאמת טעות היה שאין הדבר כך אלא גם הם התנבאו מכחו, רק שלפי שהיו ראוים וזכאים יותר מכל העם לכן התנבאו בקביעות. וארז"ל (סנהדרין י"ז.) שהיו מתנבאים משה מת ויהושע מכניס, ויש לתמוה היכא רמיזא נבואה זו. גם מדוע לא מפורש הנבואה בתורה. גם מה מקום נבואה זו בכאן ויאמר לו משה המקנא אתה לי ומי יתן והיה כל עם ה' נביאים כי יתן ה' את רוחו עליהם ויאסף משה אל המחנה כו' ורוח נסע כו' הבשר עודנו בין שניהם כו' ויקרא את שם המקום ההוא קברות התאוה כי שם קברו את העם המתאוים, יש לדקדק שנתינת טעם זה כי שם כו' מיותר, שזה דבר אשר נוכל לידע בקל אף אם לא יהיה מבואר בפסוק מאחר דבתחלת הפרשה כתיב שהתאוו, וכאן כתיב שהכה ה' בהם א"כ הטעם פשוט וגם תיבת העם מיותר. נבאר עוד פסוקים הכתובים אחר המעשה הנ"ל של בשר תאוה.
<b>ותדבר</b> מרים ואהרן במשה על אודות כו' ויאמרו הרק אך במשה דבר ה' יש לדקדק מאי במשה הוה ליה למימר עם משה, גם מה שייכות מעשה זו אחר מעשה הראשון של בשר תאוה הלא גם בנו דבר יש לדקדק מאי 'בנו', 'עמנו' הוה ליה למימר ויאמר שמעו נא דברי אם יהיה נביאכם יש לדקדק מאי נביאכם, הוה ליה למימר נביאים ה' במראה אליו אתוודע בחלום אדבר בו לא כן עבדי משה בכל ביתי נאמן הוא פה אל פה אדבר בו יש לדקדק מאי 'בו', הוה ליה למימר 'עמו' ומראה ולא בחידות ותמונת ה' יביט ומדוע לא יראתם לדבר בעבדי במשה ר"ל כי מורא רבך כמורא שמים (אבות ד, יב), ומאחר שהוא רבן של כל נביאים הוא גם כן רב שלכם, אם כן מדוע לא יראתם. ויש לתמוה באמת על מרים ואהרן איך לא קיימו מורא רבך כו'.
<b>עוד</b> שייך מדרש אחד לפסוקים הללו וזה תוארו. בסוף פ' כי תשא (שמות רבה מז, ט) על מה שאמר הקב"ה למשה רבינו ע"ה כתב לך את הדברים האלה. אמרו מלאכי השרת לפני הקב"ה אתה נותן רשות למשה שיכתוב מה שהוא מבקש שמא יאמר לישראל אני נתתי לכם את התורה אני הוא שכתבתי ונתתי לכם א"ל הקב"ה ח"ו שמשה עושה את הדבר הזה, ואפילו עושה נאמן הוא שנאמר לא כן עבדי משה בכל ביתי נאמן הוא עכ"ל. והוא תמוה בעין כל רואיו.
<b>מצורף</b> לכל הנ"ל נסביר מה דאיתא בזוהר הקדוש דנשמת משה רבינו ע"ה אתפשטותיה בכל דרא. שבכל דור ודור מתפשט נשמתו על כל הדור, והצדיקים והתלמידי חכמים שבדור ע"י תורתן ומעשיהם הטובים מתדבק לפרקים נשמותיהם עם נשמת משה רבינו ע"ה והיו לאחדים. וצריך להבין מדוע עשה ה' ככה. וקודם שנבאר כל זה נקדים מה שבארתי המאמר שארז"ל (שבת פ"ח:) כשעלה משה למרום אמרו מלאכי השרת לפני הקב"ה מה לילוד אשה בינינו והשיב להם לקבל תורה בא. וביאור זה המאמר כבר כתבתי בדרוש השייך לפרשת בלק ולפרשת קרח ע"ש בד"ה דרך השלישי עד ד"ה והנה עיי"ש ומשם תדרשנו, ולכן לא אכפול כאן אותן הדברים יעיין המעיין משם.
<b>היוצא</b> משם, כי זולת שיש צדיק אחד אשר מצדו העליון דבוק במקור כל המקורות ומצדו השני שוכן בעולם התחתון, לא היה אפשר שיתקיימו העולמות, ומטעם זה נתן הקב"ה כח זה בילוד אשה ולא במלאכים, והוא כדי שיתקיימו העולמות. ולפ"ז ודאי הדבר ברור שלא יוכל אדם לעלות במדרגה היותר גדולה מכדי קיום כל העולמות, מדחזינן שמלאכים אין להם שום כח לקבל קדושה אשר למעלה מעולם שלהם, ובאדם ניתן כח זה לצורך קיום העולמות, ממילא מה שהוא יותר צורך מכדי קיום העולמות אין גם בכחו של אדם. והנה משה רבינו ע"ה היה מבחר כל הנבראים שהוא עלה במדרגה אשר בחק ואפשרות האנושי לעלות, ולא עלו למעלתו כל באי עולם. נמשך מזה שכל באי עולם לא עלו אל המעלה אשר על ידה יוכל להיות קיום העולמות כולם, דהא מדרגה זו לא היה רק במשה רבינו ע"ה.
<b>לפ"ז</b> נמשך מזה קושיא גדולה, שקודם שהיה משה רבינו ע"ה בעולם אף שהיו צדיקים גדולים בכל דור, מ"מ כיון שלא היו במדרגת משה רבינו ע"ה על מה נתקיים העולם. אמנם בתירוץ קושיא זו אמר הכתוב (תהילים פט, ג) כי אמרתי עולם חסד יבנה, ר"ל שקודם מתן תורה וקודם שהיה משה רבינו ע"ה בעולם היה בנין וקיום העולמות בחסד ונדבה מהש"י שהוא עצמו היה המקשרם והמקיימם, עד שנתן הש"י את התורה אז מסר קיום כל העולמות בידי בני אדם שיקיימו הם העולם במעשיהם ועבודתם ולא יהיה עוד קיום העולמות בנדבה וחסד, ומשום הכי נקראת התורה תורת אמת, שמאז קיום העולמות באמת היינו ע"פ הדין כידוע. ולפ"ז קשה, תינח שהיה קיום העולמות קודם שהיה משה רבינו ע"ה, משא"כ אחר פטירתו שכבר ניתנה תורה, ואין הקיום בחסד, וגם לא קם כמשה א"כ מהיכן קיום העולמות. ולתרץ קושיא זו אמר הזוהר הקדוש הנ"ל נשמת משה רבינו ע"ה אתפשטותיה בכל דרא והיינו מטעם הנ"ל, שזולת זה אין קיום לעולמות לכן מתפשט נשמת משה רבינו ע"ה אשר דבוקה במקור המקורות ומתפשט עד אותן עולמות שיוכלו להגיע לשם צדיקי הדור וע"י מעשיהם נדבקים לפרקים בנשמת משה רבינו ע"ה והיו לאחדים, ופעמים מתדבק נשמת צדיק זה במשה רבינו ע"ה ולפעמים צדיק אחר, ובזה הוא קיום והעמדת העולמות, והבן היטב כי הוא אמתי בעזהש"י.
<b>אכן</b> להבין הטעם למה עשה ה' ככה שאין יכולת ביד שום אדם להגיע למדרגת משה רבינו ע"ה. יראה, כי משה רבינו ע"ה כשהגיע למדרגתו בטל ממנו הבחירה והרצון ותאוה כידוע, כי בהגיע אדם למדרגה זו בטל ופסק היצר הרע מכל וכל, כנודע שנזדכך גופו של משה רבינו ע"ה יותר מנשמת שאר בני אדם. אכן אע"פ שבטלה הבחירה ממנו אפילו הכי היה לו שכר על כל מעשיו הטובים, כיון שהוא עצמו בגודל עבודתו בא למדרגה הזו. א"כ מעשיו גרמו. וזהו המשל שאמר במדרש (שיר השירים רבה ו') למלך ששכר פועלים וראה לאחד מהם שהשלים בחצי יום מה שאחרים לא יעשו בכל היום. נטלו המלך והלך וטייל עמו כל היום, לערב נתן לזה שכרו יותר ממה שנתן לשאר הפועלים, אמרו לו אדוננו המלך זה לא עשה אלא חצי היום ואתה נותן לו יותר. השיב להם המלך הוא עשה בחצי יום יותר ממה שעשיתם ביום תמים ע"כ בשינוי לשון. וזהו המכוון שאף שבטלה ממנו הבחירה ומאז היה כדמיון מטייל עם המלך שלא היה צריך לשבר תאוותו כלל, אפילו הכי שכרו יותר מאחר, שעד אז עבד כ"כ עד שהגיע למדרגה זו בטלה ממנו הבחירה, מה שאין אדם אחר הגיע לזה בכל ימיו וק"ל. ואמנם אנשי דורו היו גם כן בעלי הבחירה מאחר שהוא היה הצדיק יסוד עולם של אותו הדור, והוא המשפיע להם חיותם, והם דבוקים בו בכל עת ורגע כי חיותם ממנו, ממילא גם להם לא היה בחירה.
<b>ובזה</b> יראה לי כוונת מאן דאמר (סנהדרין ק"י:) דור המדבר אין להם חלק לעולם הבא, שלכאורה הוא דבר זר לומר ככה על דור דעה כמותם אשר נאמר בהם שלא שלטה בהם רמה ותולעה ולא ראו קרי מימיהם, היתכן שלא יהיה לאלו חלק לעולם הבא. אלא הכונה שבטל מהם שכר ועונש בהיות שלא היה בהם בחירה והמה כמלאכים. ובשלמא משה רבינו ע"ה אשר ביטול הבחירה ממנו היה מצד מעשיו הגדולים והעצומים, לכן אין השכר בטל ממנו כמבואר במשל הנ"ל. משא"כ אנשי דורו אשר ביטול הבחירה מהם לא מצד עצמם היה, רק מצד היותם דבוקים ומושפעים ממשה רבינו ע"ה, לכן בטל מהם השכר. ולטעם זה אין בכל הדורות צדיק במדרגת משה רבינו ע"ה דא"כ יתבטל הבחירה, רק בזמן משה רבינו ע"ה היה מוכרח שיגיע הוא למדריגה זו מצד שהיה צורך העולם אז לקבל התורה ולעשות המופתים שעשה כדי שיתקע האמונה בלב ישראל שכל המעשים האלה בלתי אפשרי היה להעשות רק ע"י צדיק כמשה. ולזה אמרו במדרש (שמות רבה ג, ד) שאמר הקב"ה למשה רבינו ע"ה אם אין אתה גואלם אין אחר גואלם. ולכן הוכרח שיהיה משה רבינו ע"ה במדרגה זו אשר בחק אנושית.
<b>ואחשוב</b> שזהו כוונת הפסוק ולא קם עוד נביא כמשה אשר ידעו ה' פנים אל פנים לכל האותות כו', ירצה, כי משה"כ לא קם כמשה בשום דור שלא יהיה ביטול הבחירה, אם כן מדוע היה משה רבינו ע"ה במדרגה זו, על זה השיב לכל האותות כו', ר"ל שהיה אז צורך בזה ולכן בשאר הדורות אין צריך כמשה רבינו ע"ה שלא יתבטל הבחירה, רק קיום העולמות הוא ע"י שנשמת משה רבינו ע"ה אתפשטותיה בכל דרא וכאמור שנשמת צדיקי הדור מתחברים לפרקים בנשמת משה רבינו ע"ה. ולזה תרווייהו איתנהו, קיום העולמות, וגם השארת הבחירה. דבשלמא בחיי משה רבינו ע"ה שהוא עצמו היה היסוד עולם של דורו, וחיות הדור ממנו והיו דבוקים ומושפעים בתמידות ממשה רבינו ע"ה, לכן לא היה בחירה, משא"כ עכשיו שהתדבקות בנשמת משה רבינו ע"ה הוא לפרקים ע"י מעשים טובים נמצא זה ההתדבקות עצמו הוא רק בבחירה שבעת תורה ומעשים טובים מתדבק, ואח"כ פוסק והבן.
<b>ולפ"ז</b> יש לפנינו שני זמנים, זמן א' בימי משה רבינו ע"ה, זמן ב' כל ימי העולם אחר פטירת משה רבינו ע"ה. ויש בכל זמן מעלה וחסרון, זמן א' יש מעלה שלא היה באפשרי לבוא לידי עבירה שהיה ביטול בחירה וחסרון מניעת השכר כאמור. וזמן ב' הוא להיפוך שיש בו מעלה קיום הבחירה ויש שכר, וחסרון יש שיכולים לבוא לידי חטא. ולסבה זו בראות דור המדבר שבטל מהם הבחירה והתאוה היה להם געגועים על מדרגתם שהיה בהן בהיותן במצרים שהיה להם הבחירה והתאוה, בהיות זהו עיקר עבודת ה' כמאמרם ז"ל ספרא (ויקרא כ', כו) אל יאמר אדם אי אפשי בבשר חזיר כו' והם לא היה להם תאוה כלל, לא מיבעיא לעבירה אלא אפילו לדבר היתר שבזה יש ג"כ עבודת ה', כמו שאמר אליהו ז"ל לר' נתן בפרק מי שאחזו (גיטין ע.) כל סעודה שהנאתך בה משוך ידך ממנה, דהיינו שישבור התאוה אפילו לדבר היתר, וזהו עבודה חשובה מאוד לפני הש"י, משא"כ אלו שלא היה להם תאוה כלל, לכן עיקר מאכלם לא היה רק מן שהוא מזון רוחני לחם שמלאכי השרת ניזונין הימנו, ולזה הבינו שאין להם שכר בעבודתם ומעשיהם הטובים, לזה התרעמו והיה להם געגועים על מה שהיה במצרים בשבתנו על סיר הבשר באכלנו לחם לשובע, וכדברי המדרש שהבאתי, שהיו יושבים אצל בשר ולא אכלו רק לחם והיה להם תאוה לבשר ושיברו תאותם, משא"כ עתה אין תאוה.
<b>אכן</b> כל זה היה בישראל שהם היו דבוקים ממש במשה רבינו ע"ה ונוטל מהם התאוה והבחירה, לכן הם לא התאוו כלל אל גוף הדבר שיאכלו בשר דהא לא היה בלבם שום תאות אכילה כלל, רק התאוו אל התאוה שיהיה להם תאוה וישברו התאוה ההוא, אבל הערב רב שהם לא היו דבקים במשה רבינו ע"ה רק קיבלו חיותם באמצעית ישראל והיו הם בעלי תאוה ובחירה והתאוו לאכול בשר, אכן ידעו שאם יאמרו שהם רוצים בשר מי ישגיח עליהם, כי הלא כל ישראל אינם מתאוים לבשר כלל, לכן אמרו לפני כלל ישראל שהם ג"כ בלי בחירה ושהם מתגעגעים שיהיה להם תאוה ויותן להם בשר וישברו התאוה ורצו להכניס געגועין אלו בלב ישראל כדי שיוכרח משה רבינו ע"ה לעשות כדבריהם שיותן להם תאוה ובשר וישברו הם התאוה והם בתוך כך שיותן להם בשר יאכלו, וכך עלה בידם שישראל שמעו לדבריהם והתגעגעו על התאוה ואמרו הלא במצרים היה לנו תאוה ושיבור התאוה בחנם שלא היה שום שכר על זה, חדא שלא מצד עצמם שיברו התאוה בשבתם על סיר הבשר ואכלו לחם כי המצריים לא נתנו להם בשר, ותו שאף אם היו הם עצמם משברים התאוה הלא לא היה אז תורה ולא נצטוו על זה, ואם כן טוב היה להם אז שיהיו בלי תאוה ולא היו מצטערים ועכשיו שניתנה התורה ויש שכר ועונש וצריך אל התאוה ניטלה מהם.
<b>נמצא</b> שכולם בכלל באו בטענה זו, הן ישראל והן הערב רב, אבל מחשבתם לא היה שוה, כי הישראל לא התאוו רק התאוה כאשר אמרו בפיהם, והערב רב אין לבם כפיהם כי הם היו באמת בעלי תאוה והתאוו בגוף אכילת הבשר, רק שאמרו כמו שאמרו ישראל כדי שיכנסו דבריהם בלב ישראל ויותן להם בשר ובתוך כך הם יאכלו. ואולם הש"י הוטב בעיניו דברי ישראל כי יפה דיברו, אבל דברי הערב רב לא הוטב בעיניו, ואעפ"כ לא חרה אפו על הערב רב, כי כל זמן שאדם עושה דבר שלא כרצון הש"י ואין יודע בזה שום אדם ולא שום מקטרג, הקב"ה ברוב רחמיו אינו משגיח על זה וסובל ומעלים עין, ולכן מחשבה רעה אין הקב"ה מצרפה למעשה (קידושין מ.), לפי שאפילו מלאכים אינם יודעים מחשבות אדם, משא"כ כשעושה מעשה אז רואים כל המלאכים וכל המקטריגים לכן הקב"ה כועס. ולכך בערב רב לא כעס עדיין הקב"ה, היות אין יודע שום מקטרג מה בלבם, ואולי באמת אינם בעלי תאוה כמו שאמרו בפיהם, עד שאחר כך נתקבצו הערב רב למשפחות ובכו על עסקי עריות שנאסר להם אז כעס הקב"ה על הראשון, כי על זה עצמו שבכו על העריות לא כעס הקב"ה מאחר שלא עברו עבירה, ואדרבה יפה עשו וכמ"ש לעיל דאל יאמר אדם אי אפשי בבשר חזיר כו'. רק דכעס על חטאם הראשון שנגלה עתה בפני כל, דהא נתגלה עתה שהם בעלי בחירה ותאוה.
<b>וכראות</b> משה רבינו ע"ה שבתחלה לא כעס הקב"ה רק עכשיו הרע בעיניו, כי ראה שגוף הדבר שאמרו בראשונה שרוצים להיות בעלי בחירה ותאוה הוטב בעיני הש"י, ודבר זה אי אפשר להיות בחייו ואם כן הבין שיוכרח למות עי"ז, ורצה משה רבינו ע"ה לתקן דבר זה שיוכל הוא לחיות וגם שיהיה דורו בעלי בחירה, והיינו שרצה שיהיה בחייו כמו אחר פטירתו שלא יהיה דורו מושפעים ממנו בעצמו אלא ע"י אמצעית צדיקים שבדור שיתדבק נשמתם בנשמתו ויהיה התדבקות הזה לפרקים כמו שהדבר היה אחר פטירתו ויוכל להיות בחירה, לזה אמר לפני הש"י מדוע כו' לשום את משא כו' והש"י עשה רצונו ואסף ע' זקנים והיה נביאותן שלא בתמידות מזה הבין משה רבינו ע"ה ששוב יהיה בחירה ולא יצטרך למות.
<b>אכן</b> באמת אינו כך, כי אלו הע' זקנים לא היו ראוים כל כך, משא"כ אלדד ומידד היה נביאותן בתמידות, דבשלמא לאחר פטירת משה רבינו ע"ה דנשמתו מתפשטת אל תוך העולמות, אין יכול התדבקות נשמות צדיקי הדור בנשמת משה רבינו ע"ה להיות בתמידות, משא"כ בחייו בהיותו בזה העולם אז כל הצדיקים הראוים נתדבקו בנשמתו בתמידות, נמצא יהיה ביטול בחירה לכל הדור. אכן למאי שהבינו הם דאלדד ומידד אין שואבין הנבואה ממשה רבינו ע"ה רק מתנבאים מעצמם, אם כן לפ"ז אין דביקות להם בנשמת משה רבינו ע"ה, ולא היה היזק לבחירה, אבל לפי האמת שגם הם נתנבאו מדביקותן בנשמת משה רבינו ע"ה א"כ עדיין יהיה ביטול לבחירה, זהו כלל הענין.
<b>ועתה</b> ראה והבן איך כל זה מבואר להדיא בפסוקים. אמר והאספסוף התאוו תאוה (דקדק רמ"א כפל התאוו תאוה), ר"ל גם הערב רב אמרו שהם מתאוים לתאוה, כחשו כדי שדבריהם יעשו פרי בעיני ישראל. או יהיה תיבת התאוו פועל יוצא (דאל"כ הוה ליה למימר נתאוו), ר"ל שהם גרמו שישראל יתאוו לתאוה וכך עלתה בידם. ויבכו גם בני ישראל ויאמרו מי יאכילנו בשר, לא אמרו רוצים אנו בשר, דבאמת לא רצו בשר, רק אמרו מי יעשה לנו זאת שיתן לנו בשר ואנו נתאווה ולא נאכל. ונודע דכל מקום שנאמר בפסוק עתיד במקום עבר מורה על רצון של הדבר ולא על המעשה, וכמו אז ישיר שפירש"י עלה בלבם לומר שירה, וכן אז ידבר יהושע (יהושע י, יב), וזהו אומרם זכרנו את הדגה אשר נאכל במצרים, ירצו בזה, שהתאוו שם לאכול ומיושב קושיית רש"י שהקשה והלא תבן לא ניתן וכו' דבאמת לא נתנו רק הם רצו והתאוו ובאמת היה שיבור התאוה, שם חנם פירש"י בלא מצות, ר"ל בלא אותה מצוה שלא היה מצוה כלל בשיבור התאוה, חדא שלא מעצמם ורצונם שיברו התאוה רק מחמת שהמצריים לא נתנו להם, ועוד שלא היה תורה עדיין וא"כ טוב היה אז לנו שנהיה בלי תאוה והיה לנו תאוה, ועתה, ר"ל עתה אנחנו צריכין לתאוה.
<b>וטעם</b> הצורך, ביארה המסורה ועתה ישראל מה כו', ר"ל שעתה ניתנה התורה וצריכין אנו לתאוה ובחירה, ותהי להיפוך, שנפשנו יבשה, ר"ל נפש בהמיית היינו נפש המתאוה היא יבשה, שאין לה כחה כלל שאין בה שום תאוה אפילו לדבר היתר, בלתי אל המן עינינו והמן כזרע גד כו', ר"ל שהוא רוחניי אין בו תאוה רק לחם שמלאכי השרת ניזונין, ועדיין לא כעס הש"י על הערב רב אף שהם שקר דברו, דהא באמת היו בעלי תאוה, מ"מ כיון שלא נודע עוונם לשום מקטרג לא כעס עד שאח"כ וישמע משה את העם היינו הערב רב בכו על העריות אז ויחר אף ה' ולא בתחלה.
<b>ובעיני</b> משה רע מה שראה שהש"י כעס אז ולא מתחלה, מזה הבין שגוף הדבר הוטב בעיני הש"י מה שהם רוצים שיהיו בעלי בחירה, ואם כן יצטרך הוא למות, ולזה בא משה רבינו ע"ה ואמר למה הרעותה כו', רצה שיהיה בחייו כמו לאחר פטירתו וכאמור, שלא יהיה הוא לבד המשפיע לדורו רק ע"י אמצעיים, ויהיו האמצעיים דבוקים בו לפרקים. ואמר מאין לי בשר לתת לכל העם הזה, ובל תאמר הלא הם אינם רוצים אכילת הבשר רק שישברו תאותם א"כ במעט בשר ישברו כולם את התאוה, לזה אמר שאין הדבר כך כי אף שעכשיו אומרים רק מי יאכילנו בשר שרצונם לשיבור התאוה, מ"מ אני יודע כי לבסוף יבכו (דייקא לשון עתיד) עלי ויאמרו תנה בשר ונאכלה, וא"כ איך אקח בשר הרבה כל כך.
<b>וכך</b> עלתה בידו שאמר לו הש"י אספה לי כו' ואל העם תאמר התקדשו למחר ואכלתם בשר כי בכיתם באזני ה' רק לאמר מי יאכילנו בשר, ר"ל הש"י יודע השקר שלכם, שלפני ה' בכיתם רק שתבואו למדרגת תאוה שתאמרו מי יאכילנו בשר ('לאמר' דייקא), אבל באמת גוף אכילה אינכם רוצים ולא תאכלו כלל. אבל האמת אינו כן, אלא ונתן ה' לכם בשר, ר"ל מיד שיתן לכם בשר ואכלתם ולא תשברו כלל התאוה, ולבל תאמרו שתאכלו כדי שיהיה שיבור תאוה יותר גדול, כמאמר אליהו ז"ל שהבאתי לעיל כל סעודה שהנאתך בה משוך ידך הימנה. לזה אמר שאין הדבר כך כי לא יום אחד כו' עד אשר יצא מאפכם שתאכלו הרבה כל כך עד שיהיה נמאס אצליכם ולא תשברו התאוה כלל.
<b>והנה</b> משה רבינו ע"ה הבין שמחשבתו עלתה בידו שכאשר יהיה לו אמצעיים אז יהיה ההתדבקות רק לפרקים ויהיו בעלי בחירה ולא יצטרך הוא למות, ולזה הבין גם כן שמה שאמר לו הקב"ה ואל העם תאמר, הכוונה על כלל ישראל שגם הם יאכלו הבשר, כי אחר שיהיו הע' זקנים יהיו כולם בעלי בחירה ורצון. אבל הסוף מוכיח שלא היה כך, מאחר שראינו התדבקות אלדד ומידד בתמידות, א"כ לא נתקיימה מחשבת משה רבינו ע"ה, ולא נעשו בעלי בחירה כלל ולא אכלו ישראל בשר רק הערב רב אכלו. לזה אמר הפסוק ויאמר משה שש מאות אלף כו' והוי קשיא לן לעיל מדוע מעיקרא אמר לא אוכל אנכי לבדי כו' מאין לי בשר כו' דמזה מבואר שבהיות לו עוזרים יוכל להספיק להם בשר, אם כן מדוע אמר עכשיו הצאן ובקר כו'. ועתה מיושב, דלעיל שעדיין לא רצו אכילת הבשר רק הערב רב לזה אמר שאם היה לו עוזרים היה מספיק להם בשר, משא"כ עתה לפי מה שהבין משה רבינו ע"ה דמאי דקאמר ואל העם תאמר כו' היינו כל ישראל לזה אמר שש מאות כו' הצאן ובקר כו'. וע"ז השיבו הש"י ב' תשובות. חדא, היד ה' תקצר שאוכל להספיק לכולם, וזאת שנית רמז לו שאין הדבר כמו שהבין שכולם יאכלו בשר ומזה הבין ג"כ שמחשבתו עשה פרי שלא ימות, ורומז לו שאינו כך, אלא עתה תראה ממה שיהיה לפניך, תבין היקרך דברי, 'יקרך' דייקא, אם יארע לך מה שאמרתי לך כבר.
<b>וביארה</b> המסורה מה האמירה ההיא, עתה תראה אשר אעשה לפרעה, שאמרו רז"ל (שמות רבה ה, כג) מה שאעשה לפרעה אתה רואה כו', ותראה שדבר זה יקרך, כי לא יהיה בחירה בחייך לכלל ישראל, ומה שאמרתי ואל העם תאמר הכוונה רק על הערב רב. כל זה אמר לו הש"י ברמז, ועדיין לא ידע משה רבינו ע"ה מזאת, ויצא משה כו' וראה שנבואת הע' זקנים לפרקים, אמנם אלדד ומידד מתנבאים בתמידות, ואף על פי כן עדיין לא ידע משה רבינו ע"ה שיצטרך למות, דהא הם סברו שנבואת אלדד ומידד לא בא ע"י משה רבינו ע"ה, ולכן כאשר א"ל יהושע בן נון כלאם השיבו המקנא אתה לי על מה שנבואתם אינה מצדי, אדרבה מי יתן כל עם ה' נביאים באופן זה שיתן ה' את רוחו דייקא עליהם, היינו שיהיה נבואתם מה' עצמו ולא מצדי שאז לא אמות כי אחיה.
<b>וממילא</b> מובן גם כן ענין הנבואה שארז"ל (סנהדרין י"ז.) שהיו אומרים משה מת יהושע מכניס, והוקשה לנו היכא רמיזא, גם מדוע אין מבואר בפסוק מה היתה הנבואה. ולדרכנו יתכן הכל, כי באמת הם לא נבאו כלל דבר זה, רק שמצד נבואתם שהיה בתמידות היה נמשך ממילא דבר זה שמשה מת וכאמור, שכפי האמת שהיה נבואתם גם כן באמצעית משה רבינו ע"ה, היה ביטול בחירה בחיי משה והבן. וסיים הפרשה, כי שם קברו את העם המתאוים ירצה לבל תקשי לך למה נענשו ישראל, שהם לא התאוו רק לתאוה, לפי שלא היה להם תאוה כלל, ועליהם לא כעס הש"י כלל, לזה אמר הפסוק שאין הדבר כך שלא היה העונש רק על הערב רב לפי שהם היו באמת בעלי תאוה. לזה אמר כי שם קברו את העם סתם העם היינו הערב רב המתאוים, ר"ל לפי שהם היו באמת בעלי תאוה, והבן בכל זה היטב כל המשך הפרשה.
<b>ובזה</b> מבוארים פסוקי ואתחנן אל ה' בעת ההיא לאמר אדני אלהים אתה החילות להראות את עבדך את גדלך ואת ידך החזקה, יש מדרשים רבים בביאור תיבות אלו, את גדלך ואת ידך כו' ודרש א' נדרש אל הע' זקנים המתנבאים שבפרשה זו. כי ידך החזקה היא נבואה חזקה מלשון הכתוב בישעי' (ח', יא) כי כה אמר ה' אלי בחזקת היד שפירושו בחוזק הנבואה וקשה מאי ענינם לתפלה זו אעברה נא ואראה כו' רב לך אל תוסף דבר אלי עוד בדבר הזה פירשו בו, רב לך הרבה גדולה לך מזה שאתה רבן של כל הנביאים. וזה רב לך אתה רב. ויש לתמוה על תשובה זו שהוא דומה לשר גדול וחשוב בעיני המלך שביקש מהמלך איזה דבר קטן והשיבו המלך למה אמלא שאלתך הלא אתה תשוב מאד בעיני וטוב לפני מאד וק"ל, ולדרכנו יובן, כי אחר שראה משה רבינו ע"ה שנתקיימה מחשבתו בנבואת הע' זקנים שהיה לפרקים, שפט מזה שלא יצטרך למות, ואף שאלדד ומידד התנבאו בתמידות שפטו הם כי נבואתן מעצמן לא ממשה רבינו ע"ה, לז"א אתה החלות כו' ידך החזקה אלו הע' זקנים ולכן אעברה נא. והשיבו הש"י אין הדבר כך אלא רב לך אתה רבן של כל הנביאים שגם נבואת אלדד ומידד נמשך ממך ולכן אל תוסף דבר כו' והבן.
<b>ובזה</b> יבואר פ' ותדבר מרים כו'. והוא נמשך אל הקודם, שעלה בדעתם שנבואת אלדד ומידד מעצמן ולא באמצעות משה רבינו ע"ה, סיפר עוד הכתוב טעות כזה. והענין הוא, כי מה שאמרו הלא גם בנו דבר לכאורה תמוה, מה שבח בזה לאהרן ומרים הלא כל הדור ההוא שהיו במעמד הר סיני ואצל הים היו כולם נביאים, כמאמרם ז"ל (מכילתא בשלח ב) ראתה שפחה כו'. אכן הענין הוא, כי באמת כולם היו נביאים רק שנבואתם היה על ידי אמצעי שנמשך נבואתם מנבואת משה רבינו ע"ה והיה הוא צנור לכולם, והנה האדם יכול להשיג ברוח הקודש במקום מדרגתו וכל מה שלמטה ממנו, אבל מה שלמעלה ממנו אינו משיג, והנה אהרן ומרים היו גם כן צינורות לשאר נביאים הרבה אשר היו בדורם, והשיגו זאת אשר כמה נביאים מושפעים מהם, מזה שפטו שגם הם במדרגת משה רבינו ע"ה, שהמה גם כן צינורות לאחרים, אבל באמת לא השיגו מה שלמעלה מהם לראות שמשה רבינו ע"ה הוא צינור להם.
<b>ולזה,</b> כאשר רצו לדבר בו על אודות האשה הכושית, לבל תתמה על החפץ איך דיברו בו הלא מורא רבך כמורא שמים (אבות ד, יב), לזה הקדימו להודיע שאינו רבן כלל, ואמרו הרק אך במשה, ר"ל באמצעית משה דבר ה' עם שאר נביאים, הלא גם בנו דבר, ר"ל גם על ידינו דבר עם שאר נביאים שגם אנחנו צינורות כמוהו. ואמר להם הש"י שאין הדבר כן, כי הלא אם יהיה נביאכם, ר"ל הנביאים שלכם המושפעים מאתכם אינם רק במראה כו' לא כן עבדי משה בכל ביתי נאמן הוא והוא במדרגה אשר פה אל פה אדבר בו, ר"ל על ידו, והיינו שאותן הנביאים הנשפעים מאתו אני מדבר עמם פה אל פה במקראות אלו ראיתי באיזה ס' פי' ג"כ קרוב לסגנון זה כי משה רבינו ע"ה שכינה מדברת מתוך גרונו, ואם כן אותן המקבלים ממשה רבינו ע"ה הם במדריגת פה אל פה, ואם כן הוא עצמו במדרגת ותמונת ה' יביט, וא"כ הוא רב שלכם וא"כ מדוע לא יראתם לדבר דהא הוא רב שלכם.
<b>ובזה</b> יובן המדרש כי תשא, דהנה הענין שאמר הקב"ה למשה רבינו עליו השלום כתב לך ולא כתבו בעצמו, היינו כי משה רבינו ע"ה שהיה דבוק בעצמית תורת ה' נמסר לו התורה, אבל בכל ישראל לא קם כמשה, לא היה באפשר שיותן להם התורה עצמה הנקראת תורת ה' רק ההשתלשלות, כי הנה ענין דביקות נשמת ישראל בהקב"ה היינו כי קוב"ה ואורייתא כולא חד, ונשמות ישראל נאצלו מהתורה ויש בתורה סתים וגליא וגבוה מעל גבוה, ויש נשמות דביקות במדריגה קטנה מהתורה ויש גבוה וגבוה מעל גבוה, כפי התדבקות נשמתן בתורה, כך הוא דבוקם בהקב"ה, ולהיות שלא קם כמשה היה דבוק הוא במדרגה העליונה בהתורה ובמקור כל המקורות, עד אשר הוא יסוד וקיום כל העולמות, כאשר ביארנו לעיל על המאמר מה לילוד אשה בינינו, וממקום מדרגתו נמסר לו תורת ה', משא"כ כל ישראל לא קבלו רק ההשתלשלות אשר נשתלשל מזו התורה שניתנה למשה רבינו ע"ה, ולזה נקראת התורה על שמו תורת משה, ולזה לא כתב הקב"ה עצמו התורה, כי אם הש"י היה כותב התורה היה המדרגה העליונה שבתורה, וזה אי אפשר לינתן לשום בר ישראל ולהשיגו זולת משה רבינו ע"ה, אלא שמהתורה שנתנה למשה רבינו ע"ה נשתלשל התורה שניתן לנו ע"י משה רבינו ע"ה, וזהו ענין כתב לך, והבן כי הוא אמיתי.
<b>ולפ"ז</b> אם היה משה רבינו ע"ה אומר לישראל, אני הוא שכתבתי ונתתי לכם התורה לא היה הדבר שקר, דהא באמת כך הוא שממנו ומנשמתו נשתלשל התורה שנתנה לנו, אך משה רבינו ע"ה מצד ענוה שבו ודאי לא אמר דבר זה. אכן כל זה הוא לפי האמת, אבל לפי ההוא אמינא של אהרן ומרים, שסברו שגם הם במדרגת משה רבינו ע"ה, וכמו שטעו לומר שאלדד ומידד אינם מושפעים ממשה רבינו ע"ה אלא הם במדרגה כמו משה רבינו ע"ה, אז לא היה יכול משה רבינו ע"ה לומר אני הוא שנתתי התורה דהא באמת גם תורת ה' עצמו כאשר ניתנה לו כך ניתנה לשאר הצדיקים שכמותו, אך שלפי שהשי"ת גילה ואמר לא כן עבדי משה בכל ביתי כו' שפירושו הכוונה שלא קם כמשה רבינו ע"ה והוא רב לכולם, אם כן היה יכול משה רבינו ע"ה לומר אני הוא שנתתי התורה, רק מצד ענוה שלו לא אמר דבר זה. וזהו דברי המדרש שאמרו מלאכי השרת לפני הקב"ה אתה נותן רשות למשה שיכתוב מה שהוא מבקש אם כן יאמר אני הוא כו', השיבם הש"י ח"ו שמשה עושה דבר זה מצד ענוה שלו, ועוד שאפילו אם יאמר כך נאמן הוא, ר"ל האמת כך הוא ועל זה מביא המדרש ראיה מזה הפסוק בכל ביתי נאמן הוא וכאמור. והבן היטב כי כל זה הם דברים נכונים וישרים בעהש"י.
<b>ועתה</b> נבוא אל פסוקי משלי שהתחלנו. ונקדים איזה הקדמות, נודע פירוש הרמב"ם (מכות ג, טז) על מאמר ר' חנניא בן עקשיא רצה הקב"ה לזכות את ישראל לפיכך הרבה להם תורה ומצות, והקושיא מפורסמת, נהי שבאמת נמשך טוב מוחלט מצד ריבוי התורה כאשר יקיים אדם כל התורה, הנה שכרו אתו באין חקר, מכל מקום לפעמים יומשך ג"כ רע מזה, שכאשר יעבור האדם על כל המצות יהיה עונשו באין מספר מה שלא היה כך אלו היה מצות מועטות, ואם כן איך אמר רצה הקב"ה לזכות. ופירש הרמב"ם בפירוש המשנה, ואבאר דבריו בתוספת ביאור, דבאמת מצד ריבוי התורה ומצות אין נמשך שום רע רק כולו טוב.
<b>והוא</b> בהקדם מאמרם ז"ל (קידושין ל"ט:) כל העושה מצוה אחת מטיבין לו כו', בודאי אין הכוונה שאם יעבור על כל התורה ויעשה מצוה אחת ייטב לו דזהו דבר שאי אפשר. אלא הכוונה כך הוא, דכל התורה רמ"ח ושס"ה, והנה הלא תעשה אינם רק שב ואל תעשה, מי פתי יסור הנה שלא יזהר בשב ואל תעשה שזהו דבר קל. והשאר שהם מצות עשה הנה אותן אשר זמן קבוע להם, כמו סוכה ולולב ודומיהן הם דברים קלים לקיימם, ואותן המצות עשה אשר אין בנמצא לקיימם בקל, הנה אף אם לא יקיימם לא ישיגהו עונש עבור שלא בא לידו, רק שצריך אדם להיות דבוק במצות עשה אחת אשר יתמיד קיומה בכל עת. על זה אמרו העושה מצוה אחת, ר"ל שמצוה א' עושה כל ימיו וזהיר בה ביותר בכל תנאיה לא יופסק מנגדו רגע, ומן הלא תעשה נזהר בשב ואל תעשה שהוא קל, וכן כל מצות שקיומן בקל הוא מקיימם בזמנם אז מיטיבים לו. נמצא שקיום כל התורה אינו דבר חמור כלל.
<b>וכי</b> תימא עדיין אותה מצוה שצריך לקיימה תדיר עדיין הוא דבר חמור, כי היצר הרע מסית ומדיח לאדם תמיד ומטיל עליו עצלות. זה אינו, דהא ביארנו אופן דביקות נשמות ישראל בהש"י היינו שנאצלו מאותיות התורה, והכלל הוא שהתורה כולה מצות, אם כן הנשמה שנאצלת מאותיות התורה, היא אצולה ממקום המצות, ואזי מאיזה מצוה שהנשמה אצולה, הוא חפץ ומשתוקק כל ימיו לאותה מצוה, לא יטרידהו יצר הרע ממנה. ממילא האדם שרואה חפצו ותשוקתו באיזה מצוה, יחזיק בה כל ימיו ולא ירפה, והשאר יתקיים כנ"ל ובזה טוב לו. נמצא שפיר אמר רבי חנניא בן עקישא שאין נמשך מרבוי התורה רק טוב, אלו דברי הרמב"ם ז"ל בתוספות ביאור. אכן מפרשים אחרים חולקים עליו באמרם שכשם שאין נשלם קומת האדם בלי רמ"ח אברים ושס"ה גידין, כן אין נשלם הנשמה אם לא בקיימה כל רמ"ח ושס"ה לא יחסר אחד, ממילא לדבריהם כשם שנמשך מריבוי התורה ומצות טוב, כך יצוייר שיומשך רע לעוברי התורה ומשנת רבי חנניא בן עקשיא פירשו הם בדרך אחר. ודומה למחלוקת זה מצינו ג"כ בש"ס (מכות כ"ד.) עושה אלה לא ימוט, אם הכוונה דווקא כולם או לא ע"ש.
<b>אמנם</b> יש להכריע כדברי הרמב"ם שגדול כח מצוה אחת שמביאה לחיי העולם הבא. והוא במה שחקרו המפרשים ז"ל (עיין חרדים) מדוע עשה דוחה לא תעשה, הלא לא תעשה יש בה מלקות, ועשה אין בה עונש, אם כן לא תעשה חמור. ותירצו כי מה שעשה אין בה עונש הוא לטעם זה, כי אילו יאמרו לאדם בעולם הבא בחר לך אחד משתים, או שתקבל עונש המגיע לכל שס"ה לא תעשה בכלל, ואח"כ תקבל שכר מצות עשה אחת, או שלא תקבלו עונש שלו ולא השכר. ומראין לו שכר של מצות עשה אחת, והעונש של כל הלא תעשה, יקבל על עצמו עונש כולם כדי שיהיה לו שכר מצות עשה אחת, כי גודל התענוג והמתיקות של מצות עשה יהיה טוב בעיניו כל כך הרבה יותר מצער של העונש של כל הלא תעשה, ולכן אין כתיב עונש במצות עשה כי די לו העונש שמפסיד שכר אותה מצוה, ולכן מצות עשה חמורה מאד עד שדוחה לא תעשה עד כאן דבריו.
<b>ובהיות</b> כך, ששכר מצות עשה אחת שקול יותר ויותר מכל העונשים של כל הלא תעשה בכלל, וודאי הדבר ברור שבעשות מצוה א' באופנים הנ"ל מביאו לעולם הבא, ולכן צדקו דברי רבי חנניא בן עקשיא כפשטן, שמריבוי התורה לא נמשך רע רק טוב. והנה מקום שממנו ידענו דעשה דוחה ללא תעשה כבר נתבאר בסוף פלפולנו שכתבנו בסוגיא דעשה דוחה לא תעשה דאם נימא דקודם מתן תורה היה להם דין בן נח, אז מוכח מפסח, תמיד, ומילה, ואם נימא דהיה להם דין ישראל, אז אין מוכח משם דעשה דוחה לא תעשה, רק אם דרשינן צמר ופשתים סמוכין אז ילפינן מהתם. והנה איכא פלוגתא אי דרשינן סמוכין או לא. ונראה לומר דהדבר תלוי בזה דפליגי תנאי בעלמא (ראש השנה ט:) אי מקרא נדרש לפניו ולא לפני פניו או גם לפני פניו, ואי נימא דמקרא נדרש לפני פניו, ויש מקראות שלא נכתבו במקומם כלל, והם שייכים לפרשה אחרת וכדומה אז צריך ליתן טעם על אותו הפסוק למה נכתב דווקא שם מאחר דגם שם אין מקומו, לכן דרשינן סמוכין ונכתב שם לאיזה טעם, משא"כ למאן דאמר דאין מקרא נדרש לפני פניו אם כן כל פסוק נכתב במקומו, אין מקום כלל לדרוש סמוכים, כי הפסוק נכתב במקומו.
<b>והנה</b> נקדים עוד, שיש חקירה אחת גדולה, מדוע יש בני אדם אשר במקום הוולדם עומדים כל ימי חייהם והקב"ה מזמין להם פרנסתם במקומם, ויש בני אדם אשר אין יכולים להתפרנס כלל במקומם ומוכרחים ליסע למרחקים מעבר לימים באניות להביא טרף ביתם, וקשה מדוע יהיה כך ולמה במקום הבראם אין פרנסתם מזומן. והתירוץ בחקירה זו הוא דבר נפלא, כי התורה היא ציור העולם וכל מדות אשר התורה נדרשת בהם גם העולם מתנהג בהם, ובהיות כל הנשמות אצולות מאותיות התורה, ויש מקראות הנדרשים לפני פניו שעומדים במקום זה ואינם ענין כלל לשם רק לפרשה אחרת, לכן הנשמה האצולה מאות אחת שבאותו הפסוק, אין פרנסתו מזומן רק ממרחקים, משא"כ מי שנשמתו נאצל ממקרא הכתוב במקומו, פרנסתו מזומנת לו גם כן במקומו. נמצא מחקירה זו מוכח כמאן דאמר דמקרא נדרש לפני פניו.
<b>עוד</b> נקדים הקדמה אחת, מה שביארו המפרשים, במה שארז"ל (במדבר רבה כא, יב) שכשאמר דוד המלך ע"ה זמירות היה לי חוקיך אמר הקב"ה לדוד דברי תורה זמירות קרית להו חייך שאני מכשילך בדבר שתינוקות של בית רבן יודעין כי עבודת הקודש עליהם בכתף ישאו וכו'. והקשו, מאי מדה כנגד מדה הוא, שמחמת שקרא לדברי תורה זמירות טעה בדין, ופירשו על פי המבואר בשבת (שבת קל"ח:) תנו רבנן כשנכנסו רבותינו בכרם ביבנה, אמרו עתידה תורה שתשתכח מישראל כו' ר' שמעון אומר ח"ו שהתורה משתכחת שנאמר וענתה השירה הזאת לפניו לעד כי לא תשכח מפי זרעו ע"כ. ביאור הדבר, דחכמים סבירא ליה שברוב הגלות התורה משתכחת, והא דכתיב כי לא תשכח סבירה ליה דלא על כל התורה קאי, אלא מקרא נדרש לפניו, וקאי על שירת האזינו דבה מיירי קראי התם, ואותה שירה לבדה הוא דלא תשכח ור"ש סבירה ליה דמקרא נדרש לפני פניו וקאי וענתה השירה על כל התורה וכל התורה נקראת שירה, וקאמר עלה דלא תשתכח אפילו ברוב הגלות, ולזה אמר דוד דברי תורה זמירות קרית להו, וסבירא לך כר"ש דקאי וענתה השירה על כל התורה, ונמשך מזה דאי אפשר לתורה שתשתכח, חייך שתטעה בדין פשוט מזה, תראה שאפשר לתורה שתשתכח, ולא נקראת התורה שירה, עכ"ד המפרשים.
<b>ועתה</b> יבוארו כל פסוקי משלי הנ"ל, אמר אשת חיל מי ימצא, כאשר בא פירוש דברים אלו בריש דברינו, שהאדם שהוא במדרגת מי ימצא ניתנה לו תורה במתנה כמשה רבינו ע"ה שהיה עניו, וכן מצינו באברהם אבינו ע"ה שאמר ואנכי עפר ואפר ניתנה לו התורה ג"כ, נמשך מזה שהאבות וזרעם אף שלא ניתנה עדיין התורה היה להם דין ישראל, דהא ע"י ענוה שבהם זכו אל התורה כמו שזכה בה משה רבינו ע"ה, אמר עוד בשבח התורה, בטח בה כו' גמלתהו טוב ולא רע, היינו כמאמרו של רבי חנניא בן עקשיא שמריבוי התורה אין נמשך רע רק טוב לבד. וכסברת הרמב"ם ז"ל הנ"ל, שבמצוה אחת אשר בה חפצו יוכל להדבק כל ימיו, ועל ידי זה זוכה לעולם הבא, וכמו שביארנו לעיל באורך.
<b>ולכאורה</b> אלו ב' השבחים סותרים זה את זה, ומנלן דהאמת כסברת הרמב"ם, וכתבנו לעיל דהוכחה מזה ממה שעשה דוחה לא תעשה, וקשה הא גופא מנלן, דבשלמא אי נימא דהאבות היה להם דין בן נח אז מוכח מפסח תמיד ומילה דעשה דוחה לא תעשה, משא"כ כיון שאמר תחלה שהיו להם דין ישראל, אם כן לא מוכח משם דעשה דוחה לא תעשה ואם כן אין ראיה לדברי הרמב"ם, ואם כן לכאורה מנלן דאין נמשך מרבוי התרוה רק טוב. לז"א דרשה צמר ופשתים, ר"ל דדרשינן סמוכים מצמר ופשתים, ומוכח דעשה דוחה לא תעשה משם, ואם כן מוכח כדברי הרמב"ם, ואז ותעש בחפץ כפיה, ר"ל שנמשך רק טוב, כפי המבואר שאותה מצוה אשר חפצו בה שממנה שרשו בה ידבק תמיד והיא תביאהו לעולם הבא. אכן, מאן יימר דדרשינן סמוכין, לזה אמר הא חזינן שהתורה היתה כאניות סוחר, מדחזינן שיש מדה נוהגת בעולם, שיש בני אדם אשר אין פרנסתם מזומנת להם רק ממרחקים מעבר לים, על כרחך שמדה זו נוהגת בתורה שהוא ציור העולם, והיינו אשר ממרחק תביא לחמה, שמקרא נדרש לפני פניו, וממילא דרשינן סמוכים. ואמר עוד דהשתא דאתינן להכי דמקרא נדרש לפני פניו, אם כן וענתה השירה הזאת קאי על כל התורה, וקאמר עלה כי לא תשכח שלא תשתכח התורה בכל ימי הגלות, והיינו ותקם בעוד לילה ותתן טרף וכו' וכר"ש דלא תשתכח התורה מישראל.
<b>ועם</b> הדרש הנדרש בפסוק זה, דמי שעוסק בתורה בלילה הקב"ה מזמין לו פרנסתו כמ"ש בתחלת הדרש, נבאר גם כן שזה שייך למעלה, ונמשיך ג"כ פסוק שלאחריו, זממה שדה ותקחהו מפרי כפיה נטעה כרם. לפי המשל היינו שלוקחת שדה ועובדת בו ומוציאה מתוכו פירות, ואותן הפירות ג"כ אינה אוכלתן אלא מאותן הפירות מוכרת ולוקחת בדמיהן ג"כ שדה וכרם. ולפי הנמשל הוא בשבח התורה, שמלבד שגופי תורה הם טובים ומכונים בשם שדה חקל תפוחין קדישין, אלא אפילו פירותיה של תורה, היינו כל מה שחידשו הסופרים ג"כ המה כגופי תורה וכמשארז"ל (ראש השנה י"ט.) דברי סופרים כדברי תורה דמי. ולהמשיך הענין יש לומר, דהנה במסכת חגיגה (י"ב:) אמרינן (אקרא דתהילים מב, ט) יומם יצוה ה' חסדו ובלילה שירה עמי, דהכוונה שבלילה אומרים המלאכים שירה וביום חשים מפני כבודן של ישראל, פירש"י שהם משבחין ומתפללין כל היום. וביארו המפרשים דסבירא ליה להש"ס דתפלת ערבית רשות ולכן בלילה אין זמן תפלה אבל ביום כולא יומא זמנא הוא, דזמן תפלת השחר עד חצות, דאף על גב דלכתחלה אין זמנה רק עד ד' שעות, מ"מ עד חצות נמי זמניה למי שעבר בדיעבד ולא התפלל כמבואר (באורח חיים סי' פ"ט) ואחר חצות הוי תיכף זמן תפלת המנחה אף על גב דלכתחלה עיקר זמנה מט' ומחצה, מ"מ בדיעבד יצא גם אם התפלל קודם, כמבואר בש"ע (א"ח סי' רל"ב) וזמן המנחה עד הערב, לכן אין המלאכים אומרים שירה רק בלילה עכ"ד.
<b>ואמנם</b> קשיא לי אהאי פירושא, דהא קי"ל התם בסי' רל"ב דזמן תפלת המנחה הוא אחר חצות חצי שעה, אבל אם התפלל מיד אחר חצות לא יצא ידי חובה, וע"ש במגן אברהם דאף על גב דמדינא מיד אחר חצות הוי זמן תפלת מנחה מ"מ כיון שחז"ל גזרו לפי שיוכל אדם לטעות ולהתפלל קודם חצות לכן אף דיעבד לא יצא דדברי סופרים כדברי תורה דמי, ואם כן יכולים המלאכים אז לומר שירה, הן אמת לפי מה שפלפל הט"ז (בא"ח ר"ס פ"ט) דכיון דבאותה חצי שעה אין יוצאין בתפלת המנחה הוי אז לענין תפלת שחרית כמו קודם חצות יעו"ש. לפ"ז אתי שפיר, דהוי זמן תפלת שחרית עד חצי שעה אחר חצות, אבל לפי דברי המג"א שם, ע"ש שמתרץ קושית הט"ז שם בדברים קצרים, וכוונתו דכיון דמעיקר הדין הוי זמן תפלת המנחה תיכף אחר חצות, לכן אין אז עוד זמן תפלת השחר, אף על גב דאינו יוצא מדרבנן אם התפלל אז מנחה ע"ש, אם כן חצי שעה זו פנויה ואין בה שום זמן תפלה וק"ל, וצריך לומר דמאן דדריש הכי, סבירא ליה דדברי סופרים לאו כדברי תורה הוי, לענין זה, וסבירא ליה דיוצא בדיעבד בתפלת המנחה באותה חצי שעה או אף אם יודה דאינו יוצא מחמת הגזירה דלא ליתי למיטעי, מ"מ כיון דאינו רק מדברי סופרים ומדינא הוי ליה זמן תפלת מנחה, לכן בשמים אין אומרים שירה אז, ומתנהגין כדינא דאורייתא.
<b>עוד</b> דריש התם דרש אחר אהאי קרא (חגיגה י"ב:) כל העוסק בתורה בלילה הקב"ה מושך עליו חוט של חסד ביום. וכתבו המפרשים, מה דדקדק לומר בלילה, היינו משום דבאמת שכר מצוה בהאי עלמא ליכא, רק כתב מהרש"א בחדושי אגדות דמה שאדם עושה יותר ממה שמחויב עפ"י הדין, יש לו שכר על זה בעולם הזה, ואיכא מאן דאמר בגמרא (עירובין ס"ה.) לא איברי לילי אלא לשינתא, ואמר ר' נחמן אנן פועלי יממא אנן ולא פועלי לילות, ולכן העוסק בתורה בלילה שהוא יותר מהדין, יש לו שכר עכ"ד.
<b>והשתא</b> יפורש הכל, דלפי שאמר תחלה, היתה כאניות כו' שפירשנו לעיל דבעי להוכיח מאניות סוחר דמקרא נדרש לפני פניו, אם כן וענתה השירה קאי על כל התורה שכולה נקראת שירה, ואם כן קרא דיומם יצוה ה' חסדו ובלילה שירה עמי נדרש על מי שעוסק בתורה בלילה הקב"ה מושך עליו חוט של חסד, והיינו כנ"ל דעל לימוד הלילה יש שכר בעולם הזה ולז"א ותקם בעוד לילה כו' דמי שעוסק בתורה בלילה הקב"ה מזמין לו פרנסתו, דהא על לימוד הלילה יש שכר בעולם הזה, אכן אכתי מאן יימר, דנהי דנוכל לדרוש פסוק דיומם יצוה בדרש הזה דילמא נידרשיה לאידך דרש דאין המלאכים אומרים שירה רק בלילה, לזה בא לסתור דעל כרחך אין כוונת הפסוק לדרש זה, דהא זממה שדה כו', ר"ל דהתורה יש לה שבח דהפירות הם ג"כ כגופי תורה, ר"ל דדברי סופרים כדברי תורה דמי, אם כן איך אפשר לומר דהמלאכים אין אומרים שירה ביום, עבור שכל היום הוא זמן תפלה, כיון דדברי סופרים כדברי תורה דמי איכא האי חצי שעה שאינה שום זמן תפלה ויכולים אז לומר שירה, אלא על כרחך כדרש הראשון, ואם כן איכא שכר בעולם הזה על לימוד הלילה וכאמור.
<b>ויש</b> להמשיך עוד פסוק שאחריו ובא לומר עוד ראיה להנ"ל, דאפילו אם תמצי לומר דהפסוק יומם יצוה נדרש לענין שירת המלאכים, אכתי נמשך ג"כ דעל לימוד הלילה יש שכר בעולם הזה, דהא לאותו דרש מוכרח דתפילת ערבית רשות, והיינו על כרחך משום דלא איברי ליליא אלא לשינתא, אם כן יש שכר על זה, כדברי מהרש"א, כיון דהוא לפנים משורת הדין, ולבל תאמר דאף על גב דתפילת ערבית רשות, כיון דעכ"פ תיקנו תפילת ערבית, שמע מינה דגם לילה זמן תורה ותפלה, ולא מקרי לפנים משורת הדין. לז"א שהתורה חגרה בעוז מתניה הפירוש הפשוט בזה כך היא דהתורה עשתה עוז ותוקף לדבריה בעונשין ואזהרות וחיובים כדי שיפחד האדם לעבור על התורה כו', משא"כ זה שאינו בחיוב רק ברשות אינו נכלל בדיני התורה והוי לפנים משורת הדין. הש"י ישימנו מאנשי עבודתו העובדים אותו לילות וימים אמן כן יהי רצון. מה שאמרתי מוסר על מחללי שבת ומעלימין עין מהצדקה.
<b>ואמרתי</b> לפתיחה, דרש רבא מהו דכתיב האמנם אלם וכו' מה אומנתו של אדם בעולם הזה יעשה עצמו אלם יכול אף בדברי תורה כן תלמוד לומר צדק תדברון יכול יגיס דעתו תלמוד לומר מישרים תשפטו בני אדם (חולין פ"ט.), פירוש לדון בני אדם לכף זכות. יש לדקדק, א' יכול אף בדברי תורה כן, איך היה זה הוה אמינא בעולם. ב' יכול יגיס דעתו, תמוה למה הוה אמינא כן, ואדרבה ההכרח לא יגונה ולא ישובח, ואם כן איפכא הוי, דלפי יכול הראשון דאף בדברי תורה כן, אם כן אין הכרח ללמוד, היה עולה על הדעת להגיס דעתו כיון שאינו מוכרח ועושה, משא"כ בתר דאמר תלמוד לומר צדק תדברון, אם כן הוא הכרח ואין מקום להגיס דעתו, וכמאמרם (אבות ב, ט) אל תחזיק טובה לעצמך כי לכך נוצרת, ר"ל שהוא הכרח ולא ישובח. עוד יש לדקדק דמתחלה אמר אלם לשון יחיד, ואחר כך אמר תשפטו לשון רבים.
<b>ופירש</b> בתולדות יעקב יוסף ואני הוספתי קצת, דהנה בדרוש לפני העולם יש ב' מינים. א' דרושים פשטים וחריפות. ב' דברי מוסר להדריך בני אדם בדרכי ה', ואין בו חריפות. ויש בכל אחד מעלה וחסרון, במין הראשון יש מעלה שלא יתרעם שום אחד מהשומעים על האומר, וחסרון יש שיוכל האומרו להגיס דעתו כי הוא מחדש דברים טובים וחריפות. ובמין הב' להיפך, יש מעלה שאין בו כדי להגיס דעתו כי אינו מחדש שום חריפות, רק אומר הדרכים והתנהגות הכתובים בספרים ובתורת ה' תמימה, אבל יש חסרון כי קצת מהשומעים יתרעמו. וטעם הדבר, כי בודאי אם כל האנשים עושין ככתוב בתורה אין מקום לומר דברי מוסר, ואם כן המוכיח אינו אומר רק מה שרואה אנשים עושים שלא כהוגן, ואם כן זה האיש סובר שהוא מכוין לביישו ומתרעם. וכמאמרם ז"ל (כתובות ק"ה:) האי צורבא מרבנן דמרחמין ליה בני מתא כו' מכלל דכשמוכיח להו במילי דשמיא שונאים לו.
<b>ובזה</b> יבואר המאמר הנ"ל, יעשה עצמו אלם, כי ברוב דברים לא יחדל פשע ויש בו או לשון הרע או רכילות וכיוצא ברוב דברים מרבים מחלוקת, יכול אף בדברי תורה כן, ר"ל שלא יאמר מוסר ג"כ שלא ירבה מחלוקת שיתרעמו קצת השומעים כנ"ל, לז"א צדק תדברון. יכול יגיס דעתו, ר"ל לעולם שאין לומר דברי מוסר, ומה דאמר צדק תדברון היינו פשטים, שמזה יומשך שיגיס דעתו, תלמוד לומר מישרים כו', הכי פירושו אתם בני אדם תשפטו לכף זכות את המוכיח שאינו רוצה לבייש שום אדם, רק להדריך בדרך ישר, מזה מבואר דצדק תדברון מיירי מדברי מוסר.
<b>והנה</b> אחיי ועמי, ראיתי בכם כמה דברים שערוריה וכמה פעמים רציתי להוכיח וחזרתי לאחורי, ועכשיו לא יכולתי להתאפק ולהחריש, והטעם אגיד לכם בדרך משל. איש עני, יש לו בגד טלאי על גבי טלאי, וקרוע בקרעים קטנים מראשו עד רגליו ומתיאש מלתקנו, כי אם ירצה לתקנו יכלה הזמן ולא יועיל ומוכרח ללובשו כמות שהוא, אח"כ ראה שנקרע בו שני קרעים גדולים עד שנראה בשרו מתחתיהם דאי אפשר כלל ללובשו כך אז מוכרח הוא לתקן אותן הקרעים. כן אני בבואי לקהלתכם ראיתי ביניכם דברים מקולקלים הרבה ובתוכם שמדברים בבית הכנסת בקלות גדול והוא עון חמור כמבואר בזוהר הקודש וכמבואר בכל ספרי המוסר, וכן הרבה דברים, עד שהיה יאוש בעיני מלתקן כל זה ולכן החרשתי, כמאמרם ז"ל (יבמות ס"ה:) כשם שמצוה לומר דבר הנשמע כך מצוה כו' וחששתי שלא אוכל לתקן והחרשתי. אבל עתה ראיתי שני קרעים גדולים שבלעדם אי אפשר להיות בכלל יהודי כלל, כאשר אגיד.
<b>דעו</b> לכם אחיי, כי כל איש אשר עוד שכלו בראשו ומוח בקדקדו לא יוכל להאמין אשר כפי שאתם נוהגין יהיה לו מזה עולם הבא ושיהיה מרוצה להש"י לומר שבעבור זה ברא את האדם על פני האדמה, שמתפללים בביתם רוב העולם ואינם הולכין לבית הכנסת, ודאי תפלתם במרוצה וכאלו מחרף ומגדף ח"ו, כמבואר בזוהר הקדוש כשמזכירים השם ב"ה בלי פחד ואימה מקללין אותו בכל העולמות. ואחר כך אוכלין ושותין והולכין לשוק לצורכיהם. ואם כן ממה יהיה לכם עולם הבא ואיך תאמרו שבעבור עשיות אלו ברא הקב"ה את האדם, ואין שום בר שכל שיאמר ככה.
<b>אכן</b> הש"י ברוב רחמיו מחמת שאי אפשר לרוב בני אדם לעסוק יום ולילה בתורה וטרודים בפרנסתם, מצא להם ב' תקנות. א' נתינת הצדקה בכל ימות החול. וע"י מה שנותן צדקה לעניים וביניהם נמצאים לומדי תורה או עושי מצוה נחשב לו כאלו הוא עשהו לאותה מצוה או למד תורה, ויש לו חלק בזה. ב' נתן להם יום השבת כדי שיהיה לו יום מנוחה ופנאי להתבודד ולחשוב עם קונהו ולשבח לפניו כל היום ולעשות לצורך נשמתו. והנה ראיתי בכם קרעים הללו שאין אתם עושים דברים הללו, והלא ב' אלו הם יסוד העולם, ויסוד של כל אדם פרטי, אי אפשר כלל בלעדם להיות מכונה בשם יהודי. והנה בנתינת צדקה אין אתם משגיחים כלל, הן בעניי עיר הן בעוברי ארח אין שום אדם שישים אל לבו וליתן אכילה להם, ומכל שכן מעות, ואתם אומרים הטעם כי אין ביניכם קצינים גדולים וגם שהקהילה קטנה ואין בה מנהיג. תמה אני, אטו עיר שאין בה מנהיג, אינה צריכה להכין לעצמה לעולם הבא איזה זכות.
<b>ועל</b> זה אני אומר בדרך הלצה לך אל נמלה עצל ראה דרכיה וחכם אשר אין לה קצין שוטר ומושל תכין בקיץ לחמה כו' (משלי ו, ו), דיש לדקדק אטו מי שמכין מזונו בשדה בקיץ הוא מחמת אימת מלכו עד שעשה שלמה המלך ע"ה קל וחומר מזה במה שאין לה מושל כו', ועליכם ועל דבריכם יאות הוא להאמר, שתלמדו מהנמלה אשר גם ביניהם אין קצין ולא מנהיג ואף על פי כן יש לה שכל זה שצריכה להכין מזונה על החורף לפי שאז אין מזונות, ולמה לא יכין האדם לעצמו על העולם הבא אשר שם אין מעשה, ומי שטרח בערב שבת כו' (עבודה זרה ג.), הרי תקנה אחת שעשה הש"י ואתם משליכים אותה, ובבוא יום השבת שהוא תקנה ב' ראיתי שאוכלין ושותין וישנים ואחר כך מטיילין ומדברים כל דברי שטות ואחרי חצי היום מבערין האש בוויין הוז.
<b>אחיי</b> ועמי, היתכן שבשביל כך ברא הש"י עולמו. היאומן כי יסופר על מלך אחד חכם שבנה פלטרין יפה לצורך להושיב שם אדם אחד, ואמר כי אותו האדם יצטרך לדברים הרבה לזאת בנה סביבות אותו הפלטרין אלפים חדרים יפים, ובכל אחד משרתים, הרבה מהם שרי אופים, ומהם שרי משקים, ומהם עושים כלי זמר, ומהם עושים שאר תענוגי בני האדם, ומהם רופאים, ומהם עושים ומתקנים הסממנים לרפואות, וכשנגמר כל זה באים כל שרי המלוכה לראות מי ומי יהיה זה האיש אשר המלך עשה כל זה בשבילו, ויהי הם נושאים עיניהם והנה רואים שהמלך לקח (בעטליר) א' מעל האשפה, והכניסו לשם בכבוד גדול, ונתן תחת ידו כל החדרים וכל המשרתים. המה ראו כן תמהו, והיו תמיד מחפשים לראות או לשמוע מה אותו האיש עושה איזה דבר שיהיה ממנו כבוד או הנאה ותועלת להמלך, ולא ראו מאומה רק אכל ושתה והתענג בכל אותן התענוגים שנתן לו המלך. פעם אחת ראוהו מרחש בשפתותיו נתקרבו אצלו לשמוע את דבריו אולי מדבר איזה שבחים להמלך וכדומה, ויהי הם קרבו לשמוע דבריו ושמעוהו מקלל למלך באמרו מה הביאני המלך עד הלום אלמלא הייתי יושב במקומי כמקדם הייתי מקבץ עתה איזה גדולים כי היה אז יום השוק, ועתה איני מרויח אף פרוטה אחת. היאומן שיעשה מלך חכם דבר כזה.
<b>ועתה</b> דעו וראו הנמשל כי מלך מלכי המלכים הקב"ה ברא רבי רבבות עולמות וכל צבאם, וכולם בכדי שישתלשל מהם עולם זה שהוא כחדר אחד קטן, ובזה העולם עצמו אלפים רבבות ברואים גדולים וקטנים וכולם לא בראם רק בעבור האדם, כמאמרם ז"ל (קידושין פ"ב.) אלו לא נבראו אלא לשמשני וכל בני האדם כולם לא נבראו רק בשביל ישראל, כמאמרם ז"ל (בראשית רבה א', א) בשביל ישראל שנקראו ראשית, וארז"ל (בראשית רבה א, ד) ישראל עלו במחשבה. והמלאכים בראותם כל זה המה תמהו ושאלו מה אנוש כי תזכרנו, והמה מביטים תמיד על מעשי ישראל לראות ולהביט הכבוד המגיע מהם למלך הכבוד, ובאמת מי שמכבד למלך הכבוד ב"ה אשרי לו כי זהו כוונת כל הבריאה.
<b>אכן</b> בשאר בני אדם שאינם הולכים בדרכי ה' אינם רואים המלאכים שום כבוד ממנו להש"י ב"ה, ובכל יום שרואים מרחש בשפתיו בתפלה המה מטים אזנם, כמאמרם ז"ל (בראשית רבה סה, כא) על פסוק (יחזקאל א, ה) בעמדם תרפינה כנפיהם. והנה הם שומעים שהוא ח"ו מחרף ומגדף, וכדברי הזוהר הקודש שהבאתי שמזכירים שמות בלי שום פחד מה' ומהדר גאונו, ומצדקה המה מעלימים עיניהם, ובבא יום השבת מה שהש"י ב"ה נתנו לבני האדם עושר מופלג, שהוא מעין עולם הבא, שבאמת מי ששובת ממלאכה ומשגיח על דרכיו באותו יום לא לדבר דברים בטלים ושטותים יכול לטעום עולם הבא בחייו וקונה לעצמו עולם הבא. והמה אדרבה מתרעמים על זה באמרם אילו לא היה להם יום השבת, היו מרוויחין איזה סך בעבודת הוויין הויז. וראיה שאינם יכולים להתאפק מלשבות כל היום, ומיד בחצי יום מבערים האש בווין הויז, אוי לאותה בושה וכלימה. לכן אהוביי, שני קרעים הללו מחויבים אתם לתקן לשמור את השבת כהלכות גוברין יהודאין דפלחין בכל השבוע ומוקרין יום השבת לקדשו, וזאת שנית לעשות הכנסה לצדקה הן על עניי עיר הן על אורחים. ובצדקה תכוננו.
<b>ואמרתי</b> קצת בדרך הלציי על מה שאמר דניאל לנבוכדנצר (דניאל ד', כד) וחטאך בצדקה פרוק ועניתיך במיחן עניין (וכן היה כל יב' חודש) ולקצת תריסר ירחי מתהלך הוה על היכליה ואמר הלא דא היא בבל רבתי די אנא בניתה ליקר הדרי עוד מלתא בפום מלכא וקל מן שמיא נפל לך נבוכדנצר טרדין מן בני אנשא כו' עי"ש בפסוק. ופירש"י ששמע קול צעקה מהעניים שבאו ליטול פרנסתם כמו שהיה מנהגם כל יב' חודש וחזר בו לבלתי ליתן להם עוד יעו"ש. והקשיתי, חדא מאיזה סברא אמר דניאל שע"פ צדקה לא יבוא עליו הגזירה ושיהיה נפרק חטאו עפ"י הצדקה. ותו הקשיתי מה דאמר הלא דא היא בבל רבתי דאנא בניתה ליקר הדרי, איך יש בכח מאמר הזה לבלתי ליתן צדקה עוד לעניים. וגם לרש"י הוקשה זאת והוצרך לפרש שאלמלי הייתי מבזבז ממוני מהיכן היה לי לבנות, אכן אין זה בפסוק ועיקר חסר. ואמרתי עפ"י דברינו הנ"ל שהאדם מחויב להסתכל בעצמו כל הכבוד שעשה לו הש"י וכל הבריאה שהכל היה בשבילו, ואם כן מוכרח שיהיה ממנו איזה תועלת למלך הכבוד ושלא יהיה כמו הבעטליר הנ"ל.
<b>אמנם</b> יש שני טעמים למה ברא הש"י עולמו. טעם א' כי מטבע הטוב להיטיב, ולא היה לו למי להיטיב לכן ברא כל העולמות. טעם ב' כי המדה שנקרא הש"י מלך, מחמת מדה זו ברא העולמות, כי אין מלך בלא עם. והנה הנפקא מינה בין הטעמים הנ"ל, כי לטעם הראשון שפיר יוכל האדם לומר לעצמו שאעפ"י שאין ממנו תועלת וכבוד להש"י מכל מקום אין כאן קושיא למה עשה הש"י את כל העמל הזה בריאת כל העולמות וכל אשר בהם לצורכי, ולמה עשה זאת, דיש לומר כי רוצה להיטיב בלי שום תשלום גמול, משא"כ לטעם ב' שאין מלך בלא עם, אם כן הבריאה היה כדי שיהיה עליהם למלך שיקבלו מלכותו וילכו בדרכו ומצותיו מוכרח שיהיה ממנו כבוד לו ית"ש כמו המלך מן עמו.
<b>והנה</b> משל אחד אגיד לכם אשר אירע לפני איזה שנים במלך אחד כו'. העולה מאותו משל כי יש בני אדם שהם הפכים בדיעותיהם, זה יחשוב בדעתו איזו הנהגה לשלימות נבחר, והשני יחשבו הפכו לשלימות נבחר, ואזי כל אחד תולה אותו השלימות בהשם יתברך, כי הוא שלם בכל השלימות, נמצא זה תולה בהש"י הנהגה זו וזה תולה בו ההיפך, אזי הגם שאחד מהם טועה מ"מ אין זה עליו חטא כי מאחר שהוא חושב דבר זה לשלימות אם כן תלה שלימותו בו ית', משא"כ מי שסובר שהנהגה זו הוא שלימות והוא תולה שהש"י מתנהג בהיפך הוא עליו חטא כי מאחר שהש"י שלם בלתי חסרון איך תולה בו דבר שאינו שלימות, והוי ענין זה כמאמרם ז"ל (שבת ק"ה:) שהקב"ה מתנהג עם כל האדם מדה כמדתו, כפירוש המדרש על ה' צלך. ממילא בנדון דידן גם כן הוא כך, כי יש בני אדם אשר מרחמים מאוד על עניים ואביונים ולבו דוה מאוד עליהם ומחמת זה מפזר מהונו להם הגם שאינו מצפה כלל לתשלום גמול רק מחמת שטבעו להטיב, ממילא אדם כזה אף שאינו עובד כל כך בכל ימות השבוע את הש"י אין עליו קושיא ואשם כל כך כאשר יבואר, ויש אדם שטבעו להיפך שאין בו שום רחמנות וכל מה שעושה אינו עושה רק שיבא לו איזה תועלת ואינו נותן ממון מכיסו רק במקום שירויח על ידי זה, משא"כ צדקה אינו רוצה ליתן כיון שאין מגיע לממונו שום תועלת מזה.
<b>נמצא,</b> זה חושב שלימות להיטיב ולרחם ולעשות טובות אף שלא יגיע לו שום תועלת, וזה חושב שלימות ההפכו, כי למה יעשה אדם עשיה לריק כי בעל שכל לא יעשה שום עשיה רק מה שיקוה ממנו תועלת והנאה וכבוד, ממילא זה שחושב לשלימות לרחם ולהיטיב, אזי יוכל לתלות שלימות זה בבורא ית"ש, נמצא יוכל לתרץ שהש"י ברא העולמות כטעם הראשון כדי להיטיב ולא לקבל תועלת וכבוד, לכן אין עליו כל כך אשם מה שקיצר בעבודתו ית"ש. משא"כ זה שחושב ההיפך לשלימות, מוכרח לתלות שלימות זה בו ית"ש, לומר שכל העשיות שעשה וברא העולמות היה רק שיקבל מהם הנאה וכבוד, וכטעם השני שאין מלך בלא עם, ואם כן עליו הקושיא גדולה בחזקה מאחר שרואה שכל העולמות וכל אשר בהם הכל נברא בשבילו, אם כן מחויב שבכל רגע ורגע יהיה מאתו כבוד למלך הכבוד, ואין לו שום תירוץ על קושיא זו.
<b>וזה</b> הענין היה בנבוכדנצר, כי הוא מלך בכיפה, וכל בני האדם היו משרתים לו ואפילו על החיות מלך, כמ"ש ית"ש (ירמיה כז, ו) וגם את חיות השדה נתתי לו לעבדו, וארז"ל (שבת ק"נ.) שרכב על ארי וקשר תנין בראשו. נמצא שבזמנו היה כל תכלית הבריאה בשבילו לבד, כי כל העולמות וכל אשר בהם הכל נברא בשביל זה העולם, וכל אשר בזה העולם כולם נבראו בשבילו לעבדו, נמצא כל הבריאה היה אז בשבילו, והיה מוכרח שיהיה קשה לו קושיא זו מה הנאה וכבוד יגיע למלך הכבוד מכל העשיה אלולי שילך בדרכיו וישמור משמרתו, והוא עשה הכל בהיפך, הרשיע לעשות מאד, ואם כן היה הקושיא עליו גדולה מאד, לכן נגזר עליו מדה כנגד מדה שהוא יהיה בין חיות השדה, כדי שיהיה הוא נברא לצורך האדם, ולא כל הברואים בשבילו.
<b>מזה</b> השכיל דניאל ואמר לו וחטאך בצדקה פרוק, לשון פירוק ותירוץ לקושיא, ר"ל שע"י הצדקה יהיה תירוץ לקושיא הנ"ל, כי יתלה השלימות להיטיב בלי שום קבלת תועלת, ולבסוף תריסר ירחי חלף רוח לפניו ואשם באומרו הלא דא היא בבל רבתי די אנא בניתה ליקר הדרי, ר"ל שאין שום שלימות לאדם רק לעשות עשיה שיהיה לו לכבוד ותועלת, כמו שנעשה לי בבנין העיר והיכלותיה, משא"כ לעשות עשיה ליתן לעניים שאין מזה אלי שום תועלת זהו שטות ואינה שלימות, לכן מיד קל מן שמיא נפל כו'. והנה אחיי ועמי הגם שהוא דרך הלצה קצת, מ"מ המוסר ממנו הוא אמתי, שבשני דברים אלו העושה אותן ומקיימן הוא יסוד העולם, וח"ו ההיפוך חמור מאד, לכן אעריך לפניכם דרוש אחד מענינים אלו השנים, להבין ולהשכיל, ותקבלו את דברי לתת לבבכם על דרכיכם להחזיק בשני דברים אלו בלב ונפש. וזה תוכן הדרוש צפניה הנביא אמר (ג', טז) בזה"ל: ה' אלהיך בקרבך גבור יושיע יחריש באהבתו כו' נוגי ממועד אספתי ממך היו משאת עליה חרפה, ופירש"י בכל זה ידוע. ויש לדקדק א', מה הלשון אומרת גבור יושיע. ב', יחריש באהבתו כו' נוגי כו' משמע על כל עבירות מחריש רק ממחללי שבת ויום טוב נפרע, והלא ארז"ל (בבא קמא נ.) כל האומר הקב"ה וותרן כו' שאינו מוותר על שום עבירה. ג', נוגי ממועד מה הלשון נוגי, והכי הוה ליה למימר מחללי שבת ויום טוב אספתי כו'. ד', ממך היו פירש"י ז"ל מאומתך הם אותם מחללי שבת, והוא תמוה דמה הוצרך לומר זאת, הלא לאומה ישראלית מדבר, וגם מעולם לא ראינו עובד כוכבים מחלל שבת, ואדרבה עובד כוכבים ששבת כו' (סנהדרין נ"ח:). ה', מאי זה דאמר משאת עליה חרפה, הלא על כל עבירה שאדם עושה חרפה היא לו כבושת גנב כי ימצא.
<b>ונקדים</b> לבאר פסוקי יהושע (ז', ב) וזה תוארם. וימעלו בני ישראל מעל בחרם ויקח עכן בן כרמי כו' מן החרם ויחר אף ה' בישראל. וישלח יהושע אנשים מיריחו לעי כו' ויקרע יהושע שמלותיו ויפול על פניו כו' ויאמר ה' אל יהושע קום לך למה זה אתה נופל על פניך חטא ישראל וגם לקחו מן החרם (וארז"ל במדבר רבה כג, ו) שחילל שבת, כי בשבת לקחו וטלטלו ברשות הרבים ואחר כך הביאו לרשות היחיד וכדומה, והיינו כפל הלשון חטא ישראל וגם לקחו כו', ר"ל שחוץ מה שעבר חרם חילל שבת ג"כ קום קדש את העם ונקרבתם בבוקר לשבטיכם כו' וילכד עכן בן כרמי כו' ויאמר יהושע אל עכן שים בני נא כבוד לה' אלהיך ותן לו תודה. ויען עכן את יהושע ויאמר אמנם אנכי חטאתי לה' אלהי ישראל וכזאת וכזאת עשיתי (פירש"י גם בחרמים אחרים בימי משה) וארא בשלל כו' ואחמדם ואקחה והנם טמונים בארץ בתוך האהלי והכסף תחתי' כו' ויקח יהושע את עכן והכסף כו' וכל אשר לו ויעלו אותם עמק עכור ויאמר יהושע מה עכרתנו יעכרך ה' ביום הזה וירגמו אותו כל ישראל אבן פירש"י על חילול שבת וישרפו אותם באש כו'.
<b>ויש</b> לדקדק מה שאמר כזאת וכזאת עשיתי, שעשה כן כמה פעמים בימי משה שחילל שבת ועבר חרם, מי כפהו להתוודות על זה, לא הוה לו להגיד רק על מה ששאלו יהושע, דהיינו על מעשה של עכשיו. ויש מי שפירש פירוש אחר במאמר כזאת וכזאת עשיתי, כי דרך כל אדם בעל עבירה שמתוודה על פי הכרח, אזי אף על פי שמוכרח הוא להתוודות, אינו מתוודה כהוגן ומתנצל את עצמו לומר איזה תירוץ והתנצלות, כי ראיתי לאיש למדן שעשה ג"כ כמוני, וכדומה לזה איזה התנצלות, ככה עשה ג"כ עכן שהתנצל שראה ג"כ את יהושע עושה כזאת, וזהו אמרו וכזאת, וכזאת שראיתי שעשית עשיתי גם אני. ולפי זה יש לתמוה יותר, איך יגיד דבר שקר כזה שגלוי שקרותו. ותו דלפ"ז קשה כפל כזאת וכזאת, דלהתנצל היה די לומר שראה אותו מחלל שבת פעם אחד, ולמה אמר ב' פעמים כזאת וכזאת. ולפרוש הש"ס לא קשה קושיות אלו. עוד יש לדקדק באומרו והנם טמונים כו', לאיזה ענין הודיע לנו הפסוק דברים אלו, עוד יש לדקדק מלת 'עכרתנו' שאינו מובן היטב. עוד קשה במה שארז"ל (במדבר רבה כג, ו) היום הזה אתה עכור ואי אתה עכור לעולם הבא, אין שטחית הסיפור סובל זאת, כי היתכן דרך משל שאיש אחד הכה חבירו ואומר לו בכעס אתה הכית אותי תראה איך יעלה לך שתחיה לאורך ימים. וכאן גם כן התחיל לומר בכעס מה עכרתנו, תראה מה שיעלה לך שיהיה לך עולם הבא. והבן ותראה שאין שטחית הסיפור מובן היטב בזה.
<b>נקדים</b> פסוקי פרשת בשר תאוה והאספסוף כו' ויאמר משה אל ה' למה הרעות לעבדך ולמה לא מצאתי כן בעיניך לשום את משא כל העם הזה עלי יש לדקדק א' דהוה לו לומר עיקר מבוקשו שיתן להם בשר ומה בא בטענה אחרת. ב' למה לא מצאתי חן כו' משמעות הלשון היפוך המכוון, דמשמע שהתרעם מדוע לא שם משא כל העם עליו ובאמת הכוונה להיפוך האנכי הריתי כו' כי תאמר אלי שאהו בחיקך כאשר ישא האומן כו' יש לדקדק, הלא האומן לא ילד את היונק, ואפילו הכי נושא אותו ואם כן מה זו טענה האנכי הריתי כו' והוה ליה למימר כאשר ישא אב את בנו מאין לי בשר לתת לכל העם הזה כו' ויאמר משה שש מאות אלף רגלי העם אשר אנכי בקרבו יש לדקדק, מה צריך לומר סימן באיזה עם מדבר, אשר אנכי בקרבו, הלא ידוע הוא דמיירי מהם הצאן ובקר ישחט כו' קשה קושית רש"י מי שכתבו בו בכל ביתי נאמן כו' ע"ש תירוצו. ויאמר ה' אל משה היד ה' תקצר עתה תראה היקרך דברי כו' יש לדקדק היקרם הוה ליה למימר דהא הוא לא רצה בשר. והנה פרשה זו ביארנו בכמה אופנים במקומות אחרים. ומה שאכתוב כאן, שמעתי מחכם אחד מחכמי זמננו דרך נכון, רק שאני הרחבתי הדבור בתוספת נופך. עוד יבואר על פי דרושנו זה, דברי דוד המלך ע"ה (תהלים יט, יב) גם עבדך נזהר בהם בשמרם כו' עד סוף. דיש להקשות. א' תחלה אמר שנזהר מאד רק שגיאות מי יבין, משמע שזדונות אין לו, ואחר כך אמר גם מזדים כו'. ב' מה הלשון אומרת, אל ימשלו בי.
<b>לתרץ</b> כל הנ"ל נקדים ב' הקדמות. הקדמה א' מה שאמר הבעל שם טוב, בפסוק אם תשא חטאתם, והוא ידוע, וכבר נתבאר ג"כ בדברינו במקום אחר. וזהו עצמו ענין שפירש בשערי אורה על פסוק והיו תואמים מלמטה ויחדיו יהיו תמים על ראשו, שהקשה למה למטה אמר תאומים שזה מורה על ב' דברים שנתחברו יחד ולמעלה אמר תמים שזה מורה אל דבר אחד אחדות שלם. ותירץ על פי דברים אלו בעצמם, כי כלל ישראל אף שהגופים מחולקים, מכל מקום מצד נשמותיהם בשרשם למעלה הן אחדות אחד, כי בגשמי שיש לו גבול ומקום יש ריבוי ופירוד וחלוקה, משא"כ ברוחני שאין לו תפיסת מקום אין בו פירוד וריבוי לכן הם אחד ממש, והגם שאין כל ישראל שוים בחכמה ובצדקות, אין זה רק כי גם בגוף אחד יש אברים שונים, אחד חשוב מחברו, ויש ראש שבו שכל, ובלב בינה, ובכליות עצה, ושאר אברים, כל הקרוב לאברי השכל חשוב יותר משאר אברים הרחוקים מהם.
<b>וכך</b> הענין בכללות ישראל, הצדיק היותר גדול שבדור, אשר שכלו וצדקתו מתפשט על כל האברים, הוא בחינת הראש, ויש עיני העדה, ויש מבחינת רגלים, וכל האברים. ומשום הכי נצטוו ישראל על אחדות הלבבות כמ"ש ויחן שם ישראל לשון יחיד. והיינו והיו תואמים מלמטה, ר"ל שיהיה להם אחדות, מטעם כי על ראשו הם תמים בלי פירוד כלל, ולכן אחז"ל (סנהדרין י, א) כל ישראל יש להם חלק לעולם הבא, כי בגוף אחד הגם שהראש חשוב מהרגלים מכל מקום הכל אחד, זולת מי שפוגם ח"ו בעונותיו שנפרד מן השיעור קומה של כלל ישראל, וזהו ענין ונכרתה הנפש ההיא מישראל ח"ו ואין זה זולת בעבירות חמורות כגון עבודת כוכבים או חילול שבת שאחז"ל האי תנא חמירא ליה שבת מעבודת כוכבים, וכדקיימא לן מומר לעבודת כוכבים או לחלל שבת בפרהסיא, דהיינו שחילל שבת ג' פעמים בפרהסיא הוה ליה מומר לכל התורה כולה, ויצא מכלל עדת ישראל, כי נכרתה נפשו מהשיעור קומה.
<b>איברא,</b> בעבודת כוכבים וחילול שבת גופי' יש דברים חלוקים, יש בהם חמורות ויש בהן שאינן חמורות כל כך, ובשבת יש אבות ותולדות ושבותים, ואף על פי כן להיותם אביזרא דידהו כוותייהו חשיבי, ולכן בהיות האדם מתרגל בהם ח"ו, יש בו ג"כ אפשרות שיוכרת מעדת ישראל ח"ו, וכמ"ש כמה פוסקים, לענין יהרג ואל יעבור דכל אביזרא דעבודת כוכבים וגילוי עריות, כוותייהו חשיבי, ופסק המגן אברהם דעבודת הוויין הויז, הוי פרהסיא כי הכל רואים העשן יוצא.
<b>והנה</b> ארז"ל ג"כ (כתובות ס"ח.) המעלים עינו מן הצדקה כאלו עובד עבודת כוכבים, והוי זה ג"כ תולדה דעובדי כוכבים. ובאמת דלכאורה יקשה למה חמיר זה כל כך, ואולם יש לומר כפשוטו, כי חומרא דעבודת כוכבים הוא שהוא נעשה יוצא מן הכלל ונפשו נכרתת כנ"ל, והנה מטבע האדם שיחוס על עצמו אפילו על אצבעות רגליו אף על פי שהן אברים שפלים ופחותים מכל מקום גופו הוא, וכל הגוף מרגיש הכאב, ממילא מי שהוא בכלל ישראל הטבע שלו לרחם על כל איש ישראל כרחם על גופו ממש, כי הם גוף אחד כנ"ל, ויצטער מצער כל אחד מישראל, כמו שירגיש כל הגוף הכאב שיש באחד מאבריו. אם כן ודאי שהוא מטבעו לרחם על עניים ואביונים ואומללים. אבל מי שמעלים עיניו מן הצדקה, ואין בלבו רחמנות כלל, אין זאת כי אם שכבר ע"י עונותיו נפרד ונבדל מעדת ישראל, ואם כן הרי הוא כעובד כוכבים, ולזה הענין יתכן שפיר אמרם כל המעלים עיניו כו'.
<b>באופן</b> כי הצדיק היותר גדול שבדור הוא הראש והמוח, וכל הדור הם אבריו, ומתנהג גם כגוף פרטי, אשר לפעמים מהמחשבה נתפשט עבירה בפועל על איברי הגוף, אף שבמחשבה הוה דק מן הדק, מכל מקום בהתפשטו והשתלשלותו על אברי המעשה נגמר בפועל וכמאמרם ז"ל (חולין ל"ז:) שלא הרהרתי ביום לבא לידי טומאה בלילה. ולפעמים איפכא, שע"י מעשיו הרעים באיברי המעשה נתלבש ונעכר המחשבה, וכמו שאמרו ז"ל (יומא ל"ט.) שעבירה מטמטמת לבו ושכלו וארז"ל (ירושלמי ברכות א, ח) לבא ועינא תרי סרסורי כו' העין רואה והלב חומד וכדומה, הכי נמי בכללות הדור, לפעמים כך ולפעמים בהיפך. והיינו אבד חסיד מן הארץ וישר באדם אין (מיכה ז, ב), דפסוק זה מרישיה לסיפא מידרש ומסיפא לרישא, דלפעמים ע"י שאבד חסיד כו' דהיינו שהוא פוגם קצת בדקות גדול, ועי"ז ישר באדם אין, שאין להם אפילו יושר, ועושים פסלנות וגזילות בפועל. ולפעמים בהיפך אבד חסיד כו' מחמת כי ישר באדם אין, ועל דרך זה ביארו המפרשים, ובערת הרע מקרבך וכל זה ידוע. וזהו ענין, אם תשא חטאתם (שמות לב, לב) שאמר הבעל שם טוב זללה"ה ודפח"ח.
<b>הקדמה</b> ב' מה שפירש בספר מעשה ה' פסוקי יתרו, ויהי ממחרת וישב משה לשפוט את העם כו' ויאמר מה הדבר הזה אשר אתה עושה לעם מדוע אתה יושב כו' ויאמר חותן משה אליו לא טוב הדבר אשר אתה עושה נבול תבול כו' עתה שמע בקולי איעצך ויהי אלהים עמך כו' ופירש"י, בעצה אמר לו, צא המלך בגבורה, ואין לדברים אלו שום הבנה כלל. ואתה תחזה כו' אם את הדבר הזה תעשה וצוך אלהים ויכלת עמוד כו', פירש"י המלך בגבורה, אם מצוה אותך לעשות כן תוכל עמוד ואם יעכב על ידך לא תוכל לעמוד. דברים אלו תמוהים מאד, שח"ו לומר שהש"י יצוה אדם לעשות איזה דבר והוא לא יוכל עשוהו וימושך לו נזק מזה, הרי בודאי אם הש"י ירצה שדוקא משה לבד ידונם ודאי יתן לו כח וגבורה לזה.
<b>ופירש</b> המחבר הנ"ל בפשיטות, לאמתה של תורה, כי יתרו בראותו שמשה מנהיג לבדו עם כבד כזה, נסתפק אם עושה כן על פי ציווי הש"י שציוהו לעשות כך או אם מדעתו עושה, והבין שאם על פי הש"י עושה כך ודאי יוסיף לו כח ואומץ ויוכל עשוהו לבדו, משא"כ אם מעצמו עושה זאת לא יהיה לו כח. ולזה אמר מה הדבר הזה אשר 'אתה' עושה דייקא, אתה מעצמך, וכן אמר אח"כ לא טוב הדבר אשר אתה עושה, ר"ל אם אתה מעצמך עושה זאת לשפוט עם כבד כזה בכל הנהגתם ולהדריך לכל אחד ואחד לעבודת הש"י לכל אחד לפי שכלו נבול תבול כו' איעצך, ר"ל אתן לך עצה, ומהו העצה ויהי אלהים עמך, ר"ל בדבר זה יהיה אלהים עמך שאז ודאי תוכל עמוד.
<b>וזהו</b> שפירש"י בעצה אמר לו צא המלך בגבורה, ר"ל זו היתה עצתו שימלך בהש"י, שכאשר הוא יצוהו על ככה מוטב בכדי שלא תהיה עשיה זו מדעת עצמו רק בציווי הש"י, שאז ודאי יתן לו כח, אבל אם עושה מדעת עצמו כך לא טוב הדבר, לכן אמר ואתה תחזה כו', ואח"כ אמר אם את הדבר הזה תעשה, הדבר 'הזה' דייקא, ר"ל אם תעשה כמו שאתה עושה עכשיו שאתה לבדך המנהיג, רק וציוך אלהים, שיהיה דבר זה על פי ציווי הש"י, אז ויכולת עמוד, ועל זה פירש"י אם מצוה אותך לעשות כן, פירוש כמו שאתה עושה עתה, אז תוכל עמוד, ואם יעכב על ידך, ודאי לא תוכל עמוד בדרך זו שאתה עושה עכשיו, כיון שלא יהיה בציווי הש"י עד כאן דבריו. נמצא שעשה משה רבינו ע"ה כעצת יתרו ונמלך בהש"י וכוונתו היה שהש"י יצוהו על ככה שיהיה הוא לבדו המנהיג בכדי שיתן לו כח. אכן הש"י לא מלא רצונו בזה, דהא מצינו שאח"כ מינה על העם דיינים ושרים, לפי שלא רצה הש"י שיהיה הוא המנהיג לבדו.
<b>והנה</b> יש ב' מיני ראשים בדור. מין האחד הוא בחינת הראש אשר דברנו דהיינו הצדיק היותר גדול שבדור, והוא בחינת ראש ומוח, ושכלו מתפשט באבריו דהיינו כל הדור ההוא, והוא המנהיגם ומדריכם והוא מקושר בהם והם בו, עד שבקלקול אחד מהם יקולקל השאר וכמש"ל, וכן בהיפוך, ותגבורת השכל יתפשט על האברים ויועיל להם לעבודת הש"י, וראש הזה עם בני דורו הוא בחינת אב ובנו כשארז"ל (אגדת בראשית מ, א) האב זוכה את בנו בג' דברים בחכמה כו', כך זה חכמתו מתפשט בכולם, כי כמו האב אשר מדרך הטבע ממשיך חכמה לבנו כי הוא שרשו ומקורו ונפשותיהם אחד, וכמש"ה ביוסף (בראשית מד, לא) ונפשו קשורה בנפשו, הכי נמי זה הצדיק הוא מקור כל הדור, והם אחדות כגוף אחד ממש, שהוא הראש והם האברים. בחינה ב' יש שנקרא ראש בדרך שאלה, כמו ראש מדינה, או ראש העיר, שהוא מנהיג את המדינה או העיר בצרכי גופיהם, לזה יקרא ראש בדרך שאלה, אבל אין לו דבקות עם אנשי העיר והמדינה עד שבהתקלקלו יתקלקלו הם ובהתקנו יתוקנו הם, וזהו אינו רק בחינת אומן הנושא את היונק המגדלו ועשה צרכי גופו, אבל אינם קשורים זה בזה, עד שיתכן שהאומן חכם והיונק טפש או בהיפך.
<b>והנה</b> משה רבינו ע"ה היה ראש לבני דורו בשני הדברים, שהוא היה הצדיק שבדור ומדריך כל הדור לתורתו ועבודתו, וגם היה להם מלך וראש ומנהיג בכל צרכי גופם עד שכשרצו לחם או מים או בשר ושאר הצטרכות לא באו רק אליו. אכן חילוק זה היה ביניהם, שבבחינה הראשונה לא היה ראש לבדו, כי אף שהוא רצה שהש"י יסכים על ידו שיהיה הוא לבדו ראש ונמלך עם הש"י כעצת יתרו, מכל מקום לא צוה לו כך הש"י, אלא בחר עוד אנשים צדיקים שיהיו ג"כ ראשים ומדריכים לעם בדרכי ה', ובבחינת הראש הב' דהיינו מנהיג בצרכי גוף, לא היה רק הוא לבד ולא היה לו שום עוזר.
<b>והנה</b> אם היה בשני הבחינות הוא לבדו ראש, או אם בב' הבחינות היה לו עוזרים שיהיו עמו ראשים, היה בכל אחד מהדרכים מעלה וחסרון. כי אם בשניהם היה הוא לבדו ראש, היה חסרון שכל הצטרכות ותאוות שחומדים עם רב כזה אינם מבקשים רק מאתו, והדבר כבד עליו, אך נגד זה היה מעלה כי לא היו באים כלל לשום תאוה, כי נודע שהגוף של משה רבינו ע"ה היה יותר רוחניית מנשמת ישראל, וכיון שהוא היה על מדריגה כזו, לא פגם בשום פעם בשום דבר קל, עד כדי שיומשך מזה על האברים, דהיינו על הדור, איזה תאוה, ואם כן לא היו באים לעולם לשום תאוה, ממילא לא היה כבד עליו להיות מנהיגם בצרכי גוף, כיון שלא היו מתאוים שום תאות עולם הזה. ואם בשני הבחינות היה לו עוזרים, ממילא היה חסרון, כי מצד הראשים האחרים שאינם במעלת משה רבינו ע"ה היה אפשר שיומשך על הדור איזה תאות עולם הזה, ונגד זה היה מעלה, כי כל מה שיתאוו לא יבקשו ממנו לבד, כי יש לו עוזרים. ואולם באופן שהיה משה רבינו ע"ה, בבחינה האחת היה לו עוזרים ובבחינת הב' היה הוא לבד היה תרתי לריעותא, כי מצד הראשים דאחרים נמשך על הדור תאוות עולם הזה, וכאשר התאוו לא ביקשו תאוותם רק ממנו לבד, ולזה היה הדבר כבד עליו.
<b>ובזה</b> יפורש כל הפרשה, כי אחר שהתאוו תאוה במדבר, בא משה רבינו ע"ה בטענה לפניו ית"ש, למה הרעות לעבדך ולמה לא מצאתי חן בעיניך לשום את משא כל העם הזה עלי כאשר בקשתי מאתך עפ"י עצת יתרו שיהיה כל משא הראשים עלי, ושמא תאמר הלא באמת אני מלך לבדי, לזה אמר האנכי הריתי אם אנכי ילדתיהו, ר"ל וכי בבחינת אב ובנו אני לבדי מושל עליהם, זה אינו, אלא תאמר אלי שאהו בחיקך כאשר ישא האומן בבחינה זו אני המנהיג לבדי, אבל אני רציתי שבבחינת אב ובן אהיה אני לבד המנהיג, ואם היה כך, אזי מאין לי בשר, ר"ל איך יש בי גשמיות ותאוה לתת לכל העם הזה כי יבכו כו' שלא היו באים כלל לתאוה זו, משא"כ עתה שיש ראשים אחרים הם באים לתאוה ולבסוף אינם מבקשים אלא ממני, ואם כן כבד הוא ממני כו'. לזה השיב לו הש"י אספה לי כו' שגם בבחינת הב' יהיו לו עוזרים, ונמצא לא יהיה לו תרתי לריעותא.
<b>אכן</b> עדיין לא הוטב זאת למשה רבינו ע"ה, כי הוא רצה כמו שרצה תחלה על פי עצת יתרו שגם בבחינה האחת לא יהיה אתו שום ראש בכדי שלא יומשך קלקול אל הדור, כי חשש שע"י שיש ראשים אחרים יומשך פגם אל הדור ומן הדור יומשך פגם אליו, כמש"ל שבהיות הדור פגומין נמשך פגם דק בצדיק הראש שבדור, לזה אמר אל הש"י שש מאות אלף כו' העם אשר אנכי 'בקרבו' דייקא, שאני והם דבוקים ואדוקים כשלהבת בגחלת, ואתה אמרת בשר אתן להם שתמלא תאוותם, הצאן ובקר ישחט להם כו' כפירש"י שאם תמלא תאוותם בזה יתאוו עוד תאוה כי עבירה גוררת עבירה, ואם כן יפלו ממדריגתם ויפגמו אותי, דהא אנכי בקרבו, ואם כן מוטב היה כמו שרציתי בתחלה שלא יהיה שום ראש רק אני ואז לא יהיה שום פגם בדור ח"ו, עד שיומשך אלי איזה קלקול ופגם ח"ו.
<b>והבטיחו</b> הש"י שע"י מילוי תאוותם זו לא יומשך לו פגם, וזהו אתה תראה היקרך דברי אם לא, 'היקרך' דייקא, שלא יקרה לו עון ופגם בדבר הזה, והבן בכל זה כי דברים נכונים הם. עיקר הענין בשם חכם א' מחכמי הזמן רק שהמשכתי הענין בתוספת קצת נופך משלי (ועיין בדרוש סוף הפרשה). וכמו שהתפלל בזה משה רבינו ע"ה לבלתי יומשך לו קלקול ופגם דק ע"י הדור שהם האיברים שלו, כך התפלל דוד המלך ע"ה שגם הוא היה הראש לבני דורו, ואמר גם עבדך נזהר בהם בשמרם עקב רב, שבודאי לא אכשל ח"ו בעבירה בפועל, כי היה בחינת הראש ולא כלי המעשה ששם אי אפשר להיות רק איזה פגם דק בהרהור, לזה אמר שגיאות מי יבין מנסתרות נקני, ביקש מהש"י שישמור אותו לבל יפגום אפילו פגם דק במחשבה, והיינו מנסתרות, אכן להיות שכבר אפשר שאפילו אם מצד עצמו לא יפגום כלל, מ"מ ע"י פגם אברי המעשה ששם יוכל להיות עבירה בפועל במזיד ועל ידי זה מטמטם גם הראש והמוח. לזה אמר גם מזדים, ר"ל ממזידים של הדור, חשוך עבדך אל ימשלו בי להטיל בי פגם אז איתם כו' והבן.
<b>והנה</b> ארז"ל (מועד קטן כ"ח.) שמיתת צדיקים מכפר על הדור כמנחות וקרבנות, וזהו תועלת גדול להדור, אכן לכאורה הוא קצת עול נגד הצדיק שהוא נתפס על לא חמס בכפו. ומסתברא, דדווקא אם עונות הדור נמשכים מהצדיק, שפגם תחלה פגם דק ועל ידי זה נמשך על אברי המעשה בפועל אז שפיר יש מקום לומר שהצדיק נתפס. אבל צדיק גמור, שמעולם מצד עצמו אינו פוגם אפילו בדבר דק, רק הדור פגמו בעבירות ועל ידי זה נמשך גם בו פגם, ודאי אין סברא שהצדיק נתפס עבורם. ובזה יבוארו פסוקי פרשת קרח (במדבר טז, טו) שאמר משה רבינו ע"ה להש"י אל תפן אל מנחתם לא חמור אחד מהם נשאתי כו' קשה א' מה קרבן ומנחה היה בכאן, והוקשה זאת לרש"י ז"ל ע"ש. ב' יש לדקדק לא חמור אחד מהם נשאתי, משמע אבל דבר אחר לקח, והזקנים שינו בעבור זה לתלמי המלך וכתבו לא חמורו של אחד, ועדיין אינו מיושב, דמשמע דבר נחמד ויקר לא לקח אבל דבר קל לקח. ג' לא חמור א' נשאתי משמעו היפוך הכוונה דמשמע לא חמורו של אחד לקחתי אבל אצל הרבה לקחתי, והיה לו לומר בהיפוך ולא נשאתי חמור א' מהם, וכלשון סוף הפסוק, ולא הרעותי את אחד מהם. ד' לשון נשאתי קשה דהוה ליה למימר לקחתי.
<b>ואומר</b> אני, קרח שפקח היה מה ראה לשטות זה שעשה אלא עינו הטעתו שראה באיצטגנינות שיש אובדים ויש נמלטים ואמר בלבו אם יכעוס הש"י על מחלקותם אם כן הרי הצדיק נתפס, ממילא, היה אומר בלבו שבודאי משה רבינו ע"ה יהיה נתפס, דהא ידע שהוא הצדיק הגדול שבכל הדור. אמנם טעה כי במשה רבינו ע"ה לא שייך זה, כי שום פגם לא התחיל ממנו, רק אדרבה הם הטילו בו פגם בכל תאוה ותאוה שהתאוו, וכשהבין משה רבינו ע"ה כוונת קרח אמר להש"י אל תפן אל מנחתם, ר"ל מה שהם רוצים לעשות ממנו קרבן אל תפן אל זה, אף שהצדיק נתפס בעון הדור מ"מ אצלם לא שייך זאת, כי לא חמורו של אחד מהם נשאתי, פירוש לא תאותו של אחד קבלתי, אלא כל מי שהתאוה תאוה סבלתי אותה שהטיל בי פגם, אבל ולא הרעותי את אחד מהם, שאני לא פגמתי אפילו לאחד, ובכי האי גוונא אין הצדיק נתפס.
<b>ועתה</b> נבא לביאור פסוקי יהושע ונבאר תחלה לפי דברי הש"ס, כזאת וכזאת, שעשה כן ב' פעמים בימי משה, והקשינו מה כוונתו בזה. ונראה לומר, כי יהושע צעק עליו של"ו נפשות מישראל נהרגו עבור חטאו, שכל ישראל ערבים זה בזה (שבועות ל"ט. ) והטעם כנ"ל כי גוף אחד הם, וכשיש מכה באיזה אבר כולם מרגישים. והנה במי שעל ידי עוונותיו כבר נכרת נפשו ונבדל מעדת ישראל, יש מעלה שכל ישראל פטורין מן הערבות, דהרי הוא יוצא מהכלל, וכבר אמרנו שמי שמחלל שבת ג' פעמים בפרהסיא הוי מומר לכל התורה וכיוצא מן הכלל. לזאת כשאמר לו יהושע בני שים נא כבוד כו' באמרו כי נפשות ישראל נהרגו על ידי חטאו, בא להשיב על דבריו, ואמר אמנם אנכי חטאתי, ר"ל אמת הדבר שאני חטאתי אבל מה שאמרת שבסבת חטאי נהרגו נפשות ישראל זה אינו, דהא כזאת וכזאת עשיתי, שחילל שבת ג' פעמים, ואם כן נפטרו מן הערבות, ואולם בא הפסוק להודיענו ישוב לקושיתו, דהא אנו יודעים באמת שבסבת חטאו היה מה שהיה, ואם כן קשה, הלא כבר עשה כן ג' פעמים והוה ליה מומר לחלל שבתות, לזה בא הפסוק להודיענו באומרו, והנם טמונים בארץ בתוך אהלי, רצה לומר דדין זה הוא דוקא במחלל שבת בפרהסיא, משא"כ אלו היו טמונים בצנעה, שהיה רק בתוך האהל ולא בפרהסיא.
<b>ולדרך</b> השני שהבאתי לעיל דעכן התנצל את עצמו שראה ג"כ את יהושע שעשה כך, עיין מה שהקשינו לעיל, יתורץ ע"פ דרכנו בהקדם איזה דברים. חדא, דלכאורה יקשה על מה עשה ה' ככה בבריאת והנהגת עולמו, שקשר את הצדיקים עם אנשי הדור, עד שבעשות הדור עבירות הם פוגמים בהצדיק, דלכאורה הוא עול לזה הצדיק שהוא עושה כל התפעלות להתרחק אפילו מחטא ופגם כל דהוא, ואחר כך באים אנשים אחרים ומטילים בו פגם. ותירצו המפרשים, כי העובר עבירה ושנה בה הותרה לו, שנעשה לו כהיתר (סוטה כ"ב.), ובהיות כן מי שעושה כמה פעמים עבירות לא היה באפשרי כלל שיבוא לידי הרהור תשובה, ולא היה יכול לבוא לחיי עולם הבא, והש"י חפץ שכל ישראל יהיה להם חלק לעולם הבא, לזה עשה הש"י שמיד כשעושים הדור עבירות, הם מטילין פגם דק בהצדיק, והוא מרגיש מיד ומהרהר בתשובה, ומתפשט התשובה מאתו שהוא הראש על אברי המעשה, ומה שהוא אצלו הרהור תשובה נעשה על אברי המעשה תשובה בפועל, ועושים תשובה וזוכין לחיי עולם הבא, ומזכין גם להצדיק שהוא הביאם לעולם הבא, וליכא עול להצדיק.
<b>וזה</b> יהיה הענין בעכן עם יהושע, דבודאי אי אפשר לומר שידבר עכן שראה ליהושע מחלל שבת, דמי יאמין לזאת, אלא הוא היה מחולק עם יהושע שהוא בא להתנצל שאמת הדבר שהוא חטא בפועל, אבל אין הוא החייב רק הפגם הותחל מיהושע שהוא היה ראש הדור ההוא. ויהושע ידע בנפשו שאינו כך ואמר שאדרבה הוא הטיל בו פגם. והנה אף היכא שנמשך פגם מהראש על אברי המעשה ודאי אי אפשר שיהיה אותו הפגם הדק אשר במחשבה בראש מעין אותו מעשה העבירה אשר באברי המעשה, כי דרך משל אם הדור מחללים שבת בפועל, אף אם נאמר שנמשך מהצדיק, מ"מ לא יתכן שהצדיק הרהר באיזה פעם לחלל שבת, הא ודאי ליתא, אלא שהיה בהצדיק במחשבה איזה פגם דק, עד שבהשתלשלו על אברי המעשה יוכל להמשך עבירה בפועל, מה שאינו דומה כלל לאותו הפגם דק.
<b>דרך</b> משל להסביר הענין, על פי משארז"ל בחולין (חולין ס"ז:) גבי שרצים, את כל לרבות את הדומה ואת הדומה לדומה, וע"ש במהר"ם שי"ף ומפרשים שהקשו אם ראובן דומה לשמעון ושמעון דומה ללוי, אם כן גם ראובן דומה ללוי, ואיך יתכן לומר דומה לדומה. ובארו דרך משל, אם אנו אומרים מין זה דומה למין זה על כרחך שאינו דומה לגמרי בכל עניניו דאם כן איך יתכן לומר שההוא דומה הרי הוא הוא והם מין אחד לגמרי, אלא על כרחך שיש מדות חלוקות ביניהם, ומחמת זה נפרדים לב' מינים, רק שיש בהם ג"כ קצת מדות אשר נשתוו בם, לזאת אמרנו שהם דומים. ואם כן שפיר יש לומר שזה המין הדומה הוא דומה למין האחר בדברים אשר נפרד ממין הראשון, ושפיר שייך לומר דומה לדומה שראובן דומה לשמעון בג' מדות, ובג' מדות אחרות הוא חלוק ממנו, ובאותן מדות האחרות דומה שמעון ללוי, ואם כן אין ראובן דומה ללוי כל עיקר, ואף על פי כן קצת חיבור ושייכות יש לו, עד שהרבינו אותו מריבוי דאת כל, משום דקצת שייכות והשתלשלות יש להם ביחד, ע"י שהוא דומה לדומה. והכי נמי הענין בזה, שהפגם דק של הצדיק והעבירה אשר בפועל בהדור אינה דומה כלל, ואין להם השתוות כל עיקר, רק שבהשתלשלות נשתלשל זה מזה והוי בחינת דומה לדומה. והנה תיבת כזאת פירושו דבר הדומה, ובאומרנו כזאת וכזאת הוי דומה לדומה.
<b>ובכן</b> נבוא אל הביאור, שעכן ראה שמוכרח להודות על מה שעשה, ואף על פי כן בא להתנצל שאין הוא החייב רק שהפגם הותחל מראש הדור שהוא יהושע, ולזה אמר אמנם כו' אמת הדבר שאנכי חטאתי בפועל, אבל מ"מ אין אני החייב בדבר, כי כזאת וכזאת עשיתי, ר"ל דומה לדומה ממה שעשית פגם דק עשיתי בפועל. אבל יהושע ידע בנפשו דאדרבה הוא הטיל בו פגם דק, וכדי שאל תיקשי קושית המפרשים מדוע יעשה הש"י ככה שיומשך פגם אל הצדיק, והתירוץ הוא כנ"ל, כדי שיוכל העובר עבירה לבא לעולם הבא, והנה עכן רצה להוכיח שאין הדבר כך שהפגם הותחל מאתו משום קושית המפרשים, דבשלמא הצדיק המטיל פגם בדור אינו קושיא, כי הוא ראש הדור, וכל חכמה ושכל מתפשט מאתו להדור, ממילא בהיות ואינו שלם כל כך ממילא נמשך פגם בדור, משא"כ להיפוך הוא עול. לזה אמר לו יהושע התירוץ מה עכרתנו, פירוש מה שעשה הש"י כך שאתה תעכור אותנו להמשיך פגם אלינו, הוא בשביל שיעכרך ה' היום הזה ואי אתה עכור לעולם הבא, אבל באמת שהפגם הותחל ממך ולא כמו שאתה אומר. והבן היטב בכל המשך הפסוקים, תראה כי דברים נכונים הם בעה"י.
<b>והנה</b> יצא מדברינו שמי שעשה עבירות אשר על ידם נחשב כיוצא מכלל ישראל כגון חילול שבת וכדומה, אין מיתת צדיקים מכפרת עליו, כיון דנפשו נכרת ונבדל מעדת ישראל, אם כן אי אפשר שיומשך לו פגם ע"י פגם דק מהצדיק, דהא נבדל ממנו ואם כן איך יהיה הצדיק נתפס עבורו, וגם ערבות של שאר כלל ישראל אין שייך בו כיון שאינו דביקות אחד עמהן, ואם כן מוכרח הוא עצמו לסבול עונו. עוד גריעותא יש באדם כזה, דהנה הנביא אמר (ישעיה מד, ב) אל תירא עבדי יעקב כו' כי אעשה כלה בכל הגוים ואותך לא תעשה כלה ויסרתיך למשפט ונקה לא אנקך, דלכאורה קשה ממה נפשך, אי מיירי כשיש להם עונות הרבה אם כן גם לישראל אין הש"י מוותר דכל האומר הקב"ה וותרן כו' (בבא קמא נ.) ואי מיירי באין להם עונות, הלא ידוע דגם לעובדי כוכבים אין הש"י מעניש בחנם.
<b>אכן</b> הפירוש כפשוטו, על פי שאלת המין לר' אבהו (עבודה זרה ד.) בפסוק (עמוס ג, ב) רק אתכם ידעתי כו' על כן אפקוד עליכם כו' מאן דאית לי' סוסיא ברחמים מסיק ליה והשיב משל כו' מאוהבו נפרע מעט מעט, כדי שיוכל לסבול ולא יעשה עמו כלה, ומשונאו נפרע בבת אחת, לכן בעכו"ם אין הקב"ה דנם עד שתתמלא סאתם, מכח זה נעשה להם כלה ונתרצה, משא"כ בישראל, באהבתו נפרע מעט מעט ויכולים לסבול ואין נעשה בהם כלה, ולזה אמר כי אעשה כלה בכל הגוים כו' ופשוט, ואם כן מי שבעונותיו נחשב כיוצא מכלל וכעכו"ם יחשב אין הש"י דנו עד שיתמלא סאתו, ואז נעשה בו כלה. עוד גריעותא לאיש המחלל שבת בפרהסיא ג' פעמים עד שנחשב יוצא מן הכלל במש"ה (ויקרא יט, יז) הוכח תוכיח את עמיתך ולא תשא עליו חטא, פירש"י ז"ל שלא לביישו ברבים, ודייק קרא עמיתך. משא"כ מי שאינו נחשב עמיתך רשאין אנו לביישו ברבים, כמחללי שבתות בפרהסיא שבכם בעבודת "הוויין הוז" בכל שבת ושבת העשן יוצא ותהום כל העיר עליהם כי עלה קיטור הארץ כקיטור הכבשן מיד אחר חצות יום שבת קודש.
<b>ובכן</b> נבוא אל הביאור פסוקי צפניה דהנה הצדיק נקרא גבור, כמאמר הכתוב (שמ"ב א', כ) איך נפלו גבורים כו', ולזה אמר ה' אלהיך בקרבך שוכן אפילו בתוך טומאתם, אף שהוא טהור ענים מראות ברע, מ"מ לפעמים גבור יושיע, ר"ל יש להם תקנה ע"י צדיק המכפר עליהם, ולפעמים יחריש באהבתו, ר"ל כמש"ה רק אתכם ידעתי כו' שמאוהבו נפרע מעט מעט, ועי"ז ויהיה כמחריש ואינו עושה כלה, משא"כ נוגי, ר"ל אותן שהם נחשבים כיוצאים מכלל ישראל, וע"י מה, הדר קאמר ממועד, פי' ע"י שמחללין שבת ויום טוב, לא יש בהם תקנות אלו, אלא אספתי שיעשה בהם כלה, כי ממתין להם עד שתתמלא סאתם, וגם התקנה של גבור יושיע ליתא, אלא ממך היו, פירוש העונש חל על המחלל שבת בעצמו, וכל ישראל פטורים מהערבות, ולא עוד, משאת עליה חרפה שעל עבירה זו יכולים לבייש ברבים כנ"ל.
<b>לזאת</b> אחיי ועמי, מהיום והלאה שימו לבבכם על דרכיכם, להושיב שומרים לבלתי חלל את יום השבת, וקראו נדבות השמיעו ליתן צדקה, כל הבא ליקח לבלתי היות מעלים עין מהצדקה, אשר הוא כעובד כו"ם ח"ו, והיה מעשה הצדקה שלום וישועה תהיה לנו אמן כן יהי רצון. ועיין פרשת שלח דרוש שני לחילול שבת ועילום עין מהצדקה. עוד לפסוקי בשר תאוה בדרך אחר
<b>והאספסוף</b> אשר בקרבו התאוו תאוה כו' וישובו כו' זכרנו את הדגה כו' והמן כזרע גד כו' ויאמר משה למה הרעות לעבדך מאין לי בשר כו', עיין הדקדוקים בדרושים דלעיל, ואם ככה את עושה לי כו', יש לדקדק, מהו ואם ככה את עושה לי בלשון ספק, הרי כבר עשה כך ואם אלהבא קאי הוה ליה למימר תעשה. עוד יש לדקדק מהו ברעתי, ברעתם הוה ליה למימר ודברי רש"י ז"ל ידועים ויאמר ה' אל משה אספה לי כו' ונשאו אתך כו' ואל העם תאמר התקדשו למחר ואכלתם בשר, קשה הא עיקר הבקשה היה בשר שבקשה זו היה מעין המאורע, רק אגב אורחא ביקש ג"כ על להבא שיהיו לו מסייעים במשא העם, ואם כן הוי ליה מעיקרא להשיב תשובת הבשר ואח"כ אספה לי כו', וכן אח"כ בפרשה מבואר המעשה שבא עם הזקנים ומסיים ויאסף משה אל המחנה הוא וזקני ישראל ורוח נסע מאת ה' ויגז שלוים, משמע דהא בהא תליא וקודם מעשה זקנים לא רצה הקב"ה ליתן בשר, והא מלתא טעמא בעי.
<b>נקדים</b> עוד פסוקי הפרשה, ויאמר משה לחובב בן רעואל כו' נוסעים אנחנו אל המקום כו' לכה אתנו והיטבנו לך כי ה' דבר טוב על ישראל יש לדקדק בהא דקאמר דבר טוב על ישראל שהוא מיותר, ואטו יתרו לא ידע דבר זה. ועוד מה הלשון אומרת טוב על ישראל, הכי הוה ליה למימר ה' דבר להטיב לישראל ויאמר אליו לא אלך כי אם אל ארצי ואל מולדתי אלך יש לדקדק כפל לשון אל ארצי ואל מולדתי, ורש"י ז"ל יישב זאת אם בשביל נכסי אם בשביל משפחתי, והדבר תימה רבא, שהרי יתרו עזב את ארצו ובא לשם ה', ומה יהיה לו געגועים עתה לנכסיו ולמשפחתו, ובפרט שנדוהו מאצלם.
<b>ויאמר</b> אל נא תעזב אותנו כו' והיה כי תלך עמנו והיה הטוב ההוא אשר ייטיב ה' עמנו והיטבנו לך, יש לדקדק מאד, מה חידש לו משה רבינו ע"ה עתה בדבריו הללו הרי כבר אמר לו והיטבנו לך כו' ואפילו הכי לא רצה, ומה חידש לו עתה טענה חדשה אשר בה יתרצה. והיותר תמוה, דנראה משטח הכתובים שנתרצה יתרו למשה רבינו ע"ה, ולא הלך רק לגייר משפחתו וכמ"ש רש"י ז"ל, ואם כן קשה הרי מעיקרא השיב כי אם אל ארצי ואל מולדתי אלך, דמשמע שהיה רוצה לירד להשתקע שם ולא היה דעתו לחזור כלל, ואם כן מה שמצינו שהלך לביתו ודעתו לחזור, על כרחך שנתרצה לדברי משה רבינו ע"ה, שאמר לו אחר כך אל נא תעזוב אותנו כו' על פי דבריו אלו נתרצה לו, ואם כן תמוה ביותר מה בא בדבריו הללו טענה מחודשת מה שלא בא בדבריו הראשונים, וכי שייך לומר שעל פי הפצרת משה שהפציר בו עוד הפעם נתרצה לו, א"כ לא היה ביאתו לשם שמים ח"ו, גם תמוה מה שהבטיחו משה רבינו ע"ה להטיב לו, אם כן אולי לא תהיה ביאתו לשם שמים רק מחמת ההטבה.
<b>טרם</b> נבא לבאר כל זה נקדים לבאר פסוק בתהלים מדברי המפרשים, רק שהרחבתי הביאור יותר וזה תוארו (תהילים קיז, א) הללו את ה' כל גוים שבחוהו כל האומים כי גבר עלינו חסדו, ויש לתמוה מה זה נתינת טעם שהאומות יהללוהו על אשר גבר עלינו חסדו. ותו מה לשון אומרו גבר עלינו חסדו, הוה ליה למימר כי הרבה לנו חסדו.
<b>והענין</b> הוא כך, הנה נודע כי בהקב"ה נאמר ואתה מחיה את כולם, ולא נאמר החיית, אלא מחיה לשון הוה, כי לא כמדת בשר ודם מדת הקב"ה, מדת בשר ודם אחר שהאומן עושה הכלי שוב אין הכלי צריכה אל האומן ומתקיימת זולתו, משא"כ הקב"ה שברא כל העולמות וכל הברואים, אין כולם מתקיימים בלתי השפעת חיותו, ואלמלי יצויר הפסק השגחתו והשפעת חיותו אפילו רגע כמימרא היו כל העולמות וכל אשר בהם בטלים ממציאות והיו כלא היו, ועל זאת נתן דוד המלך ע"ה שבח להש"י ואמר (תהילים ל, ו) כי רגע באפו חיים ברצונו, ירצה בזה לשבח להש"י כי לא מדתו כמדת בשר ודם, דהנה מלך בשר ודם אי אפשר שיצויר בעת שכועס מאד על אחד מעבדיו יתן לו מתנות טובות בעת כעסו ממש, זהו ודאי דבר שאי אפשר, ואפילו אם הוא מלך טוב מאד אזי יתרצה ויתפייס אל העבד ויוכל להיות שאחר כך מרחם עליו וחנן אותו ויתן לו מתנות כיד המלך, אבל על כל פנים שיהיה זאת בעת כעסו ממש, זה אי אפשר. משא"כ הקב"ה אין מדתו כך, דהא ארז"ל (ברכות ז.) בכל יום ויום הקב"ה כועס וכמה זעמו רגע, וכבר נתבאר שאם רגע אחד ח"ו יפסק השפעת החיות מאתו היה חוזר הכל לתוהו, אם כן חזינן דאפילו כי רגע באפו אפילו הכי חיים ברצונו, ר"ל באותו רגע עצמו שהוא כועס, אפילו הכי משפיע חיות לכל העולמות ברצון טוב, דהא השפעה אי אפשר להיות אם לא דרך אהבה ורצון, ואם כן הוי שני הפכים וזה אי אפשר לעשות בלתי ה' לבדו וק"ל.
<b>והנה</b> נודע ג"כ מה שכתב הנביא ע"ה על הקב"ה שהוא טהור עינים מראות ברע והבט אל עמל לא תוכל (חבקוק א, ג), דהיינו שאין הקב"ה יכול להשגיח ברע כלל, והנה שתי ידיעות הללו שניהם אמתיות והמה סותרות זה את זה דאיך מתקיימים האומות עכו"ם, ממה נפשך, אם אינו משגיח בהם איך מתקיימים, ואם משגיח בהם הרי הוא טהור עינים מראות ברע. וישוב קושיא זו כך הוא, דהכל אמת שאי אפשר לשום נברא בלתי השגחתו והשפעתו אפילו רגע אחד, וג"כ אמת שהוא יתברך טהור עינים כו' רק אע"פ שאי אפשר שתהיה ההשגחה וההשפעה על העכו"ם בעצמם מצד היותו טהור עינים, מ"מ הם מושגחים ומושפעים באמצעות ישראל, דהיינו שהקב"ה משגיח בהשפעתו על ישראל ומשפיע להם הרבה יותר מכדי צורכם עד שאינם יכולים לקבל רוב טובה, ובא המותרות והתמצית אל העכו"ם, נמצא העכו"ם ג"כ מושגחים ומושפעים בכל, רק לא מצד עצמם אלא באמצעות ישראל.
<b>וזה</b> מאמר הכתוב, הללו את ה' כל גוים כו' כי גבר עלינו חסדו, ירצה שעליכם להלל להש"י במה שעושה, שחסדו הוא גבר עלינו, ר"ל שהוא משפיע לנו כל כך חסדים וטובות, עד שאותן החיות והטובות הם יותר גוברים מאתנו, והיינו 'גבר עלינו', דייקא, ומחמת שהוא כל כך הרבה אין בנו כח לקבלו ומחמת זה נשפע המותרות עליכם, שאלולא זאת לא הייתם מושפעים כאמור, ובשלמא על ההשפעה מהש"י אשר הוא די צרכינו כפי כחנו לסבול, על זה עלינו מוטל להודות להש"י, משא"כ המותר מזה אשר אין בכחנו לסובלו כלל, ומדוע עושה זאת הש"י והוא רק לצורכיכם, שאלולא זאת לא היה אפשר כלל לכם להתקיים על פני האדמה, לכן על זה מוטל עליכם להודות. ונתבאר היטב לשון הפסוקים הללו כו' וזה הפירוש הוא מדברי המפרשים רק בהרחבת הדבור לתוספת ביאור.
<b>אולם</b> כמו זו הקושיא עצמה שאמרנו באומות עכו"ם, קושיה זו עצמה יפול ג"כ על כלל ישראל, דהנה רז"ל חלקו את כלל ישראל לג' כתות, צדיקים ורשעים ובינונים, היינו, מי שכל ימיו אינו עושה רק רע כל היום הוא הנקרא רשע, והבינוני שהוא עושה פעמים טוב הוא הבינוני, ואם כן איך יוכל הקב"ה להשגיח על הרשע מאחר שהוא טהור עינים, וכן בבינוני, או אפילו בצדיק שאינו גמור, ג"כ קשה כיון שעושה פעמים רע איך יושגח מהש"י באותה שעה, והרי כלל הונח בידינו שאי אפשר להשגחה שיופסק אפילו רגע אחד. וישוב קושיא זו ג"כ כדלעיל, דעיקר ההשגחה הוא על הצדיק היותר גדול שבדור אשר אין חטא בא על ידו, והוא הנקרא צדיק יסוד עולם כאשר בארתי בפ' קרח, כי הוא יסודו של כל העולם, היות הוא עיקר המושגח שעיקר ההשגחה וההשפעה אליו, וכלל ישראל הם מושגחים ומושפעים ומקבלים חיותם על ידו. וזה רמזו רז"ל באומרם (אבות ה', יח) כל המזכה את הרבים אין חטא בא על ידו, ירצו בזה אותו הצדיק אשר הוא מזכה את הרבים, דהיינו, שכלל ישראל מושגחים באמצעותו, זה אי אפשר אם לא שאין חטא בא על ידו וכאמור, שמי שאפשר אפילו לפעמים שיזדמן חטא לידו, אי אפשר שתהיה עיקר ההשגחה על ידו.
<b>והנה</b> לפי כל הדברים והאמת האלה, ידומה לכאורה שאין חילוק בין ישראל לעכו"ם ח"ו לענין קבלת שפעם והשגחתם, מאחר שגם ישראל אין מושגחים ומושפעים זולת באמצעות הצדיק יסוד עולם, וכן כל העכו"ם. אולם באמת אינו כך, כי המרחק רב בין ישראל לעכו"ם בהבין דרך משל שיש איזה איש שהוא קצת בהשיג יד ואף על פי כן איננו עשיר גדול, אזי הוא עצמו אוכל כל טוב ושותה יין, משא"כ לבני ביתו הוא מקמץ, כי אין עשרו מספיק שינהיג כל בני ביתו כאשר הוא מענג את עצמו. אכן מי שהוא עשיר גדול אזי אין כבוד אצלו שלא יאכלו וישתו כל בני ביתו מה שהוא אוכל ושותה, אלא הוא וכל בני ביתו וכל משרתיו שבביתו אוכלים כאחד, כי זהו כבודו, זולת שהמשרתים אשר לו בשדה, קוצרים וכורמים ויוגבים ששולח להם לשדה מאכלם, המה ודאי לא יאכלו וישתו מה שהאדון אוכל ושותה, רק ניזונים במזונות גסים ועבים. כך זהו עצמו ההפרש שבין ישראל לעכו"ם, כי ישראל הם בני הבית, ולכן אף על גב שעיקר ההשפעה נשפע להצדיק ובאמצעותו נשפע לכלל ישראל, מ"מ הם אינם נשפעים מהתמצית, כיון שהם בני הבית, והקב"ה הוא תקיף ובעל היכולת ובעל הכחות כולם והוא אין צריך לקמץ לבני ביתו, לכן כלל ישראל ניזונים ומושפעים מזה עצמו שמושפע הצדיק, משא"כ העכו"ם שהמה משרתים שבשדה ואינם מבני הבית לכן הם אינם נזונים רק מהתמצית.
<b>והנה</b> ידוע מה שפירש בשערי אורה, פסוק בהנחל עליון גוים כו' יצב גבולות עמים כו' כי חלק ה' עמו כו' (דברים לב, ח), ומבואר שם, כי הקב"ה חלק שבעים מדינות לע' אומות, וכל אומה לשר שלה, ויש שייכות להשר והאומה והמדינה, וכל אומה ומדינה שלה מקבלים מהשר שלהם וניזונים מהתמצית, וישראל בחר הקב"ה לחלקו ונתן להם ארץ ישראל והם מושפעים ממבחר השפע. ונקדים עוד מה דאיתא במדרש (ויקרא רבה ב') שהקשה למה כתוב אלה יעמדו לברך את ישראל ואלה יעמדו על הקללה מדוע גבי הברכה כתיב לברך וגבי קללה כתיב על הקללה, ותירץ דכשהקב"ה מברך את ישראל משפיע להם ברכה עד בלי די עד שכמעט אינם יכולים לקבל רוב טובה, משא"כ קללה דאף על גב שישראל נענשים, מכל מקום המה מתגברים ומושלים על הקללות, דאם לא כן היה כליון ח"ו. יצא לנו דפירוש על הקללה, היינו, שהם יותר מהקללה.
<b>ובזה</b> נבוא אל הביאור, דמעיקרא אמר משה רבינו ע"ה ליתרו לכה אתנו והיטבנו לך כי ה' דבר טוב על ישראל, ר"ל שהקב"ה דבר לישראל טוב עד שיהיו הטובות עודפות עליהם, משום הכי אמר 'על' ישראל דייקא, ר"ל שהטוב הוא מתגבר ועודף עליהם ולא יוכלו לקבל כל הטובה ויהי מותרות, וניטיב גם לך, מזה הבין יתרו בכוונת משה רבינו ע"ה, שהוא יהיה ניזון ומושפע מהמותרות, לכן אמר מה בצע לפי זה בהליכתי כי אל ארצי ואל מולדתי אלך, ר"ל דגם בהיותי במדינתי ובאומתי ג"כ אהיה ניזון מהמותרות, ואם כן למה אלך. לכן השיב לו משה רבינו ע"ה שאין הדבר כמו שאתה סבור אלא והיה כי תלך עמנו ותהיה מבני הבית אזי והיה הטוב ההוא דייקא, אשר ייטיב לנו והיטבנו לך, כמו שביארנו לעיל שזהו ההפרש בין ישראל לעכו"ם שישראל אינם ניזונים מהתמצית משא"כ העכו"ם, ולכן הסביר לו משה רבינו ע"ה שכאשר תלך עמנו אזי הטוב ההוא שיושפע לנו יושפע גם לך, שתהיה מן בני הבית, משא"כ בארצך ומולדתך לא יהיה לך שפע זו, לכן כשהסביר לו משה רבינו ע"ה ההפרש הגדול הזה נתרצה והלך עמהם. והבן כי נכון ואמיתי בע"ה ונתישבו כל הדקדוקים.
<b>עלה</b> לנו מדברינו, שיש בענין ההשגחה וההשפעה ג' מדריגות, ראש כולם הוא הצדיק יסוד עולם, אשר הוא עיקר המושפע והמושגח ובאמצעותו תבא ההשפעה לכלל ישראל, ואין כלל ישראל יכולים לקבל שום שפע מבלעדי הצדיק, והמותרות מכלל ישראל יושפע לעכו"ם, ואין יכולים לקבל שום דבר מבלעדי ישראל. ובהיות כן, טובה יותר לפני כלל ישראל בעניני עולם הזה בדור אשר הצדיק הראש שבדור אינו כל כך במדריגה גדולה ויש לו קצת רצוניות לעניני עולם הזה, דכיון שאין כלל הדור יכולים לקבל רק מה שהצדיק ממשיך מלמעלה, ומדת הקב"ה שעושה רצון יראיו, אם כן אם הצדיק הוא במדריגה גדולה שאין בלבו שום רצוניית בעניני עולם הזה, אינו ממשיך עניני עולם הזה. ובזה יובן משארז"ל (תענית כ"א:) בעובדא דבשיבבותיה דרב לא הוי דליקתא סבור מיניה זכותיה דרב הוא דאהני אחזי להו בחלמא הא זוטרא הוא לגביה דרב כו', דקשה אם זכותיה דרב היה יכול להועיל לדברים גדולים מכ"ש לדברים קטנים, ותו למה הוצרך לאחזי להו בחלמא ומה הפסד היה במה שסברו שהיה זכותיה דרב, וכבר ביארתי זה במקום אחר.
<b>ויובן</b> עם דברינו הנ"ל, כי במה שסברו דזכותא דרב אהני, היה זה פחיתת הכבוד לרב, כי באמת רב היה במדריגה גדולה וכל עניני עולם הזה לא נחשבו בעיניו לכלום, ולא היה הוא יכול להמשיך כלל זכות הזה לבלתי יהיה דליקתא. להכי קאמר, הא זוטרי הוא לגבי דרב כי זכותו למעלה מכל עניני עולם הזה וק"ל. ובזה יש ליתן טעם מה שישראל במדבר אכלו מן, ולכאורה היד ה' תקצר ליתן להם לחם לאכול בארץ לא זרועה, והיינו משום דבאותו הדור היה הצדיק ראש הדור משה רבינו ע"ה, וידוע שהוא היה כולו רוחניות, עד שהגוף שלו היה יותר רוחניות מנשמת שאר בני אדם, ולא היה כלל בר מיכול לחמא, ולכן לא היה יכול להמשיך כלל על בני דורו לחם לאכול, כי הוא עצמו לא היה לו שייכות כלל עם המאכלים העבים, וכבר אמרנו שאי אפשר לדור להיות מושפעים רק ממה שהצדיק מושפע, ומשה רבינו ע"ה שהיה כל כך במדריגה גדולה לא היה ממשיך רק מאכל רוחני שיש לו שייכות אליו וכמשארז"ל (יומא ע"ה:) לחם אבירים לחם שמלאכי השרת ניזונין בו, והוא מזון רוחני, לכן כל הדור ההוא לא היה אפשר להם ליזון רק במן שהמשיך משה רבינו ע"ה. ונודע דצדיקי הדור נקראים עיני העדה.
<b>ובזה</b> נבוא אל ביאור המשך הכתובים מקראי קודש, דהנה שם באותו הדור היו כל ג' מדריגות ההשפעה, דהיינו שמשה רבינו ע"ה היה הצדיק יסוד עולם, ואחר כך היו כלל ישראל, ואח"כ הערב רב. והערב רב התאוו לאכול בשר, אכן הם ידעו שבשביל רצונם לא יושפע שום דבר, דהא הם אינם יכולים לקבל רק המותר ממה שיושפע לישראל, לכן רצו הערב רב והתאוו שיבוא תאוה לישראל ג"כ לאכול בשר, ואז על ידיהם יוכלו גם הם לאכול בשר. וזהו אומרו, והאספסוף כו' התאוו תאוה, ר"ל שהתאוו שיהיה לישראל תאוה. וכן עשו ודברו על לב ישראל עד שהכניסו תאוה בהם, וזהו וישובו ויבכו גם בני ישראל. וכן גם ישראל אחר שהתאוו לבשר גם המה ידעו שבשביל רצונם לא יושפע שום דבר, דהא הם אינם יכולים לקבל רק מה שהצדיק ממשיך, ויהי בהשגיחם בזה ראו כי הצדיק אשר בקרבם הוא משה רבינו ע"ה אי אפשר שימשיך להם שום דבר מאכל, כי אין לו שייכות רק למן שהוא רוחני כאשר ביארנו, וזהו אומרו מי יאכילנו בשר, ר"ל שאין להם צדיק שיאכילם בשר. זכרנו את הדגה כו' ועתה נפשנו יבשה אין כל, והטעם כי בלתי אל המן עינינו, ירצה שעין העדה שלנו אין לו שייכות כי אם למן, והמן כזרע גד הוא, ר"ל שהוא דבר רוחני ועינו כו', אבל אנו רוצים לאכול מאכל גשמי, ואין מי שיאכילנו. וישמע משה כו' ויחר אף ה' מאד ובעיני משה רע. ירצה, כי משה רבינו ע"ה דאג בדבר זה, אולי להפצרת ישראל ולזעקתם ימלא הקב"ה שאלתם ויתן להם בשר, ובאמת אי אפשר להשפיע לכלל ישראל זולת ע"י הצדיק ראש הדור, ואז לא היה ראש הדור רק משה רבינו ע"ה שהתנהגו כלל ישראל על ידו, ואם כן כשירצה הקב"ה להשפיע השפעת בשר לכלל ישראל יהיה מוכרח להורידו למשה רבינו ע"ה ממדריגתו הגדולה, באופן שיוכל להמשיך השפעות בשר לישראל, וזהו שאמר, ובעיני משה רע שדאג על זה.
<b>ולזה</b> התחכם משה רבינו ע"ה ובא בטענה להש"י למה הרעות כו' במה ששמת לכל העם הזה עלי שאהיה אני לבדי המנהיג שלהם, מאין לי בשר לתת כו', ר"ל איך יש אצלי תאוות והמשכת בשר שאוכל להמשיך וליתן מהמשכה לעם הזה, כי יבכו עלי לאמר תנה לנו בשר כו', ר"ל שהם בוכים ורוצים שאני אהיה האומר תנה בשר להיותם יודעים שבשבילם לבד לא יומשך שום השפעה לכן הם בוכים 'עלי לאמר' דייקא, ר"ל שאני אתאוה ג"כ ואמשיך להם, ובאמת מאין לי בשר כו' כאמור, ואם כן לא אוכל לבדי לשאת את כו' כי מה שהם רוצים אי אפשר כלל להמשיך להם, ובשלמא אם היה עוד מנהיגים אשר הדור יונהג על ידם והם למטה ממדריגתי היה באפשר שיושפע להם בשר על ידם, משא"כ מאחר שאני לבדי המנהיג אם כן הדבר כבד עלי, שאי אפשר לי להמשיך להם בשר כנ"ל. ואם ככה את עושה לי, ר"ל אולי תאמר שאתה תעשה אותי ככה שתפילני ממדריגתי הגדולה באופן שגם לי יהיה רצון לבשר, ויושפע להם בשר על ידי ולא אצטרך למנהיגים אחרים, אם כן הרגני נא הרוג ואל אראה ברעתי, שהיה טוב לו למות ולא שיפול ממדריגתו.
<b>ולזה</b> הסכים לו הקב"ה ואמר אספה לי שבעים איש כו' ונשאו אתך ולא תשא אתה לבדך, ועל ידי זה, ואל העם תאמר התקדשו למחר ואכלתם בשר כי ע"י שיהיו אתך עוד מנהיגים יושפע בשר על ידיהם. ולכן מסיים הפרשה ויאסף משה אל המחנה הוא וזקני ישראל, אז ורוח נסע מאת ה' ויגז שלוים כו' כי קודם שהיו הזקנים לא היה באפשר ליתן להם בשר. ואתי שפיר המשך כל הפרשה ונתישבו כל הדקדוקים והבן כי הדברים נכונים בעז"ה.
<b>ויאמר</b> משה לחובב בן רעואל נוסעים אנחנו אל המקום אשר אמר ה' אותו אתן לכם לכה אתנו כו'. ועמ"ש רש"י ז"ל שאלמלא חטאו במתאוננים היו מוכנים לבא מיד באותו המסע לארץ ישראל דרך שלשת ימים, ולמה כלל משה רבינו ע"ה את עצמו עמהם, לפי שעדיין לא נגזרה גזירה שלא יכנס משה רבינו ע"ה לארץ ישראל. ותמהו המפרשים, הלא כבר נאמר עתה תראה אשר אעשה לפרעה ודרשו רז"ל (שמות רבה ה, כג) שרמז לו במה שאעשה לפרעה תראה ולא במלחמות ל"א מלכים, וכן נרמז בשירה תביאמו ותטעמו וכמ"ש רש"י ז"ל שם, והיא קושיא גדולה. ואחר כך בסוף פרשת בשר תאוה כתיב וישארו שני אנשים במחנה כו' וירץ הנער ויגד למשה אלדד ומידד מתנבאים במחנה, יש לדקדק מה רץ אחר שהיו נביאי אמת ויען יהושע בן נון כו' אדוני משה כלאם כו' אין זה מובן, ודרז"ל ידוע מי יתן והיה כל עם ה' נביאים כי יתן ה' את רוחו עליהם.
<b>והנראה</b> לבאר כל זה עם מ"ש בפרשת ויקהל בשם הבעל שם טוב ז"ל ענין שיחות חולין שהם דיבורי הרשות וכן מחשבות רשות, הם נעשים לבוש לדברי תורה ולמחשבות קדושות, כי הם מתגברים עליהם לרוב כחן ומהפכים ומשנין צירופי האותיות ונעשה מהם דברי תורה. וענין כזה ממש, ביאר האר"י ז"ל בענין הנבואה, הארכנו קצת בפרשת שמות ובפרשת יתרו מזה. והענין בקצרה, כי אמר הכתוב (תהילים קיט, פט) לעולם ה' דבריך נצב בשמים, כי הדיבור שיצא מפי הש"י הוא חי וקים ועומד בשמים לא ירד לארץ, ולכן לא יתקיים אותו הדיבור בארץ עד שהנביא הוריד אותו הדיבור לארץ, והיינו, כי לא יעשה ה' אלהים דבר כי אם גלה סודו אל עבדיו הנביאים, ואופן הורדתו לארץ כי הנביא היה מתבודד בדיבורים קדושים ומחשבות קדושות שהן הן עצם נשמת האדם, כמו שנאמר בפרק הנ"ל יעוין שם היטב, ואותן הדיבורים בקעו רקיעים עד שהגיעו אל העולם אשר שם שוכן דיבור ה', ובפגוע האותיות באותיות אזי דיבורי ה' יתברך לרוב ועוצם כחן הגדילו אכפן על דיבורי הנביא והפכו אותם ושינוי הצירופים כצירופי אותן דיבורי ה', ולכן בטלו חושי הנביא אז, כי הדיבורים הם עצם נשמתו כאמור, וק"ל ושמע קול דיבוריו ממש אחר שנתהפכו הצירופים כמש"ה (שמות יט, כ) משה ידבר והאלהים יעננו בקול, וארז"ל (ברכות מ"ה.) בקולו של משה, עמ"ש בפרשת שמות ובפרשת יתרו באורך.
<b>ולסבה</b> זו יומשך, כי ממקום שהיה מדרגת נשמת הנביא אזי כפי אותה מדה המשיך דיבורים, כי דברי ה' נצב בשמים, יש דיבורים ברחמים ויש דיבורים בגבורה, והדיבורים עומדים קיימים בשמים, והנביא אם היה נשמתו ממדת החסד ממילא נתעלו דיבוריו לאותו עולם ופגע שם בדיבורי חסד והורידם לארץ, ומי אשר היה נשמתו ממדת הגבורה פגם שם באותן דיבורי גבורה, ולסבה זו התרעמו ישראל על ירמיה הנביא ע"ה ורצו רשעי הדור להורגו הגם שידעו כי דבריו דברי ה', אלא חשבו שמדתו גורם שמוריד אותן דיבורים לארץ ואילו לא הוא היו הדיבורים נצבים בשמים, וכן ירמיה ע"ה בעצמו התרעם באומרו כי מלאתני זעם כו' והיה חושד בעצמו מה שמקבל תדיר נבואות על פורעניות אולי הוא בעצמו הגורם, מחמת שראה כי רשעי הדור חשדוהו בכך.
<b>אבל</b> באמת טעו אותן שחשדוהו בכך, כי נבואה השלוחה במתכוין מאת ה' אל ישראל אינו תלוי בנביא, והלא ראינו כי היו נביאים לישראל כפליים כיוצאי מצרים, אלא שלא נכתב נבואתם, כי לא נכתב רק נבואה השלוחה ביחוד מאת ה' אל ישראל, ושאר הנביאים היו באופן שכתבנו, שבאותו דיבור שפגעו כפי מדתן הורידוהו לארץ והיה פעולת נבואתן לשעה כל א' כפי מדתו. לכן ארז"ל שלא הוצרך לדורות, משא"כ נבואות ירמיה ע"ה ושאר הנביאים שנכתבו הם הוכנו מאת ה' לנביאים לצורך שליחות שיש להם לישראל, והיו הנביאות ההם תלויות במעשי ישראל לא במדת הנביא, ולזה בתחלת נבואת ירמיה ע"ה (א', ה) הודיע ה' ואמר לו בטרם אצרך בבטן ידעתיך כו' נביא לגוים נתתיך הנה הפקדתיך היום הזה כו' לנתוש ולנתוץ כו' (ירמיה א, ה). היות הביט ה' לסוף דבר בקדמותו, כי יתרעם ירמיה ע"ה על נבואות פורעניות שיקבל תדיר ויתלה במדתו שהוא הגורם, לזאת הודיעו ה' שאין הענין כך, אלא הוא מוכן במתכוין מאתו יתברך לנביא שלוח אל ישראל ונבואתו תלוי במעשיהם והבן.
<b>ונמשך</b> עוד מזה, שהנביא לא יקבל דיבורים שהם היפך מדתו ורצונו ומהותו, כי לא יפגע כלל באותן הדיבורים. ולסבה זו מובן, כאשר הנביא שהיה בבית אל עבר על דברי ה', שאמר לו (מלכים ב יג, טז) לא תאכל ולא תשתה במקום הזה ונתחייב מיתה לשמים כדין נביא העובר על נבואת עצמו, הגיע דיבור הנבואה ההוא בענין מיתתו אל הנביא הזקן משומרון עם היותו נביא שקר כל ימיו, ולכאורה יותר היה שייך שיגיע הדיבור אליו בעצמו, אלא לפי שענין העדר עצמו לא יוכלו דיבורים אלו להתלבש בדיבורי הנביא ההוא, כי הוא הפך מדתו ומהותו, כי דיבורי הקדושים הם סבת קיומו, ודיבורים אלו הם ההפך ממש סבת העדרו, ולכן לא יתלבשו אלו באלו והבן היטב. ועיין עוד בפרשת יתרו.
<b>ומזה</b> הטעם יובן ענין פטירת משה רבינו ע"ה שלא נאמרה אליו רק ברמז, באומרו עתה תראה, וכן תביאמו ותטעמו וכדומה, ומדוע לא נאמר לו אותו הגזירה בפירוש. אך הענין יובן עם האמור, כי יש בתורה פשט רמז דרוש סוד והם נגד ד' עולמות אצילות בריאה יצירה עשיה, נמצא חלק הרמז אשר בתורה הוא בשמי שמים בעולם עליון, ולכן אז שהיה משה רבינו ע"ה לבדו הנביא, וכל הנביאים אשר היו בדורו היו מקבלים הנבואה באמצעית משה רבינו ע"ה שהוא לבד היה המקבל גוף הנבואה, לכן אף שנגזרה גזירה עליו שלא יבא לארץ ישראל, היה הדיבור ההוא של ה' בבחינת נצב בשמים לא ירד לארץ, כי נבואת העדרו לא יוכל להתלבש תוך דבוריו וכאמור, ולכן אף שנאמר לו ענין הזה, לא נאמר לו רק ברמז באופן שנשאר הדיבור ההוא נצב בעולם העליון אשר שם רמזי התורה, ולא ירד הדיבור עדיין לארץ, כי לא היה מי שיורידו, ולכן היה משה רבינו ע"ה יכול ליכנס לארץ ישראל.
<b>אך</b> להיות דבר אלהינו יקום לעולם, נתגלגל הדבר שהתאוה תאוה עד שאמר משה רבינו ע"ה מדוע לא מצאתי חן בעיניך לשום את משא כל העם הזה עלי וציוהו ה' לאסוף ע' איש מן הזקנים ויאצל מן הרוח אשר עליו כו', ירצה, כי הנביאים אלו קבלו הנבואה באמצעות משה רבינו ע"ה, ואמר ויהי כנוח עליהם הרוח בכ"ף הדמיון, ור"ל שבאמת לא נח הרוח עליהם בעצמם, כמ"ש לקמן מזה. ואמר וישארו שני אנשים במחנה כו' ותנח עליהם הרוח שהם היו כדאים שנח עליהם הרוח בעצמם לא באמצעות משה רבינו ע"ה, ויתנבאו במחנה לא כאותן הזקנים שנתנבאו סביבות האהל אשר עמד משה רבינו ע"ה עליהם והאציל עליהם מרוחו, ואלו נתנבאו במחנה ומיד כאשר נמצא נביא שמקבל הנבואה מעצמו לא באמצעות משה רבינו ע"ה, הבינו שיומשך מזה פטירת משה רבינו ע"ה אחר שידעו שכבר יש על זה דיבור ה' ונצב בשמים אין מי יורידו לארץ, כל זמן שהיה משה רבינו ע"ה לבדו המקבל כל הנביאות, ועתה אחרי שחפץ משה רבינו ע"ה שיהיה לו מסייעים ונתן לו ה' ונמצא בתוכם אלדד ומידד שקבלו הנבואה מעצמם, אם כן יפגעו באותו הדיבור ויורידוהו לארץ.
<b>ולזה</b> אמרו רז"ל שהיו מתנבאים משה מת יהושע מכניס (סנהדרין י"ז.), דקשה טובא מאין להם לרז"ל דבר זה, וביארנו זאת במקום אחר בפנים שונים. ולדברינו יובן, כי מיד שנתנבאו מעצמן ודאי פגעו בדיבור זה וכאמור. ולזאת וירץ הנער ויגד למשה אלדד ומידד מתנבאים במחנה שזהו סבת פטירתו. ועל זה אמר יהושע בן נון כלאם לשון בית הכלא, ר"ל שיסבב נשמתן אל תוכו כמו שכלולים בו נשמות כל ישראל, כדי שגם הם לא יוכלו לקבל הנבואה בלעדו, ואז לא יורידו הדיבור ההוא למטה. אמנם משה רבינו ע"ה שהפקיר את עצמו תמיד בעד ישראל, אמר מי יתן והיה כל עם ה' נביאים כי יתן ה' את רוחו דייקא עליהם, אף שזהו סבת פטירתו, אינו מקפיד ע"ז וק"ל.
<b>ובזה</b> אתי שפיר מה שאמר משה רבינו ע"ה לישראל ויתעבר ה' בי למענכם, דלכאורה קשה שלא מצינו שכעס ה' למענם. ולדברינו יובן, כי לולא שהטריחו את משה רבינו ע"ה בבשר תאוה ולא היה צריך לבקש שיהיו לו מסייעים, לא היה נתגלגל נבואת אלדד ומידד להתנבא מעצמם, ולא היה יורד אותו הדיבור לארץ והיה עודנו חי וק"ל. ולכן, בתחלה קודם שהיה מעשה זו של הע' זקנים, והיו מוכנים אז לבא לארץ ישראל תוך ג' ימים, אז היה משה רבינו ע"ה בא גם הוא לארץ ישראל, ולכן אמר נוסעים אנחנו, וכמ"ש רש"י ז"ל שעדיין לא נגזרה גזירה, ומיושב מה שהקשו המפרשים ממ"ש עתה תראה כו', ולא קשה מידי כמו שנתבאר, שזה היה רק רמז בבחינת נצב בשמים וכאמור ודו"ק.
<b>ויצא</b> משה ויאסוף שבעים איש מזקני העם ויעמד אותם סביבות האהל (יש לדקדק, מאי נפקא מינה לידע באיזה מקום העמידם) וירד ה' בענן וידבר אליו ויאצל מן הרוח אשר עליו ויתן על ע' איש הזקנים ויהי כנוח עליהם הרוח פירשו המפרשים, כי זקנים אלו לא היו ראוין שיושג עליהם הדיבור והרוח מעצמן, רק בשעה שהיה השגת הדיבור מגיע למשה רבינו ע"ה נבדל ונאצל ממנו והיה הוא צינור להשגתם, והוא כמשל עצים הרבה קשורים ודולקים אבוקה גדולה ויש ביניהם עץ אחד לח אשר אי אפשר שיקלטנו השלהבת היטב, מ"מ להיותו תוך אבוקה גדולה קולט השלהבת גם אותו, ולמראה העין נדמה שגם הוא נשרף כמו כלל האבוקה, אבל באמת, כאשר יפרידוהו מתוך האבוקה לא יהיה השלהבת עליו, לזה אמר ויאצל כו' ויתן.
<b>ויהי</b> כנוח, בכ"ף הדמיון, ר"ל שלמראית העין היה כאלו נח עליהם הרוח, אבל באמת עליהם לא נח כלל, רק שבהיותם כלולים תוך השגת נבואת משה רבינו ע"ה השיגו גם הם. ויתנבאו ולא יספו לשון זה אין לו ביאור, ונתעוררו בו חז"ל ועיין רש"י, והתורה נדרשת במ"ט פנים וישארו ב' אנשים במחנה שם האחד אלדד ושם השני מידד ותנח עליהם הרוח והמה בכתובים ולא יצאו האהלה ויתנבאו במחנה יש לדקדק, מאי נפקא מינה אם נשארו במחנה ולא יצאו האהלה או היו באיזה מקום אחר, ותו והמה בכתובים אין לו שום ביאור. תו יש לדקדק דארז"ל (סנהדרין י"ז. ) שהיו מתנבאים משה מת יהושע מכניס, והיכן נרמז זאת בפסוק, וגם מדוע לא כתבה התורה בפירוש שהיה מתנבאים דבר זה. וירץ הנער ויגד למשה כו' ויאמר אדני משה כלאם (תמוה הוא, וכי מה יפעול אם יכלא אותם, ותו לשון כלאם אינו מובן) ויאמר לו משה המקנא אתה לי ומי יתן כו', ויש לדקדק באומרו המקנה כו' הלא באמת רצה לקנאות קנאתו ומה אמר בלשון תמיה.
<b>ונראה</b> לי לבאר כל זה בדרך נפלא ואמתי בע"ה עם המבואר בס' יצירה בסוד עולם שנה נפש. כי הקב"ה ברא שלשה דברים במשקל אחד, כי יש בנפש האדם כחות לאלפים ורבבות, וכל בני אדם חלוקים בדעותיהם ומדותיהם, כענין רחמנות ואכזריות, גאוה וענוה, נדיבות וכילות, ודומיהן, וכן הוא בנפש פרטי כי הבחירה חפשית, וכן כל אלה הכחות והמדות עצמם הם בכללות העולם, כי יש מקום אשר שולט שם מדה זו ובמקום אחר שולט מדה אחרת, ועיין בפרשת אמור השייך ליום כיפור ותמצא נחת, וכן בשנה יש יום או רגע אשר שולט מדה זו ויש עת אשר שולט ומתגבר בו מדה אחרת, באופן שכל אלו הג' דברים הם במשקל אחד ודברנו מזה בכמה מקומות.
<b>ולזה</b> הטעם, איש אשר קנה בנפשו איזה מדה, אם יבא למקום בעולם אשר מדה זו שולט שם, ויגיע גם כן היום אשר בו שולט מדה וכח זה, אזי בהתאחד ג' אלו תתגבר באדם הזה הכח מהמדה זו ולא ימנעהו שום מניעה. וכתבנו בכמה מקומות שגם רובו ככולו, כי גם אם לא יתאחדו רק שנים מאלו הג', כגון בהצטרף עולם ושנה או נפש ושנה וכדומה, יתחזק ג"כ המדה זו מאד, הגם שאחד מאלו הג' מדות מורה על כח ומדה אחרת כי נגרר המיעוט אחר הרוב, אבל כשכל הג' מתנגדים אחד לחבירו שלא יתאחדו אף ב' מהם למדה אחת, אין שום מדה מתחזקת באדם ההוא היות אין לו עוזר. כל זה ביארנו במקום אחר.
<b>והנה</b> בנפש האדם יש ג' כחות, והם נפש רוח נשמה, והם ג' מיני מדריגות עבודת הבורא ית"ש. כמ"ש בזוהר הקדוש (ח"ב צ"ד:) זכה יתיר כו' זכה יתיר כו' ונודע היות אורייתא וקוב"ה וישראל חד, ירצה כי נשמת ישראל מהתורה באים ומשתלשלים, לכן ג' מדרגות אלו הם תורה ונביאים וכתובים, כי כתובים הוא רוח הקודש לבד והוא הנקרא נפש, והיינו נפש דוד, ונביאים הוא למעלה ממדריגת רוח הקודש, והוא הנקרא רוח, ואמנם נבואת משה רבינו היה למעלה מהנבואה וכל נבואתו תורה, שהוא יותר גבוה מנביאים, והוא סוד נשמה.
<b>לכן</b> כשיעבוד האדם את ה' במדרגה הנקראה נפש, עושה הכנה בנפשו, כאשר יזכה יוכל לבוא לרוח הקודש, וכשעובד ה' במדרגה הנקרא רוח הוא הכנה בנפשו, שכאשר יזכה יוכל לבוא לנבואה, ומדריגת נשמה הוא הכנה למדריגת תורה. הנה מדות אלו הג' הם בנפש, ובעולם יש גבולים ג' אלו, כי היה ג' מחנות, מחנה שכינה היינו אהל מועד, ומחנה לויה, ומחנה ישראל, והם מדריגה לפנים ממדריגה, כי אהל מועד הוא מקום התורה, ולכן בכל נבואות משה רבינו ע"ה כתיב וידבר אליו מאהל מועד, ושם הוא המקום אשר למעלה מן הנבואה והוא הנקרא תורה, ומחנה לויה שם מקום הנבואה, ולכן ע"פ הרוב הנביאים מהכהנים או מהלוים, ומחנה ישראל הוא מדריגת רוח הקודש לבד, כי כל הדור שהיו בימי משה רבינו ע"ה זכו לרוח הקודש.
<b>ובשנה,</b> היינו הזמן, יש גבולי ג' אלה ג"כ, כי זמן התורה הוא רק כל זמן שהיה משה רבינו ע"ה חי, ובמותו לא קם נביא עוד כמשה, כי התורה לא תשתנה עליו אין להוסיף וממנו אין לגרוע, לכן התורה מסיימת וימת משה, כי מיתתו עשה סיום לתורה, ונביאים ראשונים מתחיל ויהי אחרי מות משה, כי מיתתו עשה התחלה לנבואה, כי יהושע לא היה רק נביא, לכן ח' פסוקים בתורה שכתוב בהן וימת שם משה כו' המה דבר ממוצע בין תורה לנביאים וכמו שבכל דברים הפכיים צריך לימצא ביניהם דבר ממוצע, כך בין תורה לנביאים, פסוקים אלו הם ממוצעים, כי הם מדברים ממיתת משה רבינו ע"ה שזה עצמו סיום תורה והתחלת נבואה, לכן ח' פסוקים אלו יש בהם ב' הכחות של תורה ושל נביאים, ולכן יהושע כתבן כמשארז"ל (בבא בתרא ט"ו.) ובספר תורה כתובין והבן, וגבול זמן הנבואה עד חגי זכריה מלאכי, ומשם ואילך לא השתמשו רק ברוח הקודש, ולכן בזכריה ומלאכי, תראה נבואות אשר הם בלשון נבואה ובערך רוח הקודש, כי הם ממוצעים בין ב' הבחינות והבן.
<b>ובזה</b> יבואר הכל, דכאשר עשה הש"י רצון משה רבינו ע"ה ליתן לו ע' זקנים אשר ישאו במשא אתו אמר הכתוב ויאצל כו', ר"ל שהם עצמם לא היו ראויין שתנח עליהם הרוח מצד עצמן, אלא ויאצל כו' ויהי כנח כו' דייקא, וכמ"ש שבאמת לא נח עליהם הרוח רק שלמראית עין כך היה, וכמ"ש במשל האבוקה, מזה הטעם והתנבאו ולא יספו, ר"ל שלא היה להם רק מדריגת נבואה ולא יותר, ר"ל דאף דזמן תורה לחוד וזמן נבואה לחוד, ובזמן משה רבינו ע"ה היה זמן תורה, ואם כן מדוע לא היה לזקנים אלו רק מדריגת נבואה, לזה אמר ויעמד אותם סביבות האהל, דהיינו מחנה לויה, שבמקום ההוא אין שם רק כח נבואה, אלא דאפילו הכי אם נפשם היה מוכן להשגה הנקרא תורה, דהיינו נשמה, אזי היה הרוב מן עולם שנה נפש, דהיינו, הנפש והזמן היו זוכים למדריגת תורה, לכן אמר הפסוק שמצד עצמן לא היה להם הכנה כלל ולא היו ראוים לכך, רק ויאצל מן הרוח ויהיה כנוח כו' ולכן ויתנבאו ולא יספו שלא זכו רק למדריגת נבואה ולא יותר, כי השגתם לא היה רק באמצעית משה רבינו ע"ה, והיינו השתלשלות מן משה רבינו ע"ה, כדרך שנשתלשל מדריגה אחר מדריגה ואם כן לא היה בנפשם רק השגת נבואה, ולכן נצטרף הנפש והמקום שהם יחד בחינת נבואה ונתבטל הזמן ברוב ולא זכו לתורה ואמר וישארו ב' אנשים במחנה שלא יצאו לעמוד סביבות האהל, ממילא אם כן, והמה בכתובים, ר"ל שעמדו במקום שאין בו הכנה רק לכתובים, דהיינו רוח הקודש ולא נבואה, וכאמור דמחנה ישראל הוא מקום רוח הקודש. לז"א והמה בכתובים, עבור ולא יצאו האהלה, ר"ל שלא עמדו סביבות האהל רק במחנה ישראל.
<b>ואמר</b> ותנח עליהם הרוח, ר"ל שעליהם נח הרוח מצד עצמן, והיינו 'עליהם' דייקא, לא כאלו הזקנים, ויתנבאו במחנה, וסיפר הכתוב דבר זה שהוא דרך תמיה, ויתנבאו במחנה, ולהיותם מתנבאים במחנה הוא דבר מתמיה, כיון דהמקום שעמדו בו הוא מקום כתובים, והזמן זמן התורה, אם כן ממה נפשך, איזה הכנה היה בנפשם אם היה להם בנפשם מדריגת נבואה אין שני דברים מעולם שנה נפש מסכימים כאחד, כי הזמן תורה, והנפש נביאים, והמקום כתובים, אם כן אי אפשר להם כלל להשיג שום דבר, עבור שעולם שנה נפש מתנגדים ורחוקים זה מזה, ואם היה בנפשם כתובים, אם כן כיון דהמקום ג"כ כתובים, ונתבטל הזמן ברוב ומהיכן יתנבא, ולא היה להם להשיג רק מדריגת רוח הקודש, ואם היה בנפשם הכנה של תורה, אם כן יש נפש וזמן של תורה, ונתבטל המקום ברוב, ואם כן ראוי שתהיה השגתם למעלה מנבואה דהיינו תורה, ובשלמא הזקנים שלא נח עליהם הרוח רק ויהי כנוח דייקא, כי נאצל השגתם מן משה רבינו ע"ה לכן ויתנבאו ולא יספו, כי בהשתלשל המדריגה ממשה רבינו ע"ה להם היינו מתורה לנבואה, אבל וישארו ב' אנשים במחנה ותנח עליהם הרוח, שמצד עצמם קיבלו הרוח ומקומם המה בכתובים, משום ולא יצאו האהלה ואפילו הכי, ויתנבאו, והיה להם מדריגת נבואה לא פחות, דהיינו רוח הקודש, ולא יותר, דהיינו תורה, ודבר זה תמוה.
<b>ותירוץ</b> הדבר, כי התחיל להתעורר זמן של משה מת יהושע מכניס, דהיינו סיום תורה והתחלת נבואה, לכן לעולם שהיה בנפשם הכנה של נבואה, גם נוכל לומר של תורה ודו"ק, והיה צירוף נפש וזמן, לכן אף שהמקום לא היה רק רוח הקודש, בטל ברוב, וזהו כוונת מאמרם ז"ל שהיו מתנבאים משה מת כו'. אפשר שלא היו מתנבאים דברים אלו ולכן לא כתיב בתורה, כמו שלא כתיב נבואת ע' זקנים, כי בדבר נבואה אין כתוב בתורה שהוא למטה ממדריגת תורה, אלא שמדבר זה עצמו שלא היה להם רק מדריגת נבואה, מזה נודע כי מתחיל לבוא הזמן שיהיה משה מת יהושע מכניס. ולזאת, וירץ הנער ויגד למשה אלדד ומידד מתנבאים במחנה, ר"ל כנ"ל שמצד היותם מדריגת מתנבאים ומקומם במחנה מוכח דמשה מת יהושע מכניס. ובהיות יהושע היה שם לא היה רשאי לשתוק על זה, כי שמא יתקנא בו משה רבינו ע"ה, לכן אמר אדוני משה כלאם, וענין הדבר כי משום הכי לא יעשה ה' אלהים דבר כי אם גלה סודו אל עבדיו הנביאים, הכוונה עם המבואר בזהר, כי אף שנגזר למעלה איזה דבר על העולם, הן לטוב או למוטב, לא ירד הדבר הזה לעולם, וכמ"ש לעולם ה' דברך נצב בשמים, שיוכל אותו הדיבור להיות עומד נצב בשמים, והיה זה לטובת בני האדם כדי שגזרה רעה לא תבא מהרה אולי ישובו בתוך כך, וכן דבר טוב אינו בא מהרה כי יש ממונים המעיינים ומעכבים.
<b>ובעת</b> שהיו נביאים שענינם שהיו משוטטים במחשבתם וכוונתם מעולם לעולם עד בואם למקום גבוה מעל גבוה ושם נתחברו אותיות הדיבור ההמה באותיות שבמחשבתם והיו משיגים הדיבור ההוא, ואח"כ בבואם ורדתם במחשבתם לזה העולם נשתלשל הדיבור על ידיהם, ואז בהיות הדיבור בזה העולם, דבר אלהינו יקום לעולם, ובזמן שאין נביאים, עוף השמים יוליך את הקול ההוא (קהלת י, כ), ולפעמים ניתנה נבואה זו לשוטים ולתינוקות, כל זה מבואר בזוהר הקדוש ולזה אמר כי לא יעשה כו' כי אם גלה סודו כו' ועיין לעיל בפרשה זו.
<b>ולכן</b> אף שכבר נגזר שמשה רבינו ע"ה ימות בחוץ לארץ, מ"מ כל זמן שלא הורד הדיבור לארץ לא מתקיים, וע"י משה רבינו ע"ה לא היה יכול להגיע הדיבור לארץ, כי נבואה זו של מיתת משה היא מדרגת נבואה, ומשה רבינו ע"ה מדרגתו תורה שהוא למעלה מנבואה, ומדרגת תורה הוא חיותו של משה רבינו ע"ה, לכן נבואת מיתתו לא יכול לבוא לארץ על ידו, וכן ע"י ע' זקנים כיון שהם לא היו נביאים מעצמן רק ממשה רבינו ע"ה בא הנבואה להם וכאמור. ולכן התחילו אלדד ומידד להתנבא מעצמם בלי אמצעות משה רבינו ע"ה כאמור, ולא היה להם רק מדריגת נבואה שזהו סימן לזמן מיתתו, ועל ידם תוכל הנבואה לירד לארץ ושיוגמר הגזירה, ולכן אמר יהושע אדוני משה כלאם, לשון בית כלא, ר"ל שיקיפם הוא ויהיה כלואים תוך השגתו כמש"ל על פסוק זה. והשיב לו משה רבינו ע"ה ב' תשובות, מה שאתה ירא שאקנא בך, לזה אמר המקנא אתה לי, וכי גדולתך גורם לי קנאה הלא בכל אדם מתקנא חוץ מבנו ותלמידו (סנהדרין ק"ה:), ואידך, מי יתן והיה כל עם ה' נביאים, באופן כי יתן ה' את רוחו דייקא 'עליהם', לא באמצעותי, שיהיו רק נביאים, לא מדרגת תורה, שזה אי אפשר אם לא במיתת משה רבינו ע"ה, והודיעו כי באלה חפץ, כי תמיד מסר נפשו בעד ישראל באומרו מחני, ויותר חפץ שיהיו כל ישראל נביאים, אפילו שיוכרח הוא למות. והבן היטב כל המשך המקראות. דרוש לפרשת בהעלותך ולפרשת שלח תקס"א
<b>והאספסוף</b> אשר בקרבו התאוו תאוה וישובו כו' זכרנו את הדגה כו' יש לדקדק, מה זו טענה וכי על שבמצרים אכלו דגה רוצים כאן בשר, ותו חנם בלא מצות מאי שיאטיה הכא והמן כזרע גד כו' שטו כו' יש לדקדק שבאו לגנות המן ושבחוהו, ופרש"י ז"ל ידוע. ותו יש לדקדק באומרו והיה טעמו כטעם לשד השמן סותר לרז"ל שאמרו (יומא ע"א.) שהיה המן משתנה לכל הטעמים וכאן נתן לו טעם מיוחד. וישמע משה את העם בוכה למשפחותיו איש לפתח אהלו יש לדקדק למה לנו סימן זה שבכו איש לפתח אהלו, וגם למה דוקא אז היה בעיני משה רע, גם לשון בעיני משה רע אינו מובן. ותו, דלמשפחותם פירש"י משפחות משפחות נאספים אם כן לא היה איש לפתח אהלו, דהא בני אהלים רבים שהם ממשפחה אחת נאספו לאהל אחד מהם. ויאמר משה כו' למה הרעות כו' לשום את כל משא כו' האנכי הריתי כו' כי תאמר אלי שאהו בחיקך כאשר ישא האומן את היונק כו' מאין לי בשר כו' כי יבכו כו' ואל העם תאמר התקדשו כו' כי בכיתם באזני ה' לאמר מי יאכילנו בשר ונתן ה' לכם בשר ואכלתם. יש לדקדק שכל זה הוא אריכות לשון, דהיה לו לומר ואכלתם בשר כאשר בכיתם באזני ה'. לא יום אחד כו'. יש לדקדק מה נפקא מינה בזה, ועין עוד בזה לעיל מה שדקדקנו בפסוקים אלו ולא נכפיל כאן.
<b>נקדים</b> לבאר פסוקי ריש הפרשה בהעלותך את הנרות כו'. ופירשו במדרש (במדבר רבה ד, א) בהעלותך לשון עילוי וחשיבות לישראל, שהם מאירין לפני מי שאמר והיה העולם. ויש לדקדק, למה נתנו כאן להש"י תאר זה שאמר והיה העולם ולא תאר אחר, או הוה ליה למימר בקצרה שהם מאירין לפני הקב"ה. עוד אמרו במדרש (תנחומא תצוה ב, א) בג' מקומות מצינו שנתאוה הקב"ה שיעשו ישראל מה שהוא עושה, הקב"ה סובל את העולם צוה את בניו שיסבלוהו, שנשאו הלוים את הארון, הקב"ה זן את העולם כולו, וצוה את בניו את הכבש האחד כו', הקב"ה מאיר לכל העולם, צוה את בניו בהעלותך את הנרות כו'. וצריך ביאור מהו ענין זה שיעשו בניו מה שהיא עושה.
<b>עוד</b> ארז"ל במנחות (פ"ו:) ובשבת (כ"ב:) לפני העדות יערוך כו' זה נר מערבי שהוא עדות לישראל שהשכינה שורה בישראל ואם תאמר לאורה הוא צריך והלא כל מ"ם שנה שהיו ישראל מהלכין במדבר לא הלכו אלא לאורו ע"כ. וכתבו התוס' ותימה דהוה ליה למימר הלא הוא מאיר לכל העולם, ע"ש שנדחקו מאד והוא באמת תימה רבה. ותו מאי אם תאמר לאורה, מי יאמר ככה ומי פתי יסור לומר כך. ותו באומרו כל מ"ם שנה שהיו ישראל מהלכין מהו לשון מהלכין וכי כל מ"ם שנה הלכו, הלא כל מסעותיהם היו רק מ"ב בארבעים שנה, הרי שרוב משך המ"ם שנה ישבו במקום אחד, וכמשה"כ ובהאריך הענן כו' ויש אשר כו' הרי בהדיא שהיו חונים לפעמים שנה שלימה, והוה ליה למימר בקצרה כל מ' שנה שהיו במדבר. ואגב יבואר מאמר אחד בחולין פרק כל הבשר (חולין ק"ט:) א"ל ילתא דביתהו דר"נ לר"נ מכדי כל מה דאסר לן רחמנא שרי לן כוותיה אסר לן דמא שרא לן כבדא כו' אסר לן בשר בחלב היכא שרי לן כוותיה א"ל ר"נ לשמעיה זווקי לה כחלא ע"כ. ויש לדקדק מה זו שאלה, וכי מאחר שמצאה באיזה איסורים שהותר כיוצא בהם, יוכרח שיהיה כך בכל איסורי התורה, ומה הוזקק ר"נ לתשובת דבר זה (ועמ"ש בזה בפרשת וישלח).
<b>וקודם</b> שנבאר כל זה, נקדים ביאור מאמר אחד לרז"ל שאמרו (ברכות ל"ה:) כל הנהנה מעולם הזה בלא ברכה כאילו גוזל הקב"ה וכנסת ישראל שנאמר כו'. וצריך להבין מדוע יתיחס דבר זה לגזילה מה שלא מצינו כך בדבר אחר. אכן הנה ענין ביאת הנשמה לעולם הזה וענין חיובה בתורה ומצוה המשילו בעלי המוסר למלך שיש לו בן חביב וידע שלעתיד הוא ימלוך ויצטרך להנהיג כל המדינות, וכראות המלך שעדיין אין יד שכלו משיג לזאת, כי בהיותו בבית אביו התנהגו כל המדינות על פי אביו מה עשה המלך ההוא, שלח את בנו למדינה אחת רחוקה והשליטו על המדינה ההיא ועל כל אנשים אשר בלעדו לא ירים איש את ידו ואת רגלו בשום דבר וכל מה שצריכים לעשות יהיה נעשה על ידו והוא גם הוא יגבה מנת המלך המגיע לו מכל מין הנמצא במדינה ההוא, מגדיש עד קמה עד כרם זית ובהמות וכל הדברים, וצוהו שיתפרנס גם הוא וביתו מגביות ההמה שיגבה מנת המלך, והמותר ישלח לגנזי המלך מדי שנה בשנה, ויהי הוא יושב שם ועושה ככה והשגיח היטב בגביית מנת המלך, וממנו אכל גם הוא וביתו כיד המלך, אבל לא חסר כלום על ידי זה ממנת המלך רק כטפה מן הים, כי הארץ רחבת ידים, ועל ידי זה שהתנהג כך כמה שנים נתחכם בעניני הנהגת המדינות, והוא אשר חפץ המלך.
<b>כך</b> הקב"ה רצה להנחיל לנשמת כל צדיק וצדיק ש"י עולמות גדולים ורחבי יד ושיתנהגו כולם על ידו, ובהיות הנשמה עדיין במרומים כשלא היתה עדיין בעולם הזה אין הנהגה זו ביכולתה כלל, כי להיות כל הנבראים והנמצאים נתהוו ע"י התורה הקדושה, לזאת גם הנהגותיהם ע"י מדות התורה והמצוה, לזאת שלחו לעולם הזה והשליטו על כל העולם הזה, על פיו יצאו ועל פיו יבואו, הן שמים ואשר בהם והארץ וכל אשר עליה, מדומם צומח מדבר למיניהם, הכל על ידו עולים ויורדים, ובהיטיבו מעשיו השמים יתנו רביבים ויאכל וישבע, וההיפוך בהפכו. ואמנם צוהו לגבות מנת המלך ושגם הוא יזון ממנו, הענין הוא, כי כל הנבראים והנמצאים בעולם הזה הכל נברא לצרכי האדם, מאורות בשמים להאיר, והארץ ליתן פירות, וכן כל הבעלי חיים לאכילה וכדומה, אין דבר בעולם שאינו לתועלת והנאת האדם כי בעבורו נברא הכל, והרשה לאדם ליזון וליהנות מהכל, אך באופן שמכולם יתן מנת המלך מלכו של עולם, דרך משל, בבואו לאכול לחם כמה מצות תלויות בו קודם שהוכן למאכל פיו, הנה יש בו לקט שכחה פאה תרומה ומעשר וחלה ונטילת ידים וברכת המוציא, הן הן גופי התורה והמצוה, הן הנה מנת המלך מלכו של עולם מהלחם, וכשקיים כל זה הורשה לאכול ממנו, אבל טבל לתרומה או למעשר או חלה או בלי נטילת ידיים או בלי המוציא אסור לאכול, וכן באכילת פירות תלוי ערלה רבעי כלאים וברכת הנהנין, אחר כך הורשה לאכול מהם, וכן באכילת הבעלי חיים כמה גופי תורה תלוים בהם קודם שיבואו למאכל פיו, וסוף כולם הברכה עליהם הן הנה מנת המלך ית"ש.
<b>אמנם</b> האכילה שהאדם אוכל אינו מחסר כלל ממנת המלך אפילו כטפה מן הים, וראיה, שהרי אלו יצוייר שיונח במקום אחד כל פירות העולם וכפלי כפלים כמוהם והוא מברך ברכה אחת פוטר את כלם, הרי שברכה אחת כחה גדול יותר ויותר מכל תענוגי עולם הזה, וכן הוא הענין בכל מיני ההנאות של עולם הזה אשר כולם נתהוו לצורך האדם, בכולם תלוים מצות הרבה וגם הברכה על כל אחד מהם. והענין, כי המצות התלוים במין הלחם וברכת הלחם, בהם יש שורש מציאות של הלחם הזה הגשמיי אשר שורשו למעלה רוחניות קדוש, וע"י מצות הללו והברכה ההיא מתברך אותו המין ומקבלו מתברך משורשו, ולכן ברכה אחת יש בה כח לפטור כל הלחם של העולם כולו ואלף פעמים ככה, כי בברכה ההיא יש כח השורש אשר כל העולם הגשמיי כאין נגד רוחניית ההוא, וכן בכל המצות התלויות בבשר וברכתו, וכן בכל מיני האכילות וההנאות הכל הוא כך.
<b>נמצא</b> ישראל הם מנהיגים כל העולם הזה וכל אשר בו, בלעדם לא ירים איש את ידו, ואפילו עשב בשדה לא יגדל בלעדי עשייתן, ואלמלא ח"ו יסכימו כל ישראל יחדיו בלי לקיים מצות התלויות בלחם וברכתו, אזי יתבטל מציאות הלחם מעולם, לא יהיה ולא יבוא, וכענין שארז"ל (אדר"נ ל"ח) גמרו שלא לעשר רעב כו' וכן בשאר הדברים אם יסכימו ח"ו בביטול מצות התלויות במין אחד אזי יתבטל המין ההוא מהמציאות, וכענין המשל הנ"ל שהמלך צוה לבנו לגבות מנת המלך מכל מין וממנו יאכל גם הוא וביתו. נמצא אילו לא יגבה הבן מין אחד מאנשי המדינה אי אפשר לו לאכול מאותו המין כי אין לו. כך, כשלא יגבו ישראל מנת המלך ממין אחד, דהיינו המצות התלויות בו וברכתו, יתבטל המין ההוא, כי כן עשה הקב"ה שיתנהג הכל ויתהוה ע"י פעולת ישראל, ושכרם קצוב להם בעולם הזה שיאכלו מהמין ההוא המתהוה ע"י פעולתם, ולכן הנהנה מעולם הזה בלא ברכה הרי גוזל להקב"ה, כי הוא מכלה את מה שברא הקב"ה בחנם, בשלמא כשמברך הותר לו לאכול ואין זה איבוד וכליון להמאכל ההוא, כי אדרבה ע"י אכילה זו וברכתו מתרבה המין ההוא כפלי כפלים, משא"כ כשאינו מברך.
<b>וכן</b> הענין בכל הנאות העולם, כענין מאורות אשר עשה ה' ברקיע השמים להאיר על הארץ להצטרכות האדם, הנה נתחייב האדם לברך בכל יום בערב מעריב ערבים ובבוקר יוצר אור ועי"ז מתקיים הויות ומציאות המאורות, וכן שאר מצות התלוים בהם, הם הם שפעם וקיומם, ואלמלא יסכימו ח"ו כל ישראל בלי לברך ברכת המאורות היו מתבטלים המאורות ממציאותם, אך שאף על פי שיש רשעים שעוברים על כל התורה, מ"מ מתקיים כל העולם ע"י צדיקים עושי רצונו, ואפילו ע"י צדיק אחד העולם מתקיים, כי מצוה אחת שאדם עושה בשלימות היא גדולה יותר מכל עולם הזה והנמצא בה וכאמור, אבל אלמלי ח"ו ישראל יעברו על התורה אזי היה הכל בטל כמשה"כ (ירמיה לג, כה) אם לא בריתי יומם ולילה חקות שמים וארץ לא שמתי, והושם כל הנהגה זו בחק האדם, כדי שעי"ז תזכה נשמת הצדיק אח"כ להנהיג עולמות גדולים הרבה ורוחנים וכאמור במשל הנ"ל. ועל זה ארז"ל (איכה רבה ג, מ) מיום שאמר הקב"ה ראה אנכי נותן לפניכם כו' לא ירדה טובה לעושה טוב ולא רעה כו' הכוונה כי הכל מתנהג ע"י האדם בהיותו מקיים התורה הכל מתברך, וההיפוך בהפכו.
<b>ואמנם</b> כל זה לא היה כך רק מעת נתינת התורה, כי לכוונה זו שלח הקב"ה נשמות ישראל לזה העולם ונתן להם התורה וכאמור, אבל קודם נתינת התורה היה הקב"ה לבדו מקיים ומהוה הכל, וכמו בעת הבריאה אשר ברא והמציא לבדו הכל יש מאין, ועל זה נאמר (תהילים פט, ג) עולם חסד יבנה, משא"כ אחר שנתן התורה אינו מחיה העולם לבדו, זולת שישראל במעשיהם ממשיכים חיות כל העולמות ומציאותם וקיומם מאתו ית"ש, וההיפוך בהפכו ח"ו. וזהו ענין הויכוח שאומר הקב"ה (מלאכי ג, ז) שובו אלי ואשובה אליכם, כהתנהגות כל העולמות עכשיו שישראל הם ממשיכים החיות מאתו ית"ש והתקרבותו ושובו אלינו תלוי במעשינו, ואנו מבקשים השיבנו ה' אליך, אף שההתנהגות איננו עתה רק על ידינו מבקשים חדש ימינו כקדם, כקדמונו של עולם, דהיינו בעת הבריאה ואח"כ עד מתן תורה שהיית אתה המהוה והמחדש בטובך בכל יום תמיד, כן עשה עמנו גם עתה. אכן רז"ל אמרו אין הדבר תלוי אלא בתשובה (סנהדרין צ"ז:) כאשר נגזר מעת נתינת התורה שיהיה הכל על ידינו.
<b>אך</b> שאף על פי כן ארז"ל (סנהדרין צ"ח.) אין בן דוד בא אלא בדור שיהיה או כולו זכאי או כולו חייב, ומובן עם האמור, כי בהיות כולו זכאי ימשיכו כח הגאולה מבורא העולמים וכל אשר בהם ית"ש לנצח. אבל כל עוד שיש בישראל רעים וחטאים, העולם מתמוטט מידי יום ביום, רק שזהו דוקא אם יש על כל פנים צדיק אחד בדור שעל ידו נמשך על כל פנים קיום העולם, אפילו בתכלית השפלות, רק שלא יתבטל כל המציאות לגמרי, משא"כ בהיות כולו חייב ח"ו אזי העולם עומד להתבטל וכל המציאות עומד להתבטל תיכף, והקב"ה ברא העולם להיות עומד עד זמן שגזרה חכמתו, כענין שארז"ל (ראש השנה ל"א.) שיתא אלפי שני הוי עלמא, לכן מוכרח הוא כביכול לחדש הימים כקדם שימשך הוא מעצמו קיום לכל המציאות, וכאשר ההמשכה הוא מאתו לבד אזי הכל הוא אין סוף כשמו כן הוא ורחמיו וחסדיו הנמשך מאתו כביכול, לכן תהיה ג"כ הגאולה והבן כי אין לדבר יותר מענינים האלה שיש בהם עמקות.
<b>ועכ"פ</b> יצא לנו, שכל המצות שישראל עושים הן הן המחיים המין ההוא, לפי זה מסתבר שהדבר שאסרה תורה לנו לבלתי נגוע בו וחייבה עליו כרת וכדומה, נמצא ישראל רחוקים ממנו הרחק רב מאד, ושאין שום קדושה בדבר ההוא רק הוא חיצוניות אם כן יוכרח שיתבטל, כי מהיכן יומשך לו חיותו אחרי שאין לישראל יחוס וקורבה אליו כלל, והדבר ההוא רחוק מרצונו של מקום. אכן ארז"ל שאין קליפה וחיצוניות בעולם שאין בו ניצוץ קדוש המחייהו, נמצא שישראל קרובים לאותו הניצוץ, ועי"ז נתקיים הכל, ואמנם הניצוץ קדוש ההוא, אף שהקדושה והקליפה הם ב' הפכיים ורחוקים זה מזה כרחוק הקצוות, מ"מ הניצוץ ההוא להיותו שוכן אתו בתוך טומאתו של החיצוניות ההוא, הנה בהכרח מתדמה אליו כאשר יונח המרגלית זמן רב בתוך הטיט וכדומה, ולכן הוכרח דכל מה דאסר לן רחמנא שרי לן כוותיה, כי לולא זאת לא היה לאיסור ההוא מציאות בעולם כלל אלא אם כן יש בתוכו ניצוץ קדוש, והוא דומה להאיסור וכאמור והוא בעצמו מותר, ולכן אסר לן דמא שרי לן כבדא וכדומה, ולכן שאלה על בשר בחלב שלפי טבע המציאות כאשר יתבשל בשר תוך החלב יתבטל מציאותו אחרי שהוא נאסר בהנאה וכלו חיצוניות לא נמצא בו שום ניצוץ קדוש להחיותו. לזה אמר רב נחמן זווקי לה כחלא, הרי מצינו דשרי לן דכוותיה וישראל אוכלין אותו ומברכים עליו, ועי"ז נמשך קיומו ומגיע גם לחיצוניות הדבר ההוא, והבן כי הוא אמתי בעזה"י.
<b>ואל</b> זה אביט לפרש עם דברינו אלה דברי ירמיה הנביא ע"ה (טז, יט) אליך גוים יבואו מאפסי ארץ ויאמרו אך שקר נחלו אבותינו הבל ואין בם מועיל היעשה לו אדם אלהים והמה לא אלהים לכן הנני מודיעם בפעם הזאת אודיעם את ידי ואת גבורתי וידעו כי שמי ה' ע"כ. ומקראי קודש הללו משוללי הבנה, ויש לדקדק, חדא, בלשון ואין בם מועיל לשון רבים, והוה ליה למימר לשון יחיד ואין בו מועיל, אף שמיני העכו"ם הם רבים מ"מ הרי התחיל בלשון יחיד דקאמר שקר וכן הבל ולא אמר שקרים או הבלים. ותו מאי דקאמר היעשה לו אדם כו', מה הוצרך להביא ראיה הלא זהו מושג בלי ראיה, ובפרט אז שיהיה נגלה לעין כל כי ה' הוא האלהים אין עוד וכל דבר מוחש ונגלה אין צריך לראיה. ותו מעיקרא מאי קסברי. ותו אומרו והמה לא אלהים אינו מובן ומיותר. ותו מאי הנני מודיעם, לא ידענו מה הוא הודעה זו, ולמה דייקא בפעם הזאת, גם אומרו וידעו כי שמי ה' אינו מובן כלל.
<b>והנראה</b> לומר בהקדם המשנה (פרק ד' דע"ז) שאלו את הזקנים ברומי אם אין רצונו של הקב"ה בעכו"ם למה אינו מבטלם אמר לו אם לדבר שאין לעולם צורך בו היו עובדים היה מבטלו הרי הם עובדים לחמה ולבנה כוכבים ומזלות יאבד עולמו מפני השוטים אמרו להן אם כן יאבד דבר שאין לעולם צורך בו ויניח דבר שצורך העולם בו אמרו לו אף אנו מחזיקין ידי עובדיהן של אלו ר"ל העובדים לחמה ולבנה, היינו, אם רואים ששאר ע"ז חריבות מעצמן ואלו קיימות היינו מודים לאלו, רש"י ז"ל שאומרים תדעו שהן אלהות שהרי הן לא בטלו ע"כ. ויש לדקדק באומרם אם לדבר שאין לעולם צורך בו, הרי נודע מרז"ל ומדרשים שלא נברא בעולם אפילו יתוש אחד אפילו שלשול קטן לבטלה, והכל לצורך העולם.
<b>אכן</b> כל זה יובן עם הקודם, כי השאלה היה אם איתא כדבריכם שאין רצונו של הקב"ה בעכו"ם והוא שנאוי ומשוקץ ומתועב לפני השם יתברך כאמור בתורתנו, והוא היפך רצונו והוא חיצוניות גמור, אם כן מוכרח שיתבטל מעצמו ממציאות, בשלמא שאר איסורים שבתורה, אשר הם ג"כ הפך רצונו וישראל רחוקים מהם מאד ומציאותם קיים, כבר אמרנו שהוא ע"י ניצוץ קדוש המחייהו, והניצוץ שבתוכו הוא מה דשרי לן רחמנא כוותיה, שאותו הדבר אינו מתנגד לרצונו ונכלל בקדושה וישראל קרובים אליו כאמור, משא"כ עכו"ם לא שרי לן רחמנא כוותיה כלל, והוא אסור במשהו, הרי כולו הפכיות ומתנגד לרצונו, לא נמצא משהו מקדושה ומרצונו של הש"י בו, והרי זו שאלה גדולה.
<b>אמנם</b> תשובת שאלה זו יובן בהקדם מה שארז"ל (עבודה זרה נ"ח:) אמר רב מאי דכתיב (דברים ד, יט) אשר חלק ה' אלהיך אותם לכל העמים מלמד שהחליקן בדברים כדי לטורדן מן העולם (פי' רש"י מניחן לטעות) והיינו דאמר ריש לקיש מאי דכתיב (משלי ג, לד) אם ללצים הוא יליץ ולענוים יתן חן בא לטמא פותחין לו בא לטהר מסייעין אותו ע"כ. והכוונה, שמה שנתן הקב"ה כח במאורות וצבא השמים להאיר ולמשול על הארץ והצמחים והמתכיות ושאר דברים, כי בכדי שיהיה שכר ועונש רצה הקב"ה שיהיה מקום לעכו"ם לטעות, דאם לא כן אין מגיע שכר לכופרים בעכו"ם. הרי שגם בעכו"ם יש קצת מרצונו של הקב"ה, והוא צורך העולם כדי שיהיה שכר ועונש שלתכלית זה היה בריאת העולמות, ואילו לא היה מקום לטעות לא היו הרשעים טועין ולא היו עונש וגם שכר לא היה. ממילא מעט מהרצון זה הוא הניצוץ המחייהו. אך דזה לא שייך רק בחמה ולבנה וכדומה, שצורך כל העולם הזה אליהם להאיר ולהצמיח וכדומה, ומתחלה נתן הקב"ה להם ממשלה זו כדי שיהיה מקום לעכו"ם לטעות, אבל השוטים העובדים לדבר שאין צורך העולם בו כשלשול קטן וכדומה, אף שבכולם יש צורך עולם וכמש"ל מ"מ למה יהיו הם נעבדים אחר שלא נשתנו למעליותא מכל הבריאות, כי לכולם יש מה מהצורך, משא"כ חמה ולבנה שכל עולם זה צריך להם והם המושלים שלאלו לא ניתן שום ממשלה ואין בהם מקום לטעות, אם כן אין בזה שום קצת רצון מהש"י שיהיו אלו נעבדים.
<b>ולזה</b> אמר אם לדבר שאין לעולם צורך בו היו עובדין, אין הכוונה שנברא לבטלה דהא אין שום נברא בעולם לבטלה וכמ"ש, אלא רצה לומר שאין צורך העולם שיהיו נעבדים שאינם נצרכים כלל לענין השכר ועונש, היו נתבטלים באמת, כי אין בו ניצוץ המחייהו, אבל הרי הם עובדים לחמה כו' שבאלו יש קצת מהרצון כדי לטורדן. והקשה עוד דאם כן יתבטלו אלו שאין הצורך שיהיו נעבדים, דהא באלו על כל פנים אין שום רצון וניצוץ, והשיבו אף בזה יש קצת רצון שיהיו קיימים דאם כן יתחזקו ידי אלו, ורצונו של הקב"ה אינו רק בבא לטמא פותחין לו, אבל מסייעין לו לא קאמרינן, ואם יתבטלו אלו הרי יהיה סיוע וחיזוק לעובדי החמה וזה לא רצה הקב"ה, לכן יש רצון מהש"י שאף אם יהיו דברים קטנים נעבדים לא יתבטלו, ורצון זה הוא הניצוץ והרצון המקיימם והבן.
<b>והנה</b> האומות שטעו בעכו"ם בראותם כח צבא השמים ואינם יודעים כלל שהקב"ה עשה זאת כדי לטורדן מן העולם, לא שמיע להו כלומר לא סבירא ליה, ובביאת הגאולה כאשר יוחש לעין כל שאין עוד מלבדו, המה יבואו לפני הש"י בהתנצלות על מה שעבדו עבודת גלילים, וזש"ה (ירמיה טז, יט) אליך גוים יבואו מאפסי ארץ ויאמרו אך הנה רואים אנחנו ששקר נחלו אבותינו בעבודת כו"ם, אך הוא מצד הבל ואין בם מועיל, ר"ל שהוכיחו שהוא רצון הש"י דאם לא כן הוא הבל ואין בו שום ניצוץ קדושה שכולו חיצוניות, והיינו ואין בם מועיל, ואם כן וכי תעלה על דעתך שיעשה לו אדם אלהים והמה לא אלהים ויתקיימו ולא יתבטלו, בהיות אין בם ניצוץ קדושה וכשאלת פילוסופים הנ"ל ומזה הוכיחו שבאמת המה אלהים, דאם לא כן היו מתבטלים, ולכן טעו אבותיהם והם עצמם ג"כ שואלים גם אז לומר קושיא זו במקומה עומדת.
<b>ועל</b> זה משיב הקב"ה, לכן בפעם הזאת הנני מודיעם, ר"ל כי התירוץ האמתי שהוא לטורדן מן העולם לא הודיעם בתחלה, דאם כן היה בטל מקום הטעות, והרי רצונו היה שיהיה מקום לטעות לכן לא הודיעם, משא"כ בפעם הזאת שכבר בטל הטעות מן העולם לעיני כל, הנני מודיעם התירוץ על העבר, ומהו התירוץ, וידעו כי שמי ה', והוא על דרך מ"ש רש"י ז"ל ריש פרשת וארא וז"ל: אני ה' נאמן לשלם שכר טוב, ובלשון הזה נדרש בכמה מקומות אני ה' נאמן ליפרע כשהוא אמור אצל עונש כו'. קרוב לענין זה שמעתי מר' ברוך בר"א, והביא ראיה ממקרא זה, בפעם הזאת אודיעם את ידי ואת גבורתי וידעו כי שמי ה', ללמדנו שכשהקב"ה מאמן את דבריו אפילו לפורעניות מודיע ששמו ה' וכל שכן לטובה ע"כ. ועיין בשל"ה דף י"ד, והענין כי שם הוי"ה מורה על שהוא מהוה כל הנמצאים ובראם והמציאם הכל היה לתכלית שכר ועונש, וזהו וידעו כי שמי ה', ר"ל שזהו התירוץ לשאלתם, כי לבעבור ששמי ה' ויהיה שכר ועונש לכן עשה זאת והבן.
<b>ונחזור</b> אל הענין, שמעת נתינת התורה הושם הויות וכח כל הנמצאים וקיומם וחיותם ביד ישראל, שע"י התורה והמצות התלוים בכל מין מהם מתקיים המין ההוא ומתברך משרשו, והשורש משרשו, וכן גבוה מעל גבוה עד שורש כל השרשים, והברכה על כל דבר היא סבה הקרובה יותר מכל הסיבות לקיום המין ההוא כאשר יבואר. וזהו כוונת המאמר דלעיל, בג' מקומות מצינו שנתאווה הקב"ה שיעשו ישראל מה שהוא עושה כו' הוא האמור שהמשכת החיות מאתו יהיה ע"י מעשה ישראל, כי הקב"ה סובל העולם, ונגד זה צוה מצוה לישראל דוגמתו, וכן הקב"ה זן את העולם נגד זה צוה מצות הקרבנות דוגמת הדבר ההוא, הקב"ה מאיר לכל העולם ונגד זה צוה להאיר נרות במקדש, שהיא מצוה התלויה באור ומהם ממשיכים לישראל קיום הארה לשמש ולירח ולכוכבים שיאירו לעולם. וזה ג"כ כוונת המדרש בהעלותך לשון עילוי וחשיבות הוא לישראל שהם מאירין לפני מי שאמר והיה העולם, ר"ל אף שאנו רואים בבריאת העולם עשה כל זה מעצמו, וכמש"ל בביאור הפסוק (איכה ה, כא) חדש ימינו כקדם, מ"מ עכשיו ניתנה תורה ונתחדשה הלכה (שבת קל"ה.) הליכות עולם וחיותו יהיה ע"י ישראל, והרי זה חשיבות גדול כמאמרנו במשל דלעיל, שהמלך נתן מעשהו וממשלתו והנהגתו ליד בנו, וק"ל.
<b>ואמנם</b> לפי זה יקשה, מאחר שמעת נתינת התורה הכל תלוי במעשה ישראל, ושאם יסכימו כל ישראל לבטל מצות התלויות במין אחד יתבטל המין ההוא ממציאותו, אם כן הרי קיום מאורי אור בשמים הוא ע"י ברכת המאורות ומצות הדלקת נרות, אם כן במשכן נהי שבעת חנייתן היה נר דלוק במשכן וגם ברכו ברכת המאורות, מ"מ הרי פעמים שהיו נוסעים יומם ולילה, כמבואר באבן עזרא פרשת בהעלותך, גם הרשב"ם שם כתב על פסוק ויסעו מהר ה' דרך שלשת ימים ששלשה ימים רצופים ולילותיהם נסעו, ומחמת זה נתלוננו מרוב טורח הדרך מאד בלתי חניה ע"ש. אם כן הרי בעת ההליכה לא היה נר דלוק וגם ברכת המאורות לא ברכו דקימ"ל (ברכות י"א.) דפטורים הולכי דרך ממצוה דקריאת שמע וברכותיה, דכתיב ובלכתך בלכת דידך הוא דמחייב הא דמצוה פטור, אם כן מהיכן היה אז קיום המאורות בשמים ואיך לא נתבטלו. וצריך לומר דאף שמעת נתינת התורה הושם הכל בידי ישראל דוקא, מ"מ בזמן דלא אפשר מנהיג הקב"ה בעצמו כמו שעשה בעת הבריאה וקודם מתן תורה. וזהו כוונת המאמר דמנחות לפני העדות יערוך כו' עדות הוא לישראל שהשכינה שורה בישראל, ר"ל שמצד שרואין שצוה הש"י לישראל על הדלקת נרות, שהוא ודאי דבר שאינו צריך לו כי הוא המאיר לארץ ולדרים עליה, ובפרט שנר מערבי היה דולק בנס, הרי מוחש שהוא ית"ש איננו צריך לשידליקו נרות לפניו, אלא על כרחך שהוא כדי שיעשו ישראל מצוה, שעי"ז יומשך קיום המאורות, וזהו עדות שהשכינה ר"ל מלכות וממשלה והתנהגות כל העולמות שורה בישראל וכאמור.
<b>ועל</b> זה אמרו ואם תאמר לאורה הוא צריך, שמא תאמר שח"ו אין בידו לקיים הכל זולתי בהיות התחתונים עושים מעשה המצוה, והיינו לאורה הוא צריך, ר"ל שהוא צריך שיעשו ישראל זאת לקיום המין ושמבלעדי זאת לא היה יכול ח"ו לקיים המאורות. לזה אמר הרי כל מ' שנה שהיו ישראל 'מהלכין' דייקא, ר"ל בכל המ"ם שנה בעת שהיו מהלכין, אז לא היו מקיימין שום מצוה התלוי במאורות, לא הדלקת נרות ולא הברכות, לא הלכו אלא 'לאורו' דייקא, ר"ל היה הוא המקיים המאורות כמו קודם נתינת התורה, הרי שאף אחר מתן תורה ברצותו מקיים ומחיה כל דבר בלי מעשה התחתונים, כי איננו צריך לסיוע בניו כמו מלך בשר ודם, רק שנתן כח זה לישראל לאהבתם ולמען ילכו דרך ישרה ללכת במצותיו ובתורתו למען ייטב להם לעולם הבא בעת שינהיגו ש"י עולמות גדולות ורחבות כענין המשל הנ"ל והבן.
<b>והנה</b> כל מ"ם שנה שהיו ישראל במדבר ואכלו מן לכאורה יקשה איך לא נתבטל כל מיני מזונות, בהיות כל ישראל לא עסקו במצות התלויות בלחם ושאר מינים כי לא היה להם רק מן, וביחוד ברכת הנהנין שהיא הסבה הקרובה לקיום וחיות המין ההוא, ושאם יסכימו כל ישראל ח"ו בלי לברך ברכת הנהנין יתבטלו כל המינים, עד שמחמת זה ארז"ל (ברכות ל"ה:) שהנהנה מעולם הזה בלא ברכה הוא גוזל להקב"ה כי מכלה את הדבר הנאכל ואין ממציא אחר תחתיו כמו מי שמברך, וכמש"ל, ואם כן הרי ישראל לא אכלו, ואם כן לא ברכו, ואיך נתקיימו כל המינים. ואם אמנם ארז"ל (שיר השירים ד, כז) בלחם שהיו ישראל אוכלים במדבר ממה שהיו תגרי אומות העולם מביאים להם, ואם כן קיימו קצת מצות התלויות בהם, ואף אי נימא שתבואת הנכרי פטורה מתרומה וכדומה, מ"מ הלא על כל פנים ברכו ברכת הנהנין, וכך יש לומר בשאר מיני מאכל, שאפשר היו מביאים להם תגרי אומות העולם, וע"י הברכות נמשך חיות המינים כולם. אך בבשר, שאנו רואין צעקת כל ישראל תנה לנו בשר, הרי שלא אכלו בשר, מהיכן נתקיימו כל מיני הבעלי חיים ולא נתבטל מציאותם, ודוחק לומר על דרך שאמרנו במאורות שקיימם הקב"ה מעצמו, דאם כן למה פרטו רז"ל במאורות לבד ולא גם באלו.
<b>אמנם</b> ישוב דבר זה הוא ברור, כי המן נקרא לחם מן השמים והיה מתהפך לכל הטעמים, ומי שרצה לטעום טעם צלי טעם, טעם תבשיל טעם, והענין הוא כי כל דבר גשמי יש לו שורש רוחני, והשורש ההוא יש לו שורש וגבוה מעל גבוה, ובהשתלשלות השרשים והמסובבים נתעבה יותר ויותר, עד שבהגיעו לעולם השפל הזה יש לגשם זה צורת לחם, ולגשם זה צורת בשר, כל אחד לפי שרשו למעלה וגשמי הזה הוא מגושם עבור שיש בו פסולת ותערובות טוב ברע, ולמעלה בעולם המחשבה בשורש הגשמיים האלו אין רע רק כולו טוב, ורצה הקב"ה לזכך את ישראל ולהאכילם מאכל שכולו טוב ורוחני, הוריד להם השורש ההוא מעולם המחשבה רק נתגלם ונתלבש באויר הזה כאשר יתלבשו הרוחניים ברדתם לאויר הזה, ולכן היה נבלע באברים כי אין בו פסולת, ולכן היה מתהפך לכל טעם שרצו ישראל. כי דרך משל אדם העושה כלי, ורוצה אחר כך לעשותה על תכונה אחרת צריך תיקון ומעשה אחר, משא"כ דבר שהאדם מחשב באותה התכונה והתואר וכאשר רצונו נשתנה לעשותו על צורה אחרת אין המחשבה תלוי בשום תיקון ומעשה, רק ברצונו הדבר תלוי, וכשנשתנה רצונו לעשות בתואר אחר אזי תיכף ע"י שינוי רצונו נשתנה מחשבתו לתכונה אחרת לגמרי, לכן דברים הגשמיים שבזה העולם אי אפשר להפכם על תואר אחר לפי שכבר יצאו לפועל ולמעשה, והמעשה לא תנוסח ולא תשתנה, ואף שינוי שאפשר לה להשתנות מ"מ הוא דוקא ע"י מעשה, כי מעשה מוציא מידי מעשה, משא"כ המן שהוא בא מעולם המחשבה, ובו שורש כל המינים נשתנה ברצון בני אדם, שכל טעם שירצה האדם לטעום טועם, כי מחשבה נשתנה לפי הרצון וכאמור.
<b>ומחמת</b> שכל מיני המאכלים צריכין תיקון ויגיעה, וכמשארז"ל (ברכות נ"ח.) כמה יגיעות יגע אדם הראשון עד שמצא לחם כו', והיינו לפי שמעורב בו פסולת ורע וצריך מיתוק ותיקון, משא"כ המן היה נאכל כמות שהיה יורד, כי אין בו רע כלל. נמצא לפ"ז, ע"י אכילת המן נתקיימו כל המינים כולם, שהרי המן הוא שורש כל המינין, ועיקר הברכות הוא שיתברך השורש של המין ההוא וכמ"ש, ואם כן כל שכן בהיותם אוכלים השורש עצמו וק"ל.
<b>ואמנם</b> הזוהר הקשה במש"ה שטו העם ולקטו וטחנו כו' הרי היה יורד לפני אהל של כל אחד והיה לוקט איש לפתח אהלו, ותירץ שזה היה לערב רב שהם היו צריכים לשוט וגם הוצרכו לדוכו, משא"כ ישראל אכלוהו כאשר ירד מן השמים ולקטוהו איש לפתח אהלו, וכן מטעם זה אמר הכתוב, והיה טעמו כטעם לשד השמן שהיה לו טעם מיוחד, וזה לערב רב, משא"כ לישראל היה משתנה לכל מה שרצו, כי הערב רב לא אכלו רק פסולת וגשמיית, לא כן ישראל שמאכלם היה רוחניים מעולם המחשבה. נמצא בראות הערב רב דבר זה, היה להם מקום לומר שבהמשך הזמן לא יהיה בשר בעולם, כי לפי מה שהיו הם רואים לא שייך תירוץ הנ"ל, שהרי הם אכלו דבר גשמיי לא נשתנה אצלם לטעם בשר, וכאמור.
<b>והנה</b> כאשר הערב רב התאוו לאכול בשר, וידעו שלא יפנה משה רבינו ע"ה לשאלתם, רצו להכניס התאוה ההיא גם לישראל, אכן דרך הרשע שרוצה לצעוק דבר רשעות והוא בוש מבני אדם לומר מיד הרשעות בגלוי, הוא עושה כך, מתחלה מלביש רשעות ההוא באיזה לשם שמים וצועק הגם שהאנשים מבינים מחשבתו ורשעתו, מ"מ מאחר שדבריו הם מלתא דמשתמע לתרי אפי, והוא מתנצל אז בהלבוש ההוא אשר אומר שהוא לשם שמים ואין הרשעות נגלה עדיין, ובהמשך הזמן שכבר נתרגל בצעקתו וכבר נודע בין החיים כוונתו הרעה, אז מוציא מתוכו כל רשעות כוונתו, כי שוב תוסר מסוה הבושה מעליו, ע"י שכבר דיברו בני אדם מרשעות כוונתו, ודבר זה אנו רואים בנוהג שבעולם. לכן כך עשו גם הערב רב, הנה היה להם בושת לפתות בני אדם שיצעקו בשר, וגם שמא לא ישמעו אליהם מחמת בושה, או שהרי מרגישין טעם בשר במן, לכן התחילו לפתותם בדבר נכון לומר, תדעו שסוף הדבר לא יהיה טוב כי הלא המן בזכות משה רבינו ע"ה, וכשימות יפסק המן, ולא יהיה אז בשר בעולם, מאחר שאין אתם אוכלים בשר כל זמן הזה, מיהו תלונה זו היו יכולים לתקן בקל, שיבטיחם הקב"ה שיקיים הוא מעצמו כל מיני הבעלי חיים כאשר עשה במאורות או שיאכלו פעם אחת בשר לפרקים וגם לא כולם רק באחד מהם די, דהא בצדיק אחד העולם מתקים וכמש"ל רק שכוונת הערב רב היה להוליכם ממדריגה למדריגה, שאחר שירגלו בצעקה זו אזי לא יבושו מלצעוק שהם עצמם רוצים לאכול בשר תדיר כולם ולא לפרקים, ואז יושלם תאוות הערב רב שיאכלו בשר.
<b>ובזה</b> נבא לביאור הפסוקים ויבואר יותר גוף הענין, אמר והאספסוף כו' התאוו תאווה, ר"ל שרצו לאכול בשר וידעו שלא יפנה משה רבינו ע"ה אליהם, לכן וישובו ויבכו גם בני ישראל, שפיתו גם בני ישראל לדבריהם, ועכשיו התחיל הפסוק לבאר בפרטות גוף המעשה ואמר, ויאמרו, ר"ל בתחלת תלונתם היה מסוה הבושה עליהם מלצעוק ולפרסם תאותם בגלוי, והלבישוהו במלבוש אשר הוא לשם שמים, ויאמרו מי יאכילנו בשר, לשון עתיד, ר"ל בסוף כשימות משה רבינו ע"ה מי יאכילנו אז בשר, דבודאי לא יהיה אז שום בשר בעולם, והמן ג"כ לא יהיה אז, ובמה נשיב נפשנו. ולבל תאמר הרי גם במצרים לא אכלו ישראל בשר כי לא ניתן להם, וכמ"ש המדרש ע"פ בשבתנו על סיר הבשר באכלנו לחם לשובע, שהמצרים היו מצערים לישראל הושיבום לפני בשר ולא נתנו להם, ואף על פי כן נתקיימו כל מיני הבעלי חיים, אך שזה היה קודם מתן תורה, משא"כ עתה, ניתנה תורה ונתחדשה הלכה, הליכות עולם ע"י ישראל דוקא.
<b>וזהו</b> שאמרו זכרנו את הדגה אשר נאכל במצרים, ר"ל הן אמת שגם במצרים לא אכלנו בשר רק דגים, היינו לפי שהיה חנם בלי מצות שלא ניתנה תורה עדיין, משא"כ עתה שניתנה תורה, אם כן נפשנו יבשה אין כל בלתי אל המן עינינו וכשיופסק המן מה נאכל, כי בשר לא יהיה אז, ושמא תאמר כי המן הוא שורש כל המינים, וע"י אכילתו יקיימו כל המינים, לזה אמרו הנה עיניכם הרואות כי המן כזרעי גד כו' הרי תוארו תואר גשמיי, ותו הרי שטו העם ולקטו, ר"ל שצריך טירחא לשוט אחר לקיטתו, וגם צריך תיקון בדיכה וטחינה ואחר כל הטורח הזה היה טעמו כטעם לשד השמן שיש לו טעם מיוחד ואינו משתנה לטעמים לפי חפץ האדם, מכל זה מבורר שאינו רוחני מעולם המחשבה עד שנאמר שהוא שורש כל המינים, ואם כן עתיד שיתבטלו מיני הבעלי חיים ממציאות, והמן יופסק אחר פטירת משה רבינו ע"ה, ומי יאכילנו אז בשר. כל זה היו טענות הערב רב.
<b>והנה</b> בבחינת מאכלם יש מקום לתלונתם וכאמור, אבל תוכיות תלונתם לא היה על תיקון הדבר ההוא שיבטיחם הש"י לבלתי יתבטלו המינים, אלא כוונתם היה לערער אח"כ על אכילת בשר בפועל. ואמר, וישמע משה את העם בוכה למשפחותיו, ר"ל שעד הנה נתרעמו הערב רב ואח"כ שהכניסו הערב רב גם תרעומות הזה באזני ישראל והיו נאספים גם הם ובוכים הגם שהיו איש לפתח אהלו, ר"ל שישראל לא הוצרכו לשוט וללקוט אלא כל אחד היה יורד המן לפתח אהלו, ולישראל היה למן כל המעלות טובות שלא היה צריך תיקון, וגם היה נשתנה טעמו שזה לאות שהוא שורש כל המינים ואין להם מקום להתרעם, לכן ויחר אף ה' מאד, שמדבריהם ניכר מחשבתם שרוצים בתאוה לאכול בשר, ואמרו ובעיני משה רע, יש לומר שהורע בעיניו על שנתנו עיניהם במיתתו בחושבם שאחר מיתתו יופסק המן, ונתרעמו שלא יהיה להם אז בשר לאכול, רק שמחמת הבושה הלבישו תחלה תרעומתם בדרך אחרת, וכמש"ל.
<b>ובא</b> משה רבינו ע"ה ואמר למה הרעות כו', זה יבואר בהקדם דמקשים למה המן ועננים ובאר שהיו בזכות משה ואהרן ומרים פסקו לאחר מיתתן, והרי גדולים צדיקים במיתתם יותר מבחייהם (חולין ז:), ואם כן כל שכן שבמיתתם הוה ליה להגן על ישראל. ומתרצים נהי שהם גדולים מ"מ למה יגן זכותם על אחרים, ודוקא בחייהם יכולים להגן על אחרים עבור הגוף שהם בצוותא חדא, ומה שזכות אברהם יצחק ויעקב מגין לעולם, היינו לפי שישראל הם בניהם, וזכות האב על בניו מגין תמיד, כי אלו יש להם קורבא גם מצד נפשותיהם, לכן יכולים להגין גם בהיותם בעולם הבא. אך לכאורה הא משה רבינו ע"ה היה כולל נשמות כל ישראל, והיה לו דביקות עם ישראל מצד נשמותיהן ומדוע פסק המן אחר פטירתו. אכן באמת אנו רואים בפרשת יתרו שמתחלה היה משה רבינו עליו השלום לבדו המנהיג לכל ישראל, ואמר לו יתרו צא המלך בגבורה, ונצטוה לשים שרי אלפים שרי מאות כו', ענין הדבר כי כשם שיש תולדות מצד הגופים כך יש תולדות בנשמות, שיש נשמת אדם אחד המחלקת ניצוצות וכל ניצוץ נעשה נשמה לאיזה אדם אחר, ואלו האנשים אשר חיותם אלו הניצוצות, מקבלים תמיד חיותם משורשם, דהיינו הנשמה ההיא הכללית, והמה נעשים תלמידיו ומיד מתדבקים בו באהבה עזה, והמה נשמעים אליו ומשוכים אחר רצונו כבן לאב כי המה תולדותיו, ולכן התלמיד מחוייב לשמש את רבו יותר מהבן לאב, כי הוא אליו בן מצד הנשמה בן ממש.
<b>אכן</b> לפעמים שמזדמן התלמיד אצל רב אחר שאינו תולדה שלו אזי אף על פי שהרב ההוא מדריכו ומלמדו, מ"מ אינו נמשך כ"כ אחרי רצונו, ולפעמים יכול ג"כ להתרעם עליו ולהתקוטט עמו, כי הוא אינו אביו והוא איננו כבנו, ואיננו רק כאשר ישא האומן את היונק וקורבה אין ביניהם, ולכן מתחלה היה סברת משה רבינו ע"ה שנשמת כל ישראל המה תולדותיו ממש ביחוד, וימשכו אחר רצונו ויקל עליו שיהיה הוא לבדו המנהיג כל ישראל, אכן הקב"ה ראה שיצטרך עוד שיעבוד גליות ואילו היה הדבר כך לא היה חטא ובחירה בישראל, והיה בא משה רבינו ע"ה לארץ ושוב לא היה אפשר להיות גלות, לכן עדיין לא רצה הש"י אז שיהיו נשמות ישראל תולדותיו ממש, רק יחידי הדור הסגולה, אבל שאר העם אף שהיה משה רבינו ע"ה רבם ומלמדם ונפשם קשורה בנשמתו ומקבלים ממנו, מ"מ לא תולדות ממש היו, והראיה שהרי כמה פעמים נתרעמו ונתקוטטו עמו, זה יורה שלא היו תולדותיו ממש, כיון שכן משום הכי לא היה זכותו של משה רבינו ע"ה מגין לאחר פטירתו, ולכן נפסק המן אז.
<b>ולזה</b> אמר למה לא מצאתי חן בעיניך לשום את כל משא העם הזה עלי, ר"ל בעת שהייתי רוצה שאהיה המנהיג לבדי, ואתה צויתני להשים שרי אלפים שרי מאות שבחינת נשמות שרים ההם היו האבות לנשמות אותם שתחתיהם, זה היה שורש לאלף וזה למאה, ולמה לא מצאתי חן בעיניך שתשים משא כולם עלי, מזה אני יודע כי האנכי הריתי כו', ר"ל שאינם נגדי בבחינת תולדות רק תאמר אלי שאהו כאשר ישא האומן את היונק אבל לא בבחינת תולדות, ומחמת זה מצאו מקום לתרעומתם הזה באומרם שהמן יופסק אחר פטירתו, משא"כ אם היו נגדי בבחינת תולדות ממש, לא היה מקום לתרעומת כי לא יופסק המן. ועתה שמתרעמים אני שואל, מאין לי בשר לתת לכל העם, וכי תימא הלא תרעומתם הזה אפשר לתקן בקל שאבטיח להם שלא יתבטלו הבעלי חיים ממציאותם בלי מעשיהם, זה אינו, כי אף שעכשיו הלבישו תרעומתם בזה האופן שאומרים על להבא מי יאכילנו בשר, מ"מ אני מבין הסוף שיומשך מזה כי לעתיד יבכו עלי לאמר, תנה לנו בשר, 'לנו' דייקא, ונאכלה, שירצו לאכול בשר ולא אחד או ב' מהם לקיום המין, רק 'לנו' 'לכולנו' דייקא, ונאכלה כולנו ודבר זה כבד עלי איכה אשא לבדי טירחא זו להאכילם בשר, ועל זה השיבו הש"י שיתן לו אנשים שישאו אתו.
<b>ואל</b> העם תאמר התקדשו למחר ואכלתם בשר כי ידעתי רוע כונתם כי בכיתם באזני ה' רק לאמר מי יאכילנו בשר להבא, אבל לא אמרתם כלל שאתם חפצים עתה לאכול בשר, אבל האמת אני יודע רוע לבבכם כי מיד ונתן ה' לכם בשר, 'לכם' דייקא, ואכלתם 'אתם', כי אתם מתאוים בעצמיכם תאוה לבשר. ובל תאמרו שאכילה זו יהיה כדי שיתקיימו מיני הבעלי חיים כי לא יום אחד כו' עד אשר יצא מאפכם, כי לענין קיום המינים היה די באכילה פעם אחת, כמשארז"ל (חגיגה ה:) כל העוסק בתורה יום אחד בשנה כו' כי מצות יום אחד של השנה יש בו כח לקיים כל השנה כולם, וגם לא הייתם צריכים לאכול כולכם, וכל שכן הרבה עד שימאס בעיניכם. והבן כל זה היטב ונכון בע"ה. חסלת פרשת בהעלותך

שלח



Section 1

<b>עם האמור נבאר פסוקי פרשת שלח וזה תוארם.</b>
<b>שלח</b> לך אנשים כו' פירש"י צדיקים. ויש לדקדק, וכי דרך לשלוח מרגלים צדיקים ונשיאים אדרבה נוהג שבעולם אינו כך. ויקרא משה להושע בן נון וכו', פירש"י ז"ל יה יושיעך מעצת מרגלים. ותימה למה לא ביקש על כולם והניחם על בחירתם, ואי נימא שברוח הקודש השיג שיועיל תפלתו על יהושע בן נון ולא על השאר שהיה בחירתם נוטה לרע מאד, אם כן גם על כלב היה לו לבקש, ותו תימה, אומרו מעצת מרגלים, כי לשון עצה לא נאמר אלא על דבר חכמה כאומרו (משלי ח, יד) לי עצה ותושיה, משא"כ על רשעות וטפשות ושטות כזה הלזה יקרא עצה, והוה ליה למימר מטפשות מרגלים. והתחזקתם ולקחתם מפרי הארץ והימים כו', יש לדקדק מאי חיזוק צריך לזה, גם מאי נפקא מינה בלקיחת פירות, הלא ישראל סמכו את עצמם אהמנותייהו דמרגלים כמאמרם נשלחה אנשים לפנינו, גם מאי סמיך ליה והימים ימי בכורי ענבים, מאי נפקא מינה.
<b>וילכו</b> ויבאו אל משה ואל אהרן ואל כל עדת בני ישראל וישיבו אותם דבר (פירש"י את משה ואהרן, והוצרך לזה מדפרט אח"כ ישראל בפני עצמם) ואת כל העדה ויראום את פרי הארץ ויספרו לו ויאמרו באנו אל הארץ אשר שלחתנו כו' אפס כו' יש לדקדק, הא משה ואהרן הם הם המשלחים כאומרו וישלח אותם משה, ואולי צירף עמו גם את אהרן, וקיימא לן (גיטין כ"ד.) דחזרה שליחות אצל המשלח, ומה זה אמר אל משה ואל אהרן ואל כל עדת בני ישראל, מאי בעי הכא ישראל. ותו תימה, אם יאמר וישיבו אותם דבר יהיה נכלל כל הנזכר בתחלה, דהיינו משה ואהרן וישראל, ולמה פרט ישראל בפני עצמם, עד שמחמת זה צריך לומר שאומרו וישיבו אותם לא קאי רק למשה ואהרן, ולמה חלקם הכתוב משה ואהרן לצד אחד וכל העדה לצד אחר. ותו תימה, שאמר וישיבו אותם דבר ואת כל העדה וכן אמר ויראום הכל בלשון רבים, למה אם כן אמר ויספרו לו, מורה שלא סיפרו לכל העדה והוא היפך הקודם, וגם היפך הכוונה, דהא עיקר דבתם ודאי לא היה הכוונה רק לספר באזני ישראל, כי ודאי ידעו שמשה ואהרן לא יאמינו להם.
<b>ויהס</b> כלב את העם אל משה ויאמר עלה נעלה כו', יש לדקדק אומרו אל משה, ודרז"ל ידוע, והאנשים אשר עלו עמו אמרו לא נוכל לעלות אל העם כי חזק הוא ממנו, (ארז"ל סוטה ל"ה.) שכביכול כלפי מעלה אמרו, ויש לדקדק מנה ליה, דלמא ממנו לשון רבים, כיון שאמרו כך לישראל, ודברי המפרשים ידוע בענין הניקוד בתיבת ממנו, עיין בשו"ת מאיר נתיבים בדין נוסח אמירת שליח הגט תהא מגורשת ממנו ע"ש. ויוציאו דבת הארץ אשר תרו אותה אל בני ישראל לאמר כו', יש לדקדק לשון ויוציאו, מהו לשון הוצאה ולמה עד עכשיו לא נאמר לשון הוצאה, וגם כאן היה לו לומר ויאמרו. ותו מה חידש הפסוק כאן, הלא כבר נאמר כל הסיפורים שלהם וכל זה כיתור מאמר.
<b>ותשא</b> כל העדה ויתנו את קולם כו' ויהושע בן נון וכלב בן יפנה מן התרים את הארץ קרעו בגדיהם ויאמרו אל כל עדת בני ישראל לאמר כו' טובה הארץ מאד מאד אם חפץ בנו ה' והביא אותנו אל הארץ הזאת ונתנה לנו הכי נמי נראה ככפל לשון אך בה' אל תמרודו כו', יש לדקדק בלשון מאד מאד, והיה די באומרם טובה הארץ ויאמרו כל העדה לרגום אותם באבנים, (יש לדקדק מה בצע כי יהרגו ליהושע וכלב, מה הנאה יגיע להם מזה).
<b>ויאמר</b> ה' אל משה עד אנה ינאצוני כו' ויאמר משה אל ה' ושמעו מצרים כי העלית בכחך את העם הזה מקרבו יש לדקדק, תיבת 'בכחך' מיותר, גם 'מקרבו' קשה, דהוה ליה למימר מתוכם ואמרו אל יושב הארץ הזאת שמעו כי אתה ה' בקרב העם הזה כו' ובעמוד ענן אתה הולך לפניהם יומם ובעמוד אש לילה יש לדקדק למה פרט דוקא ענין העננים ולא שאר נסים כמו מן ובאר ושאר דברים. גם יש לדקדק, אומרו הולך לפניהם, אטו בעת חנייתם לא היה להם כל זה והמתה את העם הזה כאיש אחד ואמרו הגוים כו' מבלתי יכולת כו' יש לדקדק, מאי כאיש אחד, הלא כאשר ימות אחד כן מיתת רבים, כמות זה כן מות אלו, ומאי כאיש אחד דקאמר. ותו יש לדקדק, למה יאמרו מבלתי יכולת ולא יתלו בחטאותם כאשר הוא האמת ויאמר ה' סלחתי כדברך ואולם חי אני נאום ה' כו' כי כל האנשים הרואים את כבודי כו' יש לדקדק אם כן מאי סלחתי כדברך, ודברי רש"י ז"ל ידוע, ועבדי כלב עקב כו'. יש לדקדק למה לא הזכיר גם את יהושע. ובדרושים אחרים יישבנו כמה דקדוקים מהנ"ל.
<b>ועם</b> האמור יבואר, דהנה כאשר חפץ הש"י להטיב לעמו לתת להם את הארץ, וכבר אמרנו כי אחר מתן תורה אין מתנהג כל המציאות רק ע"י מעשי ישראל, וכל דבר מתקיים ע"י המצות אשר הם מענין הדבר ההוא, לכן אין ליתן להם את הארץ עד יקיימו איזה מצות התלוים בארץ, ושירגישו עבודת הש"י במדריגת שיכולים לעבדו בארץ ישראל, אבל זאת אי אפשר דהרי קודם בואם לארץ איך יקיימו אותם המצות התלויות בארץ ואיך יעבדוהו במדריגת העבודה אשר בארץ ישראל, ואם יביאם תחלה לארץ ושם אח"כ יקיימו זאת, זה אינו, דמיום מתן תורה אין נעשה דבר רק ע"י מעשה ישראל. לכן צוה השי"ת לשלוח אנשים צדיקים בעלי רוח הקודש לארץ ישראל, והם יהיו הנשיאים מכל שבט, אשר נשמת כל נשיא כולל נשמות כל בני שבטו, והם ילכו שמה ויקיימו מצות התלויות שם מה שיהיה אפשר להם לקיים ויעבדו שם את הש"י במדריגת העבודה המעולה של ארץ ישראל, ומצד שכוללים נשמות כל שבטי ישראל יהיה נחשב כאלו כולם עשו ועל ידי זה יביאם לארץ ישראל. הנה כי כן היה כוונת שילוחם, וזהו ענין אומרו ולקחתם מפרי הארץ, היא העבודה והמצוה שבארץ ישראל, שזהו עיקר הפרי ותולדותיהם של צדיקים, וזה התלוי בארץ ישראל נקרא פרי הארץ.
<b>אולם</b> המרגלים שמו עצה בנפשם שלא יצטרכו לטורח הזה לירש את הארץ על פי מעשיהם שיקחו מפרי הארץ, כי טורח רב היו צריכים בזה כאומר והתחזקתם כו', ואמרו לעשות עצה לחטוא ולהחטיא את כלל ישראל בהוצאות דבה על הארץ, ויירשו את הארץ מצד שיהיו כולו חייב וכמו שביארנו בריש הדרוש באורך שכאשר ישראל כולו חייב אז עושה הש"י מעצמו בלי סיוע מעשה ישראל. ולזאת קראום רז"ל עצת מרגלים, 'עצת' דייקא, כי באמת היא חכמה ועצה רק עצת חטאין היא.
<b>אמנם</b> משה רבינו ע"ה הבין שעצה זו שיבוש הוא, דבשלמא בכולו חייב בכל התורה עד שיומשך ח"ו חורבן העולם, אז הקב"ה עושה בלי סיוע התחתונים, משא"כ בזה שיהיה כולו חייב לענין ביאת הארץ, יענשו ולא יבואו לארץ ישראל, ואף שנשבע השי"ת לאבות יבואו בניהם לארץ ישראל כמו שהיה בסוף, ומכל מקום לא היה יכול להתפלל על כולם כי ברית כרותה לאנשים שיהיו בעלי בחירה, ואין הש"י מבטל בחירת האדם, רק יהושע שכבר נתנבאו עליו בפרשה הקודמת יהושע מכניס, ומטעם זה סברו המרגלים שיהיה כולו חייב, אף שידעו כי משה ואהרן לא ישמעו להם, ולא יהיה נקרא כולו חייב, אלא לפי שכבר ידעו שמשה ואהרן לא יכנסו לארץ ישראל, ואם כן אין להם ענין לביאת הארץ, ומכיון שכל השאר יחטאו נגד ארץ ישראל יהיה נקרא כולו חייב, וכל דבר שיצא מפי הקדוש ברוך הוא לטובה אינו חוזר ומכל שכן ע"י נביא, לכן מצא מקום להתפלל עליו, והועילה תפלתו וניטל הבחירה ממנו ולא נשתתף בעצתן של מרגלים, אלא עשו כאשר נצטוה והתחזק וטרח בפרי הארץ, דהיינו במעשים טובים, וכאמור.
<b>ונתישב</b> כבר עם דברינו אלה תחלת הפרשה, שהוצרכו לשלוח נשיאים ושיהיו צדיקים דוקא. גם מ"ש יושיעך מעצת מרגלים. ואומרו והתחזקתם ולקחתם מפרי הארץ, כבר נתבאר דהיינו המעשים טובים התלוים בארץ, וביאר הפסוק עצמו טעם הדבר שהיה צריך חיזוק, ואמר והימים ימי בכורי ענבים, ידוע מ"ש המקובלים כי באותן הימים שלטה סט"א אותיות שקודם אותיות ענבם חסר כתיב כידוע, משום הכי צריך חיזוק, ולכן אמר והתחזקתם, ועכשיו ביאר כל המעשה איך התנהגו המרגלים.
<b>והנה,</b> דרך המדבר לשון הרע כשרוצה שיאמנו דבריו לחבירו ויאמן לו בבירור ללשון הרע או רכילות ההוא שרוצה לומר לו. הנה, אם יבא אליו בהדיא בדבריו חושש שמא לא יבטח על דבריו, אולי יחשבהו חבירו לאויב וכי האי גוונא, לכן זאת עצתו הנה הוא מדבר לחבירו רק טוב, דרך משל, כשרוצה ראובן לומר רכילות על שמעון לפני לוי, אינו אומר בהדיא ללוי אלא מדבר ללוי בפני יהודה ואומר ללוי הנה שמעון זה הוא טוב עמך לדעתי, והופך פניו ליהודה כאלו מתחבא מלוי לבלתי ירגיש שמדבר עם יהודה, ואומר ליהודה לך אגיד האמת, כי שמעון מבקש דמו של לוי ושונא גמור הוא לו, ולוי זה רואה איך הם מתלחשים ומבין כי משמעון הם מדברים ומפציר בראובן שיגיד לו והוא מסרב כאלו אינו רוצה להיות מהולכי רכיל, עד שלוי מפציר בראובן מאד ונדמה ללוי שראובן מגיד לו רכילות ההוא על צד הכרח שלא ברצונו רק לרוב הפצרתו, ומחמת זה הוא מאמין באמונה שלימה לדברי ראובן זה.
<b>אמנם</b> פקח אחד עמד שם ושמע איך ראובן מתלחש עם יהודה והבין כוונתו וידע שהוא משקר ורצה להכחישו, ואמר בדעתו אם גם אני אתלחש עמהם להכחיש דבריו לפני יהודה לבדו, הנה יראה לוי אותנו מתלחשים, ואח"כ יסתפק עם מי האמת. אלא התחיל לצעוק ללוי מיד בעוד ראובן מתלחש עם יהודה, וצעק הפקח הזה ללוי בקול רם שמע נא לוי כה וכה אומר ראובן אבל חייך שהוא שקר, וכראות לוי שזה לא הסתיר הדבר לפניו אלא צעק בקול גדול מסתמא האמת אתו וראובן משקר, דאם לא כן היה מדבר לראובן בלחש לומר לו אל תדבר דבר זה פן יודע ללוי. אכן מה עשה ראובן שהיה ג"כ חכם להרע, התחיל לומר ללוי רכילות אחר על שמעון מה שלא פרסמו הפקח עדיין ומחמת זה האמין לוי לדבריו בראותו כי גם זה האיש המכחישו הסתיר דבר זה מתחלה לפניו שמע מינה שאמת הוא ומדהא קושטא הא נמי קושטא, ומ"מ עדיין חשש ראובן שמא לא יאמין לו מאחר שיתחיל לומר ללוי דבר זה בלי הפצרה, מה עשה, לא הגיד לו בעצמו אלא אמר בלחישה לאיש אחר ונתכונו שישמעו הדברים ללוי, הנה כי כן דרך העולם. וענין זה עצמו מבואר כאן בפסוק בהדיא, כי כה עשו המרגלים ברצותם שיאמנו דבריהם, כי חששו אם יגידו להדיא לישראל דבת הארץ פן לא יאמינו ויחשבום לאויבים להם ומבקשים רעתם, לכן עשו כראובן הנזכר.
<b>ולזה</b> אמר הפסוק ויבואו אל משה ואל אהרן ואל כל עדת בני ישראל, ר"ל אף שמשה ואהרן הם הם המשלחים ומדרך הטבע היה שיגידו התשובה למשה ואהרן לבד, נתכוונו לבא למשה ואהרן בעת שהיו עומדים בין כל העדה וישיבו אותם דבר ואת כל העדה, חילקם הכתוב לשתים, לומר כי למשה ואהרן דיברו תשובה אחרת ולישראל תשובה אחרת. ומבאר הפסוק איך היה זאת, ועל זה אמר ויראום את פרי הארץ, ר"ל שהראו הפירות שהביאו מארץ ישראל לכולם, והרי זו תשובה שארץ ישראל טובה מאד שפירותיה כל כך גדולים וחשובים, ודיברו לפני ישראל טוב על ארץ ישראל, אבל ויספרו לו ויאמרו באנו כו', 'לו' דייקא, ר"ל שבסיפור הדבר נתלחשו עם משה רבינו ע"ה לבדו כאלו מתחבאים שלא ישמעו ישראל ולא יגידו להם עד שיפצרו בם מאד ואז יאמנו דבריהם. וכאשר סיפרו הדבה ההוא למשה רבינו ע"ה וראו ישראל שהמה מתלחשים ונבעת לבם בקרבם, עשה כלב כמו הפקח הנזכר ולא הכחיש דבריהם בלחישה לפני משה רבינו ע"ה כמו שהם דיברו בלחישה, כי חשש שעוד יותר יבעתו ויחם לבבם בקרבם, באמרם זה לזה הנה ראה איך אלו השלוחים מתלחשים ומתקוטטים אין זאת כי אם נמכרנו לבא למקום רע, לכן מיד התחיל כלב לצעוק אל העם בקול רם וקבצם מיד לפני משה רבינו ע"ה, כדי שלא יאמר הוא בלחישה רק בקול רם, דעו כי אלו אומרים רע על ארץ ישראל תדעו שמשקרים הם.
<b>וזהו</b> שאמר ויהס כלב את העם אל משה, אף על פי שעדיין לא נזכר בפסוק שדברו העם איזה דבר, אלא הכוונה כאמור, שעד שלא שמעו ישראל דברי המרגלים מיד קירבם כלב לצד משה רבינו ע"ה והודיע להם כך וכך אומרים הרשעים הללו ואני משתיק אתכם אל תאמינו להם, ואמר בלבו שעל ידי זה יבטחו העם אל דבריו וכאמור לעיל בענין הפקח, כי אם לא היה כלב צווח מיד לישראל עד שישמעו את דברי המרגלים שוב לא יאמינו לו, כי כשידברו המרגלים את דבריהם לישראל בראשונה על פי הפצרת ישראל שיפצירו בם עד שיגידו להם את אשר התלחשו היו מיד המרגלים נאמנים בעיניהם ולא יועיל כלב אם יכחישום אח"כ. ואמנם הרשעים האלה עדיין אמרו דבריהם בלחישה למשה רבינו ע"ה, ועז"א והאנשים אשר עלו עמו אמרו לא נוכל כו', עדיין לא הוציאו דבריהם לגילוי רק אמרו בלחישה, עד אח"כ אמר הכתוב ויוציאו ולכן דרשו רז"ל כי חזק הוא ממנו, כלפי מעלה אמרו, דהוקשה להם בשלמא אם אמרו זאת בפני ישראל אז שייך שיאמרו כי חזק הוא מאתנו, והיה פירוש ממנו כמו מאתנו, אבל כיון שהגידו זאת בלחישה שלא בפני ישראל אין שייך שיהיה פירושו מאתנו, לכן דרשו דממנו פירושו מאתו כביכול, וק"ל דבת הארץ אשר תרו אותה אל בני ישראל, ר"ל מה שעד עכשיו כנסו דבריהם כאלו רוצה שלא ישמע, אח"כ הוציאו אל בני ישראל את דבריהם. אך דמאחר שכבר פרסם כלב את דבריהם, שממה שצעק עלה נעלה כי יכול נוכל לה, הבינו שהמרגלים אמרו היפך זה, מזה הבינו המרגלים שלא יאמנו שוב דבריהם בעיני ישראל, מה עשו, התחילו לומר דבר חדש על ארץ ישראל מה שעדיין לא אמרו כלל ולא נתפרסם ע"י כלב, והוא אומרם ארץ אוכלת יושביה היא.
<b>וכך</b> שיעור הכתובים, והאנשים אשר עלו עמו אמרו לא נוכל כו', כבר פירשנו שזאת אמרו בלחישה לפני משה רבינו ע"ה, לכן לא אמרו רק כדבריהם הראשונים, אבל ויוציאו דבת הארץ אשר תרו אל בני ישראל, ר"ל כאשר הוציאו דבתם אל הגלוי אמרו דבר חדש, כמו שביארנו במשל בראובן הנזכר, שאחר שפרסם הפקח את דבריו מדבר רכילות חדש, כך עשו הם בכדי שיאמנו דבריהם לישראל, וגם זאת לא הם בעצמם אמרו לישראל, אלא הם הוציאו דבת הארץ כו' לאמר הארץ אשר עברנו כו', 'לאמר' דייקא, ר"ל שלא אמרו בעצמם לישראל אלא הוציאו הדבה לפני איזה אנשים רשעים באופן שיומשך לאמר, ר"ל שמהם יתודע לישראל ולא מפי עצמם, וכאמור בענין ראובן. וכשמוע ישראל זאת, ותשא כל העדה ויתנו את קולם ויבכו כו' כי נאמנו דבריהם באומרם כי ענין זה של ארץ אוכלת יושביה אפילו כלב הסתיר מתחלה ולא פרסמו כלל מסתמא הוא אמת, ומדהא קושטא הא נמי קושטא, ואח"כ אמר ויהושע בן נון וכלב בן יפונה כו' קרעו בגדיהם ויאמרו כו' טובה הארץ מאד מאד, ודקדקנו כי היה די באומרם טובה הארץ.
<b>ויובן</b> עם משארז"ל (בראשית רבה ט, יב) טוב מאד זה המות, וביארו המפרשים כי בשנאמר על דבר שהוא טוב, הנה הכוונה על תכלית הטוב בלי רע כלל, ולכן תיבת 'מאד' מיותר ומורה על דבר שיש בו גם רע, אלא שהטוב שבו הוא יותר ויותר מהרע עד שיוצדק עליו לשון טוב מאד. וזהו הענין ג"כ כאן, שבאו לארץ ישראל מה שראו המרגלים ארץ אוכלת יושביה כי הארץ טובה מאד מאד, ירצה, שהארץ ההיא אליה וקוץ בה, כי טובה לטובים וההיפוך לרעים, וכמש"ה כאשר קאה הגוי אשר לפניכם, ולכן הכנענים מתים שם כי נתמלאה סאת רשעתם, והרי זה תירוץ על מה שאוכלת יושביה, וגם אזהרה לכם לבלתי תחטאו בה, ואם אולי נפתה לבבכם לעצת המרגלים לומר שתירשו את הארץ מצד כולו חייב, לזה אמר אין זאת כי הלא אם חפץ בנו, 'בנו' דייקא, ר"ל יהושע וכלב, והביא אותנו אל הארץ, 'אותנו' דייקא, ר"ל שאין כאן כולו חייב, שהרי אנחנו נשארנו זכאים ויוכל להתקיים ביאת הארץ בנו, לכן אך בה' אל תמרודו כו' אך הוא לשון מיעוט, ר"ל אי אפשר לכם לירש את הארץ אלא אם כן בה' אל תמרודו, ואז ואתם לא תיראו את עם הארץ, 'אתם' דייקא, ר"ל כשלא תחטאו אז גם אתם תירשו את הארץ, משא"כ כשתחטאו אז אנחנו לבד נירש את הארץ כי אין כאן כולו חייב כי אנחנו זכאין, ומיד ויאמרו כל העדה לרגום אותם באבנים, בראותם כי עצת מרגלים נתקלקלה ע"י שיהושע וכלב נשארו זכאין רצו להרגם ויהיה כולו חייב, ומיד נראה כבוד ה' וניצולו. וכאשר אמר הש"י אכנו בדבר כו' התפלל משה רבינו ע"ה ואמר ושמעו מצרים כו'.
<b>והנה</b> כבר יצא מדברינו, דיש חילוק בין איש פרטי לכלל ישראל, דאיש פרטי כשנתמלא סאתו ונעשה כולו חייב באין מלאך מליץ אחד אז נספה בחטאתו, משא"כ כלל ישראל אדרבה בהיותו כולו חייב ח"ו דאז הקב"ה מחדש ימינו כקדם משפיע הוא בעצמו בלי מעשה התחתונה ואז יורשים כל טוב ואכלו את חלב הארץ, כיון שהקב"ה עושה ומקיים הכל לבדו בלי סיוע התחתונים, ובאופן זה היה ג"כ גאולת מצרים שאמר הכתוב עליהם גוי מקרב גוי, שהללו עובדי עובדי עבודה זרה והללו עובדי עובדי עבודה זרה, ונגאלו מצד זה בכחו לבד, וכן היה הכל קודם מתן תורה, רק כשניתנה תורה נשתנה להיות הכל תלוי במעשי ישראל, וכל מין מתקיים ע"י מצות התלויות במין ההוא שישראל עושין. וביארנו ג"כ לעיל בביאור מאמר לאורו הוא צריך, ובעת ההליכה שהיו ישראל מהלכין דאז לא בירכו ברכת המאורות וגם לא הדליקו נרות במשכן בעת ההליכה דאז היה ראוי שיהיה ביטול המאורות עבור שלא עשו ישראל המצות התלויות בהם, וגם עמוד האש שהאיר הקב"ה לישראל היה בלי שום מעשה התחתונים כיון שאז לא עשו שום מצוה התלוים באור, ועשה זה הש"י בעצמו בלי מעשה התחתונים, כענין כולו חייב, שהכל ענין אחד שבעת שכל ישראל מבטלין מצות התלויות באיזה מין אז הקב"ה מחיה המין ההוא לבדו בכוחו.
<b>ולזה</b> התפלל משה רבינו ע"ה לומר שהמצרים יאמרו מבלתי יכולת, ומה שיביאם לומר זאת כיון ששמעו מצרים כי העלית בכחך 'בכחך' דייקא, ר"ל בלי סיוע התחתונים את העם הזה, 'מקרבו' דייקא, ר"ל שהיה גוי מקרב גוי, שהיו כלם עובדי עבודת גלילים ונגאלו בכחך לבד, אם כן יודעים שבהיות כולו חייב נהפך לטוב להם, אם כן יקשה להם למה נפלו כולם במדבר, וכי תימא שאין ראיה מיציאת מצרים שהיה קודם מתן תורה, משא"כ אח"כ נתחדש שתלוי הכל במעשיהם, לזה אמר ושמעו כו' אשר עין בעין כו' ובעמוד ענן אתה הולך לפניהם יומם ובעמוד אש לילה, 'הולך' דייקא, שבעת ההליכה מבטלים כולם מצות התלויות באור, ואפילו הכי אתה מאיר להם, אם כן כבר יודעים שנשתנה דין כלל ישראל מדין איש יחידי לענין כולו חייב, ואם כן והמתה כל העם הזה, 'כאיש אחד' דייקא, ר"ל כשיראו שדנת כלל ישראל כאיש יחידי אם כן על כרחך יאמרו מבלתי יכולת ח"ו. לזה השיב לו הקב"ה סלחתי כדבריך שלא אכלה כולם כמשפט איש יחידי רק ימותו כדרכם לאט לאט, אבל על כל פנים ארץ ישראל לא אתן להם, כי לא שייך בזה שירשו את הארץ מצד כולו חייב, דהרי כבר אפשר שירשו בניהם את הארץ (וע"ע תשלום הדברים בפרשת שופטים, בפרשת אשימה עלי מלך).
<b>ואמר</b> עוד ועבדי כלב כו' לא הזכיר את יהושע, כי לא הוצרך כאן להבטחה זו שכבר נתנבאו עליו יהושע מכניס, ומה שזכה לארץ לא היה מצד שמלא אחרי ה' כי מאתו ניטל הבחירה ע"י מה שהתפלל משה רבינו ע"ה עליו, רק זכה לארץ ישראל מתחלה שנגזר עליו יהושע מכניס, אבל לכלב הוצרך להבטיח עכשיו כי הוא זכה לזה מצד שכבש את יצרו ובפרט עצת מרגלים, לזה אמר עקב היתה רוח אחרת עמו, ר"ל שגם בו נלחם היצר הרע והיה לו מחשבה להרע כמו האחרים (ועיין בדרושים דלקמן) ואף על פי כן וימלא אחרי, שכבש את יצרו מצד בחירתו לכן יהיה הוא וזרעו מהבאים לארץ ישראל, כן נזכה כולנו אנחנו ישראל עמו לבא מהרה לארץ ישראל מקום מקדשנו כן יהי רצון אמן.

Section 2

<b>מה שאמרתי פעם שנית מוסר על חילול שבת ומניעת הצדקה בהיות שעדיין לא עשו פרי דברי הראשונים. וזה אשר אמרתי לפתיחה.</b>
<b>ארז"ל</b> (ירושלמי פסחים י, ה) המתחיל במצוה אומרים לו גמור, ודקדקתי מה הלשון אומרים לו גמור, והוה ליה למימר בקצרה המתחיל במצוה הוא יגמור. ונראה לומר בהקדם משארז"ל (יבמות ס"ה:) כשם שמצוה לומר דבר הנשמע כך מצוה שלא לומר דבר שאינו נשמע. ויש לדקדק איך במתקלא חדא תקיל להו ששניהם הם מצות שוות כאלו נשקלו במאזנים ונמצאו שוות, ומאן מפיס על ב' מצות שיהיו שוים ממש בהשוואה אחת.
<b>ונראה</b> לומר כי מצות הוכח תוכיח הטעם מושג מצד השכל במשל קצר. אדם שהולך בדרך ונושא על כתפו צרור גדול של אבנים טובות יקרות שהם שוים הון רב וחוץ לזה אין לאותו האיש שום דבר לא מטלטלין ולא קרקעות ולא שום דבר, ומדי עוברו דרך הילוכו נקרע קרע קטן באותו הצרור והתחילו אותן האבנים טובות ליפול דרך הילוכו מעט מעט עד שישוער שקודם בואו לעיר לא ישאר עד אחד, וזה האיש אינו מרגיש ואינו יודע כלל מאבידתו, והנה יש רחמנות גדול על זה האיש, אחד, שיאבד הון עתק כזה, וזאת שנית, שכאשר יאבדם לא ישאר בידו אפילו שוה פרוטה, כי זולת זה אין לו כלום ויצטרך לישאל על הפתחים, הלא אם איש אחד ילך אחריו ורואה דבר זה ודאי אם אין לבו לב רשע ובליעל כקוץ מונד ודאי לא יתאפק מרוב רחמנות מלהודיע דבר זה לאותו האדם בכדי שיזהר ולא יאבד כל אשר לו, ואם אינו עושה ככה הכל יעידון ויגידון על גודל רשעתו. הנה אם נצייר בשכלנו שנמצא איש אחד שהלך אחריו ורואה באבידתו, ולא די שלא הודיעו אף גם זאת לקח סכין והרחיב את הקרע כדי שיאבד מהר אשר אם מתחלה היה נאבד בשיעור שעה אח"כ נאבד בשיעור רבע שעה, כל רואיו יאמרו שזה קשה מן הראשונה, כי הגם שלא הודיעו להיות נזהר, מה היה לו לעשות מעשה בידו.
<b>אכן</b> על פי השכל כשנעיין בזה, אלו השנים רשעות אחד עשו ושניהם שוים ממש לרעה, כי כמו שזה השני גרם שיאבד הלה כל אשר לו כן גם הראשון גרם לו שיאבד כל אשר לו במה שלא הזהירו, ומה איכפת לזה האובד אם אבדו בשעה או ברבע שעה. הנה הנמשל, כל איש הישראלי יש לו הון רב הוא נשמתו החצובה ממקור קדוש חלק אלוה ממעל והוא דבר יקר הערך לא יערכנה זהב וזכוכית וכלי פז, אכן חוץ לזה אין לו דבר של כלום אחר ההתבוננות, כי אם אמור יאמר שהגוף והבשר שלו, זה אינו, כי מרבה בשר מרבה רמה (אבות ב, ז), ועל זה אמר התנא (שם ד, ד) שתקות אנוש רמה, ירצה בזה כי אנוש הוא המדריגה הפחותה כידוע, והוא איש אשר אינו משגיח כלל על דרכיו רק משתדל תמיד בהצטרכותו מה שצריך לאכילה ושתיה ושאר דברים, וזה אין לו מותר על הבהמה, כי גם הבהמה משתדלת תמיד על צורכה, ידע שור קונהו וחמור אבוס בעליו (ישעיה א, ג), ואמר התנא שתקותו של איש זה מה שהוא מקוה, דהיינו שיהיה לו תמיד די אכילתו וכל תאותו, אין זה תקוה שלו אלא של הרמה תקוה זו, שהמה מקוים לו בכדי שיהיה בריא ושמן ויהיה להם די מאכלם, דרך משל אדם המפטם בהמה כדי שתהיה שמינה לשוחטה, היתכן לומר שהבהמה מקוה שתשמן, ודאי זה אינו, אלא הבעל הבית שלה הוא מקוה לזה כי הוא יאכלנה, כך הרמה הוא הבעל הבית של הגוף, ותקות זה האנוש אינה תקותו, רק תקות הרמה. הרי גוף האדם אינו שלו.
<b>ואם</b> אמור יאמר שיש לו כסף וזהב, גם זה אינו, כמאמר הפייטן זה שיש לו אינו שלו, וכמו שהאריך בזה בחובת הלבבות (שער הכניעה פ"ה) דהרי איך אפשר שזהו שלו אם כן איך אח"כ לוקחים אותו אנשים ונושאים אותו על כתפם במותו והממון לוקחים אנשים אחרים, אלא על כרחך שהממון אינו שלו, רק נעשה עליו שומר שנמסר לידו לשומרו עד שיבוא בעל הבית של אותו הממון ויקחהו, ולפעמים יניח לבעל אשתו יעוי"ש בחובת הלבבות, נמצא שעל הממון אינו רק שומר חנם, אמת שהוא שומרו בטוב כאלו היה שלו ולא יתן פרוטה לצורך מצוה, אוי לו. הרי על כל פנים שאין ביד שום אדם את כל מאומה זולת הנשמה, והוא דבר יקר הערך מאוד כאמור.
<b>וזה</b> שאמרנו במשל שנקרע באותו הצרור כו', הנמשל מובן על פי מ"ש בזהר הקדוש (תקו"ז תקון ע', קל"ב:) כי ע"י עבירות שאדם עושה מסתלקים ממנו ניצוצי נשמתו מעט מעט עד שאפשר שבמשך זמן יאבד כל נשמתו שמסתלקת כולה ממנה, ולאן אתר אזלא לגיהנם. והאדם אינו מרגיש בעצמו אבידה הגדולה הזו, כי כל דרך איש ישר בעיניו ואינו רואה נגעי עצמו ופחיתותו, עד שאפילו מחלל שבת כל ימיו מ"מ לבו אומר לו שהולך בדרך הישר, כי היצר הרע מחשיך אנפוי דבר נש ומכניס בו רוח שטות ומיישר לפניו כל ההרים הרמים והעקוב למישור, והר הגדול לפני רוע לב למישור, ופונה לבצעו מקצהו בלי יאמר נואש בשום פעם לראות מעשהו זר ונכריה עבודתו, ובעבור כל זאת אינו מרגיש באבידתו. והנה באמת הרחמנות הוא רב מאד עליו כי יאבד דבר יקר כזה לתוך הגיהנם בחייו כאמור, ושנית, שכאשר יאבדנה לא נשאר בידו שום דבר, כי מלבד הנשמה הקדושה יקרת הערך אין כל מאומה בידו ומה יאמר כי יפקוד אל. הנה האיש הנלבב המביט מרחוק ורואה מנגד איך זה מאבד הכל ודאי אי אפשר להתאפק מלהזהירו ולהודיעו ומלרחם עליו, וזהו מצות הוכח תוכיח, ובודאי הנמנע מלהזהירו ולהודיעו לב רע ובליעל הוא, כי אם כח אבנים כחו ובשרו נחושה לא יחשה מלצעוק לפניו, ועל כיוצא בזה ארז"ל לכל אבדת אחיך לרבות אבדת גופו מכל שכן אבדן נפשו, מי הוא יתאפק לגודל צערו והנמנע מלהודיעו בא בשכרו.
<b>והנה</b> שני דרכים יש לפני האדם באבוד נפשו, האחד, במי שעושה ח"ו עבירות חמורות במזיד, כענין שאמרה תורה בהם ונכרתה הנפש כו' שהוא מאבד נפשו במהרה בעשות זאת פעמים ושלש. דרך השני, הוא שאמר הנביא ע"ה (ישעיה ה, יח) הוי מושכי העון בחבלי השוא וכעבותות העגלה חטאה, ירצה בזה, כי כמו החוט הדק שהוא חלש אשר במהרה ינתק מ"מ אם יכפלוהו כפלים הרבה למאות ולאלפים נעשה עב וחזק מאד, כך עבירות קלות שאדם דש בעקביו אף שעושה אותם בשוגג קצת בלי עיון על מעשיו מ"מ מצד ריבויים הם פועלים ח"ו את אשר יפעלו העונות הגדולים, כי מאבד בכל פעם ניצוצות קטנים עד שבהמשך הזמן יאבד כל נשמתו כאשר יאבד בעשותו במזיד עבירות חמורות.
<b>הנה</b> זאת הוא אשר אמרנו במשל שאחד הגדיל לעשות והרחיב הקרע כו', והוא על דרך משארז"ל (שבת קמ"ח:) מוטב שיהיו שוגגים ואל יהיו מזידים, כך זה האומר על איש אשר לא שומע ואינו מקבל תוכחות הנה הוא מרחיב הקרע וממהר אבדת נפשו, כי בתחלה שהיה שוגג מה שהיה מאבד נפשו במשך איזה זמן, הנה עתה שזה כבר עשהו מזיד הנה יאבד נפשו בזמן קצר, וכבר דברנו במשל שאלו שני הרשעיות הם אחד כי מי שלא דבר על אוזן שומעת גרם אבדן נפשו, וזה המדבר על איש אשר כחרש לא ישמע ג"כ גרם אבדן נפשו, ומה איכפת ליה אם יאבד בזמן מועט או משך יותר.
<b>וזהו</b> אומרם ז"ל כשם שמצוה לומר דבר הנשמע כך מצוה שלא לומר דבר שאינו נשמע, שהכל דבר אחד כנ"ל, איברא מצאנו לרז"ל במסכת שבת (נ"ה.) שאמרה מדת הדין מה נשתנו אלו מאלו כו' היה להם למחות כו' אם לפניך גלוי לפניהם מי גלוי כו', הרי מבואר דאם יש לו ספק אם ישמעו ואם יחדלו מחויב הוא להגיד להם, ואם כן לכאורה יפלא איך מספק יסכן נפשות בני אדם, שמא לא ישמעו ונמצא מרחיב להם הקרע וכנ"ל, וגורם להם אבדן נפשם ח"ו, לכן מוכרח הענין להיות כך, דבהיותו מסופק אם ישמעו ואם יחדלו ודאי לא יגיד להם את כל ונוכחת, פן יגרום להם רעה ח"ו כנ"ל, אלא צריך לנסותם ולהגיד להם מוסר על דבר אחד או שנים אשר הוא הכרח גדול, אם רואה ששומעים הם אזי מצוה לומר דבר הנשמע, ומחויב לומר להם כל אשר רואה שהם עושים שלא כהוגן, ואם רואה שאינם שומעים אזי יחדל מלדבר אליהם עוד דבר שלא נשמע. ואולם אם אינם צייתים לו, הגם שמוזהר הוא שלא לומר עוד להם שום דברי מוסר, היינו דוקא על שאר עבירות, מה שאין כן על אותן הדברים אשר דבר אליהם בראשונה בנסותו אותם הותר לו לומר להם מוסר כמה פעמים שירצה, דהא בזה לא שייך מוטב שיהיו שוגגים וכו', דהא בלאו הכי כבר הם מזידים בדבר, ואם כן אדרבה מוטל עליו לומר לפניהם מוסר כמה פעמים על אותן הדברים עצמם, אולי אף על פי כן יפעול כאשר יפעול טפת מים בצור החלמיש.
<b>ולזה</b> רמזו המתחיל במצוה, ר"ל אותה המצוה שכבר התחיל בה בראשונה על נסותו אותם, אומרים לו גמור, ר"ל שיאמר להם הרבה פעמים עד שיגמור את הדבר, וחיוב מוטל עליו לומר להם כנ"ל כי אולי יפעול איזה פעולה. או יאמר, אם התחיל במצוה דהיינו שאותה המצוה שעשה לנסיון התחיל בה קצת, ר"ל שעשו דבריו קצת פרי, אף על גב שלא צייתו אותו לגמרי בכל הדברים אשר דבר, מ"מ אפילו אם היה קצת התחלה מוטל עליו לומר להם עוד הרבה פעמים עד שיגמור.
<b>ועתה</b> דעו נא וראו אחיי מן הדברים אשר אמרתי אליכם בראשונה, כי ככה עשיתי עמכם ועשיתי לנסיון לומר לכם ב' דברים אשר הם מוצרכים מאד, הן הנה העלמת עין מהצדקה וחילול שבת קודש, הנה אף על פי כן ישראל עם קדוש, כמדומה שדברי יעשו פרי כו', ואמרתי בדרך הלציי על משארז"ל במס' גיטין (ז.) כל הגוזז מנכסיו ועושה צדקה ניצול מדינה של גיהנם כו', ולענין השבת אמרתי לבאר הפסוק בפרשת נח לא אוסיף עוד לקלל את האדמה כו' כי יצר לב האדם רע מנעוריו כו' עוד כל ימי הארץ זרע וקציר כו' ויום ולילה לא ישבותו. ויש לדקדק על אומרו יום ולילה לא ישבותו, היה לו לומר ולא ישבותו, או ותמיד לא ישבותו. ויש לפרש בדרך רמז, בהקדם פסוק (משלי ו', ו) לך אל נמלה עצל ראה דרכיה וחכם אשר אין לה קצין שוטר ומושל תכין בקיץ לחמה אגרה בקציר מאכלה, ויש לדקדק בכפל הלשון תכין כו' אגרה, ובמלות שונות יובן כל זה עם מ"ש במקום אחר מספרי מוסר כי יש לאדם ב' מיני הצטרכות אחד לגוף ואחד לנשמה, עמ"ש כל זה באורך בריש הדרוש לשבת שובה תקנ"ב, ובמה צריך השתדלות וזריזות יותר יובן על פי משל קצר.
<b>הנה</b> יש מדינות על הימים אשר אין תבואה גדילה שם ואין להם זולת מה שמביאין מרחוק בספינות. פעם אחד צר אויב על המדינה ולא נתן מוצא ובא לאנשיה עד אשר תם כל הלחם אשר היה להם והיה רעב גדול שם. ונמצא שם איש חכם אשר חתר לעצמו דרך לצאת מהמדינה בלי שירגישו בו בעלי המלחמות ונסע למדינה אחת אשר שם הרבה תבואה ובא לשם בקיץ עת קציר חטים וכל תבואות וישב שם כל הקיץ ואסף חמרים בכדי להוליך למדינתו שיאכל הוא ובני ביתו וגם ימכור לבני אדם ויתעשר, והנה לא הלך בטל שם אפילו רגע רק עסק בכל עת באסיפת התבואה להוליכה למדינתו, ובאותו הקיץ עצמו אשר ישב שם היה צריך ג"כ לאכול מדי יום יום, היה דרכו שהלך בכל יום לשוק קנה לחם מן הבא בידו הן יפה הן הדראה ואכל, והכל במהירות כדי שלא יתבטל מאסיפתו בר כל היום. והיה שם איש אחד שוטה ושאלו מה הדבר הזה אשר אתה עושה, למה לצורך האכילה אשר תרצה לאכול במדינתך אתה אוסף הרבה ביחד ואח"כ ממנו תאכל, ובצורכי אכילתך בקיץ הזה אינך עושה כך, קנה לך לחם על כל הקיץ ומהם תאכל כאשר אתה עושה באסיפת התבואה לצורך אכילתך שם. והשיב לו שוטה שבעולם, בשלמא מה שאני מאסף לצורכי במדינתי, שם צריך לי על כמה שנים וכל מה שאני מאסף הכל מועט בעיני, כי שם אין בנמצא אפילו גרגיר אחד ולא אמצא שם רק מה שאביא. משא"כ לצורך הקיץ הזה למה לי לאסוף. חדא, שאין צריך לי רק על זמן קצר. ועוד, כאן הלא אני מוצא בכל יום, ולמה לי לאסוף.
<b>והנמשל</b> מובן כי בהיות בעולם הבא אין שם רק מה שהאדם מכין ומאסף ומביא לשם, ולצורך זה בא לעולם הזה רק שגם ימי חלדו שהוא כאן צריך לו הצטרכות הגוף, אבל על כל פנים אינו צריך לאסוף ביחד שיהיה די לו כל ימי חייו ולהיות אץ להעשיר, זה אינו, חדא שאין צריך זאת לאורך ימים, וימי שנותינו בהם שבעים שנה כו' (תהילים צ, י), שנית, שכל ימי חיותו כאן הלא תמיד עולם כמנהגו נוהג ויום ויום יזמין לו הש"י מה שצריך, משא"כ הצטרכות הנפש לעולם הבא ארז"ל (כתובות ס"ז:) ארחיה רחיקא וזוודין קלילא, ר"ל כל מה שיזמין הכל מועט לפי אורך הזמן שהוא עולמית, ושם אין שום דבר רק מה שמביא.
<b>והנה</b> אנו רואין שהיצר הרע מטפש לבות בני אדם ועושין להיפוך, כי הצטרכות גופם הם אצים להעשיר ולעולם לא ישבעו, ורוצים לאסוף תמיד הון עתק שיספיק להם ולבניהם אחריהם, ומשתדלים בזריזות רב לזה ומסתכנים בדרכים ועושים עבודות פרך להרוויח ממון, ועושים זאת כל ימי השבוע. ובהגיע יום השבת הוא היום אשר נתן השם יתברך לתקנה לנפשות ישראל, לקבץ בו הצטרכות הנשמה, כי המשמר שבת כהלכתו מוחלין לו עונותיו (שבת קי"ח:) וגם זה לא בעמל ויגיעה, רק להיות יושב במנוחה לבלתי עשות מלאכה ולבלתי חלל את יום הקדוש ההוא, ואינו רק יום אחד, כבר הדבר עליהם, היתכן שיצר הרע יטפש כך את הלבבות להיות להיפוך, שבעבור הצטרכות הגרוע יטריחו טרחות גדולות בכל ששת ימי המעשה, ובעבור הצטרכות הנשמה שיש לו לעשות יום אחד ולילה אחד, וגם זה אינו בטורח אלא שישב במנוחה, אינו רוצה בזה. וזה ירמוז הפסוק כי יצר לב האדם כו', יאמר, בא וראה טפשות האדם, ויצר הרע מטפשו, והרי מחשבותיו רעים מנעוריו לצבור כסף כחול הים שיספיק לו לכל ימי חייו ולבניו אחריו, הגם שעוד כל ימי הארץ היינו כל זמן שהוא קיים על הארץ הרי עולם כמנהגו נוהג, זרע וקציר כו' ויכול בכל עת להשיג הצטרכותו ואפילו הכי הוא משתדל לאסוף ולכנוס, והרי לצורך הנשמה יום אחד ולילה אחד לא ישבותו, אינם רוצים לשבות ביום השבת וכבד עליהם הדבר לישב בטל מעת לעת אחד.
<b>ועל</b> זה אמר שלמה המלך ע"ה שגם הנמלה יש לה שכל זה, כי אוספת לצורך החורף כל מה שיכולה מחמת שיודעת שאז לא תמצא שום דבר זולת מה שאוספת עד בא העת אשר אין נמצא לה בשדה. משא"כ צורך אכילתה בקיץ, בעת שנמצא בשדה בכל יום תבואה חדשה על זה אינה אוספת, רק בכל יום ויום לוקחת מהמוכן לה ואוכלת, וכדברי המשל שאמרנו לעיל. וזהו אמרו תכין בקיץ לחמה, לצורך הקיץ אינה רק מכינה ולא אוגרת, רק מכינה ולוקחת מהמוכן לה את לחמה, כי לשון לחם היינו דבר ההכרח ולא מותרות, כי על הלחם יחיה האדם, והוא הכרחי בלתי מותרות. וזאת שנית עושה הנמלה, אגרה בקציר מאכלה, ר"ל בקציר בעת שנמצאו תבואות הרבה אזי אוגרת ואוספת הרבה לצורך החורף, ולז"א מאכלה ולא לחמה, כי לשון לחם יאמר על ההכרחי, ולשון מאכל על מותרות שהיא אוגרת הרבה. ובזה לימד דעת את העם שילמדו מהנמלה שיש לה שכל על ב' מיני הצטרכות, שבזה אינה אוגרת רק מכינה, ובזה אוגרת, וכפי המשל והנמשל הנ"ל. והארכתי עוד להזהיר בעניני השבת ונתינת צדקה והיה מעשה הצדקה שלום. ע"כ לפתיחה. וזה תוכן הדרוש.
<b>הפסוק</b> (תהילים צה, ח) הזהירנו אל תקשו לבבכם כמריבה כיום מסה במדבר כו' ארבעים שנה אקוט בדור כו', וקאי על מעשה המרגלים כמבואר. יש לדקדק בכפל הלשון, כמריבה כיום מסה. ותו ענין מסה מהו, ומה נסיון היה שם. ותו כפל לשון אשר נסוני אבותיכם בחנוני כו'. ותו ואומר עם תועי לבב הם הוא מיותר, כיון שהפסוק מתרעם עליהם שעשו שלא כהוגן ידענו שאין לבבם שלם עם ה', ואם כן דברים אלו מיותרים. נקדים מה שנסתפקתי בדין נודרין להרגין ולחרמין כו'.
<b>וזה</b> נוסחה, וישלח יהושע בן נון מהשטים שנים אנשים מרגלים חרש לאמר כו' (יהושע ב, א) פירש רש"י חרש ברז, וקשה מה הוצרך להודיע דבר זה כי זה נודע ונגלה כי מי שהולך מסתיר הדבר בסוד. ותו מאי לאמר. וילכו ויבואו בית אשה זונה כו', יש לדקדק למה עשו זאת, הלא כתיב אל תקרב לפתח ביתה. ותקח האשה את שני האנשים ותצפנו, פירש"י פנחס עמד לפניהם ולא ראוהו כי היה כמלאך. ובספר אהבת יונתן כתב דבר חכמה, והסברתיו על פי משל הגנב שרודפין אחריו וצועקים ליקח, והוא נס ויש שם קיבוץ אנשים הרבה בשוק אי אפשר לו לימלט, מהו עושה רודף וצועק ג"כ תפשו בכדי שלא לידע למי רוצין לתפוס. וזה הענין היה כאן, דלכאורה קשה בלשון הפסוק, שאחר ביאת השליח מן המלך הטמינה את האנשים הרי כבר ראו אותם, אלא הענין כמו שארז"ל (זבחים קט"ז:) אין לך כל שר ונגיד כו' והיו מצוין אצלה תמיד הרבה אנשים, לכן בבוא שליח המלך וראה את אלו האנשים לא ידע כי אלו הם המרגלים, ואמרה רחב לאלו המרגלים כל דבריה, רדפו אחריהם כי תשיגום כו' בכדי שיסבור השליח שאין אלו המרגלים, מדצותה להם לרדוף אחר המרגלים, רק ליראתה אולי גם השליח ילך אחריהם ובתוך הדרך ירגיש שהם עצמם המרגלים לכן הטמינה את השליח ועיכבה אותו אצלה, זהו ותקח האשה את שני האנשים ותצפנו לשליח ותאמר כו' להמרגלים דברה, ונכון הוא.
<b>ותאמר</b> אל האנשים ידעתי כי נתן ה' לכם כו' את הארץ וכי נפלה אימתכם עלינו, יש לדקדק, דהיה לה לומר כי יתן ה' לכם, דהרי בשורה הוא שבישרה להם לעתיד, אבל עדיין לא ניתן. ועתה השבעו נא לי בה' כי עשיתי עמכם חסד כו', יש לדקדק בתיבת ועתה, דמשמע שמחמת הדברים שדברה עד עכשיו מצאה מקום לבקשם על השבועה, ולכאורה הסברא להיפוך דמחמת שהם תקיפים וכי נמוגו כל יושבי הארץ, מסתבר שאין מקום לשבועה זו, בשלמא בלא זה היה מקום לומר כי מרגלים אלו היו מסוכנים ע"י שנודע הדבר למלך יריחו והיא הסתירה לכן היושר שישבעו לה על זה, משא"כ כיון שבעצמה הגידה כל הנסים שהקב"ה עושה להם, אם כן אין מקום כל כך לשבועה זו. ויאמרו נפשנו כו' אם לא תגידי כו' ותורידם בחבל כו' ויאמרו לה האנשים נקיים אנחנו משבועתך הזה אשר השבעתנו, פי' רש"י אנו תולין הדבר בך. ויש לדקדק למה לא אמרו כל זאת קודם שהורידתם בחבל. ותו יש לדקדק, איך אמרו בריש דבריהם נקיים אנחנו שכמעט פרחה נשמתה קודם ששמעה מותר דבריהם וסברה שהם חוזרים מהשבועה. ותו, תיבות הזה אשר השבעתנו מיותר לגמרי, כי די באמרו נקיים אנחנו משבועתך. ותאמר כדבריכם כן הוא ותשלחם כו', יש לדקדק מאי כדבריכם כן הוא, הכי היה לה לומר כן אעשה.
<b>ונקדים</b> לבאר כל ענין המרגלים שבפרשה. ויאמר ה' אל משה שלח לך אנשים כו'. (א) יש לדקדק מאי שלח לך, ותירוץ רש"י ז"ל ידוע. (ב) איך אמר הקב"ה שלח לך כו' משמע שהוא ציווי מהש"י, ובאמת בספר דברים מבואר ותקרבון אלי כולכם ותאמרו נשלחה כו' שלא היה זה ציווי מאת הש"י, ודברי רש"י ז"ל ידוע שפירש לך לדעתך אני איני מצוה כו', ואף על פי כן יש לשאול שגם אם הש"י נותן רשות די. (ג) אנשים פירש"י צדיקים, וקשה וכי דרך לשלוח מרגלים שיהיו צדיקים ונשיאים, ואדרבה דרך לשלוח פחותי הערך, ולמה כאן שלחו צדיקים ונשיאים. וילכו ויבואו כו' ויראום את פרי הארץ ויאמרו באנו אל הארץ אשר שלחתנו וגם זבת חלב ודבש הוא כו'. (ד) יש לדקדק, באנו אל הארץ אשר שלחתנו מיותר דהרי נודע שבאו משם. (ה) למה הגידו שבחה של ארץ ישראל הרי כל עיקרם להוציא דבה באו, ותירוץ רש"י ז"ל ידוע. (ו) יש לדקדק בענין זה שהמרגלים אמרו ארץ אוכלת יושביה היא שבכל מקום שבאו היו קוברים מתים, וקשה מדוע היה הדבר הזה, ותירוץ רש"י ז"ל ידוע. (ז) יש לדקדק שכלב סתר כל דברי המרגלים ואמר אם חפץ בנו ה' וכו' ואתם אל תיראו את עם הארץ כי לחמנו הם סר צלם מעליהם וה' אתנו אל תיראום ואין כל זה תירוץ רק על מה שאמרו המרגלים אפס כי עז העם כו', משא"כ על מה שאמרו ארץ אוכלת יושביה שזה דבה גדולה לא אמר על זה שום תירוץ.
<b>ונבאר</b> עתה אלה מקראי קדש ויתר הפסוקים שבפרשה נבאר אחר כך אי"ה במדור בפני עצמו, ונראה לתרץ כל קושיות אלו בדרך נכון בעז"ה, בהקדם ש"ס דמס' שבת (ל"א:) דר"ש סבירא ליה סותר על מנת לבנות במקומו חייב, דהוה ליה מקלקל על מנת לתקן מאחר שעושה לצורך בנין, משא"כ סותר על מנת לבנות שלא במקומו פטור משום דהוי מקלקל, ואע"ג שכוונתו לבנות מ"מ כאן לא יבנה ממילא השתא מיהת מקלקל הוא וכל המקלקלין פטורים. ופריך הש"ס, מכדי כל מלאכת שבת ממשכן גמרינן ובמשכן סותר על מנת לבנות שלא במקומו הוי, דהא פרקו במקום זה ונסעו למקום אחר ושם הקימוהו. ומשני שאני התם כיון דכתיב על פי ה' יחנו ועל פי ה' יסעו כסותר על מנת לבנות במקומו דמי, ע"כ.
<b>והנה</b> בעת למדי גמרא זו אשתומם כרגע חדא שאין מובן כל זה שמחמת שכל מסעם על פי ה' היה, לכן הוא כסותר על מנת לבנות במקומו, והדבר מתמיה מאד, והרי כל דברי רז"ל אין בהם דבר רק, ואם רק הוא מכם מחמת מיעוט התבוננות, ואחר שנשתוממתי כרגע חדא נפל לי בדעתי ביאור דבריהם באמתה של תורה בע"ה, והוא, דגם בפסוק זה עצמו יש לדקדק, הלא ביאר שם תחלת הפרשה איך שבנסוע הענן יסעו ובנוחו ינוחו, ואם כן דבר זה הוא מושכל ראשון כי הנסיעה והמנוח של הענן בודאי היה בדברי הש"י והשגחתו, ואם כן מה צורך עוד להודיענו על פי ה' יחנו כו', וגם לשון על פי ה' אין לו מובן דהוה ליה למימר על ידי דברי ה' וכדומה.
<b>אלא</b> האמת הברור הוא על פי דברי הזהר וכתבי האר"י ז"ל, שהקשו הלא נודע שאיסור קדשים בחוץ שחייבין עליו כרת עבור כי אין מקום להקריב קרבן אם לא בבית המקדש שעומד בארץ ישראל, ושם עשר קדושות המבוארים בכלים (כלים א, ו), אבל חוץ לארץ אינו סובל קדושת הקרבת הקרבן, ואם כן איך בכל ארבעים שנה שהיו ישראל במדבר בחוץ לארץ הקריבו קרבנות אצל המשכן. ותירצו, שכמו שמצינו (חולין צ"א:) ביעקב קיפל הקב"ה את כל ארץ ישראל והניחו תחתיו, כך היה הענין בזה שמעת צאתם מארץ מצרים אזי בכל מקום שהיה חנייתם היה שם כל עשר קדושות של ארץ ישראל והיו שורים במחנה לויה ומקום המשכן היה ממש מקום המקדש. וכל הקדושה שמקומה לשרות במקום בית המקדש, היה שם במקום שהוקם המשכן, ולכן הקריבו שם קרבנות, ולא זו בלבד שבמקום חנייתם היה שם כל קדושת ארץ ישראל, אלא גם בעת נסעם נסע ארץ ישראל עמהם, וכל הקדושה של ארץ ישראל, יעו"ש.
<b>והנה</b> לכאורה מי איכא מידי דלא רמיזא באורייתא, והיכן רמוז דבר זה. אלא הענין, כי נודע שהקדושה השוכן והמשגיח בארץ ישראל הוא מדת מלכות הנקראת ארץ ישראל, ונודע שמדה זו נקראת פה כמבואר במאמר אליהו ז"ל מלכות פה כו', והיא הנקראת פי ה' כנודע. ממילא לפי זה דברי הזוהר מפורשים במקרא, דקאמר על פי ה' יחנו, ר"ל שחנייתם היה על מקום הנקרא פי ה', ולא זו בלבד בעת חנייתם אלא שגם ועל פי ה' יסעו שהמסע שלהם היה ג"כ על המדה הנקרא פי ה', שכל מקום שהלכו הלך עמהם ארץ ישראל וקדושתו, והשתא שפיר קאמר הש"ס הואיל דכתיב על פי ה' יחנו כו' הוה ליה סותר על מנת לבנות במקומו, דהא באותו המקום שסתרו באותו מקום עצמו בנו, שסתרו בארץ ישראל ובנו בארץ ישראל, וזה ברור ואמת בעז"ה.
<b>והנה</b> מה שהבטיח הקב"ה לישראל להביאם לארץ ישראל ארץ טובה, לא היה עיקר הכוונה שהיא ארץ פירות ותבואות, אלא עיקר הכוונה על תענוג הרוחני הנרגש מהקדושה השוכן שם, ארץ אשר ה' אלהיך דורש אותה כו', רק שזה נמשך ממילא שמחמת רוב התענוג והקדושה המשתלשל שם לכן גם פירותיה טובים ומשונים ויש בה ג"כ תענוג גשמי, אבל עיקר הכוונה רק על תענוג הרוחני מהקדושה השורה שם. והנה בעת שהיו ישראל במדבר שאז נסתלק הקדושה וההשגחה מארץ ישראל, כי הכל בא למקומה של ישראל, ונשארו הכנענים שם בלי השגחה, והסתלקות של הקדושה והתענוג, לכן היתה אז המדינה אוכלת יושביה מחמת סילוק ההשגחה מאתם, ואף על פי כן הפירות היו טובים יותר מבכל המדינות אף שנסתלק כל כחה ושפעה, כפי שנודע ששמן תורק שמך, שבכל מקום שיש השראת הקדושה אף על פי שנסתלק אח"כ מ"מ הרשימו מהקדושה נשאר קיים תמיד כמו כשמריקין שמן מתוך הכלי, ומחמת הרשימו זה היו ג"כ הפירות משונים ויפים יותר מבכל הישוב.
<b>ועתה</b> יובן כל הענין, כי ישראל כשלא היתה אמונתם חזקה להאמין למשה רבינו ע"ה בגודל קדושת ארץ ישראל והתענוג הרוחני הנשפע שם לעובדי ה', עד שמרוב השפע והתענוג הנשפע שם גם פירותיהם טובים ומשונים, לזאת קרבו כולם לפני משה רבינו ע"ה ויאמרו נשלחה אנשים לפנינו ויחפרו כו', ואנשים היינו צדיקים, כי לא איש פחות הערך ירגיש בקדושת הארץ וברוב התענוג אשר בקרבה, לכן אמרו לשלוח להם אנשים צדיקים לראות אם אמת הדבר. וכאשר שאל משה רבינו ע"ה דבר זה להקב"ה השיב לו שאין מקום כלל לשליחת מרגלים לשם, כי כבר ארץ ישראל וקדושתו ותענוגו הכל הוא כאן וכמש"ל, כי במחנה לויה אשר סביבות המשכן שם יושג קדושת ארץ ישראל ותענוגו, ולא שם במקומו כי איננו שם.
<b>והיינו</b> דקאמר ליה קוב"ה למשה, מה אתה אומר לשלוח אנשים לשם לתור את ארץ ישראל, הלא שלח לך אנשים, ר"ל למחיצתך, שהוא מחנה לויה, וכמאמרם ז"ל (פסחים ס"ז.) על פסוק ויקח משה את עצמו יוסף עמו, עמו במחיצתו, דהיינו מחנה לויה, והיינו שלח לך אנשים, ר"ל למחיצתך, תשלח אנשים צדיקים שיכולים להרגיש בתענוג קדושה רוחניות, ושם ויתורו את ארץ כנען אשר אני נותן לבני ישראל, כי הלא כל ארץ ישראל שם הוא ואין מקום כלל לשלוח מרגלים לכנען, אכן אף על פי כן אמרו ישראל לשלוח מרגלים להגיד להם הדרך, וכמ"ש המפרשים שאמרו הגם שאנו מאמינם לך מ"מ כשהולכים אנשים למקום שלא היו שם מעולם אזי דרך ארץ הוא שילכו אנשים לפניהם וכמש"ה ואת יהודה שלח לפניו כו', והוצרך משה רבינו ע"ה לעשות כדבריהם.
<b>נמצא</b> אתי שפיר שהקב"ה לא הסכים כלל מתחלה על השליחות מרגלים, ואדרבה במה דאמר שלח לך כו' הכוונה שלא ישלח, רק שלהפצרת ישראל שלחם באופן אחר להורות הדרכים וכדומה, ואכתי קשיא על שליחות הזה למה הוצרך לשלוח צדיקים, הא דבר זה יוכל להתקיים בפחותי העם. ויובן, כי כשהבין משה רבינו מדברי הקב"ה שנסתלקה הקדושה וההשגחה משם ובאה לכאן, מזה הבין שהולכין שם בלי השגחה והמדינה אוכלת יושביה, אם כן אם ישלח פחותי ערך שלא ישיגו וירגישו שכל הקדושה נסתלקה משם, אם כן יוציאו דבה על ארץ ישראל שאוכלת יושביה, לכן ההכרח לשלוח צדיקים שהמה יביטו יראו וישיגו וירגישו הסתלקות הקדושה וההשגחה איך שהכל בא למקומם של ישראל, ולא יקשה בעיניהם מה שיראו שהם קוברי מתים ואתי שפיר, ואח"כ כאשר נתפתו מרגלים אלו ליצר הרע להוציא דבה על הארץ איך שאוכלת יושביה, הבינו שילעגו בדבריהם כי יאמרו שכעת אין שם ארץ ישראל כלל, לכן עשו כך ברשע שהביאו פירות הארץ להראות איך הפירות משונים, ושמזה יכחישו האמור שנסתלק כל הקדושה משם, ואם כן יש מקום לומר שאוכלת יושביה.
<b>וזה</b> אומרם באנו אל הארץ אשר שלחתנו, ר"ל שלא תאמר שלא היינו כלל בארץ ישראל, אלא האמת הוא שהיינו במקום המכוון דהיינו ארץ ישראל, והראיה וגם זבת חלב ודבש הוא וזה פריה, ואם כן מצאו מקום לומר שהיא אוכלת יושביה. וכלב הכחישם, ואמר לישראל אל תיראו את עם הארץ, ירמוז לב' דברים, א' שהם בעלי מלחמות, והשנים שמתים הם לרוב, כאמרם ארץ אוכלת יושביה, דשני קושיות אלו אינם כלום, כי סר צלם מעליהם, ר"ל כל ההשגחה והקדושה הוסר משם, ומבאר להם להיכן הוסר, לזה אמר וה' אתנו, ר"ל כל הקדושה והתענוג הנשפע לשם מאת ה' מן השמים הוא עתה אתנו, לזאת אל תיראום לא מן המלחמה כי כבר הם בלי השגחה וכחם בא אלינו, ולא מן מה שהם מתים לרוב מאד, כי זה מחמתינו שהוסר והורק כל כחם אלינו, ואתי שפיר ונתישבו כל הדקדוקים.
<b>ונבאר</b> כל שאר המשך הפרשה בענינים אחרים ממה שעסקנו תחלה, והנה קשה במ"ש ויקרא משה להושע בן נון יהושע, ופירש"י שהתפלל עליו להצילו מעצת מרגלים, קשה מדוע דוקא עליו התפלל. ותו, הא הבחירה חפשית. תו קשה, מדוע כלב החריש בבואו לישראל ודברו המה תחלה ואח"כ ויהס כלב את העם, למה לא היה זריז בדבר לדבר תחלה את דבריו לישראל, אולי היה הוא בעיניהם צדיק הראשון בריבו, ואם הם היו זריזים לרשעה, כלב שצדיק גמור היה מדוע לא נזדרז לשם שמים. תו הקשו המפרשים, מה זאת שהמרגלים בראשונה לא ראינו שום חטא בדבריהם ושום לשון הרע, כי הרי השיבו על כל מה ששלחם משה רבינו ע"ה, וראיתם את הארץ מה הוא, אמרו זבת חלב ודבש, הבמחנים אם במצרים, אמרו וערים בצורות, החזק הוא הרפה, אמרו אפס כי עז, ולמה אחר ויהס כלב, הוסיפו למרות לומר לא נוכל לעלות כו', עיין בינה לעתים מזה.
<b>אמר</b> עוד ויאמר ה' עד אנה ינאצוני העם הזה ועד אנה לא יאמינו בי, הקשו המפרשים, דהיה לו לומר איפכא, עד מתי לא יאמינו בי ועד מתי ינאצוני, כי ע"י שאינם מאמינים בתחלה מחמת זה מנאצים. ויאמר משה אל ה' ושמעו מצרים כי העלית בכחך הגדול את העם הזה מקרבו כו' והמתה את העם הזה כאיש אחד ואמרו כו' מבלתי יכולת כו', יש לדקדק, מאי 'מקרבו' הוה ליה למימר מתוכו. תו קשה מאי האי דאמר והמתה את העם הזה כאיש אחד, הלא באופן שמת אחד באותו אופן עצמו מתים רבים ומאי כאיש אחד דקאמר, ורש"י ז"ל בא לישב ומפרש פתאום ע"ש, וקשיא, דמשמע מהפסוק דטענות משה רבינו ע"ה תלוי בזה, דאם יהרגם פתאום יאמרו מצרים מבלתי יכולת ואם לאו לא יאמרו כן, ובאמת לא תלי הא בהא. וביותר קשה, דאם קושית מבלתי יכולת תלוי דוקא במה שימיתם פתאום, אם כן מה זו מליצה שהמליץ משה רבינו ע"ה בעד ישראל, והרי במליצה זו נתן מקום שיהרגם, רק לא פתאום, ואם נימא דגם בהריגה בלתי פתאומית איכא ג"כ חששא דמבלתי יכולת, אם כן מאי קאמר כלל כאיש אחד והוא תמוה.
<b>ועוד</b> קשה בגוף הטענה דמבלתי יכולת, דאם כן הותר הרצועה להם לעשות כל העבירות ולא יהיה אפשר להענישם משום חששא דמבלתי יכולת, אלא על כרחך דאין זה חשש כלל, דכל האומות יודעין שאלהים קדושים הוא, ועל החטאים הוא מענישם, ולא יתלו כלל בחסרון היכולת, וכדחזינן בבלעם שהשיא עצה ואמר אלהיהם של אלו שונא זמה הוא (סנהדרין צ"ג.), ואם כן גם בכאן ליכא האי חששא. ויאמר ה' סלחתי כדבריך ואולם חי אני כי כל האנשים הרואים את כבודי כו' ועבדי כלב עקב היתה רוח אחרת עמו וימלא אחרי והביאותיו אל הארץ אשר בא שמה וזרעו יורישנה כו'. קשה מה זו סליחה דקאמר סלחתי אחר דקאמר תיכף ואולם חי אני שנתן להם כל עונשם. תו יש לדקדק, מאי קאמר ועבדי כלב, למה כנהו כאן דוקא בשם עבד. תו קשה מאי טעמא לא הזכיר ג"כ את יהושע. תו יש לדקדק, בלשון רוח אחרת, דתיבת אחר הוא בכל דוכתא דבר רע, כמו אלהים אחרים אל אחר, כנודע, ואם כן הכי הוה ליה למימר עקב היתה רוח טוב אתו. תו יש לדקדק, יורישנה, אם הוא עשה הטוב בעיני הש"י מדוע ישולם שכר לזרעו. והאנשים אשר שלח כו' וישובו וילינו כו' וימותו האנשים מוציאי דבת הארץ רעה במגפה כו', קשה מדוע לא מתו בפעם ראשונה עד עתה שהשיבו והלינו. תו יש לדקדק, מדוע בכל הפרשה שהזכיר כמה פעמים הוצאת הדבה לא כתיב דבת הארץ רעה, רק דבת הארץ סתמא, ועכשיו כתיב דבת הארץ רעה, והיה לו לומר כן בכל הפרשה.
<b>טרם</b> שנבאר זה נקדים לבאר המשנה באבות (ב', א) רבי אומר איזהו דרך ישרה שיבור לו האדם כל שהיא תפארת לעושיה ותפארת לו מן האדם ע"כ. ויש לדקדק בזה הרבה, וקצת העירו ג"כ המפרשים, חדא, מאי קאמר איזהו דרך ישרה, ודאי אין זה אלא קיום התורה. ב', 'שיבור' משמע שיש שני דרכים ישרים והאדם יברור אחד מהם, בשלמא בתורה כתיב דרך חיים ומות שייך שפיר שם ובחרת בחיים, משא"כ כאן לפי המשמעות של איזהו דרך ישרה שיבור משמע ששני הדרכים ישרים, ואם כן למה יבוא אחד מהם יאחז בזה ובזה. ג', הא גופיה קשיא דאין דרך ישר אלא אחת והיינו קיום התורה, וכאן משמע ששני הדרכים הם ישרים. ד', האדם קשה, יאמר אדם. ה', מאי קאמר כל שהיא תפארת כו' משמע שיעשה בשביל התפארות בני אדם, וזהו ודאי אסור. ו' תיבת 'לו' מיותר, והיה לו לומר ותפארת מן האדם. ז' האדם, קשה ג"כ כנ"ל, יאמר אדם.
<b>ונבאר</b> כל זה בהרחבה קצת, ויבואר עוד איזה מקראי קודש ויבא בתוך דברינו, הנה מבואר בהקדמת הסמ"ג ובשאר הספרים, ענין הבריאה שברא הקב"ה כל העולמות בשביל ישראל שיהיה הוא מלך עליהם, כי אין מלך בלא עם, ונתן להם מצותיו כדי שיהיה שכר ועונש ונחת רוח לפני הקב"ה במה שאדם מקיים דבריו, ונמנע ממה שצוהו לבלתי עשות, בעבור כבודו ית"ש. ובאמת לכאורה מה זו רבותא לקיים דברי הקב"ה, כי גם מלך בשר ודם העם יראים לעבור על דבריו, ואם כן דרך הטבע הוא לבלתי נטות מדרכי ה', למה יהיה דבר זה כל כך נחת רוח לפניו ית"ש ולמה יתן שכר הרבה על ככה, ולכן ברא הקב"ה יצר הרע המסית ומדיח מדרכי ה', וצריך האדם כל ימיו להלחם עמו וזהו הנחת רוח לפני הש"י, ובעבור מלחמה הזו ברא הש"י כל עולמו, כך מבואר בסמ"ג שם, ומחמת זה נותן הש"י שכר הרבה לצדיקים בעבור שצריכים להלחם, כי לפום צערא אגרא (אבות ספ"ה), ואולם אחרי שברא יצר הרע המפתה ומסית, היה חשש שלא יוכל האדם לעמוד נגדו, לזאת ברא הש"י גם יצר הטוב המפתהו לדרכי ה' ולכבודו, ונתן לאדם שכל קדוש המושל על אלו ב' היצרים, ובידו הבחירה להטותן לטוב או למוטב.
<b>ואולם</b> בהיות כך אם כן נשאר קושיא הראשונה, מה זה נחת רוח לפניו ומה רבותא יש בזה, כי מי פתי יסור מדרכי החיים להטות אל מות נתיבותיו, והגם שיש לו מסית ומדיח, מ"מ הא כנגדו יש לו יצר טוב העומד נגדו. אלא כי מבואר בספרים שהיצר הרע הוא מפתה מאד בכל כחו, משא"כ היצר טוב אינו מפתה רק מעט, ולכן העבירה עושים בחשקות נמרץ, משא"כ מצוה. וטעם הדבר, כי מי שיש לו סחורה רעה מאד, הוא מוכרח לפתות בני אדם בפתויים רבים ועצומים וטרחות גדולות שיקנוה, משא"כ מי שיש בידו סחורה טובה אינו מדבר הרבה כלל עם הלוקחים, רק מודיעם שיש לו סחורה טובה ושומע ישמע ואי לא מזדבן הכא מזדבן במתא אחריתי (ב"ק ז:), כך ענין היצר טוב, שאינו רק מכניס מחשבה טובה והרהור תשובה בלב האדם, משא"כ היצר הרע עושה בכל כחו עד שמרבה לו חשק רב, ואם כן טבע האדם נוטה אחר היצר הרע וצריך הוא להלחם נגדו.
<b>וזהו</b> אמרו ז"ל (ברכות ה:) לעולם ירגיז אדם יצר טוב על היצר הרע, כלומר שהוא יחזיק את היצר טוב שילחם נגד היצר הרע, ויעשה היצר טוב בכל כחו כמו שעושה היצר הרע, ואז ממילא יגבר כח היצר טוב, כי ודאי האדם ילך אחריו, ומשום הכי מגיע שכר טוב לצדיק עבור שהוצרך למלחמה, משא"כ אם היה היצר טוב והיצר הרע שוים לא היה מקום למלחמה, כי מדרך הטבע שני יועצים לאדם, אחד יועצו לטובה וחיים, ואחד להפכו ודאי יסכים לדעת הראשון. ועוד טעם ב' לשכר הוא, כי נודע שגם היצר הרע על הרוב כשמפתה לאדם הוא מראה לו על עבירה שהיא מצוה, ואדרבה על כל דבר שהוא נגד כבודו ית"ש הוא בחלקת לשונו מראה לו טענות מזויפות ופיתוים לומר שהוא כבוד הבורא ית"ש, מצורף לזה שהוא עושה בכל כחו, ויצר טוב לא כן כנ"ל, ממילא משום זה צריך למלחמה גדולה, כי אלו היה אומר לו היצר הרע לך עשה עבירה, לא היה צריך למלחמה כל כך, כי גם הבהמה תנוס מדבר המזיקה, משא"כ כיון שמראה לו על העבירה שהיא מצוה וכבוד השי"ת לכן צריך למלחמה חזקה.
<b>אמנם</b> בהיות כן קשיא מה יעשה האדם ולא יחטא, הלא בכל דיבוריו ובכל מעשיו ובכל תנועותיו יש לו יצר טוב ויצר הרע, זה אומר לו כך הוא כבוד הבורא וזה אומר שההיפוך הוא כבודו, אם כן אף אם ילחם כל היום מהיכן יודע לו האמת, ומהיכן יודע עם מי משניהם צריך הוא להלחם, כיון שאינו יודע איזה צד אומר היצר טוב, ואיזה צד אומר יצר הרע.
<b>איברא</b> יש על זה כמה שכליות עצומות, וכל זה הוא עיקר עשיית האדם ומלחמותיו, וכאן נבאר ג' בחינות קלים ופשוטים שאין בהם כל כך שכליות, רק הם קל לכל אדם, והם נסיונות לידע איזה אומר יצר טוב ואיזה אומר יצר הרע. נסיון אחד הוא הדבר אשר אמרנו תחלה, שהיצר הרע מחמת שסחורתו רעה לכן מסית בכל כחו עד שעושה חשק רב, משא"כ היצר טוב, אם כן זהו עצמו המבחן והנסיון, כשיש לפניו שני מחשבות, זאת אומרת כך הוא כבוד הבורא, וזאת אומרת שההיפך הוא כבוד הבורא, אזי יבחין חשקו להיכן שחושק מאד, זה ודאי דעת היצר הרע וילחם נגדו, והשני שאין חושק בו רק מעט, בו יחזיק ולא ירפה.
<b>ובזה</b> פירשתי דרך רמז פסוק (דברים יג, ז) כי יסיתך אחיך או רעך אשר כנפשך בסתר לאמר נלכה ונעבדה אלהים אחרים לא תאבה לו כו'. ויש לדקדק, וכי אחיו מסית ועובד כוכבים אינו מסית. ותו, מאי בסתר ומה חילוק בין סתר לגלוי. ותו, מאי לאמר. ויובן עם הנ"ל, כי בפ"ק דחולין (ד:) אמרינן אין הסתה בדברים, ר"ל שיש חילוק בין תיבת פיתוי לתיבת הסתה, אף שהמכוון משניהם הוא דבר אחד, מ"מ חילוק זה יש ביניהם, דפיתוי משמעותו אפילו פיתוי כל דהו, מה שאין כן הסתה, היינו השתדלות רב בכל כח, ונודע ג"כ מאמרם ז"ל (שבת ק"ח: - אדר"נ ג', ב) כך הוא דרכו של יצר הרע היום אומר לו עשה כך ולמחר אומר לו עשה כך עד שאומר לו לך עבוד עבודת כוכבים, ר"ל שמתחלה מסיתו לדברים קלים ואחר כך לחמורים מהם בכדי שיתפס ברשתו ונלכד במצודתו עד שאח"כ יש לו כח להביאו לעבודת כוכבים, ובתחלה כשמסיתו לדבר הקל עיקר מחשבתו רק כדי שיוכל אחר כך להסיתו לעבודת כוכבים, כי בעבור הדברים הקלים לבד לא היה משתדל כל כך.
<b>וזה</b> יורה לנו הפסוק שתדע המבחן, שלא תתמה מה תעשה ליצר הרע, בשלמא כשיפתוך לרע תוכל להלחם נגדו כי רואה אתה שהוא שונאך, מה שאין כן כשיתראה לך כאוהב ומבקש טובתך ויפתך לטוב, איכה נדע איזהו הדרך הרע שאומר היצר הרע כדי להלחם נגדו, לזה אמר סימן זה יהיה לך כי יסיתך אחיך או רעך, ר"ל כשתראה שהוא לך כאח וריע, רק שהוא מסית ולא מפתה דהיינו שעשה בכל כחו, מזה תדע כי בסתר, ר"ל במחשבתו וכוונתו הוא לאמר לך אח"כ נלכה ונעבדה כו' שכך הוא דרכו של יצר הרע, ולכן לא תאבה ולא תשמע לו. והבן כי נכון הוא, הרי נתבאר נסיון ומבחן אחד.
<b>הנסיון</b> השני, הוא על דרך שרמזו רז"ל (נגעים ב) כל הנגעים אדם רואה חוץ מנגעי עצמו. ירצו, כי היצר הרע מתלבש במחשבות האדם ומיפה לו כל העבירות ומראה לו בטענות מזויפות שיש בזה כבוד הבורא, וכמאמר הפסוק (משלי כא, ב) כל דרך איש ישר בעיניו, ואפילו יעשה כל עבירות אינו רואה שום חרפה ומיאוס בדבר, משא"כ כשרואה אדם אחר עושה כך, או אפילו קל ממנו הרבה, אזי מבין מיד שהוא עבירה, כי לזה מסייעו היצר הרע כדי שישנא את חבירו, משא"כ כשעשה הוא בעצמו את הדבר ההוא היה היצר הרע מסמא עיניו ומראה לו שיש בזה כבוד הבורא, והיינו כל הנגעים כו', ועי"ז נמשך שנאת חנם, כי שונאים זה את זה, עבור שכל אחד רואה המעלות שלו והחסרונות אינו רואה כלל, וחבירו רואה החסרונות והמעלות אינו רואה, ממילא כל אחד מעריך מעלות של עצמו נגד חסרונות של חבירו. ועפ"ז שמעתי בשם חכם אחד שזהו אומרם ז"ל (שבת קי"ט:) על פסוק (איכה א, ו) היו שריה כאילים מה אילה ראשה של זו בצד זנבה של זו, ירמז על האמור שכל אחד העריך מעלותיו נגד חסרונות של חבירו, ומחמת זה היה כל אחד מבוזה בעיני חבירו ושנאו זה את זה ודפח"ח, ממילא זהו הנסיון לאדם כשאינו יודע איזהו סברת היצר טוב ואיזהו סברת היצר הרע, אזי ישגיח על אחר, ואז בודאי כשיעשה האחר כסברת היצר הרע, תהיה המעשה בעיניו נמבזה ונמאסה, ובזה יודע ביחוד כי האמת כסברא אחרת.
<b>הנסיון</b> השלישי, אם אין לו איזה איש שיעשה כמעשה ההוא שישגיח בו, יש לו נסיון מעצמו, ונקדים לזה מה שביארתי פסוקי תהילים (ז', א) שגיון לדוד אשר שר לה' על דברי כוש בן ימיני פירש"י ז"ל שהתפלל להקב"ה שימחול לו על עבירה שעשה בשוגג שכרת כנף מעילו של שאול. והוא תמוה, מה שוגג היה בדבר זה הלא מרצונו ודעתו עשה זאת. ה' אלהי אם עשיתי זאת אם יש עול בכפי כו'. והוא תמוה, דמשמע שהתנצל לפני הקב"ה ואמר שלא עשהו כלום, והרי באמת עשה ואיך יאמר ח"ו דבר שקר, ותו דמעיקרא שגיון כו' דמבואר שעכ"פ עשה רק שהיה שוגג, איך קאמר אם עשיתי זאת. ופירשתי ע"פ מ"ש האלשיך בשמואל א' (כד', ד) בעת שבא שאול למערה ויאמרו אנשי דוד אליו הנה היום אשר אמר ה' אלהיך הנה אנכי נותן אוביך בידיך ועשית לו כאשר ייטב בעיניך ויקם דוד ויכרות את כנף המעיל אשר לשאול בלט ויהי אחרי כן ויך לב דוד אותו על אשר כרת כנף אשר לשאול ויאמר לאנשיו חלילה לי מה' אם אעשה את הדבר הזה לאדוני למשיח ה' לשלוח ידי בו כי משיח ה' הוא, וקשה, מדוע תחלה כשאמרו לו האנשים הנה היום כו' לא השיבם מאומה עד אחר שכרת כנפו.
<b>ופירש</b> האלשיך, כי היצר הרע מסית האדם לעבירה ומייפה לו הדבר בטענות מזויפות לומר שהוא דבר מצוה ושהוא כבוד לית"ש, והיצר טוב אומר שהוא עבירה, והאדם נדון ברוחו למי האמת ואינו יודע, אכן אחר שעשה הדבר ע"פ אחת מהדיעות אז יבין הדבר לאמתו, כי אם אחר גמר הדבר לא ירך לבבו ולא ידאג ולא יתחרט על אשר עשה, ידע כי דברי היצר טוב היה ואין עול במעשה ההוא, אבל כשאחר שעשה ילבש חרטה על אותו העשיה וירך לבבו, ודאי זה היה מעשה היצר הרע שאמרו בו (בבא בתרא ט"ז.) יורד ומסית עולה ומקטרג, לזאת בתחלה מתלבש באדם ומסיתו, ומהפך כל מחשבותיו עד שאומר בלבו לרע טוב ולמר מתוק מחמת תאותו וחשקו ורצונו לדבר ההוא, וכל הדברים המאוסים נעשו בעיניו טובים ויפים, ומיד בגמרו העשיה נסתלק היצר הרע מאתו ועולה למרום להסטין, ונסתלק תאותו ממנו, אז מתחיל האדם להביט מה עשה ומתחרט חרטה אשר לא תועיל כי כבר גמר המעשה.
<b>וזה</b> עצמו אירע לדוד המלך ע"ה, אנשיו אמרו לו הרוג את שאול ולא השיב להם דבר, כי הוא בעצמו היה נדון ברוחו והיה מסתפק בדבר, סברא אחת אמרה לו על פי דין תורה הבא להורגך השכם להורגו (סנהדרין ע"ב.), ולא עוד, אלא שהקב"ה מאסו ורוצה שאתה תמלוך, נמצא בזה שתהרגנו תעשה מצות ה', ולא עוד אלא שהוא מגרשך מהסתפח בנחלת ה' לדור בחוץ לארץ לכן הרגהו, וימשך מזה כבוד להש"י בכמה ענינים, ותהיה אתה מלך כרצונו ית"ש וגם תדור בארץ ישראל. סברא אחרת אמרה לו מי שלח ידו במשיח ה' ונקה, ובפרט שאול אשר נאמר עליו (יומא כ"ב:) שהיה כבן שנה שלא טעם טעם חטא, ולא ידע דוד המלך ע"ה איזה סברא אומר היצר הרע שידחהו מעליו, ואם היה גומר המעשה היה יודע אח"כ האמת, רק היה ירא לעשות כי איך יתקן אח"כ את אשר כבר עשהו, לזה עשה לעצמו נסיון ומבחן וכרת כנף מעילו, בכדי שיראה אח"כ איך יפול דבר, אם לא יתחרט ידע כי דברי היצר טוב הוא, ואם יתחרט על כריתת כנף מעילו ידע סברא האחרת, דאם אפילו על כריתת הכנף מתחרט מכל שכן שאסור להורגו. ויהי בכרתו ויך לבו, אז הבין שסברא זו אמיתית, לכן אמר חלילה לי מה' כו'. וזהו המשך הפסוק ויאמרו אנשי דוד כו' ולא השיבם כלום, כי היה מסתפק בעצמו ולכן כרת הכנף, וכאשר ראה לבו מתחרט אז השיב להם, עכ"ד.
<b>ועל</b> פי זה מובן היטב שכאשר התפלל על זה לפני הקב"ה, התנצל את עצמו וקראו שגיון, לומר שעשה בשוגג, כי בעת עשייתו הדבר ההוא, לא היה יודע אם הוא עבירה עד אחר גמר המעשה, והתפלל ואמר, אמת עתה יודע אני שיש עול בכפי, אכן אם עשיתי זאת, אם יש עול בכפי, ר"ל בשעה שעשיתי לא היה עול בכפי, כי אז לא ידעתי שהוא עבירה ואתי שפיר, הרי נתבאר מבחן הג', כשאין לו איזה איש שיעשה המעשה ההוא להשגיח עליו, אזי יעשה הוא בעצמו קצת מהדבר ההוא, כאשר עשה דוד המלך ע"ה, וכ"כ בעקרים פ"ו מ"ג וביאר בזה פסוקי ירמיה ח' תיסרך רעתך ומשובותיך תוכיחך ע"ש כי טוב הוא.
<b>ובזה</b> ביארתי פסוקי בא, והתחלת הפירוש כתב בספר תולדות יעקב יוסף ואני הוספתי לבאר כל הפסוק, והוא כאשר אמר פרעה למשה לכו נא הגברים ועבדו את ה' כי אותה אתם מבקשים, ואח"כ אמר משה רבינו ע"ה לפרעה וגם מקנינו ילך עמנו לא תשאר פרסה כי ממנו נקח לעבוד את ה' ואנחנו לא נדע מה נעבוד את ה' עד בואנו שמה. ויש לדקדק, מה זה היה הויכוח בין משה רבינו ע"ה לפרעה אם ליקח הבהמות או לא. עוד, מאי כי ממנו נקח לעבוד, היה לו לומר כי בהם נעבוד את ה'. ותו תיבת 'ואנחנו' מיותר, היה לו לומר לא ידענו, ותו מאי לא נדע לשון עתיד, היה לו לומר לא ידענו, ותו הא משה רבינו ע"ה ידע כל התורה קודם נתינתה, ואיך אמר דבר אשר לא כן שאמר שאינו יודע. ויובן עם האמור, שיש ב' נסיונות, נסיון אחד, מאחרים שרואה מה שהם עושים, נסיון ב', גם מעצמו כנ"ל, אכן הנפקא מינה ביניהם כי עדיף הנסיון אשר מאחרים דאז אינו צריך לעשות אפילו התחלה מהעבירה, משא"כ הנסיון מעצמו, אי אפשר עד בואו לקצת העבירה כנ"ל.
<b>ובזה</b> יובן, כי נודע כי האדם שהולך אחר תאות לבו ואינו משגיח על דרכיו לילך בדרכי ה', הוא בחינת בהמה ואין לו מותר על הבהמה, וזה היה ויכוח של פרעה, כיון שאמר לו משה רבינו ע"ה שישלח את ישראל כדי שילכו לעבוד את ה', אז אמר לו לכו נא הגברים, ר"ל אנשים בעלי שכל וצדיקים שהם בחינת גברים, ועבדו את ה' כי אותה אתם מבקשים, ר"ל מאחר שאין אתם רוצין רק לעבוד את ה', אם כן כל פחותי הערך אשר הם בחינת בהמות ישארו פה, והשיב לו משה רבינו ע"ה, וגם מקנינו ילך עמנו, ר"ל גם אותם שהם בחינת בהמות ילכו ג"כ, כי ממנו נקח לעבוד את ה', ר"ל מהם נדע אנחנו איך להתנהג בעבודת ה', לעשות נסיון ומבחן ממעשיהם, ואם תאמר הלא תוכלו לעשות נסיון מעצמיכם כנ"ל, לזה אמר 'ואנחנו', ר"ל אם לא נהיה רק לבדנו לא נדע מה נעבוד את ה', ר"ל אי אפשר לנו לידע איזה סברא היא עבודת ה', עד בואנו שמה, ר"ל עד שנבוא לקצת העבירה, לכן אנחנו צריכים לאותן האנשים לענין עבודת ה' והבן.
<b>היוצא</b> לנו מכל זה, שיש ג' נסיונות כאמור, והנפקא מינה ביניהם, כי נסיון הראשון אף דלכאורה הוא דבר קל מ"מ יש בו חסרון על פי משרז"ל (סוכה נ"ב.) כל הגדול מחבירו יצרו גדול הימנו, נמצא דבקטן שבקטנים יוכל להמצא שאין היצר הרע מסית כל כך בחוזק יד, רק כמו היצר טוב או אפילו פחות מהיצר טוב, אם כן אין נסיון זה אמור אלא במי שהוא קצת על מדרגה טובה דאז יצרו גדול משא"כ בפחותי הערך, ומחמת זה אפילו באנשים צדיקים ג"כ יש חסרון בדבר, כי הצדיק הוא תמיד נבזה בעיניו נמאס ושפל בעיניו מאד, ואם כן לא יבין לאשורו לעשות ע"פ נסיון הראשון, וגם כי בהמשך הזמן יתחכם היצר הרע על הצדיק ולא יסיתו הרבה רק מעט באופן שלא יושג לו הנסיון הזה, לכן עיקר הנסיונות הם שנים האחרים, בראשון במעלה להבין מאחרים, והשני שאם אין לו אחר על כל פנים מעצמו אחר שכבר נגע בעבירה אז יוכל להבין, ואם אינו מבין אפילו אחר העשיה שדבר זה היה שטות ועבירה ומחמת זה חוזר עוד פעם שנית ושונה בו, ודאי שוטה גמור הוא.
<b>ועל</b> פי זה ביארתי פסוק במשלי (כו', יד) ככלב שב על קיאו כן כסיל שונה באולתו, ויש לדקדק הלא מושכל ראשון שאין כסיל עושה דבר חכמה רק שטות, ואם כן כשהוא שונה ודאי שונה באולת ואם כן באולתו מיותר, דכיון דקאמר כסיל שונה ודאי דבאולתו הוא שונה. ותו מאי באולתו, היה לו לומר באולת. ויובן עם האמור, כי בתחלה כשאדם עושה עבירה הגם שכל עבירה הוא שטות וכאמרם ז"ל (סוטה ג.) אין אדם חוטא אלא אם כן נכנס בו רוח שטות, מ"מ נוכל לומר שלא לתלות האולת בו, רק שהיצר הרע נתלבש בו בקרבו והראה לו שאין דבר זה שטות, משא"כ כשהוא שונה אז הוי אולתו של עצמו, דאז ודאי שיש לתלות האולת בו והוא עצמו בודאי שוטה, ויובן ג"כ עם דברינו משארז"ל (יומא פ"ט:) האומר אחטא ואשוב אחטא ואשוב אין מספיקין בידו כו', ודקדקו המפרשים מדוע קאמר ב' פעמים אחטא ואשוב, ודברי המפרשים בזה ידוע.
<b>ולדרכנו</b> אתי שפיר, כי בפעם הראשונה יצוייר שמותר לחטוא על דעת שישוב, כגון שהוא נבוך בשני סברות, אם לעשות כך הוא כבוד להשי"ת, או לעשות בהפכו הוא כבוד להש"י, ואינו יודע איך לעשות, ואין לו אדם אחר להשגיח במעשיו, אזי מוכרח לעשות עבירה או קצת ממנה כאשר עשה דוד המלך ע"ה בכרתו כנף מעילו, ועשה לכתחלה על סמך שכאשר יראה אח"כ שהוא עבירה יעשה תשובה, וכמו שאמר דוד המלך ע"ה בקפיטל שגיון לדוד כנ"ל, ואם כן הוי כמו אחטא ואשוב והוא טוב, משא"כ לעשות שני פעמים זה אי אפשר דבפעם ראשונה כבר יודע שדבר זה עבירה ואין לו לחזור ולעשותה, ואתי שפיר.
<b>ובכן</b> נבוא אל הביאור המשנה דאבות שהתחלנו ורומז לכל מה שדברנו עד הנה. בהקדמה, ב' הקדמות קטנות, אחת שארז"ל (יבמות ס"א.) אתם קרוים אדם ולא עכו"ם קרוין אדם, והקשו התוס' הא כתיב האדם הגדול בענקים, ותירצו, לחלק בין אדם להאדם, דהאדם נקראים גם העבדי כוכבים, והטעם נאמר, כי אדם גימטריא שם מ"ה, שורש נשמה קדושה מישראל, משא"כ האדם הוא מדרגה פחותה לפי שאין בה גימטריא זה. לכן גם עכו"ם יתכן לקרותם כך. עוד נקדים משארז"ל (שבועות כ"ו.) האדם בשבועה פרט לאנוס, לומר דתיבת האדם לא יתכן להיאמר אלא על איש שדעתו שלימה ומיושבת בלי אונס והכרח כלל. לזאת, בעת שהיצר הרע מתלבש באדם לא יתכן בו תיבת האדם, וכמ"ש רז"ל (קידושין ס"ג:) יצריה אנסיה לכן לא נקרא האדם עד הסתלקות יצרו ממנו.
<b>וזהו</b> שאמר איזהו דרך ישרה כו' לפי שכל דרך איש ישר בעיניו, ויש בו ב' סברות, זה אומר זאת דרך ישרה וזה אומר זאת דרך ישרה, ואם כן איזה דרך ישרה יבור לו. רק שיש נסיון הראשון, ואמרנו לעיל שבפחותי ערך ליכא נסיון אחד, לזה אמר איזהו כו' שיבור לו 'האדם' דייקא, היינו מדרגה פחותה, לזה אמר ב' נסיונות האחרונים, האחד כל שהיא תפארת לעושיה, ר"ל אם אותו מעשה ישר בעיניו מן כל מי שעושה כזאת, ולפעמים כשאין לו אדם אחר להשגיח במעשיו צריך נסיון בעצמו, והיינו דקאמר דלפעמים ותפארת לו, ר"ל שיש סימן אם הדבר ישר בעיני עצמו, רק מן האדם פרט לאנוס, ר"ל אחר שנסתלק יצרו ממנו וכאמור, ואתי שפיר והבן.
<b>ועתה</b> נבא לבאר פרשת מרגלים, ונקדים ב' הקדמות. האחת, שפירשתי מאמר דוד המלך ע"ה (תהילים ט, ב) ה' מה רבו צרי רבים קמים עלי. כי הנה יש ב' סוגים בדרכי ה', האחד, הוא מה שהיחיד צריך להשגיח על כל דרכיו ומעשיו, וכמש"ה (תהילים קא, ב) אתהלך בתם לבבי בקרב ביתי. שנית, צורכי רבים אשר בכל מקום קיבוץ יהודים שצריכים להתאסף ולעשות מצות ה' אשר נעשים ברבים, והנה היצר הרע הוא מתלבש בין ביחיד בין ברבים לבלתי עשות אחת מכל מצות ה', רק יש בכל אחד מעלה וחסרון, דהיינו דברבים יש חסרון שהיצר הרע מסית מאד ועובד בכל כחו, כי טוב מאד בעיניו להכשיל רבים ביחד וזהו לפניו מנחה גדולה וטובה, ולכן בכל עשיית רבים לשם שמים צריך מלחמה גדולה עם היצר הרע, ונגד זה יש מעלה שארז"ל (שבת קמ"ז:) רבים מדכרי אהדדי שבין הרבה אנשים יראה וימצא איש או אנשים שיצעקו אל חבריהם אבל היצר הרע הוא נלחם מאד מאד עד שמטעם זה ארז"ל (מדרש תהילים טו, ב) כשיצאו ישראל ממצרים והיו ישראל עובדים כוכבים, כמ"ש גוי מקרב גוי, ולא נאמר מתוך גוי, אלא שהיו הכל כגוי אחד שהיו כולם עובדים כוכבים, וטען שר של מצרים הללו עובדים כוכבים והללו עובדים כוכבים והשיב לו הקב"ה שוטה שבעולם שמא אתה דן על שוגג כמזיד ועל אונס כרצון, ותמהו המפרשים, בשלמא שוגג שפיר אבל אונס מאי עבידתיה, כי מי אנסם לעובדי כוכבים.
<b>אלא</b> הוא הדבר שדיברנו, כי מחמת שהיו שם כל ישראל טבועים במצרים, והיה מתאוה היצר הרע מאד להכשילם ולהחטיאם, להיות בזה היה תלוי כל עיקרן של ישראל אם להנצל ממצרים או לא, וכאשר היו עוד מעט משתקעין יותר בטומאה שוב לא היו ניצולין כנודע, ומחמת זה עשה היצר הרע פעולות גדולות מאד אשר לא יאומן כי יסופר, ועל כזה ארז"ל יצריה אנסיה, ומשום הכי קרי להו הקב"ה אונס, וכן מהאי טעמא תמיד הקב"ה מקיל עם רבים, כמבואר כמה פעמים בש"ס, והן אל כביר לא ימאס, ואינו מדקדק עם רבים כמו עם יחיד, והטעם הוא ג"כ כנ"ל, לפי שהקב"ה דן את רבים כאנוסים לרוב מלחמת היצר הרע עמהם, וגבי יחיד יש להיפוך מעלה וחסרון, שהיצר הרע אינו נלחם עמו כל כך כמו עם רבים, ונגד זה יש חסרון שאין לו מי לאדכורי.
<b>והנה</b> מבואר בזהר הקדוש (זהר ח"ב ל"ו:) אי רישא דעמא זכאה כולהו זכאין ואי איהו חייבא כולהו חייבין, כמו שמצינו בכל מלכי יהודה וישראל. ממילא לפי"ז מלך ישראל שתלוים בו כל ישראל יש לו תרתי לריעותא, שהיצר הרע נלחם עמו כמו עם רבים להחטיאו מאחר שרבים אינם תלוים רק בו, ולאדכוריה לית ליה כיון דהוא באמת יחיד, ואם כן פשיטא ופשיטא שיש לדונו כאונס. וע"ז התנצל את עצמו דוד המלך ע"ה על שנכשל איזה פעם, ואמר ה' מה רבו צרי, ר"ל צרותי הם רבים, שיש בי תרתי לריעותא, כי רבים קמים עלי, ר"ל הרבים כל ישראל אין להם קיום והעמדה רק עלי אי אני אהיה זכאה, ממילא יש לי ריעתא של רבים ושל יחיד, והבן.
<b>הקדמה</b> ב' מה שפירשתי המשנה באבות (ב', ד) עשה רצונו כרצונך כדי שיעשה רצונך כרצונו בטל רצונך מפני רצונו כדי שיבטל רצון אחרים מפני רצונך. ולכאורה אין ביאור לדברים אלו, וכפל הדברים 'עשה', 'בטל', לכאורה הכל אחד. וגם פירשתי מאמרם ז"ל (שמות רבה כד, א) בזמן שישראל עושין רצונו של מקום קרוין בנים וכשאין עושין רצונו של מקום קרוין עבדים, וקשיא לי דאיפכא מסתברא, כי הבן אפילו אם לא יציית לאביו ועושה לו כל הרעות מ"מ בנו הוא ומי יקח ממנו בחינת היותו בנו, משא"כ העבד כי למה נקרא עבד עבור שעובד לאדונו, ממילא כשאינו עובדו ודאי לא יתכן לקרותו עבד, ואם כן מאחר שישראל נקראים בנים למקום מצד נשמותיהן, אם כן יתכן לומר שבזמן שאין עושין רצונו של מקום אינם נקראים רק בנים, משא"כ כשעושין רצונו של מקום יתכן ג"כ לקרותם עבדים.
<b>ופירשתי</b> כ"ז עם מה שנודע שכתב הרמב"ם ז"ל פירוש המשניות פ"ו מח' פרקים ההפרש בין צדיק לחסיד, כי החסיד הוא האיש אשר פסק היצר הרע ממנו ואין לו שום רצון רע ומחשבה אחרת רק לעשות רצון הבורא ית"ש, והצדיק הוא האיש אשר היצר הרע מסיתו ונלחם בו והוא כובשו ומתגבר עליו, ואמר הרמב"ם ז"ל ששכר הצדיק גדול משכר החסיד, הגם שהחסיד עושה המצוה בשמחה יותר מזה, מ"מ לפום צערא אגרא, וזה יש לו צער מאד שהוא נצרך ללחום מלחמת היצר הרע לעולם, והבאים אחריו חלקו עליו, ואומרים שהחסיד יש לו שכר יותר עבור שאין בו שום רע, ואחר העיון והדקדוק צדקו דברי שניהם, דבבחינה אחת שכר זה גדול ובבחינה אחת שכר זה גדול.
<b>דהנה</b> נודע שכל העולם הבא הוא תענוג רוחניי, ואותו התענוג אינו רק תענוג הנרגש בעת עשיית המצוה הוא עצמו השכר והתענוג של עולם הבא, וזה שארז"ל (אבות ד, ב) ששכר מצוה מצוה, ר"ל תענוג המצוה ההיא שעושה נסתלק לפני הקב"ה ועומד שם מוכן להתענג בו האדם אחר מותו, אבל אין שם שום תענוג חדש בעולם הבא רק התענוג שמרגיש בעולם הזה, כי שכר המצות אינם הסכמיים רק עצמיים, דהיינו שכל מה שהאדם מלטש שכלו ונתחזק בדרכי ה' עד שמרגיש תענוג רב בעשותו אחת מכל מצות ה' הנה זהו עצמו מוצא שם בעולם הבא, רק שבחיים חיותו בהיות הנפש מלובשה בחומר אין התענוג יוכל להתפשט כי הוא מצומצם תוך הגוף, ולאחר הפרדו מהגוף אז התענוג ההוא עצמו מתפשט ומתרחב יותר ויותר, אבל שימצא שם שכר ותענוג חדש זה דבר שאינו, ובזה יוכל כל אדם להבחין בעצמו עולם הבא שלו, על דרך עולמך תראה בחייך, ולא יוכל האדם לדמות בנפשו שינשאהו לבו לומר שבן עולם הבא הוא, רק ישכיל ויבין אם יש לו תענוג בעבודת הש"י וכאמור, ולפי הפירוד והחלק בני האדם בענין תענוג מהמצוה ולפי ריבוי התענוג כן ירבה רב טוב הצפון לאחד יותר מחבירו, ועל זה ארז"ל (בבא בתרא ע"א.) כל אחד נכוה מחופתו של חבירו.
<b>ובזה</b> יובן מאמרם ז"ל (ברכות ל"ד:) כל הנביאים כולם לא נתנבאו אלא למהנה תלמידי חכמים מנכסיו אבל תלמידי חכמים עצמם עין לא ראתה כו'. והוא על פי דברינו הנ"ל, כי כשם שאי אפשר לידע מחשבת חבירו ותענוג הרוחני אשר בקרבו בעשותו מצות ה', כך אי אפשר שיושג עולם הבא של צדיק אחד לזולתו, כי עיקר תענוג עולם הבא הוא התענוג הבוער בקרבו, אבל שכר חדש ליכא בעולם הבא וכאמור, זולת שהקב"ה חס על ישראל, כי לא כל איש ואיש יוכל לזכך נפשו עד שיתענג בדשן בעבודת ה' שיזכה על ידי זה לעולם הבא, לזאת צוה על מצות הצדקה, שכאשר נותן להגונים ובני תורה והמה תמכין דאורייתא אזי כל מה שהם עושין הוי כאלו זה המחזיקם עושה וכאשר בא לעולם הבא מתחלק לו תענוג ושכר, וזהו שכר חדש מה שאינו בכל המצות, ולא תמצא בעולם הבא שכר ותענוג חדש מה שלא הרגיש בעולם הזה זולת שכר הצדקה, משום שמעשה אחרים נחשב כמעשהו, ולכן אף שלא היה לו תענוג בעת שנותן צדקה מ"מ יש לו שכר עבור זה כל שאין מראה פנים זועפות להעני כמבואר בש"ע (יו"ד סי' רנ"ו), וזהו חסד גדול מהש"י שנתן לנו מצות צדקה שעי"ז כל ישראל יש להם חלק לעולם הבא, וזולת זה מעוטים היו אותם שהיה להם חלק לעולם הבא רק ע"י הצדקה שמחמתה מעשה אחרים נחשב כמעשהו.
<b>ואחשוב</b> שלזה רמז הפסוק (תהילים סב, יג) ולך ה' החסד כי אתה תשלם לאיש כמעשהו, ר"ל כי בכל שכר המצוה לא יתכן כלל לקרותה תשלומין, כי אין ניתן לו שום דבר חדש, רק משלו נתנו לו ממה שהביא מעולם הזה, משא"כ במצות הצדקה שייך תשלומין, כי הוא לא הביא שום דבר ושם משלמין לו חלף צדקתו, וזה עבור שמעשה אחרים נחשב כמעשהו, וזהו חסד גדול מהשם יתברך כנ"ל. ולזה אמר ולך ה' החסד כי 'אתה תשלם' דייקא, 'לאיש כמעשהו' דייקא, והבן. ואחשוב שזהו ג"כ ביאור הפסוק נתון תתן לו ולא ירע לבבך בתתך לו כי בגלל הדבר הזה יברכך כו', לומר כי בכל המצות לא יתכן לקנות בהם עולם הבא זולת ע"י עשייתן בשמחה ותענוג שזהו עצמו התענוג עולם הבא כנ"ל, משא"כ במצות צדקה קונה עולם הבא כל שאינו מראה פנים זועפות לעני. לזה אמר הכתוב בשבח מצות הצדקה, נתן תתן אפילו מאה פעמים, ר"ל ראוי לך להחזיק במצוה זו ולא להרפות ממנה, כי יש להם מעלה זו, ולא ירע לבבך שאין אתה צריך לזה תענוג ושמחה רק שלא ירע לבבך בעת תתן לו, ובגלל הדבר הזה לבד יברכך ה', משא"כ בשאר מצות ומעשים טובים, ארז"ל (תענית ח.) בכל הדברים אסור לנסויי להקב"ה לבד מצדקה ומעשר, ואמרו ז"ל (פסחים ח.) האומר הרי סלע זו לצדקה בשביל שיחיה בני או שאהיה בן עולם הבא הרי זה צדיק גמור.
<b>והכל</b> יובן עם האמור, כי בכל המצות אם יעשה בשביל איזה דבר אפילו בשביל עולם הבא, ומכל שכן לנסויי, אם כן איה אפוא יומשך עולם הבא ושכר מזו המצוה כיון שאין לו שום תענוג מהדבר ההוא, משא"כ בצדקה, ופשוט. ממילא לפי זה שפיר ארז"ל כל הנביאים כו', כי אי אפשר כלל שישיג אחד את עולם הבא של האחר כי הוא דבר שאינו מושג רק האדם בעצמו משיג והקב"ה, ולכן אי אפשר להתנבאות על עולם הבא רק למהנה תלמידי חכמים מנכסיו, שזהו שכר מושג הניתן מחדש כנ"ל והבן היטב.
<b>ובהיות</b> כן, שעיקר העולם הבא הוא התענוג המושג מהמצות, אם כן פשיטא דצדקו דברי החולקים על הרמב"ם שעולם הבא של החסיד הוא יותר גדול בערך מן עולם הבא של הצדיק, כי זה מרגיש תענוג יותר ויותר מהמצות. ואולם בענין מה שמצינו שארז"ל (ברכות ז.) רשע בן צדיק רשע וטוב לו, ולכאורה יפלא מאין הוא, הרי הקב"ה ברא עולמו באופן שיומשך הטוב מקיום המצות והרע מההפך, ואוי לרשע רע, ואם כן מה בצע להרשע במה שאביו היה צדיק, ולמה יהיה טוב לו לרשע מאחר שאי אפשר שלא ימשך עונש לעושה רעה, והלא רצון הקב"ה כך היה בבריאת עולמו שיהיה שכר ועונש ולא יהיה טוב לרשע, ואם כן מה בצע בהיותו בן צדיק.
<b>ויובן</b> במשל קטן, שהיה מלך במדינה והיה צריך מאד לאיזה דבר, ומצא שם אדם אחד וביקש ממנו אותו הדבר שהיה בידו ונתן לו, ואמר למלך דע כי צר לי מאד על זה רק שכל חשקי ותאוותי כאין נחשב אצלי נגד רצונך, והתחיל המלך להטיב עם אותו אדם תמיד, לימים מרד בנו במלכות ורצה להורגו, ובא אביו לפני המלך וביקש מאתו שלא להורגו כי יצר לו על בנו, והלא אתה מטיב לי תמיד ומשתדל בטובתי ואיך תעשה לי רעה זאת, השיב לו המלך הלא מה שאני מטיב לך הוא לפי שרצוני להטיב לעובדים אותי אם כן איך לא אהרוג בנך, כיון שרצוני להרוג המורד בי, והשיב לו למה לא תעשה לי כמו שעשיתי לך, הלא מאוד היה צר לי בעת עשותי בקשתך רק שכל רצוני וחשקי היה כאין נגד רצונך, אם כן תמדוד לי כמדתי שאף שרצונך להרוג המורד מ"מ בשביל טובתי ורצוני תבטל רצונך, השיב המלך שיפה דיבר ומלא בקשתו.
<b>ובהיות</b> כן מובן, שזכות הצדיק מגין על זרעו עבור שתאוותו לרעות בוער בקרבו תמיד, והוא פורש מהכל ומשבר כל הרצוניות שבו לפני רצון הש"י, כך הקב"ה עושה לו מדה כנגד מדה, להיות רחמי האיש על זרעו, אזי אף על פי שבנו רשע ורצון הקב"ה שטוב לא יהיה לרשע ולא יאריך ימים, מ"מ כביכול מבטל הוא רצונו מפני רצון הצדיק וחס על זרעו. לפי זה לא שייך זאת רק בבחינת צדיק שנלחם עם רצונו ויצרו, משא"כ מי שכבר רצונו הוא רק רצון הקב"ה, הגם ששכרו רב מאד עד אין חקר, מ"מ אם בנו רשע אין זכות אביו מגין עליו, ומהאי טעמא דקדקו לומר רשע וטוב לו רשע בן צדי"ק דייקא, וכן בקרא (תהילים לז, כה) ולא ראיתי צדי"ק נעזב וזרעו מבקש לחם והבן. נמצא, צדקו דברי הרמב"ם, ודברי החולקים, שבענין שכר של עצמו גדול שכר החסיד, אולם בענין שיגין זכותו על זרעו גדול שכר הצדיק.
<b>וזהו</b> ביאור המשנה דאבות הנ"ל, לומר שיש ב' מיני מצות, האחד יש אשר תאות האדם לא תזניחנו כ"כ מעשותם, שאין עשיית אותה המצוה מתנגד לתאותו, ממילא לאותה מצוה רצון האדם נוטה, ויש מצוה שרצון החומר והתאוה דוחה אותה, ועל ב' חלקים אלו דבר התנא, עשה רצונו כרצונך, ר"ל עשה הרצון של הקב"ה כאשר אתה בעצמך רוצה, ר"ל שאינם מתנגדים לרצונך, ובעבור זה יעשה הקב"ה רצונך כאשר גם הוא רוצה, דהרי הוא בעצמו רוצה שיהיה טוב לעושי רצונו. ועוד בחינה הב', בטל רצונך מפני רצונו, ותעשה גם המצות המתנגדים לתאוותך, כדי שיבטל כביכול גם הוא את רצונו מפני רצונך, וייטיב לזרעך כאשר אתה רוצה אף שאין רצונו בזה, וכאמור והבן.
<b>ובזה</b> יבואר גם המאמר שהבאתי בענין בנים ועבדים, ונאמר דבודאי אין כוונת הש"ס לומר דכשאין ישראל עובדים את הש"י יהיו קרוים עבדים, דזה דבר שאי אפשר וכקושיתנו דלעיל דאין עבד אלא העובד, רק תרוויהו מיירי כשעושין מצות השי"ת, רק החילוק שבין בנים לעבדים הוא בדרך זה שדיברנו, כי מי שהוא בחינת חסיד שאין רצונו נוטה רק לרצון השי"ת ואין לו שום מחשבה ורצון אחר, זהו בחינת בן, כי הבן הוא תמיד משתוקק ומתאוה לטובת האב כי טובת אביו הוא טובתו, ולכן עושה תמיד מלחמות ועניני אביו בהשתדלות וחשק, לכן גם זה כמוהו ונקרא בן להקב"ה. והיינו דקאמר בזמן שישראל עושין רצונו של מקום, דלכאורה יש לדקדק דהוה ליה למימר רצון המקום, מאי רצונו של מקום דקאמר. אלא הכי פרושו, כשישראל עושין את עצמן כך עד שרצונו של עצמו הוא של מקום שאין לו רצון אחר רק רצון המקום, אז המה בחינת בן, משא"כ העבד דבודאי מתקנא קצת בגדולת האדון, ולמה יהיה האדון משתרר עליו והוא עובדו, וצריך הוא להטות את לבו ולדבר על לב עצמו טוב לו לעובדו שהוא אדון ואני עבד, כן זה שהוא בחינת צדיק הוא כמוהו, שהיצר הרע מסיתו והוא מתגבר עליו. והיינו דקאמר שאין עושים רצונו של מקום, ר"ל שאין עושה כזאת שיהי רצון עצמו רצון המקום, אלא שרצונו נוטה מהש"י והוא מתגבר עליו אז נקרא בחינת עבד, והבן בכל הנ"ל היטב כי הם דברים אמתיים ונכונים.
<b>ומעתה</b> כל הדברים שדיברנו עד הנה אם תדקדק בהם תראה שהכל כתוב כאן בפרשת המרגלים, והוא שכאשר שלח משה רבינו ע"ה מרגלים הבין שהיצר הרע יהיה בוער אצלם מאד מאד, על דרך שפירשתי רבים קמים עלי כנ"ל, הכי נמי כאן שהיה ב' לריעותא, שכל ישראל היו תלוים באנשים מועטים אלו, והם מתי מעט ויחידים, וכאשר יאמרו רע על ארץ ישראל ירויח היצר הרע דור שלם שלא יבאו לארץ ישראל כאשר היה באמת, ומחמת זה היה ירא שהיצר הרע ישתדל מאד מאד כדרכו ולהראות שמצוה לדבר רע על ארץ ישראל וכבוד הש"י הוא, ואפילו הכי לא היה יכול להתפלל על כולם שינצלו מהיצר הרע, כי זה אי אפשר כי תחלת הבריאה כך היה שילחם אדם עם היצר הרע כדי שיהיה לו שכר טוב, אכן יהושע בן נון שכבר נאמר עליו בנבואה יהושע מכניס, וכל דבר שיצא מפי הקב"ה לטובה אינו חוזר (ברכות ז.), בזה מצא מקום להתפלל עליו והתפלל ונלקח הבחירה מאתו באופן שלא בא היצר הרע אליו כלל וכלל, משא"כ להשאר השתדל מאד היצר הרע.
<b>והנה</b> כלב היה ג"כ נדון ברוחו כמותם, והיה מסתפק, סברא אחת אמרה לו, שכבוד השי"ת הוא לדבר טוב על ארץ ישראל כאשר הוא האמת. סברא ב' אמרה לו, הנה משה רבינו ע"ה רוצה להביא עם כבד כזה לארץ אשר חזקים וגבורים, והארץ אוכלת יושביה, אולי אין זה כלל על פי דברי השי"ת, כי דבר שאי אפשר הוא כלל לכבוש את ארץ ישראל, ולכן מוטב שתדברו רע על ארץ ישראל בכדי שיתנו ראש לשוב למצרים וינצלו רבי רבבות אנשים ונשים וטף, נמצא היו כל המרגלים מסופקים ולא ידעו איזה סברת היצר הטוב ואיזה סברת היצר הרע, ולהיות שדבר של רבים הוא כנ"ל, היה גדול כחו של יצר הרע עד שנתפתו לעצתו ולא הבינו מהנסיון הראשון כמו שאמרנו לעיל שיש בו חסרון יעוי"ש, וכך היה כאן, כי עשה היצר הרע עמהם מלחמה חזקה, ועיקר המלחמה היה שהקטין הפיתוי וכמש"ל, כן יצר הרע עושה במרמה ויצר טוב עושה בתמימות, וחיזק טעמו קצת להם כי תלוים בזה כלל ישראל לכן הרבה קצת לעשות להם חשק, ויצר הרע הערים ועשה חשק מועט כדי שיטעו על פי נסיון הראשון, שכבוד ה' לגנות את ארץ ישראל, אך צדיקים היו וידעו כי אי אפשר לסמוך לגמרי על נסיון האחד מהאי טעמא גופיה אולי ערום יערים הוא, והבינו שצריכין לב' נסיונות האחרים.
<b>אכן</b> כלב שמתחילתו היה צדיק יותר מהם, נתן אל לבו לעשות השני נסיונות שכתבנו לעיל, והשכיל איך יעשה, אם יתחיל לדבר לפני ישראל מעט דבריו ואז יבין איך האמת דהיינו נסיון הג', זה אינו, דאולי יתחרט ואיך יתקן אח"כ, דכיון שהגיד שוב אינו חוזר ומגיד (כתובות י"א:), וכאשר יתחיל להגיד הן טוב הן רע, אז אף אם יחזור בו שוב לא יאמינו לדבריו ויהיה בעיניהם כמתעתע, לזאת התחכם ועשה נסיון השני, ושתק ולא אמר כלום והמתין עד שישמע דברי חביריו, ואם יוטבו דבריהם בעיניו יאמר גם הוא כמותם, ואם לאו ידע כי דברי היצר הרע הוא, וכך היה, כאשר שמע המרגלים מדברים רעה נמאסו דבריהם בעיניו מאד, ומיד ויהס כלב, והתחיל לדבר טוב שאז הבין האמת, והשאר אמרו בלבבם אין אחד מאתנו ירצה לדבר כי כל אחד ירצה להמתין על חבירו, לכן מוכרחים אנו לנסיון ג', וכלב הועיל לו תפלתו שלא חש לזה ונשאר בעצתו לעמוד בנסיון הב', והבן.
<b>נמצא</b> היה כאן ג' חלוקות, חלוקה הראשונה היה יהושע בן נון אשר היה בזה בחינת בן שלא היה לו שום רצון רע כלל ע"י תפלת משה, שלא בא אליו היצר הרע כלל. חלוקה ב', היה כלב שהיה בחינת עבד, עבור שהיה לו יצר הרע ומחשבה רעה, ונתגבר עליו בשכלו שהשכיל לעשות הנסיון הנ"ל. בחינה ג', היו המרגלים שנתגבר היצר הרע עליהם ועשו נסיון הב' להתחיל קצת המעשה כענין כריתת כנף מעיל, אכן היו מסופקים באיזה צד יתחילו את המעט ההוא, והכריעו ספק זה על פי נסיון הא', כי עם היות ידעו שאין להעמיד כל הענין על נסיון הא' כמש"ל, מ"מ דעת נוטה מיהת הוא, לכן כיון שהוצרכו על כל פנים לנסיון הג', עשו זה המעט על פי דעת נוטה של נסיון א' ותיכף התחיל כלב לצעוק.
<b>ואמנם</b> כתבו הפוסקים חכם שכתב תשובה על עסק דיני ממונות פסול לישב אח"כ על דין זה אף בצירוף בית דין, כי כשאיש אחד מהבית דין יברר לו שטעה עביד אינש לאחזוקי דיבורו קמא כל שאחר מראה טעותו (ש"ך חו"מ ל"ג סק"ט), וזה אירע למרגלים, שמתחלה דיברו בלאט, ומיושב קושית בינה לעתים, כי היצר הרע לא עשה להם רק חשק מעט לכן דיברו זאת בלאט, ואחר שסתר כלב דבריהם, אף שאז גם הם ידעו האמת החזיקו דיבורם הראשון, ולכן אף גם זאת שאחר שעשו העבירה וכבר באו לידי נסיון הג' שאז כבר ראו שדברי היצר הרע היה והיה בהם לחזור בהם, אף על פי כן החזיקו בדבריהם, ואם כן היו כסיל שונה באולתו כמו שפירשתי לעיל, דמעיקרא לא היה הדבר רע כ"כ כי היו בעצמם מסופקים שמא זה הוא טוב וזה הוא כבוד השי"ת, משא"כ אחר שעשו פעם ראשונה אז ודאי הבינו שמעשה יצר הרע הוא, ואף על פי כן עשו אותו פעם ב' כנ"ל. לכן אז אמר הפסוק דבת הארץ רעה, ובכל הפרשה בדבה הראשונה לא הזכיר תיבת רע, שאז לא היה עדיין רעה גמורה לפי שהיה בו ספק טוב, עד אח"כ שלא היה בו ספק של טוב כלל, אז קראו דבת הארץ רעה.
<b>ובזה</b> יובן כל ההמשך של הפסוקים. ויאמר ה' אל משה עד אנה ינאצוני ועד אנה לא יאמינו, ודקדקנו לעיל שהיה לו לומר בהיפך. ויובן עם האמור, כי על שלא האמינו בתחלה לא הקפיד, היות היו סבורים שזהו כבוד השי"ת, לז"א עד אנה ינאצוני, ואף על פי כן גם אח"כ לא יאמינו, הלא כבר רואים ויודעים איזה הסברא הוא כבודי, לזה אמר אכנו בדבר כו'. ובא משה רבינו ע"ה בטענה, ושמעו מצרים כי העלית את העם הזה 'מקרבו' דייקא, כאמור גוי מקרב גוי, ר"ל שהיו ג"כ עובדי כוכבים אפילו הכי הוצאתם מחמת שדנתם כאנוסים משום יצרם הנלחם ברבים, ואם כן כבר ידעו מצרים סברא זאת שאתה דן לרבים לאונס, ואם כן והמתה את כל העם הזה כאיש 'אחד' דייקא, ר"ל שתתן עונשם כאלו אתה דן היחיד ולא תמחול להם על פי הסברא שהיו רבים, ומכל שכן שהיו בכאן ב' לריעותא כאמור, ואם כן על כרחך יאמרו מבלתי יכולת מדיראו שהמתה העם הזה כאיש אחד, שאתה דן רבים כיחיד, וכבר כלל זה מסור בידם שאתה דן הרבים לאנוסין ורחמנא פטרייהו (בבא קמא כ"ה:) ומוחל אתה לרבים.
<b>והשיב</b> הקב"ה למשה אמת סלחתי כדבריך, ר"ל באמת על פעם האחת סלחתי כדבריך שאני סולח לרבים ומהאי טעמא קאמר סלחתי לשון עבר, ולא קאמר אסלח או אני סולח ודנם כאונס עבור שהיצר הרע נלחם בהם ומראה להם על העבירה שהוא כבודו של מקום ואינם יודעים איזהו כבודו, ר"ל אחר שעשו מעשיהם ואז כבר ראו איזה כבודי, לזאת אם יראו כו' ועבדי כלב כו' לא הזכיר בכאן יהושע כי הוא לא היה לו בחירה כלל בדבר, לז"א כלב היה כאן בחינת עבדי, ומפרש למה ואמר עקב היתה רוח אחרת עמו, ר"ל מחשבה רעה של היצר הרע, ואף על פי כן וימלא אחרי, לזאת והביאותיו אל הארץ וגם וזרעו יורישנה, שזכותו יגין גם על זרעו כאמור. ובתר הכי קאמר והאנשים אשר שלח משה וכו' וישובו וילינו, ר"ל שמפרש קרא העובדא איך ולמה נענשו, ומספר עבור ששנו באולתם, והיינו דקאמר וימותו האנשים מוציאי דבת הארץ רעה, שאז פעם שנית ודאי היה רעה משא"כ בראשונה, וכאמור.
<b>ונבאר</b> עוד סוף הפרשה, וישכימו בבקר ויעלו אל ראש ההר לאמר ועלינו אל המקום אשר אמר ה' כי חטאנו (קשה מאד, מאי נתינת טעם הוא כי חטאנו). ויאמר משה למה זה אתם עוברים את פי ה' והיא לא תצלח אל תעלו יש לדקדק, מאי עוברים את פי ה', היה לו לומר עוברים על דברי ה' ויעפילו לעלות אל ראש ההר וארון ברית ה' ומשה לא משו מקרב המחנה. ויובן עם מה שכתבנו בתחלת הדרוש הזה, דהקדושה השורה בארץ ישראל הוא הנקרא פי ה' והיא היתה עם ישראל במדבר בכל מקום שנסעו יעוי"ש שביארנו שהיה מקום ארץ ישראל וקדושתו בכל מחנה לויה שסביבות המשכן. ונקדים עוד דאין הקב"ה עושה נס שלא כדרך הטבע זולת למי שצדקותיו המה ג"כ חוץ להטבע, וזה דוקא בחוץ לארץ, אבל בארץ ישראל מצינו שלפעמים היה עושה הקב"ה נסים מפורסמים לישראל, אף בעת שלא היו ראוים כל כך.
<b>ונקדים</b> עוד מה שמבואר בכאר"י ז"ל מה שלא באו דור המדבר לארץ ישראל, מה' היתה נסיבה כי לא היה ארץ ישראל כדאי להם כי היתה קדושתה למעלה מקדושת ארץ ישראל, כנודע בזה באורך אין כאן מקום ביאור אלו הדברים. וזהו שבראותם שחטאו אמרו למשה רבינו ע"ה הננו ועלינו כו' כי חטאנו, ואם כן כבר אין אנחנו במדרגתנו הראשונה ואם כן נוכל לבא לארץ ישראל, והשיב למה זה אתם עוברים את פי ה', אמר לשון זה שכולל ב' דברים, לומר שאיך יוכלו להלחם עם העמלקים והכנעני שבזה צריכים שהקב"ה יעשה נסים שלא כהטבע, ואם כן מאחר שחטאתם ועברתם את פי ה' שוב אינכם ראוים. וכי תאמרו שיבואו לגבול ארץ ישראל ושם יעשה להם נסים אף שאינם ראוים, לזה אמר למה זה אתם עוברים את פי ה', ר"ל מאחר שהשראת קדושת ארץ ישראל לא תזוז מכאן, כמש"ה אח"כ וארון ברית ה' ומשה לא משו מקרב המחנה, ואם כן תעברו את פי ה' ותבאו לחוץ לארץ, ואם כן מב' טעמים אלו אי אפשר שיעשה לכם נסים למעלה מהטבע, ואם כן הנה העמלקי כו' והבן ונכון.
<b>ואחרי</b> שביארנו כל המשך הפרשה נבא לבאר פסוקי ההפטרה, ויעויין בריש הדרוש במה שדקדקנו באותן הפסוקים. והנה המפרשים הקשו, למה שלח יהושע מרגלים למה הוצרך לזה הרי כבר ידע כל ארץ ישראל. ותירצו, לפי ששלחו ישראל איגרות להאומות כל הרוצה להשלים ישלים, ולכאורה מי פתי יסור הנה שלא להשלים אחרי ראותם עם יצאו ממצרים והקב"ה נשאם כעל כנפי נשרים למעלה מהטבע, ובאמת לא טוב היה שישלימו כולם, לכן עשו בדרך משגיא לגוים ויאבדם (איוב יב, כג), ששלחו מרגלים ליריחו כדי שיראו מלך יריחו ועמו ויאמרו שאין הדבר כאשר נשמע שמען של ישראל שהולכין למעלה מהטבע שהרי מתנהגין בטבע בעלי מלחמה ששולחין מרגלים, ואלמלי היה הכל כאשר אומרים עליהם למה להו מרגלים עכ"ד.
<b>והנה</b> מדרך העולם כששולחין מרגלים רוצים שלא ירגישו בני המקום שהיו שם מרגלים, משא"כ כאן היו רוצים שירגישו בשליחות המרגלים. ובזה יובן, כי נבין דרך משל כשרוצה אדם שידע חבירו איזה דבר אז הוא אומר לו, וכשרוצה שלא ידע מסתיר ממנו הדבר, ואם לפעמים הוא חפץ שידע חבירו הדבר, רק חפץ שחבירו יסבור שהוא רוצה להעלים ממנו, ואם כן ממה נפשך איך יעשה, אם יגיד לו אזי לא יסבור חבירו שרוצה להעלים ממנו, ואם לא יגיד לו אם כן לא ידע אותו הדבר כלל, מה הוא עושה הולך ומדבר עם אחד בלאט ועושה את עצמו כאלו נשמר מחבירו לבלתי ישמע, ובתוך הדברים נותן לו מקום לשמוע עד שיהיה בעיני חבירו כאלו מציאה מצא ולא מבין שזה רוצה שידע רק סבור שהיה נשמר ממנו ואף על פי כן שמע, ובזה מלא זה כל רצונו מה שרצה, דהיינו שבאמת יודע חבירו, וגם סובר שזה היה רוצה להעלים ממנו.
<b>והנה</b> זה הענין עצמו היה באלו המרגלים, דממה נפשך איך יעשו אם יסתירו הדבר לבלתי יודע כלל שהיו שם מרגלים אם כן מה פעלו, והרי עיקר כוונתם למען ידעו שהיו שם מרגלים בכדי שיאמרו שישראל כמנהג וטבע העולם נוהגין, ואם יגידו הדבר בפרהסיא שהם מרגלים אם כן אדרבה יראו יותר שהם עושין שלא כטבע שבאים בתוך הארץ כמרגלים ואינם מתיראים כלל, ואם כן היו צריכין דוקא באופן הנ"ל שיודע הדבר להם, רק שיסברו שהם הסתירו מהם, ואף על פי כן הודע הדבר להם וכנ"ל, והיינו דקאמר וישלח יהושע בן נון מהשטים שני אנשים מרגלים, שיהיה באופן זה חרש לאמר, ר"ל שיהיה בסוד ואף על פי כן יאמרו, דהיינו שיאמרו בדרך סוד והסתר ויתנו מקום להם שיוודע הדבר להם, ונכון הוא והבן. והנה עובדא דר' יאשיה ור' יונתן ידוע דאמר ניזול אפתחא דבי זונות וניכוף יצרא ונקבל אגרא (ע"ז יז:), הכי נמי עשו הם שהלכו לבית אשה זונה למיכף יצרא, אולם פנחס היה דומה למלאך וכבר פסק מאתו יצר הרע והיה כחו ככח המלאך כמבואר גם בזוהר הקדוש, אם כן גביה לא שייך דבר זה, רק כלב שכבר נתבאר בדברינו לעיל שאמר הקב"ה עליו ועבדי כלב כו', שהיה בבחינה זו שנלחם תמיד עם היצר הרע, בשבילו הלכו גם שניהם לשם כדי לקבל כלב אגרא.
<b>והנה</b> כבר אמרנו שלא יעשה הקב"ה נס למעלה מהטבע זולת למי שעובד את הש"י למעלה מהטבע, או בארץ ישראל אפילו אם אינו הגון כל כך, זולת חילוק יש בדבר, דאף שהקב"ה עושה נס בארץ ישראל, אף למי שאינו הגון כל כך, היינו דוקא בהיות אי אפשר להנצל בדרך טבע מוכרח הקב"ה לאהבת ישראל לשנות את הטבע, אבל אם אפשר בלא זה להנצל לא ישנה השי"ת את הטבע, כי לא תמיד ישנה הש"י ממה שהטביעו בטבע הבריאה של עולמו אלא דוקא בעת הצורך שאי אפשר בענין אחר, משא"כ הצדיק אשר הוא למעלה מהטבע, לו נעשים ניסים שלא כטבע אפילו במקום שאין מהצורך לו כל כך, כי הוא בעבודתו להש"י ממשיך לעצמו השגחת הש"י מה שהוא למעלה מהטבע, ולכן כל הנהגתו וכל עסקיו כולם מתנהגים חוץ להטבע אפילו שלא בעת הצורך כי דבר זה נעשה ממילא, כי השגחתו בא ממקום שהוא למעלה מהטבע, וכדמצינו בש"ס (תענית כ"ה.) בעיזי דאייתי דובא בקרנייהו וכדומה לזה, משא"כ כשאינו למעלה מהטבע דאז בא השגחתו שלא למעלה מהטבע, רק דזכותא דארץ ישראל גורם שהש"י ישנה לפעמים את הטבע, אין זה אלא לצורך רב וכאמור.
<b>ובזה</b> יובנו הפסוקים, כי אחרי שבאו המרגלים ליריחו באופן שיהיה חרש לאמר וכנ"ל, ונתודע הדבר למלך יריחו ושלח לרחב הוציאי האנשים כו', ועשתה רחב חסד שלקחה ב' האנשים וראתה שלא הצפינה רק אחד, והוא להיות שפנחס היה צדיק למעלה מהטבע, ולכן אף שלא היה צריך כאן לנס דהא היה יכול להנצל ע"י רחב שתסתירהו, מ"מ להיותו למעלה מהטבע לכן כל הנהגתו כך, ואת כלב הצפינה, מחמת זה באתה בטענה שישבעו לה לעשות עמה חסד, אחרי שעל ידה ניצול כלב ושאם לא הסתירתו לא היה ניצול, כי איננו ראוי להיעשות לו נס למעלה מהטבע עבור שבצדקתו היה מתנהג בטבע שהיה צריך למיכף יצרו, וכיון שעל ידה ניצול, ראוי שיעשו לה חסד שתנצל גם היא. אכן יש מקום לומר, דאף שלא היתה מסתירתו היה גם הוא ניצול בנס ע"י זכותא דארץ ישראל, דהא יריחו הוא ארץ ישראל, אכן להיות כבר ביארנו דארץ ישראל היה במדבר במקום ישראל, ושם נשאר הארץ בלי השגחה כלל וכמו שביארנו בריש הדרוש, כמו שאמר כלב עצמו סר צלם מעליהם וה' אתנו, אם כן היה אז ביריחו חוץ לארץ, ואם כן לולא הסתירתו לא היה ניצול, מצד זה באתה בטענה שישבעו לה שגם היא תנצל.
<b>וזהו</b> שאמר הפסוק ותאמר אל האנשים ידעתי כי נתן ה' לכם כו', 'נתן' דייקא, ולא יתן, ור"ל שאני יודע כי כבר נתן ה' לכם, 'לכם' דייקא, את הארץ, ושם במקום מחניכם במדבר הוא ארץ ישראל, וכאן חוץ לארץ, וכי נפלה אימתכם עלינו שלא קמה עוד רוח באיש מחמת שסר צלם והשגחתם מעליהם, ועתה השבעו לי בה' כי עשיתי עמכם חסד, ר"ל ועתה לפ"ז דכאן חוץ לארץ אם כן ראוי שתשבעו לי, דהא אני עשיתי עמכם חסד דזולתי לא היה כלב ניצול, ועשו כדבריה ונשבעו לה.
<b>והנה</b> לפי דברי רחב עצמה, דזולתה אי אפשר לכלב להינצל, ואם כן השבועה בטלה, כי בעוד היותם בביתה ובחומתה הוצרכו לישבע והוי נודרין לאנסין כו', ושבועה זו אינה כלום כי לא מעצמן ומרצונם נשבעו רק האנס השביעו, אכן כי באמת האנשים ראו תום לבבה וחזרתה בתשובה ורצונה ליכנס תחת כנפי השכינה נתרצו להצילה, וכאשר ידעו שיש לה מקום לדאוג שאין בשבועה זו ממש, לזאת אחר שהורידתם בחבל שאז יצאו כבר מהאונס, אמרו לה הוי יודע כי נקיים אנחנו משבועתך הזה שאין בה ממש, ואמרו הטעם של דבר, אשר השבעתנו, ר"ל מזה אין ממש בשבועה זו כי אתה השבעתנו ולא מרצונינו עשינו, ואם כן זו השבועה אינה כלום, 'ולכן' דייקא, משבועתך 'הזה' דייקא, ואף על פי כן עתה אנו אומרים לך את תקות חוט כו' דמיו בראשינו כו', ונשבעו לה מחדש אחר עבור האונס כדי שיהיה לבה בטוח שתנצל, וכשומעה את דבריהם שמחה ואמרה להם כדבריכם כן הוא, 'כדבריכם' דייקא, שתחלה היה השבועה שלא מאתכם, רק אני השבעתי אתכם והייתם מוכרחים, משא"כ עתה שהוא דבריכם, לכן כן הוא דעכשיו בודאי אתם מוכרחים לקיים השבועה. ובזה נתיישבו כל הדקדוקים שדקדקנו בפסוקים אלו.
<b>ומעתה</b> נפשט ספיקן שנסתפקנו, אם אין מוכרח רק האחד, אי הוי אונס גבי השני, ומוכח מהכא דהוי אונס, מדאמרו לה נקיים אנחנו משבועתך לפי שהיה באונס לפי דברי עצמה שלא היה כלב יכול להנצל בענין אחר וכאמור, ואכתי הרי פנחס היה יכול להנצל תמיד אף אם היתה מגלה אותם למלך, אלא על כרחך דע"י אונס כלב נתבטלה גם שבועת פנחס והבן.
<b>ואחרי</b> שביארנו את כל אלה נבאר הפסוקים שהתחלנו בהם, ויובנו עם מה שכבר ביארנו היטב על פסוק כסיל שונה באולתו, ועל מאמרם ז"ל אחטא ואשוב כאשר נתבאר בדברינו, שפעם ראשונה שעושה העבירה יש לו תירוץ שסובר שזהו טוב, אבל פעם שני שעושה הקב"ה כועס ח"ו, וזה היה חטא המרגלים ששנו באולתם, שאפילו אחר הנסיון עשו מריבה עם הש"י כאשר נתבאר כל זה באורך בדברינו, לזה אמר אל תקשו לבבכם כמריבה כיום מסה במדבר, ר"ל שעשו מריבה אחר המסה, ומפרש ואומר מהו, ואמר אשר נסוני אבותיכם בחנוני, שאחר שנסוני דהיינו אחר שכבר עברו העבירה אפילו הכי בחנוני ונתקוטטו, הגם שראו פעלי שאחר שעברו העבירה אז ראו וידעו האמת, ועי"ז ארבעים שנה אקוט בדור ואומר עליהם שהם עצמם תועי לבב, דבפעם ראשונה יש לתלות ביצר הרע, משא"כ בפעם ב' הוי 'אולתו' דייקא, ומחמת זה נשבעתי באפי לבל יבואון אל מנוחתי, לכך אל תקשו לבבכם כל כך אלא שעכ"פ מיד אחר הנסיון אשר תדעו ותבינו שאותו הדבר הוא מעשה יצר הרע, תפרשו ממנו ולא תשובו עוד לכסלה, ויביאנו הש"י מהרה אל הנחלה זו ירושלים כן יהי רצון.
<b>במשנה</b> שהבאתי לעיל, ותפארת לו מן האדם, דקדקתי שם, דהיה לו לומר מן אדם, יעו"ש מה שתירצנו. ובקצרה נראה לומר ע"פ דברי חובת הלבבות שכתב כל מין אישים מחוייבים לעבוד להש"י על רוב טובותיו אליהם, אך לא כולם שווים בטובת הבורא, יש טובה כוללת כל האנשים, דהיינו שבראם וברא כל העולם וכל אשר בו הכל לצורכם ומאורות להאיר להם וכדומה, ועבור זה כולם חייבים במצות שכליות, אח"כ עבור שראה שהאבות יצאו ידי חובה בזה וקיימו המצות שכליות מצד עצמן, הודיעם כל תורותיו והוסיף טובה לעם ישראל להוציאם ממצרים ושאר נסים, וקדשם בקדושתו ומעמד הר סיני ונתן כל התורה בכללה שיש בה חוקים, עבור זה מחויבים לקיים גם החוקים, אח"כ עבור שראה שבט לוים יוצא ידי חובתו בזה, הוסיף להם קדושה על קדושת ישראל, עבור זה מחויבים במצות כהונה ולויה, וכן מי שחננו השם בדיעה יתירה על בני גילו, אזי ככל אשר הגדיל טובת הבורא עליו ככה מחויב להוסיף בעבדותו.
<b>ובזה</b> פירשתי הפסוק (תהלים צט, ז) שמרו עדותיו וחוק נתן למו, ר"ל ע"י ששמרו עדותיו, דהיינו השכליות, לכן הוסיף להם קדושה ונתן להם החוקים, לפי זה יתפרשו בני אדם בעבודתם, שהתלמיד חכם מחוייב לדקדק במעשיו יותר ויותר, לכן ארז"ל (יומא פ"ו.) היכי דמי חילול השם ואר"י כגון אני דאזלינא כו' אף על פי שאם עשה כך אינש דעלמא אין בזה די בזיון וקצף, וכבר ביארנו מדברי התוספות, שתיבת האדם יאמר על פחות הערך, משא"כ תיבת אדם, לז"א כל שהיא תפארת לעושיה, ירצה, שאין דרך ישרה כולל כל אדם בשוה אלא מתחלק לבחינות עושיה, שאף על פי כן אם ותפארת לו, ר"ל למעשה זו עצמה היה תפארת מן האדם, דהיינו אינש דעלמא מפחותי ערך אין זה כלום, אלא צריך להיות תפארת לעושיה, ואם אתה תלמיד חכם לא תעשה אתה כמעשה הזו, והבן ואתי שפיר ודו"ק.

Section 3

<b></b>
<b>אמרינן</b> (בבא בתרא קי"ח:) מרגלים יהושע וכלב נטלו חלקם בארץ דאמר קרא ויהושע בן נון וכלב בן יפונה חיו מן האנשים ההם שחיו בחלקם מתלוננים שבעדת קרח לא היה להם כלל חלק בארץ ע"כ. וקצת קשה, דמשמע מזה דמרגלים עדיפי מעדת קרח, דיש להם עכ"פ חלק בארץ רק שיהושע וכלב נטלו חלקם, ואלו עדת קרח אין להם שום חלק, ואלו לענין עולם הבא בפרק חלק (סנהדרין ק"ח.) מבואר שם דטפי איכא למימר שעדת קרח עומדים לתחיה, ומרגלים אין להם חלק לעולם הבא ואין עומדין בדין כלל. תו קשיא קושית התוספות ורשב"ם שם, דלמאן דאמר לבאי הארץ נתחלקה ארץ ישראל ומי שיצא ממצרים ולא בא לארץ לא היה לו חלק כלל בארץ ישראל, אם כן מהיכן היה להם למרגלים חלק בארץ ישראל הלא מתו במדבר, מצורף לזה נקדים ש"ס בחלק (שם) דקאמר דור המבול אין להם חלק לעולם הבא ואין עומדין לדין דכתיב (תהילים א, ה) על כן לא יקומו רשעים במשפט וחטאים בעדת צדיקים, ומשמע התם דדריש נמי אמרגלים האי קרא, וקשה היכא רמיזא דקאי על דור המבול או אמרגלים.
<b>ונבאר</b> תחלה קפיטל זה שבתהילים (א') אשרי האיש אשר לא הלך כו' כי אם בתורת ה' חפצו כו', שמעתי לדקדק דלשון כי אם אינו מיושב כלל, דלשון זה נאמר על דבר שהוא מקצת מהקודם, דרך משל אם שואלין לאדם גבית החוב רי"ש זוז שחייב לך פלוני, והוא משיב לא גביתי כי אם מנה, אבל אם בעל חובו הכהו על שתבעו הסך שחייב לו, לא ישיב בלשון זה לומר לא גביתי כי אם הכהות, אלא כך יאמר לא די שלא שילם לי אלא גם הכה אותי, דלא יתכן על זה לשון כי אם לפי שהוא הפך מקצה לקצה מהקודם. ממילא גם כאן היה לו לומר אשר לא הלך בעצת כו' אלא בתורת ה' חפצו. עוד יש לדקדק מאי חפצו, הוה ליה למימר כי אם בתורת ה' הוגה, ורז"ל בפ"ק דע"ז (י"ט.) עמדו על לשון זה ודרשו אין אדם לומד תורה אלא ממקום שלבו חפץ. גם יש לדקדק מעיקרא בתורת ה' והדר ובתורתו, ודרז"ל ידוע והיה כעץ שתול כו' ועלהו לא יבול (ודרשו רז"ל שם) אפילו שיחת חולין של תלמיד חכם צריך תלמוד, והדבר צריך ביאור וביארתיו בפרשת ויקהל יעו"ש על כן לא יקומו כו' וחטאים בעדת צדיקים. יש לדקדק, אטו בעדת צדיקים אין להם תקומה ובעצמם יש להם תקומה.
<b>ונבאר</b> עוד איזה פסוקים, כי תצא למלחמה על אויבך, יש לדקדק דהיה לו לומר כי תלך. ונתנו ה' אלהיך בידך ושבית שביו, יש לדקדק דהיה לו לומר ושבית אותו. וראית בשביה אשת יפת תואר וחשקת בה ולקחת לך לאשה והבאתה אל תוך ביתך וגלחה את ראשה כו' והסירה את שמלת שביה מעליה כו' כל זה צריך ביאור. עוד נקדים לבאר פסוקי תהילים (קיט', קא) נחלתי עדותיך לעולם כי ששון לבי המה נטיתי לבי לעשות חוקיך לעולם עקב, ויש לדקדק באומרו נטיתי לבי דלשון נטיית לב המכוון ממנו הוא דבר שאין חשקו של אדם לעשות ההיפוך, משא"כ כיון שאמר תחלה נחלתי עדותיך לעולם כי ששון לבי המה, שהמכוון מזה הוא שכבר לבו שלם ויהי לו לששון ולשמחה לעשות חפצי הש"י, ואם כן שוב לא היה צריך לנטות לבבו, ומה זה שאמר אח"כ נטיתי לבי. ויבואר ג"כ מש"ה ואהבת את ה' אלהיך בכל לבבך, ודרשו רז"ל (ברכות נ"ד.) בשני יצריך ביצר טוב וביצר הרע, והפשט הוא להגביר היצר טוב על היצר הרע להכניעו. ויש לדקדק דכיון דאמר מתחילה ואהבת דהיינו שיבא על מדרגת אהבה שיאהב את השי"ת ודרכיו אהבה שלימה, אם כן כבר ליכא יצר הרע כלל כיון שחשקו ואהבתו נוטה לדרכי התורה.
<b>וקודם</b> שנבאר כל זה, נקדים החקירה שנחלקו בה הקדמונים הביאה הרמב"ם בפ"ו מאבות, יש אומרים שאדם שטבעו טוב ושלם בתולדה ומתאוה לדברים טובים, מעשיו רצויים יותר לפני הש"י ממי שמתאוה לדברים רעים ומתגבר בכל כחו על יצר הרע ואינו עושה רק טוב, מאחר דזה מכל מקום מתאוה לרעות הוי כמשקה טוב שמעורב בו שמרים, מה שאין כן מעשי הראשון הוא זך בלי שמרים, ועושה המצות בחשק יותר ושמחת לבבו. ויש אומרים להיפוך, כי מעשה השני רצויים יותר כי יש לו צער הרבה להתגרות עם היצר הרע, ולפום צערא אגרא.
<b>וכתבו</b> המפרשים שזה ביאור הירושלמי (ירושלמי ברכות ט') אמר רב אחא אברהם אבינו עשה את היצר הרע טוב שנאמר ומצאת את לבבו נאמן ושמא תאמר הפסיד אלא וכרות עמו הברית כו' דלכאורה יש להפליא מהיכי תיתי לומר שהפסיד ע"י שעשה היצר הרע טוב, אלא הכוונה כנ"ל, דהוי אמינא שהפסיד דהיינו כדיעה שניה הנ"ל, דיותר טוב היה אם היה צריך להתגבר תמיד על היצר הרע דאז היה לו שכר יותר, קא משמע לן דלא הפסיד, אלא אדרבה שכר הרבה היה לו שכרת הקב"ה עמו ברית עכ"ד. ואכתי קשיא דלפי זה קשה על דיעה שניה שסותרין דברי הירושלמי הזה. עוד הקשה הרמב"ם ז"ל על דיעה הראשונה מההוא דארז"ל (ספרא) אל יאמר אדם אי אפשי בבשר חזיר אלא יאמר אפשי ואפשי ומה אעשה ואבי שבשמים גזר עלי, דמבואר מזה דיותר יש שכר למי שמתאוה לעבירה ונפרש ממנה ממי שאינו מתאוה כלל. ולפי זה קשה דברי הירושלמי הנ"ל סותר לדברי הש"ס הנ"ל.
<b>ונבאר</b> כל זה בעז"ה אחר שנחקור להבין טעם דיעה השניה, דלכאורה ודאי נראה דמעשיו של זה שאינו מתאוה רק לדברים טובים רצויים יותר להיותם זכים מאד, ולמה יאמר האדם אפשי ואפשי. והנראה לומר בהקדם שארז"ל (ברכות ל"ד.) במקום שבעלי תשובה עומדים אין צדיקים גמורים יכולים לעמוד, והוא תמוה, וכבר דשו בו רבים, והרמב"ם ז"ל ביאר על פי משל המורד במלכות כו' ועל פי דבריו ביארתי פסוקי בראשית גדול עוני מנשוא כו' ע"ש בספר בראשית וכאן נבאר בדרך אחר.
<b>בהקדם</b> דברי האר"י ז"ל על פסוק (תהילים קכ, ב) הצילה נפשי משפת שקר, והוא בליקוטי תורה בקצרה ונבארהו קצת באורך. הענין הוא להבין ענין גלות השכינה ומה שאדם גורם בחטאו, ונאמר בדרך משל למלך שיש לו בן שאינו הולך בדרך הישר ואוהב ללכת עם אנשים רקים ופוחזים בבתי משתאות להשתכר וגם ללכת בקובות של זונות, והמלך ירא מאד על בנו כי בלכתו במקומות האלה אינו בטוח מנזק ומכשול שיפשיטוהו בגדי מלכות שעליו וילבישוהו בגדים צואים וגם יכוהו וכדומה לזה משאר מאורעות ונזקים שיוכל לקרות אותו שם, ויצוייר ג"כ ששוב לא יוכל כלל לצאת משם בשום פעם, ויהיה גם הוא כאחד מאותם פוחזים והנואפים עד שלא יוכל לשוב עוד להיכל המלך כהגון אליו. לזאת הוכרח המלך לזלזל את עצמו וללכת לאותן המקומות המגונים אשר בנו הולך שמה, בכדי שכראות האנשים אשר שם את המלך יהיה אימתו עליהם ויבושו מלפניו לא יוכלו להרע לבנו. וזה הוא זלזול גדול להמלך, ולו זו בלבד שמוכרח לילך אחרי בנו, אף גם מוכרח הוא לילך לאותן המקומות מתחלה קודם שבנו נכנס לשם, כי דואג הוא שאם בנו יכנס לשם תחלה והמלך אחריו, אולי קודם בוא המלך לשם יגיע איזה הפסד ונזק לבן המלך בגופו או בלבושיו או במעשים מגונים הרבה, לזאת מוכרח המלך להשגיח ולהבין מחשבת בנו ומיד כשמבין שרוצה ללכת לאיזה מקום מגונה, מקדים המלך את עצמו ונכנס לשם כדי שבבואו בנו לשם יהיה הוא כבר עומד, ועי"ז יוכל להיות לו תקומה, ושיצא משם לבא להיכל המלך, והמלך עומד שם ומבקש ממנו ואומר לו חוסה עלי ועל כבודי.
<b>כך</b> הענין הוא, כי כל עבירה היא רוח הטומאה וקליפה גדולה, ובעשות האדם עבירה הוא מכניס נשמתו להיכל טמא וסרוח, ולא היה שום הוי אמינא בעולם שיוכל להתפרש משם ולחזור בתשובה, לכן מוכרח הקב"ה להשרות שכינתו ג"כ שם במקום שמכניס נשמתו ועי"ז יוכל להיות לו תקומה, וזהו גלות השכינה בסוד ומלכותו בכל משלה, ולא עוד אלא שמוכרח להשרות שכינתו שם קודם שמכניס האדם נשמתו לשם בכדי שבבוא הנשמה לשם תמצא שם השראת שכינה, ועי"ז יש אפשריות שיש לה תקומה ושתוכל להרהר בתשובה ולשוב ולצאת משם, אמנם להראות דבר זה בחוש עד שיושג לעין השכלי, מלבד האמונה שאנו מאמינים שכך הוא בודאי כי כך מקובל מאבותינו, הנה מלבד זאת גם הדבר מושג בחוש ובעין השכל.
<b>דהנה</b> נודע השתלשלות העולמות בלתי קץ ותכלית עד שנעשה עולם זה הגשמי, וכל העולמות העליונים הכל אורות נעלמות וכולם הם אותיות קדושות, כי בכ"ב אותיות נבראו כל העולמות, נמצא הכל שמות ואותיות, ובדרך כלל הם ד' עולמות, אצילות בריאה יצירה עשיה והכל אותיות ואורות, רק שאותיות העליונות נעלמות ושלמטה מהן נגלות יותר ושלמטה מהן עוד יותר נגלה עד שנעשה זה עולם גשמיי וכל תולדותיו גשמיים, ועל כל נברא גשמיי חופפים אותיות והם חיות אותו הנברא, וכמו שהאריך מזה בראשית חכמה איך על כל אבר חופף שם הוי"ה ב"ה, והוא כמשל שאנו רואין באדם שהוא כלול מכל העולמות כולם ויש בו ד' בחינות, שכל ומחשבה ודבור ומעשה, וכל אחד נגלה יותר מהקודם כמובן, ואף על פי כן הכל הם אותיות, רק השגה שמשיג האדם בשכלו וכן כשנגלה עוד יותר ומחשב במחשבתו ואח"כ נגלה עוד יותר ומדבר בפיו וזה נגלה לכל השומעים, נמצא דיבוריו הם אותיות, וכן מה שחושב במחשבתו והשיג בשכלו ג"כ הכל הוא אותיות, רק שהם נעלמות יותר, ואותיות המושגים יותר הן מה שהם בכתובים, שזה נגלה לכל בציור ובחוש הראות הם נראים, ואלו אי אפשר להם שיהיה להם מציאות אלא על דבר גשמיי, כגון על הנייר או הקלף וכדומה, כך הוא השתלשלות הארבעה עולמות אלו שבדרך כלל, כי אצילות הוא שכלי, ובריאה מחשבי, ויצירה דבור כי שם משכן רוח והיינו רוח ממללא והכל הם אורות אותיות רק שכל אחד נגלה יותר, ואותיות העשיה נתגלים יותר וחלים על דבר גשמיי, דהיינו על הנבראים שבזה העולם וכל תולדותיו שעליהם חופפים האותיות.
<b>והנה</b> נודע, שהחוטא פוגם באותיות ועולמות העליונות, והנה לא יצוייר כלל שיפגום בשמות של עולמות העליונים, דאם כן היה נחרב העולם, דהא הכל השתלשלות, שכל עולם תלוי ומתקיים בעולם שלמעלה ממנו, ואם ח"ו יהיה פגם בעולם העליון אזי היה העולם שלמטה בטל ממציאות ח"ו. אלא הענין הוא כך, כי השמות הם מוצרכים לקיום העולמות, אכן היינו גוף של האותיות, אבל יש עוד בחינה אחרת דהיינו מילוי האותיות, שבהיות יש להם בחינת המילוי אזי כחם גדול ורב מאד לשפע וקיום העולמות אשר למטה מהם, ואז יש חיות ושפע רב בכל העולמות וכח גדול, והקליפה מתמוטט ונתרוקן, וישראל מושלים בהעכו"ם תחת רגלינו, וכל שכן בהיות מילוי המילואים. משא"כ כשישראל חוטאין ח"ו, אזי הם פוגמים בהמילוי באופן שנתרוקנין השמות מהמילואין ואין להם רק אותיות עצמותם, ואז החיות בצמצום רב והשפע מתמעט, וכאשר ישראל שבים בתשובה אז נתמלאים השמות ומילואם בא מן שם הוי"ה ב"ה, כמאמר אליהו ז"ל אנת הוא דממלא כל שמהן, 'דממלא' דייקא, ר"ל שכאשר הוא משפיע בכל השמות אז הם מתמלאים במילואם כנ"ל, והכל תלוים ביד ישראל. וזהו שאנו מבקשים ותמלא כל השמות שפגמתי בשמך הגדול, 'ותמלא' דייקא, ר"ל שמבקשים אנו שימלא את כל השמות מה שפגמנו שנחסרו ממילואם ונתרוקנו, ומבקשים שימלא בשמו הגדול הכוונה כנ"ל, ששם הוי"ה ב"ה הוא המשפיע המילוי להשמות והבן.
<b>וזה</b> ג"כ משארז"ל (זהר ח"ב רל"ו.) לא נתמלאה צור אלא מחורבנה של ירושלים שנאמר (חזקאל כו, ב) אמלאה החרבה. והענין הוא, כי שם כל דבר הוא צינורות החיות של אותו דבר כנודע, וכאשר כח הנברא ההוא מתרבה הוא ע"י שאותיותיו מתמלאים ויש לו צינורות הרבה ושפע רב, ובהתמעט כח הנברא ההוא הוא ע"י שנתרוקן כי נפגם ונחסר מילואיו, אבל לא יצוייר שבא פגם באות משמו עצמו, דאז היה הנברא ההוא בטל מהמציאות, ורק שהפגם הוא בהמילוי. וזהו ענין צור וירושלים כי עיר ירושלים מקבלת חיותה ושפעה מאותיות ירושלים, וכנגדה צור מקבלת חיותה מאותיות צור, וגוף אותיות ירושלים וצור קיימים הם עד עתה, דהרי עדיין לא נתבטלה צור לגמרי, רק ברית כרותה לירושלים וצור כשזה קם זה נופל, והיינו שזו מתמלאת וזו מתרוקנת, וזהו המכוון במאמרם לא נתמלאה צור אלא מחורבנה של ירושלים והבן.
<b>ובהיות</b> כן נבין ונשכיל, כי החוטא שמתיש כח הקדושה ומוסיף כח הקליפה, היינו שגורם שיתרוקנו השמות הקדושים ממילואם וגורם שאותיות שמות של הקליפה יתמלאו, ובזה נתוסף כחם ח"ו. וכך הוא הענין בפרטי כל עבירה, וענין זה יש בו דברים נפלאים למשכיל ומשגיח בכל הפרטים שימצא בענין זה דברים עמוקים, ואולם בדרך הכלל, הקדושה נקרא אמת שהוא חותמו של הקב"ה, וכולל כל הכ"ב אותיות כידוע, וכלל הקליפה שמו שקר, נמצא כשחוטא ונותן כח בקליפה מתמלאים אותיות שקר, ועכשיו נראה במה נתמלאו. והנה, אותיות שקר נתמלאים שי"ן קו"ף רי"ש, נמצא סוף ג' אותיות אלו הם נפש, שהחוטא נותן חיות ונפש להקליפה, ומהיכן הוא לוקח נפש ליתן לתוך הקליפה, אין זה כי אם נפש של עצמו שמסרה ודחאה להקליפה, ואותיות אמצעים מהמילואים הם יו"י מספרם כ"ו מספר הוי"ה ב"ה, הרי שהחוטא נותן כח לקליפה במה שנותן נשמה שלו לתוכה, וגם ממשיך שם ע"י חטאים השראת שכינה והתלבשותה תוך הקליפה בסוד ומלכותו בכל משלה, הוא הענין אשר דברנו במשל, שהמלך עצמו הולך לאותן המקומות שבנו הולך ולא עוד אלא שמקדים את עצמו ללכת תחלה לשם, והנך רואה בעיניך שכך הוא שאותיות יו"י שהוא מספר הוי"ה ב"ה, הוא תחלה קודם לאותיות נפש.
<b>ממילא</b> הענין כך הוא, שבהיות האדם חוטא פעם אחד הוא מתקרב אל השקר, דהיינו הקליפה, ובהיותו חוטא פעם ב' אז מביא מילואם לשקר, והוא חשש שאם תיכף יכנס נשמתו לשם שוב לא יהיה להם תקומה, לכן מיד בפעם שנית נמשך לשם יו"י דהיינו מלכותו בכל משלה, ובחטאו פעם ג' נכנס נפשו לשם והבן. וזהו ענין שארז"ל (יומא פ"ו:) מי שעבר עבורה ושנה הותרה לו הותרה לו סלקא דעתך אלא אימא נעשה לו כהיתר. והענין, כי בתחלה כשחטא פעם ב' אז נתקרב אל הקליפה אצלה ולא נכנס עדיין לתוכה, ולהיות יש חשש שאם ח"ו תכנס נפשו לשם שוב לא יהיה לו תקומה, לכן כך ברא הש"י וכך מנהיג עולמו שמיד בחטאו פעם שנית ממשיך להם השראת שכינה, ונפשו אינו נכנס לשם עד חטאו פעם ג' שאז ממשיך המילוי נפש, ממילא כשבא הנפש לשם כבר יש שם השראת שכינה וע"י זה מגיע לו לפעמים הרהור תשובה ויכול להיות שישוב אל ה'. נמצא שבחטאו פעם שניה נעשה לו ענין שיוכל לשוב דהיינו השראת השכינה, וזהו ענין הותרה לו, שהוא לשון מתיר הקשר, כי בהיותו חוטא הוא אסור בזיקים וקשרים ובשובו כאלו מתיר קשריו. ופריך הותרה סלקא דעתך הרי הוא מוסיף לחטוא ועדיין לא עשה תשובה, ומשני נעשה לו כהיתר, ר"ל שאז נעשה לו פעולה שע"י אותה פעולה יוכל להתיר קשריו ולשוב אל ה' והבן.
<b>והנה</b> ארז"ל (יומא כ"ב:) דוד בשתים כו' לומר שכל ימיו לא חטא רק בשתים, וגם בזה כבר ארז"ל (שבת נ"ה:) כל האומר דוד חטא אינו אלא טועה, רק שעכ"פ הוא עצמו החזיקם לחטאים והרבה שב עליהם, וכבר נתבאר שהחוטא פעם ג' הוא מכניס נשמתו לתוך הקליפות, ובודאי בהיות נשמתו שם כבד עליו לשוב בתשובה מאחר כי נשמתו נתערבת שם, משא"כ מי שלא חטא רק ב' פעמים עדיין נשמתו דבוק בקדושה, ולא פגם רק במה שהמשיך השראת שכינה לשם, ולזה קל לשוב בתשובה מאחר שנשמתו עדיין לא נטמאה והשראת השכינה קל לברר מתוך הקליפות, כי מיד בהיות המלך רואה שבנו לא נכנס לאותו מקום שהיה חפץ חוזר המלך לביתו, כך הענין הזה כי השראת השכינה לשם לא היה רק מחשש שיכניס נשמתו לשם כאמור, ממילא מיד כשעושה זה תשובה הוא מוציא השכינה משם.
<b>ולז"א</b> דוד המלך ע"ה במזמור בבוא אליו נתן הנביא כו' לך לבדך חטאתי (תהילים נא, ו), דלכאורה הוא תמוה. ולהנ"ל הוא מבואר על נכון, שביקש הואיל שלא חטא רק ב' פעמים אם כן עדיין הנפש מטוהרה, ורק לך לבד חטאתי בהשראת השכינה וזה קל לתקן. ואולם, אף על פי שבחטאו שני פעמים קל הדבר להתתקן, מ"מ חשש גדול יש וצריך למהר ולהזדרז ולתקן מאחר שכשעבר אדם ושנה נעשה לו כהיתר, ואזי קל לו לחזור ולחטוא עוד פעם ג' ואז מביא נפשו לשם ואז כבד מאד שישוב בתשובה. לזה אמר דוד המלך ע"ה בראותו שכבר בשתים היה ומיהר לתקן וחשש פן ואולי יכשל בשלישי ח"ו, לכן ביקש הצילה 'נפשי' דייקא, משפת (לשון שפה יהיה לפיו) שקר, כי בהיות האדם חוטא פעם ג', אזי בא נפש שלו בקצה השקר והשראת שכינה באמצע השקר כאמור, לכן ביקש הצילה נפשי כו' אלו דברי האר"י ז"ל רק שהרחבתי בהם הביאור.
<b>היוצא</b> מזה, כי החוטאים ממשיכים השכינה ונשמותיהם לתוך הקליפות, ויש עבירות המיוחסים לאבר אחד מהגוף או לגיד אחד ואז אינו ממשיך להקליפה ההוא רק נפש אותו האבר. ויש עבירות שהן בהכרת או במיתה, שעבירות אלו חיי כל האברים תלוי בהן, ובחטאו בהם ממשיך כללות נפשו אל תוך הקליפה ההוא המתיחס לאותה העבירה, כי כל עבירה ועבירה היא קליפה בפני עצמו, וכאשר האדם שב בתשובה שלימה, אז ממשיך משם נשמתו והשכינה ובאם לאו הוא נשאר שם ח"ו. וזה ענין המבואר בזוהר הקדוש שהרשע נשמתו מסתלקת מאתו בעודו בחיים ואזלת לגיהנם, וכאשר פירשתי עפ"ז הפסוק (תהילים לז, לה) ראיתי רשע עריץ שהוא תקיף ועריץ, גם ויעבור, ר"ל שהולך אנה ואנה ככל בני אדם ואף על פי כן והנה איננו, שלפי האמת איננו כלל בעולם, ואפילו אבקשהו ולא נמצא כי נשמתו הלכה לגינהם, והכוונה כנ"ל כי הקליפה והגיהנם אחד והבן.
<b>והנה</b> לכאורה קשה, בהיות ראינו חוטאים רבים ואינם עושים תשובה כראוי ואם כן נשמתם נשאר בקליפה וגם השראת שכינה יש שם אם כן הרי הקב"ה חפץ לבלתי ידח ממנו נדח, ועכשיו הלא נשמת אדם דבר קדוש הוא מאד יקר הערך ומכל שכן השראת שכינה, והרי זה הכל נשאר בתוך הקליפה מאחר שזה האדם לא עשה תשובה. אולם הענין הוא כפשוטו, כי אם החוטא הזה מקדים ושב בתשובה הנה הוא זוכה בשלו ומוציא הכל מתוך הקליפה, ואם לא עשה תשובה אזי כשאדם אחד עשה עבירה אחת ושב עליה בתשובה שלימה, וכבר ידעת כי העבירה היא קליפה והשב עליה בתשובה שלימה משבר הקליפה ההיא ומבטלה מהעולם, מעתה זה הבעל תשובה כששיבר העבירה ההיא, מוצא בה אלפים נשמות, וגם השראת שכינה, דהיינו אותן הנשמות שבאו אל הקליפה של עבירה זו, דהיינו כשעשה עבירה זו ג' פעמים, וגם מוצא שם השראת ניצוצות הקדושות של השכינה שהמשיכו החוטאין לשם כל אחד לפי ערך נשמתו, והרי כל זה הפקר אין לו בעלים כלל, והרי זה הבעל תשובה זוכה בהם.
<b>וזהו</b> ענין שארז"ל (חגיגה ט"ו.) זכה נוטל חלקו וחלק חבירו בגן עדן, דלכאורה אינו מובן איך ובאיזה אופן יהיה הדבר הזה, ולהנ"ל אתי שפיר כי ירש כל שורש נשמתו וכל הנצוצות המתיחסות לאותה הנשמה ע"י התשובה שעשה, ונוטל חלקו בגן עדן והבן. וממילא אתי שפיר משארז"ל במקום שבעלי תשובה עומדין אין צדיקים גמורים יכולים לעמוד, כי הבעל תשובה הוא מתעשר בפעם אחת עשירות נפלא ונמרץ מאד, וכל מה שהוסיף לחטוא מוסיף עתה להתעשר, כי בכל עבירה ועבירה מוצא נשמות וניצוצות לאלפים, וכל שהעבירות חמורות יותר וכוללות כל החיות יותר הוא מתעשר, כי תוך קליפות העבירה המתיחסות לאבר אחד מוצא כל כך נפשות של אבר אחר, משא"כ בעבירה הכוללת כל הנפש, והוא מובן. משא"כ הצדיק גמור אין לו כל זה העשירות, לכן במקום שבעלי תשובה עומדין כו'. איברא, הצדיק גמור אשר מנעוריו חמדה לבו לחזות בנועם ה' ולבקר בהיכלו ולא לעשות עבירה מה יעשה זה כשירצה להעשיר, ואי אפשר שיחטא כדי שישוב, דהא האומר אחטא ואשוב אין מספיקין בידו לעשות תשובה (יומא פ"ט:) ואיך יתכן שיקופח שכרו של זה הצדיק גמור שלא יוכל להתעשר כזה הבעל תשובה, וכי בשביל שהוא צדיק גמור הפסיד.
<b>אמנם</b> אין הדבר כן, כי גם הצדיק גמור יוכל להתעשר כך. והענין הוא על פי החקירה שהקדמנו, ושדברי הירושלמי סותר לדברי הש"ס, ולהנ"ל יובן, כי שתי הדיעות אמתיים, וכך הוא הדבר, דכל זמן שהאדם מתאווה לדברים רעים, הנה הוא צריך לעשות מתג ורסן לעצמו ולהלחם ולהתרחק מאותן התאוות ולא לבוא בגבולם כלל, כי יחוש תמיד אולי תתגבר התאוה עליו ותביאהו ח"ו לידי עבירה, לכן צריך להרחיק ממחשבתו ודיבוריו ענין בלתי טוב, וככה צריך להתנהג עד שנשבר היצר הרע ונעשה ג"כ טוב באופן שאין לו שום תאוה לשום דבר רע בעולם, באופן שאין חשש שיתגבר יצרו עליו, ואז אדרבא יתקרב במחשבתו ודיבוריו לתאות ודברים רעים, בכדי שיתקרב אל קליפיות אותה העבירה ומיד ישברה ומוציא ממנה לאלפים נשמות וניצוצות השראות השכינה, וזהו ענין הוצאת ניצוצות קדושות מתוך הקליפות שנתבאר בכל הספרים והבן. ונמצא שגם צדיק גמור שמימיו לא חטא יוכל לבא לעשירות זה שבא הבעל תשובה, רק דאפילו הכי ארז"ל אין צדיקים גמורים יכולים לעמוד, היינו, כל זמן שלא בא למדריגה זו שעשה יצר הרע טוב, דאז לא היה יכול לעשות כזאת כאמור, כי אז יש חשש פן התאוה תתגבר עליו ותביאהו לידי עבירה והבן.
<b>והרי</b> ענין הזה דומה למלך אחד שהיו עליו לוחמים רבים וכבשו אצלו הרבה ערי מצור וחששו פן ילכדו ג"כ עיר המלוכה ונתקבצו כל אנשי מדינתו אל עיר המלוכה וצוה המלך להכריז מי בכל מדינותיו נמצא שיהיה גבור יודע להלחם יבא וכך וכך יהיה שכרו, ונמצאו ב' אנשים בתוך מדינותיו שהבטיחו אל המלך במכתבם שהם גבורים וילחמו מלחמתו, ויבא הראשון אל המלך, והוא היה מלומד בעשיות שמירות מן האויב ועשיית מחיצות וחיזוק החומה ולבטל תחבולות הבאים להרוס החומה, ויבא ויגד למלך שיקבץ כל אנשיו אל עיר המלוכה ולא ייראו מן האויב ויעשו כן, וייטב לכל האנשים מאד כי ראו כי על פי מעשיו המה נמלטים מיד אויב.
<b>אחר</b> זה בא השני אל המלך, והוא היה איש גבור מלחמה ועושה בתחבולות להתגבר ולהרוג השונא, ויבא ויאמר למלך תן לי מאנשיך מאה אלפים ואיש כלי זיינו בידו ואצא אל בעלי מלחמתך ולא אשאיר מהם איש, ואקח מאתם כל העשירות ואוצרות שאצרו המה ואבותיהם עשירות רב למאד, ולא רצו בעלי המדינה לעשות כדבריו, באומרם הן היום ראינו כי נמלטנו מיד האויב על ידי הגבור הראשון ואיך עתה נצא לקראתו ליפול בידו, אכן חזק עליהם מצות המלך ויצאו ונצח את האויב והביא ביזה רבה מכסף וזהב וסגולת מלכים לרב מאד. אז שאל המלך את אנשיו איזו מאלו השנים הוא גבור אם זה או זה, אז אמרו למלך אמת כדבריך כי מתחלה קודם רואנו גבורת זה השני היה הראשון בעינינו כגבור, אכן עכשיו אנו רואים שאינו כך, כי זה הראשון לא נקרא גבור כלל, כי אינו יכול רק להציל ולשמור עצמו מהאויב, משא"כ זה השני הוא הנקרא גבור כי ירד אל האויב ויהרגהו בחניתו והנה זה מתעשר משא"כ הראשון, לכן לזה יקרא גבור.
<b>וכך</b> הוא הענין, שהש"י צוה לישראל להלחם תמיד מלחמות היצר הרע, ויש ב' מיני בעלי מלחמות, הראשון הוא צדיק גמור הוגה בתורה תמיד והוא מתחבא בנפשו ומחשבתו ודיבוריו תוך התורה, שהיא חומה נשגבה, ומתרחק מהתאוות הרעות ואינו בא לידי עבירה, וכשיצר הרע קרוב אליו לפתהו, הוא עושה בתחבולות ומתרחק ממנו כמאמרם ז"ל (קידושין ל:) בראתי לו תורה תבלין, שע"י עסק התורה בשקידה נתרחק מהיצר הרע ומתבטלין תחבולותיו, הנה זה שומר נשמתו וניצוצות הקדושות המתיחסות בשרש נשמתו לבלתי יפלו ביד אויב, אמנם הגבור השני הוא אדרבא יוצא אל האויב, ר"ל שלפעמים הוא יוצא מגדר התורה ומתקרב במחשבתו לאיזה עבירה, והיציאה זו שיוצא אל האויב הוא בשביל להתגבר עליו, ולהוציא כל העושר הטמון בקרבו, הנה זה מתעשר.
<b>ואמר</b> התנא (אבות ד, א) על אלו השנים איזהו מהם נקרא גבור והשיב הכובש את יצרו, ר"ל זה הב' שמתקרב ליצרו וכובש אותו זהו גבורה, משא"כ הראשון עדיין לא יתכן לקרותו גבור על צד האמת, כיון שאין בידו רק לשמור את עצמו ולברוח מן יצר הרע. אולם אם ירצה זה לחשוש ולומר איך יצא מגדר התורה ולהתקרב ליצרו ולומר אפשי ואפשי, הלא יש חשש אולי ח"ו יתגבר יצרו עליו ויחטיאו, אמנם אין הדבר כך, כי ברית כרותה לזה הצדיק אשר כבר היצר הרע נעשה טוב אצלו ומצדו אינו מתאוה לדבר רע, ומה שהוא מתקרב אל התאוה אינו רק כדי להלחם וכדי להוציא הנשמות והניצוצות משם מובטח הוא שלא יבא לידי חטא ועון, ועל זה אמר התנא (אבות ה, יח) כל המזכה את הרבים אין חטא בא על ידו, ר"ל שבאמת אינו מתאוה לרע, רק שעושה לו תאוה בכדי לזכות את רבים, דהיינו שיוציא הנשמות והניצוצות, אזי אין חטא בא על ידו.
<b>וזהו</b> ג"כ ביאור הפסוק, כי תצא, 'תצא' דייקא, דהיינו יציאה מגדר התורה להתקרב לצד התאוה, רק שיציאה זו אינה לשם תאוה באמת, אלא לכוונה למלחמה על אויביך, אז אתה מובטח ונתנו ה' אלהיך בידיך, שלא יתגבר עליך היצר הרע, וכי תשאל מה ארויח בזה ולמה לי לכנוס במקום סכנה, לזה אמר ושבית שביו, ר"ל אותן הנשמות והניצוצות שהן בשביה ביד האויב תקח ותוציא אותן מידו, וזהו 'שביו' דייקא, והיינו הנשמות שהם שם בשביה וחרפה גדולה, ועוד וראיתה בשביה אשת יפת תואר, היינו סוד גלות השכינה, שתראה שם מה שנמשך לשם השראת שכינה כמו שנתבאר, וחשקת בה, ר"ל שמיד שתמצא זאת בשביה אזי תשליך התאוה ראשונה, רק וחשקת בה ולקחת כו' והבאת וגלחה את ראשה כו' הוא ענין המותרות ותאות רעות, והכוונה שאח"כ ישבר כל התאוה ההוא, באופן שתתבטל הקליפה ההיא, וזהו ענין ביטול המותרות מעל השכינה שתשאר נקיה, וזהו והסירה את שמלת שביה מעליה היינו הלבוש הנ"ל שנתלבשה בו והבן.
<b>היוצא</b> לנו מזה, ששתי הדיעות שהביא הרמב"ם באבות הכל אמת, וכל המקומות הכל אתי שפיר, כי באמת מעיקרא צריך האדם להשתדל ולראות שיגיע אל מדרגה זו שיעשה היצר הרע טוב באופן שלא יתאוה לשום דבר רע, ואז ודאי מעשיו רצויים יותר כי הוא זך בלי שמרים, אכן עדיין אין זה התכלית הגמור אלא כאשר כבר הגיע למדריגה זו שאינו חושק לשום דבר רע, צריך לבקש לו חשק, וזהו שאמרו אל יאמר אי אפשי בבשר חזיר כו', דהיינו שצריך אח"כ לעשות לו חשק ולהתקרב אל התאוה בכדי להוציא משם הון רב. וזהו כוונת הירושלמי אמר רב אחא אברהם אבינו ע"ה עשה היצר הרע טוב שנאמר ומצאת את לבבו נאמן ושמא תאמר שהפסיד, ר"ל שכל ימיו כך התנהג שלא התאוה לשום רע בעולם, לזה אמר שאין הדבר כך, אלא וכרות עמו הברית ונתן לו ארץ העממין, וזה על כרחך מצד הגבורה שכבש את האויב ע"י שנתקרב לתאוות, דאם לא כן אינו כובש את האויב לירש את עצמו ועשרו רק שומר את עצמו כנתבאר לעיל במשל, אלא על כרחך שאף על פי שאברהם אבינו ע"ה עשה היצר הרע טוב, מ"מ אח"כ נתקרב אל התאות בכדי לשבר האויב ולהוציא בלעו מפיו ולכן ירש את ארץ העממין והבן, נמצא דברי הירושלמי והבבלי אחד הם.
<b>וזהו</b> שאמר דוד המלך ע"ה אף על פי כי נחלתי עדותיך לעולם כי ששון לבי המה כי חלל בקרבי ואיני מתאוה לרע, אלא אדרבא היה לי דבריך ועדותיך לשמחה וששון לבי, אפילו הכי נטיתי לבי לעשות חוקיך לעולם, ר"ל שהוכרחתי לנטות לבי כי עשיתי לי מתחלה תאוה וחשק כדי לשברו אח"כ וק"ל. וזהו ג"כ ענין ואהבת, שהיא בחינת אהבה שהאוהב אינו מתאוה כלל לדבר רע, כיון שהוא היפך הנאהב, ועל זה הזהיר דמ"מ יהיה בכל לבבך בשני יצריך, ר"ל שכאשר תגיע לבחינת אהבה אז תראה שתתקרב גם אל היצר הרע, משא"כ מעיקרא קודם שהגעת לאהבה, אז אתה צריך לברוח מן היצר הרע ולהתרחק מתאות, משא"כ אחר שתגיע לאהבה כאמור וק"ל.
<b>ועם</b> האמור ביארתי מה שאמר דוד המלך ע"ה (תהילים לו, ב) נאום פשע לרשע בקרב לבי כו', ולא אאריך בדקדוקים. והענין, כי היצר הרע כשמסית לעבור עבירה על הרוב הוא אומר ומראה פנים שדבר זה הוא מצוה, כאשר הארכתי מזה בפרשה זו בדרוש הקודם, אכן לפעמים שאנו רואים שהרשע עובר עבירה חמורה שאי אפשר כלל בעולם לומר שזה הוא מצוה, ואם כן לכאורה הדבר תמוה איך פיתה אותו היצר הרע לדבר זה. אכן הענין הוא כך, כי נודע כל דרך איש ישר בעיניו, וכל הדברים שהרשע עושה דומה בעיניו שהכל אמת וצדק משפט ומישרים, ובאמת הכל רשעות עמל ואון, והנה נפשו מאד מתאוה ומשתוקק לדברים שהוא עושה, דהא המה רשעות, נמצא רשע זה עושה מה שלבו חפץ ונדמה לו שהכל הוא אמת וצדק, ועי"ז בא אליו היצר הרע לומר הנך רואה שאתה משתוקק לכל דברים טובים, אם כן אין אתה יוצא ידי שמים דהא צריך אדם לומר אפשי בבשר חזיר, לכן צריך אתה לבקש לך איזה תאוה לעבירה בכדי שתרויח הון עתק ככל הנתבאר לעיל, והרשע ציית לזה ומיד שמתקרב אל התאוה אזי התאוה גוברת עליו ועושה העבירה.
<b>וזהו</b> שאמר, שהפשע דהיינו היצר הרע, אומר להרשע בא וראה כי אין פחד אלהים לנגד עיניו, לנגד הוא לשון התנגדות, וירצה שאין יראת שמים מתנגדת לתאותו וחשקו, ולשון עיניו מורה על החשק ותאוה על דרך עינא ולבא תרי סרסורי (ירושלמי ברכות א, ה) כי אינו חושק רק לטוב, כי החליק היצר הרע אליו כדי למצוא עונו כו' אבל באמת חדל להשכיל להטיב, ר"ל דהא האמת שהוא רשע ולא הטיב דרכו לכן יתיצב על דרך לא טוב, ר"ל מיד שמתקרב אל התאוה שהוא רק דרך לא טוב, שלא נגע עדיין בגוף הרע, אזי מיד רע לא ימאס, כי התאוה גוברתו ועושה גוף העבירה וק"ל.
<b>ועכשיו</b> יובן ענין המרגלים, שהתחלנו הדרוש בזה שארז"ל יהושע וכלב נטלו חלקם. הענין הוא, דהנה משה רבינו ע"ה התפלל על יהושע שינצל מעצת המרגלים, וכן כלב שנשתטח על קברי האבות והתפלל שינצל, ולכאורה יש להפליא על כלב מאחר שהבין שעצת המרגלים הוא רשעות, כיון שאנו רואין שנשתטח והתתפלל שינצל, ואם כן מאחר שהבין שהוא רשעות למה הוצרך להתפלל ומי ימחה בידו לבלתי ישמע לעצתם. ותו יש לדקדק, מה מקום תפלה לזה דהא הכל בידי שמים חוץ מיראת שמים (ברכות ל"ג:) ותלוי זאת בבחירה. אולם להיות מרגלים הללו צדיקים גמורים היו תחלה, ונתיעצו לעבירה גדולה כזו ומסרו נשמתם לתוך הקליפה, גם ניצוצות השראת שכינה. ממילא יהושע וכלב הגם שלא נתאוו לעשות כמותם, מ"מ הוצרכו לבקש להם תאוה שיתאוו ג"כ להם, ואף על פי כן לא יעשו כמותם, ואז יוציאו תיכף ומיד כל נשמותיהן שהיו נשמות הגונות וירשו הם נשמותיהן וחיות שלהם וכל הניצוצות, ועל זה יש חשש פן ואולי בהתקרבם אל זה ויתאוו תאוה לעשות כמעשיהם אולי יתגבר תאותם עליהם, לכן התפללו, ובהא שפיר יש מקום להתפלל כאשר ביארנו לעיל, כי המזכה את הרבים הובטח מהש"י שאין חטא בא על ידו.
<b>והנה</b> שמעתי מחכם אחד לבאר פסוקי יהושע (טו', טו) ושופטים (א', יא) שאמר כלב בבואו אל דביר ושם דביר לפנים קרית ספר ויאמר כלב אשר יכה את קרית ספר ולכדה ונתתי לו את עכסה בתי לאשה וילכדה עתניאל בן קנז כו'. וקשה, למה בכל מקום שהלכו לא היה כבד להם לכבוש ודביר היה כבד להם עד שהוצרך כלב לומר אשר יכה כו'. ותו, ושם דביר לפנים קרית ספר, מאי נפקא מינה איך שמה היה מתחלה. ותו, אשר יכה את קרית ספר, הוי ליה למימר אשר יכה אה דביר כי למה יזכור שמה הראשון בפשוטו נראה לומר כי כותב הספר כתב זאת ובימי כלב היה עדיין נקרא קרית ספר, ולכן הקדים כותב הספר ששם העיר היה מתחלה קרית ספר כדי שיובן מה שאמר כלב אשר יכה את קרית ספר, כך הוא הפשוט, וכהאי גוונא בשמואל (שמ"א ט', ט) לנביא היום יקרא לפנים הרואה, שהקדים זאת כותב הספר כדי שיובן מה שאמר איזה בית הרואה כן נ"ל והדרשה תידרש. ותו אשר יכה ולכדה כפל לשון, ורז"ל אמרו (תמורה ט"ז.) קרית ספר אלו שי"ן הלכות שנשתכחו בימי אבלו של משה והחזירן עתניאל מפלפולו, וזה תמוה יותר שבאו רז"ל להוציא קרא לגמרי מפשטיה.
<b>ואמר</b> כי הענין כך הוא, כי מה שכבשו ישראל את הארץ שלא כדרך הטבע, היינו לפי שהתורה היא דפוס העולם ובתורה נברא העולם, וארץ ישראל הוא אדוק בתורה וכל חלק ממנה חיותו הוא מחלק תורה המתיחס אליה, וכאשר קבלו ישראל התורה וקיימוה, נמצא כל חיות ארץ ישראל היה בידם, לזאת כבשוה בלי עמל ויגיעה. והנה נודע, כי שם כל דבר הוא החיות והפנימיות של אותו דבר, כי נפש חיה הוא שמו. וזהו שאמר הכתוב, כי כשהגיעו אל יושבי דביר ושם דביר 'לפנים' דייקא, ר"ל שם של דביר החיות והפנימיות שלו הוא קרית ספר, וארז"ל אלו ש' הלכות שנשתכחו בימי אבלו של משה, שזהו היה החיות של אותו המחוז, ממילא בהגיעם לשם תשש כחם ולא יכלו לכבוש בהיות לא היה בידם החיות של אותו המחוז, לכן אמר כלב אשר יכה את קרית ספר דהיינו שיחזור ההלכות מפלפולו, וממילא ולכדה שילכד העיר אח"כ ונתתי לו כו' וילכדה עתניאל כו' כמאמר רז"ל שהחזירו מפלפולו ואז לכד המחוז ההוא, עכ"ד החכם ושפתים ישק.
<b>והנה</b> נודע דאורייתא וישראל כולא חד, כי ס' ריבוא אותיות לתורה הם ס' ריבוא נשמות, וכל נשמה יש לה אחיזה בחלק התורה המתיחס אליה, ומטעם זה נחלקה הארץ לאנשים בגורל ברוח הקודש, כי כל אחד מישראל לפי חלק חיות התורה שיש בו לקח חלק הארץ המתיחס לאותו חלק התורה, ולבאי הארץ נתחלקה שמיד בהגיע האדם בחיותו ונשמתו לארץ ישראל זכה תיכף בחלקו בארץ ישראל שהוא מתיחס לנשמתו בסוד עולם שנה נפש, כמבואר אצלינו במקום אחר אי"ה. והנה מרגלים שעשו העבירה, והיו ביניהם יהושע וכלב שנתקרבו גם כן להתאות לחטאם, ושברו התאות והוציאו תיכף כל החיות שלהם וירשו כל נשמתם וחיותם ונשארו הם בלי חיות, ולכן מתו תיכף במגפה, כי אלו הוציאו כל החיות שלהם ונתבטלו לגמרי. וזהו שאמר הפסוק, ויהושע וכלב חיו מן האנשים ההם, ר"ל שהיו להם החיות מאותן האנשים, ומשום הכי נטלו ג"כ חלק המרגלים בארץ, ויושב קושית רשב"ם ותוספות שהקשו הא לבאי הארץ נתחלקה ומרגלים לא באו לארץ, דזה אינו, דהא בחיות הנשמה תליא מלתא, שמגיע להחיות החלק המתיחס להחיות ההוא, ממילא מאחר שיהושע וכלב ירשו החיות שלהם, ממילא חיות שלהם בא לארץ לכן נטלו הם חלקם.
<b>וזהו</b> שכוונו רז"ל במתק דבריהם מרגלים יהושע וכלב נטלו חלקם, וקאמר מנא הני מילי דאמר קרא חיו מן האנשים ההם שחיו בחלקם, ר"ל דזהו ממילא דמאחר שחיו שלקחו חיותם ממילא לקחו חלקם בארץ דהכל אחד, משא"כ עדת קרח שלא היה ביניהם אנשים שנתאוו לעשות כמותם ולהוציא חיותם ומתו במדבר, ונשאר חיותם תוך הקליפה, ממילא לא היה להם חלק בארץ כלל כי חיותם לא בא כלל לארץ ישראל, ומהאי טעמא עדיפי מרגלים מעדת קרח לענין חלק בארץ ישראל, משא"כ לענין עולם הבא הדבר בהיפוך, כי המרגלים עבור שהיו אז ביניהם צדיקים שנתקרבו למעשיהם והוציאו כל חיותם והמה נתבטלו לכן אינן עומדין לדין ואין להם חלק לעולם הבא, משא"כ עדת קרח שנשמתן נשאר תוך הקליפה, ממילא לעתיד כשיקוים ואת רוח הטומאה אעביר מן הארץ (זכריה יג, ב) אז יצאו נשמתן מתוך הקליפה ויקומו בתחיה ויקבלו הדין ויש להם חלק לעולם הבא והבן. ויתכן ג"כ דמהאי טעמא ארז"ל בסנהדרין (ק"ח.) דור המבול אין להם חלק לעולם הבא, היינו ג"כ משום שהיה ביניהם נח, שארז"ל (בראשית רבה ל, י) את האלהים התהלך נח שהיה צריך סעד לתומכו, הרי כי נתאוה למעשי דורו עבור שכולם היו רשעים ואפילו הכי הופרש מהם, ממילא הוציא כל חיותם ולכן לא יעמדו לדין, כענין מרגלים שיהושע וכלב הוציאו כל חיותם.
<b>ועתה</b> נבאר הקפיטל הראשון שהתחלנו בריש הדרוש. והנה כל נשמה מישראל כלולה בחלק אחד מן התורה כאמור, וחלקה המתיחסת אליה שייך לאותו האדם ונקרא חלק תורתו, וכאשר האדם חוטא ח"ו וחומס נפשו לתוך הקליפה, אם שב בעצמו אזי מוציאה תיכף מהקליפות. וכאשר אינו שב ואיש אחר מתקרב לעבירה זו ומשברה וכדומה, או שבעל תשובה אחר שעשה ג"כ עבירה זו ועושה תשובה וככל אשר ביארנו לעיל בדרוש הזה שעי"ז הוא מוציא אותה הנשמה משם כענין המרגלים, אזי אין נשמה זו עם חלק התורה המתיחסת לה שייכים לאותו האדם שהיו שלו, כי כבר מסרה להקליפות ולא עשה תשובה אלא הוא הפקר בלי בעלים, ואזי נקרא אותו חלק תורה תורת ה', כי הקב"ה נתן התורה לבני אדם ולא בשמים היא, אבל עכשיו שהופקר ובעליה נתבטלו ממילא נקרא תורת ה', ואי אפשר שישוב למרום כי לא בשמים היא, ולכן הקב"ה נותנה לאדם זה שהוציאה מיד הקליפה ההוא, ובזה יבואר הקפיטל ויתורצו כל הדקדוקים שכתבנו בתחלת הדרוש.
<b>ותראה</b> שכיון דוד המלך ע"ה בקפיטל ההוא לכל עניני הדרוש הזה שביארנו עד הנה, ואמר שאשרי האיש אשר לא הלך ולא עמד כו', והיינו שנתפרש לגמרי מכל וכל מכל דבר רע ואינו מתאוה להם כלל ואינו מתקרב כלל לשום תאוה, כי אם אימתי הוא מתקרב אל העבירה בעת אשר בתורת ה' חפצו, היינו כשרוצה להתגבר ולכבוש האויב ולירש משם חלקי התורה הנקראת תורת ה' שנשארה בלי בעלים אז הוא מתקרב אל התאוה, אבל זולת זה אינו מתקרב לתאוה שיהיה מתקרב בשביל התאוה בעצמה, רק בכל פעם ובתורתו יהגה יומם ולילה, ר"ל שהוא משמר חלק נשמתו ותורתו מליתנו ח"ו ביד הקליפה ע"י עבירה לכן אינו מתקרב לתאוה רק בעת שחפצו בתורת ה', ואזי אותו האיש והיה כעץ שתול אשר פריו יתן בעתו, ר"ל שאין פריו מתקלקל, והיינו מעשי עצמו וחלק תורתו, וגם עלהו לא יבול וכל אשר כו', 'כל' דייקא, אפילו שנראה ממנו לפעמים דבר שאינו הגון כל כך כי מתקרב לצד התאוה ושיחת חולין וכדומה היא חכמה נפלאה וצריך לימוד והוא הצלחה, ואמר לא כן הרשעים כי אם כמוץ אשר תדפנו רוח, הוא רומז על מה שביארתי לעיל ענין נאום פשע לרשע, כי היצר הרע משטהו להרשע באמור לו צדיק אתה ושיקרב לעבירה ואז הוא נהדף מפני התאוה שגוברתו כהנדוף מוץ מפני רוח, אבל הצדיק הוא מוכרח להתקרב מצד העבירה כדי שמשם יתעשר.
<b>ובא</b> להביא ראיה אל המכוון מדבריו להצדיק שיתקרב לעבירה, אמר והא ראיה, כי על כן, ר"ל ע"י התאמתות דברי, לא יקומו רשעים במשפט שלא יעמדו כלל לדין, לפי שחטאים אלו שעשו היו ג"כ בעדת צדיקים, שנתקרבו ג"כ אל חטאים שעשו ורחקו ממנה, ומיושב בזה עוד דקדוק שלא כתבתי בריש הדרוש, דלכאורה קשה ממה שארז"ל (ברכות י.) על יתמו חטאים מן הארץ, מי כתיב חוטאים חטאים כתיב, הרי שחוטא נאמר על האדם הרשע, ולשון חטאים הוא על החטא עצמו, ואם כן כאן היה לו לומר וחוטאים בעדת צדיקים. ולדברינו מיושב דקאי באמת על החטאים והוציאו צדיקים אלו חיותם וחלק תורתם כאמור, כי יודע ה' דרך צדיקים שאוהב דרכם, ועי"ז ודרך רשעים תאבד מזה מתאמת הדרוש שיתקרב הצדיק לצד עבירה, ולכן ביארו רז"ל על כן לא יקומו כו' משום שחטאים שעשו היו בעדת צדיקים, והיכן מצינו, לכן דרשו על דור המבול שהיה שם נח ובניו כמו שביארתי לעיל, ונדרש ג"כ על מרגלים שהיה יהושע וכלב ביניהם כאמור והבן.
<b>ועל</b> פי האמור יבוארו פסוקי הפרשה. ויפול משה ואהרן על פניהם כו' ויהושע וכלב מן התרים את הארץ קרעו בגדיהם ויאמרו אל כל עדת בני ישראל לאמר הארץ אשר עברנו בה כו' טובה הארץ מאד מאד כו'. ויש לדקדק באומרו מן התרים את הארץ, אטו עד השתא לא ידענו שהמה היו מן התרים את הארץ. ונראה שיבואר עם דברינו, כי בהיות שהמרגלים הללו מסרו נשמתן ונתלבשו בתוך הקליפה ע"י הדיבה שהוציאו על ארץ ישראל, והנה משה ואהרן נפלו על פניהם כי הרע להם המעשה שעשו ומעולם לא נתאוו לעצתם, ונמצא לא נמשך מזה נזק למרגלים. וקאמר קרא משא"כ יהושע וכלב מעשיהם הועילו להזיק למרגלים, והיינו מן התרים את הארץ קרעו בגדיהם, ירצה, כי יהושע וכלב קרעו את הבגדים הצואים מן התרים את הארץ אשר נתלבשו בהם. ומפרש במה קרעו, וקאמר ויאמרו אל כל עדת כו' טובה הארץ כו' ובמה שמתחלה נתקרבו ונתאוו למעשיהם ואח"כ לא עשו כן בזה קרעו בגדיהם, ועל כן מתו אח"כ במגפה. ומבואר ג"כ פסוק ועבדי כלב עקב היתה רוח אחרת עמו כו' פירש"י למרגלים אמר אני עמכם בעצה כו', ביאר הפסוק כי מאחר שנדבק תחלה לעצת המרגלים ואח"כ פירש מהם, לזאת והביאותיו אל הארץ אשר דרך בה, והיינו כי ע"י שדבק להם ופירש מהם חיה בחלקם לכן ניתן לו חברון, ונראה מזה כי חברון היה ראוי למרגלים ומהם ירשה ע"י החיות שלהם שירש כמו שנתבאר.
<b>ועל</b> פי זה יפורשו פסוקי יהושע (יד', ז) שדיבר כלב אל יהושע בן ארבעים שנה אנכי בשלוח אותי משה לרגל את הארץ ואשיב אותו דבר כאשר עם לבבי (פירש"י ולא כאשר עם פי, ר"ל שנדבק תחלה בעצת המרגלים) ואחי אשר עלו עמי המסו את לב העם ואנכי מלאתי אחרי ה' אלהי וישבע משה ביום ההוא לאמר אם לא הארץ אשר דרכה כף רגלך בה לך תהיה לנחלה ולבניך עד עולם ועתה הנה החיה ה' אותי כאשר דיבר זה ארבעים וחמש שנה מאז דיבר ה' אל משה את הדבר הזה ועתה הנה אנכי היום בן חמש ושמונים שנה עודני היום חזק כאשר ביום שלוח אותי משה ככחי אז וככחי עתה כו' ועתה תנה לי את ההר הזה אשר דיבר ה' ביום ההוא כו', ע"כ.
<b>ולא</b> אאריך בדקדוקים רק תמצית הענין, שטען כלב לפני יהושע, כי עבור שנדבר בתחלה בעצת מרגלים ופירש מהם ירש חיותם, ולכן הבטיחו משה רבינו ע"ה שיטול חלקם והיינו המחוז של חברון. ולבל תאמר אולי גרם החטא ואין בידו החיות ההוא בעת בואו להארץ, וא"כ לא זכה בחלקם דהא בעת ביאת הארץ תליא מלתא כאשר תירצתי לעיל קושית תוס' ורשב"ם, לכן אמר הנה החיה ה' אותי כאשר דיבר, ר"ל שחי בחלקם, וראיה כי כבר אנכי בן חמש ושמונים שנה וכחי עתה כמו אז הן בגשמיי והן ברוחניי, וזה הכל הוא עבור שהרויח כל חיותם והניצוצות ההם ומזה כחו חזק עדיין בכל הענינים, ולכן ועתה תנה לי את ההר הזה אשר דיבר ה' ביום ההוא מאחר שמן יום ההוא עד עכשיו לא היה שום שינוי לגריעותא רק כולם שוים לטובה.

Section 4

<b>מדבר במעלות ענוה. תקס"א</b>
<b>ויקרא</b> משה להושע בן נון יהושע. וכתיב בתרגום יונתן וכד חמא משה ענותנותיה (דיהושע) קרא משה להושע בר נון יהושע ע"כ, והוא תמוה דאיך תלה קריאת שם זה בענוה של יהושע ועיין בסוף ספר אור חדש על פסחים מ"ש על זה דבר נחמד.
<b>ונקדים</b> לזה ב' מאמרים מאמר א' בפ"ק דסוטה (ד:) מאי דכתיב (משלי טז, ה) תועבת ה' כל גבה לב יד ליד לא ינקה אמר רב כל מי שיש בו גסות הרוח אפילו הקנה להקב"ה שמים וארץ כאברהם דכתיב ביה הרימותי ידי אל ה' קונה שמים וארץ לא ינקה מדינה של גיהנם דבי ר' שילא אמרו אפילו קיבל תורה כמשה דכתיב ביה מימינו אש דת למו לא ינקה מדינה של גיהנם ר' יוחנן אמר אפילו עשה צדקה בסתר דכתיב מתן בסתר יכפה אף לא ינקה מדינה של גיהנם, ע"כ. והקשה על זה בפרשת דרכים דרך כרמים וז"ל: ויש לדקדק טובא, חדא דאם מי שיש בו גאוה בדין הוא שיענש וסופו יורש גיהנם מהיכא תיתי שבשביל היותו כאברהם או כמשה או שעושה צדקה בסתר שינצל מעונש הראוי לו, ואם הכוונה דאפילו שיש בו תורה ומעשים טובים לא יועיל לו, אם כן למה תלה הדבר בהיותו כאברהם או כמשה או שעושה צדקה, הכי היה לו לומר אפילו יש בידו תורה ומעשים טובים כו'. ועוד יש לדקדק במה שתאר לאברהם שהקנה להקב"ה שמים וארץ, מאי שיאטיה דשבח זה לכאן, והיה לו לומר אפילו עמד בעשרה נסיונות כאברהם או ששמר כל התורה כאברהם, אבל מה שהקנה שמים וארץ אין לו שייכות עם הרחקת מדת הגאוה עכ"ל. וע"ש מה שישב לפי דרכו וגם אנו נדרוך בסגנון שלו קצת.
<b>מאמר</b> ב' פ"ק דעירובין (י"ג:) ג' שנים נחלקו בית שמאי ובית הלל הללו אומרים הלכה כמותינו והללו אומרים הלכה כמותינו יצאה בת קול ואמרה אלו ואלו דברי אלהים חיים והלכה כבית הלל וכי מאחר שאלו ואלו דברי אלקים חיים מפני מה זכו בית הלל לקבוע הלכה כמותן מפני שנוחין ועלובין היו והיו שונין דבריהם ודברי בית שמאי ולא עוד אלא שמקדימין דברי בית שמאי לדבריהם כאותה ששנינו כו' ודאי דגם בית שמאי היו ענוים אלא שלא היו בתכלית ענוה כבית הלל ללמדך שכל המשפיל את עצמו הקב"ה מגביהו כו'. ת"ר ב' שנים ומחצה נחלקו בית שמאי ובית הלל הללו אומרים נוח לו לאדם שלא נברא יותר משנברא, והללו אומרים נוח לו לאדם שנברא יותר משלא נברא נמנו וגמרו נוח לו לאדם שלא נברא יותר משנברא ועכשיו שנברא יפשפש במעשיו ואמרי לה ימשמש במעשיו ע"כ.
<b>ויש</b> לדקדק. חדא, חיבור ב' פלוגתות אלו בין בית שמאי ובית הלל ואיך שייכו להדדי, ונבארם בע"ה דהא בהא תליא. (ב) יש לדקדק למה בכל הדברים קבעו הלכה כבית הלל כדאמר מעיקרא משום שנוחין ועלובין כו' ובפלוגתא זו דנוח שלא נברא הוצרכו לעמוד למנין לידע כמאן הלכה. (ג) יש לדקדק מאד במ"ש נוח לו לאדם שלא נברא, למי נוח, ויותר מזה דאם לא נברא איך קוראהו אדם, ובלשון זה היה לו לומר נח היה שלא יברא אדם, אבל לשון נוח לו לאדם שלא נברא אינו מובן כלל. (ד) יש לדקדק, דתיבת 'יותר' משנברא מיותר לגמרי. (ה) יש לדקדק במ"ש יפשפש ופירשו דיפשפש היינו במעשים שעשה כבר, וימשמש היינו במה שרוצה לעשות, הא עכשיו שנברא קאמר דמשמע דמיירי תיכף אחר בריאותו, ואיך שייך יפשפש.
<b>ונקדים</b> לבאר פסוקי תהלים (פט', מח) זכר אני מה חלד על מה שוא בראת כל בני אדם מי גבר יחיה ולא יראה מות ימלט נפשו מיד שאול סלה איה חסדיך הראשונים כו' זכור ה' חרפת עבדיך כו' יש לדקדק בלשון ולא יראה מות, דהיה לו לומר ולא ימות ותו מ"ש ימלט נפשו מיד שאול, והלא כל הצדיקים נמלטים משאול ואינם רואים גיהנם. ותו איה חסדיך הראשונים אין לו קישור ומובן. גם זכור ה' חרפת כו' אין לו קישור ומובן. וביאור פסוקים אלו כתב בספר זרע בירך רק אוסיף קצת על דבריו.
<b>והענין</b> הוא, כי האר"י ז"ל פירש משארז"ל (עבודה זרה ט.) תנא דבי אליהו שיתא אלפי שני הוי עלמא כו' ב' אלפים ימות המשיח ובעונינו יצאו מה שיצאו ועדיין בן דוד לא בא, ופירש ז"ל כי הטעם אשר הגאולה נמשכת כל כך הוא, משום שארז"ל (יבמות ס"ב.) אין בן דוד בא עד שיכלו נשמות שבגוף, כי קודם ביאת הגואל צריכים כל הנשמות להיות מתוקנים, ויש פלוגתא בש"ס (סנהדרין קי"א.) על הפסוק (ישעיה ה, טו) לכן הרחיבה שאול נפשה ופערה פיה לבלי חק. חד אמר משום שלא קיים אפילו חק אחד, וחד אמר משום ששייר חק אחד, והלכה כמאן דאמר משום ששייר כו' שצריך כל אחד מישראל לקיים כל תרי"ג מצות לשלימות נפשו, וכאשר חסר אחד מהם מוכרח להתגלגל, כי אף אם תקבל הנשמה עונשה בעולם הבא בגיהנם על עבירות אי אפשר לה לבא אל מקום מחצבה לגן עדן כשחסר ממנה אחד מתרי"ג ולכן היתה נשארת בגיהנם לעולם מאחר שאי אפשר לה לבא לגן עדן לכן מוכרחת נשמה זו להתגלגל, ומחמת זה אין נשמות חדשות בעולם רק כולם גלגולים, כמ"ש במדרש (קהלת רבה א', ו) דור הולך ודור בא הדור שהלך הוא הדור שבא, ולכן אין כלות הנשמות מהגוף, ומחמת זה מתאחר הגאולה, וזהו ובעו"ה יצאו מה שיצאו, ר"ל שהנשמות היוצאות לזה העולם הם מה שכבר יצאו, ולכן עדיין בן דוד לא בא אלו דבריו ז"ל.
<b>והנה</b> הרשע שאינו משים אל לב לקיים מצות הבורא ית"ש אם ישאלהו אדם מה זה אתה עושה לבלתי תקיים מצות מלכו של עולם ומה תעשה באחריתך בעולם הבא, אמור יאמר הלא לפעמים אני נותן מעט צדקה ולפעמים כך וכך ודי לי בזה, והיינו משום שאומר בלבו דלבלי חק פירושו שלא קיים חק אחד, ואם כן לפי דעתו יתמה מדוע לא בא בן ישי גם תמול גם היום וישועה רחוקה ממנו לסברתו, ובזה פירשתי מש"ה (תהילים קיט, קנה) רחוק מרשעים ישועה, ר"ל כי אצל הרשע דבלבו אומר שהישועה רחוקה יותר מדאי שלא כדין, והטעם כי חוקיך לא דרשו, ר"ל שאינו דורש לשון לבלי חק לאמתו דר"ל למי ששייר, אלא מפרש שלא קיים וק"ל, אבל האמת אינו כך אלא כאמור שצריך כל אדם לקיים תרי"ג מצות ולכן מתאחר הגאולה.
<b>והנה</b> איתא בזוהר הקדוש (זהר ח"א קמ"א.) ששאלו לרשב"י נשמות המגולגלות עבור שלא השלימו חוקם ומתגלגלים כמה פעמים אותן גופים ראשונים מה יהיה בהם לתחיית המתים. והנה יש דיעה שניצוצי הנשמה מתחלקים לכל הגופים הללו וכולם עומדים בתחית המתים, אבל האמת דגוף אחרון לבד שהשלים חוקו הוא עומד לתחית המתים וגופים הראשונים נאבדו, וכל מצות שעשו גופים הראשונים יורש זה הגוף האחרון. והקדמונים הנביאים ובעלי רוח הקודש בראותם זה, תסמר שערותם מגודל הרחמנות על גופים הראשונים שהמה נאבדים לגמרי אך יש תקנה לזה כמ"ש אח"כ, ועז"א הכתוב (תהילים מט, יא) כסיל ובער יאבדו ועזבו לאחרים חילם, היינו שכר המצות שעשו גופים הראשונים יורש הגוף האחרון הלזה, וכי האי גוונא כמה פסוקים.
<b>אכן</b> יש תקנה על זה וביארתי המאמר שארז"ל (סנהדרין פ"ח:) שלחו מתם איזהו בן עולם הבא ענותן ושפל ברך שייף עייל כו' וגריס באורייתא תדירא ולא מחזיק טיבותא לנפשיה. וקשה, ממה נפשך, אם חוץ לאלו המדות עושה עבירות מה מהני ליה מדות הללו, אלא על כרחך שמקיים גם שאר מצות ומתרחק מעבירות, אם כן הוא מקיים כל התורה ומאי שנא אלו דקאמר, והכי היה לו לומר איזהו בן עולם הבא זה המקיים כל התורה. וביארתי ע"פ מה שהביא בירושלמי שמי שיש בו מדת ענוה מובטח מהשי"ת שלא יגולגל, והטעם הוא כי העניו אוהב כל אדם ויש לו חלק בכל ישראל ולכן קונה שלימות בנפשו ממה שעושין שאר בני אדם, ואף אם הוא לא קיים איזה מצוה אין צריך להתגלגל, ותו דהעניו כשיבזהו אדם שותק לפי שמשים עצמו כשיריים ואז יורש שכר מצות של אותו האדם שביזהו, וכמ"ש בחובת הלבבות (שער הכניעה פ"ז) שהרבה בני אדם בבואם לעולם הבא ימצאו בספריהם זכיות אשר לא עשו כלל ויאמרו לא עשינו זאת וישיבו להם עשו אותם אשר סיפרו בגנותכם ע"ש, ממילא אין העניו צריך להתגלגל לחסרון מצוה, ואם יש לו איזה עבירות נפרע בגיהנם. ומיד אח"כ שב לאהליו לגן עדן, משא"כ זה שאינו עניו בחסרון חק אחד אזי אף אחר שסבל גיהנם לא יוכל לבא למקומו לגן עדן והיה נשאר בגיהנם, ומרחם הש"י על הנשמה לבלי תאבד בגיהנם ומתגלגלת ממילא, ומחמת שהנשמה מתגלגלת אז גוף הראשון נאבד וכאמור.
<b>ולזה</b> אמר איזהו בן עולם הבא, ר"ל כי אף אם ראינו אדם הישר הולך מדקדק במעשיו לא נוכל לגזור אומר על האדם שיהיה בן עולם הבא, כי אף אם נשמתו יהיה לה עולם הבא, מ"מ הגוף אינו מובטח על עולם הבא, כי פן יחסר לו חק אחד או יותר ותתגלגל הנשמה ואז יאבד גוף הזה, לכן שאלו איזהו בן עולם הבא, ר"ל איזהו אדם שנוכל לגזור אומר שהוא בן העולם הבא בלי ספק, והשיבו ע"ז שבהיותו ענותן ושפל ברך, ונגד זה עסיק באורייתא ויש בידו מעשים טובים ואינו מחזיק טיבותא לנפשיה, זה האיש נוכל לומר עליו שהוא ודאי בן העולם הבא כי נשמתו לא תתגלגל אף אם יחסר לו איזה חק, ואם כן אף אם יהיה לו ג"כ איזהו עבירות ענוש יענש בעולם הזה, וסופו יורש גן עדן וק"ל.
<b>וזהו</b> כוונת הפסוקים הנ"ל זכר אני מה חלד כו', כי כתב במגלה עמוקות על מש"ה (איוב לג, כט) הן כל אלה יפעל אל פעמים שלש עם גבר, דהאי קרא מיירי בגלגול ומה שקראהו בתואר גבר ראשי תיבות גומלי חסדים ביישנים רחמנים, שאלו ג' סימנים יש בישראל כמשרז"ל (יבמות ע"ט:), ומדות הללו באדם הם סימן שיש בו נשמה קדושה שחוצבה ממקום הקדושה, ולכן הקב"ה מרחם עליה ומתגלגלת כדי שלא תשתקע הנשמה זו ח"ו בגיהנם ע"כ. ולז"א, על מה שוא בראת כל בני אדם, ר"ל שהגופים הראשונים הללו בחנם נבראו, ופירש הדבר כי מי גבר יחיה, פירוש מי האיש אשר חי ולא יראה מות, ר"ל כבר ראה מות שמת פעם אחד ועתה חי עוד הפעם, וקראו גבר לכוונה הנ"ל, שמשום הכי מתגלגל, והטעם ימלט נפשו מיד שאול, דמשום הכי מתגלגל כדי שהנשמה תנצל מגיהנם, ואם כן איה חסדיך הראשונים, ר"ל המצות של הגופים הראשונים איה הם מאחר שהגופים ההם נאבדים, ועל זה ביקש זכור ה' חרפת כו', הכוונה כמש"ל שהעניו אינו מתגלגל. והנה עניו היינו שנעלב ובידו להשיב ולעלוב והוא שותק, אבל מי ששותק בהכרח זה אינו נקרא עניו, וכמשרז"ל ראש השנה י"ז. אליה וקוץ בה לשארית נחלתו למי שמשים את עצמו כשיריים, ולכן ביקש יהי רצון מלפניך שהחרפות שסובלים ישראל מהעכו"ם תחשב להם ג"כ לזכות כאלו הם ענוים מצד עצמם ולא יצטרכו להתגלגל, וזה אמר דוד המלך ע"ה רק בדרך תפלה, אבל באמת אין המדה כך אלא צריך דוקא תכלית ענוה.
<b>ובזה</b> פירשתי מ"ש בש"ס (שבת פ"ח:) הנעלבים ואינם עולבין שומעין חרפתן ואינן משיבין עושין מאהבה ושמחין ביסורין עליהם הכתוב אומר (שופטים ה, לא) ואוהביו כצאת השמש בגבורתו ע"כ. ותמוה מנא לן דקרא זה דוקא בנעלבים מיירי ולא במדות טובות אחרות. אלא משום דבקרא נמי יש לדקדק, דקאמר כצאת השמש דמשמע בצאתה מזה העולם, והיה לו לומר כבוא השמש, אלא הענין הוא, משום שהגוף מכונה בשם שמש כמו שדרשו רז"ל (ויקרא רבה יח, א) על פסוק (קהלת יב, ב) עד אשר לא תחשך השמש, ולז"א הפסוק שאוהביו המה דומים לשמש לענין זה כצאת השמש, ר"ל כשקיעת השמש שהוא בגבורתו, ר"ל כל גבורתו בו רק שנעלם מאתנו ואח"כ שמש זו עצמה חוזר ובא, כך אוהבי הש"י אף שמת אין גופו המכונה שמש נתבטל אלא גבורתו בו וחוזר זה הגוף עצמו לתחית המתים, וע"ז הוקשה להש"ס דילמא יצטרך להתגלגל ואז לא יקום זה הגוף, לכן פירשו ז"ל דמיירי בנעלבים ודוק ונכון.
<b>וכן</b> צווח על זה קהלת באומרו (א', ג) מה יתרון לאדם בכל עמלו שיעמול תחת השמש דור הולך ודור בא והארץ לעולם עומדת, פירש"י היינו עניו ושפל רוח עומד לעולם כמש"ה (תהילים לז, יא) וענוים ירשו ארץ וזרח השמש כו' ולא אאריך בדקדוקים. ויבואר בהקדם, דלפעמים גדר אדם מכונה על איש מתגאה, ור"ל שמחזיק את עצמו בגדר אדם שהוא מדרגה חשובה, משא"כ העניו אינו מחזיק את עצמו כלל בגדר אדם, רק לבו לב בשר בעלמא, וכמשרז"ל (סוטה ה.) אדם לא כתיב ביה ונרפא בשר כתיב ביה ונרפא לכן צריך שיהיה במחשבתו בשר ולא אדם. עוד נקדים כי המתגאה ארז"ל (סוטה ה.) אמר הקב"ה אין אני והוא יכולין לדור במחיצה אחת, ותפלתו מאוסה שאינה יכולה לבא במחיצתו של הקב"ה והיא נשארת בזה העולם, אבל אינה יכולה לעלות למעלה מרקיע כי שם נקרא מחיצתו של הקב"ה, כמש"ה (תהילים קטו, טז) השמים שמים לה' כו'.
<b>ולזה</b> אמר מה יתרון לאדם בכל עמלו, ר"ל המתגאה שנקרא אדם אין לו שום יתרון בעמלו, אף על פי שעמל בתורה ומצות, ונתן על זה ב' טעמים. האחד, לפי שיעמול תחת השמש שכל תורתו ומצותיו נשארים תחת הרקיע אינם עולים לשמים כאמור. שנית, דור הולך, ופירש במדרש הדור שהולך הוא הדור שבא שמתגלגלים, ואז הגוף הראשון נאבד ועמלו לריק. משא"כ והארץ, ר"ל העניו לעולם עומדת, שאין צריך להתגלגל, אלא ענינו כמו וזרח השמש שזורחת פעם אחת ואח"כ ובא השמש ששוקעת, ואח"כ אל מקומו שואף שגוף שמש זו שואפת לחזור למקומו וזורח הוא שם כבראשונה, הכי נמי זה העניו, וזהו מכוון לאומרם דלעיל, דהנעלבים ואינם עולבים עליהם נאמר כצאת השמש וכאמור.
<b>ואמר</b> עוד, הולך אל דרום כו', שמעתי מחכם אחד פירוש נאות בפסוק זה והוא מומשך עם דרושנו לפסוקים הקודמים. והוא על פי משרז"ל (בבא בתרא כ"ה:) הרוצה להחכים ידרים להעשיר יצפין שהחכמה בדרום והעושר בצפון, והנה האדם נברא בשביל החכמה ללמוד ולעשות, ואח"כ הוא מבקש ומסבב לעשירות יומם ולילה לא ינוח, ואינו משלים עי"ז חוקו וחיובו בזה העולם מוכרח הנשמה להתלגלגל. ולזה אמר הולך אל דרום, ר"ל הנשמה הולך לזה עולם בשביל דרום דהיינו חכמה, והוא אינו עושה כן אלא סובב אל צפון, ולזה אמר ועל סביבותיו, ר"ל ע"י סביבותיו אלו שסובב תדיר לעשירות שב הרוח שמוכרח נשמתו להתגלגל ונכון.
<b>ואמר</b> עוד, כל הנחלים הולכים אל הים כו' (שם), כי מקום שהנשמות באות לשם למעלה הוא המדה הנקרא ים, ואמר שדומה ענין זה לנחלים שהולכים תמיד אל הים ואיננו מלא, לפי שמן הים נמשכים מעינות וחוזרים להנחלים, כך הנשמות אחר פטירת בני אדם באות למקומם, ואח"כ חוזרים להתגלגל ולכן נתאחר הגאולה וכאמור ודו"ק. והוסיף ואמר עוד אח"כ בביאור יותר מה שהיה הוא שיהיה, ר"ל שהנשמות מתגלגלות, ואם כן אין זכרון לראשונים, ר"ל הגופים הראשונים נאבדים ואין זכר למו, וגם לאחרונים שיהיו, ר"ל אפילו הגופים שיהיו אח"כ לא יהיה להם זכרון עם שיהיו לאחרונה, ר"ל אם גם הם לא ישלימו חוקם ותתגלגל עוד, ויהיו עוד גופים אחר האחרונים, אזי גם אותן אחרונים לא יהיה זכר למו.
<b>ועדיין</b> לא ביאר מה נהיה במצות של גופים הראשונים הנאבדים, וביארו בהקפיטל ב' שם, ואמר ושנאתי את החיים, ר"ל טוב לאדם שלא נברא כי רע עלי המעשה שנעשה תחת השמש, ומהו המעשה ההוא ששונא חוזר ופירש, ושנאתי אני את כל עמלי שאניחנו לאדם שיהיה אחרי, שבהצטרך הנשמה להתגלגל אזי כל עמל גוף הראשון יורש הגוף השני ומי יודע החכם יהיה או סכל וישלוט בכל עמלי, ר"ל שגם גוף השני אולי יהיה רשע, והוא שליט במצות של גוף הראשון, כי מאחר שגוף הראשון אבוד אז שייך הכל להשני כאלו הוא עשאם, וכאשר מרבה להרשיע יוכל לבטל גם המצות הראשונים, כמו על דרך משל בתוהה על מעשים טובים, שעליהם אמר הכתוב (יחזקאל יח, כד) כל צדקותיו אשר עשה לא תזכרנה וכדומה, ועז"א שלמה המלך ע"ה שהוא רחמנות גדול שזה ישלוט במצות של ראשון ויהיו בידו כחומר ביד היוצר וכאמור, כי יש אדם, ר"ל המכונה בשם אדם שאינו עניו, שעמלו בחכמה ובכשרון ולאדם שלא עמל בו יתננו חלקו גם זה הבל כו'. כל מקראות אלו סובבים הולכים על ענין האמור ודו"ק.
<b>ובזה</b> פירשתי פסוקי ישעיה (סו', א) כה אמר ה' השמים כסאי והארץ הדום רגלי איזה בית אשר תבנו לי ואיזה מקום מנוחתי ואת כל אלה ידי עשתה ויהיו כל אלה (זהו כפל לשון, עמדו המפרשים ז"ל בו) ואל זה אביט אל עני ונכה רוח וחרד על דברי שוחט השור מכה איש זובח השה כו' גם המה בחרו בדרכיהם ובשקוציהם נפשם חפיצה כו'. וכוונות מקראי קודש אלו סובבים הולכים לכל האמור, שע"י הגלגולים מתאחרת הגאולה וגם הגופים הראשונים נאבדים, והתרופה לזה ענוה שהעניו אין מתגלגל. ונקדים עוד, כי הפסוק אומר (תהילים קטו, טז) השמים שמים לה' והארץ נתן לבני אדם, ולפעמים נאמר (ישעיה ו, ג) מלא כל הארץ כבודו. אלא הענין כמשרז"ל שכשהרבה רשעים בעולם מסלקים מרכבת השכינה למעלה, והוא כי המתגאה אמר הקב"ה אין אני והוא יכולים לדור במחיצה אחת, ולכן כשגאים רבים בעולם מרכבת השכינה מסתלקת, והשגחתו של הש"י בזה העולם הוא רק מעט מזעיר כדי חיונו של העולם, והוא רק בבחינת רגלים, דהיינו שאין מושפע ומושגח זה העולם מלמעלה רק בבחינת מדרגה תחתונה, ולזה ארז"ל (ברכות מ"ג:) כל ההולך בקומה זקופה כאלו דוחק רגלי השכינה, ר"ל כי כסא השכינה נסתלק למעלה על ידו ולא נשאר בזה העולם רק בחינת רגלים מהקדושה, וגם בחינה זו קשה עלי לסבול גאוותו וגאונו של זה, כי הקדושה והגאות הם ב' הפכים, ולכן דוחק רגלי השכינה וכנ"ל והבן.
<b>ונקדים</b> עוד ענין שומרי החומות, שאמר הכתוב (ישעיה סב, ו) על חומותיך ירושלים הפקדתי שומרים תמיד כל היום כו'. הענין הוא, כי בית המקדש שיבנה במהרה בימינו יבא מן השמים בית אש, וזה הבית המקדש אנו בונין תמיד, וכל ישראל יש להם חלק בו, ובכל תורה ובכל מצוה נבנה קצת בנין באותו בית המקדש, ולפי המובן כבר היה נגמר אותו הבית המקדש ברובי תורה ומצות שהצדיקים עושים בכל דור, אלא החסרון הוא שאיש אחד בונה ואלף סותרים, כי האדם שעושה עבירות הוא סותר תמיד קצת מהבנין, וזהו רחמנות גדול זה בונה ואלו סותרים, ולכן צוה הש"י הוכח תוכיח כו' שמצוה גדולה להחזיר האנשים למוטב ולהודיעם גודל הרעה אשר הם גורמים, ולכן אלו המוכיחים שמצילים בני אדם מעבירות נקראים שומרים החומות. ולזה נתרעמה ירושלים איך יש כח לאנשים אלו לסתור מה שאלו בנו ומה יהיה הסוף, ואמר לה הש"י תנחומין, על חומותיך ירושלים הפקדתי שומרים, אלו המוכיחים תמיד לא יחשו ואולי על ידי זה יבנה בית המקדש במהרה, ושוב אומר השי"ת אל המוכיחים שנדבו לבם לשמור חומות בית המקדש, אתם המזכירים את ה' (ר"ל לבני אדם) אל דמי לכם ואל תתנו דמי לו, ר"ל לא תיעפו ולא תיגעו ותמיד תוכיחו את בני עד יכונן ועד ישים כו' ומובן. הרי שהבית המקדש אנו בונין מעט מעט.
<b>ולזה</b> אמר הכתוב, כה אמר ה' הלא אתם רואים כעת השמים כסאי שמרכבתי בשמים אבל הארץ היא רק הדום רגלי, לפי שהגאים רבים וכמאמרם ז"ל (סוטה ד:) לא חרבה ירושלים עד שהיו בה גסי רוח שנאמר (ירמיה יג, טו) שמעו ואל תגבהו, ואם כן הארץ הוא רק הדום רגלי וכמ"ש תחלה, ואם כן איזה בית אשר תבנו לי, שבהיותכם גאים איך אפשר שתגמרו אתם בנין בית המקדש העתיד, במה ואיזה מקום, ר"ל באיזה אופן יש מקום שיהיה מנוחתו נגמר מהרה, הלא תדעו ותבינו, ואת כל אלה, ר"ל כל אלה האנשים הדור שאתם רואים כבר ידי עשתה אותם מלפנים, ועכשיו ויהיו עוד הפעם נאום ה', ואם כן מאחר שהגלגול חוזר בעולם הגאולה מתאחרת מאוד, ולכן ואל זה אביט, ר"ל שאני משתוקק ומצפה אל עניו נכה רוח וחרד כו', שכאשר תהיו ענוים אז לא יהיה צורך לגלגול ויהיה הגאולה במהרה, משא"כ עתה בהיותכם מתגאים צריך הגלגול, והוסיף לומר לא זו בלבד שמתגלגלים באדם אלא גם בבהמות ודומם צומח חי מדבר, ובהיות מקריבין הבהמה קרבן לה' כראוי יתוקן נשמה ההיא, והם לא הקריבו הקרבנות והמנחות כמשפטם עיין רש"י, ואם כן לא די שלא תקנו הנפש המגולגל ההוא בדומם צומח חי מדבר אף גם קלקלוהו, לזה אמר שוחט השור מכה איש כו' וכן כולם עיין רש"י, ומתרעם עוד, בל תאמר שהגופות השניים המגולגלים המה מטיבים דרכם ולא יצטרכו יותר להתגלגל, ולזה אמר שאינו כך אלא גם המה, ר"ל הגופות השניים בחרו בדרכיהם הראשונים, ואם כן הגאולה יתאחר ח"ו והבן ודו"ק.
<b>ובזה</b> נבא אל ביאור המאמר דסוטה אשר העמדנו בריש הדרוש. ויובן עם האמור, כי הגאוה מאוסה בעיני הש"י והענוה משובחת שעל ידה יוקדם הגאולה תכלית ההקדם בהיות א"צ לגלגול כאמור, ובא הש"ס לפרש הפסוק שהודיענו כי תועבת ה' כל גבה לב, ובל תאמר כי מה שמאוסה מדת הגאוה לפניו ית"ש הוא רק משום שמתאחרה על ידו הגאולה וכדאמרן ואם כן מי שיש בידו איזה מדות אשר מקרבות את הגאולה יצא הפסדו בשכרו ששוב אינה שנאוי ומשוקץ לפני הש"י, לזה אמר שאינו כן, אלא אפילו יד ליד לא ינקה, משום שהגאוה מצד עצמה מאוסה לפני הש"י אף בלי סיבה הנזכרת.
<b>ובאו</b> לפרש מהו זה, ואמר רב אפילו הקנהו שמים וארץ כו', הענין כי אמר אברהם אבינו ע"ה ה' אלהי השמים ואלהי הארץ אשר לקחני כו' ופירשו רז"ל (בראשית רבה נט, ח) בתחלה ה' אלהי השמים לבד, ואברהם השתדל כל ימיו בכח גדול עד שקירב הרבה בני אדם לעבודתו במתק פיהו ומוסרו, והוא מענין שומרי החומות הנ"ל והם מקרבים את הגאולה שנבנה ע"י הצדיקים, ואלו הרשעים אין סותרים מחמת שזה שומרה, ובל תאמר שכאשר יש בו מדה זו אזי אף שמתגאה אין בכך כלום כי יצא הפסדו בשכרו, קמ"ל דלא כי הגאוה מצד עצמה מאוסה אף בלי טעם דהרחקת הגאולה ותחיית המתים שהגופים הראשונים נאבדים. ודבי ר' שילא פירשו, ואפילו קיבל תורה כמשה, הענין הוא כמו שארז"ל (אבות ו, ג) אל תקרי חרות אלא חירות ממ"ה ומשיעבוד גליות, והטעם כי כתב בזוהר הקדוש פ' יתרו (זהר ח"ב פ"ד.) אהא דאמר קרא מימינו אש דת למו והלא התורה ניתנה מפי הגבורה דהיינו שמאל, ותירץ דבנתינת התורה נתבסס הכל ושמאל נתהפך ג"כ לימין, וידוע שכל כחות הדינים הרעים יניקתם משמאל, ולזאת כאשר נתהפך שמאל לימין נתבטל כל רע ונעשה חירות מהכל, זולת שפגמו אח"כ כידוע.
<b>ולז"א</b> אפילו קיבל תורה כמשה דכתיב ביה מימינו אש דת, דהיינו שנתהפך שמאל לימין, ואם כן אין גלות ומיתה ושוב אין צריך כלל לגאולה ולתחיית המתים, והוי אמינא שאיש כזה אם מתגאה אין בכך כלום, קמ"ל דלא, כי הגאוה מצד עצמה מאוסה. ור' יוחנן אמר אפילו עשה צדקה בסתר, כי ארז"ל (בבא בתרא י.) גדולה צדקה שמקרבת את הגאולה, והמובחרת שבצדקה הוא בסתר, וזו ודאי מקרבת הרבה את הגאולה, קמ"ל דאפילו הכי אם מתגאה תועבה הוא, אף דלא שייכי ביה טעם הרחקת הגאולה מאחר שהוא במעשים אחרים שבו מקרבה וכדאמרן, ונכון ודו"ק.
<b>ונבא</b> לבאר התרגום דפרשתן שהתחלנו בו. ונראה דהנה קשה איך התפלל משה רבינו ע"ה על יהושע שינצל מעצת מרגלים והרי הבחירה חפשית, ותו אם התפלל עליו מדוע לא התפלל גם על כולם. אכן מצינו בהרבה מקומות שמתפללים על זה ואל תביאנו לידי חטא וכדומה, ובאמת אינו מובן דמה נעשה בבחירה. ונראה שיבא לכלל ישוב עם דרושינו, כי אמרנו שהעניו אין צריך להתגלגל וקונה שלימות נפשו במה שעשו אחרים, והנה לכאורה זהו אליה וקוץ בה, דיש בו מעלה וחסרון, דמעלה יש כשאין בו עונות או אפילו יש לו קצת עונות שמתלבנים בגיהנם, דאז מי שאינו עניו אזי אחר שמתלבן בגיהנם מוכרח להתגלגל אם חסר לו אחת מכל מצות ה' וזה לא יתגלגל, משא"כ אם יש לו עונות חמורים אשר אין מתורצים בגיהנם והם אלו חטאים שאמרו ז"ל עליהם שאין להם חלק לעולם הבא ואין עונות אלו מתורצים ע"י גיהנם, אם כן מי שאינו עניו יתוקן ע"י גלגול שישוב בתשובה על הכל, כי אין לך דבר שעומד בפני התשובה (ירושלמי פאה א', א) משא"כ זה שלא יתגלגל, ואם כן לכאורה יש מעלה וחסרון. אבל האמת אינו כך, ואמר הכתוב השמים שמים לה' והארץ נתן לבני אדם נראה ביאורו, כי שמים וארץ היינו נשמה וגוף, כמאמרם ז"ל (סנהדרין צ"א:) על פסוק (תהילים נ, ה) יקרא אל השמים מעל ואל הארץ לדין עמו שהוא ענין מרכיב חיגר על הסומא הנשמה והגוף ע"ש, ובא פסוק זה להביננו, בהיות נודע לנו שחשב הש"י מחשבות לבלתי ידח ממנו נדח, ואיך אמרנו אם כן שהגופים הראשונים שלא השלימו חוקם נאבדים.
<b>וביאר</b> זאת, כי הנשמה שהוא חלק אלוה ממעל, כל הנופח כביכול מעצמותו נופח, עליה חשב מחשבות בכל אופן לבלתי תאבד לגמרי, ואם תצטרך להתלבן בגיהנם אין בכך כלום, מאחר שסופה לשוב למקומה או ע"י גלגול וכדומה כל מיני תקונים, משא"כ הגוף הוא ביד האדם ברצותו מתקנו וברצותו מאבדו, וזהו השמים שמים לה' היינו הנשמה, אבל והארץ דהיינו הגוף נתן לבני אדם. נמצא דהבחירה אשר באדם, הנה לענין הגוף אין לה גבול, ועל כל המעשים יש לו בחירה אפילו לעשות מעשים כאלה שיאבד הגוף לגמרי, משא"כ הבחירה במה שנוגע לנשמה יש לה גבול דהיינו עד מקום שיוכל עדיין להיות תיקון לנשמה בגיהנם או על ידי גלגול עד שם יש שליטה לבחירה, משא"כ ברצותו לעשות דבר שיהיה ח"ו הנשמה אובדת שם נתבטל הבחירה כי חשב הקב"ה מחשבות בלתי ידח וכאמור. ולפי האמור, מי שאין בו מדת ענוה אזי הבחירה אצלו בלי גבול אפילו לעשות מעשים אשר נאמר עליהם אין להם חלק לעולם הבא, כי סוף הנשמה תתוקן בגלגול אחר שתסבול גיהנם על יתר חטאים, משא"כ העניו שמובטח לו שאינו מגולגל יש גבול אל הבחירה, שעל החטאים המתורצים בגיהנם יש לו בחירה אבל חטא שאינו מתורץ רק ע"י גלגול ניטל הבחירה מאתו, והקב"ה שומרו כיון שעל הנשמה חס הקב"ה, וזהו העניו כשיעשה זאת אין תקנה ח"ו לנשמה.
<b>ובזה</b> אתי שפיר הכל דחטא מרגלים הוא חטא כבד מאד שהכשילו לכל ישראל, וארז"ל עליהם אין להם חלק לעולם הבא, והיינו הגוף וכאמור, אבל הנשמה נתתקנת בגלגול, וכד חמי משה ענוותנותיה דיהושע הבין שעל חטא גדול כזה יכול לשלוט על הבחירה, לכן מצא מקום להתפלל עליו כי אין הבחירה שולט עליו בזה, משא"כ על האחרים לא התפלל כי הם ביד הבחירה ודו"ק. ובזה יובן מ"ש דוד המלך ע"ה (תהילים פו, ב) שמרה נפשי כי חסיד אני, ופירשו רז"ל (ברכות כ"ח:) שמרה נפשי שלא אכשל בדבר הלכה, ואמרינן בברכות (ד.) לא חסיד אני שכל מלכי כו' ולא עוד שכל מה שאני עושה אני נמלך כו', ר"ל דע"י מדת ענוה הללו שבו מצא מקום להתפלל שהשי"ת ישמור נפשו מלהכשיל הרבים בדבר הלכה שהוא חטא גדול ויהיה ח"ו חטא רבים תלוי בו שאפילו תשובה אין מספיקין לעשות על זה, ולפי רוב הענוה שהיה בו בדוד ביקש שיתבטל מאתו הבחירה בזה, ולזה אמר שמרה נפשי כי חסיד אני, וכך עלתה בו כמשארז"ל (סנהדרין צ"ג:) וה' עמו שהלכה כמותו בכל מקום ולא נכשל שום פעם בדבר הלכה.
<b>וזהו</b> עצמו ענין המאמר דעירובין, שע"י שהיו בית הלל ענוים הלכה כמותן, והנה בית שמאי ובית הלל באמת כפי הנראה היו מחולקים בזה כדמצינו מחלוקת בש"ס (סוטה ה.) חד אמר תלמיד חכם צריך לו קצת גאוה מעט מזעיר ומעטרא ליה כסאסאה לשבלתא, וחד אמר לא מינה ולא מקצתה. והכי נמי בית הלל היו ענוים עד תכלית הענוה, ובית שמאי נהגו קצת סלסול בעצמם כדיעה ב'. ולכן אחר שהביא בעל המאמר דבית הלל זכו לקבוע הלכה כמותן ע"י הענוה שהיה בהם, הביא מחלוקת השניה שנחלקו בית שמאי ובית הלל בענין הגלגול ולשטתייהו אזלי דבית הלל שהם ענוים אמרו שאין צריך גלגול כי ענוה משלים כל החסרונות, ולזה אמר טוב לאדם שלא נברא יותר, ר"ל האדם שהיה כבר אדם טוב לו שלא נברא עוד יותר ויתגלגל, וזהו אומרו 'משנברא', ר"ל אחר שכבר נברא פעם הראשון נוח וטוב לו שלא יברא עוד יותר מזה אלא עונותיו ימורקו שם בעונשו ואח"כ יבא לגן עדן, ובית שמאי לשטתייהו דסבירא ליה דאין לתלמיד חכם להיות תכלית ענוה אם כן פעמים צריך להתגלגל כשאינו משלים חוקו, ולזה אמר נוח לאדם שנברא, ר"ל מי שכבר היה אדם טוב לו שיברא עוד הפעם יותר משלא נברא עוד פעם, כי אם לא יתגלגל מאין יקח שלימות נפשו לבא לגן עדן אם חסר לו אחת מכל מצות ה' אשר לא עשה.
<b>נמצא</b> דפלוגתא זו עצמה היה במדת ענוה עצמה אם טוב לאחוז בקצה ותכלית הענוה או לא, לכן בפלוגתא זו הוצרכו לימנות ואחרי רבים להטות, לא כבכל שאר מחלוקת שלהם שקבעו הלכה כבית הלל על ידי שהיו ענוים, דזהו רק אחר שנודע שהלכה כמותם בענין הענוה, אבל פלוגתא זו היה בענוה גופיה לכן נמנו וגמרו נוח שלא נברא, כי ענוה עדיף וצריך לאחוז במדת ענוה שלא יצטרך להתגלגל, ועל זה אמר ועכשיו שנברא, ר"ל אם לא היה עניו והיה מוכרח להתגלגל ישתדל עכ"פ שלא יצטרך להתגלגל יותר ושיתקן מה שחסר לו בראשונה. ולזה אמר יפשפש במעשיו, ר"ל ע"פ דברי האר"י ז"ל ובשל"ה במשארז"ל פלוני במה הוה זהיר במצוה זו, כי החכם ישכיל בנפשו המצוה אשר חסר לו שבעבורה נתגלגל וכן העבירה שעבר בגלגול ראשון יצרו חזק לה וצריך להתחזק, ולזה אמר יפשפש במעשיו הראשונים כדי שיתקנם ולא יצטרך עוד להתגלגל, ובזה נתישבו כל הדקדוקים שדקדקנו במאמר זה ונכון בעז"ה ודו"ק היטב.
<b>הרי</b> נתבאר מכל זה גודל מדת הענוה ומעלתה. ובדרוש לפרשת נצבים המדבר בגנות הגאוה שם ביארנו גדר גאוה וענוה וע"ש באורך, ופירשנו שם המשך פרשת אתם נצבים על זה משם ידרשנו המעיין וע"ש מה שפירשנו משרז"ל (סוטה ד:) כל המתגאה כאלו עובד ע"ג, לפי ששורש נשמת ישראל ממקום קדושה אשר יששם מציאות והעדר גם יחד, לכן כל מה שהש"י מוסיף לו גדולה יותר הוא נשפל בעיני עצמו, משא"כ שורש חיות העכו"ם הוא בהיפך, ולכן המתגאה מסתמא כבר קדמו לו עונות עד שחיותו ממקור הטומאה ע"ש בדברינו. ובזה ביארתי הפסוק בירמיה (ב', כג) איך תאמרי לא נטמאתי אחרי הבעלים לא הלכתי ראי דרכך בגאי, וע"ש ברש"י. ויש לדקדק הלא ארז"ל (עבודה זרה מ"ה:) אין לך הר וגבעה שלא עבדו ע"ג, אבל מקומות הנמוכים לא היתה שם ע"ג וגיא הוא נקרא מקום בקעה. ולדרכנו הוכיחם על מדת הגאוה שהיה בהם, וכמאמרם ז"ל (סוטה ד:) לא חרבה ירושלים עד שהיו בה גסי רוח, ולזה אמר איך תאמרי לא נטמאתי כו' ודאי שקר אתה אומר כי ראי דרכך בגיא היינו גאות, כי המתגאה אפילו דרכי הליכתו ועקבותיו נודעו שהולך בקומה זקופה, ומסתמא כיון שאתה מתגאה כבר קדמו לך עונות וכאמור, ואם כן איך תאמרי לא נטמאתי ושדרכך דרך ישר וק"ל.
<b>ועוד</b> ביארנו שם בענין הגאוה, מה שאחז"ל (איכה רבה א, סא) חטאו בכפלים ולקו בכפלים ומתנחמין בכפלים ע"ש כי אין לכפול כאן הדברים. ובאותו הדרך פירשנו משארז"ל (שבת קי"ט:) המבזה תלמיד חכם אין רפואה למכתו, ויש לדקדק, בשלמא אם היה נודע שזה המבזה יש לו מכה שייך לומר אין רפואה למכתו, אבל מה נאמר אם זה המבזה אין לו מכה כלל. ונראה, דהנה אדם שהוא עם הארץ הוא לו מכה גדולה מאד, כי ארז"ל (קידושין ל:) בראתי יצר הרע בראתי לו תורה תבלין, והם מלחמת היצר הרע, ונודע במחנות המלחמה צריך לשניהם כלי זיין, ואז פעמים זה יגבר ופעמים זה יגבר, משא"כ אם מחנה אחת אבדו כלי זיין שלהם ודאי מיד יבוא אליהם מחנה השניה והכהו עד לא נשאר פליטה, כך הוא העם הארץ שאין לו תורה שהוא כלי מלחמה נגד היצר הרע והיצר הרע הוא איש מלחמה מנעוריו, ודאי זה ניזק מהיצר הרע תדיר.
<b>ושלמה</b> המלך ע"ה צווח אם תבקשנה ככסף וכמטמונים תחפשנה אז תבין יראת אלהים (משלי ב, ג), הודיע זאת כי להיות בנוהג שבעולם אם יאמר אחד לפחות שבפחותים וקלי הדעת שאין לו יראת אלהים הלא ירד עד לחייו איך תאמר שאין אני ירא מאלהים הלא עברי אנכי ואת ה' אלהי השמים אני ירא, לזה הודיע החכם שלמה המלך ע"ה שזה טעות גדול, כי לירא מה' צריך בקשה וחיפוש מאד כמטמונים וכולי האי ואולי, ומקום החיפוש הזה הוא בתורה, ור"ל כי אפילו התלמיד חכם אין די לו בלמדו תורה לשיבא מזה ליראת ה', אלא חיפוש רב צריך גם בתורה ועיון גדול קודם שימצא בה איך ליראה את השם הנכבד ברוך הוא וברוך שמו, כי כל מעשי אדם ודיבוריו ומחשבותיו וכל תנועותיו אפילו תנועות הקלים של כל אבר ואבר יש בכולם מצות ועבירות, הנה אין שכל של עם הארץ משיג ומבין כלל ענין זה מצד שלא ראה מאורות התורה מימיו, ואם כן אם התלמיד חכם כך צריך חיפוש ויגיעה מה יעשה זה העני בדעת עם הארץ ודאי הוא נחנק ביד היצר הרע אם אינו מתאבק ונכנע לתלמיד חכם, נמצא עם הארץ יש לו מכה גדולה.
<b>אכן</b> תוך מכה זו יש בה ג"כ רפואה גדולה, והוא מה שארז"ל (בבא מציעא ל"ג:) הגד לעמי פשעם אלו תלמידי חכמים ששגגות נעשו להם כזדונות, ולבית יעקב חטאתם, אלו עמי הארץ שזדונות נעשו להם כשגגות. נמצא תוך המכה נמצא גם כן רפואה ומעלה גדולה, כי הנה התלמיד חכם אף שמשיג מתוך חיפוש בתורה איך לעבוד ה', מ"מ אין ילוד אשה נמלט מהשגיאה, ואדם אין צדיק בארץ אשר יעשה טוב כו', ומיד נחשב לו למזיד, משא"כ עם הארץ אף שעל פי רוב עושה עבירות, מ"מ הכל נחשב לו לשוגג. ואמנם עם הארץ המתגאה עד שברוב גאותו וגאונו מלאו לבו לבזות תלמיד חכם, ודאי זדון לבו השיאו לומר מאן האי תלמיד חכם אף אני כמוהו, דאלו היה מבין חסרונו נגד מעלות התלמיד חכם הלא יבחר מחנק נפשו ומות בעצמותיו משידבר קשות נגד התלמיד חכם, אלא ודאי מעריך עצמו טוב כמו התלמיד חכם והש"י משלם מדה כנגד מדה, ומאחר שאתה מחזיק עצמך בתלמיד חכם אזי שגגותיו נחשבין לזדון כמו תלמיד חכם, נמצא מכתו מכה שלימה אין נכלל שום רפואה במכתו כלל, כי יש לו ב' לריעותא שתמיד נכשל בעונות ע"י שהוא עם הארץ, ואפילו הכי הכל נחשב לו כמזיד כמו בתלמיד חכם, וזהו שכוונו במתק לשונם אין רפואה למכתו, וזהו ענין חטאו בכפלים שביארנו שם בפ' נצבים ע"ש. והש"י יקרבנו לעבודתו ונשיב אליו בכל לב אמן.
<b>ויעלו</b> אל ראש ההר לאמר הננו ועלינו. יש לדקדק מהו לאמר והיה לו לומר ויאמרו. ואפשר עם משארז"ל (ברכות כ"ד:) העומד במקום גבוה ומתפלל הרי זה מקטני אמנה. והנה אותן האנשים שהיו מקטני אמנה, דור לא הכין לבו ולא נאמנה כו' וכמבואר בפרשה וינסו אותי זה עשר פעמים, לכן ויעלו אל ראש ההר לאמר לפני הקב"ה הננו ועלינו כי חטאנו דהיינו ששבו בוידוי דברים לפני ה', ולהיות בהם גם מקטני אמנה עלו אל ראש ההר לומר דברים אלו וק"ל.
<b>שלח</b> לך אנשים כו'. וכל הענין הפרשה ממעשה המרגלים. שלח לך פירש"י לך לדעתך אני איני מצוה אותך אם תרצה שלח, משמע בשביל שידע ה' הרעה שיומשך מהם לכן לא צוה עליהם. וקשה אם כן למה נתן רשות, וגם על משה רבינו ע"ה קשה למה שמע לישראל בדבר זה לשלוח מרגלים אחר שהבין מדברי ה' שיומשך רעה מדבר זה וכדחזינן שהתפלל על יהושע שיושיעו ה' מעצת מרגלים, הרי שידע שכל מחשבותם לרע ואם כן למה שלחם. תו קשה אין דרך לשלוח מרגלים רק פחותי ערך ולמה כאן בחר לשלוח צדיקים ונשיאים. תו קשה כשם שהתפלל על יהושע היה לו להתפלל על כל המרגלים וינצלו כל ישראל.
<b>תו</b> יש לדקדק באומרו עלו זה בנגב וראיתם כו' לא הזכיר כלל שישיבוהו על שאלותיו, רק הזכיר שהם יראו הענין לבד, והוא הפך כל שליחות שחזרה אצל המשלח. תו אומרו וילכו ויבואו אל משה כו' וישיבו אותם דבר כו' תיבת 'דבר' מיותר. תו ויהס כלב את העם אל משה מאי אל משה ועיין רש"י, וגם איך שייך ויהס אחרי שעדיין לא הזכיר כלל בפסוק שצעקו העם או אמרו שום דיבור. תו ויוציאו דבת הארץ אשר תרו אותה אל בני ישראל לאמר הארץ כו', מאי לאמר. תו אומרו ועבדי כלב עקב היתה רוח אחרת עמו וימלא אחרי והביאותיו אל הארץ אשר דרך בה מדוע לא הזכיר רק כלב ולא גם יהושע, וגם מה הוא אשר דרך בה. וכן יש לדקדק אומרו ויהס כלב מדוע שתק יהושע. וגם יש לתמוה מאחר שידעו יהושע וכלב עצתן של המרגלים כדחזינן שנשתטח על קברי האבות, אם כן למה המתינו עד שידברו יתר המרגלים תחלה ואח"כ ויהס כלב, והלא צדיק הראשון בריבו (משלי יח, יז) היה להם לדבר תחלה. עוד קשה מה שהקשיתי כמה פעמים על אמרם מעצת המרגלים, הלזה יקרא עצה, שיעשה אדם דבר אחד שיאבד עולם הזה ועולם הבא אין זה אלא שטות ושגעון ורשעות.
<b>ונבאר</b> ג"כ פסוקי ראה אנכי נותן לפניכם היום ברכה וקללה את הברכה אשר תשמעו אל מצוה ה' אלהיכם כו' והקללה אם לא כו' ויש לדקדק בשינוי דברישא אשר ובסיפא אם אלה החקים והמשפטים אשר תשמרון לעשות כו' אבד תאבדון את כל המקומות אשר עבדו שם הגוים כו'. יש לדקדק, מדוע התחיל במצוה זו דוקא כשבא לחשוב החקים והמשפטים שיעשו. תו באומרו את כל המקומות הרי מחובר אינו נאסר, ורז"ל דרשו (עבודה זרה מ"ה.) בכלים שנשתמשו לעבודת גלילים הכתוב מדבר, וצריך עיון איך יפורש כלים בלשון מקומות ולהסוברים דמשמשי הר נאסר יש לומר דאמר קרא מקומות לאשמעינן דכלים שנשתמשו למקומו נמי נאסרו, אבל להאומרים דשרי קשה, ועיין בחידושינו בחולין פרק ב' בסוגיא דשוחט לשם הרים מ"ש בענין ב' שיטות הללו. תו אומרו ואבדתם את שמם מן המקום ההוא לא תעשון כן לה' אלהיכם, פירש"י אזהרה למוחק השם, והוא תמוה, איך הוי אמינא לעשות כן לה'.
<b>לבאר</b> כל זה דע תכלית בריאת האדם בעולם הוא עם מה שביארנו בספר בראשית בדרושנו אהוא דאין שורין דיו ע"ש, איך העולמות כולן מליאי חסרונות ויש בהם ג"כ מציאות שלימות, באופן שיש בהם ב' מציאות, מציאות שלימות ומציאות חסרונות, והוא מצד שיתוף מדת הדין ומדת הרחמים בכל הנבראים, שמצד שהחיות אשר ממדת הדין בחינת אור החוזר לשורשו תמיד מצד זה יש בנמצא ההוא מציאות החסרונית, ומצד החיות אשר מצד מדת הרחמים הושם בנבראים מציאות השלימות ונברא האדם ולמלאות החסרונות הנמצאים בכל העולמות ובכל המציאות וזהו עבודת האדם לה' וע"ז מקבל שכר, והגם שהיה יכול ה' לבראות כל הנמצאות בכל השלימות עשה ה' ככה כדי שיהיה עבודה לאדם ושכר ועונש.
<b>ואמנם</b> להבין בחוש ענין השלימות והתמלאות חסרונות העולמות ע"י מעשי בני האדם עד שאמר הכתוב (חבקוק ג, ו) הליכות עולם לו, ופירשו כי הליכות והתנהגות העולמות בכללן נמצא גם בהאדם עצמו, כי כל אדם נקרא עולם קטן כי הוא חלק מכל העולמות ומה שיש בכלל יש בחלק, נמצא שיש בכל אדם מציאות כללות העולמות ומצד זה נמצא גם בכל אדם מציאות שלימות ומציאות חסרונות, דהיינו מדות טובות ומדות רעות, אלא שאין כל האנשים שוים כי בזה יש מדה טובה זו ובשני מדה טובה אחרת, והכל כפי חלק העולמות אשר נכלל בהאדם, יש שהוא שלם במדה זו וחסר באחרת ויש להיפוך, גם יש מי שיש בו בתולדתו הרבה שלימות ומעט חסרונות ויש אשר הוא בהיפוך, ועבודת האדם הוא להשלים אותן החסרונות אשר בו דהיינו שהמדה רעה שמרגיש בעצמו יעשה דוקא להפך עד שיתוקן ויושלם חסרונו, וממילא נשלם ונתמלא חסרון בעולמות באותו חלק מהעולמות שהושם בו.
<b>נמצא</b> עבודת האדם אינו מצד השלימות הנמצא בו, רק מצד החסרונות הנמצאים בו, והרי כל מעשיו הטובים הנעשה על פי השלימות שבו אינו מתקן כלום בעולמות, שהרי בחלק מהעולמות שהושם בו יש שלימות הזה ואין צריך לתקנם ולהשלימם, לכן אין עבודתו אלא מצד החסרונות שבו שחסרונות אלו הם ג"כ בעולמות, ובתיקון עצמו מתקן העולמות, וגם שכר לפעולתו, נמצא שכפי היושר אין לאדם שכר רק על מעשי המצות והמדות אשר עושה הפך מטבעו מצד חסרונותיו ובזה מתקן בעולמות, משא"כ על כל מעשיו שעושה מצד השלימות שבו אין לו שכר שהרי אין צורך בעבודתו זו, אלא שהיה מרחמי ה' שמאחר שהאדם מתקן חסרונותיו אז גם כל מה שעושה מצד שלימותיו נחשב ג"כ לעבודה ומקבל שכר, כיון דחזינן שעושה אפילו מה שהוא הפך מטבעו, משא"כ אם יעשה רק מה שמתוך שלימותיו ולא יטריח במעשים המשלימים חסרונותיו אז אין שום שכר לפעולתו.
<b>וזהו</b> שאמר רבי חנניא בן עקשיא (משנה מכות ג, טז) רצה הקב"ה לזכות את ישראל לפיכך הרבה להם תורה ומצות כו', יאמר שלכל אדם אין לו תורה ומצות רק הנכללים במדות החסרים לו כאמור, והיה מחסדו יתברך שהרבה להם כו' היינו שנותן להם שכר על כל התורה והמצוה שמקיים. וזה שאמרו (קידושין ל"ט:) כל העושה מצוה אחת מטיבין לו ומאריכין לו ימיו ונוחל ב' עולמות, ירצה כי אמרנו שעיקר העבודה הוא מילוי חסרונותיו ע"י שיעקור מלבו המדות והדעות הרעות שבקרבו שהן הן חסרונותיו.
<b>ויש</b> עוד השכלה יותר מזו, כי כל מצוה יש בה מין שלימות פרטי וכל עבירה יש בה מין חסרון פרטי, וכל שלימות של מצוה אחת מתיחסות להשלים חסרון של עבירה אחת, ולכן מי שהרגיש החסרון אשר בקרבו ומתעצם לעקור אותה מדה רעה מקרבו, צריך הוא להשכיל נגד איזה מצוה מתיחסת להשלים חסרון ההוא, ויחזיק במצוה זו יותר מכל המצות עד שלא ינוח מאותה מצוה אפילו רגע אחד, משא"כ ביתר המצות די שיקיים אותה כפי חיובה, משא"כ במצוה זו אשר היא עיקר העבודה באדם ההוא צריך להחזיק בה שלא ינוח ממנה רגע כמימרא. ועל זה הדרך אמרו (שבת קי"ח:) אביך במאי הוי זהיר טפי במצות ציצית וכדומה. ועל זה רמזו כל העושה מצוה אחת לומר אף מי שכולו מלא שלימות ואין בו מחסרונות רק דבר אחד, נמצא כל המצות שעושה אינם נחשבים מצות כלל רק כמי שאינו מצווה ועושה, דהא במעשיו ההם אינו מתקן כלום בעולמות. וגם שאין יצר הרע מחטיאו במעשים ההם כיון ששלימות זה יש אצלו מתולדתו, והוי כאינו מצווה ועושה ואינו נחשב לעושה מצוה כלל, ונמצא זה האדם אינו עושה רק מצוה אחת, אף על פי כן עי"ז נחשבים כל מעשיו לעבודה שלימה ומובטח לעולם הבא.
<b>וזהו</b> ג"כ כל השונה הלכות בכל יום מובטח לו שהוא בן העולם הבא. ירצה, כי האדם אשר הוא בר דעת להבחין ולמצוא בקרבו חסרונותיו דהיינו מדותיו הרעים, כבר ביארנו שיעשה זאת לעיקר עבודתו למלאות ולהשלים חסרונותיו בהתנהגו על ההפך מטבעו, ובעשות המצוה ההיא אשר שלימותה מתיחסת למלאות חסרון ההוא וכאמור, ואמנם לפעמים דרך איש ישר בעיניו, ואי אפשר לו למצוא ולהשכיל מהו חסרונותיו ואינו יודע מה יעשה להשלים את עצמו והעולמות עמו. ויש תרופה על זה, כי עם היות שכל מצוה היא שלימות פרטי מתיחסת להשלים חסרון אחד, אמנם לימוד התורה הוא כולל כל מיני השלימיות ומרפא ומשלים כל מיני החסרונות, ולזה כל השונה הלכות מובטח לו ג"כ שהוא בן העולם הבא, כמו העושה מצוה אחת ע"י שמשכיל חסרונותיו נוחל ב' עולמות, כן זה שאינו משכיל חסרונותיו מובטח לעולם הבא ע"י לימוד התורה, ודרשו ממש"ה הליכות עולם לו שביארנו שישכיל להשלים חסרון העולמות ע"י חסרון עצמו, ואל תיקרי הליכות (מגילה כ"ח:) ר"ל לפעמים אי אפשר לקרוא הליכות כו' אלא ע"י הלכות, דהיינו מי שאינו בגדר זה שימצא וישכיל חסרונותיו וכאמור והבן.
<b>ובזה</b> יבואר גם כן מאמרם (ברכות ה.) אם רואה אדם יסורין באין עליו כו', כי מבואר בזוהר שענין היסורים כדי שעי"ז יזכור האדם לפשפש מעשיו ולמצוא החסרונות אשר בקרבו ובהם יעבוד לה'. וז"ש יפשפש במעשיו, יחפש להשכיל חסרונותיו, פשפש ולא מצא, היינו כמו שאמרנו שאינו בגדר זה שיוכל להבחין חסרונותיו, אם כן יקשה לו על ית"ש למה שלח עליו היסורין כיון שאינם להועיל מאחר שאין בו דעת למצוא חסרונותיו, יתלה בביטול תורה, ר"ל שאף שאינו בגדר שיבחין חסרונותיו ובמה להשלים מ"מ יכול להשלימם בלימוד וכיון שלא למד באו עליו היסורין כדי שילמוד והבן.
<b>העולה</b> מזה, שכל אדם יש בו שלימות וחסרון, ועיקר עבודתו אינו רק מצד החסרונות ובזה הולך ממדרגה למדרגה, מה שאין כן מצד שלימותו אינו אלא עומד כמו המלאך שהוא עומד עבור שאין בו יצר הרע, ממילא החסרון אינו נקרא חסרון אלא אם כן אינו מתעצם להשלימו ולעשות ההפך מטבעו, אבל כשמתעצם להשלימו אין החסרון ההוא נקרא חסרון אדרבה הוא עיקר המעלה, כי עיקר העבודה הוא בזה וכאמור. איברא ויש מעט מהעבודה שהוא דוקא מצד מין השלימות ולא מצד החסרונות, והוא מה שביאר בחובת הלבבות שכל מדות רעות לא נבראו בחנם אלא שלפעמים צריך האדם להשתמש בהם לשם עבודת ה' כידוע, וזה לא נאמר אלא באותן מדות רעות אשר אינם באדם מצד טבעו ותולדתו אז יוכל להשתמש בהם לפעמים לשם ה' ואין חשש שיורגל לבו ברע, מאחר שטבעו הוא להפך ואינו עושה זאת רק לה' לבדו, משא"כ המדה רעה אשר בו מתולדתו אסור לעשותו אף לשם ה' דלמא אתי למימשך אבתריה, זכר לדבר ממ"ש רז"ל תשובה של מלוי בריבית שירגיל את עצמו ויקבל עליו דאפילו לעכו"ם לא ילוה בריבית, אף דלכמה פוסקים לעכו"ם תשיך זו מצות עשה, אלא לפי שהורגל בריבית ונעשה לו טבע צריך להרחיקה עד קצה האחרון שלא לעשותה אפילו לה'.
<b>ובזה</b> נבאר פסוקי ראה בהקדם דבעי הש"ס בע"ג (מ"ו.) ישראל שזקף לבנה שלו להשתחוות אליה ולא השתחוה ובא נכרי והשתחוה אליה אי נימא אין אדם אוסר דבר שאינו שלו או דילמא נכרי שליחותיה דישראל עביד, ופשיט מהך קרא אבד תאבדון את כל המקומות כו' אף דארץ ישראל מוחזקת לישראל מאבותיהן ואין אדם אוסר דבר שאינו שלו אלא על כרחך כיון דפלחו ישראל לעגל וניחא להו בע"ג משום הכי אסרו העכו"ם יעוי"ש. וידוע דכל מדה רעה הוא חלק מע"ג וכמאמרם (שבת ק"ה:) איזהו אל זר שבגופו של אדם הוי אומר זה יצר הרע, וממילא מחמת המדות רעות שבישראל יכלו העכו"ם לאסור אז את האשרות וכל מה שעבדו להם, וידוע בהגיון כי דבר המקיים את הדבר נקרא מקום, דרך משל אם אנו פוסקים דין אחד ע"י הקדמה אחת אזי ההקדמה נקראת מקום אל הדין ההוא, כי זולת אותה ההקדמה אין מקום לדין ההוא, וההקדמה מקיים את הדין כמו מקום שמקיים את המתקומם, וממילא דין זה שאמר הכתוב אבד תאבדון כו' אין לו מקום אלא ע"י מדות רעות שבאדם, דאלולא הם אין מקום כלל לעבודת העכו"ם שיהיה נקרא ע"ג, כיון דאין אדם אוסר דבר שאינו שלו, ולכן כל מדה רעה שבלב איש ישראלי הוא המקום לע"ג של העכו"ם שיהיה נקרא ע"ג.
<b>ובכן</b> מבואר ראה אנכי נותן לפניכם היום ברכה וקללה, היינו כל אדם יש בו שלימות וחסרון המכונה ברכה וקללה, ואמנם את הברכה אשר תשמעו אל מצות כו' אשר הוא לשון ודאי, כמו שפירשו רז"ל בפסוק אשר נשיא יחטא שמי שהוא נשיא ודאי יחטא, וכן אמר גם כאן מצד השלימות הניתן באדם ודאי יעשה את כל המצות השייכים תחת השלימות ההוא, והקללה, ר"ל מה שאני מכנהו בשם קללה דהיינו חסרון, דע לך שאינו נקרא חסרון אלא אם לא תשמעו כו', משא"כ אם תשתדלו למלא החסרון אז חסרון זה הוא עיקר השלימות ועבודת ה'.
<b>ואמר</b> אלה המצות והחוקים אשר תשמרון לעשות, בארץ אשר נתן ה' אלהי אבותיך לך לרשתה כל הימים אשר אתם חיים על האדמה, ירצה כי ארץ ישראל היא מדה הקדושה הנקרא ארץ, והוא בחינת דלית לה מגרמא כלום מצד שרובה מדת הדין ומלאה חסרון בסוד מיעוט הירח, שאין נשאר ממנה רק נקודה אחת מצד השלימות שבה ורובה חסרונות, לכן לית לה מגרמה וצריך להשלימה להשפיע לה מן ימים העליונים אשר הם בסוד עץ החיים אשר משם נמשך החיות, ולכן ארץ ישראל מצד עצמה היא ארץ אוכלת יושביה והאויבים לא מצאו נחת רוח בארץ ישראל, ואין ארץ ישראל מוכן רק לישראל אשר הם בכחם ממלאים ומשלימים כל החסרונות שבכל העולמות עד שממשיכים גם במדה של ארץ ישראל חיות מהימים העליונים, ואז אדרבא כל העולמות בשלימות וישראל נוחלין עולם הזה ועולם הבא, ולזה אמר בארץ אשר נותן כו' היינו בחינת ארץ ישראל לרשתה כל הימים כו', ירצה, שתירש אותה מדה ותישפע שפע חיות מן כל הימים העליונים אשר אתם חיים מהם כי משם שפע החיים והבן ר"ל בא ללמד להם סדר עיקר העבודה הנעשית דוקא מצד החסרונות דהיינו להרגיל בהפכו עד שתעקר אותה מדה רעה מאתו, והיינו אבד תאבדון את כל המקומות אשר עבדו שם הגוים, ר"ל אותן מדות רעות שבלבבכם שהם הם המקומות של ע"ג שעבדו העכו"ם תעקרום מאתכם, וכפל האזהרה ואמר ואבדת את שמם מן המקום ההוא שתאבדוהו לגמרי באופן לא תעשון כן אפילו לה' אלהיכם, שאותה המדה רעה אשר בכם בטבע אסור לעשותה אפילו לשם ה' וכאמור ונכון והבן.
<b>כלל</b> הדברים, שלכוונה הושם חסרונות במין האדם, שמצדם נקרא הולך ממדריגה למדריגה ומוסיף כח ומשלים החסרונות שבכל העולמות, מה שאין כח זה למלאך עבור שאין בו מהחסרונות, וזה עצמו העצה היעוצה לאדם ועיקר העבודה ועיקר תיקון העולמות, כי בהרגיש האדם מדה רעה בקרבו כגון התעוררות תאוה ח"ו או שאר דבר רע, הנה הסכל מצער על זה ואינו מועיל בצערו, אמנם הנלבב ישמח בזה בזכרו החסד הגדול שעשה לו ה' ונתן בקרבו תאוה זו כדי שיוכל לעבדו, דהיינו לעשות דוקא ההיפך שזהו עיקר העבודה, מה שלא זכה שום מלאך אל דבר זה, ובזכרו היטב על לבו אזי מרוב הנחת רוח והתענוג מתבטל ממילא תאוה רעה ההיא ועושה דוקא ההיפך בחשק גדול.
<b>וידוע</b> כי אין למעלה מענג ואין למטה מנגע, והם הפכים מקצה אל הקצה, וכל השלימות יכונה ענג וכל החסרון מכונה נגע, ומ"מ האותיות הם שוים עד שיש יכולת להפך הנגע לענג, והיינו עם עצה זו שאמרנו כאן, כי מיד בהרגישו בעצמו החסרון שהוא הנגע וישים אל לבו שזהו חסד גדול טובה מרובה לאדם, נמצא מרגיש מחסרון הזה תענוג גדול ממילא נתהפך הנגע לענג, ובכח זה נשלם ונתמלא החסרון שבעולמות, וגם כל המצות שעושה מצד השלימיות שבו נחשבים עי"ז למצות, וכמש"ל, ואם יתנהג אדם וירגיל את עצמו כך בזה אז ודאי יתעקר כל הרע ההוא מקרבו לגמרי מעט מעט, ואז כבר נתקנו העולמות כולם מחסרון ההוא תיקון ושלימות גמור.
<b>ואם</b> תשאל כאשר ימלא האדם כך כל החסרונות אשר בקרבו במה יעבוד את ה' אח"כ, תירוץ קושיא זו הוא עם מש"ה והייתם קדושים, וארז"ל (יבמות כ.) קדש עצמך במותר לך, דלכאורה יפלא מאחר שדבר זה הוא היתר למה נצטוינו לימנע מהם, אך הענין הוא כי הטביע הקב"ה עוד במין האדם חסרונות דקים לא כאותן חסרונות הגמורים אשר הם המדות רעות שהם מצד הטומאה, אלא הם חסרונות דקים שיש בו ג' מדות כבהמה, כמאמר רז"ל (מגילה י"א.) אוכלים ושותים כבהמה, ואין חסרונות אלו מצד הטומאה והם נקראים היתר כענין הטהרה דהיינו דבר הטהור אשר הוא ממוצע בין הקדושה והטומאה, כי כאשר יקדישוהו תחול עליו קדושה וכאשר יטמאוהו יקבל טומאה, כך דברים המותרים לאדם והם חסרונות דקים באדם, ואחר שכבר תיקן והשלים כל חסרונות הגדולים אשר בו, אז מתחיל לעבוד לה' מהשלמות חסרונות דקים בעולמות הטהרה, והוא בחינת קדש עצמך במותר לך, שאז נתעלה ההיתר והטהרה ההיא ומקבל קדושה והאכילה והשתיה קודש לה', משא"כ האוכל אכילה גסה אז מקבל טומאה ח"ו וכאמור.
<b>ואל</b> זה רמז הפסוק ולא תתורו אחרי לבבכם ואחרי עיניכם אשר אתם זונים אחריהם, ר"ל להרגיל לעשות ההיפוך מחמדת הלב והעין תרי סרסורי דחטאה, ואי תקשי לך אם כן למה נתן ה' בלב האדם זו החמדה אחרי שאינו רוצה שילך האדם אחריה, לזה אמר אשר אתם זונים אחריהם למען תזכרו, ר"ל שזו התאוה ניתן בכם למען תזכרו, ר"ל שזהו עיקר העבודה, ועי"ז ועשיתם את כל מצותי, ר"ל כל מעשיכם הטובים אשר נעשים מצד שלימותכם יהיו נקראים מצות, שאם לא תעבדו מצד החסרונות אז אותן המעשים טובים שמצד השלימות אינם נקראים כלל בשם מצות וכמש"ל.
<b>ואמר</b> עוד שאחר שתעבדו כן את ה' ותמלאו חסרונותיכם כולם, דעו לכם שמ"מ עדיין נשאר לכם עבודה אחת אשר יכולים אתם לעשותה לעולם, והוא והייתם קדושים לאלהיכם, היינו קדש עצמך במותר לך, שזהו חסרון דבוק לעולם בכל מין אנושי שאי אפשר לו בלי אכילה ושתיה ובזה עובד לעולם את ה', זולתי דור המדבר שנזדככו כל כך עד שהשלימו ומלאו כל חסרונותיהם ואפילו האכילה ושתיה נתבטל מהם ולא אכלו רק המן שהוא רוחניות ושלימות לחם שמלאכי השרת ניזונין בו, ולכן באמת צעקו והתאוו תאוה מי יאכילנו כו' ועתה נפשנו יבישה, ר"ל נפש המתאוה ריק מאין כל, ואפילו בחינת קדש עצמך במותר לך אין בנו, כי בלתי אל המן עינינו והוא כזרע גד כו' שהוא דבר רוחני, ומאחר שאין חסרונות רק כולו שלימות, במה נעבוד את ה' וביארנו מזה במקומו.
<b>ואמנם</b> דע, שכל מה שאמרנו שעיקר שלימות האדם הם חסרונותיו שבהם הולך ממדריגה למדריגה ומוסיף שלימות, אין זה אלא כל עוד שלא הוציא לפועל אותה מדה רעה ולא חטא בה במעשה ומרגיל תמיד את עצמו לעשות ההיפוך, אבל כשחטא בה אף שעשה תשובה מתכפר והוי כאלו לא עשה העבירה ההיא, מ"מ העבודה שעובד אח"כ באותו החסרון אי אפשר לו לילך על ידו ממדרגה למדרגה, ואינו אלא כיתר העבודה אשר מצד השלימות שבו, ורמז לדבר זה מענין הטרפות שארז"ל בענין ניטלה הנוצה בעוף שטרפה והמכשיר הביא ראייה מעוף אחת שהיתה בשכונתינו שניטלה הנוצה שלה ועשו מטלית והגדילה כנפים האחרונים יותר מן הראשונים והקשה הש"ס ע"ז דלמא המטריף סבירא ליה טרפה משבחת, ומשני אפילו הכי במידי דמיטרפא בה הגדילו כנפים האחרונים יותר מן הראשונים, ר"ל אף דאפשר לטרפה להתרפאות ולהשביח היינו כל גופה, אבל אותו אבר שהיה בו הטרפות לא יקבל רק רפואה כדי חיותו אבל שיקבל שבח עוד יותר מבראשונה זו דבר שאי אפשר, וכן ענין פגם העבירה באבר המתיחסת לו והוא בחינת טרפה ומקבל רפואה ויכול אחר התשובה ג"כ לילך ממדריגה למדריגה, ולהוסיף שלימות תמיד ע"י עבודות אשר מצד שאר חסרונותיו, אבל באותו דבר שחטא לא יקבל רק רפואה ע"י התשובה אבל לא יוסיף שלימות עוד והבן.
<b>ובזה</b> יבואר פרשת המרגלים, הנה מצד שארץ ישראל היא ארץ אוכלת יושביה ע"י שמדתה לית לה מגרמה כלום וכמש"ל, זולת ישראל מתקיימים בה ע"י שמשלימין חסרונות של כל העולמות, ולכן דור המדבר שהיה בהן כל השלימות ואפילו בחינת קדש עצמך במותר לך לא היה בהן, ממילא לא היה ביכולתן להשלים חסרון בעולמות אל תיקשי לך כיון שכל ישראל היו שלמים השלימו ממילא את כל העולמות. זה אינו כי שלימות זה לא מצד מעשיהן בא להם לכן לא היה אפשר להם לבא לארץ ישראל כי לא יתקיימו שם, ואמנם רצה ה' שיבואו ונתן עצה לשיוכלו הדור ההוא עצמו לבא לארץ ישראל, וזה ע"י שיובא בהם מעט מהחסרון והם ישלימו ויהיה להם במה לעבוד לה' ולמלאות החסרונות בעולמות, והעצה היה שישלחו מרגלים ובזה יסופקו קצת, כי עד אז ראו שכל מעשיהם והנהגותם למעלה מהטבע ועכשיו שלחו מרגלים ונכנסו תוך הטבע קצת, ובבוא המרגלים יראו באמת עמלק יושב בארץ הנגב ויש שם ענקים וכדומה, ממילא יפלו ספיקות באמונה בלבבם ועי"ז ירגישו קצת מחסרון בהם, ועי"ז יהיה להם מקום לעבודה ויוכלו לבא לארץ ישראל.
<b>אמנם</b> אי אפשר לשלוח אנשים פחותי ערך, כי נודע שהצדיקים ראשי הדורות הם בחינת המוח ויתר הדור הם בחינת האברים, וכל פגם אשר במוח הוא דבר דק והרהור בעלמא ויכול להתתקן בקל, משא"כ הפגם אשר באברים הוא גס ולא בקל יתוקן, לכן הוצרך לשלוח ראשי הדור ובהם יהיו הספיקות הנופלות בלבבם דקי הכמות ויתאמצו לתקן החסרונות ההם, ואמנם מהספיקות ההם יומשך ג"כ אל הדור עצמו קצת ספיקות כמו שנמשך מהמוח אל האברים ואלו החסרונות יהיה בקל לתקן, משא"כ אם ישלחו מרגלים פחותי ערך יהיה החסרון והספק כ"כ גדול עד שאי אפשר יהיה להם לתקנם ולהשלימם. ממילא היה הכוונה בשליחות המרגלים רק שהם יראו את ארץ ישראל ולא שיגידו לישראל, כי ממה נפשך אם יגידו להם טוב אם כן לא יהיה בישראל שום ספק וחסרון ואיך יבואו לארץ ישראל, ואם יגידו להם רע הרי יהיה החסרון גדול באברים ואי אפשר יהיה לתקנו בקל, אלא עיקר הכוונה רק שהם יראו ויהיה בהם פגם דק ומאותו הפגם יומשך ממילא על כלל הדור בלי שיגידו להם, ולא יאמרו להם רק דבר ממוצע לא טוב ולא רע, או שלא יגידו להם כלל והם יסברו שאמרו התשובה למשה רבינו ע"ה, ומשום הכי לא אמר משה רבינו ע"ה רק וראיתם את הארץ מה הוא כו' ולא אמר להם כלל שישיבו תשובה.
<b>ואמנם</b> נודע שעבירה וחסרון הוא מצד שאין זה רצונו של ה', ומצות ושלימות היינו מה שהוא רצון ה'. ואם כן אילו צוה ה' למשה רבינו ע"ה שישלח מרגלים כדי שיפול בלבם ספיקות, אם כן אין הספיקות אלו חסרונות אלא שלימות מאחר שצוה ה' על זה והיה הדבר היפך המכוון, לכן לא צוה ה' על זה כלל, אלא אמר למשה רבינו ע"ה דרך עצה, וזש"ה שלח לך לדעתך, אני איני מצוה אותך אתה אם תרצה שלח, והוא דרך עצה שע"י שליחות מרגלים יוכל לימשך שיוכלו לבא לארץ ישראל. ואמנם בשמוע משה רבינו ע"ה עצה זו של שליחות המרגלים הבין שהיא עצה עמוקה אבל מסוכן הוא, שמא בראותם סכנות של ארץ ישראל יתחזק בהם הספק ולא יעלו בלבם החכמה אחר כך מיד להבין הענין ולהשלים חסרון ספיקותם, ואז ג"כ לא יבואו לארץ ישראל ויהיה יותר גרוע מבתחלה, כי מתחלה אי אפשר להם לבא לארץ ישראל עבור רוב שלימותם, ואח"כ לא יוכלו לבא לארץ ישראל עבור רוב חסרונותיהם, כי ממה נפשך, אם יגיד להמרגלים כל ענין המכוון בשליחות זה, אם כן לא יקבלו שום חסרון, ועל כרחך עיקר העצה הוא להעלים מהם הענין, ואם כן שמא לא יבינו שכל הענין ויכשלו, ולכן עם היות העצה זו של שליחת מרגלים היא עצה עמוקה מ"מ מסוכנת היא, והתפלל על יהושע יה יושעך מעצת מרגלים, והוי קשיא לן לעיל הלרשעות כזה יקרא בשם עצה, ולדברינו נכון שאין הכוונה על מה שעשו המרגלים, אלא שהתפלל שיוושע מעצה זו של שליחות המרגלים כי היא עצה מסוכנת, והועילה לו תפלת משה רבינו ע"ה שמיד כשראה ששולחין אותו הבין כל המכוון וממילא שוב לא עלה שום ספק בלבו כלל.
<b></b> ומה שבא לארץ ישראל והיה לו חלק בארץ ישראל אין זה מצד עצמו, שהרי החלק שיש לישראל בארץ ישראל הוא ע"י שמשלימים במעשיהם החסרונות אשר בחיות ורוחניות של ארץ ישראל שהיא מדה דלית לה מגרמה כלום, וכפי גודל ערך התיקון זה שמתקן האדם כך ערך גודל חלקו בארץ ישראל, משא"כ יהושע אחר שלא עלה בלבו שום ספק הרי לא השלים כלל ולא היה לו כלל חלק בארץ ישראל ולא היה לו רק מה שירש מהמרגלים, כמשרז"ל (בבא בתרא קי"ח:) מרגלים יהושע וכלב נטלו חלקם וק"ל.
<b>והיינו</b> טעמא שלא התפלל על כל המרגלים, דאם כן גם כולם לא היה עולה בלבם שום ספק וחסרון והיה זאת הפך הכוונה, לכן לא התפלל עליהם שהרי עיקר המכוון היה שיכנס ספק בלבם, רק על יהושע התפלל עבור שכבר נבאו עליו אלדד ומידד שיכניס את ישראל לארץ ישראל, וכל דיבור שיצא מפי הקב"ה לטובה ע"י נביא אינו חוזר, מזה יודע שעכ"פ יומשך ויתגלגל הדבר שיבוא הוא לארץ ישראל ולכן התפלל עליו, משא"כ על יתר המרגלים אי אפשר היה לו להתפלל. ולכן נפלו ספיקות בלב כולם באמונה בראותם חסרונות של ארץ ישראל.
<b>ואמנם</b> כלב שהיה צדקתו מרובה, מיד בהרגישו ספיקות בלבו הלך ונשתטח על קברי אבות מה זאת אירע לו, והועילה לו תפלת עצמו ומיד הרגיש השכל כולו מה היה המכוון בשליחות המרגלים, והבן שעיקר השליחות היה רק שישיגו איזה חסרונות ושלא יגידו לישראל מאומה. ולכן בבואם למשה רבינו ע"ה שתקו יהושע וכלב ולא דברו לישראל כלום, וממילא כלב אחרי שהיה גם בלבו ספיקות ואח"כ טרח ויגע בתפלה ועבודה עד שהשיג תענוג ענין השליחות הרי השלים חסרונו, ועי"ז השלים ג"כ חסרון בעולמות, ועי"ז יש לו חלק בארץ ישראל מלבד החלק שירש עם יהושע בחלק המרגלים.
<b>ואמנם</b> שאר המרגלים לא הבינו הענין כלל ומיד בראותם חסרונות בארץ ישראל מיד נפלו בלבם ספקות גדולות, ולא הטריחו מיד לבקש הצלה על נפשם בהיתר ספיקותיהם ולכן לא הבינו כלל ענין השליחות, ועלה בדעתם שהמכוון של שליחות זה היה שאת אשר יראו יגידו למשה רבינו ע"ה ולישראל, ולזה אמר הכתוב וילכו ויבואו כו' וישיבו אותם דבר, 'דבר' דייקא, ר"ל שעשו היפוך הכוונה ודברו את דברי השליחות. ואחרי שמוע יהושע וכלב דברי המרגלים שעשו הפך הכוונה, ממילא הבינו שכבר הכניסו חסרון גדול בלב ישראל יותר מהמכוון, וממילא צריך טירחא לתקן החסרון ההוא.
<b>ואמנם</b> יהושע שהוא לא היה לו חסרון זה מעולם ולא השלים חסרון בעולמות לכן לא היה בידו להשלים חסרון זה בישראל על פי מה שידבר אליהם, אבל כלב לפי שהיה לו חסרון זה והשלימו עלה בלבו להשלימו גם בישראל, אכן מיהר להשלימו קודם ששיעשו עבירה בפועל ע"י החסרון ההוא, דהיינו קודם שיצעקו על משה רבינו ע"ה, ולזה אמר ויהס כלב את העם אל משה לומר שמיד שגמרו מרגלים את דבריהם מיהר כלב והשתיק לישראל קודם שיאמרו איזה דבר למשה רבינו ע"ה, כי מיד שידברו איזה דבר אז אפילו אם יעשו תשובה אח"כ לא ישיגו רק רפואה על החטא, אבל לא יהיה באפשר להם עוד להשלים בחסרונם זה חסרון העולמות וכמש"ל, וממילא לא יהיה אפשר להם לבא לארץ ישראל, לכן מיהר כלב להשתיקם מיד בעת בוא החסרון בלבם והמרגלים הוסיפו להוציא דבה.
<b>ולזה</b> אמר ויוציאו דבת הארץ אשר תרו אותה אל בני ישראל לאמר כו', ר"ל שגמרו בדברי ה' שישראל עצמם אמרו וצעקו אל משה רבינו ע"ה, ולכן אף שאפשר היה להם שישיגו כפרה על חטאם, מ"מ שוב לא היה אפשר להם שיבואו לארץ ישראל, ולכן כשביקש משה רבינו ע"ה עליהם סליחה היה התשובה סלחתי כדברך, ואולם חי אני כו' דלכאורה סתרי אהדדי, ומובן עם האמור, כי סליחה אפשר שישיגו כדבריך, משא"כ שיבואו לארץ ישראל אי אפשר, ולזה אמר ועבדי כלב עקב היתה תחלה רוח אחרת עמו שבא חסרון בלבו ושוב וימלא אחרי, שמילא החסרון, לכן והביאותיו אל הארץ אשר דרך בה, ר"ל שיש לו חלק מצד עצמו בארץ מלבד מה שירש מהמרגלים, משא"כ יהושע אין לו מצד עצמו חלק וכאמור.
<b>ואמר</b> בסוף הענין וישכימו בבוקר ויאמרו הננו ועלינו אל המקום אשר אמר ה' כי חטאנו, והאי 'כי' אין לו ביאור, דמאי נתינת טעם הוא זה, ותו בדברי משה רבינו ע"ה למה זה אתם עוברים את פי ה' והיא לא תצלח דתיבת זה מיותר ואינו מובן כלל. אכן יאמר כי לצד שיהושע ע"י תפלת משה רבינו ע"ה השכיל תיכף ענין ושליחות המרגלים, וכלב השכיל עכ"פ אח"כ מיד בהגיע הספק והחסרון בלבו, לזאת סיפר הכתוב עכשיו כי יתר העם לא הבינו ענין זה עד ממחרת, והתחילו אז להשכיל מה היה זאת לשלוח מרגלים, והלא תמיד משגיח ה' עלינו למעלה מהטבע, ואז השכילו הענין ואמרו למשה רבינו ע"ה הננו ועלינו כי חטאנו וכבר באנו לידי חסרון ויש לנו מקום לעבוד את ה'. והשיב להם משה רבינו ע"ה למה זה אתם עוברים, 'זה' דייקא, והיא לא תצלח, 'היא' דייקא, ר"ל שבדבר זה עצמו שעשיתם עבירה בפועל אף שתקנוהו מ"מ שוב לא יצלח, ר"ל לא יקבל הצלחה להשיג שלימות עי"ז יותר ויותר, וכמש"ל מאמר הש"ס במידי דמיטרפא ביה הגדילה כנפיה האחרונים יותר מן הראשונים. והבן שהוא דרך נכון בהמשך וביאור כל הפסוק ודוק היטב.
<b>ובזה</b> עלה בידינו תירוץ על מה שהקשה למחברים, איך היה משה רבינו ע"ה עניו מכל האדם ועלה בדעתו שהוא גרוע יותר מכל ישראל, נהי שלרוב הענוה שבו נדמה לו שאינו חשוב מאומה, מ"מ הרי ראה אשר בו בחר ה' לקבל התורה ולכל הניסים ולא בזולתו, ובאהרן בחר ה' לכל העבודות ואם כן ראה בחוש שהם חשובים יותר מכל ישראל, ובספר תולדות יעקב כתב ג"כ לישב בזה, ועם דרכנו יתכן, כי להיות אמרנו שעיקר עבודת ה' אינו אלא מצד החסרונות, אם כן יותר פועל בעולמות איש מלא חסרונות ועובד ה' ממה שפועל איש בעל חסרון אחד, ומכל שכן ממי שהוא מלא שלימות, ולכן עלה בדעת משה רבינו ע"ה שהוא מלא חסרונות ולכן במעט מהעבודה פועל בעולמות, וכל ישראל הם מליאי שלימות, וכן הבין על ענין אהרן שלא מצד רוב שלימות שבו הוא שנבחר לעבודה, אלא אדרבא מרוב חסרונותיו נבחר.
<b>ובזה</b> יבוארו ג"כ פסורי קרח וזה תוארם, ויאמר משה אל קרח שמעו נא בני לוי המעט מכם כו'. לפי המובן מפשוטו יאמר שלמיעוט מעלתכם די לכם בלויה ולמה תבקשו גם הכהונה, ואהרן הוא יותר במעלה מכם ואליו ראוי הכהונה, וקשה אם כן מה אמר אח"כ ואהרן מה הוא והוא הפך הכוונה. תו קשה דהיה לו לומר המעט לכם מאי מכם. יש לדקדק, באומרם המעט כי העליתנו מארץ זבת חלב ודבש להמיתנו במדבר כו', והוא תמוה, איך העיזו כ"כ במשה רבינו ע"ה בדברי שקר והתול, הלא ידעו הם וכל ישראל כולו שאין משה רבינו ע"ה חייב בדבר זה שמתו במדבר כי זאת נגזר עליהם על ידי המרגלים.
<b>ובהנ"ל</b> יבואר, שכאשר ראה משה רבינו ע"ה שקרח מבקש כהונה גדולה שחושב זה למעלה ושלימות, ולכן נתקנא ואמר כי כל העדה כולם קדושים, וביאר לו משה רבינו ע"ה לומר שלא יתקנא בזה כי זה אי אפשר אלא מצד רוב חסרונות, ולמה אם כן יחפוץ בחסרונות, וז"ש דע לך כי המעט מכם כי הבדיל כו', ר"ל מה שנבדלת בעבודה יותר מכל ישראל לעבודת לוים אינו מעלה בכם אלא אדרבה הוא מיעוט וחסרון מכם יותר מכל ישראל, ואעפ"כ ויקרב אותך ואת כל אחיך בני לוי, ר"ל שאעפ"כ אינך בעל חסרונות יותר מכל שבט, עכ"פ אבל ובקשתם גם כהונה, שאם כן אתה רוצה להיות בעל חסרון יותר מכל שבט שלך, לכן אתה וכל עדתך הנועדים רק על ה', כי אהרן מה הוא כי תלינו עליו, ר"ל ששפלות הוא לאהרן ולא מעלה. וישלח משה לקרוא לדתן ואבירם לומר גם להם דבר זה ואמרו המעט, כי בסברא שאתה אומר שריבוי העבודה הוא רק ע"י חסרונות, בסברא זו העליתנו למות במדבר, וכמו שנתבאר שע"י שלא היה בהם חסרון לא באו לארץ ישראל, ואתה רוצה גם בסברא זו להשתרר עלינו ודוק בכ"ז היטב. חסלת פרשת שלח

קרח



Section 1

<b>ויקח</b> קרח בן יצהר בן קהת בן לוי ודתן ואבירם בני אליאב כו' ויקומו לפני משה כו'. קשה מאי ויקח קרח, מה לקח, ודברי רז"ל ידוע. ותו למה אלו האנשים הנקובים בשמות מלאם לבם להתנגד למשה רבינו ע"ה עד ששאר האנשים נגררו אחריהם, ואין תימה כל כך על אותן האנשים באשר כבר ראו קרח ודתן ואבירם מתנגדים למשה רבינו ע"ה ונתחברו אליהם, אבל על המתחילים להתנגד למשה רבינו ע"ה תימה רבה איך מלאם לבם בהם, ודברי רז"ל ידוע מה ראה קרח כו'. ותו מאי הלשון אומרת ויקומו לפני משה. ונבאר פסוק זה עם דברי האר"י ז"ל רק נרחיב הדיבור להסביר הענין היטב.
<b>ונבאר</b> ג"כ מאמר רז"ל (איכה רבה פתיחתא פ' לא) ד' מלכים מה שביקש זה לא ביקש זה, דוד המלך ע"ה אמר (תהילים יח, לח) ארדוף אויבי ואשיגם ולא אשוב עד כלותם וניתן לו שנאמר (שמואל ב ל, יז) ויכם דוד מהנשף ועד הערב כו'. אסא אמר אין בי כח להרוג אלא לרדוף ואתה מכלה אותם וניתן לו שנאמר (דברי הימים ב יד, יב) וירדפם אסא והעם אשר אתו כי נשברו לפני ה' לפני אסא אין כתיב כאן אלא לפני ה'. יהושפט אמר אני אין בי כח לא להרוג ולא לרדוף אלא אני אומר שירה ואתה מכלה אותם שנאמר (דברי הימים ב כ', כד) ובעת ההיא ברנה ותהלה כו'. חזקיה אמר אני אין בי כח לא להרוג ולא לרדוף ולא לומר שירה אלא אני ישן על מטתי ואתה מכלה אותם וניתן לו שנאמר (מל"ב יט, לה) ויהי בלילה ההוא ויצא מלאך ה' ויך במחנה אשור כו'.
<b>ומאמר</b> זה תמוה, דכפי פשוטו ירצה שדוד המלך ע"ה היה גבור ואסא היה פחות ממנו בגבורה וכן כולם, ואם כן בשלמא על יהושפט ניחא, אבל למה זה לא היה בחזקיה לומר שירה וכי תלוי זה בגבורה, ואם נאמר ח"ו שלא היה כח ברוח מבינתו ורוח קדשו לומר שירה, זה אינו, דהרי ביקש הקב"ה לעשות חזקיה משיח כו' (סנהדרין צ"ד.), ותו דבכל אלו המלכים כולם מבואר בדברי הימים איך היו כולם גבורים במלחמה, נבאר כל זה.
<b>הנה</b> כתוב בתורה (בראשית כה, כג) וימלאו ימיה ללדת והנה תאומים בבטנה ויצא הראשון אדמוני כו' ואחרי כן יצא אחיו כו', פרש"י ז"ל הנכנס ראשון יצא אחרון, ואמרו רבותינו זכרונם לברכה במדרש (בראשית רבה סג, ח) למה היו עשו ויעקב תאומים כדי שיצא עשו וסריותיו עמו, ר"ל כי יצירת הולד במעי אמו הוא מדם נדות ובדם יש מבחר שבו אמרו (בכורות ו:) דם נעכר ונעשה חלב, ויש בו ג"כ פסולת עכור אשר אי אפשר להתהוות חלב ממנו, ויצירת הולד אילו היה מהמבחר לבדו היה מוכן מזג גופו לקבל כל מדות טובות מצד מזגו, ואילו היה יצירתו מהפסולת לבד היה תכונת גוף ההוא ומזגו מוכן לקבל כל מדות רעות ולא שום טוב, אבל יצירת הולד הוא מעורב מהמבחר ומהפסולת ולכן מזג גופו נוטה לטוב ולרע, ולצד שיעקב הוא שורש הטוב אביהן של ישראל והאב זוכה לבניו בנוי בחכמה כו', ועשו הוא שורש כל הרע אביהן של העכו"ם, לזאת רצה ה' שיהיה יצירת גופו של יעקב רק מהמבחר ועשו יהיה יצירתו רק מהפסולת, ודבר זה אי אפשר לצד שהדם כולו מעורב, לזאת אי אפשר רק בהיותם תאומים ויצירתם בבטן כאחד וינק זה מהמבחר וזה מהפסולת, (ולכאורה היה בהם ביטול בחירה, אך יבואר אי"ה שמ"מ הבחירה במקומה), וזהו ביאור הענין.
<b>אך</b> צריך לדעת, כי הלא התורה נצחיית ואין כתוב בה מה דהוי אלא דבר הנוהג תמיד, ולמה נכתב זה הסיפור, מה דהוי הוי. אך הענין כי סיפור זה מדבר בגשמיות ורומז ברוחניות בנשמות ישראל ושם הדבר נצחי וקיים תמיד, כי מבואר במאמר אליהו ז"ל (תקו"ז תקון ו) מקום הקדושה דמינייהו פרחין נשמתין לבני נשא, הוא אצילות נשמות ישראל שהם כביכול חלק אלוה ממעל מקום קדושה וטהרה ונכללה מחסדים וגבורות כנודע בכתבי אר"י ז"ל, ה' חסדים וה' גבורות, ומשם נאצלת הנשמה, אמנם בבואה לזה העולם כדרך השתלשלות הרוחניות שהשורש נשאר במקומו בגבהי מרומים רק נשתלשל ממנו פרי ואור חדש, וכן מעולם לעולם עד בואה לעולם הזה.
<b>והנה</b> טבע חסדים להתפשט ולהשתלשל, ובעמדם יעמודו בכל מקומות השתלשלותם, אבל הגבורות באשר ישתלשלו יתהוה מהם דינים גמורים ומהם יתהוו קליפות כידוע, לכן בהשתלשלות הנשמה עד זה העולם אילו היתה נכללת משניהם כמו בשורשה היה מעורב בתוכה קליפות גמור, ואין זה כוונת הבריאה אשר את הכל ברא לכבודו לעבדו בלב טהור וקדוש, לכן הוכרח שתתחלק לשנים כערך לידת תאומים ונעשה אחד טוב אשר מצד החסדים והשנית במזג רע, לא כענין יצירת הגוף אשר הוא מעורב מהמבחר ומהפסולת, ואלו ב' הנשמות אשר בשרשן הם אחדות אחד צריכין ב' גופים ושניהם נוצרים בזמן אחד או בזמן קרוב אשר עכ"פ שניהם יהיה להם ישיבה אחת בעולם הזה, וזה הגוף שלקח נשמה הטוב הוא מוכן במזגו וטבעו לכל מדות טובות לקיום התורה והשני מוכן אל ההיפוך, והיה זה מחסד ה' כענין מאמרם ז"ל שיצא הוא וסריותו עמו, שזה הגוף הב' יקבל פסולת הנשמה כאמור.
<b>אך</b> אף על פי כן אין כאן ביטול בחירה לא לזה ולא לזה, רק שיש הפרש ביניהם, דזה הוי צדיק וטוב לו, ר"ל שנקל לו מצד מזג נשמתו להיות צדיק, והשני אם יצדיק מעשיו נקרא צדיק ורע לו כי צריך טרחא יתירה ונגד זה יהיה שכרו יותר, אבל הבחירה חפשית בשניהם, והטעם, כי אנו רואין מ"ש יעקב אבינו ע"ה (בראשית לב, ה) עם לבן גרתי ותרי"ג מצות שמרתי, הרי שאף הטוב בפועל ובעצם בהיותו דר בין רשעים יקבל רע בכח ובמקרה, וכן מצינו להיפוך משארז"ל על אדום שדר בין צדיקים ולא למד ממעשיהם עיין רש"י ריש עובדיה, הרי שאף הרע בעצם ובפועל בהיותו דר בין צדיקים יקבל טוב בכח ובמקרה, ומכל שכן ב' נשמות אלו אשר בשורשן הם אחדות אחד, וגם כל משך היותם בעולם העליון כפי משך הקצוב לכל נשמה טרם בואה לעולם הם יחדיו לאחדים יתלכדו ולא יתפרדו.
<b>לכן</b> הנשמה שמצד הטוב עם היותה בפועל ובעצם טוב, מ"מ יש בה בכח ובמקרה כל הרע אשר בנשמה הב' בפועל, וכן הנשמה שמצד הרע עם היתה בפועל ובעצם רע מ"מ יש בה בכח ובמקרה כל הטוב אשר יש בנשמה הב' בפועל. לכן יוכל זה לבחור ברע מצד הרע אשר בו בכח, וכן זה יוכל לבחור בטוב מצד הטוב אשר בו בכח. ולהסביר יותר ענין זה נאמר כי ענין טוב בכח יאמר על מין שהוא רע בעצם, רק יוכל להתהוות ולהתהפך לטוב, זה ביאור לשון בכח. והנה מבואר בחובת הלבבות כי כל מדות רעות אף שהם הפך מהתורה ויוצאים מגדר התורה, מ"מ לא נבראו בחנם, כי לפעמים ישתמשו בהם בשביל קיום התורה, דרך משל כמ"ש דוד המלך ע"ה (תהילים קלט, כא) הלא משנאיך ה' אשנא ובתקוממך אתקוטט תכלית שנאה שנאתים, אף שמדות התורה הנמשכים מצד הטוב הם שלום ולא קטטה, ואהבה ולא שנאה, כמש"ה (ויקרא יט, יח) ואהבת לרעך כמוך, אעפ"כ נגד רשעים נהג בקטטה ושנאה בשביל קיום התורה, וכן הוא בכל המדות.
<b>נמצא</b> מדות רעות אלו ודומיהן הם בעצם ובפועל רע והם נמשכים מצד הרע, אבל יוכל להתהוות מהן טוב על צד המקרה, כגון בהשתמשו עמהן בשביל קיום התורה, נמצא הם בפועל בחינת רע ויש בהן טוב בכח, וכן להיפוך במדות טובות כולן אשר הם דרך התורה והם טוב העצם ונמשכות מצד הטוב, מ"מ יוכל להתהוות מהן רע על צד מקרה כגון העושה מעשים טובים ומדות טובות להתגדל ולהתפאר וכדומה, נמצא הם כולן טוב בפועל ורע במקרה. נמצא אלו ב' האנשים יש בהם בחירה כי זה קיבל חיות הטוב ומושרש בכל מדות הטובות שבתורה, אבל יש בו הרע שקיבל משכינו כנ"ל, ואותו הרע שקיבל היינו במקרה ובכח שיוכל לעשות מדות טובות ההן עצמן בכוונה נפסדת להתפאר וכדומה. וכן השני שקיבל חיות הרע ומושרש במדות רעות אשר הם היפוך התורה, אבל יש בו הטוב שקיבל משכינו ויש בו כל הטוב ההוא בכח, והיינו שיוכל להשתמש באותן המדות עצמן בכוונה נאותה באופן שהם בשביל קיום התורה וכאמור, נמצא ששניהם יש להם בחירה ובשניהם יש טוב ורע, רק שבזה הטוב בפועל והרע בכח ובשני להיפך.
<b>ובענין</b> זה מובן לי מ"ש האר"י ז"ל על פסוק כי ציד בפיו, שציד היינו ניצוצי הקדושות, והיה לעשו ניצוצות קדושות בפיו והיה ירא לבולען פן יחזירוהו למוטב ע"ש. ואין מובן ענין בליעה זו מה טיבה. ולהסביר הענין נראה לי כי יש ב' בחינות באנשים כו', יש אשר נראה עליו התלהבות ורץ בחשק נמרץ לבית הכנסת להתפלל ומלא רצון, ובעמדו להתפלל נתבטל מכל וכל ההתלהבות והרצון והחשק, ויש היפוך מזה, כי ילך להתפלל אין נראה בו ההתלהבות ובעומדו להתפלל נתמלא יראה ואהבה ומתפלל כראוי כל אחד לפי ערכו. ונמשך ענין זה, כי נודע (אבות ו, ב) שבכל יום בת קול יוצאת ומכרזת, ומבואר מהבעל שם טוב ז"ל כי מזה נתהוה ההרהורי תשובה והרצוניות הטובים שבא תמיד לאדם ממילא, כמאמרם ז"ל (נדרים ט.) רשעים מלאים חרטה, והיינו מהבת קול הזה אע"ג דאיהו לא חזי מזליה חזי (מגילה ג.), וזהו שה' רצון יראיו יעשה כי ה' עושה הרצון בהם ע"י הבת קול המתפוצץ תמיד.
<b>והנה</b> רצוניות אלו המה רצון פשוט ודק ממחשבה, ואיננו אפילו בעולם המחשבה עדיין רק רצון פשוט, שהרי במחשבה טובה האדם מקבל שכר וא"כ היה הפסד לאדם שלא יקבל שכר על אלו הרצוניות עבור שאינם מעשי ידי האדם כי בא מעצמו בהתעוררות הבת קול, אלא משום דבלאו הכי אין בו קיבול שכר כי הוא רצון פשוט איננו עדיין בערך מחשבה, כי רצוניות אלו המה רק בכח לא יצא עדיין לפועל אפילו למחשבה, וצריך האדם להוציא רצוניות אלו לפועל למחשבה ולמעשה להבליע באבריו עד שיגיע לעולם המעשה, ובהבליעו הרצון ההוא באבריו שוב אין נראה ונרגש על חיצוניותו הרצון ההוא כי כבר נבלע הרצון ההוא בקרבו ונעשה ממנו מעשה, וכן כל רצון ורצון בעת בואו אליו צריך להבליעו באבריו להוציאו לפועל, משא"כ מי שאינו מוציאו לפועל אזי מתקבצים הרצוניות ההם ונראים בחיצוניותו כהתלהבות ורצון, ולכן בפנימיותו אין קול ואין עונה בבואו לעשות המעשה אין כל כי לא הוציאו לפועל.
<b>ולכן</b> דייקו חז"ל הרשעים מלאים חרטה, הם הרהורי התשובה והרצוניות המתקבצים עליו, 'מלאים' דייקא, כי לא יבליעו באיבריהם הרצון הטוב באופן שיגיעו לבחינת מעשה בפועל, משא"כ הצדיקים אשר מבליעים הרצוניות ההם תמיד באיבריהם ונעשה מהם בחינת מעשה. ואמנם ארז"ל (עירובין י"ט.) פושעי ישראל מלאים מצות כרימון, ולכן הגם שיתרבו הרצוניות ההם עליהם, מ"מ לא ימלט אשר הרבה מהם נבלעים באבריהם בהיותו מ"מ עוסק במצות לפעמים, ואמנם הרשע ההוא עשו היה נשמר מאד שלא יבלע אפילו רצון אחד באבריו ונשארו כולם בכח, ממילא נתרבו הרצוניות עליו בכח ולא עוד אלא שכל הטוב שהיה ביעקב אבינו ע"ה בפועל היה אצלו בכח כמש"ל, ממילא הטוב אשר בכח היה בו רב וגבוה מאד.
<b>ולזה</b> ארז"ל (בראשית רבה סג, טו) שאמר לאביו איך מעשרין את המלח והתבן, ולפי פשוטו אמר דברים אלה בדרך הצבועים העושים לרמות והמה שוטים גמורים ואיך לא חש עשו פן ירגיש אביו בצביעותו, ויתכן לדבריו כי הרצוניות ההם שבכח התגברו עליו מאד עד שבאמת היה לו רצון פשוט לכל מיני חסידות האפשריים אפילו לעשר את התבן ומלח, והיה ירא להבליע אפילו רצון אחד בקרבו כי היה רשע גמור, ולכן אמר הרצוניות האלו בפיו ומזה נתבטל מאתו הרצונים ההמה, והיינו כי ציד בפיו, שהיה הניצוצות קדושות אצלו בפיו כמ"ש האר"י ז"ל, ור"ל כי כל רע אי אפשר להתקיים בלעדי ניצוצות קדושות אשר בקרבו, ומה הם אותן הניצוצות קדושות, הוא הדבר שאמרנו כי הרע שבפועל יש בו בכח כל הטוב שקיבל משכינו, והטוב ההוא שבכח כבר ביארנו שיכולים כל מדות רעות האלה להתהפך במקרה לטוב, נמצא הטוב שבכח הם הניצוצות קדודשות המקיימין את הרע ההוא, ולז"א כי ציד בפיו שאותן הניצוצות קדושות שבכח אצלו היו בפיו עד שאמר איך מעשרין כו' והבן כי הוא נכון לדעתי בעז"ה.
<b>עכ"פ</b> יצא לנו שבשניהם יש טוב ורע ושניהם יש להם בחירה עבור שבזה הטוב בפועל והרע בכח ובשני להיפוך, והוא האמור בתורה בענין התאומים שהיו יעקב ועשו ושהנכנס אחרון יוצא ראשון, הענין הוא תחלת המחשבה סוף המעשה, כי המחשבה קדומה באצילות הנשמות, ובריאת הגופים הוא בשביל טוב, אך בהכרח מתחלקים לשנים כמש"ל, נמצא הטוב הוא ראשון בסוד המחשבה ולפועל יוצא אחרון. והוא שארז"ל (אדר"נ ט"ו) שיצר הרע בא לאדם משעה שנוצר או משעה שנולד ויצר טוב לא בא עד י"ג שנה, היינו שכשמתחלת הנשמה ליכנס להגוף נכנס תחלה הרע ההוא אשר בכח כי התינוק שנוצר או שנולד אין בו רע בפועל אלא הוא בכח, ומי"ג שנה נכנס לתוכו הטוב שבפועל, וכן בנשמה השניה נכנס תחלה הרע הגמור, ובהיותו בן י"ג שנה נכנס בו הטוב שבכח.
<b>ולזה</b> ארז"ל (בראשית רבה סג, י) ויגדלו הנערים ויהי עשו כו' שמתחלה קודם היותם בני י"ג שנה לא ניכר הבדל ביניהם, והיינו כי עם היות לעשו נכנס הרע אשר בפועל, מ"מ מצד היותו קטן לא היה הרע הפועל ההוא רק בכח, כמשארז"ל במדרש שאמר הקב"ה היצר הרע אינו רע בעצם רק האדם עושהו רע, וראיה שהקטן אף שהיצר הרע בו אינו חוטא עד שיגדל, ממילא מאחר שעד י"ג שנה אין הרע אפילו בעשו רק בכח, ממילא כיון שגם נשמת הצדיק עד י"ג שנה נכנס בו הרע אשר בכח, לכן היה לשניהם רע בכח ולא ניכר עד י"ג שנה וק"ל. וזש"ה (תהילים קלט, ה) אחור וקדם צרתני, הזכיר אחור תחלה, והענין, כי נשמה אשר מצד הטוב והקדושה נקרא בחינת פנים וקדם, והשניה הוא בחינת אחוריים, כי מצד היותם בשורשם אחדות גמור אף שנתחלקו לשנים מ"מ יכולים להתאחד גם למטה כי הם בחינת אחור וקדם, ובהיות זה נכנע לזה יכול לחזור למוטב ונעשה אליו מרכבה והיו לאחדים, כמו גוף אחד של אדם אשר יש בו בחינת פנים ואחוריים והכל אחד, ולזה הזכיר אחור תחלה, כי אף בגוף של נשמות הטוב נכנס בו היצר הרע תחלה, שהוא בחינת הרע אשר בכח וכאמור.
<b>ואמנם</b> מצד הטבע רחוק הדבר שיהיה זה נכנע לזה, אלא מיד בפגוע שני אלו האנשים אשר להם ב' אלו הנשמות נעשה זה הרע אויב גמור לזה הטוב עד שאם היה לאל ידו היה מכלהו מן העולם, ויש לזה שני טעמים, א' מצד הטבע, כי דרך משל שני חברים מקטנותם אשר אחד מהם נעשה תלמיד חכם גדול וצדיק והוא חשוב מאד בעיני האנשים ומכובד מאד, והשני נעשה ההיפוך והוא מבוזה בעיני כל, אז הוא שונא מאד לזה התלמיד חכם כי עבור שנתגדלו יחד מקטנותם וכל דרך איש ישר בעיניו הוא מקנא בו מאד מדוע אין הוא חשוב כמוהו ואדרבא בעיני עצמו מוחזק לצדיק יותר ממנו, לכן חמתו בערה בו על כבודו של זה, ומכל שכן אם הם אחים גם יחד, משא"כ רשע אחר הוא בוש ונכנע מלפני זה הצדיק, לכן יארע כך גם לאלו האנשים היותם אחים מצד נשמתם ואע"ג דאיהו לא חזי מזליה חזי.
<b>טעם</b> הב' הוא, כי זה הטוב הוא צריך תמיד לזה הרע, עבור שידוע שבכל נשימה ונשימה נשפע חיות חדש לאדם, והחיות ההוא נמשך תדיר משורש הנשמה השוכנת תמיד למעלה, וכבר נתבאר לנו שבהשתלשלות החיות מהשורש ההוא נתחלק למטה החיות כי יפרד והיה לטוב ולרע, ממילא אילו לא היה זה הגוף המקבל חלק הרע היה נשפע אל זה האדם החיות משורשו מעורב טוב ברע, לכן צריך הוא תמיד שיתקיים ויחיה האיש השני אשר הוא לו בחינת אחוריים כדי שיצא הוא וסריותו עמו, ר"ל שבכל נשימה ונשימה יקבל זה הטוב וזה יקבל הרע.
<b>נמצא</b> שזה ששואב חיות הרע מפסיד הרבה בחיותו של מקבל החלק הטוב, כי מאחר ששניהם שואבים החיות משורש אחד ושואב זה הטוב וזה הרע, ואע"ג דאיהו לא חזי מזליה חזי, וחפץ זה הרע לכלות להשני מהעולם כדי שיושפע אליו החיות עכ"פ בתערובות טוב, משא"כ עתה אין נמשך לו רק רע כל היום, ולכן הוא שונא לו מאד בטבע ואינו רוצה להיות נכנע אליו אליו ולהיות לו מרכבה שיהיו לאחדים בבחינות אחור וקדם, אלא הוא מתגדל עליו ורוצה שיהיה הוא בחינת קדם והשני יכנע אליו, ולכן בפגוע אלו ב' האנשים גם יחד הוא לו אויב הגמור אויב בעצם ולא במקרה ומלאו לבו להתנגד עליו בעוצם כל כחו. משא"כ אדם אחר אף שיזדמן שיהיה שונא לזה הצדיק אינו אלא שנאה במקרה מצד הגוף, ואין זה אויב גמור ולא מלא לבו להתנגד עליו כל כך, משא"כ זה שהוא לו אויב בעצם מצד נפשו וכמ"ש במ"א (פרשת ויגש) בביאור פסוק אויבי בנפש יקיפו עלי, דהיינו האויב הגמור אשר מצד הנפש שהוא בחינת המקיף כמש"ה (תהילים יב, ט) סביב רשעים יתהלכון, כי הקליפה סובב לפרי.
<b>וזה</b> הענין עצמו אירע למשה רבינו ע"ה עם מתנגדיו, כי אחר חטא אדם הראשון שנתערבו נשמות הקדושות תוך הקליפה הותחל להתפרד אח"כ ונולד קין והבל, והיה הבל בחינת הטוב וקין קינא דמסאבותא, והיו הם בחינת אחור וקדם, ולכן ויקם קין אל הבל אחיו ויהרגהו, ואחרי זה היה נשמת משה רבינו ע"ה מקדושה אשר חיותם הוא שם אל שדי והוא מבחר הנשמות דהיינו נשמה דאצילות ע"י לבוש הבריאה אשר בבריאה היא שם אל שדי ושם זה הוא בגימטריא משה, ויש בו שמ"ה ניצוצות כמנין משה, אמנם לאשר כבר אמרנו שתתפרד הנשמה בהשתלשלותה למטה, לזאת מכל ניצוצות אלו יש בהן ל"ז ניצוצות טובים והם היו בהבל כי הבל גימטריא ל"ז, והמותר דהיינו ש"ח ניצוצות הם הרע בהשתלשלותה למטה, ואמנם משה רבינו ע"ה נקרא משה שכולל כל השמ"ה ניצוצות כי באמת היו לו כולם דהיינו ל"ז בפועל וש"ח בכח.
<b>ואמנם</b> היה נגדו בחינת המצרי שכתוב בו (שמות ב, יב) ויך את המצרי, כי תיבת המצרי בגימטריה שמ"ה והוא היה בהיפוך שהיה לו ש"ח בפועל ול"ז בכח וכמו שנתבאר לעיל, ואמנם עם היות למשה רבינו ע"ה צורך בו כדי שיקבל הוא סריותו, מ"מ להיותו מיצר לישראל הרגו משה רבינו ע"ה ושוב לא היה מי שיקח את הש"ח ניצוצות לעצמו, לזאת אותן הש"ח ניצוצות קיבל קרח שהוא בגימטריא ש"ח ממילא היה קרח עם משה רבינו ע"ה בבחינות אחור וקדם.
<b>וכן</b> היה דתן עם משה רבינו ע"ה, כי ידוע מ"ש הקדמונים על משארז"ל (פסחים צ"ד:) שהעולם מהלך ת"ק שנה, לפי שהיה העולם מתרחב ואמר ה' לעולמו די, ועל זה מורה שם שדי, נמצא שם זה נתן גבול, ואמנם ההתפשטות של העולם הוא במילוי שם שדי שעדיין היה מתרחב בכח קבלת אותיות המילוי ואלו האותיות אחרונות מהמילוי הם נתנו גבול לבלתי יתרחב עוד לקבל מילוי המילוי ומילוי שדי עולה ת"ק, וידוע כי כל מה שהאור מתפשט הוא בחינת חסדים והצמצום הוא שורש הדינין. וכבר אמרנו שנשמת משה רבינו ע"ה היה מבחינת קדושת שם אל שדי, ממילא ההשתלשלות הנשמה מקדושת אותיות המתפשטים הוא מבחינת החסדים והוא טוב, והשתלשלות מאותיות המצמצמים היינו אותיוות אחרונות ממילוי שין דלת יוד הוא ההיפוך מטוב ומשם היה שורש דתן, הם אותיות אחרונות מהמילוי, ממילא היה גם דתן בחינת אחוריים של נשמת משה רבינו ע"ה. וכן אבירם, כי נודע שמשה רבינו היה בחינת דעת אשר מקומו בגרון שהיא גימטריא רנ"ט. ואחוריים של הגרון הוא העורף ונקרא חרן שהוא ג"כ עם הכולל רנ"ט. ולכן בכמה מקומות כתוב בתורה דתן ואבירם ולא אשתמיט קרא למיכתב חד זימנא אבירם ודתן, כי ואבירם עולה רנ"ט, והיה שורשו מהעורף, הרי כן אלו כולם היו עם משה רבינו ע"ה בחינת אחור וקדם, ושאר הנמשכים אחר עדת קרח היה נשמתם ג"כ אחוזה בקרח דתן ואבירם לכן נמשכו אחריהם. ואילו היו הם נכנעים למשה רבינו ע"ה היו נעשים מרכבה אליו והיו לאחדים והיו הם ג"כ צדיקים, אלא שבחרו ברע ושנאו למשה רבינו ע"ה ומלאם לבם לחלוק עליו ולהיות הם בחינת פנים וכמש"ל, בחשבם שהם גדולים וטובים ממנו.
<b>וזהו</b> שסיפר לנו הפסוק ענין מחלקותם על משה רבינו ע"ה איך מלא לב אנשים בהם לחלוק עליו, לז"א ויקח קרח בן יצהר כו', ר"ל אלו הש"ח ניצוצות הרע שהם גימטריא קרח לקח אותם בן יצהר בן קהת כו', והיה הוא אם כן האויב הגמור של משה רבינו ע"ה, וכן דתן ואבירם כו' שהם היו ג"כ בחינת אחוריים כנ"ל, ויקומו לפני משה, 'לפני' דייקא, שאמרו בלבם שהם בחינת פנים ולזה התנגדו ואמרו רב לכם כי כל העדה כו' ומדוע תתנשאו כו' והבן.
<b>ואמנם</b> זה הצדיק יש בו כח לכלות את אויבו זה המתנגד לו. והוא באופן זה, כי נודע שכל רע אין לו קיום זולת ע"י ניצוצות קדושות שבקרבו, וכבר אמרנו שהניצוצות קדושות של זה הרע הוא הטוב בכח שיש בו שקיבל משכינו, וביארנו לעיל שענין זה הטוב בכח הוא מה שיכולין להשתמש במדות רעות לעבודת ה', שעי"ז נתהפך הרע ההוא במקרה ויהיה טוב, וכמ"ש באורך על דרך הלא משנאיך ה' אשנא כו' ודומיהן, ממילא א"כ זה הצדיק אשר בו הטוב בפועל כגון משה רבינו ע"ה והוא השתמש בפועל בטוב ההוא בכל מדות הטובות אשר בדרגי התורה, וקרח וחביריו אין בהם הטוב רק בכח דהיינו שיכולים להשתמש במדות רעות היוצאים מגדר התורה לצורך קיום התורה וזהו הניצוץ הטוב המחיה אותן.
<b>וכאן</b> שחלקו נגד מצות ה' קיים משה רבינו ע"ה בעצמו משנאיך ה' אשנא כו', נמצא נשתמש משה רבינו ע"ה במדות רעות היוצאים מגדר התורה ועשה דבר אשר בפועל הוא רע, נמצא נגע ברע שלו שהוא נשמת קרח אבל בכח הוא טוב כי שנא משנאי ה', נמצא כבר קיבל משה רבינו ע"ה לעצמו כל הטוב הן בפועל הן בכח, ממילא נשאר בקרח ועדתו הרע לבד אין בהם הטוב בכח, נמצא נשאר הרע שלהם בלי ניצוץ קדוש המחייהו והרע מכלה את עצמו ונאבדו מהעולם, לכן בכח זה התגבר משה רבינו ע"ה עליהם ונאבדו, כן נראה לי בביאור ענין זה להסביר דברי הארי"י ז"ל, ואם שגיתי ה' יכפר בעדי.
<b>והנה</b> דוד המלך ע"ה התגבר על אויביו מסביב, ובעמון ומואב עשה שפטים באף ובחימה יותר מכל האומות וימדדם בחבלים שני חבלים להמית ומלא החבל להחיות ויגררם בחריצי הברזל ובמגזרות (שמואל ב ח, ב) והטעם מבואר בקצרה בזהר הקדוש, והענין כי אחז"ל (בראשית רבה מא, ד) מצאתי את דוד עבדי היכן מצאתיו בסדום, כי נשלח לוט מתוך ההפיכה עבור שיצא ממנו דוד המלך ע"ה מרות המואביה, וביארנו במקום אחר כי בחטא אדם הראשון שנפלו הנשמות בעמקי הקליפות, אזי כל עוד שהיתה הנשמה יותר קדושה וגבוה הוכרחה להיות נשבה תוך קליפות עצומות לבלי תוכל להתגבר בעוצם קדושתה לבטל ולכלות הקליפה ההיא.
<b>לזאת</b> נשמת דוד המלך ע"ה שהיתה יקרת ערך נשבה תוך ב' קליפות עמון ומואב שהם קליפות גדולות הכוללות חיות הרע של ב' אומות שלימות הטמאות הללו והיתה בשביה עצומה, וכל זה ירש לוט והיתה כלולה בו נשמת דוד המלך ע"ה, אך לא היתה נכרת בקרבו כלל להיותה שבויה וכלולה תוך ב' קליפות גדולות, אח"כ נתחלק מואב לבכירה ועמון לצעירה, ואז היתה נשמת דוד המלך ע"ה כלולה בקליפות מואב לבד. ואחר כך בריבוי האנשים למואב נחלקה קליפה הכללית לפרטים רבים עד שנולדה רות היה בה פרט אחד מועט מקליפות מואב ובתוכם כלול נשמת דוד המלך ע"ה, ומאז התנוצצה נשמה זו ונתגברה על אותה הקליפה ונתגיירה והיתה צדקת, ונקרא שמה רות על שם שממנה יצא דוד הרי נקראת ע"ש דוד המלך ע"ה, העתיד לצאת ממנה, כי כבר התחילה נשמה זו להתנוצץ ולהתגבר, ואח"כ נולד דוד המלך ע"ה נקי לגמרי, ממילא היה הוא קדם וכל עמון ומואב היו אחוריים ושכיניו ממש ושאר האומות היה מהם ג"כ שכיניו אך לא קרוב כ"כ כעמון ומואב.
<b>ובהיות</b> דוד המלך ע"ה אדמוני הוא הרע בכח אשר לו מאומות הללו שכיניו רק עם יפה עינים כמ"ש במדרש (בראשית רבה סג, ח) דהיינו על פי הסנהדרין, נמצא השתמש במדות רעות היוצאים מגדר התורה לצורך קיום התורה ובזה הוציא הניצוצות קדושות מהם והיה בו כח להורגם ולכלותם לגמרי, זולת כי ה' צוה לו לבלתי כלותם לגמרי כמבואר במדרשים, ולכן על עמון ומואב שהם שכיניו ממש גדלה השנאה והתגבר עליהם חוץ לטבע ונתאכזר מאד עליהם, ויתר האומות שלא היו שכנים קרובים אליו כמו הם התגבר עליהם ג"כ אבל לא כ"כ והבן.
<b>וזהו</b> הענין הארבעה מלכים, כי דוד המלך ע"ה אמר ארדוף אויבי ואשיגם, כי היה בו כח להרגם בחרבו ובקשתו עבור שהוא בעצמו הוציא חיותם מקרבם, ואמנם זרעו שיצאו מגזע קדוש גזע דוד המלך ע"ה כל עוד נמשכו דורותיו היו רחוקים משורש האומות ההם, לכן אסא עדיין היה לו קצת נגיעה בהם עד שהיה לו כח עכ"פ לרדפן, אבל גוף הכליון ביקש מה' שיעשה למען חסדו, אבל הוא לא היה לו כח זה, ויהושפט היה לו נגיעה בהן פחות מאסא עד שאפילו לרדוף לא היה בו כח ולא היה לו כח רק לומר שירה, אבל חזקיה שעליו ארז"ל שביקש לעשותו משיח ה' והיה נקי מכל סיג לא היו האומות שכיניו כלל לכן לא היה לו שום כח ונגיעה בהן רק ביקש יעשה ה' זאת לבדו כל הענין והבן.
<b>וזהו</b> הרמז בפסוק (דברים כ, י) כי תצא למלחמה על אויביך וגו', שיש לדקדק מאי כי תצא והוה ליה למימר כי תלך. ותו על אויביך מיותר, דמסתמא אין נלחמים עם אוהב. ותו ונתנו ה' אליהך בידך מיותר, ודי באומרו ושבית שביו, דמזה מובן ממילא שניתן ביד. ותו מאי שביו. ולהנ"ל מבואר, אמר כי 'תצא' דייקא, ר"ל שתצא לפעמים מגדר התורה להשתמש במדות רעות לא יהיה זה רק למלחמה על אויביך, 'אויביך' דייקא, אויב העצמי שלו אשר הוא בחינת אחור וקדם, ועי"ז ונתנו ה' אלהיך 'בידך' דייקא, כענין שביקש דוד המלך ע"ה ארדוף כו' וכאמור, וזהו ע"י ושבית שביו, ר"ל שהניצוצות קדושות אשר הם בתוכן בשביה יש לך כח להוציא מהן ועי"ז תתגבר עליהם מאד והבן היטב. ועין בפרשת ויגש.
<b>ואתה</b> ובניך כו' עבודת מתנה אתן את כהונתכם. עיין רש"י ז"ל. ונוכל עוד לפרש ענין עבודת מתנה עם מש"ה (משלי טו, כז) שונא מתנות יחיה, ומזה משמע דאוהב מתנות לא, וכמו שאמר ר"א בריש פרק אלו טריפות (חולין מ"ד:) לא בעי מר דאחיה דכתיב שונא מתנות יחיה, וטעם הדבר יש לומר בדרך צחות עם שנודע שביאת הנשמה לזה העולם הוא כדי שלא תאכל נהמא דכסופא, שניזונית מתחלה שם בדרך מתנה לבד, ולכן אף היות הנשמה בבואה לעולם הזה יש חשש סכנות פן ח"ו תתקלקל מחברתה בגוף נגוף, מ"מ בוחרת בזה יותר משתאכל מתנות תמיד, לפ"ז מי שאוהב מתנות למה יחיה הא אינו חושש לנהמא דכיסופא.
<b>ובדרך</b> זה יש לומר בהלציי משארז"ל בברכות (י:) הרוצה ליהנות יהנה כאלישע (שנהנה הרבה משל אחרים), והרוצה שלא ליהנות לא יהנה כשמואל הרמתי, ויש לדקדק מאי קמ"ל ודאי שמואל ואלישע היו קדושי עליון ודעביד כמר עביד כו', ועוד לימא סתמא הרוצה ליהנות יהנה ושלא ליהנות לא יהנה. ותו דלשון כאלישע ולשון כשמואל צריך ביאור והכי הוה ליה למימר הרוצה ליהנות יהנה שכן מצינו באלישע וכו' שכן מצינו בשמואל. ויש לומר בהלציי, משום דטעם ביאת הנשמה לעולם יש לומר בב' דרכים, או שאינה חפיצה כלל בנהמא דכיסופא או שחפיצה רק שאם נותנים בחנם נותנים מתנה מועטת במשקל ומשורה והיא רוצה ליהנות הרבה לכן באה לזה העולם להרבות שכר של תורה ומעשים טובים. ממילא הרוצה ליהנות יהנה הרבה כאלישע דאז אף שאינו חושש לנהמא דכיסופא מ"מ יש לו תירוץ ב', ומי שאינו נהנה כלל ג"כ יחיה, לאפוקי הנהנה מעט ומסתפק בזה, ליתא גביה שום תירוץ מהתירוצים הנ"ל וק"ל, והוא דרך צחות בעלמא.
<b>והנה</b> המתנות כהונה שניתנו לאהרן ולבניו לכאורה אולי יאמרו הלא שונא מתנות יחיה, וכי תימא כי שכר הוא להם חלף עבודתם, זו קשה מהראשונה, שעל העבודה שעובדים לפני מלך מלכי המלכים במקדשו יקבלו שכר עליו. אולם המתנה היא עצמה מכלל העבודה, וכמשרז"ל (יבמות צ.) כהנים אוכלים ובעלים מתכפרים, הרי דאכילתם בקדשי שמים עבודה גמורה היא, לז"א עבודת מתנה אתן את כהונתכם שהמתנה עצמה היא ג"כ מכלל העבודה וק"ל. דרוש לפרשת קרח ולפרשת בלק בהפטרת בלק (מיכה ה', ו-יא) והיה שארית יעקב בגוים בקרב עמים רבים כאריה בבהמות יער אשר אם עבר ורמס וטרף ואין מציל, יש לדקדק עבר ורמס מיותר, הוה ליה למימר אשר אם טרף ואין מציל, תרום ידך על צריך וכל אויביך יכרתו, יש לדקדק דקאמר וכל אויביך יכרתו, משמע שיכלו כל העכו"ם ובלי מלחמה, ומה זה שהמשילם תחלה לאריה העובר וטורף דמשמע שיכבשו את העכו"ם במלחמה. גם יש לדקדק לשון תרום ידך דלשון זה שייך למימר על ב' אנשים שישנם בחיים וממשלה ואחד מהם ידו רמה על חבירו, משא"כ כאן שישראל יהיו מושלים והעכו"ם יכרתו ולא יהיו בעולם איך שייך לומר שיהיה יד ישראל רמה על העכו"ם, והיה ביום ההוא נאום ה' והכרתי סוסיך מקרבך והאבדתי מרכבותיך והכרתי ערי ארצך כו', פירוש שלא יצטרכו לכל זה. ויש לדקדק, בשלמא למאי דקאמר וכל אויביך יכרתו שפיר אמר כאן שלא יצטרכו שוב לשום דבר מלחמה, משא"כ למאי דאמר מעיקרא עבר וטרף כו' משמע שילחמו א"כ עדיין יהיו צריכים לכל אלו, והכרתי כשפים מידיך ומעוננים לא יהיו לך. יש לדקדק דהבטחה זו אין לה חיבור לשלמעלה, וכי תימא דהפירוש ג"כ כך שמחמת שהעכו"ם יכרתו לא יצטרכו ישראל לכשפים נגד העכו"ם, אין זה אלא תימה, דלפ"ז משמע דעכשיו הש"י מתיר להם לעשות כשפים להתגבר על העכו"ם וזהו דבר שאי אפשר כלל.
<b>נקדים</b> פסוקי בלק ומה שאמר בלעם, הן עם לבדד ישכון ובגוים לא יתחשב כו' תמות נפשי מות ישרים ותהי אחריתי כמוהו, וארז"ל בסנהדרין (סנהדרין ק"ה.) אותו רשע מסר סימן בעצמו אם יהיה לו חלק לעולם הבא דאם ימות מות ישרים דהיינו מיתת עצמו אז תהיה אחריתו כמוהו שיהיה לו חלק לעולם הבא ואם לאו הנני הולך לעמי, ממילא כיון דלבסוף נהרג ידעינן דאין לו חלק לעולם הבא, וקשה מה סימן הוא זה ואיך תלוי חלקו בעולם הבא במה שימות או שיהרג. ותו למה קרי מיתת עצמו מות ישרים והלא כמה רשעי עכו"ם מתו על מטתם ולא נהרגו. ואגב אזכיר מה שפירש בספר תולדות יעקב יוסף בפסוקים אלו כי טוב הוא. ודקדק במה דאמר הן עם לבדד ישכון דלפשוטו קאי על ישראל כפירש"י ז"ל, והרי כתב מהרש"א בפ"ק דמגילה דלשון העם קאי על ישראל דמשמע העם המיוחד, משא"כ תיבת עם מורה על האומות, איך קרא כאן לישראל עם. ותו קשה דהוה ליה למימר הן עם לבדד ישכונו לשון רבים, ותו ובגוים לא יתחשב אין לו ביאור כלל.
<b>ופירש</b> בספר הנ"ל ע"פ ש"ס דסנהדרין הנ"ל, ז' הדיוטות אין להם חלק לעולם הבא בלעם ודואג כו' בלעם בלא עם (פירש"י שאין לו חלק עם עם) דבר אחר בלעם שבלה עם שבלבל עם פירש"י שבלבל את ישראל שבעצתו נפלו כ"ד אלף מישראל והדר קאמר בלעם הוא דאין לו חלק לעולם הבא הא שאר עכו"ם יש להם מתניתין ר' יהושע היא דתניא ר"א אומר ישובו רשעים לשאולה אלו פושעי ישראל כל גוים שכחי אלהים אלו עכו"ם, ר"י אומר ישובו רשעים לשאולה מאן נינהו כל גוים שכחי אלהים ואף אותו רשע נתן סימן בעצמו תמות נפשי מות ישרים ותהי כו' ואם לאו הנני הולך לעמי.
<b>והנה</b> על פי הדקדוק יש חילוק, דלפירוש הראשון דבלעם היינו בלא עם נחלק התיבה לב' תיבות כאלו כתיב בל עם, משא"כ לפירוש הב' שבלה עם דאז אין חולם על הלמ"ד אז אין התיבה נחלק לב', והנפקא מינה בין הפירושים הללו הוא אי נימא דבין ישראל אין לו חלק לעולם הבא אבל עולם הבא המעט בין אומות העולם יש לו, או נימא דאין לו כלל, דאי נימא בלא עם ותיבת עם מורה על אומות כמ"ש בשם מהרש"א, אם כן אפילו בין אומות העולם אין לו עולם הבא, משא"כ אי נימא שבלבל עם דאז לא מוכח דאין לו עולם הבא רק מהסימן שנתן בעצמו, דאם ימות מות ישרים יהיה אחריתו כמוהו היינו כישראל, ואם לאו הנני הולך לעמי, אם כן על כל פנים בין אומות העולם יש לו עולם הבא.
<b>והנה</b> פשטיה דש"ס משמע דלכולי עלמא אין לו חלק לעולם הבא אפילו עם אומות העולם, ולר"א ניחא דכולהו עכו"ם אין להם חלק לעולם הבא אבל לר"י קשה מנא לן דבלעם אין לו עולם הבא בין אומות העולם, וצריך לומר דסבירא ליה כלשון ראשון בלא עם דאז מוכח שפיר כנ"ל. ולפ"ז קשה לר"י איך אמר שנתן סימן בעצמו ואמר ואם לאו הנני הולך לעמי דמשמע שיהיה לו עולם הבא בין אומות העולם.
<b>ועפ"ז</b> יתבארו הפסוקים הנ"ל, כי באמת הרשע עצמו היה מסופק ברמז שמו הטמא מה מורה, אם רצונו בלא עם דאז אפילו בין אומות העולם אין לו, או שבלבל עם דאז לא מוכח משמו כלום רק סימן, זה מסור בידו דאז יוכל להיות שאפילו יהרג מ"מ יהיה לו עולם הבא בין אומות העולם כנ"ל, וזהו שאמר הן עם לבדד ישכון, ר"ל עם תיבת עם מבלעם הוא לבדד שנחלק לב' תיבות, דהיינו בלא עם, אז אפילו בגוים לא יתחשב שלא יהיה לו חלק אפילו בין אומות העולם, משא"כ אם אין התיבה חלוקה אז צריך סימן תמות כו' ואם לאו הנני הולך לעמי עכ"פ כנ"ל, ממילא כיון דהאמת כפירוש הראשון בלא עם דהכי סבירא ליה לר"י משום הכי אין לו כלל עולם הבא, ומיושב מה דהוי קשיא לן אליבא דר"י ואתי שפיר עכ"ד בתוספת ביאור ודפח"ח. מעתה נשאר לנו עוד לבאר מה שהקשיתי תחלה איך תלוי עולם הבא במיתתו, וגם למה קרי למיתת עצמו מות ישרים, ונבאר זאת אי"ה היטב.
<b>נקדים</b> לבאר המשך פסוקי קרח וזה תואם, בתחלה אמרו רב לכם כי כל העדה כולם קדושים ובתוכם ה' ומדוע תתנשאו על קהל ה' ויאמר משה אל קרח שמעו נא בני לוי המעט מכם כו', אגב אזכיר דברי מהר"ש אלגזי כי טוב הוא. שדקדק דקאמר המעט מכם והוה ליה למימר המעט לכם. ופירש על פי מ"ש רש"י ז"ל מה שנתמעט שבט לוי במנין האחרון הרבה לפי שהיה הארון מכלה בהם כי לא היה אפשר להם לצאת ידי חובתן כל כך, לפ"ז מכל שכן אם היו כולם משרתים בכהונה היה נתמעט בהם יותר, וזהו שאמר להם משה רבינו ע"ה למה אתם מערערים ורוצים כולכם להיות כהנים, הרי המעט מכם, ר"ל למה מכם הוא מעט מכל השבטים היינו כי הבדיל אלהי ישראל אתכם כו', וא"כ מדוע ובקשתם גם כהונה עכ"ד וש"י.
<b>וידבר</b> ה' אל משה ואל אהרן לאמר הבדלו מתוך העדה הזאת ואכלה אותם כרגע ויפלו על פניהם כו' ויאמר משה בזאת תדעון כי ה' שלחני לעשות את כל המעשים האלה כי לא מלבי אם כמות כל האדם ימותון אלה ופקודת כל האדם יפקד עליהם לא ה' שלחני ואם בריאה כו' וידעתם כי נאצו האנשים האלה את ה', קשה טובא מה זה סימן דאם ימותו כשאר האדם אזי מה שעשה אהרן כהן גדול ובניו סגנים ואליצפן נשיא, היה מדעתו שלא עפ"י הדיבור ואם ימותו מיתה חדשה אזי היה הכל עפ"י הדיבור דלפי הסברא אפילו אם יענשו במיתה פשוטה מוכח דבר זה, דאם לא כן למה נענשו, וכי תימא שחשדו שאף שעשה משה כל המעשים מעצמו מ"מ בידו לבקש מהש"י לענשם, זה אינו, חדא דהא תחלה אמרו כל העדה כולם קדושים ומדוע תתנשאו, הרי שלא מצאו למשה רבינו ע"ה שום מעלה יותר מהם, ותו דאם ביד משה לבקש מהש"י להענישם והש"י יעשה בשבילו, א"כ כך יוכל לשלוח עליהם מיתה חדשה כמו מיתה פשוטה וא"כ מה סימן נתן להם. עוד יש לדקדק אם כמות כל אדם ימותון ופקודת כל האדם כו' הוא כפל לשון במלות שונות.
<b>וילונו</b> כל עדת בני ישראל ממחרת על משה ועל אהרן לאמר אתם המיתם את עם ה', קשה הרי מתחלה נתן להם משה רבינו ע"ה סימן שאם ימותו מיתה חדשה אז ידעו כי מאת ה' היתה זאת וא"כ מאיזה סברא באו לומר אתם המיתם, ובלאו הכי תמיה כי בודאי החיים והמות ביד הקב"ה ומאין יבואו לומר אתם המיתם, וידבר ה' אל משה לאמר הרומו מתוך העדה הזאת ואכלה אותם כרגע (יש לדקדק למה לעיל אמר הבדלו וכאן אמר הרומו). ויאמר משה אל אהרן קח את המחתה כו' החל הנגף כו'. תמוה מאד דבפעם ראשון אמר להם ג"כ הקב"ה הבדלו מתוך העדה ואכלה אותם. וירצה, כי בהיותם בתוך העדה אזי זכותם מגין על העדה ואי אפשר לכלותם, ומהאי טעמא כיון שהם לא עשו כך ולא יצאו מתוך העדה לא התחיל נגף, ומאי טעמא כאן שאמר להם הקב"ה ג"כ הרומו והם לא יצאו מתוך העדה רק נפלו על פניהם מדוע התחיל נגף ולא הועיל זכותם. גם יש לדקדק למה בראות משה רבינו ע"ה שהתחיל הנגף צוה להקטיר קטרת מה מקום לקטורת בכאן, ורש"י ז"ל ישב ג"כ קושיא זו וכתב רז זה מסר לו כו' יעוי"ש.
<b>נקדים</b> ש"ס דברכות (ז:) דאמרינן שם אם ראית רשע שהשעה משחקת לו אל תתגרה בו שנאמר (משלי כד, יט) אל תתחר במרעים כו' ופריך והאמר ריש לקיש מותר להתגרות ברשעים בעולם הזה שנאמר (שם כח, ד) עוזבי תורה יהללו רשע ושומרי תורה יתגרו בם. ומשני הא ברשע שהשעה משחקת לו והא ברשע שאין השעה משחקת לו ואי בעית אימא הא במילי דעלמא והא במילי דשמיא. ואי בעית אימא כאן בצדיק גמור כאן בצדיק שאינו גמור דכתיב תחריש כבלע רשע צדיק ממנו צדיק ממנו בולע, צדיק גמור אינו בולע ע"כ. יש לבאר בתירוצים אלו איך ביאורם, כגון בהא דמשני הא במילי דעלמא וכו' אי הכוונה דתרווייהו במשחקת לו אבל באין משחקת לו שרי אפילו במילי דעלמא, או הכוונה איפכא דתרווייהו באין משחקת אבל במשחקת אפילו במילי דשמיא אסור, וכן נמי בתירוץ הג' יש להסתפק כך איך הכוונה, כי יש נפקא מינה לדינא, וכאשר נסביר היטב ג' תירוצי ש"ס הללו יבואר זאת ממילא. וטרם שנבאר זאת נבאר מה שהרשע נענש עבור הצדיק יתחלק לג' דרכים זה למעלה מזה, ואלו הג' דרכים הם עצמם ג' תירוצי ש"ס הללו.
<b>דרך</b> הראשון שהרשע מט לפני הצדיק ונענש עבורו הוא במדרגה קטנה. ויובן על פי מה שביארתי מה שאמר דוד המלך ע"ה (תהילים לז, יב) זומם רשע לצדיק וחורק עליו שיניו ה' ישחק לו כי ראה כי יבא יומו ע"כ. והוא תמוה מאד, דזה שייך לומר בבני אדם אם אחד עושה מעשים רעים לחבירו וחבירו יודע שהוא מוכן בקרוב לפורעניות כי שמע מבית המלך וכדומה אז משחק עליו, משא"כ בהקב"ה אשר כל הסיבות מאתו ית"ש ואין אדם נוקף אצבעו אלא אם כן נגזר עליו מלמעלה (חולין ז:) א"כ איך שייך לומר כי ראה כי יבא יומו, וזה תמיה עצומה.
<b>וביארתיו</b> על פי משל, שמלך אחד היה לו בן קטן והיה אוהבו מאוד עבור כי הלך בדרך הישר ולא עשה דברים מכוערים, הגם כי עדיין לא עשה צורכי המלך במלחמות וכדומה להיותו קטן מ"מ אהבו כי בנו הוא והולך בישרות. והמלך הזה נתן פקודות בכל מדינות מלכותו את אשר גזר עליהם איך יתנהגו ואשר יעבור על צואתו דתו להמית, וקבע לעוברי על דבריו את מיתתם דרך משל העובר ע"ז בסייף והעובר ע"ז יסקל וכדומה. אכן המלך הזה לרוב טובו ורחמיו חס על אותם אשר יענשו במיתה לבלתי המיתם תיכף בעברו על מצות המלך אלא קבע לו שנה תמימה מיום עבור עד יום המות אותו, בכדי שבתוך אותו הזמן יפקח על צורכי בניו ולצוות אל ביתו.
<b>פעם</b> אחד אירע שעבר איש אחד בעיר המלוכה על ציווי המלך ודנוהו למיתה על פי נימוסי המלכות, ויהי כאשר ידע אותו האיש כי אחר שנה יומת נתישב בדעתו שבתוך אותו הזמן אשר עודנו חי על האדמה ימשוך בטוב את בשרו באכילה ושתיה ולעשות כל אשר חפץ, כי בלאו הכי יומת אחר שנה ובתוך השנה לא יומת אפילו אם יעשה כל המעשים כי כן דבר המלך ודתו לבלתי יומת עד סוף השנה, לכן טוב לו באותו שנה לעשות כל חפצו וכן עשה. והנה בן המלך הזה היה הולך בכל יום תמיד לבית הספר והיה דרכו אצל בית של אותו האיש, ויהי מדי ראותו את בן המלך עובר לפניו יסור אליו כל יום וציער אותו בהבלים ודברים ועכבו שעה או שתים מללכת לדרכו אשר הוא הולך, והיה אותו התינוק מצטער ממנו מאדך בכל יום. ויהי כספרו לפני המלך אביו הצער שיש לו מאיש פלוני דיבר על לבו לאמר זה הבל ואל תצטער, אכן התינוק למיעוט שכלו היה מצטער ולא היה יכול לסבול.
<b>וכראות</b> המלך שהוא מצטער אמר לו בני אם יש לך צער מעשיית הזה נטה לך על ימינך או על שמאלך ואל תקרב לפתח ביתו והקיף את הדרך, והיה אותו התינוק עושה ככה תמיד. והבין המלך כי היטב חרה לבנו על הדבר הזה שיצטרך הוא להקיף הדרך עבור זה הנבזה רק שהיה עושה כך כי מצות המלך עושה, ואע"ג שידע המלך כי חרה לבנו מ"מ לא ענש לאיש הלזה כי אין בעשיה זו די עונש כי כל הדברים אשר עשה לבנו אינם רק הבלים וליצנות. בתוך כך הגיע סוף השנה יום אשר יומת אותו האיש אז נזכר המלך צער בנו ורצה לפייסו שיהיה סבור שיומת האיש עבורו ע"י שציער אותו, אז אמר המלך אל בנו ואתה עושה כך עד עתה שאתה צריך להקיף הדרך עבור זה הנבזה, והשיב לו כן אני עושה כאשר צויתני, אמר לו המלך אל תעשה עוד כך אלא לך דוקא לפתחו, ואם עוד יתחיל עמך תענהו עזות ואם יצערך הנני מוכן שם על הדרך עם השרים, ואם יצער אותך אזי תיכף אשלח לקחת אותו ויומת, וכך עשה התינוק וזה ציערו והומת מיד, והיה אותו התינוק שמח מאד שראה נקמה בשונאו שהומת עבורו שהיה סבור שע"י מה שציערו הומת, ובאמת המלך וכל השרים ידעו שלא הומת בשביל זה רק בלאו הכי הומת, אלא שהמלך עשה שחוק בזה כדי לפייס את בנו, לכן עשה זאת בכוונה בהגיע יום אשר יומת צוה לבנו לילך דרך ביתו שיצערהו וכנ"ל.
<b>הנמשל</b> הוא, כי הקב"ה חקק בתורתו את אשר לא תעשנה, וגזר לכל אחד עונשו והם ד' מיתות בית דין, וארז"ל (כתובות ל:) אע"פ שבטלו ד' מיתות בית דין מיום שחרב בית המקדש דין ד' מיתות לא בטלו מי שנתחייב סקילה כו', רצו בזה כי הש"י לא חקק רק אלו הד' מיתות כוללות כל מחויב מיתה ואין מיתה אחרת על שום עבירה, לכן עתה שבטלו מיתות בית דין והקב"ה מעניש בעצמו ג"כ אינו מעניש רק על פי מיתות האלה. ולרוב רחמי הש"י אינו מעניש תיכף בעשותו אחת מכל מצות ה' אשר לא תעשנה אלא מאריך אפו וגבי דיליה ונגזר על כל אחד כמה יהיה אריכות אפיו אליו, וכמאמרם ז"ל סוטה כ"א. ויש זכות תולה ג' שנים כו' הכל כפי הזכות שנמצא בו כך נגזר עליו אריכות אפים, רק שלהיות נגזר עליו מיתה נסתלקו מעליו השמירות וההשגחות אשר יש מסטרא דקדושה לכל בר ישראל אשר שמירה זו מועלת לכל בר ישראל, ומרחקתו מן החטא וממשיך עליו רוח קדושה, ומזה נסתלקו ההשגחות, ומחמת זה הולך אחרי שרירות לבו הרע בלי הרהורי תשובה, כי אע"ג דאיהו לא חזי מזליה חזי את אשר נגזר עליו.
<b>והנה</b> ישראל נקראו בנים למקום, היינו כל איש ישראל אשר לכל הפחות שומר עצמו מעבירות אע"פ שאינו צדיק גמור כל כך למיעוט שכלו וכדומה, הנה קראו הקב"ה בנו כמאמרו (הושע יא, א) וממצרים קראתי לבני, והוא בעיני הקב"ה כבן קטן אשר אביו אהבו. והנה זה הרשע דרכו להתקוטט עם כל הולך ביושר עבור שסר צלו מעליו והוא נתקרב מדי יום יום לס"א, לזאת אינו יכול לסבול כל מי שהולך ביושר והוא מתקוטט עמו ומצערו. וזה צועק להקב"ה על צער שיש לו ואעפ"כ אין רשע זה נענש עבורו, כי ה' יודע כל עניני עולם הזה כי המה הבל לכן זה הרשע שמצער את זה ומפסידו ממון או כדומה באיזה דברי עולם הזה אין בזה די עונש לכן אין רשע זה נענש, ואדרבה הקב"ה מצוה ע"ז הצדיק לסור מעליו כאשר חקק בתורתו אל תתחר במרעים כו', לכן זה האיש עושה מצות הקב"ה ומתרחק ממנו כל מה דאפשר לבלתי יראהו אותו הרשע ולא יתגרה בו, ואע"פ שחרה לו מה שצריך לו להחבא תמיד מלפני הרשע הזה מ"מ מצות המלך הוא לאמר לא תענהו דבר.
<b>אך</b> מה עושה הקב"ה, בבוא יום הפורעניות של הרשע אשר נקצב עליו משחק בו הקב"ה באותו הרשע כדי שיתפייס זה המצטער ממנו, ומהו עושה מזמנם יחד ומגרה לזה הרשע על אותו האיש ומתמלא עליו כעס ומתחיל לצערו, ובתוך כך בא עליו הפורעניות וזה נתמלא שמחה ומתפייס על כל הצער שהיה לו בחשבו כי רשע זה נענש עבורו, אבל האמת אינו כך, כי זה בלאו הכי נענש עבור חטאו רק שהקב"ה שוחק בו עבור זה האיש שיתפייס. זהו מאמר הפסוק (תהילים לז, יב) אם תראה כי זומם רשע לצדיק וחורק עליו שיניו ונתמלא חימה עליו אז תדע כי ה' ישחק לו, ר"ל שהקב"ה עושה ממנו שחוק והוא עצמו מגרה הרשע הזה לצער את הצדיק הזה כי ראה כי יבא יומו המוכן לו, ולכן עשה ה' זאת כדי שיתפייס צדיק זה וכאמור. הנה זהו דרך אחד אשר רשע מט לפני צדיק והוא מדרגה קטנה, והקב"ה מזמין זאת לאדם כשר אפילו שאינו צדיק כל כך רק נשמר מעבירות, אם מצטער מאדם רשע מזמין לו הש"י כך לפייסו, ובאמת אין רשע זה נענש עבורו רק הקב"ה עושה זאת כדי שזה יתפייס שיהיה סבור שהקב"ה נקם נקמתו מרשע זה וכאמור.
<b>דרך</b> השני שהרשע נענש עבור הצדיק, והוא במדרגה יותר גדולה מהדרך הראשון. ויובן על פי מה שביארתי דברי ירמיה הנביא ע"ה מה שהתפלל על אנשי ענתות שציערוהו תמיד, ואמר (ירמיה טו, טו) אל לארך אפך תקחני, וארז"ל (מדרש תהילים עד, פא) שטען לפני הש"י שאע"פ שאתה ארך אפים, היינו לעובר עבירות שבין אדם למקום כי אתה יכול לסבול, מה שאין כן שהם מצערים אותי שאני בשר ודם ואיני יכול לסבול כל אותו העת שתאריך אפך, לכן תענשם מיד. ויש לדקדק ממה נפשך אם כך היא המדה לבלתי תת ארך אפים לעושים עבירות שבין אדם לחבירו, עבור שאין כח בבשר ודם להמתין, אם כן למה הוצרך להזכיר זאת בתפלתו, ואם המדה לתת אריכת אפים גם על עבירות שבין אדם לחבירו, אם כן איך רצה הוא לשנות מדתו של הש"י, ובמקום אחר אמר עוד ירמיה ע"ה בנדון זה זכור עמדי לפניך כו'.
<b>ויתבאר</b> כל זה על פי משל, הנה אותו האיש שהזכרנו תחלה במשל הא' שהיה עושה כל שרירות לבו וציער את התינוק בנו של המלך ואעפ"כ לא רצה המלך לעשות לו מאומה עד בוא עתו. הנה נזדמן הדבר שהמלך הזה היה לו עוד בן גדול וחכם ואיש חיל, וישימהו המלך על משמעתו ושלחו למלחמות ונצח את כל אויבי המלך להיותו איש משכיל מאד ומצליח בכל אשר יפנה, וכראות המלך כי כן מנהו על ביתו ללחום מלחמתו, והבן הזה היה נאמן בכל בית אביו וישם נפשו בכפו לא הלך בטל רגע אחד רק בכל עת עשה מלחמות המלך, וכבש לו מדינות הרבה בגבורתו וחכמתו עד שהמלך נתעשר עושר גדול על ידו.
<b>ויהי</b> היום שהיה הולך עם החיל שלו למערכת אויביו להפיל בהם חללים, נזדמן לו בדרך האיש הנ"ל וציער אותו ועיכבו ב' או ג' ימים שלא היה יכול ללכת למלחמה, ועל ידי כך לא נצח אז במלחמה, ולא די שלא נצח הוא אף גם שהאויב נצח אותו, כשוד שלמן בית ארבאל ביום מלחמה (הושע י, יד) עבור שלא הכין לו תכסיסיו וכל הצורך עבור עיכובים שעשה לו זה. ויהי בחזרו לאביו כאשר יתגנב העם הנכלמים בשובם ממלחמה, ויתמה המלך ויאמר לו מה זאת, השיבו מה אגיד לך כי לא מצדי נהיה הדבר הזה רק עבור זה האיש שעיכב אותי ואחרתי יום מועד במלחמה, ועוד זאת אגיד לך, שהנני רוצה מיד לילך עוד הפעם למלחמה, ובוודאי אנצח אלולי שזה האיש עודנו שם בדרך, ואם עוד יעכבני אולי יהיה עוד כבראשונה, ויען המלך ויאמר, שלח וקח אותו אלי כי בן מות הוא ואמיתנו תיכף על אשר גרם שנפל עמי במלחמה וגרם לי הזיקות הרבה, ועוד הוא רוצה לעשות כבראשונה ויביאני לידי הזיקות, לכן מההכרח להמיתו תיכף ולבלתי להמתין עד בוא עתו, וכן עשה וימיתהו המלך.
<b>הנמשל</b> הוא כי הקב"ה ברא את האדם רק לצורך המלחמה שהוא מלחמת היצר הרע, וכמ"ש הסמ"ג בהקדמת ספרו, ומלחמה זו אינה נפסקת אפילו רגע אחד כמבואר בחובת הלבבות, והאדם הצדיק המשכיל ונלבב ונלחם מלחמת ה' תמיד ונוצח בחכמתו ובגבורתו את היצר הרע, כמאמרם ז"ל (אבות ד, א) איזהו גבור וכו' ואם נזדמן הרשע לנגדו ומצערהו נמצא הוא מבטלו מעבודת ה', כי הצדיק הזה אינו בטל אפילו רגע, והש"י מזמין לו תמיד מלחמות ונסיונות כדי שיכבוש וינצח, נמצא זה המצערו הוא מונעו מללחום מלחמות ה' ואינו נוצח, ולא די שאינו מנצח אף גם לפעמים עבור צערו נעשה מנוצח, כמשארז"ל (בבא בתרא ט"ז:) אין אדם נתפס על צערו, ובזה נמשך כביכול הפסד להש"י, כנודע שהעבודה צורך גבוה. והש"י יודע שאלולי זה הרשע היה צדיק זה כובש כל המלחמות, וזה הרשע עושה כפעם בפעם ומונעו ומפסיד להש"י, לכן מוכרח הקב"ה להמית את הרשע ולא ימתין לו עד שיראה כי יבוא יומו, כיון שעל ידו נמשך הפסד להש"י כביכול.
<b>והנה</b> כזה אירע לירמיה ע"ה, כי היה עובד ה' ובכל רגע את מלחמות ה' הוא נלחם, ואלו אנשי ענתות ציערוהו וביטלוהו עד שבלתי אפשר היה לו לנצח, ואדרבה לפעמים נעשה מנוצח כנודע מעובדא דבן סירא, לכן טען להש"י אל לארך אפך תקחני, ר"ל שאין לך להמתין עד שיבא יומם שיענשו על עבירות שבידם, רק עליך להענישם תיכף, כי זכור עמדי לפניך, ר"ל זכור תזכור כי אני עומד תמיד לפניך ואיני הולך בטל אפילו רגע אחד, נמצא שאלו המצערים אותי גורמים לך הפסד, לכן אין לך להמתין עד בוא עתם.
<b>הנה</b> זהו דרך השני אשר רשע מט לפני צדיק, והיא מדרגה גדולה שלא נעשה כזאת זולת לצדיק גדול כזה אשר בכל רגע הוא נלחם מלחמות ה' כאמור, וההפרש אשר בין העונש של רשע הנמשך מדרך זה, ובין העונש הנמשך כפי דרך הראשון יתבאר אי"ה בדברינו לקמן.
<b>דרך</b> השלישי אשר הרשע נענש ע"י הצדיק, הוא המדרגה יותר גדולה גם מהדרך השני. ויובן בהקדם מה שפירשתי מאמרם ז"ל (שבת פ"ח:) כשעלה משה למרום אמרו מלאכי השרת להקב"ה רבונו של עולם מה לילוד אשה בינינו ואמר להם לקבל התורה בא, ודברים אלו תמוהים דניחזי אנן דרך משל, פעם אחת עשה המלך סעודה על כל שריו לכבודם, והזמין גם עני אחד באותה סעודה והשיבו אצלו במרומי קרת, היתכן שירגזו השרים על המלך לאמר לו מה כבוד עשית לנו אחר שזמנת גם העני הזה אל הסעודה והושבתו אצלך, אין זה דרך ארץ שיאמרו כן למלך כי הוא המלך יש בידו להשפיל אותם ולהגביה לזה. ואם כן מה מקום לשאלתם שאמרו להקב"ה מה לילוד אשה בינינו, וביחוד במשה רבינו ע"ה שהוא מבחר האנשים, ונשמת הצדיק למעלה ממדריגת המלאכים, ואיך יאמרו עליו מה לילוד אשה בינינו, ותו מהו תירוץ זה מה שהשיב לקבל תורה בא, והרי אם בתחלה נתקנאו בו על שבא ביניהם, מכל שכן שיתקנאו עוד יותר בהוודע להם שבא להוריד התורה, וכמו שאמרו באמת, תנה הודך על השמים.
<b>וביארתי</b> מאמר זה בהקדם מאמרם ז"ל (יומא ל"ח:) וצדיק יסוד עולם בזכות צדיק אחד העולם מתקיים. והכוונה כי נודע שנשתלשלו כל העולמות מסיבה ראשונה עד טבור הארץ, עולמות לאלפים ולרבבות וכולם תלוים זה בזה, התחתון בשל מעלה ממנו שנשתלשל ממנו, ונשפעים זה מזה בהשתלשלות מן מקור המקורות עד טבור הארץ, ואולם אופן דיבוק העולמות זה בזה אשר יתלכדו ולא יתפרדו זה מזה הענין הוא כך, כי בכל דור ודור ההכרח להיות צדיק אחד היותו גדול מכל צדיקי הדור, אשר מקור נשמתו אגוד במקור המקורות כולם, ונוקב ויורד דרך כל העולמות עד גופו של צדיק זה, נמצא ראש נשמתו במקור המקורות וראשו השני בטבור הארץ בגוף שלו, והוא המקשר כל העולמות זה בזה, והוא כדמיון קו מרגליות אשר לולא החוט שנוקב בהם היו נופלים זה מזה ומתפרדים, רק מחמת שהחוט נוקב ויורד בהם מראשן עד סופן קשור בשני ראשיו עי"ז הם כולם מתחברין זה בזה, כך נשמה זו קשורה בראש ובסוף.
<b>כי</b> נודע שכל הברואים אשר בכל העולמות אין בכחן רק מרוחניות אותו העולם ולא ממה שלמעלה מהם, משא"כ נשמת האדם כלול מעולמות שלמעלה, רק לא כל צדיק וצדיק שוה בשורש נשמותיהן והם זה למעלה מזה, וצריך שיהיה בכל דור עכ"פ צדיק אחד אשר נשמתו קשורה ונשתלשלה מגבהי מרומים, והוא כמו החוט בתוך המרגליות כך עליו תלוים ומדובקים כל העולמות, וצדיק זה הוא הנקרא יסוד עולם, כי הוא יסודן וקיומם של כל העולמות. וכמו אם יוקח החוט מתוך המרגליות היו כולם נפרדים ונופלים, כך בהסתלקות צדיק זה יכולים כל העולמות להתבטל, ומטעם זה ארז"ל (בראשית רבה נח, ב) וזרח השמש ובא השמש כו' עד שלא שקעה כו' כי לא יסתלק צדיק זה מהעולם עד בוא אחר במקומו, כדי שיתקיימו העולמות.
<b>והנה</b> צדיק זה הוא מבחר כל העולמות, והוא המשפיע על פי שורש נשמתו מן המקור כל ההשפעות הצריכות לכולם, ובלעדו היו כל העולמות בטלים מן המציאות, והנה צדיק זה בידו לעלות תמיד מדריגות רבות עד אין מספר, ואפשר לו ברוחב בינתו ומעלתו להסתלק מחשבתו ונשמתו שלא יהיה בזה העולם כלל, וכדמצינו באליהו וצדיקים אחרים שהיו להם שני גופים, שהיה מתפשט מכל וכל מזה הגוף ונתלבש בלבוש רוחניי ונסתלק מזה העולם, דהיינו שהוא במדריגה כזו שאינו מרגיש כלל עניני זה העולם, כי נסתלק לעולם שלמעלה, וכן יוכל להסתלק מעולם לעולם עד אין חקר, ודבר זה הוא רעה לבריות, כאשר שמעתי בשם חכם אחד לפרש, מה שהוזכר פעם אחד בזוהר הקדוש (זוהר ח"ב פ"ט:), שגילה רשב"י לחבריא סודות התורה, ואח"כ שיבחו את דברו מאוד ואיך נמשך מאתו טובה רבה לכל בני דורו, ואמרו וי לדרא כד יפוק מר מעלמא, והוא דבר תמוה שאינו דרך ארץ כלל לדבר ככה לרבו.
<b>ופירש</b> על דרך האמור כי בעת שהצדיק יסוד עולם בראשיתו עדיין לא נתעלה כל כך למדרגה גדולה, ועדיין רצונו ושכלו ומחשבתו שורה בעולם זה, אז כל זה העולם מקבל מאתו שפע והשגה וכל טוב, משא"כ כשנסתלק מזה העולם לעולם שלמעלה ממנו, א"כ אינו יכול להשפיע על בני דורו שפע והשגה, כי איננו בזה העולם כלל, וזהו שאמרו וי יהא לדרא כד יפוק מר מעלמא, לא שכיונו על מיתתו, אלא רצו שכאשר יתעלה למדריגה גדולה עד שיצא במחשבתו ונשמתו מזה העולם, אז יהיה רעה לדרא, כך שמעתי בשם חכם אחד ויפה דיבר.
<b>וענין</b> זה הוא מכון ג"כ בדברי רז"ל בההוא שאמרו (תענית כ"א:) בשיבבותיה דרב הונא לא הוי דליקתא סבור מינה דזכותא דרב הונא אהני להו איתחזאי להו בחלמא הא זוטרא הוא לגבי דרב הונא כו', ונתעוררו המפרשים דמה בכך שהוא זוטרא דאם יכול זכותו להועיל על דבר גדול מכל שכן על דבר קטן, ותו מאי נפקא מינה להו בדבר זה ולאיזה צורך הוצרך שידעו בזכות מי היה הדבר ההוא. ואולם הכוונה עם האמור כי היה פחיתות הכבוד לרב במה שהיו סבורים שזכותו הועיל להם בעניני עולם הזה, כי באמת הוא נתעלה במדרגתו מזה העולם, לכן אמר הא זוטרא הוא לגביה, ואי אפשר שיגין זכותו בזה.
<b>והנה</b> צדיק כזה אשר מצד עצמו הוא יכול להעלות במדרגות רבות מעולם לעולם, ובאמת רצון הקב"ה שיהיה הוא יסוד העולם וישפיע גם לזה העולם, מוכרח הקב"ה לעשות לו רצון אל עניני עולם הזה בכדי שיהיה קשור בזה העולם ולא יסתלק מזה העולם, וזהו אמרם (יבמות ס"ד.) הקב"ה מתאוה לתפלתן של צדיקים, ר"ל שהקב"ה רוצה שיהיה לו רצון לעניני עולם הזה, ויתפלל על אותו הדבר בכדי שישפע גם לכל הבריות, וזהו כוונת הפסוק (תהילים קמה, יט) רצון יראיו יעשה, ר"ל הקב"ה עושה רצון אל הצדיק, ר"ל שהקב"ה שולח לו ועושה שיהיה לו רצון לאיזה עסקי עולם הזה, בכדי שיהיה את שועתם ישמע ויושיעם, ר"ל שיתפלל להקב"ה וכאמור.
<b>ונחזור</b> אל הענין, כי הצדיק כזה אשר הוא יסוד העולם אשר בו מקושרים ומדובקים כל העולמות, והוא ברצונו להסתלק מעולם לעולם, זולת שהקב"ה אינו מסכים שיהיה כך כי הוא נברא לצורך כל העולמות, וכמו שאם ינתק קצת מהחוט אשר בתוך המרגליות אזי אותן המרגליות שהיו מחוברים בו יתפרדו ויפלו, כך אם יתעלה צדיק זה מן קצת עולמות אזי אותן העולמות יתבטלו מהמציאות, לכן מוכרח כל עליותיו של צדיק זה להיות ברצוא ושוב, שלא יתעלה ויסתלק לגמרי רק יחזור על עקבו והבן. ומטעם זה מצינו באליהו ז"ל שקודם סילוקו היה כל עליותיו ברצוא ושוב, ובעת שעלה במחשבה שיסתלק לגמרי הוצרך תחלה למשוח את אלישע לנביא תחתיו להאציל רוחו עליו, דאם לא כן נמשך ביטול לעולמות התחתונים.
<b>והנה</b> הטעם אשר שורש נשמת המלאכים אינו רק מקדושת אותו העולם ושורש נשמת איש הישראלי הוא גבוה מעל גבוה, הטעם מבואר במפרשים להיות שאין יצר הרע במלאכים די להם בקדושת אותו העולם, מה שאין כן האדם עלול לחטוא מהיצר הרע שבו עבור שהוא ילוד אשה, כמאמר דוד המלך ע"ה (תהילים נא, ז) ובחטא יחמתני אמי לכן הוצרך נשמתו להיות ממקום גבוה והלואי שלא יחטא, ממילא האדם להיות ילוד אשה נמשך לו נשמה ממקום גבוה, ועל ידי כן יש בו הכח שיהיה יסוד עולם המקשר יחד כל העולמות ומשפיען כל חיותן.
<b>ובזה</b> יובן המאמר שהתחלנו, כי בעלות משה רבינו ע"ה למרום ובא לעולם המלאכים, עלה בדעת המלאכים כי משה רבינו ע"ה להיותו מבחר הנבראים ויסוד עולם, התחיל להתעלות מעולם לעולם, וסברו שנסתלק לגמרי מכל וכל, ממילא לדעתם זו כבר נתבטל עולם העשיה לגמרי מהמציאות אחר שיסוד עולם נסתלק משם, ובהיותו כן פחדו ורהו אולי יסתלק גם מן עולם המלאכים לעולם שלמעלה, ואז גם עולם המלאכים יתבטל מהמציאות. וזהו ששאלו להשי"ת מה לילוד אשה בינינו, ואמרם ילוד אשה לא כיונו לפחיתות, רק אדרבא כאשר ביארנו כי אין כח בשום בריה להיות יסוד עולם רק מי שהוא ילוד אשה, וזהו שאמרו מה לילוד אשר בינינו, הלא אתה בראת ילוד אשה כדי שיהיה בארץ בכדי שיקשר ויחיה כל העולמות על פי שפעו שנשפע על ידו מן המקור עד טבור הארץ, ואם כן מה עושה בינינו, דאם כן כבר נתבטל עולם התחתון, ואולי יעלה ויסתלק גם מעולם המלאכים. והשיבם שלקבל תורה בא, ירצה שמה שהוא במרום לא נסתלק לגמרי רק ברצוא ושוב, שלא עלה רק לקבל תורה ודעתו לחזור ולא נתבטל שום עולם. והבן כי לדעתי הוא אמיתי בע"ה.
<b>והנה</b> צדיק כזה אשר כל העולמות אין מקבלים שפעם וחיותם רק על ידו ומאתו, כל המצערו אפילו קצת מן הקצת הוא נענש מיד. על דרך שארז"ל (זוהר ח"ג קמ"ז. ) כהן השונא הצבור לא יעלה לדוכן, מאחר שענין ברכת כהנים הוא להשפיע ברכה על הציבור דרך אצבעותיו, וקבלת השפע אי אפשר רק על ידי אהבה גמורה. הכי נמי זה הצדיק אשר כל החיות נשפע על ידו לכל הבריות, ממילא מי שמרחיק את עצמו מאתו ומצערו הגם שהצדיק אינו נעשה לו שונא רק שמסלק ממנו אהבתו, שוב נפסק מאתו החיות, כי אין יכול שוב לקבל חיותו ושפעו ממנו, וצריכין כל האדם ליזהר בכבודו ולהתקרב אליו לעורר אהבתו.
<b>הנה</b> זהו דרך השלישי אשר הרשע נענש עבור הצדיק, והוא מדרגה גדולה מאד לא נעשה זאת כי אם בצדיק יסוד עולם, והוא לחד בדרא או לתרי בדרא, וכמאמר חז"ל (סוכה מ"ה:) ראיתי בני עליה והמה מועטים. הרי נתבאר שלשה הדרכים שהתחלנו לבארם. הדרך האחד, שזה מת בעונו בבוא יומו רק שהקב"ה מסבב שיהיה זה בעת שמצער להצדיק. דרך הב', הוא בצדיק היותר גדול אשר זה ע"י שמצערו מבטלו מעבודת הש"י, ונמשך הפסד כביכול להשי"ת כאשר נתבאר באורך. והדרך הג' הוא ביסוד עולם וכאמור, והחילוק בין כל אלה הדרכים יתבאר אי"ה לקמן בדברינו.
<b>ואלה</b> הג' דרכים הם הם בעצמם ג' תירוצי הש"ס בברכות שהקדמנו, שאמר האופן אשר הצדיק מותר להתגרות עם הרשע ויהיה בטוח שהרשע יענש על ידו. התירוץ הראשון הוא, כאן ברשע שהשעה משחקת לו כאן באין השעה משחקת, הכונה כפי הדרך הראשון, שהצדיק הוא במדרגה קטנה שאז אין הרשע נענש עבורו רק על דרך כי ראה כי יבא יומו, לכן בעת שרואה שאין השעה משחקת לו וכבר ירד מנכסיו וזהו סימן כי קרוב יום אידו ויבא יומו אז יוכל להתגרות בו, משא"כ בעת אשר השעה משחחקת לו כי עדיין לא בא יומו, אז לא יפול בידו ולא יתגרה בו.
<b>התירוץ</b> השני, הא במילי דעלמא והא במילי דשמיא, הוא הדרך השני, וירצה שאפילו בעת שהשעה עדיין משחקת לו ולא קרוב יום אידו, ג"כ לא קשה מידי דדוקא במדרגה הקטנה שאז אינו מצערו רק במילי דעלמא, לכן קודם שיבא יומו לא יפול בידו, משא"כ במדרגה השניה שאז מבטלו ממילי דשמיא, שנמשך הפסד כביכול להש"י, אז יפול מיד כאמרו אל לארך אפך תקחני, כאשר ביארתי באורך בדרך הב'.
<b>התירוץ</b> הג' אפילו אם אינו מצערו רק במילי דעלמא, דאז בהיותו עדיין השעה משחקת לו לא יפול בידו, מ"מ לא קשה מידי הא בצדיק גמור כו', ר"ל כי הצדיק גמור אשר הוא יסוד עולם הוא הדרך השלישי שביארנו בארוכה, דאפילו אם אינו מצערו רק מעט ובמילי דעלמא אפילו הכי יפול תיכף בידו ויוכל להתגרות בו, משא"כ מי שאינו בבחינת צדיק יסוד עולם לא יוכל להתגרות בו אם השעה משחקת לו ואין נמשך לו הפסד במילי דשמיא. והבן היטב שנתבאר שזה כל דברי הש"ס ואופן חילוקי התירוצים, שע"פ אחד משלשה דרכים הנ"ל יוכל הצדיק להתגרות עם הרשע ויבטח שהרשע יפול בידו, אבל בזולת אלה הדרכים יתרחק ממנו.
<b>והנה</b> ניחזי אנן אם יש חילוק בין דרכים הללו, והנה המרחק רב ביניהם, כי העונש הנמשך מדרך הראשון אינו רק עד יבא יומו, ואם כן אין לו להרשע לירא מצדיק קטן כזה מאחר שלא יהיה נענש, משא"כ הצדיק הגדול מזה אשר כפי דרך השני, מזה יש לו להרשע לגור וליפחד פן יענש מיד על ידו. עוד חילוק אחר כי אם ימות הרשע כפי הדרך הראשון, הנה כפי המשל שביארנו בדרך הא' שהמלך קצב איכות המיתות לעוברי על דבריו, אם כן אותו האיש לא יומת במיתה חדשה רק כפי המיתה הקצובה על אותו דבר שעשה, דהא עבור אותו המעשה הוא מומת, משא"כ במשל שביארנו בדרך הב' שהמלך מוכרח להמיתו עבור שמפסיד למלך, אז אין המלך מקפיד במה יומת וממיתו במה שיחפוץ, וכן הוא בנמשל, כי כפי הדרך האחד כיון שזה הרשע הוא רשע בעונו מת, א"כ מת באחד מדין ארבע מיתות הקצובים, וכאמרם ז"ל מי שנתחייב סקילה וכו', משא"כ אם נענש כפי הדרך הב' שאינו מקבל עדיין מיתה בעונש על רשעו, א"כ מומת אפילו במיתה אחרת שאינו שייך כלל לד' מיתות בית דין, נמצא יש שני חילוקים בין דרך הראשון לשני.
<b>ובין</b> אלו הדרכים לדרך הג' ג"כ המרחק רב. אחד, כי באותן הדרכים אין הרשע מומת רק ע"י מילי דשמיא, דהיינו בדרך אחד על עונו, ובדרך ב' ע"י שביטל מילי דשמיא, דהיינו שאינו מת רק כשמבטלו להצדיק ממילי דשמיא, משא"כ בדרך הג' אפילו כשמצערו להצדיק מעט באיזה מילי דעלמא, ואינו נמשך כלל ביטול מילי דשמיא אפילו הכי נענש. עוד חילוק אחר, כי בהמשל שבשני דרכים הראשונים אם ירצה בן המלך לפייס לאביו לבלתי המית אותו האיש באומרו שמוחל לו על צערו לא יועיל, דהא אינו מומת כלל על צערו רק בעונו או ע"י שמפסיד למלך, משא"כ בדרך הג' שאין הפסד כלל למלך רק שנענש עבור שציערו ואין יכול לקבל שוב חיותו ושפעו, אם כן אם מוחל על כבודו ומתפייס לו חיה יחיה ולא ימות.
<b>ועתה</b> יבוארו המשך פסוקי קרח ויתורצו כל הדקדוקים, כי בתחלה ערערו על משה רבינו ע"ה ואמרו כי כל העדה כו' ומדוע תתנשאו כו', הנה עלה בדעתם שאין עילוי להם על כל ישראל, ואמרו ג"כ כי עשיותיו מה שבחר כל הגדולה למשפחתו זה היה מרצון עצמו ולא ה' פעל כל זאת, ורצו לבטל דבר זה היות לפי דעתם אין נמשך ביטול למילי דשמיא כיון שמשה עשה זאת מדעתו. וגם לא עלה מורא על ראשם לחלוק על משה ואהרן, היות לבם אמר להם שאינם רק כפי הדרך הראשון ואז אין להם לירא מהם, וכאשר ידע משה רבינו ע"ה שיענשו וימותו עדיין היו ישראל יכולים לומר דמ"מ משה רבינו ע"ה עשה מעשים האלה מלבו, ומה שנענשו היינו כי בא יומם של רשעים הללו, וכפי שנתבאר בדרך הראשון.
<b>לזאת</b> הקדים ואמר להם בזאת תדעון כי ה' שלחני כו' אם כמות כל האדם ימותון אלה, ר"ל שימותו מיתת עצמם בדרך כל הארץ, או ופקודת כל האדם יפקד עליהם (פקודה לשון עונש כמו וביום פקדי), ר"ל שלא ימותו מיתת עצמם רק יענשו, אלא שיהיה אותו העונש בפקודת כל האדם הנענשים שהוא בדין ארבע מיתות, אזי לא ה' שלחני, ר"ל תוכלו לומר שמה שעשיתי מדעתי עשיתי, ואפילו הכי נענשו עבור כי בא יומם. אבל אם בריאה יברא ה' כו' שימותו במיתה חדשה אשר אין לה שייכות כלל לד' מיתות בית דין, אזי וידעתם כי נאצו האנשים האלה את ה', ר"ל תדעו שעונשם היה כדרך השני שרצו לבטל מילי דשמיא, ותדעו שמה שעשיתי היה מפי ה'. ממילא בראותם שנבלעו בארץ, מזה ידעו שלא היה עונשם כפי דרך ראשון כפי הסימן אשר מסר בידם.
<b>ואולם</b> יש בישראל סרבנים ובעלי מחלוקות ומבקשים להתעולל עלילות ולמצוא מקום מחלוקות וערעור, ולזה ממחרת נתישבו בדעתם ואמרו אמת שאין עונשם כפי הדרך הראשון, אבל לא ג"כ כמו שאתה אומר שהיה עונשם כפי הדרך השני שנאצו את ה', אלא שהיה עונשם כפי דרך הג', ולעולם שמה שעשית לא היה מפי ה' רק שנענשו בשביל שאתה צדיק יסוד עולם ונענשו אפילו בשביל מילי דעלמא, ואם כן אתם הייתם יכולים למחול להם ולא היו מתים ומדוע לא מחלתם להם. וזהו אמרו וילונו כל עדת בני ישראל ממחרת כו' לאמר 'אתם' המיתם דייקא. בתחלה מצאו עילה לחלוק עליהם באומרם ומדוע תתנשאו כו', שבזה פחתו כבודו לומר שהוא במדרגה קטנה, ואח"כ בראותם כי זהו דבר שאי אפשר, עבור שמתו במיתה חדשה, אזי שמו כבודו לכלימה ואמרו שהוא במדרגה היותר גדולה, בכדי שימצאו מקום לחלוק עליו ולומר מדוע לא מחל להם.
<b>והנה</b> כבר נתבאר בדברינו במה שפירשנו לעיל דברי הזהר, ווי לדרא כד יפוק מר מעלמא ע"ש, ויצא לנו כי בהיות הצדיק עדיין לא נתעלה כל כך למדרגה גדולה, אזי זכותו ודאי מגין על כל שכיניו ועל כל דורו. משא"כ כשמתעלה למדרגה גדולה עד שנסתלק מזה העולם, אזי יוכל לימשך ביטול מציאות לזה העולם, בהיות אין צינור שיושפע החיות לזה העולם. ונקדים עוד, כי נודע שאין הקב"ה מעניש לכל אדם רק כפי שכלו והכרתו כי מי שיודע שעושה עבירה ואעפ"כ עושה אותה עונשו חמור, משא"כ מי שסובר בדעתו שמה שהוא עושה ישר הוא אי אפשר להקב"ה להענישו. עוד נקדים הקדמה אחת מה שביארו המקובלים ענין הקטורת, והוא להיות שכל העולמות וכל אשר בהם מוכרחים בכל רגע להיות מושגחים ומושפעים מאתו ית"ש, ואלמלי יצוייר הפסק השגחתו ושפעו רגע כמימרא היו כל העולמות בטלים לגמרי, ממילא נשפע מאתו ית"ש תמיד מעולם לעולם עד עולם התחתון.
<b>והנה</b> בכל העולמות העליונים אשר שם אין שטן ופגע רע ולא יצר הרע, אין שום מונע להשפע להיות נשפע ואינו נפסק, משא"כ בעת שיושפע לזה העולם מן העולם שלמעלה, אינו נשפע עד שדנין אם זה העולם ראוי לשפע, וכמה שפע הן כדאין להיות נשפע עליהם, ולכן לפעמים נשפע הרבה ולפעמים מעט, כפי מעשי בני האדם. והנה השפע הקדושה הנשפע אנו מכנין בשם אורות קדושות, והטבעיים ביארו שאם יכבה הנר והעשן עולה ממנו ביושר, אזי אם ישומו נר אחד מלמעלה רחוק מהנר שתחתיו אזי מיד ירד אור מהנר העליון דרך העשן ויתלהב וידלק תיכף הנר התחתון. וזהו ענין הקטורת שכאשר באיזה עת נפסק שפע העליון ומתמעט, אזי ע"י עשן הקטורת העולה ביושר מן הסממנין המסוגלים לזה שגזרה חכמתו ית"ש, יושפעו האורות הקדושות והשפע דרך העשן ההוא לזה העולם.
<b>והנה</b> אמר הכתוב (תהילים קמז, טו) השולח אמרתו ארץ עד מהרה ירוץ דברו, ירצה, כי השי"ת הוא אומר ועושה, ר"ל באמירתו נעשה הדבר ההוא שאומר, כי אין מונע לו שום מניעה זולת במה שתלוי בבחירת בני האדם, ככה הקב"ה מנהג עולמו כדי להיות הבחירה חפשית, שמה שאומר ומצוה לאדם שיעשה אין הדבר ההוא נעשה ממילא, ויוכל האדם להמנע מעשות הדבר ההוא כי בחירתו חפשית.
<b>ומעתה</b> יתבארו יתר הפסוקים. והענין כי מתחלה בעת שערערו על משה רבינו ע"ה לומר שהוא במדרגה קטנה שאז אין להם לירא מלחלוק עליו וכאשר ביארנו לעיל, לכן כאשר רצה הקב"ה להענישם אמר להם הבדלו מתוך העדה כו', משא"כ בהיותם יושבים תוך העדה אי אפשר להענישם, מאחר דלפי סברתם שהם במדרגה קטנה אז זכותם מגין עליהם כל זמן היותם בתוכם, לזה אמר הבדלו כו', והיות הבחירה חפשית והם לא יצאו מתוך העדה לכן לא אירע להם דבר, משא"כ ממחרת בראותם שאין הדבר כאשר חשבו הם, ולא מצאו מקום לערער עליו רק אם הוא במדרגה היותר גדולה כאשר נתבאר לעיל, ואם כן חטאו בודאי דכיון שנודע להם מדרגתם אם כן יש להם לירא מלחלוק עליהם, ולזה כשבא הקב"ה להענישם לא אמר להם הבדלו רק הרומו מתוך העדה, (הרומו לשון הגבהה והתרוממות), דכיון שכבר ידעו מדרגתו שהוא כדרך השלישי, דאז יוכל להסתלק במדרגתו מזה העולם, לז"א שיסתלקו מתוך העדה ויתרוממו מזה העולם, ושוב לא יגין זכותם על זה העולם ולא יושפע שום שפע לזה העולם, לכן אפילו בהיותם יושבים בתוך העדה כיון שירומו למדרגה גדולה אזי ואכלה אותם כרגע, ממילא ענין זה לא תלוי בבחירתם, ומיד שאמר הקב"ה שיתרוממו נעשה תיכף דבר הזה, לכן החל הנגף מיד בהיות לא נשאר בזה העולם שום צינור להשפעה, וכאשר ראה משה רבינו ע"ה דבר זה צוה תיכף לאהרן שיקטיר קטורת, שזה הוצרך בעת שנמנע השפע מזה העולם ואתי שפיר, ונתבאר המשך כל הפרשה ונתישבו כל הדקדוקים.
<b>והנה</b> גזרה חכמת הש"י לקצוב ארבע מיתות בית דין, לעבירה פלונית מיתה זו ולעבירה אחרת מיתה אחרת. וטעם הדבר להיות ע"י עבירה שעשה נתפרש מדרך החיים ועקר נפשו ממקורה, בלתי אפשר לו לשוב למקורו זולת אם יומת במיתה הזו, ובעבירה אחרת אין תקנתו רק במיתה אחרת, הכל כאשר גזרה חכמתו ית"ש, ומיד שקיבל ענשו על פי המיתה הקצובה עליו בתורה נתכפר ונעשה אדם ישר כבראשונה, וארז"ל (סנהדרין נ"ז:) מיתת בני נח אינו אלא בחנק, הנה כך גזרה חכמתו יתברך שמו שלבני נח אין תקנה על שום דבר שעושין, זולת ע"י חנק ולא ע"י שום מיתה מד' מיתות בית דין.
<b>והנה</b> בלעם הרשע אחרי ראותו מה שלא רצה הקב"ה שיקלל את ישראל, ושהמה חביבין לפניו ביותר, אזי ידע כי חטא, את אשר נבאש בישראל להרע להם ולתת עצה לבלק ונתגרה בישראל וראה שיענש עבורן. רק היה מסופק אם העונש שיגיע לו יהיה כפי הדרך הראשון, דהיינו שבא יומו וגירה אותו הקדוש ב"ה שיתגרה עם ישראל, וא"כ ישראל המה במדרגה קטנה ולא יענש במיתה חדשה רק בדין מיתה הקצובה לבני נח על עונותיו, ואז יהיה לו חלק לעולם הבא, משא"כ אם ישראל במדרגה גדולה כאשר באמת היו דור המדבר, ועבור שנתגרה בהם איבד חלקו בעולם הבא, ויומת במיתה אחרת אשר אינה קצובה כלל לבני נח, בכדי שלא יתוקן ויאבד מעולם הבא. וזהו הסימן שמסר אם תמות נפשי מות ישרים, ר"ל המיתה הקצובה לבני נח אשר בה מתוקן ונעשה ישר כבראשונה, ואם לאו הנני כו' כאשר היה האמת ואין לו חלק לעולם הבא.
<b>ובזה</b> נבא לבאר פסורי ההפטרה. בהקדם משארז"ל בפרק אלו טרפות (חולין נ"ט:) אמר ליה קיסר לר' יהושע בן לוי אלקיכון כאריה מתיל שנאמר אריה שאג מי לא יירא מאי רבותיה פרשא קטיל אריה א"ל לא כהאי אריה מתיל לאריה דבי עליאי מתיל א"ל בעינא דאיחזי ליה א"ל לא מצית א"ל אפילו הכי בעינא בעי רחמי איתעקר, ומבואר שם המעשה באורך שבכל מקום שהלך נחרב הכל מחמת מוראו, ובהיותו כמה פרסאות נהים נהימא והפילו העוברות וגם הוא נפל מכורסיה, ואח"כ נהים עוד נהימא נתיר ככי ושיני בגברי עד שהוצרך לבקש רחמים שיחזור למקומו יעוי"ש.
<b>והנה</b> לכאורה גם בכאן קשה מה שהנביא מבטיח לישראל שלעתיד יהיו כאריה ומאי רבותיה פרשא קטיל אריה, וצריך לומר גם כן שהמשילם לאריה דבי עלאי, ולהבין לאיזה ענין יהיו משולים לאותו האריה, הענין הוא כי כל הנביאים נבאו איך לעתיד יהיו כל ישראל צדיקים גמורים, ואמר כאן כי כולם יהיו צדיקים כערך מדרגה הג', ובזה יהיה פחד ה' על כל העכו"ם, ולזה המשילם לאותו האריה כי סתם אריה צריך לטרוף כשירצה להמית איזה בריה, משא"כ האי אריה דבי עלאי בהליכתו לבד מדי עברו הוא ממית, וכאמור מהאי עובדא דפרק אלו טריפות, כך ישראל מתחלה בעת משלם בעו"כ, לא היו משולים רק לסתם אריה הטורף, כך הם טרפו וכבשו את כל העובדי הכוכבים, משא"כ לעתיד לא יצטרכו למלחמות רק יהיו משולים להאי אריה אשר מדי עברו הוא טורף וממית, כך הם מאחר שיהיו כולם צדיקים בערך מדרגה הג' אזי כל עובדי כוכבים אשר יתרחקו מהם ולא יעבדום יכלו ממילא.
<b>וזהו</b> אומרו והיה שארית יעקב, ר"ל אותם שישארו לעתיד יהיו בקרב עמים רבים כמו האריה בבהמות יער, ולא כסתם אריה אלא כאותו האריה אשר אם 'עבר' דייקא, ורמס וטרף, ר"ל בעברו ורמיסתו והלוכו לבד הוא טורף, ומשום הכי אין מציל, דבשלמא סתם אריה אשר לרוב גבורתו מתגבר, א"כ גבור אחר יכול להציל, כאמרו פרשא קטיל אריה, משא"כ זה אשר הלוכו הוא טריפתו ולא בכח יגבר, אם כן אין מי מציל.
<b>וביאר</b> אח"כ ענין המשילם לאותו האריה, ואמר תרום ידך על צריך וכל אויביך יכרתו, ר"ל שיהיו במדרגה כזו, אשר אם ירומו מתוך העכו"ם, כענין הרומו מתוך העדה שביארנו אזי מעצמן יכרתו ויכלו, ולכן יהיה פחדם על כל העכו"ם לבלתי יעלה שום תרעומות מישראל עליהם, ובהיות כך והכרתי כל מבצריך כו', שלא יצטרכו לשום מלחמה כאשר בראשונה.
<b>והנה</b> ארז"ל (ברכות ו:) ענני ה' ענני, ענני שתרד אש מן השמים וענני שלא יאמרו מעשי כשפים הם, כי כשהקב"ה עושה לאדם נסים למעלה מהטבע מוכרח ליתן בלבם שלא יאמרו מעשי כשפים הם, לכן גם כאן אמר הנביא אחרי שיצליחו כל כך אולי יאמרו אומות העולם מעשה כשפים הם, לזאת והכרתי כשפים מידיך ומעוננים לא יהיו לך, שיהיה נגלה לאומות העולם שאין כשפים בכם, בכדי שידעו כי מאת ה' היתה זאת הגדולה והממשלה לכלל ישראל, כי שוקד הוא להיטיב לישראל ולהעלותן בעילוי רב, במהרה בימינו אמן כן יהי הרצון. חסלת פרשת קרח

חקת



Section 1

<b>וידבר</b> ה' אל משה ואל אהרן לאמר זאת חוקת התורה הקשה באור החיים על אומרו חוקת התורה משמע כלל התורה, והוה ליה למימר חקת הפרה או הטהרה כאומרו זאת חוקת הפסח אשר צוה ה' לאמר, קשה הלא ציווי זה הוא על עשיית הפרה, והוה ליה למימר אשר צוה ה' לעשות. דבר אל בני ישראל ויקחו אליך פרה אדומה, יש לדקדק למה בא הצווי דוקא שישראל יקחו אליו ומה חסר אם יקח בעצמו, גם במה שדרשו רז"ל (במדבר רבה יט, ד) לך אני מגלה טעם פרה אבל לאחרים חוקה, צריך להבין איך מוכח זאת מהפסוק, גם למה למשה ואהרן נתגלה ולא לשום אחד מישראל, גם צריך להבין למה נשתנה דוקא מצוה זו להיות חוקה בלי טעם וכוונותיה לא נודעו, משא"כ בשאר מצות שנתגלו קצת כוונותיהם וטעמיהם.
<b>ונתתם</b> אותה אל אלעזר הכהן, ארז"ל (ספרי יט, יח) מצותה בסגן, ר"ל כי מצד הסברא הוי אמינא שדבר חשוב כזה יהיה נעשה בכהן גדול לכן בא המצוה שתהיה דוקא בסגן, וצריך להבין הטעם מדוע לא יהיה בכהן גדול, והוציא אותה אל מחוץ למחנה כו', צריך טעם לזה, הלא חטאת קריא רחמנא ומה נשתנה מכל קרבן, הגם שמצינו שנשרפים מחוץ למחנה, אינו רק הבשר לבד, אבל כל העבודות היו בפנים, וזו שחיטתה והזאותיה וכל עבודותיה מחוץ למחנה, וכבס בגדיו הכהן כו' והשורף אותה יכבס בגדיו כו' וכבס האוסף את אפר הפרה את בגדיו כו' והיתה לבני ישראל ולגר הגר בתוכם לחוקת עולם, צריך ביאור מה נשתנה מצוה זו שכל העסוקים בה מטמאים בגדים והיא עצמה מטהרת, ותו שמשארז"ל (חולין כ"ט:) אירע בה פסול קודם פסולה מטמאה בגדים לאחר פסולה אינה מטמאה בגדים, דבר זה צריך ביאור שהוא היפך השכל, שקודם פסולה אז כל העוסקים בה המה עוסקים במצוה אחד מתרי"ג מצות מטמאים בגדים, ואחר פסולה שעוסקיה עוסקים בדבר פסול ואין בה מצוה, ורז"ל אמרו (פסחים ט"ו:) הפגול והנותר מטמאים ואלו טהורים. עוד יש לדקדק על השנות הדבר והיתה לבני ישראל לחוקת עולם הלא כבר אמר שמצוה זו היא חוקה, הנוגע במת כו' הוא יתחטא בו כו' זאת התורה אדם כי ימות באהל כל הבא אל האהל כו' יטמא ז' ימים, אין לדברים אלו המשך. וגם יש לדקדק על השנות אומרו זאת התורה אדם כו', גם בתיבת זאת שהוא כמורה באצבע או איזה מיעוט.
<b>ונקדים</b> מה שנחלקו בש"ס (סנהדרין קי"א.) על פסוק (ישעיה ה', יד) ופערה פיה לבלי חק, חד אמר למי שלא קיים חק אחד וחד אמר למי ששייר חק אחד, וכתבנו במ"א על פי זה ביאור הפסוק (תהילים קיט, קנה) רחוק מרשעים ישועה כי חוקיך לא דרשו, אך כאן נדקדק היכי ס"ד דמ"ד למי שלא קיים אפילו חק אחד, והלא ודאי ידוע שצריך כל אדם לקיים כל התרי"ג ואם לאו יתגלגל וכדומה, גם באומרו לבלי חק למה כינה כאן כלל המצות בתורה חוקה, והלא רוב המצות נודעו כוונותיהן. נקדים לבאר יגמלני ה' כצדקי כבור ידי ישיב לי (כפל לשון) כי שמרתי דרכי ה' כו' כי כל משפטיו לנגדי וחקותיו לא אסיר ממני (תהילים יח, כא), ויש לדקדק באומרו לנגדי דהוה ליה למימר כל משפטיו עשיתי, אבאר פסוק זה וקצת מדברים אלו ראיתי בספר אחד רק הוספתי בו דברים.
<b>לבאר</b> כל זה אקדים מה שפירשו המפרשים פסוק (תהילים קיט, ה-ו) אחלי יכונו דרכי לשמור חוקיך אז לא אבוש בהביטי אל כל מצותיך, והוא על פי מ"ש הרמב"ם במורה נבוכים (ח"ג) שאין ראוי לבקש טעמים על מצות, דאם כן יקיים המצוה עבור הטעם, ובאמת ראוי שעיקר קיום המצות יהיה לעשות רצון ה' וגזירת מלך, נמצא לדבריו ראוי שיהיו כל המצות חוקים בלי לידע טעמיהם וכוונותיהם.
<b>אכן</b> האמת אינו כך כי לא ראה ספר הזהר מבואר שם כי אין נחת רוח לה' רק בידיעת ישראל כוונות המצוה והתפלה וענינם ותיקונם בגבהי מרומים, והסתכלות האדם בשיעור קומה עד שירגיש האיש הישראלי תענוג מופלא במצות ובתורה ובתפלה מעין עולם הבא. וכתוב שם (זוהר ח"ב נ"ז.) כי מצוה הנעשית בלי כוונה דחיין לה לבר, וענין דחייתה לבר מובן לרואי דברי האר"י ז"ל שהוא מענין שילוח טמאים מחוץ למחנה, והבנת הענין כמ"ש באור החיים פרשה זו, מדוע מת עכו"ם אינו מטמא וישראל מטמא, והמשיל לנוטל כלי שהורק ממנה דבש וכלי מלא אשפה ומעמידם ברחוב, אזי בכלי של דבש נתמלא מיד מזבובים ושרצים וכל נמצאים השפלים, משא"כ כלי השניה אין נמצא שם רק מעט, והוא כי תשוקת השפלים ליהנות ממתיקות הדבש, כך גוף ישראל אשר היה בו קדושה רמה נשמה עליונה, ואז לא היו יכולים הנמצאים השפלים ורוח הטומאה להדבק בו, ובצאת נפשו ונשאר שם רושם הקדושה בגוף בלי נשמה מתדבקים בו רוח הטומאה ולכן מטמא, משא"כ מת עכו"ם יעו"ש דבריו כי נעמו.
<b>וכך</b> ענין המצוה שקונה פרקליט אחד, ר"ל שנברא מלאך מכל מצוה ומעשיית המצוה נעשה גוף המלאך, והכוונה של המצוה היא נשמת המלאך, וכשנעשית המצוה בלי כוונה הרי גוף בלי נשמה, ועל כל פנים יש בו קדושה בגוף ההוא, שהרי נתהוה מעשיית מצוה שהוא דבר קדוש, ולכן מתדבקים במצוה כזו רוח הטומאה, ולא די שאין מצוה זו פועלת פעולתה, אלא אפילו מטמא, ולכן דחיין לה לבד שמשלחין אותה מחוץ למחנה, ותקנת דבר זה היא לרוב ישראל אשר לאו כל מוחא סביל כוונות המצוה והתפלות, התקנה לכלול כל תפלה וכל מצוה בין תפלות ומצות הצדיקים היודעים הכוונות, וארז"ל בפרק גיד הנשה (חולין צ"ב.) שיש מ"ה צדיקים בכל דור ומ"ה הוא בגימטריא אדם והוא קומה שלימה, ויכולים תפלות ומצות כל ישראל להדבק בתפלות ומצות אותן הצדיקים, ואז כוונותיהן נעשו נשמות לכל תפלות ומצות ישראל.
<b>ולכך</b> צריך כל אחד מישראל להשתדל בכל יכולתו להשיג כפי כחו הכוונות והסודות, ואם באנו לחוש לדברי הרמב"ם הנ"ל תקנת דבר זה הוא כשיזהר האדם בחוקים אשר אינו יודע כל הטעמים וכל הכוונות, ואף על פי כן ישתדל בהשתדלות נמרץ כמו שמשתדל במצות שיודע טעמם, אז ניכר שעיקר כוונתו לקיים רצון ה' מבלי הטעם, וזש"ה אחלי יכונו דרכי לשמור חוקיך, ר"ל אני מבקש שתחזק את לבי לקיים אפילו החוקים, אז לא אבוש בהביטי אל כל מצותיך, ר"ל כשיהיה לבי חזק בקיום החוקים, אז לא יהיה לי לבושת כשאביט ואבקש טעמים וכוונות של המצות, כי יהיה ניכר שעיקר קיומי למצות הוא רק לרצון ה' אפילו בלי הטעם, כך כתבו המפרשים אלא שהוספתי ביאור.
<b>והנה</b> אמז"ל (אבות ב, ד) עשה רצונו כרצונך כדי שיעשה רצונך כרצונו, הענין כי שכר מצוה בהאי עלמא ליכא (קידושין ל"ט:), כי ניתנו המצות היום לעשותן ולמחר לקבל שכרן (עירובין כ"ב.), ויתכן שזהו דוקא מי שעושה מצוה ומקוה לתשלום שכר, לכן אין מגיע לו בעולם הזה כלום, כי מתן שכרן של צדיקים לעתיד, אבל מי שאין מעלה את עצמו במחשבתו כלל, רק משתדל במצות לרצון ה' לבד בכל עוז, אזי כשם שהוא ממלא רצון ה' בלי תקוה לשכר כך ה' ממלא רצונו בדבר שאין מגיע לו ונוחל שני עולמים, וזהו עשה רצונו כו' כמובן. וכבר נתבאר שהמבחן לזה, בהיות האדם משתדל בכל עוז אפילו בחוקים שאינו יודע כלל מה שכר יגיע להם, אזי ודאי אינו רק לרצון ה'.
<b>ואמנם</b> במצות שנודע כונותיהן וטעמיהן והעושה אותם מרגיש תענוג מופלא מענין עולמיך תראה בחייך, כבד הדבר מאד על האדם להפשיט מחשבתו משכר ושיהיה בלתי לה' לבדו, מאחר שרואה בעיניו השכר והתענוג, ולזאת ארז"ל (תורת כהנים כ, קכח) אל יאמר אדם אי אפשי בבשר חזיר כו', ר"ל שזהו כלל על כל המצות בהיות האדם יודע ומכיר מה טובן ומה יפיין, וצריך להפשיט מחשבתו מזה כדי שלא יהיה עשייתן בלתי לה' לבדו, אזי התקנה היא שירחיק תחלה עשיית המצוה מרצונו ואח"כ יעשנה רק לרצון ה', וזהו אי אפשי כו' ואז כאשר יעשה כך יהיה שכרו גם בעולם הזה כמש"ל, מענין עשה רצונו כרצונך כו'.
<b>וז"ש</b> יגמלני ה' כצדקי כבור ידי ישיב לי, ר"ל מובטחני שישלם לי ה' שני פעמים בב' עולמות, והטעם כי שמרתי דרכי ה', ר"ל כל המצות לא עשיתי בלתי לה' לבדו, כי כל משפטיו לנגדי, ר"ל אפילו המשפטים שהם מצות שכליות עשיתי התנגדות ואמרתי אפשי ומה אעשה כו', וראיה וחוקותיו לא אסיר כו', שהייתי משתדל בכל עוז גם בחוקים, וזה מופת שכל עשיותי היו רק לה' וכאמור והבן.
<b>והנה</b> ידוע שאין ה' מנכה עבירה בעד מצוה, ואין המצות מצילות מעונש המגיע לעבירה, ויתכן כי העושה כל המצות רק לרצון ה' בלתי תקות תועלת עצמו כלל, אזי ה' מרחם עליו בכל ענינים כענין כדי שיעשה רצונך כרצונו ויקל ה' מעליו עונש הגיהנם, ולפי שהמבחן לזה הוא השתדלות האדם בחוקים וכאמור, לזה אמר ופערה פיה לבלי 'חק' דייקא, ר"ל שאין הגיהנם פוערת פיה על עונש העבירות אלא אם כן לא נזהר בחוקים, ואז המצות שעשה לא יקילו מעליו עונשי העבירות, ועל זה אמר רבי יוחנן למי שלא קיים אפילו חק אחד, משא"כ כשקיים חק אחד בהשתדלות גם זה יגיד על כל המצות שעשה שלא היה רק לרצון ה', וריש לקיש סבירא להו דבעינן דוקא שקיים כל החוקים.
<b>היוצא</b> מכל האמור, כי העושה כל המצות בדרך שרוצה הרמב"ם ז"ל שיהיו כולם בתורת חוקות, והעושה המצות בכוונותיהן יש בכל אחד מעלה וחסרון, כי לדרך הרמב"ם יש מעלה שמחמת שלא ירגיש תענוג בקיום המצוות לא יעשנה רק לרצון ה', ואז ראוי לנחול ב' עולמות וינצל מעונש חמור כנ"ל, ונגד זה יש חסרון כי דחיין לאותן מצות מחוץ למחנה, ולא די שאין המצות פועלת אלא אפילו מטמא וכאמור, והעושה המצוה בכוונותיה יש מעלה גדולה שפועלת פעולתה בשלימות, רק יש חסרון כי לגודל התענוג שירגיש בעשיית המצוה ויראה עולמו בחייו לא יוכל להפשיט מחשבתו מתועלתו ושכרו שיהיו לה' לבדו, ואז לא יהיה שכרו רק בעולם הבא, ולא יצילו ג"כ על עונשי העבירות וכאמור.
<b>ואחשוב</b> שזהו ביאור הפסוק (תהילים צט, ו) משה ואהרן בכהניו כו' קוראים אל ה' והוא יענם כו' שמרו עדותיו וחוק נתן למו, והענין כי הצדיקים הללו עם שהיו בעלי רוח הקודש, והשיגו בחייהם התענוג המופלא מעשיית המצות מעין עולם הבא, מ"מ לרוב תשוקתם לקיים רצון ה' ית"ש עד שגברה תשוקה זו על הרגשת תענוגים, לא עשו כל המצות רק בדרך חוקים לקיום רצון ה' לבד, כמו שמצינו במשה רבינו ע"ה וירד משה מן ההר אל העם, שלא נתעסק רק בשליחות ה' יתברך, ומחמת זה זכו לנחלת ב' עולמות, וז"ש משה ואהרן בכהניו כו' קוראים אל ה' והוא יענם ובעמוד ענן ידבר אליהם, שזכו ג"כ בעולם הזה ליקר וגדולה, והטעם כי שמרו עדותיו, הם מצות השכליות, וחוק נתן למו, רצה לומר שמגודל תשוקתם למלא רצון ה' נתנו לעדותיו חוק, רצה לומר שקיום כל המצות עשו בתורת חק וכאמור והבן.
<b>ואחרי</b> שראינו שהכתוב משבח את הצדיקים הללו, מזה אנו למדים שכבד על האדם זאת אחר שיודע סוד המצות והרגשת תענוגם להפשיט מחשבתו מהתענוג הזה ויהי עשיית המצות רק לרצון ה', לזאת גזרה חכמתו ית"ש להעלים טעם מצוה אחת דהיינו המצות פרה, (ומה שהובחר דוקא מצוה זו יתבאר אח"כ), וידוע שכל מצות הם שיעור קומה אחד, וכל דבר שיצא מן הכלל כו' לא ללמד על עצמו יצא כו' (ריש ספר תורת כהנים) כי כל מה שיש בחלק יש בכלל, ולכן בראותנו סוד מצוה זו נעלמת מזה יובן שטעמי כל המצות נעלמים, ומה שנודע מטעמים וסודם אינם אלא כטפה מן ים הגדול, ועי"ז יוכל האדם להרגיל את עצמו בכל המצות כולן שיהיו בתורת חק, ואמנם לא הוצרך זה רק לכלל ישראל, משא"כ למשה ואהרן אחר שהעיד הכתוב עליהם וחוק נתן למו, לכן לא נתעלם מהם טעמי פרה, ולאחרים חוקה.
<b>ואמנם</b> לפי שנעלם מכל ישראל טעם פרה, לכן כשנעשית נעשית בלי כוונה, ולכן נעשים מחוץ למחנה ומטמאים כל העסוקים בה, ככל מצוה הנעשית בלי כונה דדחיין לה לבר ומטמאה וכאמור, אף שמשה רבינו ע"ה ואהרן ידעו טעמה אין מועיל התקנה הנ"ל לכלול במצוה זו בכוונת משה רבינו ע"ה, חדא דצריך מ"ה צדיקים כמש"ל, ותו דהרי משה רבינו ע"ה לא עשה מצוה זו לא בלקיחתה כאמור ויקחו אליך, ולא בעשייתה שמצותה בסגן, ולפי זה היה ראוי שלא יוכל הטמא ליטהר באפר פרה, כי מצוה בלי כוונה אינה פועלת פעולתה, אך היה זה מרצון ה' שמצוה זו תפעול פעולתה דוקא בהיותה נעשית בלי ידיעת סודה ושתהיה רק בתורת חוקה, והטעם, כי הטמא מת הוא שנתדבק בו רוח הטומאה ע"י שנשאר גוף קדוש בלי נשמה, ומזה הטעם עצמו מצוה הנעשית בלי כוונה מטמא, כי הוא גוף בלי נשמה כמש"ל, ולכן בהיות צורך לטמא מת לגרש רוח הטומאה מעליו ע"י קיום מצוה, הוצרך שיהיה התיקון מעין הקלקול, כעין תשובת המשקל, והיינו בהיותו מקיים מצוה אחת אשר ענינה ממש כזה שמקיימה בתורת חק בלי ידיעת הכוונה, וכגוף בלי נשמה, ואינו עושה רק לרצון ה' לבד, אז עי"ז נתגרש רוח הטומאה ממנו והבן.
<b>ולסבה</b> זו לא היה למשה ולאהרן חלק ועסק במצוה זו, להיות הם ידעו הכוונה, ואילו היו הם עושים בכוונתה אז לא היתה יכולה לטהר, וממילא ע"י שנשאר מצוה זו בלי טעם, מזה יכולים ישראל להרגיל עצמן בכל שאר המצות לעשותן בתורת חק, לומר אפשי ומה אעשה שאבי שבשמים גזר.
<b>ובזה</b> נבא אל הביאור, זאת חוקת התורה אשר צוה ה' ר"ל שמצוה זו נשארת חוק לדון על כלל התורה אשר צוה ה' לאמר על כלל התורה שהוא חוקים, לומר אפשי ומה אעשה כו', ואיך יבוא אדם להבנה זו, הוא ע"י מצוה זו שנשארת חק לגמרי. ומה הוא החק דבר אל בני ישראל ויקחו אליך, שיהיו הם הלוקחים ותהיה נעשית בלי כוונה, ומזה למדו חז"ל לך אני מגלה ולאחרים חוקה, שלטעם זה בא הצווי שהמה לא יתעסקו, ואמר עוד ונתתם אל אלעזר שמצותה בסגן ולא יתעסק גם אהרן, עבור שמהם לא הוצרך להתעלם טעם פרה כמש"ל, ומטעם שנעשית בלי כוונה לכן והוציא אותה אל מחוץ למחנה, כמו כל מצוה הנעשית בלי כוונה, ואמר עוד שכל העוסקים בה מטמאים, וארז"ל אחר פסולה אין מטמאה בגדים, והטעם כי קודם פסולה דומה למת ישראל, שנשאר גוף קדוש בלי נשמה, משא"כ אחר פסולה שנעשית דבר הרשות והוי כמת עכו"ם שאינו מטמא.
<b>וביאר</b> הפסוק עצמו הטעם למה מטמא, אמר והיתה לבני ישראל לחוקת עולם, ר"ל שלעולם לא יתגלה טעמה ונעשית בלי כוונה, לכן העסוקים בה מטמאין, ושמא תאמר אם כן איך תטהר את הטמא הלא מצוה בלי כוונה אין פועל כלום, לזה אמר הנני מבטיחך כי הנוגע במת כו' הוא יתחטא בו שתפעל פעולת הטהרה, ושמא תאמר מה נשתנה זה מכל שאר מצות, לזה אמר דפעולת הטהרה היא דוקא באופן שהמצוה תהיה חוקה, כי זאת התורה, ר"ל תורה זאת ושכל זה עצמו אשר במה שפרה מטמאה לפי שנשאר גוף בלי נשמה, הנה שכל וטעם זה עצמו הוא אדם אשר ימות כו' יטמא שבעת ימים, לפי שנשאר גוף בלי נשמה, ולכן עיקר התיקון והטהרה ע"ז הוא דוקא ע"י מצות הנעשים בתורת חוקה וכאמור, והבן כ"ז היטב והענין נכון בע"ה.
<b>וידבר</b> ה' אל משה לאמר קח את המטה והקהל את העדה אתה ואהרן אחיך ודברתם אל הסלע לעיניהם ונתן מימיו והוצאת להם מים מן הסלע והשקית את העדה ואת בעירם ויקח משה את המטה כו' ויקהילו משה ואהרן את הקהל אל פני הסלע ויאמר להם שמעו נא המורים המן הסלע הזה נוציא לכם מים וירם משה את ידו ויך את הסלע במטהו פעמים ויצאו מים רבים ותשת העדה וכו'. יש לדקדק מהו הכפל ונתן מימיו והוצאת להם מים מן הסלע, ובתרגום יונתן כתב על זה שנצטוה משה רבינו ע"ה לדבר אל הסלע ולהשביעו ואם לא יציית בהשבעה יכהו במטה יעו"ש, בא לישב קושיא זו לומר דמשום הכי והוצאת להם, היינו ע"י הכאה, וחטא משה רבינו ע"ה לפי זה צ"ל דברים אחרים כאשר נאמרו פירושים רבים במפרשים עיין באור החיים, ועדיין גם זה תמוה איך לא יציית הסלע למאמר השי"ת עד שיוצרך להכותו, ומכל שכן להשבעה, הלא רוח סערה עושה דברו, וכל הנמצאים כולם לא יעברו פיו.
<b>עוד</b> יש לדקדק על השינוי שבתחילה אמר מימיו ואח"כ אמר מים. עוד יש לדקדק באמרו המן הסלע כו' בלשון תימה כאלו לא אפשר לעשות הדבר ההוא, והרי אדרבא עשה ועשה, וערש"י. עוד יש לדקדק אומרו וירם משה כו' מה צורך להודיענו שהרים ידו, והיה די באומרו ויך כו'. עוד יש לדקדק למאי נפקא מינה הודיענו הכתוב שהכה פעמים, גם מדוע הוצרך להכות פעמים, ומדוע לא ציית הסלע בפעם ראשון, וערש"י.
<b>והנ"ל</b> בהקדם שפירשו המפרשים כל הבן הילוד היאורה תשליכוהו וכל הבת תחיון (שמות א, כב), כי כלל האדם אשר בא בלבו גבהות וגסות רוח ע"י מצותיו ומעשיו הטובים ותורתו, ידע בבירור האיש ההוא שעדיין לא עשה שום מצוה ולא למד תורה, שאלמלא כן לא גבה לבו על ידיהם. והענין, כי הנהגת השי"ת עם בני האדם כי מיד בעשותו המצוה או התורה נברא מלאך ועומד מיד לפני השי"ת ואומר פלוני בנך עשאני, ועדיין בכל יום ההוא יש עדיין דביקות לאותו המלאך אל האדם במקצת, כי לא נסתלק לגמרי ביום הראשון, אך בלילה בעת השינה אז אם המצוה ההיא כתקונה אזי המלאך נשאר שם לגמרי ונשמתו חוזרת לגופה, ואז דרך הטבע שישכח האדם מלבו אם עשה כלל מצוה כי כבר נסתלקה מצוה ההיא ממנו, אך ביום הראשון יוכל עדיין להיות קצת זכרון המצוה ההוא בלבו, שעדיין דבוקה קצת בו, אך לא יתגאה בה עדיין שהרי אינו יודע עדיין אם תתקבל ותשאר בלילה למעלה, ואולי תדחה עדיין, ואחר כך ביום השני, אם המצוה נתקבלה ונשארה שם, אזי נשכחת ממנו ולא תעלה על לבו כלל, ואם בא בלבו גאוה ע"י המצוה ההיא, אזי זהו סימן מובהק כי נדחה מצוה ההיא מלמעלה וזורקה על פניו, ולכן אינה נשכחת מאתו, ואם כן אין לו להתגאות במצוה שעושה בממה נפשך.
<b>וזה</b> רמז לינת בשר קודש שנפסל בלינה, והוא רמז על האמור שלא ישאירו ממנו עד בקר, כי בלילה מוכרח הקדושה להתעלות בשרשו, וכשלן עד בקר זהו סימן שנדחה מלמעלה, וכיון שנפסק דבר קדוש משורשו הרי הוא מטמא יותר מדבר טמא, כי מיד שוכנים שם רוחות הטומאה, וכענין שארז"ל (בבא מציעא קי"ד:) ישראל מטמא במותו ולא העובדי כוכבים, לפי שגוף ישראל היה בו קדושה היינו הנשמה, וכאשר נפסק משורשו בפרידת הנשמה אז מטמא, משא"כ העובד כוכבים שלא היה בו דבר קדושה, ולכן בשר קודש נפסל בלינה, והוא רומז אל האמור, שביום השני אי אפשר שיעלה בלב האדם כלל זכרון המצוה שעשה ביום אתמול, אם נתקבלה המצוה ההיא וכאמור.
<b>וזהו</b> כל הבן כו', כי עיקר תולדותיהן של צדיקים מעשים טובים, וארז"ל (פסחים ס"ה.) אשרי למי שבניו זכרים (היינו מצות) אוי למי שבניו נקבות (היינו עבירות), וזהו כל הבן הילוד, ר"ל אם עשית מצוה היאורה תשליכוהו, ר"ל יהיה נשכח מלבך כאלו נפל למים, וכל הבת תחיון, כאמרו (תהילים נא, ה) וחטאתי נגדי תמיד, כי בעבירה הוא להיפך, כאשר אינו שב עליה שתהיה תמיד נגדו אז כבר עלתה לקטרג, ועי"ז נשכחת מלבו כי נפרדה ממנו עד לאחר מותו תהא קשורה בו ככלב, משא"כ כשחטאתו נגדו תמיד ושב ומתחרט, אין לה יכולת לעלות למעלה, ועי"ז עצמו זוכרה תמיד.
<b>ובזה</b> מובן משארז"ל (יומא ע"ב.) על עסק התורה זכה נעשה לו סם חיים לא זכה נעשה לו סם מות, הוא האמור, כי בהיות תורתו בשלימות ונשארה למעלה לא יפול שום גובה וגאון בלב האיש על ידה כאמור, משא"כ כשלא זכה שאין התורה מתקבלת למעלה, כי לא היתה רק מן השפה ולחוץ ונדחית משם ונפסק משורשה הקדוש וחוזרת ובאה אל האדם, אזי תורה זו מטמאת את האדם יותר מן העבירות שעושה וכמ"ש, כי דבר קדוש כשנפסק משורשו מטמא כו'. ודבר זה נראה בחוש כי האיש אשר לא עסק בתורה והוא משוקי האיש, לא יפול בלבבו גובה וגאון, והוא ישמע לקול מורים, משא"כ איש המתגאה ע"י תורתו אין לו תקנה בקל, כי הוא לא ישמע בקול מורים באומרו גם אני כמוך וכל העדה כולם קדושים ומדוע תתנשאו, ואיזה הדרך עבר רוח ה' מאתי לדבר אתך, וכל זה לפי שתורתו שנפסקה משורשה מטמא אותו יותר מאשר העבירות מטמאים לשוקי האיש אשר אינם יודעים בתורה מאומה, והבן דבר זה.
<b>וענין</b> זה עצמו היה גם בסלע, כי נעשה ממנו באר בזכות מרים, ור"ל שמרים במדרגתה הגדולה ורוח מבינתה וקדשה פתחה המקור והשורש העליון של הסלע, (ככל נמצא שיש לו שורש בגבהי מרומים וגבוה מעל גבוה), והיה השורש ההוא שופע על אותו הסלע יום ולילה ולכן לא פסק מימיו, וכאשר מתה מרים אז נסתם תיכף המקור ההוא ונסתלק הבאר, והשפע אשר התחילה לירד ברגע שקודם פטירתה ירד תוך הסלע אחר פטירתה ושוב נפסק ולא היה לו כח לצאת מהסלע, נמצא נשאר מעט מים תוך הסלע מה שנפסק ממקורו ושורשו, ולכן ע"י מעט קדושה זו אשר היה תוך הסלע שנפסק ממקורו, וזה מטמא ומטמטם, לכן היה באפשר שהסלע ההוא לא ישמע לקול משה רבינו ע"ה אשר ישביענו בשם ה'. והיה מוכרח תחילה שיצאו מעט המים ההם מן הסלע, ואח"כ יוכלו להחזיר שורשו עליו ויתן מים כבראשונה והבן היטב.
<b>וזהו</b> ענין ודברתם אל הסלע לעיניהם ונתן 'מימיו' דייקא, ר"ל שיצאו מאתו מעט המים אשר בו מקודם, ואח"כ והוצאת להם מים כו', משא"כ בהיות עדיין מעט מימיו בקרבו אי אפשר להחזירו לשורשו, ומה שאמר לעיניהם הוא לפי שהיו אז בישראל מורים נגד משה רבינו ע"ה, באמרם כי כל העדה כולם קדושים כו' ונתגאו בתורתם ומעשים טובים שלהם, ורצה הקב"ה להראות להם איך דבר זה הוא סם המות ומטמא יותר מעבירה, ויראו איך הסלע אי אפשר לו ליתן מים אלא אם כן יצאו תחילה מימיו הראשונים ממנו והבן, ולזה אמר שמעו נא אתם המורים ודעו וראו המן הסלע הזה נוציא לכם מים, ירצה איך אפשר שאוציא לכם מים מן הסלע כאשר הוא עתה שמימיו בתוכו, אם לא בהוציא תחלה מימיו ממנו וק"ל.
<b>ואומרו</b> וירם משה כו' ויך כו' הוא לע"ד ענין נפלא מאד, כי היו צריכין לעורר שורש הסלע למעלה להיות שופע עליו כבראשונה כדי שיתן מימיו, ונודע כי כל הנמצאים כולם נמצאו מאמתת שם הוי"ה ב"ה וב"ש, יש נמצאים ששרשם מצירופים, ויש מגימטריאות וחשבונות לבד, ויש כמה מיני חשבונות, וכולם אורות גדולים מתהוים מאמתת הויה ב"ה, ונשתלשל מעולם לעולם עד בואם לעולם הזה ומתהוים דברים הגשמיים, ויש חשבון הנקרא הכאה הוא גם בתוי"ט בזרעים ר"ל יו"ד פעמים ה', ה' פעמים יו"ד, וענינו הוא מענין בטיש בטישין, ור"ל כי יו"ד יש בה עשר אורות, ה' יש בה ה' אורות, וכאשר ישפיע בכח רב עשרה אורות היו"ד תוך חמשת אורות הה', אזי כל אור מן הה' נתמלא עשר אורות, ונעשה מהכל חמשים אורות, ומחמת שהשפע ההוא הוא בכח רב חוזרים אותם האורות של הה' ומשפיעים באורות היו"ד כענין אור חוזר, וכמו המשליך בכח דבר על הארץ שע"י כח ההכאה חוזר למעלה, ונעשים עוד חמשים אורות, וכל אלה הם אורות גדולים ומתהוים ממנו נמצאים בעולם הזה.
<b>ויש</b> נמצאים ששורשם מג' או ד' הכאות שבשם הויה ב"ה, דרך משל יו"ד פעם ה', ה' פעם יו"ד (כל זה הכאה אחת כאמור), ה' פעמים ו', ו' פעמים ה', ו' פעמים ה', ה' פעמים ו', וכן יו"ד פעמים ו', ו' פעמים יו"ד, וכדומה, ויש ע"י הכאה אחת או ב' הכאות. ומבואר בספרי האר"י ז"ל, כי מציאות בריאות סלעים שורשם משני הכאות, כי הכאה י' בה' עולה ק', והכאה ו' בה' עולה ששים, והוא מספר סלע שגימטריא ק"ס. ולזה אמר הכתוב וירם משה את ידו, ירצה שעלה למדרגות העליונים לעורר שורש הסלע עליו, ויך את הסלע פעמים ובזה פתח שורשו ויצאו מים רבים, והבן והשם יתברך יכפר.
<b>וידבר</b> ה' אל משה לאמר קח את המטה והקהל את העדה אתה ואהרן אחיך ודברתם אל הסלע לעיניהם, יש לדקדק איך שייך בדיבור לעיניהם, והוה ליה למימר לאזניהם או לפניהם, וכדרך שהקשתי לקמן על מש"ה ויאמרו אליו לעיני כל ישראל, ונתן מימיו והוצאת להם מים מן הסלע והשקית את העדה ואת בעירם, יש לדקדק כפל ונתן מימיו והוצאת כו'. גם יש לדקדק דמתחלה אמר מימיו בכינוי ואח"כ אמר מים סתם, ובשם חכם אחד שמעתי על כינוי מימיו כי במילוי אותיות סלע יש אותיות מים, כזה: ס &lt;bמ&lt; b=""&gt;"ך ל<b>מ</b>"ד ע<b>י</b>"ן, הרי שיש הכנה בסלע לבחינת מים, וזהו אומרו מימיו ונכון, אבל עדיין השינוי אינו מיושב.
<b>ויקח</b> משה את המטה מלפני ה' כאשר צוהו ויקהילו משה ואהרן את הקהל אל פני הסלע, (יש לדקדק דתיבת פני מיותר), ויאמר להם שמעו נא המורים המן הסלע הזה נוציא לכם מים, יש לדקדק מהו התמיה המן הסלע כו' ולמה לא יוציא אחר שצוהו ה', ודרש"י ז"ל ידוע, וירם משה את ידו ויך את הסלע במטהו פעמים ויצאו מים רבים ותשת העדה ובעירם ויאמר ה' אל משה ואל אהרן יען לא האמנתם בי להקדישני לעיני בני ישראל לכן לא תביאו את הקהל הזה אל הארץ אשר נתתי להם. ויש לדקדק מהו העונש מדה כנגד מדה שלא יביאו את הקהל לארץ ישראל. עוד צריך לדקדק כי ודאי לא חשיד קב"ה דעביד דינא בלא דינא, וגם רחוק לומר בבן בית הנאמן כמשה רבינו ע"ה, שח"ו ישנה משליחותו ית"ש, ועל כרחך שהיה לו איזה טעות בדברי הש"י.
<b>ונבאר</b> לעניותנו אופן טעותו שטעה במחלוקת הרמב"ם והבאים אחריו, כי הרמב"ם ז"ל מקרב רוב הנסים אל הטבע, ודעתו בזה כי לא ישנה ה' את הטבע זולתי להכרח וצורך גדול, ממילא אף בעת שעשה ה' נס בארץ רצונו למעט הנס רק מה שהיה בהכרח עצום, לכן ראוי לקרב המותר מההכרח אל הטבע, ואמנם הבאים אחריו מיאנו בזה, ואמרו כי כאשר רצה ית"ש לפרסם אלהותו לזרע ידידיו הגדיל הנסים והאדירם אף מה שלא היה מההכרח, וכאשר אנו רואים במכות מצרים, ודאי אילו רצה הש"י מתו כל המצריים ברגע בדבר וכדומה, או היה נותן בלב פרעה לשלחם והוא לא כן עשה, אדרבה הקשה ה' את רוחו ואמץ את לבבו למען הראות לעמו מופתיו הרבים והעצומים, זהו דעתם וכן הוא האמת, ונבאר שזה היה בדעת משה רבינו ע"ה שהיה סבור כהרמב"ם, וביקש למעט את הנס ואצל מבחר המציאות הוא משה רבינו ע"ה נחשב זה לחטא, והיה עונש מדה כנגד מדה, לבלתי יביאם לארץ כאשר יבואר אי"ה.
<b>נקדים</b> פסוקי עקב (דברים יא, י) כי הארץ אשר אתה בא שמה לרשתה לא כארץ מצרים כו' ארץ אשר ה' אלהיך דורש אותה תמיד עיני ה' אלהיך בה מרשית השנה ועד אחרית שנה והיה אם שמוע כו', ופרש"י ידוע. ויש לדקדק במ"ש רז"ל (ראש השנה ח.) מראש השנה נדון מה יהיה בסופה, למה אפקיה קרא ממשמעותיה, דפשט הכתוב מורה שההשגחה הוא תמיד ונידון בכל יום. גם יש לדקדק מה הלשון אומרת עיני ה', והדבר פלא גדול שסמוך לו פרשת והיה, שידוע בכוונת קריאת שמע שפרשיות שבקריאת שמע הם תיקון לעיינין דלעילא, וזהו הסמיכות של היות עיני ה' אלהיך בה, ולכן והיה אם שמוע תשמעו אז טוב לכם כי תתקנו בחינת העיינין, דהיינו ההשגחה עליהם לטוב, רק נסביר הענין יותר לפי עניותנו.
<b>ונבאר</b> עוד פסוקי זכריה (ד', ח) בעת בנין בית שני: ויהי דבר ה' אלי לאמר ידי זרובבל יסדו הבית הזה וידיו תבצענה (לשון גמר) וידעתם כי ה' צבאות שלחני אליכם כי מי בז ליום קטנות ושמחו וראו את האבן הבדיל ביד זרובבל שבעה אלה עיני ה' המה משוטטים בכל הארץ ע"כ. פירש"י ז"ל כי מי בז ליום שיוסד הבית כי כבר יוסד הבית ולא היה רק יסוד הבנין שהוא שוה להארץ, ואח"כ ע"י צרי יהודה נתבטלו מהבנין שמנה עשרה שנים אשר הוקטן בעיניהם, כמו שנאמר בעזרא (ג', יב) ורבים מהכהנים אשר ראו את הבית הראשון ביסדו זה הבית בעיניהם בוכים בקול גדול ישמחו עתה כשיראו את האבן הבדיל בחוט המשקולת אשר ביד ראש הבונים וזו תהיה ביד זרובבל ור"ל שיבנו עתה המחיצות אשר על היסוד ויהיו נמדדין באבן הבדיל שבעה אלה על אחד שבעה ביסוד הראשון עיני ה' המה משוטטים ולא נראה לעשות כן.
<b>ויש</b> לדקדק מהו לשון קטנות, גם אמרו שבעה אלה הוא תמוה דהא היסוד אינו גבוה כלל מהארץ, ואיך שייך אם כן לומר שמחיצה תהיה גבוהה ז' פעמים כמו היסוד, ואם על עובי החומה נאמר, זה אינו, כמבואר בבנין שהיסוד היה רחב אמה יותר מהמחיצה, גם אמרו עיני ה' המה כו' אין לו מובן כלל, גם קרא דעזרא ביסדו זה הבית בעיניהם אין לו מובן, דהוה ליה למימר רואין בעיניהם או קטן בעיניהם, ואם נמשך בעיניהם לתיבת בוכים הוא יותר תימה, דודאי הבכי ניכרת בעינים, וגם דאם כן אין שייך בקול גדול, גם צריך לדקדק למה במכוון נתבטל הבנין י"ח שנה.
<b>לבאר</b> כל זה דע כי כל אשר ברא אלהים בכל העולמות אשר הם לריבי רבבות גבוה מעל גבוה, הכל נכלל בזה העולם השפל, והאדם הוא עולם קטן בפני עצמו בו כלול ג"כ הכל, ולא זו בלבד עשה ה' בארץ, אלא עוד נוסף להפליא כי כל דבר אשר המציא בעולמות עליונים וכללו בזה העולם השפל המציאו בשלשה מקומות בזה העולם, וכל השלשה על משקל אחד, היינו בעולם ובשנה ובנפש האדם, כנודע מספר יצירה וביארנוהו במ"א. ועוד גם זאת עשה ה' כי לנפש האדם המציא לבוש בזה העולם הוא הגוף של האדם, והוא מרוקם לפי צלם הנשמה, ממילא כל שיש בנפש יש בגוף, ולפי שהגוף הוא דבר מוחש, לכן אף שיצירתו בחכמה עמוקה מאד לא יתפוס רעיון אנושי להשיג, מ"מ לפי שהוא מוחש נקל ביותר להשיג מעט ממנו אנוש כערכו ושכלו, ואחרי שישיג איזה חכמה בגוף ממנו יקיש על אשר בנפש וממנו יקיש לעולמות עליונים כענין משל אל הנמשל, אף כי גבהו מאד מ"מ יועיל שיכנס מעט הדבר בלב האדם כאילו משיגו, וזהו שאה"כ (איוב יט, כו) ומבשרי אחזה אלוה כידוע, וידוע עוד כי בגוף האדם יש קטנות וגדלות, כי בהיותו קטן הוא דל וכחוש האברים והבנתו מעוטה, ומתגדל מעט מעט הן בתכונת גופו וכמות אבריו, והן ישגיב בכחווהן בהבנתו וכל עסקיו, וכן יש בנפש האדם וכן בעולמות העליונים.
<b>ואמנם</b> חילוק זה יש ביניהם, כי הגוף להיותו גשם ומוגבל א"א לו שיעתק מצורה אל צורה ומתכונה אל תכונה אחרת זולת ההעתק אשר נישם בו בחק בריאה שלו, דהיינו שיעתק מקטנות לגדלות ומקטנותו יצא לבגר, אבל שיעתק מגדלות לקטנות שיהיה פעמים גדול פעמים קטן ברצותו מרחיב באברים רחבים וגדולים וברצותו מקצר זה אי אפשר, משא"כ הנפש להיותה רוחני ואיננה מוגבל בגבול גשמי רק שכלי, לכן היתה להיפך, כי אדרבא לא תעמוד תמיד על תכונה אחת רק נעתקת תמיד מצורה לצורה ומתכונה אל תכונה אחרת, כאשר אנו רואים ששכל האדם ומחשבתו משתנית תדיר, ויש בה ג"כ קטנות וגדלות לפעמים מן הזמנים שכלו רחב עד שתשוקתו לה' גדולה ויגבה לבו בדרכי ה', ולבו ראה הרבה חכמה ודעת ומלא ברוב שמחה וחדות ה' הוא מעוזו ויפקיר עצמו וכל אשר לו לה' בשמחה עצומה, וזהו גדלות אשר בנפש ומכונה בשם גדלות, כמו בהיות האדם נתגדל בשנים אז דעתו רחבה לדברים כאלו לכן גם העת ההיא נקרא גדלות, כי זה הוא גדלות הנפש בעצם ובאמת, ולפעמים מן הזמנים דעתו קצרה ותשוקתו מעוטה ולבו צפון משכל ויתעצב אל לבו, ובעת כזאת הוא אינו בתכונה כזהו להשתוקק לעבודת ה' ולמסור עצמו אליו בכל נפשו כדרך הקטן אשר אין שכלו נוטה לזה, ואזי העת ההיא נקרא קטנות הנפש.
<b>הרי</b> שהנפש יש בה ג"כ קטנות וגדלות, ואנו רואים שנעתק תמיד מקטנות לגדלות ומגדלות לקטנות אין רגע שוה לרגע, והוא כי כן טבע הרוחני מתהפך לכמה גוונים, וכן המדה נוהגת בעולמות העליונים בקטנות וגדלות וכן בגבוה מעל גבוה, והכל תלוי במעשי בני האדם, ועי"ז יש שכר ועונש כי ענין מיעוט השפע בהיות המעשים גורמים להתנהג במדת הדין ח"ו דהיינו בחינת הקטנות, והרחמים הוא בחינת הגדלות, וכן כתבו חכמי הטבע כי אנו רואים הקטן הוא בעל כעס מאד והגדול בהיפוך, והכל נמשך מלמעלה זה מקטנות וזה מגדלות.
<b>ואחרי</b> שידענו כל אלה נבאר קצת מן הקצת מהות הנהגה הנ"ל באבר העין אשר בו חוש הראות, ונתחיל בגשמי וממנו נבין אל הנפש וממנו לעולמות העליונים, ואח"כ נחפש דבר זה בעולם ובשנה הנה אבר העין המיוחד לחוש הראות יש בו קטנות וגדלות בגשמי, הנה בהוולד האדם נולד עמו האבר ההוא עם חושו אבל הוא לא לעזר ולא להועיל, כי אף שרואה ומביט כל אשר לפניו, מ"מ למיעוט הכרתו ודעתו אינו יודע מה רואה, אם אותו הנראה הוא תועלתו ולהחזיק בו, או אם הוא נזקו ולהשמר ממנו, ממילא האבר ההוא וחושו היה כלא היה והוויתו והעדרו אחד, עד אשר יתכן עליו לאמר כי עינים לו ולא יראה. אכן עם כ"ז יש קצת תועלת מאבר ההוא בעודו בקטנותו כאשר כתבו חכמי הטבע הובא בחובת הלבבות (שער הבחינה) אשר מחסדי ה' שעושה עם האדם אשר כל התינוקות בוכים תמיד, והוא כי במוח הילדים יש פסולות הרבה והיו בטבעם גורמים חלאים להילדים, ויורדים הפסולות ההם משם ע"י הדמעות של הבכיה ע"ש, ויותר מזה אין שום תועלת, אז רק ענין הבכיה זהו קטנות של העין, אבל כשיתגדל אז צופה ומבין מאזין ומביט את כל אשר לפניו, וזהו גדלות העין וחושו שמצילו מהנזק ומקרבו אל התועלת ע"י ראותו את אשר לפניו, ויודע ע"י ראותו אם להחזיק בדבר ההוא אם לברוח מלפניו, וזהו תכלית האמתי של חוש הראות הגשמי ואז אין בכיה שם רק לפרקים לתועלתו, כגון להתפלל לפני ה' בדמעות אשר שעריו לא ננעלו, משא"כ בקטנותו לא היתה הבכיה חשובה כלום וק"ל, הרי נתבאר ענין העין הגשמי קטנותו וגדלותו.
<b>ולהיות</b> כל דבר יש לו שורש בגבהי מרומים וגבוה מעל גבוה, ושם כל דבר ודבר מורה על שרשו, וידוע היות שורשו ברוחני אין ענין וערך אל הגשמי, לזאת בחינת העין במרומים אינו אלא ענין השגחה הנפלאה, והוא הנקרא עין באמת, משא"כ עין הגשמי אינו נקרא בשם עין רק בדרך שאלה, ע"י השתלשלות עלה ועלול יורה שמו על שורשו, לזאת נזכיר מעט ענין שורש העין במרומים, ואח"כ נשכיל מציאותו בעולם שנה נפש.
<b>ונבאר</b> ענין קטנות העין וגדולתו במקום שורשו, ידוע שאין דבר שבקדושה פחות מעשרה, והעשירי יהיה קודש, מדת המלכות נקראת רחל והוא סוד הלבנה וסוד אבן וסלע וסוד דלית לה מגרמה כלום רק מה שמקבלת מלמעלה, כענין הלבנה שמקבלת מהחמה, ויש בה סוד מיעוט הלבנה בסוד נקודה אחת עד אשר נבנית, ובה סוד תכלת המורה על הדין ונקרא עולימתא שפירתא דלית לה עיינין. והענין הוא עם שכבר אמרנו, כי ענין העין ברוחני הוא השגחה הנפלאה בתחתונים אשר ענין ההשגחה וההשפעה לטובה וברכה נוהג בכל מדה ומדה, מסבה ראשונה עד סוף כל המדריגות.
<b>ואמנם</b> רצה ה' ית"ש שיהיה בעולם שכר ועונש רחמים ודין, הרחמים הוא ריבוי ההשגחה וההשפעה, והדין הוא מיעוט ההשגחה, ואם תתמיד ההשגחה וההשפעה אל התחתונים כדרך כל המדות שלמעלה בטל הבחירה ושכר ועונש, לזאת עשה ה' ככה אשר במדה זו העשירית הנקראת כנסת ישראל, לפי שהיא כללות כל נשמות ישראל וממנה ניזונים, ונקראת ארץ ישראל כי ארץ ישראל לא ניתנה תחת שום שר, רק מדה זו שוכן שם באותה הארץ, ומדה זו עם ארצה ועמה מתיחסים ומתיחדים והיו לאחדים, לכן עשה ה' אשר במדה זו ההשגחה מעוטה בסוד מדה העשירית, וזהו ענין קטנות העין, ולכן תלוי במעשי התחתונים אם תהיה ההשגחה בקטנות אם בגדלות, כאשר נבאר אח"כ אי"ה.
<b>ומטעם</b> זה אנו רואים כי העכו"ם עוברים על כל הכריתות שבתורה ואינם נכרתים, כי המה מקבלים שפעם ממקומות אחרים וכל אשר ניתן לשר שלהם משפיע לאומתו, כי לא חפץ ה' בהם, וישראל חלקו וחבל נחלתו אשר בהם בחר ה' להיות לו לעם נחלה וערפם אל יקשו. וכן אנו רואים כי בהיות ישראל שרויין על אדמתם אם עבר אחד על אחד מחייבי כריתות היו ימיו נכרתים לא נמלט עד אחד, משא"כ בהיות ישראל בחוץ לארץ, על פי הרוב אף אם יעבור אינו נכרת, והוא להיותו תחת השר וק"ל.
<b>וענין</b> קטנות זה מובן עם מה שביארנו בעין הגשמי, שבקטנותו אין ניכר מחוש העין רק הדמעות והבכיה להמתיק הפסולת ולתקנו, ומובן זה עם מ"ש האר"י ז"ל בכוונת עיני כל אליך ישברו, הם ב' עיינין דרחל שהם דינין ומונעין הפרנסה כו', ובהם דינים דדמעות ק"ך צירופי אלהים שהם דינים גימטריא דוד המלך ע"ה עם הכולל, והם ב' עינים דרחל, ולכן ב' פעמים דמעה גימטריא רחל, ולכן ומשביע לכל חי רצון ראשי תיבות רחל יעוי"ש. הרי שנקרא מדה זו דלית לה עיינין, וכמש"ל בעין הגשמי בקטנותו שהיה כלא היה למיעוט השגחתו, כך במדה זו יש בה מיעוט ההשגחה ותלוי במעשה התחתונים כמ"ש אי"ה, ואין ניכר רק ענין הדמעה להמתיק הדינים ולתקנם, ולסבה זו מיאנו ישראל כ"פ מליכנס לארץ ישראל, כי לא רצו שיהיו תחת מדה זו, בהשיגם כי ההשגחה שם בקטנות, והמרגלים אמרו ארץ אוכלת יושביה היא, והוא לטעם הנ"ל, אבל ה' חפץ דוקא בזה כדי שיהיה שכר ועונש, והתחתונים בידם לתקן דבר זה להגדילה בסוד מילוי הלבנה כשמקבלת מהחמה כאשר יבואר.
<b>ואמנם</b> גבוה מעל גבוה יש בבחינת שורש העין, דהיינו ההשגחה הנפלאה, ומצאנו בכאר"י ז"ל ג' בחינות. בחינה א', בכוונת קודם התפלה לעשות כל גופו מרכבה לקדושה, כל אבר לשורשו, ומבואר שם שאבר העין יעשה מרכבה לחמשה הויו"ת העולים ק"ל גימטריא עין, והוא ענין ההשגחה הנפלאה לרחמים הנמשך משם הויה ב"ה, ובכל הויה יש בחינת הראות דהיינו ההשגחה, רק שאבר העין הגשמי מקבל מן ה' הויו"ת להיות כח חושו חזק. בחינה ב', יבואר בכוונת וראיתם אותו וזכרתם כו' וז"ל: אני מצייר בדעתי כאילו יש שם תכלת החשוך מחמת הדין ומאיר ע"י אור עינים עליונים שיומשך לעיני רחל, דהיינו הוי"ה במילוי מ"ה בריבוע, כזה יוד יוד הא יוד הא ואו יוד הא ואו הא בגימטריא ק"ל ע"ש. בחינה ג' מילוי שם אהיה אותיות ל"ף ה' ו"ד ה' ג"כ גימטריא ק"ל גי' עין, הרי ג' בחינות של העין בשורשו גבוה מעל גבוה, ומהם אנו ממשיכים בתפלותינו ובמעשינו אל בחינת קטנות העין, דהיינו העין אשר במלכות להגדילה ואז נמשך ההשגחה וההשפעת ישראל עמה וארצה.
<b>אכן</b> להסביר איך יש כח בעבודתנו לגרום זאת. נסביר תחלה בחינת העינים בנפש האדם, היינו עין השכלי אשר באדם, וענינו הוא ההשגחה על עצמו לעסקיו מה לעשות ומה למנוע מלעשות, הנה בקטנות האדם כאשר עין השכלי מעט הוא משגיח בעסקיו כאשר מתחיל לצאת מגדר בהמיות, כי בקטנותו עדיין לא ניתן בו כלל עין השכלי, וכאשר הגיע לעונת הפעוטות ולמעלה להבין במותר האדם מן הבהמה, שצריך לעשות מעשיו בהשכל אל אשר יהיה שם תועלתו, ומשתוקק אל הלימוד לתורה ולמצות, הנה יש מי שלומד לקנטר והוא מצד הקליפות כמ"ש התוספות, כי לא יגיע מלימוד זה אל לשמה, ונניח זה כי לא במתים לדבר, אךP דיברנו ממי אשר מתנוצץ בו ענין קדושת ישראל מקטנותו, הנה יהיה בו קטנות עין שכלי שלו להשגיח על תועלת עצמו ולומד לכבוד וכדומה, ועל זה אחז"ל (פסחים נ:) לעולם יעסוק אדם בתורה שלא לשמה שמתוך שלא לשמה בא לשמה.
<b>הרי</b> זה כבר יש לו עין השכלי אבל בקטנות הדעת והשגחה ההיא היה כלא היה, רק ענינה הוא שמתוכה יוכל לבוא לגדלות ההשגחה שהיא הלימוד לשמה כאשר בקטנות עין הגשמי אין בו רק הכנה שיוכל לבוא לידי גדלות חוש הראות ולתכליתו האמתי כמש"ל, הרי נתבאר קטנות עין השכלי, וזה נמשך מבחינות העיינין דלמעלה, שבמל' הנקראת כבוד אל, ולכן ענין השגחה זו באדם מצד הכבוד בעין שורשו, אכן גדלות עין השכלי נמשך מג' בחינות העיינין שנתבארו, ולכן בגדלות עין השכלי שהוא הלימוד והעבודה לשמה יש בה ג"כ ג' בחינות גבוה מעל גבוה. האחד הוא, כאשר יתגדל האדם ויבין שענין כבוד האדם מדומה אין בו מאומה, יעתק מזה לעשות למען תכלית אמתי, ותהי התחלתו לינצל מהעונש ולקבל השכר, וזה נקרא יראת העונש, ועובד על מנת לקבל פרס, והרי זה קצת מהתכלית, כי מי יתן והיה הפחות והגרוע שבעם ה', תהיה יראת העונש ואהבת השכר על לבו בכל רגע לא ישכח דבר זה מאתו, אזי לא יעבור עבירה בשום פעם ויחזיק במצות ה'.
<b>וכאשר</b> ישתדל בהעבודה על זה הדרך זמן רב אז יעתק מזה, כי ירגיש בהרגלו בעבודה תענוג גדול ורב מתורתו ועבודתו יותר מכל תענוגי העולם, ואז ישכיל ויבין מעצמו כי לא נאה כי לא יאה לעבוד למלך הכבוד בשביל לקבל שכר או לירא שלא יענש ח"ו, אלא כי כך הוא האמת לאמתו שראוי לעובדו, ואי אפשר לו ליפרד מן התורה והעבודה מרוב התענוג הנרגש, מהביטו והסתכלו בעין השכלי למי הוא עובד, ואשר אליו ראוי לכל הנמצאים לעובדו בלב שלם ובנפש חפיצה, כי כל לבבות דורש ה'. וכאשר יתמיד זמן רב בעבודה זו, יחשוב וימצא עול בנפשו לאמר הנני עובד למלך הכבוד מרוב התענוג, וגם זה אינו נכון כי מה אני ומה חיי כנגדו, ויעזוב כל התענוג ההוא אל ה', ואזי מרוב חשקו לעבוד בלתי לה' לבדו, אזי יצא התענוג מלבו ויעזבהו כי כבר מבטל כל חושיו וכל הרגשתו לה', וכאילו אינו בעולם כלל ואז העבודה בלתי לה' לבדו, והיא העבודה האמתית הנכונה בלי תערובות, ואלו ג' בחינות עין השכלי נמשך מג' בחינות עינים אשר בגבהי מרומים.
<b>ואמנם</b> בחינת קטנות עין השכלי נקרא עיני בני ישראל, מחמת מקור שורשו שהוא במדה הנקראת כנסת ישראל, ששם כללות נשמות ישראל ומשם יצאו, לכן בחינת העיינין דשם נקרא עיני בני ישראל או עיני ישראל. והג' בחינות של גדלות שנתבארו נקרא עיני ה', כי בחינתם משם הוי"ה ב"ה מן ה' הויות ומריבוע דהויה במילוי מ"ה, גם ממילוי דאהיה, שהוא ג"כ שם הרחמים והכל מיוחס להוי"ה שהוא גוף האילן, ושאר השמות הם ענפיו כידוע, לזאת ירמוז הכתוב על זה עיני ה'.
<b>והנה</b> כל העבודה להמשיך מעיינין דלמעלה לעיינין דמלכות להמתיקם ולהגדילם, ויש כח בעבודתנו לגרום זה באופן שנבאר, כי מקור ישראל במלכות, ובכחו לעלות בדעתו למעלה למעלה בעבודתו, וממילא כשעומד במקום גבוה הוא ממשיך למלכות, והיינו כי אף אם יהיה האדם כבר עובד במדריגה הגדולה, מ"מ אין כל העתים שווים, ותמיד צריך האדם להתחיל במדריגה הקטנה ולעלות באותו רגע בסולם המדריגות, לכן קודם שיתחיל להתפלל, הנה מתעורר בלבו ובקרבו מתחלה קטנות עין השכלי, ומיד יעזבהו ויגבה לבו בדרכי ה', לעלות לבחינת הגדלות הראשון לתועלת שכר, ומיד ירגיש תענוג בהתחילו להתפלל, ואח"כ יעזוב גם התענוג, הרי האדם מקומו במלכות, ודעתו ועבודתו עולה עד עינים העליונים עיני ה'. ממילא כאשר עובד כך הוא ממשיך מעיני ה' אל מקומו הנקרא קטנות העיינין, ועי"ז מתגדלים אותם העיינין.
<b>ונקבע</b> לזה עוד ביחוד בפרשיות שבקריאת שמע, אשר מסגולתם לאחוז במקום קדוש בעינים העליונים, ובאה מצוה וראיתם אותו, דהיינו להסתכל בציצית אשר שם תכלת, שהוא בחינת רחל אשר שם קטנות דעיינין, וכבר עיני האדם אחוזים ע"י עבודתו בעיני ה', וממילא בהסתכלו בציצית מתגדלים עיינין דקטנות, ע"י כוונתו אז להמשיך בראות עיניו מהשמות העליונים אשר שם שורש הראות והוא מובן. ומזה יגיע ג"כ תועלת אל האדם אשר בהגדילו שורש של קטנות דעיינין, ממילא גם קטנות עין השכלי שלו נתגדל, וכאשר הקטנות נתגדל אזי הגדלות נתגדל מאד בלי ערך, כי לפי ערך הקטנות יהיה ערך הגדלות, כי האדם אשר בקטנותו עיניו כהות, אזי גם בגדלותו חושו חלוש, משא"כ מי שבקטנותו עיניו בהירים, אזי מוכן לכשיגדל שיהיה לו חוש ראות חזק מאוד והוא מובן. וזש"ה וראיתם אותו בכוונה הנ"ל, ועי"ז וזכרתם את כל מצות ה' ועשיתם אותם, כי יתחזק עין שכלי שלכם, שאף הקטנות יהיה השגחה ברורה לזכור תמיד מצות ה', ולא תתורו אחרי לבבכם כו' כענין קטנות עין השכלי. והבן כי הוא דבר אמיתי בביאור הפסוק.
<b>ועתה</b> נבאר מדה זו בעולם. הנה קטנות ההשגחה היא בחוץ לארץ, כי איש הישראלי אינו מיוחס להשר השוכן שם, לכן ההשגחה הבאה לאיש הישראל בחוץ לארץ מאת ה' הוא מעט, זעיר שם זעיר שם, בסוד ומלכותו בכל משלה שסודו התלבשות המלך בשרים להכניעם, ממילא זהו קטנות העיינין וההשגחה שבמלך, וגם הוא דרך כמה מסכים. אמנם גדלות ההשגחה הוא בארץ ישראל, אשר שם עשר קדושות בפרטות, ונחלק בכללות לשלשה חלקים, ארץ ישראל וירושלים ובית המקדש, ועיקר נקודת ההשגחה בקדשי הקדשים, הרי גדלות ההשגחה ג' מינין נגד ג' מינים אשר בנפש כמבואר, ולכן נוהגים כמה חומרות ודינים בארץ ישראל מה שאינו בחוץ לארץ, ובירושלים יותר, ובבית המקדש עוד יותר, כי לערך ההשגחה שמושגח האיש מהמלך כך יהיה ערך זהירתו וזריזתו בעבודתו, וכן יהיה בשנה, הן קטנות ההשגחה בכל השנה, וגדלותה הוא בעשרה ימים מראש השנה עד יום הכיפורים שהם נגד עשר קדושות של ארץ ישראל ובאותן הימים גוזרים על כל עניני האנשים ואז עיקר ההשגחה, ואלו הי' ימים נחלקו ג"כ לג' חלקים, ראש השנה, וז' ימים, ויום הכיפור והבן.
<b>והנה</b> ידוע קטנות המלכות בסוד מיעוט הירח, שאין נשאר רק נקודה היסודית, וז"ש (תהילים קלז, ז) ערו ערו עד היסוד בה, כי להיות אי אפשר להזיז נקודה היסודית, לזאת אומרים העכו"ם שעכ"פ עד היסוד והבן, ואז נחרב בית המקדש, והוא סוד מיעוט הירח, ואח"כ כשהתחיל לצמוח בנין בית ב' נבנה בתחלה רק היסוד, והוא קטנות המלך נקודה היסודית לבדה, ומהטעם דקי"ל (ראש השנה כ:) י"ח שעה מיכסי סיהרא אחר המולד, לזאת נתבטל בנין הבית י"ח שנה, ואח"כ נגמר ביסוד גדלות המלך.
<b>וזש"ה</b> בעזרא ורבים מהכהנים אשר ראו את הבית הראשון ביסדו זה הבית בעיניהם, ר"ל שיסוד זה הבנין היה רק קטנות ההשגחה הנקרא עיני ישראל כמש"ל, והיינו 'בעיניהם' דייקא, ר"ל בראותם שלא נעשה רק יסוד הבית הבינו שאין זה השגחה רק מבחינת עיניהם לכן בוכים כו'. וזש"ה בזכריה ידי זרובבל יסדו הבית וידיו תבצענה כו' כי מי בז ליום קטנות, ר"ל ביום שלא היה רק היסוד והיה בבחינת קטנות ההשגחה, מבחינת עיני ישראל ישמחו עתה בראותם את אבן הבדיל כו', שיהיה נבנה כראוי וידעו כי שבעה אלה 'עיני ה'' דייקא, המה משוטטים בכל הארץ, ר"ל גדלות ההשגחה הנקרא עיני ה', והם ז' עניני השגחה, כי בבחינה א' עין גימטריא ה' הויו"ת ובכל הוי"ה ענין ההשגחה וכמ"ש, הרי ז' השגחות דגדלות מבחינת עיני ה' והמה משוטטים בכל הארץ דייקא, היינו במלך להגדיל בחינת עיינין דידה, והבן והוא אמתי בע"ה.
<b>ועם</b> האמור יתבארו פסוקי עקב, אמר כי ארץ ישראל לא כארץ מצרים היא אשר נתונה תחת השר וכל מה שמקבל שפע הוא נותן לארצו לאומתו, משא"כ ארץ ישראל להיותה נדרשת מאת ה', והניחה לחלקו שהוא בעצמו ישפיע לה כל הצטרכותה, ומטר השמים הוא משקה בעצמו לא ע"י שליח, והוא משפיע על פי מעשיכם, לכן עשה ככה שאתם במעשיכם צריכים להגדיל קטנות ההשגחה, דהיינו להמשיך מבחינת עיני ה' לבחינת עיני ישראל, היינו מדת המלך המכונה אלהיכם כידוע, והיינו עיני ה' אלהיך בה שצריך לעשות המשכת ההשגחה מבחינת עיני ה' לעיני אלהיך.
<b>והמשכה</b> זו היינו מראשית השנה ועד אחרית שנה, ידוע דשנה הוא כינוי לספירות העליונות, ספירה בגימטריא שנה, היינו שצריכין להמשיך ההשגחה מראשית המדריגה עד סוף, היינו מבחינת עיני ה' לבחינת עיני ישראל, היינו מגדלות ההשגחה לקטנות ההשגחה, וזה הענין בעצמו הוא בבחינת העולם, שקטנות ההשגחה הוא בכל השנה, וגדלותה הוא בבחינת הנקרא ראשית השנה, ומהגדלות נמשך ההשגחה לקטנות, ועל זה ארז"ל מראש השנה נדון מה יהיה בסופה, וכל ענין המשכות אלו הם מבחינת עיני ה' לבחינת אלהיך, ועל זה סיים והיה אם שמוע כו' אשר בו עצמו באותו פרשה מרומז תיקון העיינין, לרמז כאשר תתקנו בחינת העיינין כאמור, אז טוב לכם, משא"כ בהיפוך, והבן כי הוא ענין עמוק.
<b>והנה</b> כבר אמרנו, שישראל סרבו תמיד מלבא לארץ ישראל עבור שהשיגו שמדתה הוא בחינת דלית לה עיינין מצד מדת הדין בחינת סלע כמש"ל, ולכן היתה באמת אוכלת יושביה, כי אין מיוחד לארץ ישראל רק עם ה' ושייטיבו את מעשיהם שם, ויעשו במעשיהם שהקטנות עצמו מתגדל וכמו שכתבנו. וישראל כאשר ידעו והשיגו שמדה המושלת בארץ ישראל הוא בחינת קטנות ההשגחה, הם הנקראים בחינת עיני בני ישראל, והשיגו ג"כ שיש בחינת גדלות ההשגחה, הנקרא בחינת עיני ה', לכן מיאנו מלבא לארץ ישראל ותמיד סירבו בזה, ולא רצו שתהיה השפעתם דרך המדה השוכנת בארץ ישראל, אלא יהיה השגחתם ממקום הגדלות הנקרא עיני ה'.
<b>ורצה</b> ה' להראות לישראל טעותם ושאי אפשר כאשר הם רוצים, ושיראו ויבינו שהקטנות עצמו הוא מתגדל, ועי"ז הכל תלוי במעשים, ויש בחירה ושכר ועונש, כי עדיין לא ידעו ישראל שהקטנות עצמו יוכל להתגדל. ולכן כאשר צמאו ישראל למים ונסתלק הבאר, וזהו מצד ההשגחה דקטנות, אז רצה ה' ית"ש להוציא להם מים מן 'הסלע' דייקא, כדי שיראו שהקטנות עצמו שהיא מדת הדין בחינת סלע, הוא בעצמו מתגדל ונהפך למים בחינת החסד, וכאשר ישראל יבינו זאת שוב לא יסרבו בארץ ישראל.
<b>ואיברא</b> לפי שבסלע שהוא קטנות ההשגחה, מ"מ יש בו הכנה למים קצת מצד מילוי סלע שיש בו מים וכמ"ש בריש דברינו, ומעט זה המים אשר מצד בחינת הקטנות עצמו ג"כ יספיק להם לשתות, ועדיין לא יבינו ישראל שהקטנות מתגדל, לז"א ית"ש קח את המטה והקהל את העדה כו' ודברתם אל הסלע וביאר בעצמו מהו בחינת הסלע אשר אליו תדברו, על זה אמר: לעיניהם, ר"ל מה שאני אומר לכם שתדברו אל הסלע, היינו שתדברו אל הבחינה אשר הוא עיניהם, היינו עיני בני ישראל ואליו תדברו, ונתן 'מימיו' דייקא, ר"ל המים אשר יש בקטנות עצמו מצד המילוי, וזהו מימיו בכינוי, ר"ל המים של עצמו אשר בו יתנהו ויעזבהו, והיינו ונתן מימיו, ואח"כ כאשר לא יהיו בו מימיו אשר מצד הקטנות עצמו אשר במילוי האותיות, אז והוצאת להם מים מן 'הסלע' דייקא, ר"ל מאלו אותיות סלע לבד תוציא מים לא מהמילוי, כי כבר נתן מימיו הללו ואינם בו, לכן תוציא מגוף אותיות סלע, דהיינו שהקטנות יתגדל ונהפך הצור אגם מים, וכל זה לכוונה שכאשר ישראל יבינו זאת, שוב לא יסרבו מליכנס לארץ ישראל.
<b>איברא</b> משה רבינו ע"ה הבין שלמעט הנס עדיף, וכמ"ש בפתח דברינו, ולכן כאשר ראה שרוצה ה' לעשות נס לבניו לתת להם מים כי צמאו שם לכן לא רצה להבין הביאור כנ"ל, שמימיו של עצמו יעזוב ויוציא מים מגוף אותיות סלע ולא מהמילוי, מאחר שאפשר במים של הקטנות עצמו שישתו ישראל ובעירם למה יעשה נס מה שאין צורך לו. ולכן הבין ביאור דברי ה' בדרכים אחרים, ושהוצאת המים יהיה מימי הקטנות עצמו אשר מהמילוי, ואל זה לא הוצרך שהקטנות יתגדל, אלא הוצרך לעורר בחינת שרשו של סלע הגשמי ההוא, וכן עשה.
<b>ולזה</b> אמר ויקח משה את המטה כו' ויקהילו את כו' אל 'פני הסלע' דייקא, פני היינו אותיות סלע עצמו, לא לבחינת מילואו, והיה משה רבינו ע"ה מסתפק בדבר בכוונת ה' ית"ש, אם כוונתו להוציא מים מפני הסלע או ממילואו, והכריע לעצמו הספק באמירתו, ויאמר להם שמעו נא המורים המן הסלע הזה דייקא נוציא לכם מים, ר"ל למה יהיה נס מה שאין הכרח להוציא דייקא מן הסלע הזה, ר"ל מאותיות סלע, ובשלמא אם הייתם טובים וישרים בעיני ה' יכול להיות שלרוב חבתכם לפניו יגלה לכם ידו החזקה ולהראות החבה ולהרבות בנס אף באין הכרח, משא"כ כיון שאתם מורים, א"כ המן הסלע הזה דייקא נוציא מים לעשות נס, מה שאינו על פי הכרח. ומזה הכריע לעצמו בכוונת ה' ית"ש, שאין הכוונה להמשיך הגדלות אל הקטנות, כיון דאין צריך, דאפשר להוציא מים ממילוי הסלע בעצמו, ולזאת וירם משה את ידו ויך כו', כמש"ל כי שורשו של סלע הגשמי הוא למעלה במקורו מהויו"ת בהכאה שני הכאות, ולזה כאשר רצה משה רבינו ע"ה להגבירו לסלע הזה שיושפע ממקורו ואז יקבל אותיות מילואו בכדי שיצאו ממנו מים, עשה משה רבינו ע"ה מעשה המורה על הכוונה, ועשה בו ב' הכאות, ובזה יצאו מים רבים.
<b>ועל</b> זה הקפיד ית"ש, כי כוונתו יתברך היה להמשיך קדושת הגדלות אל הקטנות, בכדי שבראות ישראל דבר זה שוב לא יסרבו מליכנס לארץ ישראל, ולז"א יען לא האמנתם בי להקדישני לעיני בני ישראל, ר"ל להמשיך קדושתי לבחינה הנקרא עיני בני ישראל, לכן מדה כנגד מדה לא תביאו את הקהל כו', לפי מה שלא עשו פעולה שיומשך ממנה שיתרצו ישראל ליכנס לארץ ישראל והבן.
<b>ובזה</b> יבואר פסוקי וילך וזה תוארם (דברים לא, ז) ויקרא משה ליהושע ויאמר אליו לעיני כל ישראל חזק ואמץ כי אתה תביא את העם הזה אל הארץ אשר נשבע ה' לאבותם לתת להם ואתה תנחילנה אותם, ויש לדקדק מאי נפקא מינה אם היה האמירה לעיני כל ישראל או בינו לבינו. ותו איך שייך אמירה לעיני ישראל, וכי כל העם רואים את הקול דברים שדיבר לו ולא שייך אלא לשון שמיעה, והוה ליה למימר לאזני כל ישראל או לפני כל ישראל. ותו מאי נתינת טעם הוא כי אתה תבא כו', הלא בלאו הכי צריך אדם לחזק ולאמץ בתורה ומצות.
<b>ובהנ"ל</b> יבואר, כי אחרי ראות משה רבינו ע"ה שע"י מה שלא השתדל בזה להמשיך גדלות השגחת העיינין עיני ה', לבחינת קטנות העיינין בחינת עיני כל ישראל, לכן נענש לבלתי יביא את ישראל לארץ ישראל, לזאת הזהיר את יהושע בן נון בדבר, ואמר לו לעיני כל ישראל חזק ואמץ, ר"ל שתתאמץ לחזק ולאמץ את הבחינה הנקרא עיני כל ישראל, ואתה צריך ליזהר בזה, כי אתה תביא את העם הזה אל הארץ כו', לכן צריך שתזדרז בזה והבן מאוד. דרוש לפרשת חקת ובלק תקס"ג בהפטרה (מיכה ה, ו) והיה שארית יעקב בקרב עמים רבים כטל מאת ה' כרביבים עלי עשב אשר לא יקוה לאיש ולא ייחל לבני אדם (מחוסר הבנה) והיה שארית יעקב בגוים בקרב עמים רבים כאריה בבהמות יער ככפיר בעדרי צאן אשר אם עבר וטרף ורמס ואין מציל. יש לדקדק למה בפסוק ראשון לא כתב תיבת בגוים. ב' תיבת עבר מיותר. ג' ואין מציל, מדוע אין מציל מהארי הא פרשא קטיל אריה. גם צריך לדקדק מה ענין ב' משלים אלו לגשם ולאריה תרום ידך על צריך וכל אויביך יכרתו כו' ועשיתי באף ובחימה נקם את הגוים אשר לא שמעו, שמעו נא את אשר ה' אומר קום ריב את ההרים כו' כי ריב לה' עם עמו ועם ישראל יתווכח עמי מה עשיתי לך ומה הלאיתיך, פירש"י מה הראשון לשון ריבוי הרבה טובות עשיתי לך, והשני לשון מעוט, ר"ל וכי הלאיתיך הרבה במצות. ויש לדקדק אטו המצות הם ח"ו יגיעה וליאות אצל ישראל, הלא כל אשר דיבר ה' נעשה ונשמע, ואילו היה נותן יותר מצות היינו עושים ג"כ, אלא שציונו בל תוסיף, אבל עכ"פ כל מצות שציונו אלהינו הוא אצלנו מציאה גדולה כמוצא שלל רב, ולא יגיעה וליאות ח"ו, ותו איך אמר מה הלאיתיך, כמקטין עניני התורה ומצות לעשותם בלי יגיעה, והאמת אינו כך, וכמ"ש האר"י ז"ל לעשות כל מצוה ביגיעה עד שיזיע, וארז"ל (סנהדרין כ"ו:) למה נקרא שמה תושיה שמתשת כחו של אדם. כי העליתיך מארץ מצרים ומבית עבדים פדיתיך ואשלח לפניך את משה אהרן ומרים עמי זכר נא מה יעץ בלק מלך מואב ומה ענה אותו בלעם בו בעור מן השטים עד הגלגל. פרש"י ז"ל ומה שאמר הגלגל, לפי שהוא הספר של ארץ ישראל ודרך שם נכנסו והוא המקום הראשון שעמדו שם ישראל בבואם לארץ ישראל סמוך ליריחו כמפורש ביהושע.
<b>טרם</b> נבאר כל זה נקדים ביאור הפרשה, וירא בלק בן צפור את כל אשר עשה ישראל לאמורי ויגר מואב מפני העם מאד כי רב הוא, יש לדקדק דמעיקרא תלה סבת יראתם במה שעשו לאמורי וכמ"ש רש"י ז"ל אלו ב' מלכים היינו בטוחים כו', ואם כן למה לי הטעם כי רב הוא, ואדרבא בסבת הריבוי תקטן המורא, כי יתלו מה שעשו לאמורי היה מחמת ריבויים, וישכרו עליהם מלכים רבים עד אשר יתרבו מהם ושוב אין מורא, משא"כ בהיותם מועטים ודאי מנצחים שלא בטבע אלא בסיוע אלוה ויש לירא מהם מאד, וא"כ כי רב הוא מעשה לסתור, וכתבנו מזה לקמן לישב ע"ש. גם יש לדקדק תיבת הוא לשון יחיד, ודברי מפרשים ז"ל בזה ידוע.
<b>ויאמר</b> מואב אל זקני מדין עתה ילחכו הקהל את כל סביבותינו כלחוך השור את ירק השדה, אומרו השור בה' הידיעה, יתכן רומז לשור שנברא בו' ימי בראשית שנאמר עליו באיוב (לט', ח) יתור הרים מרעהו, שרועה בכל יום אלף הרים וצומחין מיד, דאם לא כן היה אוכל כל ירק שדה שבכל העולם. וז"ש את כל סביבותינו על דרך שאה"כ ביחזקאל (ה', ה) זאת ירושלים בתוך הגוים שמתיה וסביבותיה ארצות, פירש"י ז"ל ירושלים באמצע ארץ ישראל וכל ארצות חוץ לארץ הם סביבות ארץ ישראל, ולכן נקרא כל העולם סביבות כלפי ארץ ישראל. ויש לדקדק לשון עתה מהו. תו למה דימה לאכילה באומרו ילחכו. ותו מה איכפת לו בסביבות הוה ליה למימר רק עיקר מוראו שירא בעד עצמו, וכי בלק היה מיצר בצרות רבים, ותו קשה מה ירא בלק הא ידע שאמר הקדוש ברוך הוא אל תצר את מואב, ורש"י ז"ל תירץ על זה בפרשת מטות לפי שלא נצטוו רק לבלתי עשות עמהם מלחמה והיו יראים שלא יהיו שוללים, וח"ו לחשוב על עם ה' שיעשו כדרך לסטים ושוללים, ודאי לא יעשו רק מה שנצטוו ולא עוד, דעל פסוק והוא יושב ממולי פירש"י להכריתי, הרי שהיו יראים לנפשותם, והכי מסתברא, דאם לא כן מה הרעש כל כך.
<b>וישלח</b> מלאכים אל בלעם כו' הנה עם יצא ממצרים מה חידש בזה להודיע דבר המפורסם בקצוי הארץ הנה כסה את עין הארץ והוא יושב ממולי (מה לשון עין הארץ, ופירש"י ז"ל ידוע) ואתה לכה נא ארה לי כו' כי עצום הוא ממני (מה חידש בזה) אולי אוכל נכה בו ואגרשנו מן הארץ כו' וגרשתיו (פירש"י בלעם היה שונא יותר מבלק ע"ש) ויאמר אלהים אל בלעם לא תלך כו' אם לקרוא לך באו האנשים קום לך אתם ואך את הדבר אשר אדבר אליך אותו תעשה כו' הן עם לבדד ישכון כו' לכה איעצך אשר יעשה העם הזה לעמך באחרית הימים אין לו ביאור, כי העצה של אלהיהם של אלו שונא זמה כו', היה על הפך, ורש"י ז"ל פירש מקרא קצר, והדרשה תדרש. אראנו ולא עתה אשורנו ולא קרוב דרך כוכב כו' ומחץ פאתי מואב וקרקר כל בני שת והיה אדום ירשה כו' וישראל עושה חיל, וקשה כיון שאמר כל בני שת דהיינו כל האומות בכלל כמ"ש רש"י ז"ל, למה פרט ביחוד מואב ואדום והא אף הם בכלל. ובכלל כל המסופר בפרשת חוקת ובלק, הם מעשים מתמיהים בלתי מובנים.
<b>ראשונה,</b> וישלח מלאכים אל מלך אדום כו', ממה נפשך אם על פי הדיבור עשה הא ודאי ידע ה' שלא יניח ויהיה השליחות בחנם, ותו שלא נזכר כלל ציווי על זה מאת ה', אלא ודאי שמשה רבינו ע"ה עשה זאת מעצמו, בלתי שאלת פי ה', והוא תימה גדולה הלא מעולם לא עשה משה רבינו ע"ה שום דבר מדעתו, וכמו בשליחות מרגלים ששאל כידוע ומה נשתנה כאן. גם לשון השליחות, וישלח מלאך ויוציאנו, לאיזה ענין הזכיר שליחות השליח. גם יש לתמוה מה ירא מלך אדום להניחם לילך דרך ארצם, הלא ידעו מאמר ה' כי לא אתן לך מארצו עד מדרך כף רגל, ומה היה מזיק לו אם עברו דרך ארצו, ויותר היה להם לירא לילך להלחם עמו ביד חזקה שמא ילחמו עמו, וכמו שבאמת עשו לסיחון, וגם ד"ז גופיה צריך ביאור, למה באדום לא לחמו אף שלא הניחם לילך, ובסיחון ועוג נלחמו עבור שלא הניחו אותן לילך.
<b>ובמעשה</b> בלק ובלעם יש תימה רבה, מה זה הרעש שבתחלה הוצרך ה' לומר לו שלא ילך, ואחר שנתחזק רצון בלעם ללכת הרשהו ונתן רסן לפיו, והוצרך כביכול שלא לכעוס כל אותן הימים כמשארז"ל (סנהדרין ק"ה:), ותימה הקצור קצרה יד ה' מהושיע, להאביד את בלעם ברגע, או להאביד חכמתו והשגתו, וכמו שעשה למצרים שהיתה מלאה כשפים שלא היה עבד יכול לברוח, ונעו אלילי מצרים מפניו, משיב חכמים אחור ודעתם יסכל (ישעיה מד, כה), וכך היה לו לעשות לבלעם הרשע ההוא, ומה כל הרעש ההוא.
<b>נקדים</b> פסוק משלי (י', ח) חכם לב יקח מצות ואויל שפתים ילבט. ויש לדקדק אומרו יקח מצות, הוה ליה למימר עושה מצות, ובדרז"ל הובא ברש"י שם זה משה שכל ישראל היו עוסקים בביזת מצרים והוא עסק בעצמות יוסף, ויש לדקדק למה החליטו זה משה דוקא, נהי שאמת שהוא החכם שבכל ישראל, מ"מ פשטיה דקרא קאי על כל איש חכם לב לומר שעושה מצות. ותו תימה גדולה הלא ענין מצוה פירושו ציווי ה', ואיך אם כן גינה את ישראל בעסקם בביזה, הלא מאמר ה' הוא בבקשה ממך לך אמור לישראל שאלו ממצרים כו' (ברכות ט.), ורצון ה' הוא והיכן לך מצוה גדולה מזו, ואדרבא על משה רבינו ע"ה התימה למה ביטל הוא מצוה זו של ביזת מצרים, הרי היה בידו לקיים שתי המצות גם יחד, ולא היה שעה עוברת. וסיפא דקרא ואויל שפתים ילבט, פירש"י ילבט לשון יגיעה, ובספרי אמרו בפרשת מתאוננים שאמרו ישראל נתלבטנו בדרך, והוא תמוה מה ענין טפשות הפה ליגיעת דרך, וגם מה חיבור לרישא דקרא.
<b>ונבאר</b> מאמרם ז"ל (ברכות ט.) דבר נא באזני העם אין נא כו', הקשו המפרשים מהו שלא יאמר אותו צדיק, הלא בלאו הכי ודאי יקיים ה' הבטחתו. גם יש לדקדק תיבת בהם, באומרו קיים בהם לא קיים בהם, ומיותר בב' המקומות תיבת בהם. ובפסוק גופיה יש לדקדק. אחד אמרו וישאלו כו', ממה נפשך אם מגיע להם על פי הדין רכוש מצרים יקחו ביד חזקה, ולמה בדרך גניבה שישאלו ויברחו מהם. ב' אומרו איש מאת רעהו, והלא אמרו בבבא קמא (נ"ז:) רעהו למעט עכו"ם, ואיך אמר כאן רעהו על מצרי כלפי ישראל. ג' מהו באזני העם, ובכל התורה לא מצינו לשון זה בכל מקום שנצטוה משה רבינו ע"ה לדבר עם ישראל שיכתוב שידבר באזניהם, וגם יהודה שאמר באזני אדוני נתלבטו כל המפרשים לישב הלשון. ויתן ה' את חן העם בעיני מצרים גם האיש משה גדול מאוד בארץ מצרים בעיני עבדי פרעה ובעיני העם, ויש לדקדק בתיבת העם, גם שאין שוה סיפא לרישא, דברישא כתב נשיאת חן, וכאן כתב ענין אחר שהיה גדול בעיניהם. ותו לאיזה ענין הזכיר הכתוב פה ענין משה רבינו ע"ה שהיה גדול בעיניהם, הרי הוא לא שאל מהמצרים כלום, ולא הוצרך לשיהיה חשוב בעיניהם.
<b>לישב</b> כל הנ"ל, נקדים ענין הדרוש שכתבתי בפרשת וישב ע"ש כל הדרוש עד ביאור מאמרז"ל (נדה ע"ג.) כל השונה הלכות בכל יום מובטח לו שהוא בן העולם הבא וע"ש היטב כי לא אכפיל כאן הדברים. אך צריך עדיין להבין קצת גוף תירוצו של נזר הקודש בענין הצרפית, שע"י שהיה אליהו אצלה לכן כל ניצוצות קדושות שהוציאה ע"י מצות נתדבקו כולם באליהו, וצריך לדקדק עדיין איך מיושב הקושיא, וכי בהיות אליהו ממרחק מדוע לא היה כח בכל הניצוצות שיתדבקו בו. ונסביר קצת ענין הוצאות ניצוצות, הגם שעמקו הדברים בכמה אלפים רבבות מיני שכליות, מ"מ נשכיל בו ג"כ שמץ מנהו, והוא צורך לאיש נלבב לידע דבר זה בתורה ותפלה ומצות.
<b>וביארתי</b> הפסוק בבראשית (ב', ז) וייצר ה' אלהים את האדם עפר מן האדמה ויפח באפיו נשמת חיים ויהי האדם לנפש חיה, וארז"ל (תנחומא פקודי ג הובא ברש"י שם) צבר עפרו מכל העולם כולו שבכל מקום שימות שם תהא קולטתו, ויש לתמוה הלא ארז"ל (סוכה נ"ג.) רגלוהי דבר אינש אינון ערבין ליה כו' הרי דנקצב מקום קבורה לכל איש, וא"כ למה הוצרך ליקח עפר מכל העולם, ותו תמהו המפרשים הלא אף בהמה שלא לוקח עפרה מכל העולם, מ"מ בכל מקום שקוברין אותה מונחת שם ואפילו הדומם וכל דבר.
<b>ומה</b> שנראה לי בביאור הפסוק והמאמר הזה, כי נשכיל למה קודם שחטא אדם הראשון היה גופו גוף רוחניי ומלאכותי בסוד כתנות אור, ואחר שחטא נתגשם גופו ונעשה לו גוף החומרי הנהוג עתה וזהו כתנות עור, וצריך לדקדק הטעם, והוא כי ע"י חטא אדם הראשון נפל הטוב תוך הרע, דהיינו ניצוצות קדושות תוך הקליפות, והיה כן רצון ית"ש כדי שיהיה מקום לעבודה ובחירה, שזהו כל העבודה להוציא הניצוצות קדושות מהשביה. ואמנם ענין הוצאתו כך הוא כי נקרב אל השכל, איש אחד נשבה מאומה שלו לאומה אחרת ובא שם לעיר מבצר והיה שם בשביה, פעם אחת נזדמן שמלך אומתו עם כל חילו נלחמו על אותה עיר מבצר ונכנסו לתוכו, ואז נתקרב איש ההוא לאומה שלו ויצא מהשביה עמהם לעירו, וכאשר נבחין מדוע תחילה היה בשביה, ואח"כ בבוא כל האומה מדוע לא יקרא אצלם ג"כ שבוי, ודאי הטעם פשוט כי איש יחידי בבוא תוך אומה נכרית הוא שבוי וכפוף תחת ידם, משא"כ אומה שלימה כי רב כחם אינם בשביה, אדרבא הם נלחמו בם ושברו החומה, ואז נדבק האיש ההוא השבוי באומתו ונעשה בן חורין.
<b>כך</b> הענין שכל ניצוץ הוא כביכול חלק אלוה, ונפל לתוך הקליפות ונתערב בדומם וצומח וחי כנודע מכתבי אר"י ז"ל, ועם היותו חלק אלוה אעפ"כ להיותו רק ניצוץ אחד ונופל לתוך קליפה גמורה, הוא בשביה ובצער שם מאוד לא יוכל לצאת משם, לזאת עשה אלהים את האדם גופו מדומם ועפר, ונתן בו נפש הצומחת אשר בכחו צומח האדם יום יום, והוא בחינת הצומח, ונתן בו עוד נפש המתאוה שהוא בחינת החי, כי כל חי יש לו נפש הבהמית הרי כלול האדם מדומם צומח חי, ובתוך כל אלה נפח בו נשמה קדושה חלק אלוה ממעל, והנשמה הוא גדול ערך לא ניצוץ אחד אלא ריבי רבבות ניצוצות, כמ"ש באור החיים כ"פ בשם האר"י ז"ל, כי כל יום ויום מימי חיי האדם הוא ניצוץ אחד מהנשמה, וכפי רבוי הניצוצות שיש בנשמת האדם, ככה הם שיעור הימים אשר הוא חי על האדמה.
<b>ולכן</b> בבוא נשמה קדושה זו לתוך גוף האדם, שיש בו דומם צומח חי, נצטוה האדם שיגביר נשמתו על כל הדצ"ח של גופו, דהיינו שישבר כל התאוות למען כבוד ה', וגם התורה ומצות מתישין כח החומר כמאמרם ז"ל למה נקרא שמה תושיה שמתשת כו' הרי נשמה זו שכחה רב ככח עם רב נלחמת עם כל הדצ"ח ומחלישתו ומשברת התאוה שהוא החומר המחיצה המפסקת ונדבק החלק בהכל כביכול, ממילא אז נתדבק מיד הניצוץ אשר בדומם או בצומח או בחי בנשמה ההיא ומיד בא הניצוץ ההוא דרך נשמת האדם אל ה' ית"ש, כי החלק דבוק בכל כאמור, וזהו ענין שמכל מצוה נברא מלאך ובא לפני ה' ואומר פלוני בנך עשאני, והכוונה לאותו הניצוץ, כי בצאתו מהקליפה הוא שיעור קומה שלימה.
<b>ואמנם</b> ענין מלחמת הנשמה וכניסתה והתפשטותה בכל אברי וכחות הגוף, כענין האומה שנלחמה ונכנסה לעיר מבצר שאמרנו, זה ע"י אהבה ויראה שיגביר האדם שכלו ויתמלא אהבה ויראה לה', ובחינות אלו ממלאים כל הגוף וכחותיו הצומחת והחיונית, וכולם משתברים ומתבטלים ע"י דחילו ורחימו מפני פחד ה' ומהדר גאונו, ואז עושה המצוה או מדבר הדיבור, ואותה המצוה או הדיבור ההוא מסוגל לקלוט אצלו ניצוץ קדוש השייך למצוה ההיא או לדבור ההוא, ולכן בעשותו מצוה ההיא בעת שנתמלא דחילו ורחימו, שעי"ז נשתברו אז המסכים ונדבק החלק בהכל, אז מתדבק הניצוץ בהמצוה או בהדיבור, ומיד בא אל ה' כאמור.
<b>וידוע</b> כי דחילו ורחימו הם בחינת ב' ידים הנקראים זרועות עולם, והרי זה כענין אדם שנפלה ממנו מרגלית לגומא אחד ונתערב בתוך חול וצרורות, והאדם ההוא מושיט ידיו להגומא ומפשפש בעפר עד שמגביה המרגלית, כך ענין עבודת ה', והוצאות הניצוצות אין האדם עושה כלום, רק ה' עושה זאת באמצעות האדם, כאשר יפעול האומן בכלי אומנות, כך האדם הוא כלי אומנות שכלול מדומם צומח חי, ודבוקים בו כל יסודות דצ"ח הנמצאים בעולם ובהם הניצוצות קדושות, ושלח ה' לשם נשמה חלקו ממעל, ומגביר אהבה ויראה שהם זרועות עולם, והם מלקטים הניצוצות ומעלים אותן מתוך הגומא והעפר, נמצא האדם רק כלי ואמצעי, שבאמצעיתו ה' ית"ש מלקט הניצוצות בידו כביכול, לזאת בעת בוא האדם לעשות מצוה או לדבר דבר בתורה ותפלה, יעלה כל זאת על לבו ובזה יעשה לעצמו חשק רב, וגם עי"ז יכניס בלבו אהבה ויראה.
<b>ויחשוב</b> בלבו כמשל, מלך אחד שלח בנו למדינה רחוקה מאד ללקט משם אבנים טובות ומרגליות השכיחים שם בכל מקומות, וישלחם ליד אביו אחד אחד ע"י ציר קל ברגליו, ולא רצה המלך לעשות דבר זה רק ע"י בנו החביב לו כנפשו ונאמן בכל ביתו, כך שלח ית"ש את האדם דהיינו הנשמה שהיא בנים למקום, ושלחה למרחקים מאוד, הגם לא שייך אצלו ית"ש ריחוק מקום, כי הלא הוא ממלא כל עלמין, רק ענין הריחוק הוא ע"י המסכים והמחיצות הגסות, הוא התאוה וגסות הנפש הצומחת, וגסות הגוף דם ועור ובשר, והוא משכא דחויא כידוע, ולשם נשתלח בן המלך היא הנשמה הקדושה עבור כי שם מונחים הניצוצות קדושות שהם דברים יקרים מאד לה', ונשתלחה הנשמה ללקט אחד אחד, ולשלוח תיכף אל ה'. ויחשוב איך זכני ה' שאהיה אני הכלי אומנות בידו, אשר באמצעותי מוציא ה' הניצוצות קדושות החביבים לו מאד, ואין ה' עושה שליחות זה רק ע"י נשמת ישראל עם קדוש, החביבים לו עד לאחת ונאמנים בכל ביתו ושליחותו, וירבה לחשוב בכל זאת, ובחשק זה יבטל וישבור כל מיני כחות התאוה למען כבוד ה', ויחליש כח גופו וימלא אהבה ויראה, ואז ידבר הדיבור או יעשה המצוה, ותיכף קולט הדיבור ההוא או המצוה ההיא את הניצוץ השייך אליה, ומיד בא למקומו הרמתה.
<b>הנה</b> זהו שמץ מנהו מענין הוצאות הניצוצות קדושות והמשכיל הנלבב יעמיק בכל זה, ומתוכו יעזור ה' ית"ש להשכיל שכליות עצומות בענינים אלה, ואי אפשר להשכיל יותר מפי הכתב ואף לא בפה, כי אם מים עמוקים עצה בלב איש משכיל ואיש תבונות ידלנה ישמע חכם ראשית אמרים ויוסיף לקח. ומטעם זה אין כח לשום מלאך להוציא ניצוצות קדושות, עבור שאינו בעל גוף, ואין דבוק בו דצ"ח אשר שם מקום הניצוצות קדושות. ולזאת קודם חטא אדם הראשון שעדיין לא נפלו הניצוצות קדושות לקליפות, לא היה צריך לו גוף חומרי רק מלאכותי, משא"כ אחר חטאו שאז צריך לעבודת האדם להוציא הניצוצות קדושות, וזהו דוקא ע"י גוף חומרי והבן. וידוע שבחינת הניצוצות קדושות שנפלו לרע הם יסוד עפר מד' יסודות הרוחניים, שהיא בחינת מל' ובחינה זו היא בחינה הנקרא נפש. וידוע ג"כ ענין נפילות הניצוצות קדושות הוא ע"י שבירת הכלים, שארז"ל (בבא קמא נ"ד.) שבירתן זו היא מיתתן, וכשמוציאין אותן מהקליפות למקומם הרמתה, הוא סוד תחיית המתים. וזהו שסיפר לנו הפסוק בבריאת האדם שנדע מה תכליתו, ואמר וייצר ה' אלהים את האדם עפר מן האדמה, ר"ל שגופו הוא עפר הגשמי מן האדמה הזו וכלול בו דצ"ח, ובתוך כל זה ויפח באפיו נשמת חיים הוא נשמה הקדושה, ועי"ז ויהי האדם לנפש חיה, ר"ל עי"ז נעשה אדם כלי אומנות להחיות בחינת הנפש, דהיינו הוצאות הניצוצות קדושות.
<b>ועל</b> זה הוקשה לרז"ל דתיבות מן האדמה מיותר, וביארו שצבר עפרו מכל העולם כולו, כי הרי מצינו שלא יוציא האדם ניצוצות קדושות רק ע"י שיש בו דצ"ח, ודבוקים בו כל היסודות אשר שם נפילות הניצוצות קדושות וכאמור, א"כ אילו נברא ממקום אחד לא היה יכול לקלוט ניצוצות קדושות אליו, רק בהיותו מזדמן לאותו המקום לעבוד שם את ה', מה שאין כן הניצוצות קדושות שבמקום אחר לא יהיה לו שום שייכות ולא יהיו נקלטים בו כלל, וז"ש במתק לשונם שבכל מקום שימות שם כו', ר"ל בכל מקום שנפל איזה ניצוץ קדוש שהוא בחינת מיתה תהא קולטתו, יוכל הנשמה של אדם בעבודתו לקלוט הניצוצות קדושות ההוא להחיותו, והבן היטב. וה' יכפר אם הארכנו כל כך בדברים האלה שהם כבשונו של עולם כי לא עשינו זאת רק שישכיל המעיין לקחת מוסר מזה ולהשכיל באמתו איך לעבדו בלב תמים, וגם זה לא כתבנו רק ריש מילין.
<b>ואמנם</b> אף על פי שנצבר עפרו מכל העולם, שיוכל להוציא ניצוצות קדושות בכל מקום, היינו דוקא בעמדו שם, אבל ממקום שאינו שם אין בכחו להוציא, וראיה שהרי ישראל הוציאו ממצרים כל הניצוצות בהיותם שם, שזהו הכוונה ואחרי כן יצאו ברכוש גדול כידוע, ועשאוה כמצולה שאין בה דגים, ואעפ"כ לא הוציאו רק ממצרים ולא ממקום אחר, והטעם כי ארץ העובדי כוכבים מטמא, והוא מצד הקליפות הנקראות רשות הרבים, כי הם בפירודא בלי אחדות, ולכן כל מדינה הוא דבר נפרד בלי חיבור, ולכן אין בכח להוציא ניצוצות קדושות רק במקום שהוא, לכן לא הוציאו הניצוצות קדושות רק ממצרים. וממילא מובן תירוצו של נזר הקודש, כי כשם שלא יצאו הניצוצות קדושות רק במקום העובד, כן לא יתדבקו הניצוצות קדושות שהוציא אדם אחד בצדיק היותר גדול מאתו, זולת בהיות הצדיק שם במדינתו ובעירו אז מתדבקים בו כל הניצוצות קדושות ונשארים כל בני עירו ערומים ממצות, והתקנה לזה הוא ע"י שמקבלים תוכחה ונשמעים להצדיק וכמו שביארנו באורך בפ' וישב, וכן ע"י עסק התורה מובטח לו שהוא בן העולם הבא, כי כל אדם יש לו חלק מיוחד השייך לו לבדו ולא לזולתו וכמש"ש.
<b>ואולי</b> שעפ"ז אמר התנא (סנהדרין ק"י:) דור המדבר אין להם חלק לעולם הבא, והוא תימה על דור דיעה ההוא למה יגרעו, אלא לפי שמשה רבינו ע"ה היה תמיד עמהם ונשארו הם ערומים מן שום מצוה, כי עליו ארז"ל (ויקרא רבה כב, א) שנגלה לו כל מה שתלמיד ותיק עתיד לחדש, כי נשמת משה רבינו ע"ה אינו דבר מחודש, אלא נשמתו הוא כללות כל ישראל, והוא כולל כל התורה, לכן על ידו ניתנה, ואליו שייך כל התורה בכלל, לכן בזמנו אפילו השונה הלכות אין לו עולם הבא, כי חלק הפרטי שיש לכל איש בתורה, יש לו שייכות יותר למשה רבינו ע"ה שהוא הכולל הכל, ולכן אין להם חלק לעולם הבא.
<b>אמנם</b> אנן קי"ל כמאן דאמר יש להם חלק לעולם הבא, והיינו ע"י שהיו נשמעים לדברי משה רבינו ע"ה תמיד, וכמש"ל בביאור (אבות ה, כא) משה זכה וזכה את הרבים. אכן בכל עת שנתקוטטו עם משה רבינו ע"ה וביזוהו, אמת הוא שנתערטלו אז מכל מצות, וזהו ביאור משארז"ל (סנהדרין ק"ח.) המבזה תלמיד חכם אין רפואה למכתו, ר"ל כי כל איש יש לו מכה ע"י התלמיד חכם שאין בידו שום מצוה, כי הכל בא אל התלמיד חכם, ורפואת מכה זו היא ע"י שסר למשמעתו, משא"כ בהיות מבזהו. ואולי על זה נאמר בפרשת חוקת חטאנו כי דברנו בה' ובך, ירצו חטאנו מלשון חסרון כמו בכמה דוכתי, ר"ל שהרגישו שתיכף שדיברו במשה חסר מאתם כל המעשים טובים שהיו בידיהם, ועשו תשובה על זה, ונתפלל משה רבינו ע"ה עליהם ונתקנו.
<b>ואחשוב</b> שזהו הטעם שנצטוו ישראל במצרים לשאול כלי כסף וזהב, הגם דהבטחת ואחרי כן יצאו ברכוש גדול לא ע"ז נאמר, אלא על הוצאות ניצוצות קדושות. יובן זאת עם המבואר בעץ חיים ענין ותגנוב רחל את התרפים, כי עם שניתן כח לישראל שיוציאו ניצוצות קדושות מהקליפות ביד חזקה ובגזילה, מ"מ יש ניצוצות קדושות החשובים הרבה, והם עיקר חיות הקליפות, לא ניתן ע"ז כח להוציא בדרך גזילה רק גניבה, והארכנו עם זה בפרשת ויצא, איך יעקב נשמר מלבן שלא יבין לבן בו ערך גודל צדקתו ומדריגתו, ולא היה נזהר להשמר ממנו בענין הוצאות ניצוצות החשובים האלו, כי דימה בלבו שאיננו כלל בערך מדריגה ההיא, ועי"ז גנב יעקב את הניצוצות קדושות ההם, ועי"ז היה בכח רחל לגנוב את התרפים הגשמיים ע"ש באורך.
<b>ודע</b> כי לא כל הניצוצות קדושות הם שוים במעלה, כי יש חשובים במעט ויש יקרים מהם, ויש עוד יותר יקרים עד להפליא, ובזה תלוי ענין יוקרא וזולא של הדוממים והצומחים וכל הנמצא בעולם הזה הגשמיי, כי כל מין הגשמיי אשר בתוכו ניצוץ יותר חשוב יתרבה יוקר הגשם ההוא, ולכן זהב חשוב יותר מהכסף והכסף יקר יותר משאר מתכיות, וכן בכל הצומחין והבגדים וכל הענינים, שלפי ערך גודל חשיבות הניצוצות קדושות אשר בתוכו יתרבה יוקרו, ויובן זה עם מה שביארנו בפרשת וישלח ושאר מקומות ענין הניצוצות קדושות שבגשמיים הוא ממחשבות בני אדם, ע"ש ביאור מאמר אבותי גנזו למטה, ותבין כי כל מה שיקר הדבר יותר אזי יותר יתן האדם דעתו עליו והבן, ואין לבאר יותר והמשכיל יבין וידום.
<b>וזה</b> לדעתי דבר פלא ופנים בתורה, כי בהיות הגיע זמן ישראל לצאת ממצרים ולא היה בידם זכות כמאמרם ז"ל, ונתן להם ה' ב' מצות כדי שיהיה בידם זכות. אכן משה רבינו ע"ה היה ביניהם, וממילא כל אשר המה עושים הוא היה העושה, כי כל הניצוצות קדושות נתקבצו ובאו אליו, כאומרו כי יהיה להם דבר בא אלי, ואז עדיין לא היה התורה והמצוה אשר ידריכם וילמדם ויסורו למשמעתו שהוא תקנת הדבר כאמור. ממילא עם היות שכל משך שהיו במצרים הוציאו ניצוצות קדושות ממצרים הרבה, מ"מ כולם נתקבצו ובאו למשה רבינו ע"ה, ועכ"פ נתקיים הבטחת ה' ואח"כ יצאו ברכוש גדול, כי באמת היה רכוש גדול מניצוצות קדושות ביד משה רבינו ע"ה, ועם כי ביד ישראל לא היה מאומה, אין על זה חיוב לאלהינו, כי זה תלוי בבחירה, ואם היו הם עובדים בשלימות כמשה רבינו ע"ה היה הרכוש בידם, רק חש ה' כי יתרעם אברהם אבינו ע"ה כי ועבדום וענו אותם, לא נתקיים במשה רבינו ע"ה, כי שבט לוי לא נשתעבדו, ולא נתקיים גזירה זו רק בישראל, ואיך הבטחת ואח"כ יצאו ברכוש גדול נתקיים במשה רבינו ע"ה ולא בישראל, לזאת חפץ ה' שיהיה גם בידם רכוש מניצוצות קדושות.
<b>אך</b> להיות זהו דבר שאי אפשר, לפי שכל מצוה שיעשו ויוציאו ניצוצות קדושות יגיע למשה רבינו ע"ה. לכן מי כהחכם ויודע פשר דבר כאלהינו, וצוה לישראל מצוה אחת מה שאי אפשר למשה רבינו ע"ה לעשות, וישארו הניצוצות קדושות ההם בידם, והוא כי אף שהוציאו ממצרים כל הניצוצות קדושות, עדיין היו אותן הניצוצות קדושות היקרים בידם, ואין חיוב להם שיוציאו הכל, כי כבר בלתי הם יש ג"כ בידם רכוש גדול, ורצה ה' לזכות בם את ישראל, ודבר זה לא יכול משה רבינו ע"ה לעשות, כי ידעו כל מצרים ערך גדלו של משה רבינו ע"ה וצדקתו, והיו נשמרים ממנו ולא היה יכול לקחתם בגניבה, ואלו הניצוצות קדושות אינם נלקחים בדרך גזילה, משא"כ מישראל לא היו נשמרים, כי הרי ישראל אמור עליהם אז גוי מקרב גוי הללו עע"ג כו', וידעו שהם פחותי מעלה אין ביכולתם להוציא אותן ניצוצות קדושות. ממילא לא היה אפשר בשום אופן להוציא אותן הניצוצות קדושות, כי ישראל אין זה בכחם וממשה רבינו ע"ה הם נשמרים.
<b>ועשה</b> ה' פשר דבר וביקש ממשה רבינו ע"ה לעשות את ישראל שלוחים בדבר, ושלוחו של אדם כמותו (חגיגה י:), פיו כפיו וכל כח המשלח יש לשליח, ואז יוכלו ישראל ליקח אותן הניצוצות קדושות כי לא נשמרו מהם, ואותן הניצוצות קדושות ישארו בידם כי אין ביכולת משה רבינו ע"ה לעשות מצוה זו, ואמנם בהתגלות הדבר שנעשו שלוחי משה רבינו ע"ה, אז יהיו נשמרים גם מהם ושוב לא יוכלו ליקח, לכן הוצרך להיות שליחות זה בסוד, כדבר הנאמר מפה לאוזן. ואמנם ניצוצות היקרות ההם בגשמיים יקרי ערך, כזהב וכסף ושמלות יקרות, ולכן לקחו זאת ישראל בשאלה ובגניבה.
<b>וזהו</b> דבר נא ב'אזני' העם דייקא, ר"ל שצריך שיעשה אותם שלוחים ושיהיה בסוד, וישאלו איש מאת רעהו, ר"ל להיות עכשיו בגדר רעהו, הללו עע"ג והללו כו' לא יהיו נשמרים מהם, וישאלו להם כלי כסף וכלי זהב ושמלות החשובים, ובזה ינצלו את מצרים לגמרי מכל הניצוצות קדושות, וכן היה, ויתן ה' את חן העם וישאילום. ואמר הפסוק גם האיש משה, ר"ל גם הוא היה עושה דבר ההוא, אלא היותו גדול מאד בעיני עבדי פרעה לא היה אפשר לו לעשות דבר זה, לכן עשו ישראל זאת ומשה רבינו ע"ה לא עשה זאת ונשאר רכוש הזה בידי ישראל, ומשה רבינו ע"ה באותו הפעם הוכרח לעסוק במצוה אחרת בעצמות יוסף, עבור שלא היה אפשר לו לעסוק במצוה זו. והוקשה לרז"ל, מה הרעש הזה הלא כבר נתקיים הבטחת רכוש גדול, לזאת ביארו שלא יאמר אותו צדיק, ועבדום וענו אותם קיים 'בהם' דייקא, ששבט לוי לא נשתעבד, ויצאו ברכוש גדול לא קיים 'בהם' דייקא, רק במשה רבינו ע"ה, והבן כי הוא ענין נכון בע"ה.
<b>וזהו</b> מאמר שלמה ע"ה חכם לב יקח מצות, 'יקח' דייקא, ר"ל לא לבד שהצדיק עושה מצות, אלא לוקח גם כל המצות שהאחרים עושין, ובאמת לא לגמרי יצוייר דבר זה אפילו בצדיק היותר גדול, שהרי כל השונה הלכות מובטח לו וכאמור, לכן אמרו זה משה רבינו ע"ה, שהוא לקח כל הניצוצות קדושות של כל ישראל, והביאו לראיה שהרי כל ישראל עסקו בביזת מצרים והוא לא נתעסק אלא במצוה אחרת בעצמות יוסף, והוא כמו שאמרנו, כדי שישאר איזה זכות ורכוש ביד ישראל, שאלולא שלא היה יכול משה רבינו ע"ה להתעסק בביזה מטעם האמור, היו ישראל חסרין מכל מצוה, הרי שהוא בהחלט החכם לב הלוקח כל המצות בכלל.
<b>ואמר</b> שעי"ז שמשה רבינו ע"ה לוקח כל המצות בכלל, ואין תקנה רק ע"י שסרים למשמעתו, לכן ואויל שפתים, ר"ל בכל עת שביזו את משה רבינו ע"ה ילבט, וע"ז הביא רש"י שבפרשת מתאוננים שנתקוטטו עם משה רבינו ע"ה אמרו נתלבטנו בדרך שנתיגעו עבור שנתרוקנו מכל מצוה וקדושה, וכן בפרשת חוקת שאמרנו חטאנו כי דברנו בה' ובך וכמו שפירשנו לעיל כי על ידי שדברו במשה רבינו ע"ה נתרוקנו מכל זכות ומצוה והבן.
<b>והנה</b> עם דברינו אני מבין מ"ש באור החיים שבארץ ישראל יש כח להוציא ניצוצות מכל העולם. ולכאורה הוא כמלתא בלא טעמא. ולדברינו מובן היטב, כי מאחר שצבר עפרו מכל העולם, ועי"ז יש לו כח להוציא ניצוצות קדושות בכל עם ומדינה, אלא שביארנו לפי שארץ העובדי כוכבים הוא קליפיי הנקרא רשות הרבים שארי בפירודא וסיים בפירודא, ואין בו דביקות, לכן אין בידו להוציא ניצוצות קדושות רק במקום אשר הוא שם, ממילא ארץ ישראל הנקרא רשות היחיד מצד הקדושה, ורצועה יוצאה מארץ ישראל אל כל העם ומדינה, אשר הרצועה הקצרה ההיא מחיה כל המדינה ההיא, וארץ ישראל הוא קיבוץ הרצועות והקדושות החיות של כל המדינות, ממילא כשישראל שרויין בארץ ישראל יכולין להוציא ניצוצות קדושות מכל העולם.
<b>ובזה</b> יובן מה שלעתיד עם לבדד ישכון, ויתבטלו כל העכו"ם מבלי מלחמה, וזה כי כבר אמרנו כי גם קיום העכו"ם, ע"י שמוציאין ניצוצות קדושות ע"י שבע מצות, ממילא לעתיד בבוא כולנו לארץ ישראל ומשם יש כח להוציא ניצוצות קדושות מכל העולם, ממילא אף אם איזה בן נח יקיים הז' מצות, מ"מ כל הניצוצות קדושות יהיה נקלטים לישראל לארץ ישראל, וישארו הם ערומים, ויתבטל מציאותם מבלי חרב מלחמה.
<b>אך</b> יש להפליא לפ"ז, בבוא ישראל בראשונה בימי יהושע לארץ ישראל איך לא נתבטלו כל העכו"ם אז, והיה מקוים ואת רוח הטומאה אעביר מן הארץ, אשר הוא התכלית המקווה אלינו לאחרית הימים. אך תירוץ הדבר הוא, כי בארץ ישראל יש עשרה עממין שהם עשר מדות של שיעור קומה, ולא ניתן לישראל רק שבעה עממין, אבל קיני וקניזי וקדמוני, שארז"ל בבבא בתרא (נ"ו.) שהם אדום עמון ומואב לא ניתן להם, הובא ברש"י פרשת דברים, ופירש האר"י ז"ל כי אלו הג' הם שלש ראשונות של ארץ ישראל שהם בחינת הראש תלת מוחין שבראש, ונודע שבכל שיעור קומה יגדל מעלת הראש ריבי רבבות פעמים כערך הגוף כולו, עם היות בו ז' מדות, כי עיקר החיות נמשך לכל קומה ממוחו ששם שורה הנשמה כידוע לכן לפי שלא היה ביד ישראל רק זיי"ן עממין, לא היה להם כח זה ולא יכלו להוציא ניצוצות קדושות רק בארץ ישראל עצמו במקום שהיו. ולכן לא כבש רק ארץ ישראל, וגם זה היה במלחמה, אבל בלי מלחמה לא נתבטלו אותן העממין, כיון שעדיין היה ניצוצות קדושות בקליפה בכל חוץ לארץ, ועכ"פ נחלשו אותן העממים ונצחום בקל במלחמה מעוטה, משא"כ לעתיד במהרה בימינו שיתן ה' לנו כל העשרה עממין, אז מיד יקבצו ובאו אלינו כל הניצוצות קדושות מכל העכו"ם, ויתבטלו העכו"ם בכח לא ביד ולא במלחמה, והוא התכלית המקווה, שיהיה באחרית הימים התכלית האמתי.
<b>אכן</b> גאולה זו העתידה ארז"ל (סנהדרין צ"ח.) זכו אחישנה לא זכו בעתה, כי העת הקצוב להגאולה יבוא אפילו בלי זכות ח"ו, אבל להקדים אותו התכלית המקווה, שיתבער כל רוח הטומאה ויתבטלו כל העכו"ם בזה, תלוי בבחינות, שאם אנו זוכים עכשיו יבא עכשיו, וכן אם היו אבותינו זוכים מצד מעשיהם בעת שיצאו ממצרים היה אז התכלית ההוא, וכשארז"ל (עבודה זרה ה.) אני אמרתי אלהים אתם שרצה ה' שיהיה אז התכלית המקווה ושיהיו כמלאכים, וכשיתבער רוח הטומאה מן הארץ ולא יהיה מות בעולם חטאתם, אכן כאדם תמותון. והוא הדבר אשר דברנו, כי הבטחה שהבטיח ה' לאברהם אבינו ע"ה להביא את בניו לארץ ישראל, הוכרח לקיים מאמרו, אף אם לא היה בידם זכות ח"ו, אלא שלקיום הבטחה זו די במה שנתן להם ז' עממין, ולכן עדיין לא היה אז התכלית המקווה, רק אילו זכו ישראל היה אז התכלית ההוא, כי זה תלוי בבחירה, אין ה' אומר בו דבר עד עת בוא עתו וכאמור.
<b>ובזה</b> יובן כל עניני הסיפורים שבב' פרשיות אלו, כי לענין שיביא ה' את ישראל לארץ עממין, את הכל עשה ה' בכחו נפלאות, כי זה אין תלוי בבחירה, לכן לא עשו לעולם שום דבר זולתי ע"י ציווי מהש"י. אכן בהגיעם לגבול ארץ אדום, שהוא מאלו הג' עממין, אמר ה' כי לא אתן לך מארצו עד מדרך כף רגל, ודרשו רז"ל (הובא ברש"י דברים ב', ה) עד עת שנאמר ועמדו רגליו ביום ההוא על הר הזיתים, רמז לו אני לא אתן לך עכשיו ג' ארצות אלו רק עד בעתו, ואמר לא 'אתן' דייקא, כי זה אין תלוי בי רק בבחירה, אם תוכל ליקח ע"י זכות שלך ושל ישראל קחו.
<b>ולזאת</b> רצה משה רבינו ע"ה לזכות את ישראל במעשים טובים, כדי שיהיו בחינת זכה, ואז יבואו לארץ אדום, ומיד בבואם לארץ ישראל כולו יתבטלו כל העובדי כוכבים, וכל רוח הטומאה בלי מלחמה וכאמור, ועם כי אמר ה' שלא ללחום עם אדום עמון ומואב, היינו לפי שאין רשות בידם ליקח עכשיו אלו הארצות במלחמה כמו כל ארץ ישראל, כי תלוי בזכו שאז יבואו לשם בלי מלחמה וכאמור, ממילא היו אז ישראל תלוים כמו במאזנים, אם יהיו ראוים יהיה מיד התכלית המקווה, ויכנסו לארץ ישראל דרך אדום עמון ומואב, ואם לא יהיו ראוים יצטרכו לסבב מדינות אלו עד בואם לגלגל שהוא גבול ארץ ז' עממים, והיה אז מלחמה בין הקדושה והס"א, כי הס"א היה רוצה להחטיא את ישראל כדי שיתקיים רוח הטומאה עד אחרית הימים עת קץ, ומשה רבינו ע"ה השתדל להחזיק את ישראל במעשים טובים.
<b>לזאת</b> בהיותם אל קצה ארץ אדום, לא נמלך בה' אם ילך דרך שם או לא, כי בזה לא יאמר לו ה' דבר כי תלוי בבחירה, לזאת שלח מלאכים מעצמו אל מלך אדום והבטיחו בלי להלחם בו, כי כך הוא האמת, ורצה רק שיניחו אדום לבא שם, ומיד היו הוא וכל ישראל עובדים שם את ה' ומתפשטים מיד בכל ארץ ישראל, ונתבטלו כל העובדי כוכבים שבארץ ישראל ושבחוץ לארץ בלי שום מלחמה וכאמור, ורצה להשטות אותו בזה שיניחם לארצו בהבטחתו שהבטיחו לבל ילחם בו. אכן חש שמלך אדום ירגיש בתחבולה זו ולא יניחם, לכן א"ל בלשון השליחות, וישלח מלאך ויוציאנו, כי ארז"ל (מדרש תהילים נ, ג) גאולות הראשונות שהיו ע"י שליח היה אחריהן שיעבוד, משא"כ גאולה העתידה שתהיה ע"י ה' בעצמו לא יהיה אחריה שעבוד, לז"א בל תחשוש שבבואנו לארצך יתבטל רוח הטומאה וכל העכו"ם, כי הלא וישלח מלאך, ומוכרח להיות עוד שיעבוד.
<b>אכן,</b> זה אינו, כי הוכרח להיות הגאולה ע"י שליח שאם היה גואל בעצמו היה ביטול כל הרע, והרי עדיין הדבר תלוי בבחירה, משא"כ בהיותו גואל ע"י שליח שאין הכרח לביטול הרע ותלוי בבחירה, ועכ"פ כשיהיו בגדר זכו היה אז תיכף התכלית המקווה, ומלך אדום הבין דבר זה, והוכרח לנטות מעליו, ובודאי עדיין לא באו ישראל לגדר זכו, כי אלולי זאת היה נסכל עצת מלך אדום והיה מניחן, וכראות משה רבינו ע"ה זה ודאי השתדל יותר להחזיר עוד את ישראל למוטב עד הגיעם לגדר זכו, ומספר הפסוק איך הס"א נלחם להחטיאם כי ותקצר נפש העם בדרך וידברו באלהים ובמשה, ועי"ז נתערטלו מכל מצוה שהיה להם וכמש"ל. ואח"כ התפלל משה רבינו ע"ה בעדם, ונתקנו ונתרפאו ע"י נחש נחשת, ובאו לגבול מואב.
<b>והנה</b> סיחון ועוג ג"כ היה להם מורא זו של מלך אדום, אכן ניתן רשות להלחם עמהם, כי עמון ומואב טיהרו בסיחון כמאמרם ז"ל (גיטין ל"ח.), ועם היות ארץ סיחון ועוג ממואב, מ"מ יכלו ישראל לבא שם במלחמה, כי אותן ארצות אינם מכלל המוחין, ולזאת יכלו סיחון ועוג להוציא מאתם, ויתכן שאותן ב' הארצות הם בחינת תרין עיינין שבראש, אבל המוחין שהם העקריים של כל הקומה, הוא אדום עמון ומואב, לכן אף שהיו ישראל באותן הארצות עדיין אין בהם אותו הכח.
<b>והנה</b> אחר שכבשו סיחון ועוג ובאו לגבול מואב, אז נפל פחד על מואב כי היו סבורים שכבר הגיעו ישראל לגדר זכו ולכן נכנסו לארץ סיחון ועוג, ממילא מיד שיכנסו לארץ מואב שהוא המוח עצמו שכחו רב מאד, אז מיד יתבטלו כל העובדי כוכבים מבלי שום מלחמה כלל. וזש"ה וירא בלק את כל אשר עשה ישראל לאמורי, שכבש סיחון ועוג שהוא המוח עצמו, ובבוא ישראל שמה יתבטלו כל עכו"ם, ויאמר מואב אל זקני מדין עתה, ר"ל בבואם למואב לא יהיה כאשר עד הנה, שאין מוציאין הניצוצות קדושות רק במקום שהם כמו שהיו במצרים כי שם היה חוץ לארץ, וגם בבואם לסיחון ועוג עדיין אין להם כח זה, כי שם עדיין אין גוף המוח רק ב' עיינין, משא"כ עתה בבואם למואב עצמו ילחכו הקהל את כל סביבותינו דייקא, דהיינו כל העולם כולו, לא מבעיא שיש לנו מורא מהם, אלא גם כל העכו"ם יתבטלו ומבלי מלחמה כלל רק ילחכו הכל, ר"ל שיומשך להם כל הניצוצות קדושות מכל העולם וילחכו כלחוך השור הידוע כמ"ש בריש הדרוש, וז"ש רש"י שהיו יראים שלא יהיו שוללים, ר"ל שמיד בבואם לשם יהיה נשלל מכל העולם כל זכות וחיות שלהם בלי מלחמה כלל, ולזאת בלק שהיה ראש הקליפות הוא ובלעם רצו להקטין זכות ישראל. ואמנם ידע בלק שזה אי אפשר לבטל שיקיים ה' הבטחתו ויביאם לארץ ז' עממין, רק חפץ שעכ"פ יקטן זכותם באיזה תחבולה, ולא יכנסו למואב עתה עד עת קץ, ולא יהיה התכלית המקווה של ישראל עד אחרית הימים, וישלח מלאכים אל בלעם, וסיפר לו מדוע עד עתה לא ירא ועתה ירא.
<b>וידוע</b> מ"ש באור החיים כי הס' רבוא שיצאו ממצרים הם עצמן הניצוצות הקדושות שהוציאו מקליפות מצרים, ולז"א הנה באמת עם יצא ממצרים, ר"ל עד עתה לא הייתי ירא כי העם שהם הניצוצות קדושות יצא ממצרים לבדו, הרי שלא הוציאו ניצוצות קדושות רק ממדינה שהם שם, ולכן אף שיבואו לארץ ז' עממין אין חשש אלי ולא לכל חוץ לארץ, אכן בראותי כי הנה כסה את עין הארץ, שכיבש סיחון ועוג בחינת העיינין שבראש, לזה אני חושש שהוא יושב ממולי, ר"ל חוששני שהגיע לגדר זכו וקרוב להכריתני שיבא לגבול מואב עצמו, ועתה לכה ארה לי כו' כי עצום הוא 'ממני' דייקא, ר"ל חוששני שהוא יתחזק ממני ובסבתי, שמיד כשיבוא למואב יתעצם ויתחזק לאבד כל העולם בלי מלחמה וחרב, ואני רוצה אולי אוכל נכה בו להקטין ולנכות זכותו ויהיה הפעולה ואגרשנו מן הארץ הזו עכ"פ ולא יקחו קיני קניזי וקדמוני עד אחרית הימים.
<b>והנה</b> אילו בלעם היה הולך ג"כ במחשבה זו להקטין זכות ישראל לבלי יקחו ג' עממין אלו ולא יותר לא היה ה' אומר לו דבר, כי ה' הניח דבר זה לבחירה, ילחמו קדושת ישראל במעשיהם הטובים עם רוח הטומאה ואשר יגבר יגבר, אכן בלעם היה שונא יותר ואמר ואגרשנו לגמרי, לכן אי אפשר היה שיאבד ה' אותו לגמרי או לבטל השגתו, שהרי צורך בו נגד המלחמה התלוי בבחירה, ועכ"פ מה שרצה להרע להם בדבר שאינו תלוי בבחירה מיחה בו ה' ואמר לא תלך, ואח"כ שנתעצם בלעם ללכת אמר לו אם לקרוא כו' לך אתם, 'אתם' דייקא, ר"ל כמחשבת בלק ולא כמחשבתך, כי בענין שאינו תלוי בבחירה את הדבר אשר אדבר אליך אותו תעשה. ואח"כ השיג בלעם איך ישראל יהיו עם לבדד ישכון ויתבטלו כל העכו"ם, ולרוב שנאת רשע ההוא לישראל היה מתעצם לקללם לגמרי וה' לא הניחו שם רסן בפיו, וכמשרז"ל (סנהדרין ק"ה:) מברכותיו של אותו הרשע ניכר מה היה בלבו לקללם.
<b>ובראות</b> שאין בידו להפיק זממו, חזר לעשות עכ"פ כמחשבת בלק לדחות התכלית המקווה עד אחרית הימים, ואמר איעצך, שאתן לך עצה על מה שאתה רצית, והוא אשר יעשה העם הזה לעמך יהיה נמשך עד אחרית הימים שלא יקחו עתה ג' ארצות אלו, והעצה היא: אלהיהם של אלו שונא זימה כו' וכשתשתדל להחטיאם שוב לא יהיו בגדר זכו. וסיפר לו ואמר: אראנו ולא עתה כו' דרך כוכב כו' שהוא בעת הגאולה ואז ומחץ העכו"ם, ואמר וקרקר, כי מחץ הוא ענין מלחמה כמו מחצה וחלפה רקתו (שופטים ה, כו), משא"כ אילו יתבטלו בלי מלחמה, רק במואב שהם יהיו ראשונים שירצו ישראל ליכנס בג' ארצות אלו ולא יניחום יצטרכו להלחם עמם קצת, ומיד שמחץ פאתי מואב אזי ממילא יתבטלו כל בני שת, כי גם והיה אדום ירשה, ר"ל שירשו ישראל ג' ארצות אלו, וממילא וישראל עושה חיל, ר"ל יקבצו כל הניצוצות, כי עושה הוא לשון קיבוץ כמו שפירש"י בשמואל (שמ"א יד, מח) פסוק ויעש חיל ויך את עמלק, וחיל הוא כינוי להניצוצות קדושות כענין חיל בלע ויקיאנו (איוב כ, טו). וסיפר הפסוק אין הצליח מעשה הס"א וישב ישראל בשטים ויחל העם כו', ועי"ז הוצרכו לסבב עד גלגל, ולא לקחו אדום עמון ומואב, ועי"ז נדחה התכלית המקווה עד עת קץ. והבן היטב שכל זה הם דברים אמתים בע"ה.
<b>ובזה</b> נבאר פסוקי ההפטרה. הנה נתבאר בדברינו כי הניצוצות קדושות הם בשביה גדולה, והם מקוים שיעשה האדם מצות ויוציאם, ולא די שמקוים תמיד למעשי ישראל שיוציאם, אלא אפילו בן נח יוכל להוציאם בקיומו איזה מצוה משבע מצות, אבל לעתיד בבואנו לארץ ישראל אזי כל הניצוצות קדושות מכל העולם יתקבצו לישראל ולא ישאר ביד שום עכו"ם שום ניצוץ קדוש.
<b>וידוע</b> משארז"ל (יבמות ס"א.) אין עכו"ם קרוים אדם, והקשו הא כתיב את המגדל אשר בנו בני האדם, ותירצו, בני האדם איקרי אדם לא איקרי, וכבר ביארנו בשם אור החיים כי הניצוצות קדושות שהוציאו ממצרים הן עצמן היה הס' רבוא שיצאו ממצרים, כי הניצוצות קדושות הם נשמות קדושות, ולז"א והיה שארית יעקב בקרב עמים רבים, ר"ל הניצוצות קדושות אשר נבלעו בין הקליפות יהיו לעתיד כטל וכרביבים אשר לא יקוה 'לבני אדם' דייקא, ר"ל לא יקוו עוד הניצוצות קדושות לבן נח שיוציאם, כי אף שאין בנמצא באותן המדינות שום ישראל אעפ"כ יוציאום ישראל אז בהיותם בארץ ישראל, והמשיל למטר, כי ידוע שלא יבא המטר רק ע"י תפלת ישראל ולא בתפלת עובדי כוכבים, ומזה יומשך והיה שארית יעקב בגוים, ר"ל עם ישראל הגשמיים הנבלעים בין העכו"ם, ולכן בפסוק ראשון לא נאמר תיבת בגוים, כי שם מיירי מהניצוצות קדושות, וכאן מיירי מישראל עצמם.
<b>ויובן</b> זה בהקדם מאמרם ז"ל בחולין (נ"ט:) א"ל קיסר לר' יושיע אלהיכון לאריה מתיל מאי רבותא פרשא קטיל אריה א"ל לאריה דבי עילאה מתיל, ע"ש שהחילוק שסתם אריה אינו טורף רק בגבורה ומלחמה בקרבו אל האדם, לכן יוכל אז פרשא להורגו ולהציל מידו, משא"כ אריה דבי עילאה שהורג מרחוק בלי מלחמה בקולו לבד לכן אין מידו מציל, לז"א שע"י שהניצוצות קדושות מרחוק יתקבצו לישראל יתבטלו כל העכו"ם בלי מלחמה, ויהי שארית יעקב בגוים כאריה, וביאר לא כסתם אריה אלא כאותו אריה אשר אם 'עבר' דייקא ומיד וטרף, ר"ל שבעברו לבד הוא טורף והורג למרחוק בלי מלחמה, ולכן ורמס ואין מציל, כך תרום ידך על צריך וכל אויביך יכרתו מעצמם בלי מלחמה. וסיפר עוד הכתוב אח"כ איך שאז יתבטל כל רוח הטומאה, וזה הכל ע"י שיקחו ישראל כל ארץ ישראל בכללה כל עשר עממין, ואמר ועשיתי באף ובחימה את הגוים אשר לא שמעו, ר"ל אדום עמון ומואב אשר לא שמעו אז בקול משה רבינו ע"ה, ולא הניחום אז ליכנס לארצם, ועתה אנקם בהם, ועי"ז יהיה כל הטוב ההוא.
<b>אכן</b> יש מקום שיתרעמו ישראל על ה' בשומעם זאת, מדוע לא עשה ה' את הדבר הזה אז, ולא היו צריכים להתלבש בדרך בסבבם ארצות אלו, כמש"ה (במדבר כא, ד) ותקצר נפש העם בדרך, ואם היה ה' מביאם אז לארצות אלו, היה אז התכלית ההוא, ולא היו סובלים גלות, לז"א שמעו הרים כו' כי ריב לה', ר"ל ריב ותרעומות שהתרעמו לה' עם עמו הוא, שאדרבא תרעומות זה עליכם יש להתרעם, שבסבתכם היה זאת שחטאתם, ועי"ז נתיגעתם אז וכמו שפירשנו לעיל, ואויל שפתיו ילבט, אבל מה עשיתי לך ומה הלאיתיך אני לא הלאיתיך רק אתה בעצמך גרמת, כי זכר נא מה יעץ בלק שבלק רצה זאת לגרשכם מג' ארצות אלו, ומה ענה אותו בלעם שאמר איעצך אלהיהם של אלו שונא זימה, וא"כ תבינו כי מן השטים, ר"ל ע"י שחטאתם בשטים סבבתם עד הגלגל, ולא נכנסתם דרך אדום עמון ומואב, ולעתיד במהרה בימינו יתן לנו ה' כל הארץ ויהיה גאולה אמתית אמן. חסלת פרשת חקת

בלק



Section 1

<b>דרוש לפרשת בלק תק"נ ואמרתיו אז לעצירת גשמים שהיה אז מאד.</b>
<b>וירא</b> בלק בן צפור את כל אשר עשה ישראל לאמורי פירש"י ז"ל, אמרו אלו שני מלכים שהיינו בטוחים עליהם לא עמדו בפניהם אנו על אחת כמה וכמה ויגר מואב מפני העם מאד כי רב הוא. יש לדקדק, א' מה תלוי היראה בריבוי העם הא מתחלה קאמר קרא דבשביל שראה מה שעשה לאמורי ירא, מה לי אם יהיה רב או מעט, אדרבא אם נצחונו מפני ריבויו אין יראה כ"כ, כי יכולים לבא נגדם ג"כ בריבוי עם לשכור עליהם חיל כמוהו וכמוהו, משא"כ אם נצחונו שלא כדרך הטבע במועט העם יש לירא אותו.
<b>ויאמר</b> מואב אל זקני מדין עתה ילחכו הקהל את כל סביבותינו כו' וישלח מלאכים אל בלעם כו' הנה עם יצא ממצרים פירש"י שיצא מעצמו קודם זמנו ואם תאמר מה מזיקך הנה כסה את עין הארץ שהוא הרבה, א"נ שהרגו לסיחון ועוג והוא יושב ממולי, יש לדקדק, ב' אומרו ואם תאמר מה מזיקך אין לו ביאור, כי התשובה נגלה וידוע, ועתה לכה ארה לי את העם הזה כו' אולי אוכל נכה בו ואגרשנו מן הארץ פירש"י ז"ל נכה לשון משנה מנכה לו מן הדמים לחסר מהן מעט. יש לדקדק ג' מה שייכות בכאן לשון מנכה. ד' תמוה מאד מה בצע אם יחסר מהם מעט ועדיין ישאר כל העם באחרונה ויעשו לו כמו לאמורי. כי ידעתי את אשר תברך מבורך ואשר תאור יואר. ויש לדקדק ה' באומרו אני ידעתי הרי כל העולם ידעו ענינו של בלעם, ומה דייק אני ידעתי. ו' למה אמר מבורך הוא לשון עבר או הווה, ובקללה אמר יואר לשון עתיד. ובא התשובה של בלעם ולא איש אל ויכזב ובן אדם ויתנחם ההוא אמר ולא יעשה ודבר ולא יקימנה, ויש לדקדק ז' בכפל הלשון ואמר ולא יעשה ודבר ולא יקימנה, וגם הוא במלות שונות דבתחלה הזכיר לשון אמר ואחר כך הזכיר לשון דיבר.
<b>לישב</b> קושיות אלו נ"ל קרוב לפשוטו. בהקדם מה שחקרו המפרשים ז"ל שהש"י אמר לאברהם ועבדום וענו אותם ת' שנה ואח"כ יירשו ארץ ישראל, ובאמת לא היו שם רק רד"ו שנה עפ"י ההכרח, לפי שהיו כבר במ"ט שערי טומאה כידוע, וכיון שלא פרעו החוב למה ירשו הארץ, הרי אדום לא נטל כלום בנחלת ארץ ישראל לפי שלא פרעו החוב. ונאמרו בזה הרבה תירוצים, נזכיר ג' תירוצים השייך לדרושנו.
<b>קצת</b> מפרשים תירצו עם מה דארז"ל בב"ב (בבא בתרא נ.) דארץ ישראל הוא עשרה עממין ולא נטלו ישראל רק זיי"ן ולעתיד לבא יקחו הכל, ועתה חסר קיני קנזי וקדמוני דהיינו אדום עמון ומואב, ואם כן נאמר שהיה זה באמת מצד נכיון שנכו להם עבור מה שחסר עד תשלום ת' שנה. וקצת תירצו לפי שישראל פרו ורבו במצרים שלא כדרך הטבע, ואינו דומה מועטין העושין מלאכה למרובין העושין, ממילא נשלם כל עבודתם בזמן מועט מחמת ריבוי העם. ולי נראה עוד, דבלאו הכי ניחא, דהא קיימא לן (ברכות ז.) כל דיבור שיצא מפי הקדוש ברוך הוא לטובה אפילו על תנאי אינו חוזר, אבל לרעה חוזר, נמצא הבטחת ארץ ישראל אף על פי שהיה על תנאי, אם יעבדו ת' שנה ולא היה כך, אפילו הכי אינו חוזר, משא"כ הדיבור של הגירות שהוא לרעה כן דרכו להיות חוזר.
<b>עוד</b> נקדים דבזהר הקדוש הקשה איך אפשר שיהיה כח ביד בלעם לברך למי שירצה או לקלל למי שירצה, ותירץ דבאמת אינו כך, אלא שידע בלעם בחכמת המזלות וידע שאומה אחת עתידה ליפול ואחרת להתגבר, והלך לזו ובירך ולזו קלל, ואח"כ בבוא הדבר ההוא טעו האנשים לומר שעל פי דברי בלעם היה כך. אכן בש"ס ארז"ל (ברכות ז.) יודע היה בלעם לכוון השעה שהקב"ה כועס וקלל, משמע לפ"ז שהיה יכולת בידו לקלל, אמנם לענין הברכה ע"כ גם הש"ס יודה לדברי הזהר, דאם לא כן מאין בידו לברך. וידוע דלשון אמירה היינו רכה וטובה, ודיבור היינו קשות.
<b>ובכן</b> נבא אל הביאור, הנה באמת בלק קוסם גדול היה, וידע שמחמת שלא השלימו את החוב ת' שנה אי אפשר להם לירש קיני קנזי וקדמוני, כמ"ש האר"י ז"ל שאלו הן הקליפות היותר גדולות מראשונות, ואם כן לא היה לו לירא אף בראותו מה שעשו לאמורי, מ"מ הוא יהיה מבחוץ, וכתירוץ הא' הנ"ל, דמנכין להם קיני קנזי וקדמוני דהיינו אדום עמון ומואב.
<b>לזה</b> אמר ויגר מואב מפני העם מאד כי רב הוא, ר"ל בראותו ריבוי העם ירא אולי יתקבל בשמים כתירוץ השני, דמחמת ריבוי העם נשלם החוב, ויוכלו לירש הכל, לז"א מואב עתה (ר"ל בראותי ריבוי עם כ"כ) ילחכו הקהל את כל סביבותינו, 'כל' דייקא, דמחמת רבויים יוכלו לירש הכל, וישלח לבלעם הנה באמת עם יצא ממצרים קודם זמנו, ואם תאמר אם כן מה מזיקך שלא ישלטו במואב כיון שיצאו קודם הזמן, לזה אמר הנה כסה את עין הארץ שהם רבים וא"כ הוא יושב ממלי, לזה אני מבקש לכה ארה לי אולי אוכל נכה בו, ר"ל אין אני מבקש ממך דבר גדול להכריתם לגמרי, דזה אי אפשר ואינו ביכולתך, רק אולי תפעול בקללתך שלא יתקבל בשמים תירוץ רק כתירוץ הראשון, שיהיה נכיון, והיינו אולי אוכל נכה בו שאנכה לו בעד תשלום הת' שנה, ויהיה הפעולה שעכ"פ אגרשנו מן הארץ הזו, וגם זה הוא דרך אולי שיש ספק בידי גם על זה.
<b>וכי</b> תימא למה אני מבקש ממך דבר מועט וגם זה בדרך אולי, לז"א שאין אני כשאר אנשים אשר אתה משטה אותם לגמרי, והם סוברים שיש יכולת בידך לברך ולקלל ואשר תחפוץ תעשה ולכן הם מבקשים ממך גדולות, אבל אני איני כך כי ידעתי כל מהותך כי את אשר תברך הוא כבר מבורך, רק אשר תאור אפשר לפעמים שיואר ע"פ דיבורך, אבל אין אתה כמו שסוברים שאר אנשים, לכן אין אני מתחיל כלל לבקש, רק אולי אפילו הכי איזה דבר מועט אפעול על ידך. ומשום הכי כתב אח"כ ויזבח בלק בקר וצאן ופירש רש"י דבר מועט שלא נהג בו כ"כ כבוד דלכאורה הוא תמוה ועם האמור ניחא.
<b>ואחר</b> כך השיב לו בלעם על זה, הנה אתה רוצה לנכות להם מחמת שלא עבדו ת' שנה, ואין אתה ירא רק מחמת הסברא דריבוי עם, דע לך דאפילו בלי הסברא דריבוי עם אפילו הכי אין ממש בדבריך, כי לא איש אל ויכזב ובן אדם ויתנחם, כי דיבורו לטובה אפילו על תנאי אינו חוזר, ההוא אמר אמירה רכה לטובה ולא יעשה זהו דבר שאי אפשר, אבל ודבר דיבור קשה לרעה דהיינו ת' שנה הוא באמת אפשר ולא יקימנה, כי דיבור שיצאה לרעה חוזר, ואם כן אין ממש בדבריך כך נ"ל בביאור פסוקים אלו ונכון.
<b>אמנם</b> לישב עוד דקדקוים אחרים, הנה דקדקו המפרשים. א' מה תלה היראה של בלק דוקא בראותו מה שעשה לאמורי, וכי בלאו הכי לא היה לו לירא, הרי כבר ראה נסים ונפלאות אחרים ומלחמת עמלק. ב' באומרו וילכו זקני מואב וזקני מדין וקסמים בידם ויבואו אל בלעם וידברו אליו דברי בלק, וקשה טובא הרי משמע שאומנתו של בלעם לא היה בכשפים כי בלק היה יותר קוסם, ואומנתו של בלעם לא היה רק שידע לכוין השעה שהקב"ה כועס, ואם כן למה שלח לו קסמים. ג' בתשובת בלעם נאמר קום בלק ושמע האזינה עדי בנו צפור לא איש אל ויכזב ובן אדם ויתנחם ההוא אמר וכו', ופירש התרגום לא כעובדי בשרא דאינון גזרין למיעבד ותייבין ומתמלכין דהוא אמר ועבד וכל מימריה מתקיים, ודברים יתירים וכפולים יש בלשון זה. ד' אומרו לא הביט און ביעקב ולא ראה עמל בישראל, פירש"י ז"ל אפילו כשהם חוטאין לפניו אין בכך כלום, והרי כבר אמרו (בבא קמא נ.) כל האומר הקב"ה וותרן כו'. ה' אומרו אל מוציאם ממצרים כתועפות ראם לו, פירש"י לשון גבורה.
<b>לכאורה</b> תמוה מה ענין זה להיות תשובה לדברי בלק, בשלמא אם היה אומר לו בלק לעשות להם איזה רעה נגד רצון הקב"ה היה משיב כי כתועפות ראם לו, אבל הרי לא אמר לו בלק, רק שיקללם בשעה שהקב"ה כועס. ו' אמרו כי לא נחש ביעקב ולא קסם בישראל כעת יאמר ליעקב ולישראל מה פעל אל, ופירש"י יבא עת כזאת, ובמדרש יש (דברים רבה ב, יד) דקאי בזמן שישראל שרויין על אדמתן מתכנסין מלאכי השרת ושואלין להקב"ה אימתי ר"ה והוא אומר להם מה אתם שואלים לי אני ואתם נשאל לישראל שבזמן שהם רוצים הן מקדשין החודש, ולכאורה מה ענין זה לכאן, גם תיבת כעת אין לו הבנה כלל, ורש"י ז"ל מישב לשון זה, ופירש עוד יבא עת אשר יאמר כו', אבל כ"ף הדמיון אין לו ביאור כלל.
<b>ובהפטורה</b> דפרשה זו (מיכה ו, ב) שמעו הרים את ריב ה' כי ריב לה' עם עמו ועם ישראל יתוכח עמי מה עשיתי לך (כמה טובות) ומה הלאיתיך (במצות), ויש לדקדק הא באמת נתן להם תרי"ג מצות. עמי זכר נא מה יעץ בלק מלך מואב ומה ענה אותו בלעם בן בעור מן השטים (אע"פ שחטאתם בשטים) עד הגלגל (הבאתי אתכם לארץ ישראל והקמתם שם המשכן תחלה בגלגל) ויש לדקדק שבא לחשוב הטובות שעשה הקב"ה לישראל, אטו לא מצא רק ענין זה דבלק ובלעם, ותו למה הביא עצת בלק הא עיקר הראיה הוא רק מתשובת בלעם, ולא הוה ליה להביא רק תשובת בלעם. ותו יש לדקדק מה תלה הדבר בגלגל הוה לו לומר אל ארץ טובה.
<b>קודם</b> שנתרץ כל זה נקדים פסוקי ואתחנן וזה תוארם, ואתחנן אל ה' בעת ההוא לאמר אדני אלהים אתה החילות להראות את עבדך את גדלך שכיבש ארץ סיחון ועוג וסבור דהותר מקצת הנדר, וקי"ל (נדרים ס"ו.) נדר שהותר מקצתו הותר כולו אשר מי אל בשמים ובארץ אשר יעשה כו' ויאמר ה' אלי רב לך אל תוסף דבר אלי עוד בדבר הזה עלה ראש הפסגה ושא עיניך ימה וצפונה כו' וראה בעיניך כי לא תעבור את הירדן הזה. ויש לדקדק אומרו מי אל בשמים ובארץ כו' מאי שייכות לכאן ורז"ל נתעוררו בזה ואמרו (ברכות ל"ב.) לעולם יסדר אדם שבחו של הקב"ה ואח"כ יתפלל. ותו יש לדקדק אומרו וראה בעיניך ולא הזכיר לו מה שיראה, והוה ליה למימר וראה בעיניך את הארץ הטובה.
<b>ונקדים</b> לתרץ שני מאמרים במסכת סנהדרין. מאמר אחד (סנהדרין צ:) שאלו הרומיים את ר' יהושע מנין שהקב"ה מחיה מתים ויודע עתידות, פירשו המפרשים דר"ל בדבר בחיריי מנין שיודע, דאילו בשאר ענינים מאחר שיודו שהש"י תקיף ובעל יכולת והכל מאתו והכל עושה ואין בלעדו, אם כן ודאי יודע, אלא דשאלו על בחיריי, והשיב להם ג"כ מדבר בחיריי אמר לו דכתיב (דברים לא, טז) הנך שוכב עם אבותיך וקם העם הזה וזנה אמרי ליה דלמא וקם העם הזה וזנה, אמר לו נקוט מיהא פלגא בידייכו. וקשה חדא מאי שייכות הנך תרי שאלות להדדי, ותו מה השיב להם נקוט מיהת פלגא, אין זה אלא דחיה בקש, ומה יענה לשאלה הראשונה.
<b>מאמר</b> ב' דף קי"ג וזה תוארו בקצרה אמר לו אחאב לאליהו לטותא דמשה לא נתקיימה שהתנה תנאי שלא יבואו הגשמים אלא א"כ לא יעבדו עכו"ם דכתיב והיה אם שמוע והאי גברא אוקים עכו"ם על כל תלם ותלם ולא שבק ליה מטרא למיזל מיסגד ליה מיד ויאמר אליהו התשבי מתושבי גלעד חי ה' אלהי ישראל אם יהיו השנים האלה טל ומטר כי אם לפי דברי בעי רחמי ויהבי ליה אקלידא דמיטרא לסוף כי הוי צערא בעלמא כתיב ויאמר ה' אל אליהו לך הראה אל אחאב ואתנה מטר דרש ההוא גלילאה משל דאליהו למה"ד לגברא דטרקיה לגלא סגר הדלת ואבדא למפתחא, פירש"י ז"ל כך עשה אליהו שנעל שערי מטר ולסוף אבד המפתח של גשמים שלא נפתח השער על ידו, דכתיב ואתנה מטר ולא כתיב ותן מטר.
<b>הקשו</b> המפרשים למה התפלל אליהו דוקא שיומסר המפתח לידו שהוא שינוי הטבע ומנהג העולם, דקי"ל (תענית ב.) מפתח של גשמים לא נמסר לשליח, הוה ליה להתפלל בקצרה שלא ירדו גשמים. ב' לאיזה ענין אמר אחאב ולא שביק ליה מטרא למיזל כו' מה בצע לו לומר שהיו כ"כ גשמים מרובים, הרי לא בא רק לומר שלא נתקיים תנאי של משה רבינו ע"ה ואפילו אם היו גשמים רק בדרך הטבע דיו. ותו מאי האי דקאמר דאבדא למפתחא דלא כתיב ותן מטר, והרי ודאי אפילו כשהמפתח ביד שליח אפילו הכי ה' הוא הממטיר ובורא טיפי מטר, דזה אי אפשר לשליח מבלעדי הקב"ה, אם כן מנ"ל שנאבד המפתח מידו. ותו דאין המשל דומה לנמשל כלל, דהרי אליהו לא אבד המפתח אלא הקב"ה לקחו מאתו, והוא עצמו נתנו להקב"ה בעת שרצה מפתח של תחיית המתים כנודע.
<b>נקדים</b> עוד דברי חגי הנביא (א', י) שהוכיח את ישראל להזדרז בבנין הבית ואמר, זרעתם הרבה והנה מעט אכול ואין לשבעה והמשתכר משתכר אל צרור נקוב כה אמר ה' שימו לבבכם על דרכיכם עלו ההר והבאתם עץ ובנו הבית וארצה בו ואכבדה אמר ה' פנה להרבה והנה למעט יען מה נאם ה' יען ביתי אשר הוא חרב. ויש לדקדק דפעם שני פנה להרבה הוא כפל, דכבר אמר זרעתם הרבה. ונתרץ כל זה בדרך דרוש ופלפול.
<b>לישב</b> כל זה נקדים דהרמב"ם ז"ל כ' בהלכות שמטה ויובל פ' יג' הי"ג נ"ל שמה שכתוב בתורה לא יהיה לכהנים הלוים כל שבט לוי חלק ונחלה בארץ לא נאמר אלא בארץ שבעה עממין שירשוה ביניהם ונתחלקה להם, אבל שאר כל הארצות שכובש מלך ממלכי ישראל אע"פ שיש בה קדושת ארץ ישראל, הכהנים נוטלים חלק בה. והשיג הראב"ד ז"ל דאם כן לא יטלו בה תרומות ומעשרות, דהא התרומה ומעשר הוא להם תחת חלק הארץ וראיתי כתוב שיש משיגים על הראב"ד דבמקום אחר משמע מדברי הראב"ד דתרומה ומעשר לא תלוי כלל בחלק הארץ, ועם מה שאכתוב יתישב.
<b>ונראה</b> דהראב"ד לשיטתיה באמת לא תלוי כלל תרומה ומעשר בחלק הארץ. דהנה הקשה בפרשת דרכים בדרך הקודש, לפי דברי הראב"ד דבמקום שיש לכהנים חלק אין להם תרומה, אם כן קשה דאמרינן בפרק חלק (סנהדרין צ.) מני לתחיית המתים מן התורה שנאמר ונתתתם ממנו תרומת ה' לאהרן הכהן, והרי אהרן לא נכנס כלל לארץ ישראל וחיוב תרומה ליכא רק בארץ אלא מכאן לתחיית המתים וקאי מקרא זה אלעתיד שיתנו לאהרן הכהן תרומה, והרי במסכת בבא בתרא (קכ"ב.) אמרינן עתידה ארץ ישראל שתתחלק לי"ג שבטים, שבתחלה לא נתחלקה אלא לי"ב ולעתיד אף שבט לוי יטול חלק בארץ ישראל, שנאמר שער לוי אחד, ולפי זה לא יהיה לעתיד דין תרומה ככלל לפי דברי הראב"ד, ואיך אמר הכתוב ונחתם לאהרן. ותירץ משום דאיכא מאן דאמר (חגיגה ג:) קדושה ראשונה קידשה לעתיד לבא, ואיכא מ"ד דלא קידשה לעתיד, אבל קדושת עזרא קידשה לעתיד והכי קימא לן, אם כן אפילו בעת החורבן חייב בתרומה, כ"ש בימי המשיח דחיוב תרומה שהיה בהם לא נפקע.
<b>וכתב</b> עוד הפרשת דרכים שדבר זה מבואר בש"ס פרק חזקת הבתים בבא בתרא נ"ו. אמר שמואל כל מה שהראהו הקב"ה למשה חייב בתרומה לאפוקי מאי לאפוקי קיני קנזי וקדמוני דהיינו אדום עמון ומואב דאלו הארצות לא ירשנו עדיין עד לעתיד לא יהיה נוהג בהן תרומה ומעשרות. וקשה, חדא, מאי קמ"ל בהא דכל מה שהראהו חייב דבזה ליכא שום רבותא, ולא היה לו לומר רק כל מה שלא הראהו פטור. ותו תמוה למה יפטרו קיני קנזי וקדמוני מתרומה, וכי גרע מכל ארץ ישראל והרי אפילו עיירות שבחוץ לארץ שכובשין מלכי ישראל יש להם דין ארץ ישראל.
<b>ולהנ"ל</b> ניחא דאמר שמואל רבותא כל מה שהראהו חייב אפילו לעתיד, דלא תפטריה מטעם שיש ללוי אז חלק בארץ, קמ"ל דקדושה ראשונה קידשה לעתיד לבא, לאפוקי קיני קנזי וקדמוני דליכא בהו קדושה ראשונה, רק יתקדש אז בימי מלך המשיח, משום הכי ליכא תרומה, כיון דיהיה ללוי חלק עכ"ד. נמצא דמש"ס זו הוכיח הראב"ד סברתו, דהיכא דיש לשבט לוי חלק ליכא חיוב תרומה, ומשום הכי השיג על הרמב"ם.
<b>אמנם</b> לכאורה יש לפרש פירוש אחר בדברי שמואל, ואז לא קשה מידי ארמב"ם. דהנה במסכת זבחים (ק"ז:) יליף ר' יוחנן דהמעלה בזמן הזה קדשים בחוץ חייב משום דקדושה ראשונה קידשה לעתיד לבא, והקשו התוס' דביבמות ס"ל לר' יוחנן דלא קידשה, ותירצו דדוקא לעינן תרומה לא קידשה אבל לכל שאר מילי קידשה לעתיד לבוא, משום דארץ ישראל ירושה איקרי דכתיב מורשה ירושה היא להם מאבותיהם, דאברהם קנה את ארץ ישראל בחזקה דכתיב קום התהלך בארץ לארכה ולרחבה, וירושה אין לה הפסק. עוד תירצו דקדושת כל ארץ ישראל בטלה, רק דמשום הכי חייב בקדשים בחוץ משום דקדושת ירושלים לא נתחלקה תחלה, דכתיב בה (תהילים קלב, יד) זאת מנוחתי עדי עד, והחילוק הוא משום דארץ ישראל נתחלקה לשבטים ובכל חלק רק שבט אחד, אבל ירושלים לא נתחלקה לשבטים, משום הכי קדושתה יותר ולא בטלה.
<b>והנה</b> אמרינן (גיטין ל"ח:) עמון ומואב טיהרו בסיחון, וכן עוים שהם אדום טהרו בכפתורים. לפ"ז אותן חלקי אדום עמון ומואב שטיהרו בסיחון וכפתורים, ולא היה יכול להיות נקנה לישראל עד אחר אותה העת ולא קנה אז אברהם מיד, דהא חזינן דאח"כ ג"כ לא היו יכולים ישראל להחזיק בהם עד שטיהרו, ואם כן לא היה יכול אברהם רק להחזיק שיקנהו אח"כ כשיכנס סיחון, ואם כן לא קנה באמת דהא קי"ל (בבא מציעא ל"ג:) אין אדם מקנה דבר שלא בא לעולם או דבר שאינו ברשותו, כגון שדה זו לכשאקחנה קנויה לך מעכשיו, דקי"ל בחושן משפט דלא קנה, אם כן אף על גב שהקנה הקב"ה לאברהם ארצות סיחון ועוג שהם מז' עממין, והם היו עתידים לקנות אח"כ עיירות אלו אפילו הכי אברהם לא קנה אותם ואינם ירושה, ובטלה קדושתן בעת החורבן, ופטורים מתרומה.
<b>והנה</b> בחושן משפט (סי' ר"ג) יש ג' דיעות (ע"ש בסמ"ע) המקנה לחבירו דבר שאינו ברשותו עם דבר שברשותו, כתב המרדכי יש אומרים שקנה שניהם ויש אומרים שלא קנה שניהם, ור' שמחה ס"ל דזה קנה וזה לא קנה, משום דכל כהאי גונא דמי לקני את וחמור דקיימא לן קנה מחצה, והכי פסק רמ"א שם, אם כן לדיעה דקנה שניהם שפיר קנה אברהם עיירות אלו וחייבין אף אחר החורבן, ולדיעה דלא קנה שניהם, אם כן לא קנה אברהם כל ארץ ישראל, ואם כן לכל ארץ ישראל לא קידשה רק לשעתה ופטורים מתרומה אחר החורבן, לתירוץ תוס' הראשון, דהא דקידשה לעתיד לבוא היינו מטעם ירושה, אכן להלכתא דקי"ל כרבינו שמחה, הנך חייבין והנך פטורים.
<b>ואנן</b> קי"ל באמת ביו"ד דבזמן הזה חייב בתרומה מדאורייתא משום דקידשה לעתיד לבוא, וזה יאמר שמואל כל מה שהראהו הקב"ה למשה רבינו ע"ה חייב אפילו בזמן הזה, דלא נפטרים כדעת היש אומרים דלא קנה הכל. ולאפוקי קיני קנזי קדמוני, דלא תימא כדעת היש אומרים דקנה הכל, אלא דהנך שטיהרו פטורים משום דהלכתא כר' שמחה, ובהיות הפירוש כך בדברי שמואל, אין ראיה לסברת הראב"ד ולא קשיא כלל אהרמב"ם.
<b>אכן</b> להרמב"ם לשיטתיה אי אפשר לפרש כך דברי שמואל, דהנה בההוא דקידושין (נ:) מעשה בחמש נשים ובהן שתי אחיות וקידש אדם אחד את כולם אמרו חכמים אין האחיות מקודשות והשאר מקודשות, עיין בב"י אבן העזר סי' מ"א דמחולק הרי"ף והרמב"ם, הרי"ף ס"ל דאע"ג דאחיות אינו מקודשות אפילו הכי אינך מקודשות דהוי קני את וחמור דקנה מחצה, והרמב"ם ס"ל דוקא קני את וחמור שאמר שני דיבורים את לחוד וחמור לחוד לכן מתקיים דיבור את אע"ג דדיבור השני נתבטל, אבל כאן שאמר בדיבור אחד כולכם מקודשות לי מתוך שלא קנה חצי לא קנה גם אידך חצי, וההוא מעשה מוקי בדאמר כולכם הראויות לביאה תתקדש ע"ש.
<b>לפי</b> זה הכא באברהם שאמר לו הקב"ה בדיבור אחד כי כל הארץ לך אתננה, אם כן לא קנה אברהם כל ארץ ישראל אפילו לפי דברי ר' שמחה, ואם כן אי אפשר לפרש כך בדברי שמואל, אלא על כרחך כפירוש הפרשת דרכים, משום הכי השיג הראב"ד על הרמב"ם לשיטתיה, דלדידיה מוכח הך סברא דהיכא דיש לכהנים חלק בארץ אין להם בתרומה, דכך מוכח מדברי שמואל, אכן הראב"ד יסבור כהרי"ף וא"כ שפיר יש לפרש כפירושנו, משום הכי ניחא לדידיה, וס"ל לדידיה דלא תלי כלל תרומה בחלק הארץ.
<b>אמנם</b> דלפי זה קשה על הרמב"ם, איך פסק דקידשה לעתיד לבוא, והרי אברהם לא קנה לדידיה כל ארץ ישראל, ואם כן אינה ירושה. אכן מהר"י אדרבי מחולק עם הפרשת דרכים, דמהר"י כתב (עיין פרשת דרכים בדרך הקודש דרוש ג') דסיחון ועוג אינו בכלל ארץ ישראל כלל דאינו מז' עממין, ולא הראהו הקב"ה למשה כלל ואינו חייב בתרומות ומעשרות מדאורייתא, ואינו בכלל כי לך אתננה, והפרשת דרכים חולק עליו. ולהנ"ל על כרחך הרמב"ם ס"ל כמהרי"א, דמשום הכי אתי שפיר דקנה אברהם כל ארץ ישראל, דהרי לא היה כאן בכלל דבר שלא בא לעולם, דלא הקנה לו כלל ארץ סיחון, משום הכי קידשה לעתיד לבוא, משא"כ לפי דברי הפרשת דרכים אזי להרמב"ם בטלה קדושת הארץ בחורבן, והנה משה רבינו ע"ה דרצה ליכנס לארץ ישראל מטענה דהנדר הותר מקצתו, היינו כדיעה זו דארץ סיחון הוא בכלל ארץ ישראל, דאז הותר מקצת הנדר.
<b>והנה</b> איתא פלוגתא בסנהדרין (ק"י:) חד אמר דור המדבר אינם חיים לעתיד דכתיב (תהילים צה, יא) אשר נשבעתי באפי אם יבואון אל מנוחתי, וחד אמר חיים ומשום הכי נקבר משה רבינו ע"ה בחוץ לארץ כדי שבזכותו יקומו מתי מדבר, ואי משום השבועה אמרינן למנוחה זו אינן באין אבל באין למנוחה אחרת, וכיון שקדושה הראשונה בטלה בעת החורבן, ואח"כ לעתיד הוא קדושה אחרת, משום הכי אין כאן שבועה. לפי"ז לכאורה ממה נפשך אין יכול משה רבינו ע"ה לבא לארץ ישראל, דאי ארץ סיחון אין לה דין ארץ ישראל אם כן ליכא כאן הותר מקצתו, ואי יש לו דין ארץ ישראל שהוא מז' עממין אם כן לא קנה, אם כן כל ארץ ישראל לא קנה אברהם, ולאו ירושה היא ולא קידשה הכל לשעתה, ואם כן יכולים דור המדבר לחיות לעתיד לבוא, וצריך הוא ליקבר עמהם בחוץ לארץ כדי שבזכותו יעלו.
<b>אכן</b> אפילו הכי רצה משה רבינו ע"ה ליכנס, משום דיש סברא לסתור ממה נפשך זה, דנהי דדבר שאינו ברשותו הוי כדבר שלא בא לעולם, מ"מ הא בפירות דקל קנה משום דבודאי יבואו, רק דבדבר שאינו ברשותו לא קנה משום דמי יימר שיבא בשום פעם לרשותו. והנה רש"י פירש לזרעך נתתי ולא אמר אתן, משום דכל מה שהקב"ה מבטיח הוי כאלו כבר נעשה לפי שאין לו מונע, נמצא לפי זה אפילו אי סיחון הוי ארץ ישראל אפילו הכי קידשה לעתיד לבוא, כי אברהם קנה הכל, דלא שייך בהבטחת הקב"ה דבר שאינו ברשותו, דהא ודאי יבא, ואם כן לא בטלה הקדושה ואין תקנה למתי מדבר, ויכול משה רבינו ע"ה לבא לארץ ישראל. אכן נתברר למשה רבינו ע"ה שלא אפשר שיבא לארץ ישראל, בעת שהראהו הקב"ה למשה כל הארץ ולא ראה ארץ סיחון ועוג, לפי דברי מהרי"א, וידע דארץ סיחון ועוג פטורים מתרומות ומעשרות, ועל כן אינו בכלל ארץ ישראל, אם כן הנדר לא הותר מקצתו, אז הבין בעצמו שאי אפשר שיבא לארץ ישראל.
<b>וזה</b> ביאור הפסוקים ואתחנן כו' באמת אתה החלות כו', שהותר מקצת הנדר דארץ סיחון ועוג היא ארץ ישראל, וכי תימא אם כן יש תקנה למתי מדבר, זה אינו, כי מי אל בשמים ובארץ כו' ואם כן אעברה נא, והשיבו הקב"ה רב לך כו' עלה ראש הפסגה כו' וראה בעיניך כי לא תעבור, דאז אתה בעצמך תבין ותשכיל שאי אפשר לך לעבור וכנ"ל.
<b>והנה</b> הר"ש כתב בפ"י דשביעית דקדושה שניה שקידשו בימי עזרא את הארץ לא היה ע"פ הדיבור רק מעצמם קידשו כדי להתחייב בתרומות ומעשרות, אבל רשות היה בידם שלא לקדש ואז יהיו פטורין מתרומות ומעשרות, ולשטת הראב"ד דהיכא דיש לשבט לוי חלק אין נוהג תרומות ומעשרות, רק דמשום הכי לעתיד ינהוג תרומות ומעשרות משום דנשאר קדושת עזרא, ואנן קי"ל באמת קדושה ראשונה בטלה, רק קדושת עזרא לא בטלה, אם כן איך אמר קרא ונתתם תרומה לאהרן לעתיד, הא קדושה ראשונה תיבטל, ואולי לא יקדש עזרא, ולא יוקדש ארץ ישראל רק בימי המשיח, ויהיו פטורים בתרומות ומעשרות, כיון דאז יהיה ללוי חלק.
<b>אכן</b> כיון דבאמת הקב"ה יודע עתידות אף בדבר בחיריי, וידע שיקדשוהו בימי עזרא ויהיה חיב בתרומות ומעשרות לעתיד, משום הכי אמר ונתתם לאהרן, לזו נתחכמו הרומיים ושאלו מנין שהקב"ה מחיה מתים, וכי תימא מקרא דונתתם, קשה מנין יודע עתידות בדבר בחיריי, ואם כן אי אפשר כלל לפרש דקאי אלעתיד דדלמא לא יקדשו בימי עזרא, אלא דכיון דנימא דבדבר בחירי אינו יודע עתידות אתי שפיר קרא כפשוטו, דהא חטא מי מריבה עדיין לא היה אז, ואלמלא חטא זה היה אהרן נכנס לארץ ישראל, וחטא תלוי בבחירה, ומשום הכי אמר בפשוטו ונתתם לאהרן ולא מוכח תחיית המתים, ולזה השיב להם מקרא דוקם ונקוט מיהא פלגא דיודע עתידות, ואם כן נסתר פי' שלכם בקרא דונתתם לאהרן ונשאר פירוש שלי וכנ"ל וא"כ מוכח תחיית המתים מקרא דונתתם לאהרן דקאי אלעתיד.
<b>ובזה</b> יבואר פסוקי בלק, הנה בלק קוסם גדול היה וסמך מתחלה שיתגבר על ישראל בכשפיו, ואף על גב שידע כי לא נחש ביעקב, מבואר בספרים דזהו דוקא בארץ ישראל דשם ליכא ממשלת השר, רק בחר לו יה לחלקו, משום הכי אין שליטה לכשפים בישראל, משא"כ בחוץ לארץ שיש שם ממשלת השרים יוכלו כשפים לשלוט, משום הכי לא היה ירא בלק, אכן בראותו כי כבר כבשו ארץ סיחון ועוג נפל ספק בלבו אולי סיחון ועוג בכלל ארץ ישראל, ואם כן כבר בטלו כשפיו דיש להם כבר זכותא דארץ ישראל, לזה התחכם בלק לשלוח אצל בלעם, ואז יבא עליהם משני צדדים בדרך ממה נפשך.
<b>דהנה</b> ארז"ל קוסם גדול היה בלק ראה שעתידין ישראל לחטוא שם אמר מעתה יחול עליהם קללת בלעם מחמת שיגרום החטא, אכן ארז"ל (שבת פ"ח.) ויתיצבו בתחתית ההר שכפה עליהם ההר כגיגית כו', ואמר ר"א מכאן מודעא רבא לאורייתא, ואף על פי כן הדור קיבלוה בימי אחשורוש, הקשו הקדמונים הרי כבר קבלוהו בערבות מואב ושם לא היה אונס, ותירצו דגם שם היה אונס יראים שלא יביאם לארץ ישראל, והקשה בתשובות מוהרי"ק הא מניעת הריוח לא מיקרי אונס, ותירץ דארץ ישראל מוחזקת היא מאברהם והרי היא כבר שלהם, והוי שפיר אונס שלא יקח הקב"ה מהם דבר שהוא כבר שלהם.
<b>עוד</b> יש מקשים, הא בגלגל כשהקימו המשכן קבלו ג"כ על עצמם ושם לא היה כלל אונס, דהא אנו רואין שהחזיקו גם בגלגל אחר הכיבוש והחילוק בכל המצות, ואז כבר עבר האונס, אלא דיש לומר דאותה קבלה הוא רק בעת שיהיו בארץ ישראל, ומודעא דקאמר הש"ס היינו בגלות. מעתה לפי טענת מודעא אין מקום לקללת בלעם לחול עבור שעתידים לחטוא, דהא איכא טענת מודעא, אכן המודעא אינה רק אי ארץ ישראל מוחזקת כדברי מוהרי"ק, משא"כ אי אינה מוחזקת לא מהני הטענה, דהא חטאו אחר קבלה דערבות מואב. נמצא יש לבלק ממה נפשך, דאי סחון ועוג אינו ארץ ישראל אם כן יתגבר בכשפיו, ואם הוא ארץ ישראל אם כן לא קנה אברהם את ארץ ישראל וליכא טענת מודעא, ויוכל קללת בלעם לחול, ואי תיקשי לך מה ירא מואב כיון דידע דאין להם חלק במואב, כבר ביארתי לעיל דירא כי רב הוא, אולי ריבוי העם השלים החשבון, ואפילו הכי באברהם שאמר לו הקב"ה ת' שנה לא כך היה ודו"ק.
<b>אכן</b> יש שתי סברות לסתור ממה נפשך זה. חדא, הוא הסברא שאמר משה רבינו ע"ה אשר מי אל כו', דהיינו כיון שיכולת בידו לעשות כל מה שהוא חפץ שפיר קנה אברהם, ממילא אע"ג דסיחון ועוג הוא ארץ ישראל וליכא כשפים, ואפילו הכי קנה אברהם ואיכא נמי מודעא. עוד יש סברא, דהא קי"ל בחושן משפט דהא דאין אדם מקנה דבר שלא בא לעולם, היינו רק לענין שיכול לחזור בו קודם שבא לעולם, אבל כל זמן שלא חזר בו הרי הוא שלו, ואם כן לא שייך דין זה רק באדם, משא"כ הקב"ה דדיבור שיצא מפיו אינו חוזר, ממילא קנה אברהם.
<b>ובזה</b> נבא אל הביאור, אמר וירא בלק את אשר עשה ישראל לאמורי לכן ויגר, כי בתחלה היה בטוח בכשפיו, משא"כ עתה נפל ספק בלבו אולי סיחון ועוג הוא ארץ ישראל, ולכן שלח לבלעם בחושבו שממה נפשך באחד מהם יתגבר עליהם, או בכשפיו או בקללת בלעם, ולזה אמר וילכו זקני כו' וקסמים בידם ואז וידברו אליו דברי בלק לומר באלו השנים ודאי נתגבר עליהם בממה נפשך או שיעור הפסוק כך ויבואו אל בלעם וידברו ר"ל שדברו כך אליו דברי בלק, ר"ל שיצטרף אליו גם דברי בלק היינו כשפיו אז יתגברו בממה נפשך. והשיבו בלעם הנה יש ב' סברות אשר על ידם נסתר הממה נפשך שלך, חדא כי לא איש אל ויכזב לשון תוחלת נכזבה, ואל פירושו תקיף, והוא סברת משה רבינו ע"ה שהוא אל ויכולת בידו. וסברא שניה שאינו בן אדם להתנחם לחזור מדיבורו, וזהו שאמר התרגום לא כעובדי בשרא דאינון מתמלכין בהו שייך דין שלך דאין מקנה דבר שאינו ברשותו, משא"כ בהקב"ה דהוא אמר ועביד שאינו חוזר בדיבורו דכל מימרא מתקיים, ר"ל שיכולת בידו, ואם כן בשני סברות אלו נסתרו שני הצדדים שלך, דאע"ג דסיחון ועוג הוא ארץ ישראל ולא מהני כשפים, ואפילו הכי ארץ ישראל מוחזקת ואיכא מודעא.
<b>וזה</b> שאמר, שנתבטל הממה נפשך שלך, כי לא הביט און ביעקב, דלא מהני לך מה שעתידין לחטוא, כי אל מוציאם ממצרים כתועפת ראם, ר"ל בכח וגבורה הוציאם ונתן להם התורה בע"כ ואיכא מודעא, והצד השני של כשפים באומרך דסיחון ועוג לאו ארץ ישראל, דע לך כי לא נחש ביעקב ולא קסם בישראל, כעת (פירוש כמו העת) אשר יאמר כו' דהיינו בעת ששרוין על אדמתן בארץ ישראל כדברי המדרש, דאז אתה יודע שאין כשפים שולטין, הכי נמי עכשיו אין שולטים בהם כבר כשפים, ואי אפשר לך לבא עליהם אפילו בשני הצדדים שלך גם יחד שאמרת ודו"ק.
<b>ועם</b> האמור נבא לבאר פסוקי ההפטורה שהוכיח הנביא את ישראל למה לא הקימו המצות עמי מה עשיתי לך כו', והוא בהקדם שפרשתי דברי ירמי' הנביא ע"ה אמר (ירמיה כ, ז) פתיתני ה' ואפת חזקתני ותוכל מדוע הייתי לשחוק, פירש"י דקאי על הנבואה כי ה' פתהו לנבואה ולכן היה לשחוק, וקשה כפל לשון, ותו דאם פתהו ונתפתה למה חזקו עוד אח"כ אחר שכבר נתפתה. ופירשתי על פי דברי המדרש דאף אם לא כפה עליהם ההר כגיגית כבר נתרצו ישראל לקבלת התורה רק הקב"ה עשה זאת בכוונה לטובתם כדי שיהיה להם טענת מודעא, וזהו שטען ירמיה עבור כלל ישראל הרי דאפילו שמעיקרא פתיתני ה' ואפת, ואפילו הכי חזקתני ותוכל בכדי שיהיה מודעא אם כן מדוע הייתי לשחוק.
<b>יוצא</b> מזה שמה שחזקם הש"י ואנסם לקבלת התורה היה לטובתם, וזה אמר ראה מה עשיתי לך כמה טובות ואפילו ומה הלאיתיך, ר"ל אפילו מה שהלאיתיך ואנסתיך היה ג"כ לטובתך, וראיה זכר נא מה יעץ בלק שהוצרך לשית עצות לבא עליכם בממה נפשך לפי שהחטא לבד לא הועיל משום המודעא, וראה ג"כ מה ענה אותו בלעם שלא תועיל החכמה שלו לפי דאיכא טענת אונס, אם כן מעולם לא עשיתי לכם רק טובות למה לא תשמרו מצותי, וכי תימא מיניה וביה שדי ביה נרגא דמשום זה גופיה אין אנו מקיימין התורה מחמת המודעא, דבשביל זה אנו פטורים מלקיים, לזה אמר דזה אינו רק מן השטים עד הגלגל, דהא בגלגל כבר קבלתם מעצמכם בעת שעבר האונס ובטלה המודעא, ודו"ק בכל זה שהוא דרוש ופלפול.
<b>ונבא</b> לבאר יתר המאמרים, ונקדים דברי זכריה אחר שהוכיח את ישראל לעשות הבית אמר (זכריה י, א) שאלו מה' מטר בעת מלקוש ה' עושה חזיזים ומטר גשם יתן להם לאיש עשב בשדה, ויש לדקדק מה ענין זה לבנין הבית. עוד יש לדקדק עושה הוא לשון הווה ויתן להם הוא לשון עתיד. והנראה לומר דמבואר בש"ע אורח חיים אין שואלין הגשמים בברכת השנים אלא בארץ ישראל לבד, אבל בשאר ארצות אפילו עיר גדולה כננוה או ארץ אחת כולה כמו ספרד או אשכנז כיחידים דמיא ובשומע תפלה, וכתב הב"ח והט"ז דאפילו בשומע תפלה אסור להתפלל בצבור רק ביחיד מטעם דהוי טירחא כלפי שמיא, דעיקר השגחת השי"ת ליתן מטר הוא רק בארץ ישראל בזמן שהם צריכים, אבל בזמן ששאר ארצות צריכין המטר הוי שלא בזמנו, ולכן אסור להתפלל רק ביחיד ואפילו התענית שגוזרין דינו כתענית יחיד לפי שאין שם נשיא.
<b>ואמרינן</b> (בתענית י.) ארץ ישראל משקה הקב"ה בעצמו ושאר ארצות ע"י שליח, שנאמר (איוב ה, י) הנותן מטר על פני ארץ ושולח מים על פני חוצות. וכתבו המפרשים דהנפקא מינה כי הדבר שבא ע"י הקב"ה בעצמו, אזי רשות אצלו לחנות את אשר יחון ולרחם וליתן מתנות חנם, אע"פ שאינו כדאי וא"צ זכות כ"כ, ומש"ה ארז"ל (תענית ט.) מטר בשביל יחיד, לאפוקי מה שהוא ע"י שליח הוא רק ע"פ הדין הגמור, וצריך זכות הרבה ולא יבא המטר בשביל יחיד.
<b>והנה</b> ודאי דכל מעליותא דארץ ישראל הוא דוקא בהיות קדושתה קיימת, משא"כ למאי דקיימא לן דקדושה ראשונה בטלה לעתיד לבוא, אם כן דינה כחוץ לארץ לענין זה, וזהו שאמר שאם יבנו בית המקדש ויחזור קדושת הארץ אזי יהיה לכם תרתי לטיבותא לענין המטר, כי שאלו לכם מטר, 'שאלו' דייקא, שתוכלו להתפלל ברבים כדין ארץ ישראל בקדושתה, הגם כי ה' עושה חזיזים תמיד גם עתה כי עשיית החזיזים אין ביד בריה בעצמו, ומטר גשם יתן להם בעצמו, ר"ל אחר שיבנו בית המקדש יתן גם המטר בעצמו, ואז איכא מעלה לאיש עשב בשדה שהמטר בשביל יחיד והיה די להתפלל ביחיד, על אחת כמה וכמה שתתפללו ברבים ואיכא תרתי לטיבותא, משא"כ עתה דליכא קדושת הארץ.
<b>אכן</b> זהו בכל שאר ארץ ישראל, משא"כ בירושלים שכתבו התוס' דקדושתה קיימת לעולם, ממילא תמיד יש בה הני תרתי לטיבותא אפילו בעת חורבנה, והטעם דעדיפא ירושלים מכל ארץ ישראל, היינו לפי שקדושתה היא קדושה כוללת שלא נתחלקה לשבטים, ויש לכלל ישראל חלק וזכות בירושלים וכנ"ל. והנה מה שירושלים לא נתחלקה לשבטים יש בו ב' טעמים. טעם אחד כי הקרבנות והמזבח וכל צורכיהן צריך להיות משל כל ישראל, לכן לא נתחלקה. ועוד משום שכל ישראל נצטוו על מינוי שופטים בכל שעריך דהיינו סנהדרין קטנה בכל עיר, ואיתא בסנהדרין דעיר קטנה פטורה, א"כ במה מקיימין מצות בכל שעריך, היינו בסנהדרי גדולה שישבו בירושלים דמיקרי בכל שעריך, לפי שכל השבטים יש להם חלק בה. וזה שאמר דוד המלך ע"ה (תהילים קכב, ג) ירושלים היא תמיד הבנויה כעיר שחוברה לה יחדיו, דשם יש תמיד יחדיו הנך תרתי לטיבותא, והטעם ששם עלו שבטים שבטי יה, שכל השבטים עלו שם להקריב קרבנות, ועוד כי שמה ישבו כסאות למשפט כו', ומש"ה קדושתה כוללת וקידשה לעתיד לבוא, ממילא יש בה תמיד הנך מעלות.
<b>באופן</b> אחר ביארתי פסוקי זכריה, דהמפרשים דקדקו בשינוי הלשון מטר בעת מלקוש. ונ"ל דהנה המחקרים הקשו במה שאנו רואין בכל עת שיש איזה צער בעולם וגזירה אזי מבטלין ע"י תפלה, והרי הבורא ב"ה הוא פשוט תכלית הפשיטות לא ישיגהו שינוי וחילוף, ואיך יצוייר אצלו שינוי רצון ע"י התפלה. אכן בש"ס יש תירוץ על זה, והוא אמרם ז"ל (חולין ס:) מלמד שיצאו דשאים ועמדו על פתח קרקע ולא יצאו עד שבא אדם הראשון וביקש עליהם רחמים וירדו גשמים וצמחו, מלמד שהקב"ה מתאוה לתפלתן של צדיקים, אשר לפ"ז אין כאן שינוי רצון כי כך היה הרצון מתחלה להעציר הגשמים כדי שיתפללו ואח"כ ירדו גשמים, וזהו האמור במשה רבינו ע"ה ואתחנן כו' אל תוסף כו', כי משה רבינו ע"ה העתיר והרבה בתפלה והתפלל תקט"ו תפלות כמנין ואתחנן לבטל הגזירה, אע"פ שלא יצוייר שינוי רצון בסוברו כי הגזירה לא היה רק כדי שיתפלל, והשיבו השי"ת אל תוסף דבר אלי עוד בדבר הזה איני חפץ כלל שתתפלל בזה ושינוי רצון אי אפשר, ומזה הבין שאי אפשר לבטל הגזירה, הרי דאף דבכל עת צוקה חייבין להתפלל, מ"מ בדבר שאין הדין להתפלל אזי התפלה בחנם, דהא שינוי רצון אי אפשר וכאמור.
<b>אכן</b> יש עוד תירוץ אחר לקושית המחקרים, כי התפלה לבדה באמת אינה מועיל בלתי התשובה עמה, וליכא כאן שינוי רצון כי בהטיב מעשיו נתבטל הגזירה, נמצא שבדבר שהדין להתפלל יוכל להועיל אף בלי תשובה, משא"כ במה שאין הדין להתפלל ליכא למימר שהקב"ה מתאוה לתפלתן, וצ"ל התירוץ השני, וצריך אל התפלה דוקא תשובה, אבל בלא תשובה לא תועיל, נמצא יש לכל תירוץ מעלה וחסרון, דלתירוץ א' אין צריך תשובה, אך בדבר שהדין שלא להתפלל ודאי התפלה לא תועיל, ותירוץ ב' איפכא דצריך תשובה, אבל תועיל אפילו במה שאין דינו להתפלל.
<b>ואמרינן</b> במס' תענית (תענית י. במשנה) הגיע י"ז במרחשון דאז זמן רביעה א' ולא ירדו גשמים, התחילו היחידים מתענין ולא בצבור, הגיע ר"ח כסלו ולא ירדו גשמים שאז זמן רביעה ב' גוזרין ג' תעניות על הצבור, ואח"כ ז' תעניות ומרבין בתפלה, הנה כי כך הוא אפילו בארץ ישראל אין מטריחין לפניו ית"ש בענין הגשמים, לכן בזמן רביעה ראשונה רק יחידים מתענין דרך תשובה בלי תפלה בצבור, אך בבוא עת רביעה ב' ועדיין לא ירד אף רביעה א' דאז יש חשש סכנת נפשות חללי רעב ח"ו לכן ההכרח לא יגונה להעתיר בתפלה, נמצא ברביעה ראשונה שאין הדין להתפלל אזי התפלה בחנם, דהא לא יצוייר שינוי רצון, משא"כ ברביעה ב' יש סכנת נפשות והדין נותן להתפלל, אז יש מקום לתפלה זו דאז שייך שפיר תירוץ הש"ס שהקב"ה מתאוה כו'.
<b>וזהו</b> שאלו מה' מטר, היינו דדי בתפלה לבד על המטר הראשון, אם הוא בעת מלקוש, דהיינו שכבר זמן מטר השני ועדיין לא היה מטר הראשון, אז התפללו עליו בצבור ודי בתפלה, כי כבר עבר חוק וזמן הגשם חלף הלך לו, ועדיין לא בא אפילו רביעה א', לכן עתה תתפללו עליו, כי גם ע"י התפלה לבד ה' עושה חזיזים ומטר גשם יתן להם.
<b>בדרך</b> אחר יש לפרש, דהנה המפרשים הקשו דברי הש"ס אהדדי, דאיתא בתענית (תענית ב.) אמר ר' יוחנן שלשה מפתחות לא נמסרו לשליח של גשמים ושל חיה ושל תחיית המתים במערבא אמרו אף מפתח של פרנסה דכתיב (תהילים קמה, טז) פותח את ידך, ופריך ור' יוחנן מאי טעמא לא חשיב לה ומשני גשמים היינו פרנסה, הרי סבירא ליה לר' יוחנן דגשמים ופרנסה כחד מילתא הויין, ובדוכתא אחרינא (תענית ט.) אמר ר' יוחנן מטר בשביל יחיד דכתיב (דברים כח, יב) יפתח ה' לך את אוצרו, פרנסה בשביל רבים דכתיב (שמות טז, ד) הנני ממטיר לכם לחם, הרי דיש חילוק בין מטר לפרנסה דפרנסה חמיר ובעי זכותא דרבים.
<b>ותירצו,</b> שיש שני מיני מטר, האחד הצריך רק בשביל תוספות ברכה אבל אפשר לעולם בלעדו, זה אינו נקרא פרנסה כיון דאין בו צורך כל כך, ובא אפילו בזכות כל שהיא דהיינו בשביל יחיד, אבל כשנעצרו הגשמים זמן גדול כמה ימים באופן שאם לא עכשיו אימתי, וח"ו בלעדיו יהיה רעב בעולם זה נקרא פרנסה, והיינו דתנן סדר תעניות כיצד ברביעה ראשונה דהיינו בי"ז במרחשון היחידים מתענין, הגיע ר"ח כסלו שהוא זמן רביעה ב' גוזרין תעניות על הציבור ומרבין בתפלה, משום דאם לא עכשיו אימתי, הרי דהש"ס חילק ביניהם.
<b>וזהו</b> בעצמו דברי ר' יוחנן, מטר בשביל יחיד, ר"ל המטר הראשון שהוא רק לתוספות ברכה על כרחך בשביל יחיד הוא בא ג"כ, דהא חזינן דאין מתענין בו אלא יחידים, אבל פרנסה דהיינו כשנעצרו כמה ימים, דאז חיי נפש תלויין בו והוי בכלל פרנסה, אינו בא רק בשביל רבים, דמשום הכי רבים מתענין בו ומתפללין בכנופיא, וזהו שאמר שאלו מה' מטר, ר"ל שצריכין אתם להקבץ יחדיו להתפלל בצבור לעורר זכות הרבים על המטר, והטעם בעת מלקוש, ר"ל כי כבר הגיע זמן המלקוש ועדיין לא בא מטר, והוי בכלל פרנסה וצריכין זכות הרבים.
<b>ואמנם</b> כל אלה בהיות ישראל שרויים על אדמתם, ואז הרשות נתונה להזכיר בצבור כדאיתא בש"ע, דכיון שהנשיא גוזר עליהם תענית הוי תענית ציבור, אבל בחוץ לארץ אשר אין מנהל לנו ולא מחזיק בידינו, הוי הכל תענית יחיד ואסור להטריח כלל להתפלל בצבור, א"כ בשלמא בתחלת עצירת גשמים, דאז יש כח ליחיד להתפלל על הגשמים שפיר, אבל עתה שנעצרו הגשמים כ"כ עד שחיי נפש תלוים בהם והוי בכלל פרנסה, וא"כ אית ביה תרתי דסתרי כמו זיבורא ועקרבא שצריך לו דוקא תפלת הרבים, אבל זכותא דיחיד אין מועיל, ובאמת אין רשאין להתפלל בצבור בחוץ לארץ, וא"כ ממה נפשך אם יתפלל ביחיד אינו מועיל, ואם יתפללו ברבים נשאר קושית המחקרים כיון דבזה אין הקב"ה מתאוה לתפילתן.
<b>וזהו</b> דברי חגי הנביא זרעתם הרבה כו' כה אמר ה' שימו לבבכם כו' ובנו הבית, ואמר הטעם כי כעת קודם בנין הבית פנה להרבה, אתם צריכין לפנות עצמכם לזכות הרבים להתפלל ברבים, ובאמת והנה למעט, שאין רשאין להתפלל אלא ביחיד, וא"כ ממה נפשך אין טוב, לז"א יען מה יען ביתי אשר הוא חרב לאפוקי כשיבנה בית המקדש ויהיו שרויים על אדמתם אז יוכלו להתפלל ברבים.
<b>לפ"ז</b> בחוץ לארץ כשהגיע המטר לכלל פרנסה דהיינו שנעצר זמן הרבה דאי אפשר להתפלל לא ביחיד ולא בצבור, דביחיד אינו מועיל ובצבור אינו מועיל ג"כ משום קושית המחקרים, דלא שייך התירוץ שהקב"ה מתאוה לתפלתן, כיון דבחוץ לארץ אסור להתפלל בצבור, וא"כ אין תקנה אלא ע"פ תירוץ השני דלעיל על קושית המחקרים, וא"כ אין הדבר תלוי אלא בתשובה. וזהו שאמר הנביא (הושע יא, ז) ועמי תלואים למשובתי, ר"ל שיש פעם שהם תלוים דוקא בתשובה, אבל תפלה לחוד לא מהני, כגון ואל על יקראוהו יחד לא ירומם, ר"ל באם שהדבר שצריך לקרוא ולהתפלל עליו א"א שיתרוממו יחד להתפלל בצבור, אזי צריך דוקא תשובה כנ"ל.
<b>ובזה</b> יבואר המאמר דאליהו כי העציר הגשמים זמן מרובה ג' שנים עד שהיו תלויין בהם חיי נפש והוי בכלל פרנסה, ושוב לא היה אפשר לאליהו ז"ל להחזירו לא בתפלת יחיד ולא בתפלת רבים, כמו שהדבר בחוץ לארץ דבעינן דוקא תשובה ובאמת לא עשו רוב ישראל תשובה, רק לפי שהיה הדבר בארץ ישראל, וכבר אמרינן דבארץ ישראל כיון שהקב"ה בעצמו נותן בלי שליח אין צריך זכות הרבים, לז"א לך הראה אל אחאב ואתנה מטר, 'ואתנה' דייקא, שאני בעצמו אתן המטר, ולא היה הדבר יכול להיות ע"י אליהו ז"ל, וזהו המשל שאליהו סגר הדלת ושוב לא היה יכולת בידו לפתוח והוצרך הקב"ה לפתוח. והמשך כל המאמר יבואר כך, דאחאב אמר לאליהו שהתנאי שהתנה משה רבינו ע"ה לא נתקיים, ולא שהכחיש בהשגחת השי"ת רק שבא בטענה והבליע הטענה בתוך דבריו, והוא דקי"ל כל תנאי שאי אפשר לקיימו ע"י שליח התנאי בטל ומעשה קיים, והואיל והמטר בא ע"י הקב"ה בעצמו ואינו נמסר לשליח לכן התנאי בטל, ואף כשעובדין ע"ז יורדין גשמים.
<b>אכן</b> מבואר בפרשת דרכים, דדוקא גשמים הבאים מאוצר טוב אינן באין ע"י שליח, אבל גשמים הבאים מאוצר שאינו טוב בא ע"י שליח אפילו בארץ ישראל, ואיתא עוד שם בפרשת דרכים הסימן איזהו מאוצר הטוב ואיזהו מאוצר שאינו טוב, וכתב דכשהגשמים מרובין מאד בשפע רב הם מאוצר טוב, וזהו שאמר ולא שביק מיטרא למיזל מיסגד, לומר שבאו בשפע רב מאוצר הטוב, דבהאי גוונא אינו תלוי בתנאי כיון דא"א לקיימו ע"י שליח, ולזה בא אליהו ז"ל להוציא הדבר מלבו ואמר חי ה' כו' ובעא רחמי ואימסר ליה איקלידא, להורות שאפשר לקיימו ע"י שליח, אכן אח"כ מחמת שנעצר הרבה אבד המפתח וכאמור ודו"ק.
<b>היוצא</b> לנו מזה שאין הדבר תלוי אלא בתשובה, ומחסד הקב"ה על עמו שהודיע איכות התשובה, על דרך שאמר הכתוב (עמוס ג, ב) רק אתכם ידעתי מכל משפחות האדמה על כן אפקוד עליכם את כל עונותיכם, ופריך הש"ס (עבודה זרה ד.) מאן דאית ליה סוסיא ברחמים מסיק ליה, ומשני משל לאחד שנושה בשני בני אדם אחד אוהבו ואחד שונאו מאוהבו נפרע מעט מעט ומשונאו נפרע בבת אחת. ויש לדקדק היכא רמיזא הא מלתא בלשון הפסוק. והנראה לומר, דבכל עת צרה שצריכין לשוב בתשובה, ולפעמים אין פנאי לפשפש בכל המעשים למעשי איש ואיש ופעולתו ועלילות מצעדי גבר, והיה מחסד הקב"ה אשר כל העונשים שלו הם מדה כנגד מדה, ויש ד' מיתות בית דין, ואמרינן (כתובות ל.) מיום שחרב בית המקדש דין ד' מיתות בית דין לא בטלו, ועל כל עבירה עונש בפני עצמו, דמזה בקל יוודע הפגם בבוא העונש, משא"כ בני נח דכל מיתתן בחנק והעונש שוה להם, וזש"ה (תהילים סב, יג) ולך ה' החסד כי אתה תשלם לאיש 'כמעשהו' דייקא.
<b>וזש"ה</b> (תהילים קמז, יט) מגיד דבריו ליעקב חוקיו ומשפטיו לישראל, ר"ל דלישראל יש משפטים הרבה (משפט היינו העונש) על כל עבירה משפט אחר, לכן ע"י העונש והמשפט יודעים מה שפגמו, לא עשה כן לכל גוי דעונש שוה להם על הכל כאמור, לכן ומשפטים בל ידעום שאינם יודעים כלל ע"י המשפט מה שפגמו. ולזאת אמר רק אתכם ידעתי ע"כ אפקיד (ר"ל לשון מינוי) עליכם את כל עוונותיכם, שפקד על כל עון עונש בפני עצמו, ולז"א מאוהבו נפרע מעט מעט שמתוך שאין העונשים שוים, ממילא בבוא העונש ישובו מפשעיהם השייכים לאותו העונש, וכן אח"כ בבוא עונש אחר ושבים מעט מעט, משא"כ בעובדי כוכבים שאינם יודעים על מה לשוב ממילא נפרע הכל בבת אחת.
<b>ובהיות</b> כן החיוב על כל איש הישראלי לחפש אחר מעשיו, ובמה שנמצא בדרז"ל שהגשמים נעצרים עבורם ולשוב מדרכיו. ואמרז"ל (תענית ז:) אמר רבי שמעון בן פזי אין הגשמים נעצרים אלא בשביל מספרי לשון הרע אמר רב המנונא אין הגשמים נעצרים אלא בעון גסות הרוח אמר רב קטינא אין הגשמים נעצרים אלא בעון ביטול תורה אמר ר' אמי אין הגשמים נעצרים אלא בעון גזל. עוד אמרינן (תענית ח:) אין הגשמים נעצרים אלא בשביל פוסקי צדקה ברבים ואין נותנין שנאמר (משלי כה, יד) נשיאים ורוח וגשם אין בשביל איש מתהלל במתת שקר, וצריך כל אדם לפשפש אם יש בידו מאחת מהנה וצריך לשרש אחריו. וארז"ל (יבמות ע"ח:) בפסוק (שמ"ב כא, א) ויהי רעב בימי דוד שלש שנים שנה אחר שנה וישאל דוד בה', והוקשה לרז"ל מדוע לא שאל מיד, ואמרו שנה ראשונה אמר שמא עובדי עבודת גלילים יש בכם (ובכללו חילול שבת דשקול בכל הש"ס לע"ג) שניה אמר שמא עוברי עבירה יש בכם שלישית אמר שמא פוסקי צדקה ברבים ואין נותנים יש בכם בדקו ולא אשכחו לכן וישאל בה'.
<b>ולהסביר</b> זה הענין יובן במ"ש הזוהר (תקו"ז תקון ט) מחלליה מות יומת דאכיל אויבים לחלל דילה, ופירש האר"י ז"ל כי חילול שבת ועבודת גלילים חמור מכל עבירות ע"פ דאמרינן (עבודה זרה ח.) ישראל שבחוץ לארץ עובדי עבודת גלילים בטהרה הם, מחמת ששוכנים תחת השר מלמעלה וכל התורה ומעשים טובים אשר ממשיך על ידם שפע רצון מלמעלה נשפע השפע ההוא תחלה ליד השר, אם לא כשמזכך מחשבתו מאד שיהי יכולת בידו לשלוח המצוה או התורה לארץ ישראל ואז אינם דרך השר, וכן הדרים בארץ ישראל ששם יש חלל שאין רשות לקליפות ליכנס, והעע"ג או מחלל שבת גורם שניתן רשות להם ליכנס להחלל, וכמו שהיה בעת החורבן, ועי"ז מבטל קדושת הארץ ח"ו ונעשית חול.
<b>והנה</b> אלולא קדושת ארץ ישראל שאין שם משכן הקליפות לא היה יכול העולם להתקיים, לזאת כל המחלל שבת כאלו החזיר העולם לתוהו ובהו, נמצא בהיות עובד גלילים או חילול שבת מבטל קדושת הארץ ח"ו, וגורם עצירת גשמים כי אז אין הגשם בא ע"י הקב"ה בעצמו רק ע"י שליח כמו בחוץ לארץ, ואינו בא רק ע"פ דין וצריך זכות הרבה, לז"א שמא עובדי עבודת גלילים או מחללי שבת יש בכם. לכן בכל תפוצות ישראל ראוי להקבץ ולכרות ברית על ככה לשמור שבת כהלכתו, ויקוים ומלאו הגרנות בר (יואל ב, כה), וגם בזכות השבת קרובה ישועה לבא וצדקה להגלות, אמן כן יהי רצון.
<b>הן</b> עם כלביא יקום וכארי יתנשא. יובן עם האמור בזוהר הקדוש (ח"ב קמ"ג.) שהקשה על מה שאמר הכתוב וצדיקים ככפיר יבטח, והרי הכפיר שהוא הנקבה אינה כ"כ חזקה כמו האריה, והוה ליה למימר כאריה יבטח. ותירץ דאדרבא הצדיק מפחד עצמו תמיד (וכדרך שארז"ל ברכות ד.) אין הבטחה לצדיקים שירא תמיד שמא יגרום החטא ולכן אף שבוטח בה' מצד גודל כחו של השי"ת, מ"מ מעט חלוש הבטחון מצד עצמו שירא פן יגרום החטא, ודומה כמו הכפיר שאין כחו חזק כ"כ ויש קצת חלישות בבטחונו מצד עצמו, רק שבוטח כהאריה שכחו רב. ואמנם ע"י שהוא מפחד תמיד ניצול מהעבירה, ולכן ע"י מה שהוא אינו בוטח רק ככפיר עי"ז הקב"ה מגביהו באמת ומגבירו כמו האריה. והיינו הן עם שטבע שלהם כך הוא, כי כלביא יקום שהוא בעצמו אצל עצמו אינו רק כלביא שהיא הנקבה של האריה, ועי"ז וכארי יתנשא, שהקב"ה מגביהו ומגבירו כמו האריה שכחד רב וחזק, ונכון.

Section 2

<b>תקס"ו</b>
<b>לא</b> הביט און ביעקב ולא ראה עמל בישראל ה' אלהיו עמו ותרועת מלך בו אל מוציאם ממצרים כו'. אומרו לא הביט און ביעקב הוא תמוה, דכל האומר הקב"ה וותרן כו' (בבא קמא נ.), וכבר דרשו בו רז"ל והתורה ניתנה לידרש, גם אומרו לא ראה עמל בישראל הוא כפל המאמר, וגם בו יפול קושיא הנ"ל. וקצת פירשו דעמל היינו שוגג, לומר דישראל אינו נענש על השוגג, ואפילו בהעדר התראה אינו חייב אבל בני נח חייבין על השוגג, וזהו חבה שמחבב ה' לישראל. אכן הא גופה טעמא בעי, למה יענשו בני נח על השוגג, וברוך הוא שאין לפניו לא עולה כו' (אבות ד, כט). גם יתר המאמר בפסוקים אלו אין להם חיבור והמשך.
<b>ואשר</b> נראה לומר כי בלק חשב היות בידו להתגבר על ישראל ע"י שיצאו קודם הזמן שגזר עליהם ת' שנה, וכאומרו הנה עם יצא ממצרים ופירשו שיצא מעצמו קודם זמן הנגזר עליהם, וחשב שעל ידי כן יוכל להתגבר עליהם, וכמו שהיה בבני אפרים שמיהרו את הקץ, ועל זה השיב לו בלעם כאן שני פעמים, אל מוציאם ממצרים לא כאשר אתה חושב שיצאו מעצמן, אבל עדיין גוף הקושיא דבלק שעדיין לא נשלם ת' שנה, בזה תשובתו נשארה מעל שלא ביאר לו בלעם תירוץ על זה, ובאמת מצינו קושיא זו היא קושיא אלימתא והרבה תירוצים נאמרו בה. ובספר דברי שמואל פרשת שמות ביאר פירוש נחמד בפסוק למה הרעות לעם הזה למה זה שלחתני כו', ותוכן הדברים כי אמר הכתוב ולא שמעו אל משה מקוצר רוח ומעבודה קשה, ולכאורה אדרבא בעת היות אדם בצרה, אם בא אליו איש הנאמן אצלו ואומר לו ידוע תדע שהיום אתה ניצל מצרה זו ותצא לרווחה, הוא מטה אליו אזניו ושומע לו ומתענג במתק אמריו. אכן דאיתא במדרשים דמה שסירב משה רבינו ע"ה בתחלת שליחותו היינו לפי שאמר ה' לאברהם אבינו ע"ה וגם את הגוי אשר יעבודו דן אנכי, הרי הבטיח ה' שבעצמו יוציאם ולא ע"י שליח, וז"ש משה רבינו ע"ה מי אנכי כי אלך אל פרעה, וכי אני הוא אנכי שהבטחת דן אנכי.
<b>אלא</b> שיש לומר כיון דאמר ידוע תדע כו' ארבע מאות שנה וגם את הגוי כו', לכן אם היו בשלימות ת' שנה במצרים אז היה מקיים גם הבטחת דן אנכי, ולפי שלא היו רק רד"ו שנה לכן יכול להיות הגאולה ע"י שליח, אבל לפמ"ש המפרשים דקושי השיעבוד השלים למנין ת' שנה והוי כאלו היו שם ת' שנה, לכן טען משה רבינו ע"ה מי אנכי, וז"ש ולא שמעו אל משה שהוא שלוח מאת ה' שתהיה הגאולה על ידו, לא שמעו לו מקוצר רוח ומעבודה קשה, ר"ל שהיה קשה להם ענין העבודה וקושי השיעבוד, דעי"ז הוה ליה כאלו היו ת' שנה ואין ראיה שתהיה גאולתם ע"י שליח, אמנם האמת הוא שנתקיים דן אנכי קודם יציאתם ממצרים במכת בכורות אני ה' ולא השליח, ומה ששלח תחלה ע"י שליח היה רק כדי שלא ישמע אליהם פרעה, למען רבות המופתים בארץ מצרים, אבל באמת אח"כ נתקיים דן אנכי וכאמור.
<b>וזהו</b> ששאל משה רבינו ע"ה בממה נפשך, או למה הרעות לעם הזה, דהיינו למה היה קושי שיעבוד, או למה זה שלחתני, דכיון שהיה קושי שיעבוד א"כ נשלם ת' שנה ואם כן איה הבטחת דן אנכי, ואם כן למה זה שלחתני. ועל זה השיב ה' עתה תראה אשר אעשה אח"כ לפרעה, 'אעשה' דייקא, אני בעצמי, ויתקיים דן 'אנכי', ושליחות זה אינו רק כי ביד חזקה ישלחם כו', דהיינו למען רבות המופתים. אלו דברי ספר דברי שמואל בשינוי קצת.
<b>הרי</b> דגם משה רבינו ע"ה עצמו נסתבך בהערה זו שעדיין לא הגיע זמן ת' שנה, ותלה במה דקושי השיעבוד השלים המנין וכאמור, ובאמת יש עוד הרבה תרוצים על זה, ולכן בלק היה סבור שע"י שיצאו קודם הזמן יוכל להתגבר עליהם, וכבר פירשתי דבלק נתירא שמא ריבוי העם השלים המנין, וזש"ה ויגר מואב מפני העם מאד כי רב הוא, ורצה מבלעם שיעשה פעולה בקללתו שלא יתקבל בשמים תירוץ דריבוי עם, אלא יתקבל תירוץ אחר שינוכה להם קיני קנזי קדמוני דהיינו אדום עמון ומואב, וז"ש אולי אוכל נכה בו, ר"ל לנכות להם ועי"ז ואגרשנו מן הארץ שלי. ועל זה השיבו בלעם שיש עוד תירוץ אחר שדיבור לרעה חוזר ודיבור לטובה אפילו על תנאי אינו חוזר, ולכן ת' שנה לא נתקיים והמותר נתקיים, וז"ש ההוא אמר ולא יעשה כו' כ"ז ביארתי לעיל, וכן בהכרח שיורמז בדברי בלעם כל התירוצים שיש עוד על קושיא זו שלא נתמלא מנין ת' שנה, וירמזו בפסוקים אלו שאנו בביאורם.
<b>והנה</b> יש עוד תירוץ אחר על זה, שלכוונה עשה ה' בדוקא כך שיגזור עליהם ת' שנה, ושיוצאים ברצונו קודם השלמת המנין. ונקדים לבאר מאמר רז"ל (נדה ל"א.) מאי דכתיב (תהילים קלו, ד) לעושה נפלאות גדולות לבדו כי לעולם חסדו שאין בעל הנס מכיר בנסו, ובעיני יפלא מאמר זה דפשטא דקרא אתי שפיר טפי, דקאמר שהקב"ה לבדו עושה נפלאות ואין זולתו, ולא הוקשה לרז"ל רק דמלתא דפשיטא הוא. אבל לפירושם קשה טפי, דאטו אם בעל הנס מכיר בנסו וכי הוא איזה מסייע להתהוות הנס, והרי תיבת לבדו נאמרה על העשיה של הנס, ולפירושם הוה ליה למימר ליודע נפלאות גדולות לבדו, וכבר כתבנו מזה לעיל בפרשת וירא וכאן נבאר בדרך אחר.
<b>ויבואר</b> בצירוף פסוקי תהילים (מ', ב) קוה קויתי ה' ויט אלי וישמע שועתי (כ"ז נאמר על כלל ישראל) כו' ויקם על סלע רגלי כונן אשורי ויתן בפי שיר חדש תהלה לאלהינו, יש לדקדק אטו התהלה לאלהים הוא שיר חדש, הלא גדול ה' ומהולל מעולם ועד עולם. עוד יש לדקדק היה לו לומר תהלה לאלהים או לה', ומה דקדק לומר לאלהינו, יראו רבים כו' רבות עשית כו' נפלאותיך ומחשבותיך אלינו אין ערוך אליך כו', ובביאור פסוקים אלו כתבנו ג"כ לעיל בפרשת בראשית בדרך אחר ע"ש.
<b>ואשר</b> נראה לומר בביאור כל זה, כי הנה באשר חקרו החוקרים והפילוסופים ראשונים ואחרונים וכל בעלי הדת, אם נמשך להש"י איזה תגלית ותוספות שלימות ע"י מה שברא העולם, הסכימו כולם פה אחד בדבר אמת שמציאות כל העולם והנמצאים לא יוסיפו לו שלימות ח"ו, כי אם אמור נאמר היותו נקרא מלך, ואין מלך בלא עם, וכל עוד שיתוסף ריבוי בעם יוסיף כבוד וגדולת ממשלת המלך וכמש"ה (משלי יד, כח) ברוב עם הדרת מלך, הנה אין זה שייך רק במלך בשר ודם שענין מלכותו הוא בהסכמה לבד שהסכימו אנשים שישתעבדו אליו ושהוא ימלוך עליהם, אבל אם אין מי שישתעבד לו וסר למשמעתו בטל מלכותו, ואין זאת בממה נפשך ית"ש אשר מלכותו הוא עצמיות בו והוא המציא יש מאין, וכמו שהמציאיות משועבדים לו ובהכרח סרים למשמעתו, כי כל אשר חפץ עושה, כך ההעדר והאין משועבד אליו וסר למשמעתו, שהרי אנו רואים במאמרו ברא שחקים וכל המציאיות כלם מאין המוחלט, הרי מלכותו על האין כמו על היש ועל הנעדר כמו על הנמצא.
<b>ועל</b> זה נאמר ה' מלך ה' מלך כו', ר"ל העבר והוה ועתיד שוה לענין מלכותו, כי גם לשעבר קודם שברא הנבראים היה ג"כ מלך כי מלכותו גם על ההעדר והתהו והאפס, ואין חילוק בין העבר וההוה רק לענין הנבראים לבדם, כי לשעבר שהיה מלכותו על ההעדר לא היה מי שיכיר כח מלכותו ויקראהו ויתארהו בשם מלך, ועכשיו קוראים לו ברואיו שם ותואר מלך, אבל ההעדר עם היות כח מלכותו עליו, מ"מ לא שאול תודך ולא ישברו יורדי בור אל אמתך (ישעיה לח, יט), נמצא אין חילוק רק לענין המשועבדים אל המלך ית"ש שהמשועבדים הראשונים דהיינו הנעדרים לא קראוהו מלך, והנמצאים קוראים אותו מלך, אבל לשלימותו לא נמשך שום תוספות.
<b>וזהו</b> מה שאנו אומרים אדון עולם אשר מלך בטרם כל יציר נברא, היינו העבר שגם אז היה מלך וכמ"ש, רק לעת נעשה בחפצו כל אזי מלך שמו נקרא דייקא, ר"ל שאין חילוק רק שעתה נקרא מלך וכמ"ש, וכן אחרי ככלות הכל לבדו הוא ימלוך נורא, ירצה אפילו ככלות הכל וישאר לבדו אפילו הכי ימלוך ג"כ, לא כמלך בשר ודם שאין מלך בלא עם, משא"כ הוא ית"ש ג"כ בהיותו לבדו הוא ג"כ מלך וכאמור.
<b>ואם</b> תשאל עדיין הרי אנו רואין כי לא ישוה מלך של מדינה אחת למלך של מאה מדינות, ומלך של מאה מדינות לא ישוה למולך בכיפה, וכיון שיש מדרגות במלוכה א"כ אין דומה שלימות המולך על ההעדר לבד, ובין המולך על המציאות ועל ההעדר יחד. זה אינו שאלה, כי לא יתכן חילוק מדריגות רק בדבר שיש לו גבול וקצבה, שיתכן לומר בהן זה גדול בקצבתו מזה, לכן מלך של מאה מדינה גדול ממלך של מדינה אחת, משא"כ בדבר שאין לו גבול לא יתכן זאת, ואפילו בדברים גשמיים מוגבלים גדולי הערך מצינו ג"כ כזאת, כאשר נאמר שאם יטיל אדם טפה של מים לתוך ים אוקינוס ודאי שטפה זו לא הוסיפה ריבוי ושלימות באוקינוס, מכ"ש כו' בית"ש שמלכותו בלתי גבול ובלתי ערך וקצבה לא יוסיף מלכותו על הנמצאים בו שום תוספות ושלימות ממה שמלך תחלה על ההעדר, מאחר שכל המציאות כולו אינו אפילו בערך טפה וכמוה כאין לפניו, והן גוים כמר מדלי וכשחק מאזנים.
<b>וזש"ה</b> (ישעיה מ, יז) כל הגוים כאין נגדו ולכן מאפס ותוהו נחשבו לו, ר"ל כמו שמלכותו היה על האפס ותוהו כך נחשב עתה שמלכותו על הנמצאים ג"כ ואין שום הבדל ותוספות שלימות במלוכה יותר מבתחלה, כי בדבר שאין לו תכלית וגבול לא יצוייר בו תוספות, בשגם שכל הנמצאים כולם אלו יצויר ח"ו שיופסק כרגע השגחתו וכחו בהם הם ג"כ נעדרים, ואין מציאותם רק כחו השוכן בהם, וכמש"ה (דברים ד, מ) וידעת היום והשבות אל לבבך כי ה' כו' אין עוד, ירצה שאין עוד מציאות רק מציאותו ית"ש, ומאמתת מציאותו נמצאים כל המציאות, אם כן הרי מלכותו עתה ג"כ על ההעדר כבתחלה, שהרי המציאות אשר ישנו הוא רק כחו לבדו ית"ש והבן.
<b>ולכן</b> בפרשת ואתחנן כשאמר משה רבינו עליו השלום לישראל פסוק זה וידעת היום כו', סמך לו מאמר ושמרת את חוקיו ואת מצותיו אשר אנכי מצוך היום אשר ייטב לך ולבניך אחריך ולמען תאריך ימים כו', ירצה להודיע לישראל בל יחשבו כי מלכותו ית"ש על ישראל והשתעבדם אליו ישוה למלכות מלך בשר ודם שמלכותו ע"י העם, וכמו שהעם צריכים למלך כך המלך צריך אל העם, כי אין הדבר כך כי הוא אינו צריך לעם שימלוך אליהם, כי מאחר שאין עוד בלעדו שום מציאות, אם כן מלכותו על המציאות אינו רק כערך שהיה מלכותו קודם הבריאה על ההעדר וכאמור, ואם כן אין מלכותו עליכם עתה וגזירתו גזירות תורה וחוקים ומשפטים רק בנדבה וחסד, כי ע"י המצות ייטב לכם ותאריכו ימים, והיה כוונתו ית"ש בזה רק לטובתכם ושלימותכם, לא שהוא יקבל ח"ו שלימות מזה, ולכן צריכים אתם ליזהר בהם מאד, כיון שאינם רק טובתכם ואי אפשר שתתקיימו בלעדם.
<b>וזהו</b> אומרו ושמרת את חוקיו כו' אשר אנכי מצוך היום רק לתכלית אשר ייטב לך, לא אמר להם למען ייטב לך שהיה משמעותו שהתיר להם לעבוד על מנת לקבל פרס, רק אמר אשר ייטב לך קאי על המצווה וכאמור, שעיקר כוונתו רק אשר ייטב לכם ולמען תאריכו ימים אבל הם עצמם לא יהיה עיקר כוונתם רק בעבור שהוא ית"ש עליהם וק"ל. באופן יצא מכל זה שמצד היותו ית"ש מלך לא הוצרך לברוא את העולם, כי כל המציאות כולם לא יוסיפו ח"ו שום שלימות והדור בתואר גדולתו ומלכותו, כי גם בתחלה היה כך גדולתו ומלכותו.
<b>ואם</b> אמר יאמר כי מצד היותו מתואר בעצם החכמה ועשיית הגדולות והנוראות נסים ונפלאות בלתי שיעור וגבול, וניכר בזה יכולתו וחכמתו, ומפאת זה יהיה ח"ו נמשך לו שלימות מברואיו, כאשר נראה אומן בשר ודם אשר הוא מלא את החכמה והתבונה לעשות בזהב וכסף ובכל המתכיות ומיניהם לעשות כל כלי בתואר והדר אשר לא נמצא בעולם דוגמתן וכל מעשיו נפלאים מאד, הנה לא ישוה שלימות האומן ההוא טרם עשותו שום דבר לשלימותו אחרי אשר הוציא כלי למעשהו ביופי והדר, עם היות שמתחלה היה בו ג"כ שלימות הזה שהוא יכול לעשות, מ"מ לא היה השלימות רק בכח ועתה הוא נמצא בפועל, ודבר שהוא בפועל הוא שלם יותר מהדבר אשר הוא בכח, וכן שלימותו של האומן אחר שהוציא כלי אחד, לא ידמה לשלימותו האחרון אשר עשה אלף אלפים כלים מכלים שונים ברוב יופי ותחבולות שונות, כי מתחלה היה שלימותו בפועל מעט והרוב ממנו היה בכח, ועתה הוציא כל שלימותו לפועל.
<b>ויאמר</b> האומר כן ח"ו לענין חכמתו ית"ש, ועשייתו הנסים והנפלאות ברוב חכמה וברוב חסד, וטרם ברא ה' שום בריאה לא היה למי להטיב ולמי לעשות חסדים ונפלאות, והיו החסדים והנפלאות והשלימות רק בכח, ועתה המה בפועל. גם זה אינו כלום, כי הפועל אינו מחדש שום דבר אצלו ית"ש, כי הפועל והכח הכל דבר אחד אצלו, כי אומן בשר ודם בהיות הדבר אצלו בכח אזי שלימות ההוא נעדר ואינו עושה כלום, ולכן הפועל מוסיף בו שלימות, משא"כ אצלו ית"ש מה שבכח הוא מעשה שלימה, והוא ית"ש לא נשתנה ולא ישתנה ומטבע הטוב להיטיב, ותמיד מושפעים מאתו כל מיני שלימות ונסים ונפלאות המושפעים מאתו תמיד, בל תאמר שהוא עושה הנפלאות רק אל הנמצאים ובעבורם, כי אין ערוך אליו ואין לבורא ית"ש יחוס וערך אל ברואיו, אלא הוא ית"ש תמיד משפיע כל טובות ונפלאות, בין בהיותו לבדו בטרם כל יציר נברא ובין אחר שנבראו, ומי שעושה הכנה בנפשו ע"י התורה והמצוה הוא יכול לקבל הטובות ההם, ואם כן אין חילוק בו ית"ש בין הכח והפועל והבן.
<b>ובזה</b> פירש בבינה לעתים דרוש למ"ד פסוק ימינך ה' נאדרי בכח, ירצה אין האדירות שלך תלוי ביציאתו לפועל, אלא גם בהיות בכח לבד הוא כן והוא דרך מליצה. ועכ"פ יצא לנו שלא נמשך אליו ית"ש שום תכלית ותוספות שלימות ע"י מה שברא העולם, לא לשלימות עוצם גדולתו ומלכותו ולא לשלימות עוצם חסדיו ונפלאותיו ועשית הנסים וכאמור.
<b>ובזה</b> ביאר בבינה לעתים שם פסוקי תהילים (פו', י) כי גדול אתה ועושה נפלאות אתה אלהים לבדך, שיש לדקדק דאם אין כוונת המשורר רק להודיע שהוא יתברך לבדו ולא אחר הוא גדול ועושה נפלאות, הוא נראה לבלי צורך, כי הוא פשוט, וגם מלת אתה האחרונה היא מיותרת. אלא ירצה ככל מ"ש, ואמר הנה לך ה' נאה לקרוא גדול בהחלט וגם עושה נפלאות, לא כמלך בשר ודם שלא יתואר בשם מלך וגדול אלא בהיות לו ריבוי עם הסרים למשמעתו, ולא כאומן בשר ודם אשר עיקר שלימות חכמתו ופלאי מעשהו אינו אלא בהוציאו לפועל פלאי מעשיו, לא כן אתה ה' כי לא מחמת מציאות ריבוי הנמצאים שהמצאת תקרא גדול ומלך, ולא לפי שאתה מוציא לפועל הנפלאות והנסים תקרא עושה נפלאות, אלא כי גדול אתה ועושה נפלאות, אפילו נצייר היותך אתה אלהים לבד מבלי היות שום מציאות, אף על פי כן אתה מלך גדול, כי הגדולה תלוי בעצמותך ומלכותך על האין כמו על היש, וגם אתה עושה נפלאות ומשפיע ניסי חסדיך והשגחותיך תמיד, ואף שלא יצאו לפועל לחסרון מציאות המקבלים, כי הכח אצלך הוא הפועל בעצמו אין שום הפרש ביניהם. אלו דבריו ז"ל בתוספות ביאור מעט ושפתים ישק.
<b>ואחרי</b> שנתברר ד"ז להפילוסופים שכל המציאות כולם לא הוסיפו לו ית"ש שום שלימות ושום תכלית, הוסיפו לחקור ולהקשות הלא אנו רואים שום חכם לא יעשה שום פעולה גדולה או קטנה מבלי כוונת איזה הנאה ותכלית יומשך לו מפעולה ההיא, ואיך אם כן מקור החכמה והמדע הוא הבית"ש יעשה פעולה גדולה נוראה הזו, הוא המצאות כל המציאות אשר אם יחיה אדם אלפי אלפים שנים לא ישיג אפס קצהו מפלאי כל המציאות, ואיך עשה מעשה כזו מבלי שום תכלית יגיעהו מזה, ובשאלה זו נבוכו הפילוסופים והלכו באפילה, וגרם להם זאת מבלי היות להם דת אש כי לא עשה כן לכל גוי, ורצו להשיג ענינים כאלה בשכלם לבד, וזהו דבר שאי אפשר כי גבהו דרכיו מדרכינו ושכלנו, ומי יאמר זך לקחו לבא עד תכונתו.
<b>אמנם</b> בהגלות נגלות ית"ש על עם קדשו, והודיענו תורתו והגיד דבריו ליעקב חוקיו ומשפטיו לישראל, והגיד לנו פינות תורתו וחוקותיו אשר יש בהם דברים וחוקים אשר נסכל מהותם וענינם לעומק המושג וקוצר המשיג, מ"מ נתאמת לנו אמתתם וכל המקובל בידינו מפי משה רבינו ע"ה ידענו שהוא האמת בעצמו, אף ששכלנו אינו מקיף הענין להבינו, זהו עצמו העד כי תורתנו אלהית, וכמו שהוא ית"ש ידענו מציאותו ונעלם מהותו להיותו אלהים אמת לכן הוא נעלם מכל רעיון, כך תורתו הקדושה שנתן לנו ידענו אמתתה ומציאותה פנותיה ונעלם מהותה מהקפת שכלנו להיות תורה אמתית אלהית.
<b>ומקובל</b> בידינו ממשה רבינו ע"ה שית"ש יש לו כביכול תענוג ושעשוע במעשי הצדיקים ולתכלית זה המציא כל המציאות, וכמ"ש במ"א בשם המפרשים שביארו בגלל אבות שעשו רצונך, כי קודם הבריאה הסתכל במעשי האבות, ועי"ז היה לו רצון לברוא העולם, וזהו שעשו רצונך. ועם היות שכלנו אין מקיף מהות דבר זה, כי ידענו אין ערוך אליו ואין לו ערך ויחוס לברואיו, והוא ית"ש אין לו שינוי ותמורה ואיך יקבל תענוג ושעשוע מברואיו. יהיה ענין זה כאחד משאר פנות חקות התורה אשר ידענו אמתתה, ונסכל בהבנתה, כי גבהו דרכיו מדרכינו ועניניו משכלנו. וברוב חסדו הודיענו דבר זה היותו כביכול מקבל תענוג ושעשוע ממעשי הצדיקים, למען נזדרז בעבודתו בחשק נמרץ, כי מה טובו ומה יפיו של איש הישראלי בהיותו גורם תענוג למלך מלכי המלכים ית"ש, היש לחיך מתוק מזה, או היש יותר תענוג ויותר מתיקות ויותר שכר ממתיקות הזה עצמו, בהיותו יודע שכביכול ית"ש מתענג ממעשינו, מי יתן ונזכה לזה אמן.
<b>כללו</b> של דבר, כי עם היות אין ערוך אליו ואין לו יחוס לשום מציאות וכמו שנתבאר, שאפילו בחינת תואר מלך ותואר עושה נפלאות היה קודם הבריאה כמו אחר הבריאה, כי משפיע נפלאות ונסים מאתו תמיד, ומי שמוכן למוצאם ולקבלם מקבלם מעצמו, אבל לא שיהיה לו יחוס אל מי מברואיו וכוונה אליו להשפיע לו נסי נפלאות בכוונה מיוחדת אל מי מברואיו, שהרי אין לו יחוס ושייכות כלל עליהם. מ"מ לנו עם ישראל זרע האבות להם יש לו כביכול יחוס ומחשבותיו וכוונותיו אלינו, כי האבות גרמו רצונו לברוא העולם והאבות עלו במחשבה ויבחר גם בזרעם אחריהם בנו, וכמשארז"ל (בראשית רבה א, ד) ישראל עלה במחשבה וכמו שהיה מחשבותיו ית"ש על ישראל וברא בעבורם העולם להיות מלכותו עלינו, כך ג"כ נפלאותיו בכוונה אלינו להיותינו זרע האבות וחלק מהם יש לו יחוס כביכול אלינו ומקבל שעשוע ממעשינו הטובים, לכן בהשפיעו פלאי נסיו ונפלאותיו בכל רגע כוונתו לנו ובעבורנו לבד, לא עשה כן לשום נמצא.
<b>וזהו</b> שאמרו רז"ל (ספרי) הובא ברש"י ז"ל פרשת עקב ארץ אשר ה' אלהיך דורש אותה, והלא כל הארצות הוא דורש, אלא כביכול אינו דורש אלא אותה, וע"י אותה דרישה שדורשה דורש את כל הארצות עמה עכ"ד. הרי שכוונת השגחתו והשפעות נסיו ונפלאותיו אלינו, ובאמצעות השגחה זו מושגחים כל הארצות, ואופן שמושגחים באמצעות ההשגחה המכוונת אלינו יבואר אי"ה עוד אח"כ, ועמ"ש לעיל בפרשת בהעלותך בפסוקי בשר תאוה ע"ש, כי כמו שבעת הבריאה היו מחשבותיו אלינו לבד כי ישראל עלה במחשבה, כך עתה נפלאותיו הם אלינו לבד, וכביכול יש לו ערך ושייכות אלינו, יתהלל וישתבח שמו המפואר ומהולל אשר הפליא חסדו הזה עמנו.
<b>וזה</b> מרומז במה שאמר משה רבינו ע"ה לישראל שמע ישראל ה' אלהינו ה' אחד ואהבת את ה' כו' בפרשת ואתחנן. וירמוז אל הפלא הגדול הזה שאמרנו, שהפליא ה' חסדו לישראל כי עם היותו ה' אחד אחדות עצמיי ואמיתי, ובכלל זה שאין לו תמורה ולא ישתנה מלא רוצה לרוצה, כי אין לו שום יחוס לשום מציאות, אף על פי כן יש לו יחוס לישראל ונקרא אלהינו בכינוי אלינו, ולזאת ראו שתאהבהו אהבה נאמנה בכל נפשך למסור עצמך וכל אשר לך, אחר שהוא כביכול מקבל תענוג ושעשוע מזה.
<b>ולטעם</b> זה תקנו רז"ל בכל מטבע הברכות ה' אלהינו, כי מיד שמזכירין שם ה' אנו מזכירין ג"כ היותו אלהינו, יש לו יחוס ושייכות אלינו, כי ישראל עלה במחשבה, וכן כל השגחתו והשפעת נפלאותיו הכל הוא בכוונה אלינו, משא"כ שום אומה עכו"ם לא יתכן לה שתאמר תיבת אלהינו, רק תיבת אלהים, כי אין לו יחוס אליהם. ולהורות על חילוק זה תיקנו כך רז"ל שבכל ברכות שאנו מברכין לו ומזכירין שמו נאמר מיד תיבת אלהינו, רק בכדי שלא יהיה משמעות לשון זה שאינו מולך רק עלינו ולא על האומות ח"ו, לכן אנו אומרים מיד ג"כ מלך העולם, לומר באמת שהוא מלך על כל המציאות וכולם הם משועבדים ונכנעים לו, כי אין להם מציאות מבלעדו, אבל מכל מקום שיהיה נקרא ביחוס אלהינו אין זה אלא בישראל, ובאמצעות השגחה זו מתקיימים כולם.
<b>ואמנם</b> אחרי שנתבאר כל זה אשר ית"ש משפיע תמיד חסדים ופלאי נסים ונפלאות אפילו בטרם כל יציר נברא, ואחרי הבריאה כל הנפלאות המושפעים מאתו הם בכוונה מיוחדת לישראל, יש לנו מהקושי איך אפשר שיהי עתה ישראל כ"כ מרודים בשפל המדריגות, וכל עיר על תלה בנויה ברוב ההצלחות, ולישראל אין כל מאומה.
<b>ותירוץ</b> קושיא זו הוא בדרך משל, מי שאבד לו מרגלית טובה בחול ואבק דרכים מביא כברה וכוברה עד שרואה המרגלית ונוטלה. אבל אם האיש ההוא נסתמו עיניו ואין לו עינים לראות, אזי המרגלית מונחת לפניו והוא אין רואה אותה ואינו מוצא המרגלית, ועובר שם אדם אחר ורואה המרגלית ונוטלה. וכן הוא הנמשל כזה ממש, כי באמת הש"י משפיע מלפניו תמיד נפלאות ונסים ביחוד לישראל, ובעת שגמרו מעשיהם הטובים האירו עיניהם והיו מוצאים ורואים אותם וזוכים בהם, ומעט מהמעט מאשר לא מצאו ולא ראו ובאו עובדו כוכבים ונטלום והיו ניזונים מהתמצית, וזה מה שאנו אומרים שבאמצעות ההשגחה מושגחים גם הם, אבל כאשר גרמו העונות נסתמו עיניהם ולבם של ישראל מבלי ראות לעת מצוא הנפלאות המושפעים מאתו, ובאו בה פריצים ומצאום ומזה מצליחים.
<b>ולקרב</b> הענין המשל והנמשל הנ"ל הנה דוגמא זה מצינו במ"ש הכתוב פרשת וישב (בראשית לז, יט) ויאמרו איש אל אחיו הנה בעל החלומות הלזה בא ועתה לכו ונהרגהו ונשליכהו באחד הבורות כו' ונראה מה יהיו חלומותיו וישמע ראובן ויצילהו מידם, ויש לדקדק באומרו וישמע ראובן, הרי כולם שמעו דהא במעמד כולם היו מדברים ולא היה לו לומר רק ויצילהו ראובן. ופירש בספר דברי שמואל בשם גדול ע"פ מאמר רז"ל (תענית כ"א.) אילפא ור' יוחנן עבדו עיסקא בהדדי כו' ושמע ר' יוחנן קול אומר אית בהו חד דקיימא ליה שעתא ואילפא לא שמע ושיער ר' יוחנן מדלא שמע אילפא הקול הפלא הזה שמע מינה לדידי קיימא לי שעתה ופירש ר' יוחנן מן העיסקא ועסק בתורה עד שנתגדל, ורז"ל ביארו במאמר ונראה מה יהיו חלומותיו שאין זה דברי אחי יוסף אלא בת קול אומר נראה דבר מי יקום ועז"א הכתוב וישמע ראובן, ר"ל ראובן לבדו שמע קול זה, ומזה הבין שבידו יתהווה הנס הזה שינצל יוסף, ולכן ויצליהו מידם עכ"ד.
<b>הנה</b> זה ממש דוגמא שאמרנו, כי בעת שנשפע הנס או הפלא מאת ה' מי אשר השיגו ושמעו לדידיה קיימא שעתא ומתדבק בו הנס והפלא ההוא, וכן מצינו בפרשת בלק במעשה זמרי שנתעלמה מהם הלכה זו דקנאים פוגעים, ונזכר פנחס וא"ל משה רבינו ע"ה קריינא דאיגרתא איהו להוי פרוונקא, עם היות שעל משה רבינו ע"ה נאמר (משלי י, ח) חכם לב יקח מצות, ולא הניח מצוה הבאה שלא קיימה, ואיך לא התאמץ שיהיה הוא המקנא קנאת ה' כי לו נאה לעשות דבר זה. אלא לפי שלדבר זה היה צריך כמה נסים, כמו שחשבו רז"ל (סנהדרין פ"ב:) הנסים שנעשו לפנחס, ובראות משה רבינו ע"ה כי מכולם נתעלמה הלכה זו רק פנחס לא נתעלם ממנו דין זה. מזה הבין משה רבינו ע"ה שלא יתהוו נסים אלו רק לפנחס, כי הוא מצא הנס הנשפע מאתו ית"ש. וכך הוא ענין כל ההצלחות והנפלאות המושפעים מאתו, מי מהאנשים המשיגם ומביטם הוא יצליח בהם, משא"כ מי שאינו מכירם ומביט בהם לא יאתה לו הפלא ההוא, כענין משל המרגלית והבן היטב.
<b>וזה</b> עצמו ביאור מאמרם מאי דכתיב לעושה נפלאות גדולות לבדו כו', ירצה, כי באמת לא בא הכתוב לומר שהוא לבדו העושה נפלאות ולא אחר, שהרי זה דבר פשוט, אלא ביאור פסוק זה הוא כאשר ביאר בבינה לעתים פסוק ועושה נפלאות אתה אלהים לבדך כמ"ש לעיל, וכן גם כאן אמר שהשי"ת עושה נפלאות אפילו בהיותו לבדו בטרם כל יציר נברא כי לעולם חסדו. ר"ל כי מטבע הטוב להשפיע תמיד טובות וחסדים, ולכן השפיע הנפלאות אפילו בהיותו לבדו, דהא חסדו הוא לעולם. ועל זה אמר מאי דכתיב לעושה כו' הוקשה לו קושיתנו, מאחר שהוא משפיע חסדים ונפלאות ונסים לעולם ומאחר שידוע שאין יחוס לית"ש רק לישראל, ובהשפיעו עתה הנפלאות הם מיוחדים ומכווונים בכוונה לישראל לבדם, ואם כן איך יתכן יצליחו הם כ"כ וישראל מרודים מאוד, ועל זה תירץ שאין בעל הנס מכיר בניסו, ר"ל ישראל שהם הם בעלי הנס, כי הנסים והנפלאות המושפעים מאתו אינם אלא בכוונה לישראל לבדם, והם הם בעלי הנס, גרמו העוונות שאינם מכירים בניסם להביטם ולראותם וכאמור ונכון.
<b>והנה</b> ארז"ל והובא ברש"י ז"ל בפרשת כי תצא (דברים כד, יט) גבי ושכחת עומר בשדה לא תשוב לקחתו לגר ליתום ולאלמנה יהיה למען יברכך ה', פירש"י למען יברכך אף על פי שבא לידו שלא במתכוין קל וחומר לעושה במתכוין, אמור מעתה נפלה סלע מידו ומצאה עני ונתפרנס בה הרי הוא מתברך עליה עכ"ד. ומזה נקח כי העני אשר מצא הסלע ומתפרנס בה ראוי לו להחזיק טובה ולברך לבעל הסלע ההוא, אף שהוא לא נתן לו במתכוין, מ"מ על ידו הוא מתפרנס, אבל עכ"פ אין חיוב החזקת טובה וברכה מעני הזה לבעל הסלע דומה בשום ערך ודמיון, אל החזקת טובה וברכה הראוי מעני למי שנתן לו סלע במתכוין בידו ממש, ושהביא הסלע לביתו ולידו, כי ההבדל שבין שני החזקות טובה אלה הוא מובן, שהמה כרחוק מזרח ממערב.
<b>והנה</b> הבדל זה עצמו הוא בין חיוב השבח להשי"ת מישראל בעת הצלחתם, לחיוב השבח להש"י מאומות העכו"ם בעת הצלחתם, אחר שכל ההצלחות המושפעות מהשי"ת הם בכוונה לישראל לבדם, וההשגחה הבאה לעובדי כוכבים הוא רק בעת אשר אין בעל הנס מכיר בניסו ואינו מוצא ההצלחות ההם, והם נאבדים מישראל ומוצאין אותן עובדי כוכבים, הרי הוא ממש דוגמת מי שנפל סלע מידו ומצאו עני ונתפרנס בה. נמצא כי עם היות שגם עכו"ם בעת הצלחתם מחויבים ליתן שבח ופאר לחי העולמים, מ"מ חיוב התהלה והתפארת לחי העולמים מאתנו בעת הצלחותינו הוא יותר ויותר, על אחת כמה וכמה מאחר שהוא יש לו יחוס אלינו עד שנקרא עבור זאת אלהינו, ובהשפיעו ההצלחות כולם הם רק בכוונה אלינו, לכן ההבדל בין שני חיובי שבחים האלה כגבוה שמים מארץ, כי הם אין להם להחזיק טובה להש"י, רק על שעל ידו מתפרנסים במוצאם סלע האבד, משא"כ חיוב השבח מישראל הוא שיר חדש לגמרי, על הכוונה בכל ההצלחות והנפלאות אלינו.
<b>וזהו</b> מאמר המשורר בשביל ישראל. אמר כי בעת אשר קוה קויתי כו' ויט אלי כו' אז ויתן בפי שיר חדש, מה שאינו שייך כלל לעובדי כוכבים בעת הצלחתם, ומהו השיר חדש, תהלה 'לאלהינו' דייקא, שיש לו יחוס אלינו הרמוז במלת אלהינו, וחזר עוד לבאר יותר ואמר אמת כי רבות עשית אתה ה' אבל נפלאותיך ומחשבותיך, ר"ל מחשבותיך בעת הבריאה וגם הכוונה בנפלאותיך, הוא רק אלינו, עם היות כי אין ערוך אליך שאין לך יחוס לשום נמצא, אף על פי כן הפלאת חסדיך עמנו להיות יחוס בינינו, ואם כן אם אגידה ואספרה שבח אליך, על זה עצמו מספר כי מגיע לך שבח רב מאתנו על זה עד שעצמו מספר, והבן ונכון.
<b>ובזה</b> אני מבאר הפסוק בפרשתן, הן עם לבדד ישכון ובגוים לא יתחשב, ופירוש רש"י עם לבדד ישכון כתרגומו בלחודיהון עתידין דיחסנון עלמא, ואומרו ובגוים לא יתחשב פירשו רז"ל הובא ברש"י כשהן שמחין אין אומה שמחה עמהם שנאמר ה' בדד ינחנו, וכשהעכו"ם בטובה הם אוכלין עם כל אחד ואין עולה להם מן החשבון, וזהו ובגוים לא יתחשב עכ"ד.
<b>ויש</b> להקשות באומרו כשהעכו"ם בטובה הם אוכלין עם כל אחד, והנה אנחנו רואים כל העכו"ם שלוים ושקטים ועמך ישראל דוויים וסחופים ומדולדלים אין דורש ואין מבקש אמת, כי כפי הפשט יאמר לענין שישראל כשה אחת בין ע' זאבים, והש"י עוזר לנו כ"כ אריכות זמן לבלי תבלענו מצולה, ולזה לא אמרו כשהעכו"ם בטובה הן בטובה עם כל אחד, רק אמרו הם אוכלין עם כל אחד, שלשון אוכלין ביאורו על ענין אכילה הכרחית לקיום הגוף בלבד, וירמוז על ההשגחה האלהית עלינו בין העכו"ם לחיותינו כיום הזה, כמש"ה (מלאכי ג, ז) ואתם בני יעקב לא כליתם ואמר לא מאסתים ולא געלתים לכלותם, זהו האמת בכוונת רז"ל בזה.
<b>אכן</b> נאמר ג"כ בדרך פרפרת עם דברינו, ונמשיל לזה שהיה בעיר אחד עני הגון בן טובים וחשוב בעיני כל יושבי העיר כי נכבד הוא ומעשיו נאים, ויהי כי הגיע סמוך לרגל ולא היה לו כלום לצורך הרגל, והיה בעירו עשיר אחד נדיב לב ובעל צדקה ודרכו להטיב, ועשה חשבון כמה העני ההוא צריך לפרנסת כל הרגל בבשר ויין ותפנוקים כדרך העשירים ועלה לסך גדול, ולקח העשיר הסך ההוא בידו והלך לבית העני בעצמו ליתן לו, אלא שרצה לעשות הצדקה על צד המובחר שלא ידע העני ממי מקבלו, והשליך הכיס ההוא בחצרו כדי שימצאנו, כה היה דרך העשיר ההוא לעשות תמיד, וידעו כל העניים כי מאתו באה הצדקה.
<b>אכן</b> זה העני היה קשה יום ולא היה לו מזלא דמזוני ולא מצא הכיס ההוא, בתוך כך הלך עני אחר שאינו הגון סמוך לחצר וראה הכיס מונח וחתר בבקיא ולקחו והתחיל לקנות לעצמו כל צורכי הרגל כדרך העשירים, והרגיש העשיר שהעני ההגון לא מצא הכיס, ולקח סך אחר והשליכו ג"כ לחצרו של עני ההגון, והיה ג"כ כך ומצאו עני אחר שאינו הגון, וכן עשה העשיר ההוא כמה פעמים, וכך עלתה לו שמצאו בני אדם שאינו מהוגנים את המעות. ובתוך כך בא הרגל והיו אותן האנשים שאינם מהוגנים שמחים בכל לבם ומברכין לבעל המעות ההוא, כי ממנו נמשך להם כל הטוב ההוא, וזה ההגון לא היה לו רק פת לחם בצמצום, והתחילה אשתו לבכות מאד בזכרה אותן האנשים שמחים וטובי לב אוכלין ושותין, והם לרוע מזלם אין להם מאומה ותבכה ולא תאכל. ויאמר לה בעלה למה תבכי ולמה לא תאכלי, כי כל מה שהם אוכלים ושותים יש לנו להרגיש טעם כאלו אנו האוכלים והשותים, כי מאתנו בא להם, והנך רואה שהעשיר הנכבד ההוא לא עלה כלל על לבו ליתן לאלה הגרועים מאומה, רק לנו נתן כ"כ הרבה פעמים, ויש לנו לתת אלף ברכות להעשיר ההוא על זאת, כי הוא עשה את שלו ואנחנו אין זכאים לזה, ולכן יהי שמו מבורך מאד, ולנו יש להרגיש טעם באכילתם כאלו אנחנו האוכלים והשותים, ויש לנו לבקש מהש"י שירחם עלינו, אז תראי כי העשיר ההוא יתן לנו הרבה מאד, ולהם לא יתן מאומה והתנחמו בזה.
<b>והנמשל</b> הוא ממש כענין הזה, כי הוא ית"ש הטוב ומטיב הוא משפיע לנו ביחוד כל ההצלחות, רק לרוע מזלנו בגולה אין אנו רואים וכמ"ש לעיל, והעכו"ם מוצאים ההצלחה ההיא, ומשפיע לנו ית"ש עוד הפעם וכן משפיע תמיד, וזהו ענין מאמרם ז"ל (בראשית רבה סו, ג) בפסוק ויתן לך האלהים מטל השמים יתן ויחזור ויתן, ירצו כי ברכה זו נתברך יעקב אבינו ע"ה, ורמזו בזה כי יהיה זמן שהש"י יתן ויצטרך לחזור וליתן, עבור שאנשים שאין מהוגנים מוצאים הברכה ההיא, לכן צריך ליתן הרבה פעמים וכולי האי ואולי בא קצת מהם לישראל, וזה ג"כ ההכרחי לבד כמו שאמרנו.
<b>ולכן</b> בראותנו כל העכו"ם שלוים כו' אין לנו להצטער כ"כ, ויש לנו לחשוב כי טובתם כאלו אנו בטובה כי מאתנו בא להם, וכאשר יזכנו ה' ויאיר עינינו למצוא כל ההצלחות המושפעות לנו אז לא יהיה להם מאומה, וזש"ה (תהילים ד, ח) נתת שמחה בלבי מעת דגנם ותירושם רבו וארז"ל (נדרים נ:) אם לעוברי רצונו כך שאין בא להם הברכה שמתכוין, לעושי רצונו על אחת כמה וכמה שההצלחות מושפעות לנו במתכוין, ויש הפרש רב בין זה לזה כמו שיבואר בסמוך אי"ה. וזה שאמר ה' בדד ינחנו כשהן שמחין אין אומה שמחה עמהם, מאחר שית"ש אינו חפץ כלל ליתן לגרועים ההם, אבל כשהעכו"ם בטובה הן אוכלין עם כל אחד, כי מה שהן אוכלין כאלו אנחנו האוכלין, ואף על פי כן אין עולה להם מן החשבון, מאחר שבאמת אין כל מאומה בידם כי אם הלחם אשר הם אוכלין, ונכון בדרך צחות.
<b>אכן</b> יש מקום לשאול על מה שאמרנו, שמצד שלעכו"ם אין הטובה באה במתכוין, ולנו באה במתכוין ובכוונה מיוחדת מאתו אלינו לכן נתן בפינו שיר חדש וכאשר נתבאר. ויש לבעל דין לשאול מאי נפקא מינה בין מתכוין לאינו מתכוין, וכי מה איכפת לו לעני בין אם מצא סלע שנאבד מעשיר ובין העשיר נתן לידו, אמת שיש הפרש לענין האהבה והחבה והכוונה הרצויה, אבל בגוף הטובה אין חילוק. גם יש לשאול מה ענין השיר חדש, ובאיזה לשון של תהלה ושיר יובדל שיר שאנו מחויבים לשורר לית"ש בעת טובתנו, מהשיר המחויב מאומות העולם להש"י בעת טובתם.
<b>ואמנם</b> התשובה על שאלה הראשונה יובן בשנמשיל משל אחד, כי החייט התופר בגדים חשובים לאדם הנה בתחלה לוקח המדה מהאיש ההוא גובהו ועוביו ומדת הידים וכל הצריך באופן שלא יהיה רחב יותר ממדתו אפילו בדבר מועט, וכן שלא יהיה צר מעט, ושלא יהיה אפילו במקום אבר אחד דחוק ביותר או רחב ביותר וכדומה, ולכן כאשר תופר הבגד ההוא אם ילבשנו אח"כ אדם אחר, אי אפשר כלל שיהיה במציאות שיהיה הבגד ההוא עליו כמדתו ממש, כי הדבר נודע שאין נמצא בעולם שני אנשים שוים לגמרי לאחדים ממש ובעל כרחך צריך שיהיה ביניהם איזה הבדל כל שהוא, ולכן לכל הפחות באותו מקום ההבדל אין הבגד עליו כמדתו, ולא ימלט מבלי שיהיה הבגד בגופו במקום אחד דחוק ובמקום אחד רחב וכדומה. ואם החייט ההוא אינו כ"כ אומן, יצוייר שהבגד ההוא יתכן למדת אדם אחר ג"כ, כי לא לקח המדה היטב, ומאחר שלא כיוון כ"כ את המדה ואין הבגד עליו כמדתו ממש א"כ יצוייר שלאדם אחר יהיה כמדתו ממש, ולכל הפחות שיהיה הבגד על אדם אחר כאשר הוא על האדם שנעשה בשבילו הבגד. משא"כ אם החייט הוא אומן מופלא וכיוון המדה ממש, אי אפשר שיהיה הבגד ההוא על אדם אחר כמדתו ממש, ואין אדם אחר מוצא נחת רוח באותו הבגד.
<b>ולכן</b> זהו ההבדל ממש בין הצלחתנו הבאה אלינו בכוונה מיוחדת מהאומן המופלא ב"ה וברוך שמו הגדול, היא הצלחה נאמנה ואמתית כמדתנו מבלי שום דוחק, אפילו כל שהוא, משא"כ עובדי כוכבים שבאה לידם ההצלחה העשויה למדתנו, אי אפשר שימצאו נחת רוח גמור באותה ההצלחה כי לא ימלט יהיה איזה דוחק באיזה ענין, כי לא נעשה למדתם, ומאן דלא לביש מדא כמדתו אין לו נחת רוח כלל, והבן כל זה.
<b>ובזה</b> אני מבאר פסוק בפרשת בחקתי (ויקרא כו, לב) ושממו עליה אויביכם היושבים בה וארז"ל (תורת כהנים כו, לח) הובא ברש"י ז"ל שם, זו מדה טובה לישראל שלא ימצאו אויבים נחת רוח בארצם כו', ויש לשאול, חדא, איזה טובה נמשך מזה לישראל ומאי איכפת להו לישראל אם האויבים יש להם שם נחת רוח או לא, ובמקומו ביארנו בע"ה. עוד יש לדקדק בלשון שאמרו, זהו מדה טובה לישראל, מה ענין מדה, והוה ליה למימר זו טובה לישראל.
<b>ויתבאר</b> פסוק זה בצירוף לבאר פסוק בשיר השירים (ז', ב) מה יפו פעמיך בנעלים בת נדיב חמוקי ירכיך כמו חלאים מעשי ידי אמן כו', פסוקים אלו הם קילוסי כנסת ישראל בדרך מליצה כמו שמקלסין כלה נאה אשר היא להלל מכף רגלה ועד קדקדה, ואומר שיפו פעמי רגליה באשר היא מלובשת במנעלים מהודרים והיא בת נדיב לומר שהיא מיוחסת, ואמר עוד חמוקי ירכיך חמוקי הוא לשון לבוש וכיסוי, (מלשון עד מתי תתחמקין בירמיה לא, כה) ר"ל לבוש הרגלים שהם האנפלאות הם יפים ומהודרים כמו תכשיטי זהב וכסף והם מעשי ידי אמן, ואמרו לשון מה יפו ולא אמר יפו לחוד להגדיל ענין היופי, לומר שאין דוגמת יופי זה בכלה אחרת, וזה לשון מה יפו, ר"ל מי דומה ליופיך. ותיבת חלאים פירש"י ז"ל מלשון חוליות ע"ש. כל זה הוא ביאור המלות כפי המשל.
<b>ואמנם</b> הנמשל ביארו רש"י ז"ל על קדושת ישראל בענין עלייתם לרגל, והמשיל קדושה זו ללבושי המנעלים והאנפלאות שהם לבושי הרגלים, שהוא לענין דירתם ודריסתם במקום קדוש, ויכונה לקדושת הרגלים, ואמרו מעשי ידי אמן פירש"י ז"ל הקב"ה. זהו שטח המקרא, ויש בו כמה דקדוקים ויתבאר כמין חומר עם דברינו, כי כשהחייט הוא אומן גדול מכוין המדה מאד עד שא"א שימצא אדם אחר נחת רוח בלבשו בגד זה כמו שנתבאר, אלא שמצינו שגם אדם אחד בעצמו אין שוה לעולם עובי איבריו, וכמשארז"ל בהניזקין (גיטין נ"ו:) דהוי סיים מסאני חד וכאשר בא לו בשורה טובה שנעשה מלך נתעבה רגלו, וענין העצה שנתן לו רבי יוחנן בן זכאי ממקרא שמועה טובה תדשן עצם, אם כן אי אפשר אפילו לאומן גדול לעשות מנעל שיהיה תמיד למדת רגלו כמדתו ממש, כי בהיותו בטוב עצמות רגלו ידושן וההיפוך בהפכו, אכן אם יעשה המנעל מחוליות שכאשר ירצה האיש יעשהו ויהי פעם מרווח יותר ופעם יצומצם, אז הוא ממש למדתו ומוצא בו תמיד נחת רוח, משא"כ אדם אחר לא ימצא בו לעולם נחת רוח, עבור שלא נעשה למדת רגלו כלל.
<b>וכענין</b> הזה מצינו כולו בישראל, ובזה מובדל טובתם והצלחתם מטובת והצלחת אומות העולם, עבור שההצלחה מושפעת עלינו כמדתנו, וכמש"ל בביאור נפלאותיך ומחשבותיך אלינו כי עבור שתכלית הבריאה האבות עלו במחשבה, ויבחר בזרעם אחריהם בזכות האבות ואין במחשבתו ית"ש רק זרע האבות, כך הנפלאות וההצלחות מושפעים בכוונה אלינו, ולכן אף בגלותנו שאותן ההצלחות יגונבו אל אומות העולם, אין להם נחת רוח כלל עבור שהם מעשי ידי אומן מופלא ית"ש.
<b>והנה</b> בבריאת הארץ ארז"ל ארץ ישראל עלה במחשבה ואגבה נבראת חוץ לארץ, אבל במחשבה לא היתה, (עיין במ"ש ריש פרשת בראשית מענין זה) ובבריאת האנשים ישראל עלה במחשבה, היינו ע"י שהם זרע האבות וכאמור, ואם כן קדושת ארץ ישראל נמדדת לקדושת ישראל נצמדו והיו לאחדים במדו כמדתו ממש, ולכן אף בגלותנו שהעכו"ם יושבים בארץ ישראל אין מוצאים נחת רוח שם וכאמור. וזש"ה ושממו עליה אויביכם היושבים בה, ר"ל שלא יהיה להם קורת רוח בארץ ישראל והוקשה לרז"ל הלא אף בחורבנה היא טובה מכל הארצות ולמה לא ימצאו שם נחת רוח, וע"ז תירצו זו (ר"ל ארץ ישראל) מדה טובה לישראל שכל כך נלקח המדה בטוב לישראל, כי אומן גדול ומופלא עשאה וכיוון כ"כ המדה בטוב עד שלא ימצאו האויבים נחת רוח בארצם, והבן כי הוא נכון בדרך צחות.
<b>אמנם</b> עם היות שארץ ישראל נעשה ונתקדש למדת ישראל וקדושתם ממש, מ"מ הלא ישראל עצמם לא בכל העתים שוים, כי יש זמן שהם ככובי השמים בהצלחה רבה וקדושה רבה וריבוי עם, ויש זמן אשר נשארנו מעט מהרבה, ואותו המעט דווים וסחופין והקדושה נתמעטה, ואם ראשונים כבני אדם כו', ואם כן לא בכל עת תהיה ארץ ישראל למדתם ממש.
<b>אכן</b> כמשל המנעלים שאמרנו כך הוא ממש ענין ארץ ישראל וקדושתה הנמשלת למנעלים לבושי הרגלים, כי כמו הבגד הנעשה מחוליות אשר פעמים הוא מרווח פעמים הוא מצומצם, שכאשר ירצה האדם יוכל עשוהו, כך הוא ענין ארץ ישראל וקדושתה, כי בהיות ישראל במעלה גם ארץ ישראל רחבה ומלאה, ובגלותנו ארץ צבי כתיב בה (ירמיה ג') ודוכתא דהוה ביה ששים רבוא עיירות אפילו ששים רבוא קנים אינה מחזקת, ומה מתקו לחיך דברי ספר ש"כ על התורה, שכתב כי תחת עובי כותל מערבי שם מצומצם ונכווץ כל המקומות המקודשים עד שאפשר להיות שקדושת כל ירושלים מצומצם שם, ולכן אין להפליא שיהיה על מקומות קדושים כאלה בנוי כו' וענין זה מתוק מדבש.
<b>וזהו</b> שאמר הכתוב מה יפו פעמיך בנעלים הוא ירושת ארץ ישראל וקדושתה, יפה לישראל אשר אין יופי כיפיה, לזה עבור היותה בת נדיב זרע אברהם יצחק ויעקב, ולכן הם עלו במחשבה כמו שארץ ישראל עלה במחשבה ונעשה למדתה. ואם אמנם אינם שוים במעלה תמיד, לזה אמר חמוקי ירכיך הם כמו חלאים כבגד הנעשה מחוליות וכאמור. ולכן אין יופי ונחת רוח שיש לישראל בארץ ישראל הן בעת מעלתם הן בגלותם כיופי אומות העולם היושבים בארץ ישראל, שהם לא ימצאו לעולם נחת רוח בארץ ישראל, כי לא נעשה למדתם כלל, ובל תאמר שמא אין במדה מכוונת כ"כ כמדתו ממש לישראל ואז יהיה אפשר שאיזה אומה תמצא נחת רוח בארץ ישראל, לזה אמר הלא הם מעשה ידי אומן מופלא ית"ש וא"כ כיוון המדה ממש ולכן אי אפשר שימצאו האויבים נחת רוח בארץ ישראל, ואין שום יופי לשוכנים בארץ ישראל וממשיכים קדושתה לעצמם, רק לישראל לבדם וכאמור, והבן כי הוא ענין נכון בע"ה. והרי נתבאר לנו תירוץ לשאלה הראשונה, מה הבדל יש בין ההצלחה הבאה בכוונה ובין הבאה בלי כוונה.
<b>ואמנם</b> התשובה לשאלה השניה באיזה לשון של תהלה הובדלו השירים. זה יובן בשנבאר מאמר ההגדה כמה מעלות טובות למקום עלינו אלו הוציאנו ממצרים כו' על אחת כמה וכמה טובה כפולה ומכופלת למקום עלינו שהוציאנו ממצרים כו' לפיכך אנחנו חייבים להודות כו' למי שעשה לאבותינו ולנו את כל הנסים האלו הוציאנו מעבדות לחירות כו' ונאמר לפניו שירה חדשה הללויה הללויה הללו עבדי ה' הללו את שם ה' כו'.
<b>ונדקדק</b> לשון כפולה ומכופלת כפל לשון. תו אומרו למי שעשה כו', הוה ליה למימר בקצרה להודות לה'. גם אומרו מעבדות הוא מיותר קצת, כי באומרנו הוציאנו לחירות מבואר שמעבדות הוציאנו גם מה ענין שירה חדשה ולהתחיל מיד ההלל. ויבואר ג"כ מאמר רז"ל במגלה (י"ד.) מפני מה אין אומרים הלל בפורים כדרך שאומרים בפסח, ומשני בשלמא התם הללו עבדי ה' ולא עבדי פרעה אבל הכא הללו עבדי ה' ולא עבדי אחשורוש, השתא נמי עבדי אחשורוש אנן.
<b>ומבלי</b> להאריך בדקדוקים נאמר כי ענין זה שביארנו פסוק ויתן בפי שיר חדש שכתבנו לעיל, שישראל בעת הצלחתם מחויבים לשיר שיר חדש יותר ויותר מחיוב השיר שחייבים העכו"ם לשורר בעת הצלחתם, עבור שטובת והצלחת ישראל הוא בכוונה מיוחדת מאתו אלינו לבד, משא"כ טובה הבאה לעכו"ם אינה רק כענין מי שאבד סלע ומצאה עני כאשר נתבאר בדברינו באר היטב, ושאלנו באיזה לשון של תהלה יובדלו השירים זה מזה.
<b>ונבין</b> זה עם מאמרם ז"ל לבאר תיבת הללויה ואמרם (זוהר ח"ב קע"ג:) שהוא שמא ושבחא כחד, שבתיבה אחת הוא תיבת הלל ותיבת השם, ובזה נתעלה שבח זה משאר השבחים, ולכאורה הדבר מחוסר תבלין. ועם דברינו יפורש כמין חומר, כי העני שמביא לו איש אחד סך מסויים ונותן לידו הוא משבחו בפניו בלשון נוכח תתברך מה' וכדומה לזה, ואף בעת שאינו עמו ביחד עכ"פ משבחו בהזכרת שמו, ואומר יתברך פלוני על זה שעשה לי, כי כמו שהטובה באה אליו בכוונה מיוחדת ובנוכח, כן ההודאה אליו בנוכח ובכוונה מיוחדת, באופן שכמו שהטובה המגיע לעני ההוא מתיחסת אליו ממש, כן ההודאה המגיע לעשיר תתיחס אליו ממש, כי כמו שזה יודע למי מטיב כן זה יודע למי משבח, לכן ההודאה או בנוכח בהיותו לפניו, או עכ"פ בהזכרת שמו בהיות שלא לפניו. משא"כ העני שמצא סלע הנאבד אינו יודע כלל ממי בא לו, אי אפשר שישבח בנוכח או בהזכרת שמו, וכמו שהטובה אינה מתיחסת לעני כן ההודאה המגיע להעשיר לא תתיחס אליו, ואינו יכול רק להחזיק טובה לבעל הסלע יהיה מי שיהיה.
<b>וזה</b> עצמו התשובה לשאלתנו, וזה ענין שמא ושבחא כחדא בתיבת הללויה, לומר שהשבח מתיחס אל ה' ואין זה רק בישראל ולא בעכו"ם. וזש"ה הללויה הללו עבדי ה', ר"ל תיבת הללויה לא יהללו רק עבדי ה' בעת הצלחתם, ועל זה אמרו רז"ל ולא עבדי פרעה, ר"ל עבדי פרעה אף בעת הצלחתם שמחויבים הם לשבח לה' איך שייך להם תיבת הללויה, כי שבח שלהם אין מתיחס להשי"ת וכאמור, ומדוקדק מאד אומרו הללויה הללו עבדי ה' ואמר הללו את שם ה', ר"ל שבח לנוכח או בהזכרת שמו, וכל זה הוא דוקא לעבדי ה' בשבחם להשי"ת על טובתם, משא"כ עבדי פרעה בשבחם לה' על טובתם לא יתכן להם זאת.
<b>וממילא</b> מתקו דברי רז"ל, דבשלמא בפסח אנו אומרים הללויה הללו עבדי ה' ולא עבדי פרעה ואנו משתבחים ומתפארים בזה שאין שייכות שבח זה לה' רק מאתנו, משא"כ בפורים אם נאמר הללויה הללו עבדי ה' יהיה הדיוק כי לעבדי אחשורוש בשבחם להשי"ת לא יתכן להם תיבת הללויה, והוה תרתי דסתרי, דהא אנן גופא נמי עבדי אחשורוש אנן וק"ל.
<b>ובזה</b> מובן המשך ההגדה, כי הנה כאשר רצה ית"ש להוציאנו ממצרים היה די אילו היה מבטל כשפי מצרים שנוכל לברוח משם, ולא הוצרך לעשות כ"כ הנסים שנעשו, אלא שבשביל שטובת והצלחת ישראל מושפעת בכוונה אליהם, וכמו האומן המופלא בעשותו הבגד לוקח מדת האדם היטב שיהיה מדו כמדתו ממש בל יהיה דחוק אפילו במקום מועט, כך עשה הש"י הנפלאות האלה מכוונים לישראל, כי אם היו בורחים היו יראים שמא ירדפו אחריהם, לכן עשה בהם שפטים כדי שלא יראו מפניהם ועדיין יחששו שמא אלהי מצרים יש בהם ממש, לכן עשה שפטים גם באלהיהם, ולבל יבחנו בכור עוני נתן להם ממונם, וכדי שיראו עוד נקמה במצרים קרע הים, וכן כל הענינים הכל היה כהאומן הלוקח קו המדה וכאמרו.
<b>ובעבור</b> שישראל בהיותם במצרים לא ידעו עדיין מהענין המופלא וחבה יתירה הזו, שכל השפעות הצלחות וברכות ונפלאות אינם רק להם, ורצה ית"ש להודיעם זאת, לכן בכוונה גזר עליהם ת' שנה והוציאם בתוך הזמן ברד"ו שנה, שאילו מתחלה לא גזר עליהם רק רד"ו שנה לא היו ישראל יודעים ע"י גאולתם הענין הזה של החבה יתירה, כי דבר אלהינו יקום לעולם, וכאשר פי ה' דיבר אזי נתלבשו הדיבורים תוך הטבע ונעשה ענין ההוא בטבע, ואחרי כלות הזמן שקבע הדיבור שוב בטל הטבע ההוא, ואם כן אילו לא גזר תחלה רק רד"ו והוה גואלם בסוף רד"ו לא היה נודע בזה שהצלחתם באה בכוונה מיוחדת להם, שהרי אנו רואין גם העכו"ם זה קם וזה נופל, אף שהצלחתם איננה בכוונה כאשר נתבאר, אף על פי כן אנו רואין שאומה המשועבדת לאחרת יארע במשך זמן שהמשועבדת תתגבר ויעבדו בעובדיהם, וזה כי כבר כלה באותו זמן כח הצלחתם והכל הוא בדרך טבע. לכן גזר ה' ת' שנה ממילא היו בזמן רד"ו בתוקף כח הצלחתם, ובכח הטבע בלתי היה באפשרי שיצאו מתחת ידם, וכאשר גאלם ה' בעת שיעבודם שלא על פי הטבע, אז ראו שעניני הצלחתם בכוונה מיוחדת.
<b>וזה</b> שאמר כמה מעלות טובות כו' אלו הוציאנו כו' וריבוי הטובות הללו הוא לפי שטובתנו באת מהש"י בכוונה מיוחדת כאמור, וע"ז סיים על אחת כמה וכמה טובה כפולה, ר"ל ריבוי הטובות שהזכיר תחלה, ומכופלת עוד טובתנו במה שהם למקום עלינו, ר"ל שבאים טובותינו ביחוד מאת המקום אלינו, שמחמת זה עשה את כל הדברים האלה גם יחד, לפיכך 'אנחנו' דייקא, משא"כ העכו"ם בעת הצלחתם חייבים להודות כו' למי שעשה לאבותינו 'ולנו' דייקא, את כל הנסים האלו, ר"ל בהודאה שאנחנו עמו מודים לו מחויבים אנו להורות בהודאתנו שעשייתו הנסים היה ממש לנו לא כמו טובות של העכו"ם, וראיה שהרי הוציאנו 'מעבדות' דייקא לחרות, וכאמור שלהורות דבר זה היה הגזירה ת' שנה וגאלנו באמצע הזמן בעת תוקף כח העבדות אז הוציאנו לחירות, וזה להתוודע ההבדל בין הצלחתנו להצלחת העכו"ם. ולכן ונאמר לפניו שירה חדשה כענין הכתוב ויתן בפי שיר חדש מה שאין שייך לעכו"ם, ומהו השירה חדשה אמר כי הוא תיבת הללויה שמא ושבחא כחדא, והוא אמירת הלל, ולכן אמר תיכף הללויה הללו עבדי ה' ולא עבדי פרעה וכאמור, והבן כי נכון הוא בע"ה.
<b>יצא</b> מכלל דברינו טעם על שיצאו ממצרים תוך הזמן, כי בכוונה עשה ה' ככה בעת הגזירה עם שיודע עתידות וידע שאי אפשר להם להיות ת' שנה ובהכרח שיצאו בסוף רד"ו כנודע, שאילו היו מתאחרים עוד מעט ח"ו היו משוקעים בשערי טומאה, אף על פי כן גזר ת' שנה, כדי שכאשר יוציאם תוך הזמן בעוד מצרים בתוקפם אז ידעו ישראל שהצלחתם באה בכוונה מיוחדת מאתו אלינו, משא"כ בעכו"ם וכאמור.
<b>ובזה</b> נבאר פסוקי יתרו, אמר שם ויספר משה לחותנו את כל אשר עשה ה' לפרעה ולמצרים על אודות ישראל את כל התלאה אשר מצאתם בדרך ויצילם ה' יש לדקדק אומרו ויספר, מה הוצרך לספר הלא כבר שמע הכל כאומרו וישמע יתרו כו'. גם אומרו אשר מצאתם בדרך קשה אטו במצרים גופיה לא הרבה להם נסים. גם אומרו ויצילם ה' קשה, דמתחלה אמר אשר עשה ה' לפרעה משמע שסיפר לו העונשים שהגיעו לפרעה, ואיך סיים ויצילם ה', משמע שלא סיפר לו רק ענין הצלה. ויחד יתרו על כל הטובה אשר עשה ה' לישראל אשר הצילו מיד מצרים קשה מה שמחה נתוסף לו בסיפור זה שניצולו ישראל ממצרים, הרי כבר שמע כאומרו וישמע יתרו כו' כי הוציא ה' את ישראל ממצרים. עוד קשה על המדרש סנהדרין צ"ד. שנעשה בשרו חדודין חדודין, מאחר שנוכל לפרש ויחד לשון שמחה מי התיר להם לפרש לגנאי, מהיכן יש להם ראיה לדרוש בגנות של צדיק ויאמר יתרו ברוך ה' אשר הציל אתכם מיד מצרים ומיד פרעה אשר הציל את העם מתחת יד מצרים (קשה אשר הציל את העם מיותר) עתה ידעתי כי גדול ה' מכל האלהים כי בדבר אשר זדו עליהם ע"כ.
<b>ויובן</b> כל זה עם מה שכתבנו ר"פ עקב שמדת הקב"ה שאינו נפרע מהאומות עד שנפרע מהשר שלה תחלה ומפילו, ובמצרים ראינו שנפרע מהם במצרים בעוד השר שלהם קיים, דהא אצל הים נאמר וישאו בני ישראל את עיניהם והנה מצרים נוסע אחריהם וייראו, ופירשו רז"ל (שמות רבה כא, ה) שר של מצרים שבא להלחם עמהם, דכל מקום שנאמר מצרים סתם הכוונה על השר, אם כן נפרע במצרים בעוד השר שלהם קיים.
<b>ויש</b> על זה ב' תירוצים. חדא, כי הטעם שאינו נפרע מהאומה בעוד השר קיים הוא, כי בעוד השר קיים אז האומה מלאה כל טוב, וכאשר יפילה אז יגדל הכאב מאד מאיגרא רמה כו', ולרחמי ה' מפיל השר תחלה, ואז האומה אזלא ונדלדלה מעט מעט ואין הכאב בגדול כ"כ. ואמנם מדתו של הקב"ה מדה כנגד מדה ועשה למצרים להפילם מאיגרא רמה, כאשר עשו הם לישראל שבעודם בתוקפם התחילו להשתעבד בחומר ובלבנים, והיה להם לשעבד בהם מעט מעט, מתחלה להטיל עליהם מסים וארנונים ויפלו מעט מעט ממדריגתם עד שיגיעו לעבוד בשדה ובחומר, והם לא עשו כך, לכן מדד להם ה' כמדתם.
<b>תירוץ</b> השני כי בעבור חבת ישראל יצא ה' ממדתו, והוא עם מה שאמרנו כי הצלחות העכו"ם והנהגתם איננה בכוונה מיוחדת אליהם, לכן כל אומה המצלחת בעת השר שלה קיים, אילו יצליח ה' אומה אחרת עליה להשפילה, זה אינו בדרך הטבע והיה צריך להיות זאת בכוונה, ובאמת אין ענינם בבכוונה מיוחדת, לכן בכלות משך הצלחתם שהגיע להם אז השר שלה מפילו ה', ואז בטבע תגבור אומה אחרת עליה ומשפילה, ולכן אינו נפרע מהאומה עד שמפיל השר שלה. משא"כ מפלת מצרים שהיה רק בשביל ישראל והיה בכוונה מיוחדת, ורצה ה' שדוקא יהיה כך שבאמצע משך הצלחתם של מצרים וחוזק תוקפם יפילם ה', כדי שידעו ישראל ההבדל שבינם ובין העכו"ם וכמ"ש, לכן לטעם זה עצמו הראה ה' לישראל מפלת מצרים בעוד השר קיים והם בחוזק תוקפם.
<b>וכבר</b> כתבנו במ"א שיתרו לא ידע מתחלה מעלת העלות המושל על כל השרים, לצד שלא ראה בשום פעם שתפול אומה אלא אם כן נפל השר שלה, ובעוד השר שלה קיים לא נפלה, מזה הבין שאין מי מושל על השר להפילו בעודו בתוקפו, ולצד זה עבד כל עכו"ם שהוא המשכות מהשרים, משא"כ עתה שראה מפלת מצרים בעוד השר קיים מזה ידע כי גדול ה' מכל האלהים שהוא עלת כל העלות ומושל על כל השרים לעשות בהם כרצונו, וכמצביה עביד בחיל שמיא (דניאל ד, לב), וזה לא נתברר לו אלא ממה שאירע להם בים סוף, שבא השר להלחם, ומחמת זה נתיראו ישראל מאד כי ראו דבר חדש שלא ראו במצרים עדיין, כי שם לא ראו רק בני אדם נלחמים עמם, ומשה רבינו ע"ה הכם בכל מכה, ואצל הים ראו מן השמים נלחמו עמם והוצרך הצלתם שם להיות מה' בעצמו, וכמאמרם מכ' בשלח ב' ראתה שפחה על הים כו', וכאשר נתוודע זאת ליתרו אז ראה שמפלת המצריים במצרים היתה בהיות עדיין השר קיים, מזה ידע כי גדול ה' מכל האלהים ומושל על כלם.
<b>ובזה</b> מיושבים כל הפסוקים, הנה יתרו שמע יציאת מצרים בדרך כלל מנפילת מצרים ויציאת ישראל מידם, אבל היה סבור שהיה כמו מפלת כל שאר אומות שנפל השר תחלה, ואף ששמע קריעת ים סוף מ"מ גוף הענין לא נתפרסם כי מי ראהו או ידעו, ולא ראו זאת רק ישראל לבדם למען תהיה יראת ה' על פניהם ויכירו כח מלכותו עליהם, ולכן לא נתוודע דבר זה ליתרו מפי השמועה ולא ידע עדיין כח ה' וכי הוא מושל בכל. וכאשר רצה משה רבינו ע"ה למשוך את לבו לקרבו אל ה', אמר ויספר משה לחותנו את כל אשר עשה ה' לפרעה תחלה, ואח"כ למצרים היינו לשר של מצרים, ואף שאין זה מדתו של הקב"ה מ"מ עשה זאת על אודות ישראל כתירוץ השני, שהוא האמת שאפילו אם לא היה ענין זה מדה כנגד מדה, מ"מ בשביל ישראל עשה כך וכמ"ש, וביאר הכתוב מאיזה סיפור הודיעו דבר זה, ואמר כי סיפר לו את כל התלאה אשר מצאתם בדרך, היינו אצל הים שנלחם השר, ושם הוכרח להיות ויצילם ה' בעצמו כאמור, ומסיפור זה הודיעו שהיה מפלת מצרים בעוד השר קיים.
<b>וכשמוע</b> יתרו דבר זה שנתחדש לו עתה שמח, וז"ש ויחד יתרו כו' ויאמר ברוך ה' אשר הציל אתכם מיד מצרים ומיד פרעה (היינו העם והמלך) בתחלה, ואח"כ אשר הציל את העם מתחת יד מצרים היינו מהשר, עתה עי"ז ידעתי כי גדול ה' מכל האלהים כאמור.
<b>נמצא</b> שיתרו הגיד כל דברי משה רבינו ע"ה אשר סיפר לו ועל אותו הסיפור שיבח לה', אלא שהוסיף דבר אחד ואמר כי בדבר אשר זדו עליהם, הוא כתירוץ הראשון, שבעבור זה עשה ה' ככה כי הוא מדה כנגד מדה, ובזה שינה מדברי משה רבינו ע"ה שאמר על אודות ישראל שהוא התירוץ הראשון, ומזה דרשו רז"ל לשון ויחד שנעשה בשרו חדודין, כי לא הוטב בעיניו זאת חיבה זו היתירה של ישראל שאין שום הצלחה מושפעת רק להם, והיינו דאמרי אינשי גיורא כו' (סנהדרין צ"ד.), ולכן אמר הכתוב לשון ויחד שהוא לשון דמשתמע לתרי אנפי ושניהם אמת, שהיה לו לומר שמחה וגם נעשה בשרו כו' וכאמור והבן.
<b>עוד</b> כתבנו לעיל בריש פרשת יתרו ביאור נחמד על פסוקי יתרו אלה ע"ש, והעולה משם בקצרה כי המצרים ופרעה נענשו על שטבעו זכורי ישראל במים, אף שהם לא עשו זאת בעצמם רק צוו לישראל עצמם לעשות זאת, ובדיני אדם השליח חייב רק כי ה' דנם בעצמו לכן מגיע העונש למצרים לבדם.
<b>ויובן</b> זאת עם דברינו בכאן, כי אמת שהעבירה פוגמת בנפש העושה העבירה לכן השליח חייב ולא המשלח, כמו ראובן שציוה לשמעון שיקטע ידי עצמו הנה השליח מחוסר אבר ולא המשלח, אכן ה' בעצמו הוא יכול לתקן כל החסרונות והפגמים אינו מעניש רק על הבחירה הרעה ולכן מעניש המשלח, אכן זה לא יתכן רק בישראל כי להם הקב"ה מנהיג בעצמו, וכל הטובות וההצלחות המושפעים מאתו אינם רק בעבור ישראל, והם הם שעלו במחשבה מתחלה, וכן עתה הוא מנהלם ומשגיחם, לכן אינו מעניש רק על הבחירה הרעה אבל גוף הפגם הוא מתקן, משא"כ בעכו"ם ודאי השליח חייב שהרי חבל בעצמו ועונש העבירה הוא העבירה עצמה, ואיך יוכל מומו להתתקן הרי זה א"א שיעשה אלא ה' לבדו, ועכו"ם אינם מושגחים בכוונה מיוחדת מאתו. וכן לטעם זה מובן שישראל אינו נענש על השוגג ובן נח חייב על שוגג כמזיד, דבשלמא ישראל אשר כל עיניהם בכוונה מיוחדת מאתו ית"ש, והוא מתקן כל מומם, לכן אין עונשם רק על רוע הבחירה, ואין זה רק בעושה במזיד, משא"כ לעושה בשגגה שאין שם רוע בחירה, אבל בן נח גם שעבר בשוגג הרי הוא כאשר יפול הנופל בשוגג ונחבל, וזה טעם נכון.
<b>ובזה</b> נבא לביאור פסוקי פרשתן, רק נלקט תחלה בקצרה כל מה שכתבנו עד הנה. והוא כי לפי שכל עניני ישראל מאתו ית"ש בכוונה מיוחדת, משא"כ העכו"ם, מזה נמשך כמה דברים. הא' שמה שעשו מצרים לישראל שטבעו זכוריהם והם הם המשלחים לישראל שישראל עצמם יעשו זאת, אף על פי כן לא נענשו ישראל. שנית נמשך מזה שאין ישראל נענש על השוגג. שלישית שלטעם זה תקנו חז"ל בנוסח הברכות כשאומרים בארץ ישראל ומזכירים השם אומרים מיד ג"כ תיבת אלהינו, לומר כי נפלאותיו ומחשבותיו ית"ש הם רק אלינו, ומחמת זה צריכין ג"כ לומר מלך העולם לבל יהיה המשמעות ח"ו שאין מלכותו רק עלינו וכמש"ל.
<b>רביעית</b> נמשך מזה, כדי להודיענו חבה זו, גזר שיעבוד מצרים ת' שנה בכדי שיראו בצאתם ברד"ו שנה באמצע משך השיעבוד שאז עיקר תוקף מצרים, מזה יבינו חבה זו וכמו שנתבאר. חמישית נמשך מזה שלא יכלו העכו"ם להתגבר על ישראל בכל מיני כשוף, מאחר שהשגחתו מכוונת תמיד אלינו, ודוקא לעכו"ם יכולים להחזיק ע"י כשפים לפי שאינם מושגחים מאתו ית"ש בעצם וראשונה, רק מושגחים באמצעות ישראל יוכל הכשוף להיות מחיצה מפסקת מהמשך ההשגחה עליהם, משא"כ ישראל שמושגחים מאתו ית"ש בעצם וראשונה, אפילו מחיצה של ברזל אין מפסקת בין ישראל כו' (פסחים פ"ה:). ששית נמשך מזה כשעכו"ם אוכלין ישראל אוכלין עמהם, וכמש"ה (תהילים ד, ח) נתת שמחה בלבי מעת דגנם ותירושם רבו, כמו שביארנו שגם הטובה הנמשכת לעכו"ם מיוחסת לנו כיון שעיקר השפעתם אלינו.
<b>שביעית</b> נמשך מזה הוכחה גמורה על גאולתנו ועל פדות נפשנו, מאחר שנפלאותיו ומחשבותיו הם רק עלינו, א"כ כל עוד שאנו בגלות ואין בעל הנס מכיר בניסו, הוא היפוך מכוונת הבריאה וכוונת ההשגחה, ואם כן היה ראוי שיחזור העולם לתהו מאחר שעל הנהגה זו לא נברא העולם כלל, אלא על כרחך שיגיע זמן אשר תהיה ההנהגה כאשר היה כוונת הבריאה, ונאמר עלינו עכשיו חכי כמעט רגע עד יעבור זעם, ולכן גם עכשיו מראה ית"ש גבורותיו בהיותנו שה אחת בין ע' זאבים, ואתם בני יעקב לא כליתם, כי מקיימנו ית"ש עד העת שיושלם כוונת הבריאה. שמינית נמשך מזה שכאשר יושלם כוונת הבריאה בגאולה העתידה ב"ב, אזי שוב אין צריך לעכו"ם ולא יהיה להם קיום כלל, מאחר שאז יומשך כל ההשגחה אלינו, כפי מה שהוא עתה הכוונה כך יהיה אז בפועל.
<b>ובזה</b> נתבארו הפסוקים הללו, כי לפי שחשב בלק שיוכל להתגבר על ישראל עבור שיצאו קודם הזמן וחשב שיצאו מעצמן, על זה רצה בלעם להודיע התירוץ על זה, ואמר לו כל השמונה ראיות שנתבארו, ואמר הנך רואה כי לא הביט און ביעקב, ר"ל במצרים, עם שישראל עצמו עשו גזירת פרעה אעפ"כ לא הביט האון עליהם אלא על פרעה. שנית הנך רואה ולא ראה עמל בישראל, שאין ישראל נענש על השוגג ולא כבן נח. שלישית הנך רואה ה' אלהיו עמו, ר"ל כל שמזכירין השם מזכירין עמו מיד שהוא אלהיו, ועי"ז ותרועת מלך בו צריכין לומר ג"כ מלך העולם, מזה נמשך הרביעית שאין הדבר כמו שאתה חושב שיצאו מעצמן, אלא אל מוציאם ממצרים בעצמו, ודוקא בעת אשר כתועפות ראם לו, ר"ל בעת חוזק של מצרים כי תיבת לו שב על מצרים כפירוש העקרים. ומזה נמשך חמישית כי לא נחש ביעקב ולא קסם בישראל ונמשך מזה שישית, כעת יאמר ליעקב ולישראל מה פעל אל, ר"ל כל מה שפעל ה' שום הצלחה יאמר אותו הדבר לישראל ר"ל שבשבילם לבד עשה הדבר ההוא, ואף שמגיע ההצלחה ההיא לעכו"ם הן אוכלים עמהם.
<b>ונמשך</b> מזה עוד שביעית, הן עם כלביא כו' ידוע כי הלביא שהיא הנקבה של האריה אין כחה חזק, ואף על פי כן יש לה תקומה בין כל החיות כי יראים להזיקה עבור יראת האריה, ולזה אמר הן עם כלביא יקום יהיה עת שיהיו רק כלביא בכח חלש בזמן הגלות, ואף על פי כן יקום, ר"ל יהיה לו תקומה בין ע' זאבים ואין העכו"ם מכלים אותם כי פחד ה' עליהם, וזה ראיה, היות כארי יתנשא בעת גאולתנו. ונמשך מזה שמינית, לא ישכב כו' ודם חללים ישתה, ר"ל כי לעת הגאולה כשיושלם כוונת הבריאה וכוונת הפעולה, אזי העכו"ם יפלו חללים וכאמור.
<b>ולפי</b> שבלעם הזכיר בדברים ענין קללה במה שאמר שיהיה עת שאינם רק כלביא דהיינו עת הגלות, אלא שנמשך מזה ברכה שזה ראיה על העת שיתנשא כארי, לכן אמר לו בלק גם קוב לא תקבנו גם ברך לא תברכנו, ר"ל אפילו קללה כזו מאחר שנמשך ממנה ברכה, ובזה מיושב מה דקשה איך חזר בלק מדבריו תוך כדי דיבור, דמתחלה אמר לא תקבנו ואח"כ אמר לכה נא אקחך אל מקום אחר כו', ולדברינו אתי שפיר ודו"ק.
<b>לא</b> הביט און ביעקב ולא ראה עמל בישראל כו', יש לפרש עם משארז"ל (בבא מציעא ל"ג:) כי לעם הארץ זדונות נחשבים כשגגות ובתלמיד חכם שגגתו נחשב לזדון, ונודע כי און היינו מזיד ועמל היינו שוגג, וידוע ג"כ כי עם הארץ בשם יעקב יכונה והתלמיד חכם נקרא ישראל. ולז"א לא הביט און ביעקב, שבעם הארץ ליכא מזיד כלל, כי זדונו נחשב לשוגג, ולא ראה עמל בישראל, שבתלמיד חכם ליכא שוגג, כי שגגתו נחשב לזדון וכאמור.
<b>או</b> יאמר לא ראה עמל בישראל, ע"פ מה דקי"ל (סנהדרין נ"ז.) דבן נח נהרג בלי התראה, וארז"ל (סנהדרין ח:) לא ניתנה התראה אלא להבחין בין שוגג למזיד, הרי דבן נח חייב גם על שוגג, וזהו ולא ראה עמל דהיינו שוגג שאין האדם חייב על שוגג, וזה דוקא בישראל.
<b>גם</b> יש לפרש אומרו לא הביט און ביעקב עם משארז"ל והובא ברש"י גבי כי שמע ה' אל קול הנער באשר הוא שם שאין השי"ת דן את האדם ע"ש סופו, וידוע דלשון הבטה היינו מלמעלה למטה, כמ"ש רש"י בפסוק (בראשית טו, ה) הבט נא השמימה וספור הככבים, וזה אמר לא הביט כו' היינו מלמעלה למטה, ר"ל מה שעתיד לעשות אין ה' מביט לזה, והוא דוקא בעבירה, משא"כ במצוה משלם ה' שכר על שם סופו, והיינו לא הביט און דייקא, ועיין מזה בפרשת דרכים דרוש ד'.
<b>ובזה</b> יפורש הפסוק בפרשת ראה אנכי נותן לפניכם כו' את הברכה אשר תשמעו והקללה אם לא תשמעו כו', ופירש"י ז"ל את הברכה על מנת אשר תשמעו ע"ש. ויש לדקדק מאי בעי רש"י בזה, וגם הפסוק עצמו קשה מדוע גבי הברכה כתוב לשון אשר, ובקללה כתיב לשון אם. ויתכן, כי בדיני התנאי מבואר שיש ב' לשונות בתנאים, כי האומר לאשתו הרי את מגורשת אם תתני לי מנה ונתן לה הגט וזה נקרא תנאי אם, דהיינו שאמר לה לשון אם, אזי אינה מגורשת אלא מאותו הזמן שנתנה לו המנה ואילך, משא"כ בתנאי על מנת דהיינו שאמר לה הרי את מגורשת על מנת שתתני לי מנה, אם נתנה לו המנה מגורשת למפרע.
<b>וממילא</b> מבואר דאמר הפסוק ראו חסדי ה' איך מתנהג עמכם, כי הרי אני נותן לפניכם היום ברכה וקללה, ויש הבדל ביניהם, כי את הברכה הוא על מנת אשר תשמעו שאם לבסוף תיטיבו מעשיכם אתם מקבלים הברכה למפרע ע"ש סופו, והיינו 'על מנת' דייקא, משא"כ הקללה הוא דוקא אם לא תשמעו, 'אם' דייקא, ואין אדם נדון על שם סופו.
<b>ובמדרש</b> רבה שמות פ"ג (ג', ב) ויאמר ה' ראה ראיתי את עני עמי הה"ד (איוב יא, יא) כי הוא ידע מתי שוא וירא און ולא יתבונן כו' אינו דן את האדם אלא בשעתו כו' היינו דכתיב וירא און ולא יתבונן. ויש לדקדק בפסוק בכפל אומרו כי הוא ידע כו' וירא און כו', וגם אומרו ולא יתבונן אין מדוקדק דודאי מבין הוא אלא שאינו מעניש. ויראה דכיון דהכתוב מספר חסדי ה' שאינו מעניש על העתיד משמע דמדינא יש להעניש, ולכאורה תיקשי למה, דאף כי יודע ה' שעתיד לחטוא מ"מ אין לו להענישו מדינא כל שלא חטא עדיין, וכי אם רץ אדם להדליק גדישו של חבירו יתחייב לשלם כל עוד שלא הדליקו.
<b>ויראה</b> כי ידוע קושית הרמב"ם (הל' תשובה פ"ה הל' ה) שהידיעה מכרחת הבחירה ואין מקום לעונש, ותירצו דאצלו ית"ש אין ידיעת העתידות אצלו ידיעה כלל, אלא רואה ממש ולפניו הדבר כבר עשוי, כיון שהוא למעלה מהזמן ואצלו עבר והווה ועתיד שוים, והארכנו מזה במ"א ע"ש. ולפי זה אף דבדיני אדם אילו יצוייר שיוודע שראובן יזיק למחר את שמעון, מ"מ ראובן פטור היום כל עוד שלא הזיקו, אף על פי כן בדיני ה' יש להעניש על העתיד, כיון שהוא רואה את העתיד כבר עשוי, ואינו נקרא אצלו ידיעה כלל, ולכן מה שאין ה' מעניש על העתיד הוא מצד חסדיו, ולזה אמר כי הוא יודע מתי שוא מה שעתיד לחטוא ואעפ"כ אין מענישו מצד חסדיו, ובל תאמר דדינא הכי כיון שעדיין לא חטא, לזה אמר דאין הדבר כך, דהרי וירא און ולא יתבונן, ר"ל שאין ידעת העתידות נקרא אצלו כלל ידיעה והבנה אלא ראיה גמורה כאלו כבר עשוי, לכן מה שאינו מעניש הוא לרוב חסדיו, וק"ל.
<b>כי</b> כבד אכבדך מאד וכל אשר תאמר אלי אעשה. אם היה אומר כל אשר תאמר כו' היה מובן שזהו ביאור על אומרו כבד אכבדך שזה יהיה ענין הכבוד שכל אשר תאמר אלי אעשה, כדרך איש מכובד שהכל נשמעים לדבריו, אבל באומרו וכל מורה שהוא מאמר בפני עצמו, והכוונה בנתינת השכר כמה שרוצה, להיות ידע בלק בבלעם כי נפש רחבה הוא וערש"י ז"ל. ואמנם צריך לדקדק מדוע בתשובת בלעם אמר אם יתן לי בלק מלא ביתו כסף וזהב לא אוכל כו', ולא הזכיר ג"כ ענין הכבוד שהבטיחו, והוה ליה למימר אם יכבדני בלק מאד ואם יתן לי כו' האם נאמר שלא היה בלעם רודף אחר הכבוד כלל עד שלא החשיב קבלת הכבוד למאומה עד גדר בלי להזכירו במאמרו כלל, הלא בלק שהיה מכירו אילו ידע שאין רשע ההוא רודף אחר הכבוד לא היה מבטיחו שיכבדו מאד, וכמדומה שקושיא זאת הוקשה לרש"י ז"ל ולכן ביאר כי אומרו כבד אכבדך קאי ג"כ אנתינת שכר הרבה, כי כן פירש ז"ל, יותר ממה שהיית נוטל כו' אמנם שטח פשט הפסוקים אין מורה כך.
<b>עוד</b> יש לדקדק כי בבוא בלעם אליו אמר לו למה לא הלכת אלי האמנם לא אוכל אכדך, והלא אחרי שראה בלק מתשובה בלעם הראשונה שלא החשיב הכבוד למאומה כי לא הזכירו כלל במאמרו ונפשו אוותה לו מלא ביתו כסף, הוה ליה לבלק לומר האמנם לא אוכל ליתן לך מוהר ומתן, ולפירש"י ז"ל במאמר כבד אכבדך אפשר ג"כ שיפרש כך גם במאמר לא אוכל כבדך דקאי על מוהר ומתן, אבל הוא דחוק ורש"י ז"ל עצמו מודה, שהרי כתב שם האמנם לא אוכל כבדך נתנבא שסופו לצאת ממנו בקלון, הרי דשם בכבוד ממש דיבר, ואם כן מסתמא גם כבד אכבדך בכבוד ממש דיבר.
<b>ונראה</b> כי מקראי קדש הללו מגידין גודל רשעתו של בלעם גבהות עיניו, ויובן זה עם מה שאנו אומרים בנוסח התפלה, טוב יצר כבוד לשמו, הכוונה כי הכבוד לא נברא אלא לשם ה' ואליו יאתה, אבל לא יאות לאדם הכבוד כי לאדם יאות הענוה ושיכיר שפלות ערכו, ולזאת יתכן לו שימאס בכבוד כאשר יקוץ האדם המפונק בראותו דבר מאוס, ולא נברא הכבוד לאדם רק לשמו של ה' כי אליו יאתה, כאמרנו הכתר והכבוד לחי עולמים. אכן יש לדעת מאחר כי העוז והענוה לחי עולמים, ואצלו ית"ש תכלית הענוה בלי סוף וכעוזו כן ענותנותו הגדולה, ולמה אם כן ברא הכבוד לשמו, אולם הכבוד הניתן לית"ש הוא עצמו רוב הענוה, ולטובתנו הוא כדי שיהיה לצדיקים לקבל שכר על שנותנים לו כבוד.
<b>ונמשיל</b> זה למלך אדיר יש לו רבבות גדודים ומשרתים שרים גדולים, פעם אחת הלך בדרך וכל עבדיו לפניו מימינו ומשמאלו, ופגע בהם אדם ערום עני וסכל ונתגדל בשדות ויערות מבלי לבוש, וכאשר פגע בהם הבין כי זה הוא המלך האדיר אשר שמע שמעו, ויאמר בלבו אחרי אשר פגעתי בו יאות לי לכבדו, ונפל ארצה לפני המלך על הדרך ולא הניחו עבור משם עד שיחלק לו כבוד, והנה המלך ההוא נתבייש מאד ובאמת הוא לו לחרפה ובוז לקבל כבוד מאדם הערום ההוא, וכל עבדיו רצו להדפו לאיש ההוא ולהשליכו מעל פני המלך אל אחד הפתחים והבורות אשר ימות שם, כי חייב את ראשו למלך על אשר מלאו לבו לחלוק כבוד למלך האדיר ההוא, כי בושת גדול הוא למלך.
<b>אכן</b> המלך לפי רוב הענוה שהיה בו, אמר לעבדיו אל נא תרעו אחר שהוא רוצה לכבדני מחויב אני לקבל מאתו הכבוד, ולהמתין בזה עד אשר יעשה זה חלוקת הכבוד כפי השגתו, ואמנם בל יהיה לי לבושת אשר יכבדני אדם ערום מבלי לבוש, מהרו קחו לבושים מבית גנזי והלבישוהו, וכן עשו עבדיו, ואחרי כן צוה המלך ויתנו לו מוהר ומתן על הכבוד אשר עשה לו. וכראות עבדיו דבר זה הבינו רוב הענוה של המלך, על קבלתו הכבוד מהאיש ההוא והלבישו ונתן לו מוהר.
<b>וכן</b> הוא ענין הזה כי מלך מלכי המלכים הקב"ה כאשר ברא אדם על הארץ, ורצה אשר יעבדוהו בכדי שיקבל שכר ולא יהיה ענינו נהמא דכיסופא, ואמנם אם יצדק איש מה יתן לו ואין זה רק שחולקים כבוד לית"ש כל אדם לפי דלות שכלו והשגת ידו, והאמת כי לא יאות לילוד אשה הנולד ערום ברוחני וגשמי הכל ערום מבלי לבוש, לא יאות לו כלל לכבד ולהדר למלך הכבוד, וע"ז אמרו המלאכים (שבת פ"ח:) מה אנוש כי תזכרנו כו' וכבוד והדר תעטרהו (תהילים ח, ו) ר"ל איך תעטר לילוד אשה בכבוד והדר, היינו שיכבד ויהדר למלך הגדול הגבור והנורא.
<b>ואמנם</b> היות העוז והענוה לחי עולמים, היה זאת מענותנותו לקבל כבוד מעמו ישראל, ומיד שיקבל על עצמו האיש הישראל לעשות כל מעשיו לשם שמים, דהיינו בשביל כבודו ית"ש, אזי מרוב ענותנותו מקבל הכבוד ממנו וממתין כביכול עד שיכבדהו, ואין המלאכים אומרים שירה עד שיאמרו ישראל תחלה, ואז כשמקבל האדם כך על עצמו, אזי בכדי שלא יהיה הכבוד מאדם ערום וסכל, לכן ה' ילבישהו ברוחניי וגשמי ומעטר נשמתו ביראת שמים ושכליות.
<b>וזהו</b> שאחז"ל (שיר השירים רבה ה', ג) שיפתח האדם כמחט של סדקית כו', והוא מה שא"ה (דניאל ב, כא) יהיב חכמתא לחכימין, ירצה כי כאשר האדם יש לו חכמה זו שרוצה לכבד ולהדר לית"ש, אז מלבישו חכמה כדי שלא יהיה הכבוד מאיש שוגה ומפתי, וכן מלבישו בגשמי כדי שיהיה מחשבתו פנוי אל ה', וע"ז ארז"ל (אבות ג, ה) המקבל עליו עול תורה מעבירין ממנו עול מלכות ועול דרך ארץ, הרי שהכבוד שברא לשמו הוא עצמו רוב ענותנותו.
<b>ואחשוב</b> שעל זה ארז"ל (מגילה ל"א.) בכמה מקומות שאתה מוצא גדולתו של הקב"ה שם אתה מוצא ענותנותו, ירצה כי מה שהאנשים מגידים גדולת ה' ומשבחים ומפארים אותו, מזה ניכר ונראה רוב ענותנותו, ועז"א ודבר זה כתוב בתורה כו', ירצה כי אחר שהגיד היותו אלהי האלהים ואדוני האדונים כו', הוכרח להגיד אח"כ עושה משפט גר כו' לבל יהיה לפלא הגדת גדולתו ית"ש, כי אין ראוי לאדם לכבדו ולהדרו. לכן לתרץ זאת, אמר כי זה הוא מרוב הענוה אשר אצלו ית"ש ענוה האמתית, כי דרכו להשתמש דוקא בכלים נשברים, ולכן עושה משפט העשוקים והנשברים, כי הם הם כליו ומקורביו. ולטעם זה נקרא ית"ש מלך הכבוד כי לא יאות כבוד לשום נמצא רק אליו ית"ש, כי הכבוד שנותנים לו הוא בעצמו רוב ענותנותו, משא"כ כל הנמצאים כשנותנים לו כבוד והדר הוא מתכבד בו והוא לו לתפארת, לכן לא יאתה להם הכבוד.
<b>ואמנם</b> מצד מה יתכן ג"כ כבוד לנבראים, והוא ממה שמבואר בש"ע יו"ד שאין חולקין כבוד לתלמיד בפני רבו, ואם הרב מכבד בעצמו להתלמיד ראוי גם לאחרים שיכבדוהו, והטעם כי מזה מובן שהרב חפץ בכבוד תלמידו כי מגדולת התלמיד ניכר גדולת הרב, וזה כאשר מכיר הרב שהתלמיד הוא איש משכיל ומואס בכבוד מצד עצמו, ומה שמקבל הכבוד מהמכבדים לו הוא רק לכבוד רבו כדי שעי"ז יתרבה ויוכר יותר כבוד רבו, אז אין הרב מקפיד בכבוד התלמיד כי כבוד התלמיד הוא כבודו, משא"כ שכשמכיר שהתלמיד חפץ בכבוד מצד עצמו, אז מקפיד אם יכבדו התלמיד בפניו.
<b>ועל</b> דבר זה אה"כ (שמ"א ב', ל) כי מכבדי אכבד, ירצה כי יאות הכבוד לחכמים וצדיקים והם מקבלים על עצמם הכבוד ההוא עם היותו הפך טבעם, כי הכבוד מאוס אצלם ובטבעם בורחים מאד מהכבוד כי הם שפלים בעיניהם, רק לכבודו יתברך שמו מקבלים הכבוד ההוא, שעי"ז יתאוו האנשים לתורה ומעשים טובים, ומתוך שלא לשמה בא לשמה, וגם שע"י שהם מכובדים יהיו דבריהם נשמעים לתורה ולתעודה, וגם שע"י כבודם ניכר יותר כבוד המקום, לזאת נושאים עול הכבוד על עצמם, עם היותו עליהם למשא כבד מצד טבעם, ואז הכבוד שמכבדים להם אינו כבודם כלל כי אם כבודו ית"ש. ועד"ז נצטוינו לכבד החכמים והצדיקים והש"י בעצמו מכבדם ומשפיע להם, כי כבודם נקרא כבוד ה', וזהו כי מכבדי ר"ל אותם החכמים אשר הם מכבדים רק אותי בקיבול הכבוד שחולקים להם, לאלו אכבד, שאני בעצמי מכבד אותם וגם אני משפיע להם כענין הרב שבעצמו מכבד לתלמידו, ועי"ז כל האנשים מכבדים אותו, וכאמור.
<b>וזש"ה</b> (ישעיה כד, כג) ונגד זקניו כבוד, ר"ל כי הזקנים דהיינו החכמים, כמשרז"ל (קידושין ל"ב.) זקן זה שקנה חכמה הכבוד, הוא דבר מתנגד לטבעם, רק נושאים עול הכבוד לכבודו יתברך ולכן חובה לכבדם. וכן עד"ז אמר הכתוב (שמות כג, כא) השמר מפניו אל תמר בו כי לא ישא לפשעכם כי שמי בקרבו, והענין כי עשה ה' הברואים הגדולים והמכובדים כדי שבאמצעותם יכירו ישראל כבודו וגדלו ית"ש, כענין המלאכים והגלגלים ומצד שאין יצר הרע ביניהם רק ששים ושמחים לעשות רצון קונם בלי מחשבה של כבוד עצמם ח"ו, ולכן אף שמדת הענוה גורמת לעבור על פשע ולמחול למכעיסו, מ"מ בהיות המלאך שלוח מאתו ית"ש וכבודו הוא רק כבוד ה', לכן לא יעבור על פשע, כי אין הפשע נגדו כלל רק נגד ית"ש, וזהו כי לא ישא כו' כי שמי בקרבו והבן.
<b>וכן</b> עד"ז אמר (תהילים יט, ב) השמים מספרים כבוד אל, כי ברא ה' השמים וכל צבאם שיוכר גדולתו באמצעותם, וכמש"ה (ישעיה מ, כו) שאו מרום עיניכם וראו מי ברא אלה, ובזוהר הקדוש פירש הקדמת ספר הזהר ח. השמים מספרים מלשון ספיר דנהרין וזהרין עצם השמים לטוהר מעשה לבנת הספיר, ומתוכם ניכר גדלו וכבודו ית"ש, ואולם השמים אין מקבלים כבוד עצמם ח"ו רק ששים ושמחים לעשות רצון קונם, וכבודם הוא רק כבודו, וזה שאמר כי מה שהשמים מספרים וזהרין הוא כבוד אל.
<b>ואחשוב</b> שזהו הכוונה בנוסח התפלה, ובכן תן כבוד ה' לעמך שיש לדקדק כי אל ה' הוא מדבר והיה די באומרו תן כבוד לעמך. ויתכן כי אנו משתוקקים יגלה כבוד מלכותו עלינו ויתגדל כבודו על ידינו בהתרבות כבודנו בעיני העמים, וידעו כל באי עולם כי הוא אלהים אמת, כמו שנתגדל כבודו ע"י צבא מעלה. אך להיות אין בצבא מעלה יצר הרע ואין בכבודם שום מחשבה אחרת רק כבוד ה', משא"כ האדם שיש בו יצר הרע יש לחוש פן בהתגדל כבודנו יהיה בזה לנו איזה הנאה מכבוד זה, לכן מבקשים אנו מאתו ית"ש יתן לעמו כבוד ה' שכל הכבוד שיקבלו לא יהיה בלבם שום נטות מחשבה שישיגו הנאה מגודל כבודם, אלא שלא יהיה לנו שום תענוג רק במה שע"י כבודנו נתגדל כבודו, ואז כבודנו נקרא כבוד ה', והיינו תן כבוד ה' דייקא לעמך, וזה תהלה ליראיך, כי תהלה גדולה היא לישראל בהיות כבוד עצמם מאפס ותוהו נחשב להם, ואין מגמתם רק כבודו ית"ש.
<b>ועל</b> זה ארז"ל (תנחומא ויקרא ג) כל הרודף אחר הכבוד כו' כי מי שרוצה בכבוד אין הש"י משפיע לו כבוד עצמו לכן הכבוד בורח ממנו, משא"כ הבורח מן הכבוד מצד טבעו, אז הכבוד רודף אחריו, כי ית"ש משפיע לו כבוד בהיות ודאי כוונתו ומחשבתו בכבודו לא יהיה רק לכבוד ה', והבן.
<b>מכלל</b> הדברים יצא לנו, כי הכבוד שנותנין למלך מלכי המלכים הוא ענותנותו, ואין זה כבוד המכובד ית"ש אלא כבוד המכבד שזוכה ליתן כבוד והדר למלך מלכי המלכים, ורומז באומרו כי מכבדי אכבד, שאם כפי הנראה הוא מכבד אותי אבל האמת אינו כן אלא אני מכבד אותו, במה שלרוב ענותנותו נתן מקום לילוד אשה ערום ויחף לשבחו ולכבדו, וכמו שפירש האלשיך תהלה לדוד ארוממך אלהי המלך, לומר שמה שאני מרומם לו ית"ש אינו תהלה אליו בעצם אלא הוא תהלה לדוד, ולכן לא יאות הכבוד רק אליו.
<b>אלא</b> שנצטוינו ג"כ לכבד הצדיקים והחכמים, להיותם בעצם רחוק מכבוד ולכן כבודם הוא עצמו כבוד ה', ולכן מצינו כי מי שמכבד את הצדיקים הוא מכובד על ידיהם, כמו הנותן כבוד לית"ש, וכמשרז"ל (חולין מ"ח.) איתיקורי הוא דמיתייקרו בי. ורמזו על זה (אבות ד, א) איזהו מכובד המכבד את הבריות, ובהיות החכם הצדיק בבחינת זו שאמרנו, שכבודו הוא כבוד ה', אזי הש"י משפיע לו כבוד, משא"כ החפץ בכבוד מצד עצמו, אז הכבוד שנותנים לו הוא כבוד עצמו לא כבוד ה', ואז המכובד מתכבד בהכבוד לא המכבד, לכן השי"ת מרחיק מעליו הכבוד, כענין כל הרודף אחר הכבוד כו' כ"ז יצא מכלל דברינו.
<b>והנה</b> הרשע ההוא בלעם היה מחזיק עצמו בפני כל העולם לנביא, כאומרו שומע אמרי אל אשר מחזה כו', ולאיש כזה יאות לכבדו ואין הוא מתכבד אלא המכבד מתכבד בנותנו אליו כבוד, לכן א"ל בלק ע"י שלוחיו אל נא תמנע כו' כי כבד אכבדך, אמר כפל לשון כבד אכבדך כי תיבת כבד היא פועל יוצא כמו כבד את אביך, ור"ל כי בלק הוא אשר הבין רמאותיה דבלעם וזייפנותיה, כי הוא קוסם יותר ממנו, והבין שאם יבטיח לבלעם על הכבוד ייחר לו כי הוא מחזיק את עצמו מרוב גאותו וגאונו שהכבוד שנותנים לו בני אדם הוא ענוה אצלו, רק הם מתכבדים עי"ז כערך הכבוד שנותנים לית"ש להבדיל.
<b>לכן</b> אמר לו בלק דברים אלו כפי זדון מחשבתו דבלעם, וזהו כבד אכבדך, ירצה דמה שאכבדך הוא בבחינת כבד שאתה תכבד אותי בזה, ועכ"פ הובטח הרשע ההוא מאת בלק בדברים אלו על הכבוד ובלק ידע האמת שהרשע ההוא רודף אחר הכבוד ולכן יחשוק לבא, והבטיח וכל אשר תאמר אלי אעשה לענין קבול פרס, ולכן השיב הרשע ההוא אם יתן לי בלק מלא ביתו כסף כו' ולא הזכיר כלל ענין הכבוד שהובטח, מאחר שלגסות עיניו אין הכבוד גמול אליו כלל, אלא זה יהיה כבוד לבלק וכאמור.
<b>ואמנם</b> בבוא הרשע ההוא וחרה אף בלק בו בהיותו יודע זייפנותיה, וכמו שאנו רואין ויזבח בלק בקר וצאן ופירש"י ז"ל דבר מועט, לכן אמר לקנתרו מדוע באת אלי האמנם לא אוכל כבדך, ירצה האם אמת כמו שאתה סבור שלא אוכל כבדך, כאשר לא יוכלו בני אדם לכבד לה' כי הכבוד ההוא הוא כבוד האנשים, כן אתה סבור מרוב גאונך שלא אוכל 'כבדך' דייקא, שלא יהיה הכבוד שלך אלא שלי, אין האמת כך כי אתה רודף אחר הכבוד וכבודך אינו כבוד ה', ואפילו המעט מהכבוד שאתן לך תהיה אתה המתכבד לא אני, ולכן שלח לו בקר וצאן דבר מועט.
<b>ולכן</b> פירש"י ז"ל האומנם לא אוכל כבדך נתנבא שסופו לצאת ממנו בקלון, ולכאורה היכא רמיזא, ולדברינו יבא על נכון, כי הגיד לו היותו רודף אחר הכבוד וכבודו אינו כבוד ה', ואיש כמוהו הכבוד בורח ממנו, וכמש"ה (חבקוק ב, טז) שבעת קלון מכבוד, ר"ל מסבת הכבוד שאתה אוהב ורודף אחריו עי"ז שבעת קלון, כי הכבוד בורח מאתו, ממילא בדברים אלו שהגיד לו בלק נתנבא שסופו של בלעם להיות בקלון.
<b>ולכן</b> בסוף הדברים אמר לו בלק עוד לקנתרו, אמרתי כבד אכבדך דייקא שאמרתי כפל כבד אכבדך, שזה מורה כמו שאתה מחזיק עצמך לנביא וחסיד באופן שהכבוד שאתן לך איננו כבודך אלא בחינת כבוד ה', והאנשים המכבדים אותך הם הם המכובדים בכבוד ההוא, שלזה מורה כפל כבד אכבדך, ולאיש כזה הכבוד רודף אחריו כי ה' משפיע לו כבוד מכל עבריו, ועכשיו נתגלה קלונך שאין הדבר כך, כי הלא אתה רואה והנה מנעך ה' מכבוד, שהכבוד בורח ממך וה' מסלק הכבוד מאתך מזה נתגלה קלונך שאתה רשע ורודף אחר הכבוד וכבודך הוא כבוד עצמך. כי מי שהוא באמת בורח מהכבוד ה' משפיע לו כבוד הרבה ונכון וק"ל.
<b>וירא</b> פנחס כו' ויקם מתוך העדה ויקח רומח בידו. יש לדקדק דהאי ויקם מתוך העדה מיותר דודאי לא עשה זאת בישיבה, ויבואר עם מ"ש בחובת הלבבות מענין יחוד המעשה לאלהים שיהיה הבית המלא ממך כלא מלא, וישער בלבו אם היה עושה מעשה זו אילו לא היה שום אדם ע"ש באורך. ובאמת יש בענין זה ג' מדריגות, והמדרגה הממוצע הוא להסתיר מעשיו הטובים מבני אדם כל מה שיוכל, ובזה הוא פטור ממלחמה זו עם היצר הרע אשר הוא מביא בלבו פניות והתפארות של בני אדם, כי זהו ענין רע מאד, ולכן טוב להסתיר, זולת מצוה שאי אפשר לה להעשות אלא בחברת חברים מוכרח הוא ללחום עם היצר הרע ולעלות בלבו הבית המלא כריקן, כאלו אין בעולם רק הש"י והוא. כך הוא דרך הממוצע.
<b>וכך</b> שמעתי אומרים, במקום שאין אנשים השתדל להיות איש (אבות ב', ה), כי איש היינו גבור בתורה וצדיק, ואמר שיהיה עיקר השתדלותו בעבודה במקום שאין אנשים, היינו להסתיר מעשיו כל מה שיוכל וכאמור. וכן ביארתי הפסוק (מיכה ו, ח) הגיד לך אדם מה טוב ומה ה' שואל מעמך כי אם עשות משפט ואהבת חסד והצנע לכת עם אלהיך, ופרש"י ידוע. ויש בו הרבה דקדוקים. ולדרכנו יאמר בדרך זה, הגיד לך אדם, ר"ל מעשה טוב כזו אשר אדם יוכל להגיד לך, היינו שלא הסתרתו מבני אדם מה טוב הוא, ר"ל שאינו טוב גמור כענין ונחנו מה, ואמנם מה ה' שואל מעמך, שלא יהיה נסתר מבני אדם ושתשתדל להלחם עם יצרך כל מה שתוכל לבלתי יבא לך פניה או התפארות, הוא רק עשות משפט ואהבת חסד שהם מצות שבין אדם לחבירו שבזה אי אפשר להסתיר מעשיו, לכן ה' שואל מעמך בדברים כאלה הלחם עם יצרך כל מה שתוכל, אבל והצנע לכת עם אלהיך, ר"ל מצות שבינך למקום יהיה בהצנע כל מה שתוכל, ולא תצטרך למלחמה אשר מי יודע אם תוכל עמוד בה. הנה זהו דרך הממוצע.
<b>אבל</b> יש מדריגה פחותה, אשר אפילו בעשותו אחת ממצות ה' בינו לבין עצמו לבו מלא חנפים ופניות וחפץ שיתפרסם מעשה ההוא ושיבינו אנשים שעושה מעשים טובים בצנעא ויתפרסם לאיש צנוע, או אפילו פניה בלב עצמו רע מאד כי עיקר מעשה המצוה צריך שאפילו הוא עצמו לא יהיה לו הנאה מעשייתו, וכמו שאמרו ז"ל (עירובין ל"א.) מצות לאו ליהנות ניתנו, ועל כת כאלו רמז איוב באומרו (איוב טו, לד) ועדת חנף גלמוד, ירצה כי החנף אפילו בהיותו גלמוד ובדד ישב בעשיית מעשים טובים, הוא ג"כ כמו בתוך עדה ולבו מלא חנף, ועז"א ה' (ירמיה כג, כד) אם יסתר איש במסתרים ואני לא אראנו נאום ה', ר"ל אם נסתר כוונת איש במסתרים דהיינו במחשבה, הן איש אחר או הוא עצמו, אזי אני לא אראה כלל מצוה ההיא ולא תבא כלל לפני, כי הוא טהור עינים מראות ברע.
<b>ויש</b> מדריגה גדולה, אשר הבית המלא כלא מלא, כי כבר הוא דבוק כ"כ בה' אשר הדביקות והחשק לקיום רצונו יתברך אינו מניח לו כלל שום פניה, ובזה שבח הכתוב את דוד המלך ע"ה באומרו (דברי הימים א כט, יא) ויברך דוד את ה' לעיני כל הקהל, ופירש"י שם דר"ל אף שהיה לעיני כל הקהל לא היה בכוונתו רק לברך את ה' בלתי לה' לבדו, ומאחר שאנו רואין שנשתבח בזה אדונינו דוד המלך ע"ה, מזה מובן שהיא מדריגה גדולה, לכן סתם בני אדם צריכין לתפוס מדריגה הממוצע הנ"ל עד שיעזרנו ה' להיות דבוק בו.
<b>ובוא</b> וראה ענין זה מבואר במעשה דשני בני עלי חפני ופנחס שאמר הכתוב (שמ"א ד', כא) וכלתו אשת פנחס בנו הרה ללדת כו' ותקרא לנער אי כבוד לאמר גלה כבוד מישראל אל הלקח ארון האלהים ואל מות חמיה ואישה ותאמר גלה כבוד מישראל כי נלקח ארון אלהים כו', דהאי ותאמר הוא כפול ומיותר, וברור אצלי שהכתוב בא לפרסם צדקת האנשים ושלימותם עד קצה האחרון, כי כלפי שסיפר הכתוב תחלה מענין עלי כשסיפר לו המבשר הריגת בניו ושאר צרות, וסיים בלקיחת הארון, אמר שם הכתוב ויהי בהזכירו את ארון האלהים ויפול מעל הכסא כו'. הנה פרסם הכתוב גודל צדקתו ושלימותו ויחוד מעשיו לה', כי מכל הסיפור ומיתת בניו לא זע ולא נרתע כלל, רק לקיחת ארון לבדו פעל בו כ"כ חרדה עד שנפל.
<b>וכלפי</b> זה סיפר כאן מענין אשת פנחס, כי עם היותה צדקת עד שפעל בה לקיחת הארון כ"כ מרירת לב כמיתת עלי ובעלה, ועם שלא הגיעה למדרגת עלי כאמור אעפ"כ צדקת היתה, אבל בענין יחוד המעשה לא היה לבבה שלם כ"כ, כי לפני האנשים בדברה היה יותר מאשר בלבבה, כי קראה נער אי כבוד לאמר גלה כבוד, והיה כוונתה במחשבתה על ב' הצרות יחד, היינו אל מות חמיה ואישה ואל הלקח הארון ובלבה שקולין הם ויבואו שניהם, אבל ותאמר, ר"ל כי לפני הנצבות עליה אמרה גלה כבוד כי נלקח ארון ה', כאלו אינה מצטערת רק על זה לבד כמדרגת עלי. והבן איך רה"ק פרסם ענין מחשבות בני אדם עד נקודה אחרונה.
<b>והנה</b> האדם העושה מצוה אף אם יש בה איזה חסרון ופניה ולא תתקבל מצוה ההיא לפני ה', הנה בעולם הבא יקבל עונש תחלה על הפניה והרע ההוא ואח"כ נשארת המצוה ושכרה לו, אך מי שעושה מצוה וצריך הוא שיעשה לו ה' אז נס, הנה לא עביד קב"ה ניסא לשיקרא, ואם לא תהיה המצוה נקיה לגמרי לא יארע לו הנס. ולזה אה"כ כאן כי פנחס שאירע לו דבר זה לעיני כל עדת ישראל ולא היה יכול להסתיר מעשיו, ואנו רואים שאירעו לו כמה נסים בעשייה זו, אין זאת כי אם ויקם מתוך העדה, שמתחלה סילק מחשבתו ולבו מן העדה והיה המקום המלא מאתו כריקן, ואח"כ ויקח רומח בידו, ועל זה שבח אותו ה' בפרשה הבאה פנחס בן אלעזר כו' בקנאו את קנאתי בתוכם, 'קנאתי' דייקא, שלא היה כוונתו רק לה' עם היות המעשה בתוכם לעיני כל ישראל, והוא כענין ויברך דוד וכמש"ל והבן. חסלת פרשת בלק

פנחס



Section 1

<b>פינחס</b> בן אלעזר בן אהרן הכהן השיב את חמתי מעל בני ישראל בקנאו את קנאתי בתוכם ולא כליתי את בני ישראל בקנאתי לכן אמור כו'. שמעתי לדקדק מאי 'השיב' דקאמר, דמשמעות הלשון כאלו מתחלה היה חימה ונתבטלה והוא השיבה, וזה היפוך הכוונה. ואמרתי לתרץ עם מ"ש במ"א מענין אל זועם בכל יום (ברכות ז.), שהוא לצורך קיום העולם כי אי אפשר שיגינו הצדיקים על כל העולם אלא מדת הדין מקטרגת גם על הצדיקים, וענין הקטרוג דהיה להם למחות ואינו רק עשה דהוכח תוכיח, וקיימא לן דלא ענשי אעשה רק בעידן ריתחא, ולכן כועס הקב"ה כדי שעי"כ יגינו הצדיקים ע"ש באורך.
<b>ועם</b> זה יובן כאן מדוע ע"י החטא נענשו במגפה, איך לא הגינו הרבה צדיקים שביניהם, והוא ע"פ משרז"ל (סנהדרין ק"ה:) ראו צדקה שעשיתי עמכם שלא כעסתי כל אותן הימים כו', שמעת החלו בלק ובלעם להתיעץ על ישראל לא זעם ה', ולכן לא הגינו הצדיקים על הרשעים עבור שלא היה מקום למדת הדין לקטרג היה להם למחות, כי לא הוצרכו למחות, ואמנם בא פינחס ומיחה וקינא לה', ועי"ז הוחזר הכעס למקומו, ועי"ז הגינו הצדיקים, ולזה אמר השיב את חמתי למקומו מחמת שקינא את קנאתי, ועי"ז ביטל הכעס ולא כליתי והבן ונכון.
<b>ושם</b> איש ישראל המוכה אשר הוכה את המדינית זמרי בן סלוא נשיא בית אב כו' ושם האשה המוכה כו'. יש לתמוה דבפרשה הקודמת הזכיר את האיש בסתם באומרו והנה איש מבני ישראל בא ויקרב אל אחיו את המדינית כו', ואחר שהפסיק בכמה דברים אחרים ובפרשה אחרת הזכיר מי היה אותו האיש, ומדוע לא פירש שמו תיכף בתחלת המעשה. גם יש לתמוה אומרו אשר הוכה את המדינית, למה לי סימן זה.
<b>ויובן</b> כל זה עם משארז"ל בעניני חיבוט הקבר כי בא הממונה ושואלו מה שמו ואם רשע הוא אינו זוכר שמו והוא מכהו וחובטו, והוא לכאורה דבר פלא ותימה הוא, דממה נפשך אם הוא רשע וראוי לחובטו, למה זה ישאל לשמו והוא פלאי, וגם מה זה ועל מה זה לא ידע שמו.
<b>אכן</b> פשט הדבר כי ידוע נפש חיה הוא שמו, כי כל נמצא מדומם צומח חי מדבר שואב חיותו משורשו ע"י אותיות שמו, והאותיות של שמו הן הנה צירופי הצינורות אשר נשפע על ידם החיות להנמצא ההוא, וכשאדם הולך בדרך התורה מתגדל חיותו ע"י שאותיות שמו מקבלים מילוי ומילוי המילוי, וכן מוסיף כח ע"י מעשיו בכל הנמצאים בדומם צומח חי מדבר והקליפה מתרוקנת, וכשח"ו עושה היפך התורה מתרוקן אותיות שמו מהמילוי ונעשה חיותו בצמצום כדי סיפוקו לבד, וכן גורם בכל הנמצאים וממלא ח"ו צירופים הרעים שמות הרעים של הס"א, וכמ"ש במ"א על מאמרם ז"ל (מגילה ו.) לא נתמלאה צור אלא מחורבנה של ירושלים ע"ש וכשמרשיע עוד גורם לאבד גם אותיות העצמיים של שמו, וכשגורם ע"י מעשיו לאבד כל אותיות שמו, בעל כרחך הוא מת ונאבד מן העולם, כי נפסקו הצינורות אשר ע"י היה דבוק בשורשו.
<b>וזהו</b> ענין ושם רשעים ירקב, וארז"ל (יומא ל"ח:) דלא מסקינן בשמייהו כי נאבד שמם ואין לו שם כלל, ונשאר מבלי שם ושארית בארץ, ולכן הרשע אינו יודע שמו כי באמת אין לו שם כלל, ולהיות כי ה' חפץ שהרשעים יצדיקו דין בעצמם לזאת חותם יד כל אדם בו, כדי שידע הרשע בעונשו כי חלילה לאל מרשע כי לפי שכל דרך איש ישר בעיניו, ולזאת ארז"ל (עירובין י"ט.) רשעים אפילו בפתחו של גיהנם אינן חוזרין בתשובה, ופירש מהרש"א בחידושי אגדות כי הרשע מחזיק את עצמו לצדיק, ואפילו כשמביאין אותו לפתח גיהנם עדיין אומר בלבו שהוא צדיק, רק מוליכין אותו דרך גיהנם, כמו שמוליכין הצדיקים דרך גיהנם להעלות משם נשמות, ועד שבא לגיהנם ורואה שהאש שורפתו, אז אומר לו לבו שהוא רשע, ואז מראין לו בבית דין שלמעלה כל פרטי מעשיו כדי שיצדיק דין שמים בעצמו.
<b>ולכן</b> לטעם זה בחיבוט הקבר שהוא קודם בואו אל הבית דין אם יכוהו כך יתרעם ויאמר שהוכה בחנם, לכן שואלין לו שמו, וכשאינו יודע מה שמו מזה הוא מבין ויודע בעצמו שהיה רשע ואבד שמו, ועי"ז יקבל הדין בלי ערעור זהו פשטות הדברים.
<b>והנה</b> ארז"ל (כתובות ל.) מיום שחרב בית המקדש אע"פ שבטלו ד' מיתות דין ד' מיתות לא בטלו מי שנתחייב סקילה כו', ולהבין דבריהם נראה לפענ"ד כי הנה כל העונשים הכתובים בתורה, עם היות יש בהם אכזריות ודין לפי הנראה, מ"מ האמת הוא שעיקרו רחמנות וחמלה, כי אותו העונש הוא תיקון על פגמו כי ע"י העבירה אבד שמו ופגם את עצמו, וכשעשו לו בית דין העונש המגיע לו, הוא מתקן ובא למדרגתו הראשונה, ואין העונש ההוא על צד אכזריות ונקמה כלל, אלא כמוציא כתם מהבגד ע"י כף מלא גחלים, רק שגזרה חכמת הבורא ב"ה כי העובר עבירה זו אי אפשר תיקונו אלא ע"י סקילה בכל פרטי דיניו, שיהיה גבוה שתי קומות וכל שאר פרטיו, ובעבירה אחרת אי אפשר תיקונו אלא ע"י שריפה בכל פרטי דיניו, וכן כולם, נמצא כל עונשי התורה הם רחמים ודין מעורבים ועיקרם רחמים.
<b>ולזה</b> הורו רז"ל מוסר נמרץ איך ישמר האדם את עצמו בזמן הזה מעבירה, כי הוא מסוכן מאד, כי בזמן בית המקדש היה אפשר לעוברי עבירה להתתקן ע"י שהיה בית דין, ויתנו לו העונש המגיע והיה דין ורחמים וכאמור, משא"כ בזמן הזה שאין בית דין אי אפשר להתתקן כי אין דנין דיני נפשות, ויותר מזה כי המתחייב סקילה או שריפה וכדומה, מזדמן לו עונש מעין עונש המגיע לו, ואעפ"כ אינו מתתקן עי"ז, כיון שלא נהרג על פי כל הדינים. ולזה אמר דין ד' מיתות לא בטלו, ר"ל כי רחמים שהיו מעורבים בטלו עכשיו, כיון שאין בית דין, רק שעכ"פ דין ד' מיתות בית דין לא בטלו, ר"ל הדין המעורב לא נתבטל והבן.
<b>והנה</b> ארז"ל (סנהדרין פ"א:) הבועל ארמית קנאים פוגעים בו ודוקא בשעת מעשה כמו שהיה במעשה דפנחס אבל אם גמר המעשה ופירש ממנה ההורגו נהרג עליו. לכאורה יפלא דמשמע דעון זה קיל משאר עונות שאסור להרגו אלא בשעת מעשה, והרי באמת הוא חמור מכל העבירות כמבואר באה"ע. אלא הענין דאדרבא באמת הוא חמור מכולם, ובכל העבירות אף אחר גמר המעשה ההוא יכול הוא להתתקן ע"י המיתה שנתחייב על העבירה ההוא, ולכן נהרג, משא"כ הבועל ארמית אי אפשר להתתקן, אלא אם כן הקנאי הורגו לשם קנאת ה' בעוד שלא גמר העבירה, אבל אחרי גמרו המעשה אין לו תיקון בכל מיתות שבעולם, ולכן כיון שעיקרי עונשי התורה הם על צד רחמנות כדי שיתתקן, וזה ששוב לא יהיה לו תיקון אסור להורגו, ואפילו בשעת מעשה אי אפשר לו להתתקן, אלא בהיות ההורגו קנאי ופוגע בו לשם קנאת ה' צבאות.
<b>ובזה</b> מבוארים הפסוקים, כי בתחלה בעת עשיית המעשה לא הוזכר שמו כי אבד שמו ולא היה לו שם כלל, ואחר שסיפר הפסוק איך הרגו פנחס ונעשה לו נס שהרגם בהיותם עדיין אדוקים ביחד ולא פירש, ואח"כ העיד ה' בקנאו את קנאתי שהרגו לשם קנאה לא לשם מחשבה אחרת ועי"ז נתתקן וחזר למעלתו הראשונה. ולזה אמר אח"כ ושם איש ישראל, כי היה לו שם לסיבת המוכה שנעשה עונשו שפגע בו קנאי, ונעשה כדינו בסיבת אשר הוכה את המדינית שנהרג בעוד שלא פירש ממנה ולכן חזר שמו זמרי בן סלוא, וגם תואר נשיא בית אב לשמעוני, גם צירופים האלה חזרו אליו, כי חזר למעלות הראשונה ונתתקן לגמרי. כן נלע"ד ביאור פסוקים הללו והוא ברור והבן.
<b>לזרח</b> משפחת הזרחי כו'. כתב רש"י ז"ל שר' תנחומא דרש על ז' משפחות החסרים שמתו במגפה בדבר בלעם, אבל לפי החסרון שחסר משבט שמעון במנין זה ממנין הראשון שבמדבר סיני נראה שכל ל"ד אלף נפלו משבטו של שמעון עכ"ד. מ"ש לשון נראה היינו משום דהוכחה גמורה ליכא, דהא מנין שבמדבר סיני היה בשנה שנית ליציאת מצרים, ואותן המנויין שם מתו כולם במדבר, ואלו המנויין כאן בסוף הארבעים שנה הם אותן שהיו אז פחותין מכ' שנה והילודים במדבר וכמש"ה בסוף הענין, ובאלה לא היה איש מפקודי משה ואהרן אשר פקדו במדבר סיני כו', ולא נותר מהם איש כי אם כלב בן יפנה ויהושע בן נון, וא"כ יש לומר שבשבטו של שמעון היו הפחותים והילודים מועטים ממה שהיו בשאר השבטים, ואין ראיה כלל שהכ"ד אלף נפלו משבט שמעון, משום הכי כתב רש"י ז"ל לשון נראה לחוד, וכוונתו דכיון דמצינו במנין שאר השבטים אין כ"כ חסרון, אם כן מסתבר דמסתמא מנין וערך הפחותים והילודים היה לערך מנין אבותיהם הפקודים, ולמה אם כן יש כ"כ חסרון בשבט שמעון, מזה נראה שאותן כ"ד אלף משבט שמעון היו.
<b>אבל</b> קשה דאי הפחותים והילודים היו לפי ערך הפקודים, אם כן גם להירושלמי קשה טובא, דהא מבנימין נחסרו חמשה משפחות מה שחסר במות אהרן שהיה ג"כ בסוף הארבעים שנה שנחסר מהפחותים והילודים, ואפילו הכי הם יתרים במנין זה חמשת אלפים ושני מאות, ואלו מגד שלא חסר רק משפחה אחת חסר במנין זה ה' אלפים וק"נ, וכן משמעון לא חסר רק משפחה אחת ונחסר במנין זה ל"ז אלף ומאה, צא מהן כ"ד אלף שבדבר בלעם חסר מצד המשפחה י"ג אלף, הרי ע"כ שאין להעריך דוקא מנין הפחותים והילודים למנין הפקודים, וכן באשר שהיה ששה משפחות ונחסר משפחת ישוה חלק ששי, וכמ"ש המפרשים שישוה הוא בכלל שבע המשפחות שחסרו, ואפילו הכי הם יתרים במנין זה י"ב אלף פחות ק' וצ"ע, ועיין בפרשת ברכה בפסוק ולאשר אמר כו'.
<b>ויהיו</b> פקודיהם שלשה ועשרים אלף כל זכר מבן חודש כו'. אין לתמוה במנין הראשון בפרשת במדבר לא היה רק כ"ב אלף ושלש מאות, והרי מבני לוי נפלו ד' משפחות ואיך היו כאן יותר, והרי לעיל בפסוק לזרח נראה לרש"י שהמספרים דכאן ודבמדבר ראוין להיות מכוונים, וזה אינו כי מטה לוי לא נגזרה עליהם גזירת המרגלים כמ"ש רש"י ז"ל בפרשת במדבר בפסוק אך את מטה לוי לא תפקוד, והיה בהן גם מיוצאי מצרים, וזה פשוט ועיין בפסוק ס"ד.
<b>ובאלה</b> לא היה איש כו'. יש לדקדק דמקרא זה הוה לו לכתוב קודם מנין הלוים דהא הלוים לא היו בגזירת מרגלים, והיה במנין זה גם אנשים מהמנויים במדבר. וי"ל שלטעם זה אמר הכתוב אשר פקדו את בני ישראל במדבר סיני, דלכאורה תיבות את בני ישראל מיותר דהא מנייהו מיירי, והיה לו לומר בקצרה אשר פקדו במדבר סיני, אלא שהכתוב בא לפרש דקאי אשלפני פניו מהפקודים של בני ישראל, דבלשון זה אין שבט לוי בכלל, כי הלוים לא התפקדו בתוך בני ישראל, וכן בפרשת במדבר כתוב שאו את ראש כל עדת בני ישאל ואח"כ כתיב אך את מטה לוי לא תפקוד בתוך בני ישראל, הרי דבמאמר הראשון שאמר שאו את כל עדת בני ישראל אין מטה לוי בכלל.
<b>עי"ל</b> דבפרשת במדבר כתיב כל פקודי הלוים אשר פקד משה ואהרן על פי ה' כל זכר כו', ופירש"י ז"ל נקוד על אהרן לומר שלא היה במנין הלוים, פירוש שלא היה מתעסק במנין הלוים רק משה לבדו, אבל במנין ישראל התעסקו שניהם, ואם כן באומרו בכאן מפקודי משה ואהרן הכהן ואין נקוד על ואהרן, מורה בזה שאינו מדבר במטה לוי, רק ממנין יתר השבטים שבמנינם נתעסק גם אהרן.
<b>ותקרבנה</b> בנות צלפחד כו'. יש לדייק מאי ספיקייהו כי אנו רואים בסדר נחלות הבת קודמת לכל שאר יורשים, הרי כח בת יפה מהם, אם כן כיון שנסתפקו כולם אז אם בת יורשת, מכל שכן שלא ידעו כל יתר יורשים אם נוטלים ירושה, ואם כן מאי ספקייהו כלל, ואלא מי שמת ובן אין לו מאן אכיל לנכסיה, אטו חילק ובילק אכלו להו, ודוחק לומר דסדר נחלות קמיבעיא להו אם בת קודמת אם אחין.
<b>ונראה</b> בשנדקדק עוד בשינוי לשונם של בנות צלפחד, דמעיקרא אמרו ובנים לא היו לו, ובתר הכי אמרו כי אין לו בן, ולא די שהוא כפול אלא יש ג"כ שינוי, דמעיקרא הקדימו מלת בנים למלת לא היו, ובתר הכי הקדימו מלת אין לו למלת בן. עוד קשה מה שקילסו חז"ל חכמתם (בבא בתרא קי"ט:) ששאלו בעת שהיה משה רבינו ע"ה דורש בפרשת יבום ואמרו אם כבן אנו חשובין תן לנו נחלה ואם לאו תתיבם אמנו, והלא כבר ידעו בעצמן שאין נחלה דומה ממש ליבום, דהא ביבום הבן והבת שוים לגמרי, זה פוטר וזו פוטרת, ואלו בנחלה כבר ידעו דבת במקום בן לאו כלום היא, מדקאמרו כי אין לו בן כמשארז"ל, אם כן דלמא הכי נמי כי ליכא בן אע"ג דלענין יבום פוטרת נחלה לא נסבא. ועם כי יש ליישב זאת מ"מ דחוק הוא. עוד קשה במשארז"ל (ספרי יח') כן בנות צלפחד דוברות כך כתובה פרשה זו לפני במרום מגיד שראתה עינן מה שלא ראה עינו של משה רבינו ע"ה. מהיכן מוכח זה מקרא שראו הפרשה כתובה במרום, הא לא נזכר בקרא רק שהסכים השי"ת לדבריהם, ויש לדייק מזה כי היו בעלי שכל אמת, אבל לא שראו הפרשה כתובה.
<b>ויובן</b> כל זה במשארז"ל (שם קט"ו.) בסדר נחלות יוצאי יריכו של בן קודמין לבת וכן בבת יוצאי יריכה קודמין ליתר היורשין, ודרשוהו רז"ל מדכתיב (במדבר כז, ח) ובן אין לו עיין עליו ולימד שזרע הבן קודמין לכל היורשין, וכתב הסמ"ע (ר"ס רע"ו) שדוחק לומר דדריש כאלו כתוב בעי"ן, והביא שיש מפרשים דדריש מדה"ל לקרא למימר איש כי ימות ואין לו בן וקאמר קרא ובן אין לו, הקדים מלת בן לדרוש הכי, איש כי ימות ובן האיש ההוא אין לו זרע הא אם יש לו הן קודמין. והוא ז"ל השיג על זה, ולקמן נתרץ השגתו בפסוק ואל בני ישראל תדבר. וגבי יבום נמי כתיב ובן אין לו ודרשינן נמי עיין עליו, דזרע הבן פוטר מיבום, והיינו נמי מדהקדים מלת בן וכאמור. והנה קי"ל (שם קי"ז.) לבאי הארץ נתחלקה ארץ ישראל ולא היה לצלפחד חלק כלל בארץ, רק מחמת בני חפר שהם אחים של צלפחד באו לארץ ישראל ונטלו חלק ומישמשה נחלתם לחפר וממנו ירש גם צלפחד, והיינו מטעמא דיוצאי ייריכו של בן קודמין לכל היורשין.
<b>ובהא</b> מיושב הכל, דהיינו ספקייהו משום שלא נאמרה עדיין פרשת נחלות הכתוב בה ובן אין לו עיין עליו, ולא ידעו אם יוצאי יריכו של בן קודמין, ודלמא אחי צלפחד קודמין לזרע צלפחד. אמנם בנות צלפחד ראתה עינן הפרשה כתובה במרום, וראו שכתוב ובן אין לא ולא כתיב ואין לו בן, וכאשר שמעו משה רבינו ע"ה דורש בפרשת יבום ובן אין לו עיין עליו, מזה למדו דגם גבי נחלות דרשינן הכי, ולזה דייקו אבינו מת כו' ובנים לא היו לו, לרמוז דגבי נחלות ג"כ כתוב תיבת בן קודם לתיבות אין לו, ואם כן למה יגרע שם אבינו מתוך משפחתו בתורה כי אין לו בן ר"ל כאלו היה כתוב אין לו בן.
<b>וקאמר</b> קרא ויקרב משה את משפטן, כי הם לא טענו טענת דברים בעלמא, כדרך בעלי דינים, אלא משפט שלם אמרו בדיוק תיבת משפט כתב גם כן כך בבינה לעתים דרש א' לפי דרכו ע"ש רק לפי שמשה רבינו ע"ה לא ראה הפרשה כתובה במרום, אם קדם מלת בן, לזאת הקריב משפט שלהם לפני ה', והשיבו כן הוא כאשר בנות צלפחד דוברות כך כתוב הפרשה זו לפני במרום, מגיד שראתה עינן כו' ואתי שפיר ונכון.
<b>והוא</b> לא היה בתוך העדה כו'. רמזו בחכמתן שלא היה מאותן שלא נטלו חלק בארץ כמרגלים ודומיהן. ואע"ג דבלאו הכי לא היה לצלפחד חלק למ"ד לבאי הארץ נתחלקה, רק שירש מנכסי חפר, מ"מ אותן שאין להם חלק בארץ ישראל לא נטלו אפילו בירושה. ואפילו למ"ד (בבא בתרא קנ"ט.) דמצי למימר מכח אבוה דאבא קאתינא שאינו יורש כלל מאביו אלא מאבי אביו, מ"מ הן לא מצו למימר שיורשות מחפר עצמו לבלתי שתעבור הירושה כלל דרך צלפחד אביהן, שהרי חפר היה לו בנים ובת במקום בן לאו כלום היא, ואי אפשר להם לירשו אלא בשתעבור הנחלה דרך אביהן להן, לכן הוצרכו לומר והוא לא היה בתוך העדה.
<b>ובנים</b> לא היו לו למה יגרע כו' כי אין לו בן. ארז"ל (בבא בתרא קי"ט:) אם כבן אנו חשובין תן לנו נחלה ואם לאו תתיבם אמנו. וצריך לדקדק היכא רמיזא הני מילי בקראי. אולם רז"ל ראו כפל הלשון ובנים לא היו לו, ושוב אמרו כי אין לו בן, גם שינוי הלשון מעיקרא אמרו בנים, וסיימו בבן יחיד, גם מעיקרא אמרו לא היו בלשון עבר, וסיימו כי אין לו לשון הווה, ולכן ירדו רז"ל לסוף דעת חכמתן, כי כאשר דרוש דרש משה רבינו ע"ה ענין היבום שצוה ה' על חשוכי בנים למען לא ימחה שם המת, אז אמרו הלא אבינו מת במדבר, ואז לא היו לו בנים, ואם כן אנחנו תמהים על בתי דיני ישראל למה יגרע שם אבינו מתוך משפחתו, מדוע לא צוו על היבום, וכי תאמרו דיבום היינו כי ליכא לו בן ולא בת, אבל עכשיו שהשאיר אתכן שאתם בנותיו אתן עתה במקום בן, על זה נאמר כי אין לו בן, ר"ל אנחנו בנותיו אין נחשבים עתה אפילו כבן אחד לפטור אמנו מיבום, דאם לא כן תנה לנו אחוזה. בינה לעתים דרוש א'.
<b>למה</b> יגרע שם אבינו מתוך משפחתו כו'. אומרם מתוך משפחתו מיותר, גם אומרם בתוך אחי אבינו מיותר, וכן אח"כ בתוך אחי אביהם מיותר, גם אומרו והעברת את נחלת אביהן כו' גם והעברתם את נחלתו כו' מהו לשון העברה ודברי רז"ל ידוע. דלפי פשוטו כי לפי שצלפחד עצמו לא היה לו חלק בארץ מצד עצמו, למ"ד (בבא בתרא קי"ז.) לבאי הארץ נתחלקה, רק ירש חלק מחפר ע"י אחים בני חפר שהיו מבאי הארץ, ומישמשה נחלתם לחפר, והוא הוריש גם לצלפחד בתוך יתר אחיו, ולפי שצלפחד לא היה אז בעולם ליטול ירושה, רק עברה הירושה מחפר לבנות צלפחד דרך צלפחד אביהן, לכן אמרו למה יגרע כו' מתוך משפחתו, ר"ל שע"י משפחתו הם אחיו שבאו לארץ ישראל יהיה לו ג"כ חלק, וזהו הדיוק בתוך אחי אבינו שכאשר אחי אביהם יורשים מחפר אז גם הם יורשים.
<b>ולפי</b> שענין העברה זו שעברה הנחלה דרך צלפחד אינו דבר ידוע עדיין, כי מה דקיימא לן (שם קט"ו.) יוצאי יריכו של בן קודמין לשאר יורשים, אינו נלמד אלא מדאמר קרא ובן אין לו עיין עליו, ועדיין לא נאמרה פרשת נחלות, לזה דקדק ה' ואמר והעברת את נחלת אביהן להן נחלת אביהן דייקא, ירצה הירושה שאביו יורש בקבר מחפר אפילו זה מגיע לבנותיו, בבחינת העברה, שאף על פי כן שצלפחד אינו יורש באמת כי איננו, מ"מ הירושה עוברת דרך צלפחד לבנותיו, ולבל תאמר שאיני מצוה לך אלא להם בלבד, לכן אני אומר לך כי גם אל בני ישראל תדבר, שיהיה נוהג ענין זה לדורות איש כי ימות ובן אין לו. (עיין עליו אם יש לו זרע כדרשת רז"ל ואם אין לו) אז והעברתם את נחלתו דייקא לבתו, לא מבעיא מה שנשאר ממנו בעין יורשת בתו, אלא אפילו נחלתו ר"ל ירושתו שנפלה לו אחר מיתה, עוברת הירושה מזקנו לבתו דרך העברה, עם שאיננו נקרא יורש באמת וכאמור.
<b>ואל</b> בני ישראל תדבר כו' ובן אין לו כו'. דרשו רז"ל בבא בתרא קט"ו. עיין עליו לומר שיוצאי יריכו של בן קודמין לבת. וכתב הסמ"ע (ר"ס רע"ו) שדוחק לומר דדריש כאלו כתיב בעי"ן, ויש מפרשים מדהוה ליה למימר ואין לו בן וכתיב ובן אין לו למידרש דהכי קאמר ואותו הבן אין לו זרע, הא אם יש לו הן קודמין, וז"א דהא בתריה כתיב ואם אין לו בת ונתתם את נחלתו לאחיו, דשם הקדים אין לו בבת, ואפילו הכי קיימא לן יוצאי יריכה של בת קודמין לאחיו, וכן מ"ש בתריה ואם אין לו אחים כו' ואפילו הכי בכולהו קיימא לן דיוצאי יריכם קודמין עכ"ל.
<b>ואפשר</b> לישב דאמת דמתחלה שינה קרא בלישניה להורות דהבן אין לו זרע, ואפילו הכי הדרש אינו סותר לשון פשוטו של מקרא, דהא מתפרש ג"כ כפשטיה שהאיש מת ובן אין לו, אבל גבי ואם אין לו בת, אילו היה רוצה לשנות שיהיה הלשון סובל את הדרשה, היה צריך לכתוב ואם בת אין לו, וכן אח"כ היה צריך לכתוב ואם אחים אין להם, ואז שוב לא היה הלשון ההוא מתפרש כמשמעות פשוטו, לכן לא שני קרא בהו בלישנא, ולענין הלימוד דיוצאי יריכו קודמין ניליף מיוצאי יריכו של בן וק"ל. חסלת פרשת פנחס

מסעי



Section 1

<b>אלה</b> מסעי בני ישראל אשר יצאו מארץ מצרים לצבאותם ביד משה ואהרן ויכתוב משה את מוצאיהם למסעיהם על פי ה' ואלה מסעיהם למוצאיהם. יש לדקדק באומרו אשר יצאו מארץ מצרים, כאלו נותן סימן לידע מי הם בני ישראל, ונתן בהם סימן כי הם אותן שיצאו ממצרים, ואטו עד השתא לא ידעינן מי הם בני ישראל. ותו אומרו ביד משה ואהרן אטו עד השתא לא ידעינן שע"י משה ואהרן יצאו ממצרים. ותו מוצאיהם למסעיהם אין לו ביאור. גם למה בתר הכי כתיב איפכא ואלה מסעיהם למוצאיהם. ותו אומרו ויכתוב משה, למה לי זאת הא כל התורה משה רבינו ע"ה כתבה. ותו אומרו על פי ה' הא כל התורה מפי הגבורה נאמרה. ותו דמסעות אלו היה באפשרי שיכתוב משה רבינו ע"ה מעצמו, דהא ראה בעיניו איך הלכו ממסע למסע, ואם כן למה הוצרך כתיבה זו להיות על פי ה', ואולי ר"ל שהש"י צוה לו שיכתוב סדר המסעות.
<b>אמנם</b> לתרץ הכל, הנה דבר ידוע ומפורסם שכל התורה מדברת למטה ורומזת למעלה וגבוה מעל גבוה, וכן המסעות האלה. והענין, כי כל דברים הגשמים יש להם שורש למעלה ולשורש שורש ונשתלשל זה מזה, ולכן המדבר שהוא מקום הקליפות נחש שרף ועקרב כידוע, וכיון שהקליפה קדמה לפרי ומסבבת לקדושה, כי סביב רשעים יתהלכון (תהילים יב, ט), לכן בצאת ישראל ממצרים להדבק במקום הקדושה נקודה הפנימית, הוכרחו תחלה לילך דרך כל המקומות האלה במדבר ההוא, ולשבר אותן הקליפות, עד בואם אל הקדושה, נמצא הכל מדבר למטה ורומז למעלה, ולכן יש מ"ב מסעות נגד שם של מ"ב, כי זה לעומת זה והבן.
<b>ולפי</b> זה יש לדקדק לכאורה על מה שארז"ל שהש"י רצה להביאם תיכף לארץ ישראל לולא שחטאו, ואיך היה אפשר להם שיבואו תיכף לארץ ישראל, הא טרם בואם אל הקדושה, צריכים לילך תחלה דרך אותן המסעות מקום הקליפות, וזה נעשה בהמשך זמן. אמנם יובן זה ע"פ דברי הרב בעל נזר הקודש הבאתי דבריו בדרוש לשבת הגדול תק"ס בפרשת בא שפירש הפסוק (שמות יב, מא) ויהי מקץ שלשים שנה וארבע מאות שנה ויהי בעצם היום הזה ע"ש באורך, ותמצית דבריו כי הש"י מחליף ומעביר את הזמנים למעלה לכן מה שהיה כח הגאולה ההיא בהזמן שאחר ת' שנה בא אז מיד, כי אותו הזמן הגיע תיכף, כי החליף והעביר את הזמנים ע"ש באורך.
<b>ולהסביר</b> הענין יותר לקרב אל השכל, יבואר על פי מה שפירשתי משארז"ל (ברכות ס"א:) שראה את ר"ע שסורקין את בשרו במסרקות של ברזל אמר זו תורה וזו שכרה, אמר הקב"ה שתוק כך עלה במחשבה. והוא תימה, מה זו תשובה, והא היא גופה קשיא למה עלה כך במחשבה. וביארתי כי נבין האדם בקבלו בכל יום עול מלכות שמים ומוסר נפשו במחשבתו להריגה על קידוש השם בהתלהבות, הנה יש לו תענוג גדול באותו העת שמדמה במחשבתו שנשרף על כבוד הש"י, אבל האדם הנשרף בפועל הנה מרגיש צער ויסורין כי גדול הכאב מאד, והחילוק ביניהם לפי שזה נשרף במחשבה ואין לו אז שום צער הגוף, לכן אינו מרגיש רק תענוג, משא"כ זה שנשרף בפועל, כי עולם המחשבה הוא מסולק מהגשמיות אין שם צער ויסורין ושום דבר רע, משא"כ עולם המעשה.
<b>אמנם</b> כתוב בתשובת מוהר"ם שקבלה איש מפי איש שהנהרג על כבוד הש"י אינו מרגיש יסורין כלל ע"ש. והטעם כי בהיות אותו היוצא ליהרג מתלהב בחשק נמרץ שיהרג על קדושת שמו יתברך, הוא מעלה כל חושיו ועולם המעשה שלו בהתלהבות ההוא אל עולם המחשבה, עד שמתלבש כולו במחשבה ובטלו חושיו והרגשותיו וגשמיותו נתפשט מעליו, לכן אינו מרגיש רק תענוג כמו אותו הנשרף במחשבה, ואדרבא יש לו תענוג יותר, מאחר שהדבר ההוא שחשק תמיד נתקיים ויצא לפועל, וכמאמר ר"ע (שם) כל ימי הייתי מצטער כו', ולכן כל עוד שיסורי הריגתו גדולים יותר יגדל יותר ויותר התענוג שלו, כי כיון שאותו הרגשת היסורין מתהפך להרגשת תענוג רב ונמרץ, לכן בהגדלת היסורין יגדל התענוג והשמחה ואין שם הרגשת יסורין כלל, רק הרגשת תענוג שמחה ועונג.
<b>ולכן</b> בראותם את ר"ע שסורקין את בשרו שהמה יסורם קשים ומרים, וכבר ידעו צדקותיו וזכותו של ר"ע, ואם כן הבינו שזה אין אצלו יסורין, דלא חשיד קב"ה ליתן יסורין חנם לצדיק כזה, ומזה הבינו שאדרבה שכר ותעוג הוא לו דבר זה, ויתפלאו על הדבר, ולזה אמר זו תורה וזו שכרה, ר"ל ודאי על תורתו של ר"ע מגיע לו שכר וזהו שכרו, והיה הדבר לפלא בעיניהם איך ביסורים מרים כאלה יהיה כל כך הרגש תענוג, עד שיהיה זה שכר על תורתו. והשיב השי"ת כך עלה במחשבה, ר"ל שכל כך העלה ר"ע כל חושיו והרגשותיו ואבריו אל עולם המחשבה, עד שכל עוד שהיסורים גדולים יגדל יתר מאוד התענוג, לכן יסורים מרים כאלה הם אצלו תענוג שאינו מושג כלל, והבן היטב כי הוא אמתי בע"ה.
<b>וזה</b> ג"כ הענין המדובר כאן, כי ברצות ה' דרכי איש עמו ישראל, הנה מעלה כל העולמות אל עולם המחשבה, ואין שם סדר זמנים ולא מונע ולא שום דבר רע, לכן בא יבא הגאולה תיכף לא יאוחר, ולכן לולא שחטאו היו באים תיכף לארץ ישראל ולא היו צריכים כלל ללכת דרך המקומות ההמה אשר במדבר ההוא לשבר הקליפות ההמה, כי הש"י מעביר הכל ונעשה הכל כרגע, כי מה שהיו צריכים עתה ליסע ממסע למסע בפועל והמשך זמן, אלולא שחטאו, והיו מתלבשים בעולם המחשבה, היו מבטלים כל הקליפות ההמה כרגע, והיו באים מיד לארץ ישראל, כי היה זה בכח משה ואהרן, כי הם היו מעולם המחשבה, כאשר הזכרנו כמה פעמים שגופו של משה רבינו ע"ה היה רוחני, ולכן עלה שמים וירד ועלה, והבן.
<b>ולזה</b> אמר אלה מסעי בני ישראל אשר יצאו מארץ מצרים, ר"ל אלה המסעות של בני ישראל אשר נעשה ביצאתם ממצרים, ר"ל שמיד בצאתם רק ממצרים נעשו המסעות המה, ממילא לא הוצרכו ליסע כלל, וטעם הדבר הוא ביד משה ואהרן, ר"ל שבכחם היה דבר זה כאמור, כי נכללו בעולם המחשבה, והיה זאת קודם שחטאו.
<b>ובל</b> תקשה הרי התורה היתה כתובה במרום מקדם ע"פ נשמת משה רבינו ע"ה, כמו שניתנה בארץ על ידו בעת מתן תורה, ואם כן איך נכתבו המסעות אז בתורה, הא אלמלא לא חטאו לא נסעו כלל, וליכא למימר שנכתב על שם העתיד שידע הש"י שיחטאו, דהרי בבחירה מסולק הידיעה, ובידם לבחור בטוב שלא יחטאו, ואיך נכתבו אז המסעות, לזה אמר הפסוק עצמו לתרץ זאת כי באמת המסעות הכתובים מקדם בתורה אין הכוונה על מסעות בפועל, רק שהמסעות היו נעשים ממילא ביציאה זו לבד שיצאו ממצרים, וכי תימא אם כן מי ידעם מאחר שלא היה מסעות כלל בפועל, אין זה קושיא כלל כי באמת לא נכתבו רק על פי ה' שהוא לבדו היודע זאת והמחליף את הזמנים, וגומר כל המסעות האלה בלי שום מסע.
<b>וזה</b> שאמר ויכתוב משה את מוצאיהם למסעיהם, ר"ל שבעת הכתיבה שנכתבו המסעות בתורה אין הכוונה כלל על מסעות ממש, רק כתב את מוצאיהם לבד, ר"ל היציאה ממצרים כתב למסעיהם, שהמסעות נעשו ביציאה זו לבד, וכתב זאת רק ע"פ ה' כאמור, משא"כ אח"כ כשחטאו, ואלה מסעיהם למוצאיהם, ר"ל שמסעיהם קדמה למוצאיהם, שלא נגמר היציאה ממצרים שיבואו למקום המכוון מקום הקדושה, זולת על פי המסעות שנסעו בפועל ממסע למסע ובהמשך זמן. והבן כל זאת היטב שהם דברים נכונים בע"ה ודקים, אי אפשר לפרש יפה מפי הכתב, ומובן למשכיל ומעמיק ודו"ק היטב. חסלת פרשת מסעי וספר במדבר

ואתחנן



Section 1

<b>תקס"א</b>
<b>ואתחנן</b> אל ה' בעת ההוא לאמר כו' רב לך אל תוסף כו' וצו את יהושע וחזקהו ואמצהו כי הוא יעבור לפני העם כו' ונשב בגיא מול בית פעור (יש לדקדק דאין שום סמיכות לדבר זה לא לפניו ולא לאחריו) ועתה ישראל שמע אל החוקים כו' למען תחיו ובאתם וירשתם את הארץ כו' יש לדקדק מהו ועתה כאלו תלוי במה שלמעלה לא תוסיפו על הדבר אשר אנכי מצוה אתכם (יש לדקדק המשך מצות בל תוסיף ובל תגרע לדברים הראשונים) ולא תגרעו ממנו לשמור את מצות ה' אלהיכם אשר אנכי מצוה אתכם יש לדקדק מאוד בתיבת לשמור, דהכי היה לו לומר לא תגרעו אלא תשמרו עיניכם הראות את אשר עשה ה' בבעל פעור כי כל האיש אשר הלך אחרי בעל פעור השמידו ה' כו' חיים כלכם היום. יש לדקדק מאוד, מאי ראיה זו דבעל פעור לענין תוספות וגרעון הלא זו עבודה זרה גמורה. והקדמתי לזה ג' הקדמות.
<b>הקדמה</b> האחת הוא ביאורי להמאמר דפ"ק דיבמות ט"ז. על מדוכה זו ישב חגי הנביא ואמר ג' דברים, הלא הוא כתוב לדרוש לפרשת בהעלותך תקנ"ט לפ"ק ע"ש.
<b>הקדמה</b> ב' ביארתי מאמר שלמה המלך ע"ה במשלי (י', יג) בשפתי נבון תמצא חכמה ושבט לגו חסר לב, וארז"ל בשפתי נבון תמצא חכמה זה דוד המלך ע"ה שאמר לנתן הנביא חטאתי לה' ושבט לגו כו' זה פרעה שלא שמע לדברי הקב"ה עד שנלקה, גם רש"י ז"ל הביא שם פירוש זה ע"ש. ויש לדקדק מאד, חדא, במאי דאמר תמצא חכמה היה לו לומר תמצא וידוי או הודאה או צדקות, לומר שאף שהיה מלך וחסיד הודה ולא בוש ולא ביקש טצדקאות וזכותים לעצמו, אבל לשון חכמה אינו מובן דמה חכמה ושכל צריכין לזה לומר חטאתי לה'. ותו יש לדקדק מאי דבר והפוכו הוא זה שדוד התוודה ופרעה נלקה, ולא דמי אלא כי עוכלא לדנא.
<b>והנראה</b> לי לבאר כל זה, לבאר מאמרם ז"ל במסכתא שבת (נ"ו.) רבי דאתא מדוד מהפך ודריש בזכותיה דדוד רצה לומר שדרש התוכחה שאמר נתן לדוד לשבח, כי זה לשון הפסוק (שמ"ב יב, ז) ויאמר נתן אל דוד כו' מדוע בזית את דבר ה' לעשות הרע בעיניו את אוריה הרגת בחרב ואת אשתו לקחת לך לאשה ואותו הרגת בחרב בני עמון ויאמר דוד אל נתן חטאתי לה' ע"כ מדוע בזית את דבר ה' לעשות הרע בעיניו שביקש לעשות ולא עשה רצה לומר לפי שקשה בלשון הכתוב דהיה לו לומר ותעש הרע מאי לעשות לכן דרש שביקש לעשות ולא עשה ואת אשתו לקחת לך לאשה, ליקוחין יש לך בה שלא היתה כלל אשת איש משום דכל היוצא למלחמת בית דוד גט כריתות כותב לאשתו, ואותו הרגת בחרב בני עמון מה חרב בני עמון אין אדם נענש עליה אף על אוריה כך לפי שהיה מורד במלכות או מטעמא אחרינא ע"כ.
<b>ויש</b> לדקדק במאמר זה הרבה. חדא, בלשון מהפך ודריש, היה לו לומר בקצרה דריש בזכותא דדוד, וכבר עמדו המפרשים בזה. ב' תמוה טובא מאי שביקש לעשות ולא עשה הרי כל מה שרצה לעשות עשה, רק שאומר רבי שאין חטא במעשה זו משום דכל היוצא כו' אבל איך מצינו מה שרצה לעשות ולא עשה. ויותר קשה אי אפשר לומר שלא עשה, הרי דוד המלך ע"ה עשה בעצמו אמר (תהילים נא, ו) לך לבדך חטאתי והרע בעיניך עשיתי, הרי דאמר עשיתי ואיך נוכיח מלשון לעשות שלא עשה. ג' בפסוק גופיה יש לדקדק דהזכיר הריגת אוריה שני פעמים. ד' יש לדקדק מאד באומרו ליקוחין יש לך כו' מה חרב בני עמון כו' הרי נתן הנביא בא להוכיחו בתוכחת מגולה שביזה דבר ה', ואיך אמר לו ההיפוך שלא חטא לא באוריה ולא בבת שבע, וגם מה השיב לו חטאתי. ה' יש לדקדק הרבה ממשארז"ל (ע"ז ד:) לא היה דוד ראוי לאותו מעשה אלא להורות תשובה, ופירשו התוס' שהקב"ה שלח עון לידו בכדי שישוב ויקובל בתשובה וידעו הבריות כח התשובה, וגם פירשו ז"ל (סנהדרין ק"ז.) על פסוק (תהילים נא, ו) למען תצדק בדברך לפי שאמר דוד המלך ע"ה (שם כו, ב) בחנני ה' א"ל הקב"ה אני יודע שלא תעמוד בנסיון לזאת טען דוד המלך ע"ה הלא מוכרח הייתי לעשות העבירה דאם לא כן יאמרו העבד נצח לרבו.
<b>היוצא</b> מזה דהכל היה מאת הקב"ה שיעשה העבירה בכדי להודיע לבריות גודל כח התשובה, ולפי זה מאחר כי מאת ה' היתה זאת היא נפלאת בעינינו מדוע נענש ושלם ארבעתים. וי"ו קשה שהמאמרים אלו סותרים זה את זה, דלדברי רבי שלא חטא דוד המלך ע"ה כלל מאי להורות תשובה איכא, ותו דגם לדברי רבי קשה כיון שלא חטא מאי טעמא איענש, ומה הרעש לומר מדוע בזית כו' באופן שכל אלה הם דברים מתמיהים.
<b>והנראה</b> אצלי דרך אחד נכון באופן שיתורץ הכל בע"ה. והוא דהדבר הוא בהפך ממה שסוברים העולם שנענש דוד המלך ע"ה עבור שעשה עבירה, אדרבא נהפך הוא (וזהו רבי מהפך דייקא) שהקב"ה רצה שיעבור עבירה כדי להורות תשובה, נמצא אילו עבר דוד המלך ע"ה עבירה ושב, חלילה לאל מרשע להיות מעניש על זה שהרי היה נעשה כל רצונו של הש"י, אבל הוא לא כך עשה אלא שאחר שראה שעשה עבירה עשה תחבולות לבלתי יהיה למפרע שום עבירה, ועשה אוריה למורד ע"י תחבולה כדי שיהרגנו, וע"י הריגתו נעשית בת שבע מגורשת למפרע נמצא דלא עביד איסורא, ועל זה היה הקצף מלפני הש"י והעונש. דבשלמא אם היה עבירה בדבר לא היה קצף ועונש כדי להורות תשובה דכך היה רצונו מתחלה, משא"כ עתה שעשית הדבר היתר איך לא חמלת על הרש והכבשה לכן תשלם ארבעתים, מאחר שכל מה שעשית לא עשית אלא לרצונך ולא יש מקום להורות תשובה.
<b>וזהו</b> שאמר נתן מדוע בזית את דבר ה' ומהו דבר ה' לעשות הרע בעיניו, זה היה דבר ה' שתעשה הרע בעיניו להורות תשובה, ואתה בתחבולה הפכת הדבר להיתר, דהא אותו הרגת ואם כן אותה לקחת ליקוחין יש לך בה דמגורשת למפרע, וכי תימא דאכתי חטאת באוריה, לזה אמר ואותו הרגת בחרב בני עמון מה חרב ב"ע כו', נמצא דליכא נדנוד עבירה, והקב"ה היה חפץ להורות תשובה ובאופן זה ליכא הוראת תשובה. וזהו שאמר שביקש לעשות ולא עשה, רצה לומר דהא תיבת לעשות לדברינו קאי על תיבת דבר ה', שזה היה דבר ה' לעשות הרע והיינו דקאמר שביקש לעשות, ר"ל הקב"ה היה רוצה שיעשה דוד המלך ע"ה עבירה ולפי האמת לא עשה, נמצא אתי שפיר לשון מהפך להודיע דהקצף של הש"י אינו כמובן מפשוטו עבור שעשה עבירה, אלא אדרבא להיפך עבור שלא עבר וכאמור.
<b>וכאשר</b> הגיד נתן לדוד המלך ע"ה דבר זה, השיב לו בהשכל וחכמה גדולה, דהא מהות עבירה היינו שעובר על רצון הבורא, לא מצד העבירה רק מצד שהוא הפך רצונו של הש"י, ומצוה היינו שעושה האדם רצונו של הש"י שרצונו לעשות כך וכך, ואילו צוה הש"י על רמ"ח מצות עשה שלא לעשותם, ועל שס"ה לא תעשה לעשות, היה להפך, היו אלו מצות ואלו עבירות, מעתה אם רצון הש"י היה שיעשה דוד המלך ע"ה איסור והוא לא עשה, אם כן הרי בידו עבירה במאי שלא עשה העבירה, והוי ממש כמו שבשאר בני אדם נחשב לעבירה כששוכב עם אשת איש מצד שהוא הפך רצונו ית"ש, כך בדוד המלך ע"ה הוי שינוי הרצון מה שלא שכב, והיינו דקאמר הפך הרצון שהיה רצונו שאעשה עבירה ולא עשיתי, וליכא הוראת תשובה לפי שלא עשיתי עבירה, הלא חטאתי לה' בדבר זה עצמו ומה לי כך או כך.
<b></b> להעמיק יותר ולהבין כוונת דוד המלך ע"ה במה שהפך הדבר שיהיה העבירה במאי דלא עביד איסורא, יש לומר משום דהבא על אשת איש היא עבירה שבין אדם למקום וגם בין אדם לחבירו, דתרווייהו איתנהו כמבואר במפרשים, ולכן מחמת שידע דוד המלך ע"ה שרצון הש"י שיעשה איסור להורות תשובה, הוקשה בעיניו הדבר כו', להורות תשובה די שתהיה העבירה מאותן העבירות שבין אדם למקום בלבד, לזה עשה דבר זה, כי אם ישכב באיסור יהיה העבירה יותר חמורה שיהיה גם בין אדם לחבירו, לכן הפך הדבר להיתר דאז עיקר העבירה מה שלא עשה איסור, וליכא רק עבירה בין אדם למקום, וגם רצון השי"ת לא נשתנה דהא לא היה רצונו רק שיעשה דוד המלך ע"ה היפך רצונו ונעשה והבן. וזהו שדייק 'חטאתי' דייקא, למען תצדק בדברך תזכה כו' שרצית להורות תשובה כפירש"י, והלא רצונך שאחטא לך לבדך וכן עשיתי, ואיכא שפיר הוראת תשובה.
<b>והנה</b> בפרעה מצינו שהקשה הש"י את לבו למען ענותו במכות, וקשה דינא הכי, הלא מאת ה' היתה זאת ומדוע נענש. אכן באמת הש"י צוה למשה רבינו ע"ה שיאמר דברים אלו לפרעה שיקשה את לבו, בכדי שיבין ויתגבר על לבו, כי הבחירה חפשית, והוא לא נתגבר על לבו והיה סבור שאין לו עונש על זה אחר שהש"י עצמו הקשה לבו, לכן נענש בסוף והבין כי היה יכול להתגבר באמת על לבו וחטא במה שלא התגבר. ועכשיו הוי שפיר דבר והפכו מקצה אל הקצה, כי דוד המלך ע"ה היה רצון הש"י שיחטא ושלא יתגבר על לבו, ואפילו הכי הוא התגבר ועשה טצדקי דלא עביד איסורא, כי הבחירה חפשית, ואף בזה עצמו אמר חטאתי שהיה זאת נחשב בעיניו לחטא, ופרעה מלבד שהש"י הודיעו שהוא יקשה את לבו ורצה שיתגבר והוא לא נתגבר, ולא חשב דבר זה לחטא עד שנלקה ואתי שפיר. ותראה שנתישבו כל הקושיות הנופלים בכ"ז והוא נכון בע"ה והבן היטב.
<b></b> במה שדקדקנו לעיל על אמרו לקוחין יש לך בה מה תוכחה היא זו, שמעתי ממ"ו הגאון ז"ל ע"פ משארז"ל (יומא פ"ו:) היכי דמי תשובה באותו מקום באותה אשה, ועל זה הוכיחו שאי אפשר לך לעשות תשובה דהא עתה לקוחין יש לך בה אחר שמת אוריה ומותרת לך ואי אפשר לשוב, ודפח"ח. אבל בדברי הש"ס אי אפשר לפרש כך דהא רבי מהפך בזכותיה.
<b>הקדמה</b> ג' הוא מה שביארתי פסוקי פרשת בשר תאוה הלא היא כתובה בדרוש של פרשת בהעלותך תקנ"ט ע"ש. העולה מאותה הקדמה כי ע"י שמשה רבינו ע"ה רבן של כל נביאים אלולא לא מת היה ביטול בחירה מכל ישראל ולא היה שכר ועונש לכן הוכרח למות, והיינו רב לך רבן של נביאים אתה, ממילא אתה מבין בעצמך שאל תוסיף דבר אלי בדבר הזה עוד, דהא יהיה ביטול בחירה.
<b>ואמרתי</b> דאלו ג' הקדמות תלוים במחלוקת אחד שמחולקים הרמב"ם עם הרמב"ן וכל המקובלים והובא דבר זה במפרשים, כי הרמב"ם הביא מדרש האומר שכל המצות לא ניתנו אלא לצרף בהן את ישראל אם יקבלו עולו עליהם או לא, ולכן סבירא ליה שאין גוף עשיית העבירה עבירה בעצם שיפגום בקדושה, אלא נענש עבור שעובר על מאמר המלך ולא קבל עולו, וכן שכר המצוה הוא על קבלת העול, אבל אין השכר שייך לגוף המצוה ולא העונש שייך להעבירה, ובעלי דעה זו הביאו עוד ראיה לדבריהם, מדחזינן שברא הש"י יצר הרע כדי שיהיה בחירה, ועי"ז יש שכר הרבה ואם איתא דהעבודה צורך גבוה ובגוף המצוה מתקן בקדושה, אם כן אדרבא מי שאין לו יצר הרע כלל הוא עושה המצוה בחשק נמרץ, והיה ראוי להגדיל השכר כשלא יהיה יצר הרע, אלא על כרחך דאין השכר רק על קבלת העול, ואין עול אלא בהיות יצר הרע שצריך התגברות נגדו.
<b>והרמב"ן</b> וכל המקובלים חלקו עליו, וכן הוא האמת, כי העבודה צורך גבוה, וכי גוף העונש קשור בגוף העבירה וגוף השכר קשור בגוף המצוה, כאומרם (אבות ד, ב) שכר מצוה מצוה כו', ומה שברא יצר הרע להיות בחירה, היינו משום דהא והא איתא, שגוף המצוה הוא צורך גבוה, וגם רצה לצרף הבריות אם יסבלו עולו, ועי"ז יכפל השכר.
<b>והנך</b> רואה שג' הקדמות אלו תלויים במחלוקת זה כי מענין דאין עשה דוחה לא תעשה שיש בה כרת מוכח כדעת הרמב"ן, דאם איתא שאין גוף העבירה פוגם ואין לו עונש רק על שעובר על גזירת המלך ועולו, אם כן זה שעובר העבירה בכדי לקיים גזירת המלך, היינו עשיית העשה, לא יענש כלל דמה מקום עונש בזה ומדוע לא ידחה, אלא על כרחך דלא תעשה גופיה הוא פגם, רק שכח העשה גדול ומתקן פגמו של הלא תעשה, לכן זהו דוקא בלא תעשה גרידא שפגמו קטן יכול העשה לתקן משא"כ בלא תעשה של כרת.
<b>הקדמה</b> ב' שאמרנו לא יצדק אלא לשיטת הרמב"ם, אז אמר דוד המלך ע"ה שפיר חטאתי לה', משא"כ להאמת שגוף העבירה פוגם, ורצה הש"י להורות תשובה, ר"ל שיש כח בתשובה לתקן הפגם, אם כן כאשר לא עביד איסורא אין כאן הוראת תשובה וק"ל. הקדמה ג' דמשום הכי הוצרך משה רבינו ע"ה למות כדי שיהיה בחירה, דאם לא כן יתבטל השכר, מזה הביא הרמב"ם ראיה לשיטתו כמש"ל, אך שדחו ראיה זו משום דהא והא איתא וכמש"ל. עוד יש ראיה על זה ממצות בל תוסיף ובל תגרע, ואילו להרמב"ם בשלמא בל תגרע ניחא שאינו מקבל העול בשלימות, אבל בל תוסיף למה הרי אדרבא מראה שהוא מקבל העול הרבה ואין כבד עליו אף ליתן ה' פרשיות בתפילין וכדומה, אלא על כרחך דגוף המצוה צורך גבוה שמתקן למעלה, וגזרה חכמתו ית"ש דארבע פרשיות עושין תיקון וה' פרשיות פוגמין.
<b>עוד</b> יש ראיה משארז"ל (סנהדרין ס:) הפוער לפעור והזורק אבן למרקוליס חייבין, ר"ל אף שהם נתכוונו לבטל ולבזות הע"ג מ"מ כיון שדרך עבודתה בכך חייב, ואילו להרמב"ם שאין שום חיוב על עבירה רק ע"י שפורק מעליו העול של המלך, אם כן קשה מדוע יתחייב זה הפוער הרי אדרבא מבזה הע"ג ומקבל עול מלך על עצמו, אלא על כרחך שכל המצות והעבירות פועלין למעלה וגזרה חכמתו ית"ש שאף שזה מכוין לבזות הע"ג, מ"מ הרי כבר פגם בעשייתו זאת דהרי עבודתה כך היא והבן.
<b>ובזה</b> נבוא אל הביאור, אמר ואתחנן כו' רב לך אל תוסף כו', היינו כמש"ל דלפי שהוא רבן של נביאים יומשך ביטול בחירה ויתבטל שכר, ולכן צו את יהושע כו' והוא ינחיל כו' וישאר הבחירה חפשית, ואמר עוד ונשב בגיא מול בית פעור ועתה ע"י סיפורים אלו תבינו שאדבר לכם. ואמר ועתה ישראל, ר"ל מאחר שיהושע יביא אתכם לארץ ישראל אם כן יהיה בחירה, וממילא שמע אל החוקים כו' למען תחיון כו' דמאחר שיהיה בחירה יהיה לכם שכר, והיינו למען תחיון, לאפוקי דור המדבר שאין להם חלק לעולם הבא (סנהדרין ק"י:) עבור שמשה רבינו ע"ה היה המנהיג והיה ביטול בחירה והיו כמלאכים בלי שכר, אבל אתם עשו מצות למען תחיון.
<b>אכן</b> ע"י מה שאני אומר לכם דכשיש בחירה יש שכר וכשאין בחירה אין שכר מזה תוכלו לבוא לב' טעיות, כי מזה משמע דעיקר המצות הוא רק ע"י קבלת העול, וכמו שהביא הרמב"ם ראיה לדבריו מזה וכמש"ל, ואם כן רשאין להוסיף, וכן שעשה ידחה לא תעשה שיש בה כרת מאחר דבכל אלה ליכא פריקת עול. לזה אני מודיעכם דאין הדבר כך אלא אף על פי כן לא תוסיפו וכן לא תגרעו אפילו לשמור את מצות ה', ר"ל שלא תעברו על לא תעשה חמורה אפילו במקום שצריכים אתם לקיים מצות עשה, משום דהא והא איתא וכדעת הרמב"ן, ואף שהשכר תלוי בבחירה, מ"מ האמת שמצות פועלין למעלה. ואם תסתפקו בזה, הרי עיניכם הרואות את אשר עשה ה' בבעל פעור כי כל האיש אשר הלך אחרי בעל פעור השמידו ה', אף שהיו בהם אנשים שהיו מכוונים לבזות הע"ג, מ"מ נענשו לפי שעבודתם בכך, מזה מוכח כדעת הרמב"ן הנ"ל. ודוק היטב כי הוא דרוש עמוק ונכון בעזרת ה'.

Section 2

<b>תקסב</b>
<b>ואתחנן</b> אל ה' כו'. עיין כל הדקדוקים בפרשה זו כתבנום בדרוש לפרשת שופטים המדבר בכח הצדקה ע"ש כי לא אכפיל כאן כל הכתוב שם ולא אכתוב כאן רק מה שנתחדש וחוץ אותן הדקדוקים יש לדקדק דתיבת לשמור אין לו ביאור כלל, באומרו ולא תגרעו ממנו לשמור, דהיה לו לומר ולא תגרעו ממנו אלא תשמרו. גם באומרו אשר אנכי מצוה הוא מיותר, דמי לא ידע שכל המצות צוה משה רבינו ע"ה, ובהפטרת נחמו נחמו עמי כו' (ישעיהו מ') ואמרו במדרש (פס"ז ואתחנן ד', כו) חטאה בכפלים שנאמר (איכה א', יח) חטא חטאה ירושלים, ולקו בבכפלים שנאמר (ישעיה מ, ב) כי לקתה מיד ה' כפלים בכל חטאתיה, וחוזרין ומתנחמין בכפלים שנאמר נחמו נחמו עמי. וצריך ביאור איך שייך חוטא בכפלים. גם בפסוק עצמו באומרו (איכה א', ח) על כן לנדה היתה, מאי הדמיון לנדה, גם כל מכבדיה הזילוה צריך ביאור.
<b>ובמדרש</b> רבה (איכה רבה א, כח) בפסוק (איכה א, ב) כל רעיה בגדו בה אמרו זה מיכאל וגבריאל, והענין כי מיכאל הוא שר של ישראל כאמור בדניאל (י', כא) מיכאל שרכם, והוא ממונה לראות כל המעשים טובים מכל איש ישראל כדי שיהיה למליץ עליהם תמיד, וגבריאל קסת הסופר במתניו ארז"ל שממונה לכתוב זכיותיהן של ישראל, ונודע שכל מלאך אינו יודע רק דבר שנתמנה עליו, ולכן ממעשים רעים של ישראל אינם יודעים ורואים בשום פעם, לכן הם אוהבים מאוד לישראל, ולכן אמר כל רעיה.
<b>ויתכן</b> כוונה זו גם באומרו כל מכבדיה הזילוה, אך צריך טעם למה הזילוה ואיך נמשך אל הקודם. גם אומרו כי ראו ערותה צריך ביאור. גם אומרו גם היא נאנחה כו' צריך ביאור. עוד יש לדקדק באומרו לקו בכפלים ממה נפשך אם הכוונה שלקו על חטאים רבים הרבה עונשים, ואין זה נקרא לקו בכפלים כי הלוה מנה משלם מנה והלוה מאתים משלם מאתים, ואם על חטא אחד קבלו הרבה עונשים, אל אמונה ואין עול, גם ענין התנחומין בכפלים צריך ביאור מהו.
<b>ולבאר</b> כל זה הנה העמדנו דרושנו על פסוק אחד (תהילים סב, יב) אחת דבר אלהים שתים זו שמענו כי עוז לאלהים ולך ה' החסד כי אתה תשלם לאיש כמעשהו, ונבאר כח הצדקה בביאור פסוק (דברים יד, י) נתון תתן לו ולא ירע לבבך כו' כי בגלל הדבר הזה כו' וארז"ל (שבת קנ"א:) בגלל הדבר גלגל הוא שחוזר בעולם. ותמוה מאי קשיא להו בפסוק, ואדרבא לתירוץ הש"ס תמוה יותר איך תתן תורה טעם כזה לצדקה.
<b>ובדרך</b> אחר חוץ לדרושנו ביארתי זאת בצירוף פסוק קהלת (ו', ב) יש רעה חולה אשר נעשה תחת השמש כו' איש אשר יתן לו האלהים עושר ונכסים וכבוד ולא ישליטנו אלהים לאכול ממנו כי איש נכרי יאכלנו זה הבל כו', ויש לדקדק מי הוא המשוגע שיש לו עושר ונכסים ואינו אוכל כלום ומאכיל רק לאחרים, ואם הוא כל כך מכניס אורח ובעל צדקה שמקמץ מפיו ונותן לאחרים מאי רעה חולה היא זו. גם יש לדקדק באומרו אשר יתן לו האלהים עושר ולא אמר אשר יש לו עושר כו'.
<b>וביארתי</b> עם מאמר רבה בר בר חנה (ב"ב ע"ד.) אמר לו ההוא טייעא תא ואחוי לך היכא דנשקי ארעא ורקיעא אהדדי פירשב"ם דלאו היינו בסוף העולם דהוא מהלך ת"ק שנה אלא הר גבוה הוא והוא תמוה דמארץ לרקיע ג"כ ת"ק שנה וחזאי דעביד כוי כוי שקלת לסילתאי פירשב"ם סל לחם, ויש לדקדק מנא לן דהיה לחם שם, דלמא דברים אחרים ואנחתיה בכוותא דרקיע אדמצלינא בעיתיה ולא אשכחתיה יש לדקדק למה הודיע שהתפלל אז, היה לו לומר בקצרה בתר הכי בעיתיה אמרי ליה ואיכא גנבי הכא אמר לי גלגלא דרקיע הוא דהדר נטר עד למחר ומשכחת לה. והוא תמוה, איך לא ידע רבה בר בר חנה מעצמו התירוץ, וגם איך הניח תחלה לשם והרי ודאי ראה שהגלגל רץ יותר מגמלא פרחא שבכל יום מסבב על הכדור.
<b>ונראה</b> לי דהנה כבר הבאתי בדרוש דלעיל דעת הרמב"ם ששכר המצוה אין לו שייכות אל המצוה, רק מקבל שכר עבור שקיבל עול מלך מלכי המלכים, ואף אם נאמר שבעולם הבא המצוה גופיה הוא השכר, כי כל מצוה היא שם אור גדול, מ"מ שכר עולם הזה אין לו שייכות אליה, ומה שאמר אם בחקותי תלכו ונתתי גשמיכם כו' הוא שהבטיח ה' להם אם יקבלו עול תורה יזמין פרנסתם שיוכלו לעבוד את ה' בהרחבה, אבל אין שייכות ארץ לשמים. ואמנם דעת המקובלים אינו כן, וכן הוא האמת, כי כל טוב עולם הזה הכל ע"י המצות, וארעא ורקיע נשקי אהדדי, וכמש"ה (הושע ב, כג) אענה את השמים והם יענו את הארץ, וכמ"ש בכתבים על מאמרם (תענית י.) כל העולם ניזון בשביל חנינא בני כו' והענין כי כל העולמות עד טבור הארץ שמקבלים שפעם זה מזה, הכל ע"י תפלתנו שסדרו לנו אנשי כנה"ג, שענינה המשכת שפע מעולם לעולם, ואין שום ענין מעניני עולם הזה שאינו בא ע"י התפלה, כי הכל יש לו שורש והיכלות למעלה.
<b>דרך</b> משל ברכת אתה חונן, הנה יש היכלות חכמה ובינה גדולים מאוד, רק הם סגורים, ואלו התיבות של הברכה זו עצמו וצרופים שבה והם כוונת התפלה הם המפתח שבו נפתח היכל זה כמו שבמפתח קטן נפתח היכל גדול למראה, וכשאדם נקי מעבירה ומתפלל במחשבה טהורה ומכוון כוונות השייכות לברכה זו עולים דיבורים אלו עד אותו היכל ונפתח ההיכל ומיד נשפע חכמה לרוב, וכן ברכת הפרנסה ג"כ כך הוא ונפתח ההיכל ונשפע עושר ונכסים, וכן כל ברכה וברכה, והשפעה זו מרום המדרגות מדי עברה ע"י התפלה כל העולמות ניזונין ומתקיימים בהשפעה זו, ואמנם בכל עולם ועולם צריכין כוונה להוריד החיות וההשפעה לעולם האחר עד שבא השפע לעולם הגלגלים, ואז המזלות משפיעים מעצמה לטבור הארץ, ולזה אמר בשביל חנינא בני, מלשון שביל הרבים, היינו שהוא עושה תמיד בתפלתו שביל להוריד השפע.
<b>ואמנם</b> להבין אומרו די לו בקב חרובין, איך יתכן זה אחר שהוא המשיך השפע, איזה הדרך עבר השפע מאתו לאחרים והוא לא קיבל כלום, נבין למה כל העולמות ביושר עומדים על מכונם, כל אחד תלוי בעולם שלמעלה ממנו, וכן הארץ לעולם עומדת, ועולם הגלגלים תמיד מסבב לא ישקוט ולא ינוח רגע כמימרא, והענין, כי מבואר בזוהר שאפילו תפלת כל ישראל אין בה כח לרוב לעלות למעלה לרוב הקטרוגים עד שהיא מסתתרת בתפלת העני שמתפלל לפעמים מתוך דחקו ומתרעם על השי"ת ושופך נפשו, ותרעומות זה הוא כביכול תענוג לפניו ית"ש ואין כח בשום מקטרג לעכב דיבורים אלו, ובוקע כל הרקיעים ועולה לפניו ית"ש, ומתעטפים התפלות בתפלת עני זה ועולים, וזהו תפלה לעני כי יעטוף (תהלים קב, א), ועד"ז שמעתי מפרשים (שם פא, ח) אענך בסתר רעם שהוא לשון תרעומות.
<b>ולפ"ז</b> הנה מיד שמתפלל העני, מאחר שתפלתו עולה בלי מונע, הנה ממשיך השפעה ומיד מתעשר ולא היה עני בעולם, וחסד ואמת מן ינצרוהו (תהלים סא, ח), לזה עשה ה' ככה שהגלגלים לא ישקוטו, ולכן אף שהעני ממשיך ההשפעה מעולם לעולם ביושר, אף על פי כן בבוא השפעה לעולם הגלגלים הוא ברגע מתגלגל למרחוק ממקום זה המתפלל ומשפיע המזל לאחרים, ולזה אמר יש רעה כו' איש אשר יתן לו האלהים עושר ולא אמר אשר יש לו, כי ודאי מי שיש לו עושר הוא אוכל, אלא אמר אשר יתן לו האלהים, דהיינו זה העני שאליו נמשך ההשפעה מלמעלה ובשבילו, ואף על פי כן לא ישליטנו האלהים לאכול ממנו, כי איש נכרי יאכלנו אשר לא עמל בו ולא גדלו וכאמור.
<b>והנה</b> בר"מ ביאר מש"ה (שיר השירים א, ט) משגיח מן החלונות, כי המזלות נקראים תלוני רקיע וההשגחה נשפעת עד המזל ומשם נשפעת לארץ, ובזה יבואר המאמר, דההוא טייעא הוא אליהו ז"ל שלמד תורה לרבה בר בר חנה, וזימנא חדא א"ל תא ואחוי לך היכא דנשקי ארעא ורקיע שהכל אחד ודלא כהרמב"ם, ולמדו איך ע"י התפלה נשפע כל טוב וכל עניני עולם הזה מעולם לעולם, ובכל עולם צריך כוונה עד שבא לעולם הגלגלים, נמצא שלמדו כוונות התפלה ואיך על ידו יושפע הכל, וחזאי דעביד כוי כוי הייני המזלות חלוני רקיע, וראה שעד שם צריכים להמשיך השפע בכוונות מיוחדות, ורבב"ח לרוב צדקתו לא היה לתפלתו מונע מלעלות.
<b>ועתה</b> שהשיג כל כוונות התפלות היה בידו להמשיך עושר רב, רק שודאי לא היה חפץ בעושר, רק כמ"ש יעקב אבינו ע"ה (בראשית כח, כ) ונתן לי לחם לאכול, שהוא הצריך לכל החפץ לעבוד את ה' להיות לו די פרנסתו, והשתדל להמשיך לו פרנסה מלמעלה עד הגיעו לעולם הגלגלים, וזהו שקלתיה לסילתאי, ר"ל לקחתיו והמשכתיו מלמעלה (וזהו שפירשב"ם סל לחם), ואנחתיה בכוותא דרקיע, ר"ל המשכתיו עד עולם המזלות בכוונות התפלה, וממילא היה סבור רבב"ח שמיד אחר התפלה ודאי ישיג שפע הפרנסה, ואמר אדמצילנא בעיתיה ולא אשכחתיה כו' איכא גנבי הכא שיכולים לחטוף מה שהמשכתי לי מלמעלה, והשיב לו אליהו ז"ל גלגלא הוא דהדר, וכאמרו וע"כ נטר עד למחר כו' שארז"ל (עירובין כ"ב.) למחר לקבל שכרם וק"ל.
<b>והנה</b> תיבת דבר דרשו רז"ל תמיד לשון דיבור, כמו וזה דבר השמטה, שארז"ל (שבועות מ"ט.) דיבור של שמטה, וזה שאמר הכתוב נתון תתן לו ולא ירע לבבך כו' כי בגלל הדבר הזה כו', ר"ל כי ע"י הדיבור של זה העני בא לך כל הברכה, ואם כן חייב אתה ליתן לו, ופריך מאי כי בגלל הדבר הזה, ר"ל שהוא עולה ח"ו, איך מה שנמשך ע"י דיבורי תפלה של עני זה איש אחר יקחנו, ועל זה תירץ שהוא ע"י שגלגל חוזר בעולם והבן. כ"ז זה ביארתי חוץ מדרושנו.
<b>ואמנם</b> לבא לכוונת דרושנו נקדים ג' מאמרים בב"ב (ב.) א"ר אבוה שאלו את שלמה כו' עיין ר"פ שופטים ובמ"ר כשעלה משה רבינו ע"ה למרום ע"ש בפרשה הנ"ל ומאמרם ז"ל (תענית ח.) בכל מילי אסור לנסויי להקב"ה בר מהא דכתיב ובחנוני נא בזאת אמר ה' כו', וקשה למה בשאר מצות לא תנסו את ה', דשמא לא יתן לו ה' כי שכר מצוה בהאי עלמא ליכא (קידושין ל"ט:) משא"כ בצדקה, ופסוק בלך לך (בראשית טו, א) אל תירא אברם אנכי מגן לך כו' עיין פרשה הנ"ל, ומשנה (אבות א, ג) אל תהיו כעבדים המשמשין את הרב על מנת לקבל פרס עיין פרשה הנ"ל, ומשנה (אבות רפ"ב) הוי זהיר במצוה קלה כבחמורה ע"ש ג"כ, והמפרשים הקשו פשיטא דגם על מצוה קלה אסור לעבור כי ה' צוה ופירשו דקמ"ל דאין עשה חמור דוחה עשה קל אף דעשה דוחה את לא תעשה משום דחמיר עשה מלא תעשה, אבל בעשין גופיה ליכא חמור וקל.
<b>קודם</b> שנבאר כל זה נקדים ביאור שכר מצוה מצוה (אבות ד, ב) עפ"י המשל והנמשל דבפרשה הנ"ל, וזהו פירוש על מה תוכו עוד תוסיפו סרה ע"ש. ולדעתי זהו ג"כ ביאור מ"ש בפרשה זו כי תוליד בנים כו' והשחתם ועשיתם פסל כו' והפיץ ה' אתכם בעמים כו' ועבדתם שם אלהים אחרים, והקשה הר"ן בדרשותיו הא זה עבירה ולא עונש. ועם האמור יובן, כי גוף העבירה לא נחשב עדיין כ"כ לעבירה עד שמקבל העונש המגיע לעבירה ההיא, אז הוי כעושה עבירה זו, ולז"א כשתעבדו עכו"ם ותגלו ותקבלו שם עונש, בל תאמרו שאחר קבלת העונש אין רע, לז"א ועבדתם שם אלהים אחרים, ירצה כי קבלת העונש ההוא הוא עבירות הע"ג וק"ל.
<b>והנה</b> כת המקיימי מצות נחלק לג' חלקים עיין פרשה הנ"ל, נמצא שכר כת האחת אינו רק פעם אחת, ושכר כת הג' מוסיף והולך, וכל מה שנוטל יותר שכר מתרבה עוד יותר השכר המגיע לו, ועוד חילוק אחר כי כת האחת שאין מגיע לה שכר רק בעד גוף עשיית המצוה, ומעשה אדם קטן מהכיל, כי אינו בשלימות מלא פניות וחסרונות ולכן שכרו קטן, משא"כ כת הג' שמגיע לה שכר בעד השכר והנותן שכר הוא ית"ש, נמצא מעשה ה' נחשב לו למצוה שמקבל שכר עליה, ומעשה ה' גדול ונקי שלם בכל מיני שלימות, ולכן השכר בלי ערך. וזהו ביארו המדרש רבה (שמות רבה מה, ו) מי שיש לו משלו, ר"ל שאין לו שכר רק על מעשה עצמו אני נותן לו משלו, ומי שאין לו משלו, ר"ל שעיקר המצוה אצלו הוא קבלת השכר, ומעשה זו אינה שלו אלא שלי, לכן אני נותן לו שכר מהאוצר הגדול, והנה מהראוי שגם עונש הרשע יתרבה כך ואין ה' נוהג כך, וזהו אמרו צדיק כי טוב כו' עיין שם פרשה הנ"ל, וזהו ביאור משנה על מנת לקבל פרס ע"ש.
<b>והנה</b> אילו לא היה שכר רק השכר הקצוב בעד המצות, היה סברא דעשה חמור ידחה עשה הקל כמו שדוחה את לא תעשה, כיון ששכר מצוה זו גדול יותר, אך נודע במחקרים כי ב' דברים שיש להם גבול נוכל לומר שאחד גדול מהשני, מה שאין כן דברים שאין להם גבול, אי אפשר לומר זה גדול מזה, כיון ששניהם אין להם סוף, ואם כן שוב אין מצוה גדולה מחברתה, דנהי ששכר הקצוב למצוה זו קטן משכר הקצוב למצוה האחרת, מ"מ מאחר שהשכר בעד השכר מתרבה עד בלי גבול שוב אין זה גדול מזה, וזהו שאין אתה יודע מתן שכרן של מצות, 'מתן' דייקא, ר"ל מה שנותנין בעד השכר. ובזה מובן מה שהקפיד ה' בבל תוסיף, והקשו לדעת הרמב"ם שהבאתי לעיל מה קפידא אם עושה המצוה בזריזות יותר גדול, ויובן כי זה נותן חסרון בשלימותו יתברך שמו, כי בשלמא אם לא היה רק שכר הקצוב יש מקום לומר שיוסיף ויוסיפו לו שכר, אבל באמת שמתרבה השכר עד בלי חקר, אם כן למה יוסיף ק"ל.
<b>ובזה</b> מתורץ עוד ב' קושיות מה שהקשו על המקובלים החולקים אהרמב"ם דהעבירה גופה הוא העונש, כי כל עבירה משבר ומאבד אבר אחד מהנשמה, אם כן כל חייבי מיתות שוגגין למה פטורים, הלא השובר רגלו אין חילוק בין שוברו במזיד לנשבר בשוגג, ועוד הקשו אם המצוה גופה הוא המועיל והמתקן, אם כן למה אמרינן מצוה הבא לידך אל תחמיצנה, כענין אז יבדיל משה אף על פי שאינה קולטת, הלא עתה אין דבר זה עושה שם תיקון, כיון שאינה קולטת כלל עכשיו, ומה בצע בעשיה כזו.
<b>ולהנ"ל</b> אתי שפיר, דקושיא ראשונה לא קשה מידי, כיון דגוף העבירה היא איננה עבירה בעצם, דעיקר הפגם שמוריד ניצוצות הנשמה לקליפה, וביד ה' לתקן זאת, ועיקר העבירה הוא העונש, והרי בשוגג אין מגיע לו עונש, לכן אין כאן עבירה ומתקן ה' בעצמו הפגם. גם קושיא שניה אתי שפיר, דבשלמא מלך בשר ודם שצריך לעבודת האדם אין משלם רק למי שעושה עבודה שהוא צריך לה, אבל עיקר עבודת האדם לה' הוא כדי שיוכל לקבל שכר בלי כיסופא, ועיקר כוונתו יתברך להטיב, אם כן כל מה שעושה דבר הדומה לעבודה, חפץ בו ה' ונותן שכר עבורה. והנה בזוהר פנחס (זוהר ח"ג קכ"ה:) אמר דכל המתים במגפה על דבר פעור היה הערב רב אבל ישראל לא עבדו לפעור, והקשה הא כתיב ויצמד ישראל לבעל פעור, ותירץ שגם הם פערו לפעור רק היה כוונתם לטוב לבזות הע"ג, ואף שגם זה הוא פגם ואיסור, כמשארז"ל (סנהדרין ס.) הפוער לפעור והזורק אבן למרקוליס חייב, מ"מ לא נענשו לפי שהיו שוגגים, משא"כ הערב רב כיוונו לעבודה ע"ש.
<b>ובזה</b> נבא לביאור פסוקי ואתחנן הכל כמ"ש בפרשת שופטים, ואחר שלימדם שכל זה לעבוד ה' לקבל שכר כדי שיהיה השכר ההוא נחת רוח לפניו יתברך, אמר דמזה נמשך לא תוסיפו וכמש"ל, כי המוסיף נותן חס ושלום חסרון בשלימותו, ועוד נמשך ולא תגרעו ממנו, ר"ל לעבור על עשה אחד אפילו לשמור את מצות ה', וירצה דאין עשה דוחה עשה אף חמור לקל, כיון דשכר בעד שכר יש, וכמאמר המשנה הוי זהיר במצוה קלה כו' וכמש"ל, ואמר אשר אנכי מצוה כו' דיש סובר דעשה דלפני הדיבור דוחה עשה אחרת, לזה אמר אשר אנכי כו' דייקא. ועל זה בא להביא להם ראיה ואמר עיניכם הרואות אשר עשה ה' בבעל פעור כי כל האיש אשר הלך לשון הלך הוא על העושה ברצון וכוונה, וכמ"ש בבלעם ויחר אף ה' כי הולך הוא פירש"י שהלך ברצון, דאם לא כן הא ה' צוה לו לילך ולמה חרה אפו, לכן פירש שהחרון היה כי הולך הוא היינו ברצון אחרי בעל פעור היינו הערב רב שעשו ברצון השמידו ה', אבל ואתם הדבקים בה', ולא היה כוונתם רק לבזות ועשיתם עבירה בשוגג, חיים כלכם היום, וקשה קושיא הנ"ל מאחר שהעבירה פוגם בנפש מה לי במזיד מה לי בשוגג, אלא על כרחך דאין העבירה גופה עבירה, אלא העונש וכן המצוה. ולז"א אז יבדיל נתבאר בפרשה הנ"ל עיין שם.
<b>העולה</b> מזה כי בשכר המצוה מתנהג ה' שמתרבה שכר בעד שכר עד לעולם, משא"כ בעונש עבירה אין נותן רק העונש הקצוב לכל עבירה ולא יותר, אף שהעונש הוא ג"כ עבירה. ואם שדבר זה הוא מחסדי ה' יש ג"כ ליתן בו טעם ע"ד מ"ש המפרשים בפסוק (מיכה ג, מב) נחנו פשענו ומרינו אתה לא סלחת, דקשה מה זו תמיה הלא כל האומר הקב"ה וותרן כו' (בבא קמא נ.), ותו מאי נחנו בלא אל"ף היה לו לומר אנחנו, ופירש עפ"י מ"ש בזוהר ובהאר"י ז"ל כי המצוה שאדם עושה נעשה זאת בשיתוף כל חלקי נפש רוח נשמה חיה יחידה, משא"כ עבירה בבא אדם לעשותה מסתלקת הנשמה מאתו ואין מגיע לה פגם העבירה, ולזה אמר (ישעיה מב, ח) אני ה' הוא שמי וכבודי לאחר לא אתן כו', והטעם שעשה ה' ככה בארץ, לפי שהנשמה הוא דבר יקר מאוד, ואלו היה מגיע הפגם אליה לא היה לו סליחה לעולם. והנה אות האל"ף מרמז על המדריגה גדולה שבקדושה, כי הוא ראש האותיות, ולזה אמר נחנו פשענו בלא אל"ף, ר"ל שנסתלקה הנשמה, וזה הוא כדי שיהיה סליחה לעבירה ואתה לא סלחת, ולכן כיון ששכר ותיקון מעשה המצוה נמשך עד כל נפש רוח נשמה חיה יחידה, והוא דבר יקר בעד השכר מגיע שכר, מה שאין כן עונשי ופגמי העבירה אין מגיעין עד לשם, לכן אין מגיע עונש בעד העונש.
<b>והנה</b> נודע כי לרשע אמר אלהים מה לך לספר חוקי (תהילים נ, טז), ומוסיף כח ח"ו בקליפה ע"י מצוה ההיא שעושה ונחשב המצוה לעבירה, וכן בשוב צדיק מצדקתו ותוהא על הראשנוות אז נחשבים מצוותיו שעשה לעבירות, וזהו חטא בכפלים כי לא לבד העבירות הם עבירות, אלא אפילו המצות הם חטאים. ובכהאי גוונא יש ב' דברים לריעותא, חדא כיון שהמצוה נעשה עבירה אזי עונש עבירה הוא מתרבה לעולם, דעל עונש מגיע עונש, כיון שעבירה זו באה ממצוה שנעשין בכל חלקי נפש רוח נשמה חיה יחידה, וזהו ולקו בכפלים. שנית דאפילו מיכאל וגבריאל שהם אוהבים תמיד לישראל כנ"ל לפי שאינם רואים שום עבירה ביד ישראל, כי לא נתמנו רק על מצות שישראל עושים, עי"ז הם שונאים לאדם, מאחר שהמצות נעשו עבירות, אז הם רואים עבירות שלו, כי המצות נתונים תמיד תחת ידיהם, ויתהוו מהם עבירות שנהפכו לעבירה.
<b>והנה</b> אה"כ ביחזקאל (לו', יז) כטמאת הנדה היתה דרכם לפני, ויש לדקדק למה המשילם דווקא לטמאת הנדה ולא לשאר כל אבות הטומאות ותו דתיבת דרך משמע דרך הישר, כמשארז"ל (תדב"א רבה טז') תורה אקרי דרך, ואיך אמר היתה דרכם לפני, והוה ליה למימר מעשיהם. ופירשנו, כי יש דין חדש בנדה שמטמאה למפרע, כמו מעת לעת שבנדה, וכן בששומרת יום שטבלה ואז מגעה בתרומה וקדשים טהור, ואם ראתה אח"כ מטמאה למפרע אותן הטהרות, וכן ברשעת הרשע אם יש בידו מצות ומעשים טובים ואח"כ שב במצדקתו ועשה עול מטמא למפרע, ונעשו כל המצות עבירות, וזה בתוהא על הראשונות, וז"ש כטמאת הנדה היתה דרכם לפני, 'דרכם' דייקא, היינו דרך התורה והמצוה שעשו.
<b>ובזה</b> יבואר הכל, אמר שחטאו בכפלים היינו דגם המצות נעשו עבירות, שנאמר חטא חטאה בכפל, ואה"כ על כן לנדה היתה, שדומה לנדה שטמאה למפרע, ומזה נמשך דבר רע. כל מכבדיה הזילוה היינו מיכאל וגבריאל, שאינם רואים לעולם רעות שלהם ולכן הם מכבדים אותם, עכשיו גם הם הזילוה כי ראו ערותה, מאחר שהמצות שתחת ידי מיכאל וגבריאל נעשו עתה עבירות. ושמא תאמר הלא אין זה אמור אלא בתוהא על הראשונות, לז"א גם היא נאנחה ותשב אחור, שהוא ג"כ באמת תוהא, ואמר המדרש שמזה שהמצות נעשו עבירות נמשך עוד דבר רע, כי לקו בכפלים וכמש"ל, ולעתיד שהדבר תלוי בתשובה, וזדונות נעשו כזכיות, היה מקום לומר שעל אותן הזכיות אין מגיע שכר בכפלים, דהיינו שכר בעד השכר, כיון שמצות אלו נתהוו מעבירה, ועשייתם היה בסילוק הנשמה, ודינה כעבירה לענין זה, כמו שאנו רואים שלקו בכפלים על עבירה שנתהוה ממצוה, הוא הדין נמי להיפוך, במצוה שנתהוה מעבירה אין מגיע שכר בכפלים, לזה הבטיח הנביא שחסד יעשה ה' שמתנחמין בכפלים והבן.
<b>והנה</b> נודע שכל מעשי ה' הוא מדה כנגד מדה, ולכן חסד זה שעושה לשלם שכר בעד שכר יש מצוה דוגמתה, והיינו הצדקה, וזהו ביאור כי בגלל הדבר הזה, וזהו ביאור ששאלו את שלמה, וזה ביאור בכל מילי אסור לנסויי כמשל הקמצן הכל נתבאר בפרשת שופטים ע"ש, וכל זה דוקא בישראל, וזהו ביאור הש"ס כאן בישראל כו', וזהו ביארו אל תירא אברם הכל נתבאר שם. ובזה מבואר ולך ה' החסד, ר"ל חסד גדול אתה עושה כי אתה תשלם לאיש, ר"ל השכר שאתה משלם לאיש נחשב לו כמעשהו ומקבל שכר עליו והבן.
<b>ראה</b> למדתי אתכם חקים ומשפטים כאשר צוני ה' אלהי לעשות כן בקרב הארץ כו'. אומרו בקרב הארץ הוא מיותר. ויראה כי הפילוסופים שהיו קודם מתן תורה חשבו שברצותם להטיב אחריתם שיהיה להם השארות הנפש, ברחו למדבריות ואכלו עשב הארץ ויתר עניניהם בחושבם כי בלתי זה אי אפשר להטיב מעשיו והמה נאבדו בשטותם, וכמ"ש מזה בכוזרי כתבנו מזה בפרשת וישלח, והתורה האירה לנו הדרך למצוא חן בעיני ה' ע"פ מצות מעשיות אשר בעניני העולם הזה, וכמ"ש רז"ל (ברכות ל"ה:) הנהג בהן מנהג דרך ארץ. ועוד היום יש טעות זה אצל ההמונים, בראותם איש סכל אשר אין יודע לעשות רע, וגם אינו יודע מעניני העולם מאומה ובשגעון ושטות ינהג, סוברים שהוא הקדוש, ובראותם איש חכם מתנהג בדרך התורה מבלי נטות ימין ושמאל אשר כל דרכיה דרכי נועם אינו חשוב בעיניהם כ"כ, כי חושבים שהתורה צוותה ח"ו להיות שוטה שלא לידע מעניני העולם מאומה, וזה קרוב לשטותם וסכלותם של הפילוסופים הנ"ל, ואדרבה יראתך כסלתך מצינו בפסוק (איוב ד, ו), וכן מצינו לרז"ל (שבת צ"ב.) אין השכינה שורה אלא על חכם גבור ועשיר, ומשה רבינו ע"ה מבחר האנושי ספרו חז"ל מגודל עשרו וגבורתו וחכמתו, ואלו ההמונים החושבים בהיפוך הם מרפים ידי העם מלעסוק בתורה.
<b>ולהוציא</b> מדיעות הנפסדות של הפילוסופים והדומה לדעתם, אמר משה רבינו ע"ה ראה שלמדתי אתכם חקים מה שהוא הפך מדיעות הנפסדות הנ"ל, אלא לעשות כן בקרב הארץ דייקא, הנהג בהן מנהג דרך ארץ, ולז"א כאשר ציוני ה' אלהי, עם היותי חכם גבור ועשיר, כי דוקא באופן כזה השכינה שורה, ולז"א ושמרתם ועשיתם כי היא חכמתכם ובינתכם לעיני העמים, אשר מתחלה הורגלו בדיעות הפילוסופים, שהרוצה להתקרב לה' בהכרח יעשה את עצמו שוטה ויוצא מטבע העולם, ועכשיו ישמעון את כל החקים האלה, ואמרו רק עם חכם כו' בראותם האדם מתנהג בדרכי נועם, וה' קרוב לו בקראו אליו, ולזה הזהיר רק השמר לך פן תשכח להיותך מנהיג, גם מנהג דרך ארץ צריך להתחזק שלא תשכח וק"ל ונכון.
<b>ואחשוב</b> שעם זה מבואר פסוק בשמואל (שמ"א טז, א) כששלחו ה' אל ישי ואמר כי ראיתי בבניו לי מלך וירא את אליאב ויאמר אך נגד ה' משיחו ויאמר ה' אל תבט אל מראהו ואל גובה קומתו כי מאסתיהו, ואחז"ל בפסחים ר"פ אלו דברים (פסחים ס"ו:) כל הכועס כו' מאליאב דכתיב כי מאסתיהו מכלל דמעיקרא הוי חזי ע"ש. ויש לדקדק כי שמואל הנביא ע"ה היה חשוב בעיניו מראה וגובה הקומה, ותו דלשון אך נגד ה' משיחו אין לו ביאור, והוה ליה למימר אך זהו משיח ה'.
<b>ויובן</b> עם דברינו, כי באמת ההמון טועים שירא שמים הוא מי שאינו בר דעת ושפל אנשים לא תואר ולא הדר לו, והוא הפך מ"ש רז"ל (ויקרא רבה א', טו) כל תלמיד חכם שאין בו דעה כו', וכן אמרו (שבת צ"ב.) אין השכינה שורה אלא כו', ואמנם עם החכמה אין להשתמש בעניני העולם הזה אלא מעט, וכן בעניני ההדור והיופי, עם היות שארז"ל (שבת נ:) רוחץ אדם פניו בכל יום לכבוד קונו מ"מ אין להרבות בזה, וכמשארז"ל (בראשית רבה ז') גבי יוסף שהיה מסלסל בשערו, אבל המרבה בענינים האלה בעסקי עולם הזה הוא דבר מתנגד לעבודת ה', ואפילו במלכים נאמר לא ירבה לו סוסים וכסף וזהב לא ירבה לו מאוד לבלתי רום לבבו כו', והריבוי מענינים האלה הוא דבר נמאס, ובפרט אצל הצדיקים הגדולים ועבדי ה' הנאמנים.
<b>ואמנם</b> אליאב בן ישי היה מתולדה איש מלא יופי והידור וטוב תואר ובן חיל וחכם, וכראותו שמואל הנביא ע"ה והיה סבור שזהו בן ישי שנאמר לו מאת ה', ולא הוטב בעיניו רוב ההידור, כי היה סובר שהוא מרבה התפעלות לזה, ולכן אמר אך נגד ה' משיחו, ר"ל שזה שיהיה נמשח למלך הוא נגד ה' ושלא כרצונו, והיה התשובה אל תבט אל מראהו דאף על פי כן צדיק הוא, רק מאסתיהו ע"י שכעס אבל זולת זה היה ראוי, וק"ל.
<b>ונשמרתם</b> מאוד לנפשותיכם כי לא ראיתם כל תמונה ביום דבר ה' אליכם בחורב כו' פן תשחיתון ועשיתם לכם פסל כו'. יש לתמוה, דמשמע אלו היה נדמה להם איזה תמונה היה ח"ו מותר להם לעשות פסל, וזה אינו, דהרי מצינו כמה נביאים שנדמה להם איזה דמיון ותמונה, וכמש"ה (הושע יב, יא) וביד הנביאים אדמה, ואף על פי כן אסור ליתן גשמיות ח"ו בחוקו ית"ש כי הדמיונות הם מצד המקבלים.
<b>ונראה</b> שזה יובן עם דברי הרב בעל העקרים (מאמר שלישי פרק י"ז) וז"ל בקצרה: אף על פי שכל דברי הנביאים אמתיים בלי ספק, מ"מ לפי גודל מדריגת הנביא בנבואה יהיה חוזק האמות הבא בדבריו, כי יש שמדריגתו בנבואה קטנה והשגתו בחדות ומשלים ודמיונות, ויש שמדרגתו גדולה ואז כל נביאותיו מבוארות באר היטב, וז"ש (במדבר יב, ח) במשה רבינו ע"ה פה אל פה אדבר בו ומראה ולא בחידות כו', מכלל ששאר הנביאים מדברים בחדות בלתי מבוארות ומראות בלתי אמתיים, ר"ל שאין הענין אמת כפי המראה, רק הענין שהמראה ההוא מרמז עליו הוא אמת, ולכן ראוי שיפורשו באופן שיסכימו אל דברי משה רבינו ע"ה, וכן יפורשו תמיד דברי הנביא הקטן במדרגה באופן שיהיו מסכימין אל דברי הגדול.
<b>וביאור</b> דבר זה הרי מצינו ישעיה אומר (ו', א) ואראה את ה' יושב על כסא רם ונשא, ומשה רבינו ע"ה אמר (שמות לג, כ) כי לא יראני האדם וחי, ואילו לא היינו יודעים מדריגת שום אחד מהם היינו אומרים שדברי ישעיה צודקים, ולגודל מדריגתו השיג מהשם מה שאפשר שיושג ממנו, ומשה רבינו ע"ה לא השיג, אבל כיון שידענו היות משה רבינו ע"ה רבן של נביאים, ידענו כי דברי משה רבינו ע"ה אמתיים כפשטן, וישעיה למיעוט מדרגתו ממשה רבינו ע"ה אמר ואראה את ה', שחשב שראה את השם ואינו כן, כי זה היה מפעל כח המדמה, אבל משה רבינו ע"ה מחמת שלא היה לכח המדמה מבוא בנבואתו כלל, כי נבואתו היתה בכח הדברי אשר בו, מופשט משאר כחות הגשמיות, אמר כי לא יראני האדם וחי שהוא האמת. אבל ישעיה מחמת שהיה משתמש בנבואה גם ע"י כח המדמה, שקראוה רז"ל (יבמות מ"ט:) אספקלריא שאינה מאירה, הביאו זה לטעות ולדמות בכח המדמה שראה את השם, והוא בעצמו פירש שהשגתו זאת היה ע"י כח המדמה, וביאר שהסיבה בזה, שלא היה מזוקק כמשה רבינו ע"ה, וז"ש (ישעיה ו, ה) כי איש טמא שפתים אנכי כו'.
<b>ובעבור</b> זה היה מתאונן ואמר (שם) אוי לי כי נדמיתי, ר"ל שנתפעלתי מן הכח המדמה ואין נבואתי באספקלריא המאירה כנבואת משה רבינו ע"ה, שהיה שומע את הקול מדבר אליו, בזולת שיראה תמונה לנגד עיניו, אבל להיות נבואתי באספקלריא שאינה מאירה, שהיא באמצעית כח המדמה לא יכולתי לשער השגת דבור מבלי ראיית צורה מדברת, וזה גרם לי להיות איש טמא שפתים ובתוך עם טמא שפתים כו', ולזה אני מתאונן ואומר אוי לי כי נדמיתי, לפי שאת המלך ה' צבאות ראו עיני ויודע אני שזהו פעל כח המדמה, כי הוא ית"ש אי אפשר ליחס עליו שום תמונה אפילו במראה הנבואה למתנבא באספקלריא המאירה עכ"ד.
<b>הרי</b> שהמדריגה היותר גדולה הוא לשמוע הקול מדבר בלי ראיית שום תמונה, וזהו היתה מדרגת משה רבינו ע"ה, ומבואר בדברי הרב העקרים כ"פ שגם ישראל במעמד הרי סיני השיגו למדרגת משה רבינו ע"ה הגם שלא היו כדאין, והיה זה כדי שיראו בעצמם מדרגת משה רבינו ע"ה, וידעו שהוא רבן של כל הנביאים, ושוב לא יאמינו לעולם לשום נביא שיבא לבטל דברי משה רבינו ע"ה, וזהו שאה"כ (שמות יט, ט) בעבור ישמע העם בדברי עמך וגם בך יאמינו לעולם.
<b>ובזה</b> מבואר היטב שאמר משה רבינו ע"ה רק השמר לך ושמור נפשך מאוד פן תשכח את הדברים אשר ראו עיניך כו' והודעתם לבניך ולבני בניך יום אשר עמדת לפני ה' אלהיך בחורב כו', כי זה המעמד הנכבד הוא חיזוק ויסוד אל התורה, מבלי לשמוע לאיזה מתפאר בנבואה שיבוא לבטל איזה דבר מהתורה, לכן צריך אתה לזכור מה שהיה באותו מעמד ולהודיע לדורותיכם אחריכם את הענין שראיתם, כי וידבר ה' אליכם בהר כו' קול דברים אתם שומעים ותמונה אינכם רואים זולתי קול, כי הגעתם אז למדרגת אספקלריא המאירה, והשגתם שאין תמונה, וגם אז ויגד לכם את בריתו כו' עשרת הדברים, ר"ל כי זה שמעתם בעצמכם מפיו, והדבר שהנביא שומע מאת ה' בעצמו אי אפשר שישתנה אלא אם כן ישמע בעצמו מפי ה' לבטל דבריו ראשונים, אבל ע"י נביא אי אפשר שיתבטל זאת, ועל דבר זה נענש עדו הנביא (מלכים א יג, כד) שאכלו האריה על ששמע לדברי הנביא הזקן אשר בבית אל לחזור לבית אל ולאכול שם לחם שהיה זה הפך מה שציוהו ה' בעצמו שלא ע"י נביא כמ"ש כ"ז בעקרים שם פרק י"ח.
<b>ולזה</b> אמר מאחר כי הגיד לכם בעצמו עשרת הדברים אי אפשר שישתנה ע"י שום נביא, ואמר עוד ואותי ציוה ה' בעת ההוא ללמד אתכם, ר"ל אתם שמעתם כי אמר ה' אלי לך אמור להם שובו לכם לאהליכם ואתה פה עמוד עמדי כו' אשר תלמדם, הרי באותו מדריגת אספקלריא המאירה שמעתם שה' מצוה אותי ללמד אתכם שאר כל דברי התורה, ולכן ונשמרתם מאוד לנפשותיכם שלא תיבטל שום דבר מדברי תורה ע"י שום מתפאר בנבואה, כי לא ראיתם כל תמונה ביום דבר ה' אליכם כו', הרי כל מה שהשגתם היא במדריגה הגדולה אספקלריא המאירה מה שאין זה בשאר הנביאים, ואין ביד שום נביא לבטלם והבן.
<b>בצר</b> לך ומצאוך כל הדברים האלה באחרית הימים ושבת כו'. צריך לדקדק וכי הרווחת ישראל או צרתן תלוי בזמן, הלא אין זאת אלא לעובדי כוכבים הנתונים תחת המזל, לא כן עבדי ה' הם עמו ונחלתו מעשיהם יקרבום כו', ואיך תלה מציאות הצרות בזמן מן הזמנים, באמרו באחרית הימים.
<b>ויראה</b> לבאר עם מש"ה (תהילים קכ, א) אל ה' בצרתה לי קראתי ויענני, והוא כי ארז"ל (בבא קמא צ"ב.) המתפלל על חבירו והוא צריך לאותו דבר הוא נענה תחלה, כי בזה ממשיך רחמים רבים לעצמו בראות ית"ש כי גם הוא צריך לאותו דבר ושביק דיליה ומתפלל על חבירו מהיותו מרחם על חבירו, ומדת הקב"ה כל המרחם על הבריות מרחמין עליו מן השמים (שבת קנ"א:) ולכן הוא נענה תחלה, ומזה נקח קל וחומר אם ישראל בהיצר להם אינם מתפללין רק על גלות השכינה אשר בכל צרתם לו צר, ושבקין דילהון, והם צריכין לאותו דבר, ודאי הם נענים. ולזה אמר אל ה' פירש אל דבר הנוגע לה' קראתי בעת שצרתה לי, אז ויענני, וידוע שהשכינה קרוי בשם אחרית הימים, וזה שלימד אותנו רבינו אדוננו נאמן בית, באומרו בצר לך, בעת שיהיה צר לך מאד, לא אשים הרגשת הצער והדוחק במה שנוגע לעצמך, אלא ומצאוך הרגשת צער של כל הדברים האלה באחרית הימים דייקא, ותשבוק צער דילך, ובאופן זה ושבת עד ה' כו' אז ודאי יהיה לך תשועה.
<b>או</b> יאמר, כי כאשר צריך האדם לעשות תשובה ואינו שם על לב, יזמין לו ה' יסורים קלים מעין חטאיו כדי שישים אל לבו לשוב חטאיו, וכשאינו נותן בלבו מחמת היסורים קלים בהכרח יבואו לו יסורים יותר גדולים ע"ד עונש, לכן הזהיר שמיד כשיראה רע בא לו ישוב מיד בלי עיכוב, אכן לפי זה אומרו באחרית הימים משולל הבנה, כי בכל זמן מן הזמנים בראותו יסורים באים עליו יפשפש במעשיו. ויתכן עם הידיעה מספרי מוסר בזמני התשובה, כמה וכמה מדריגות שיש בין השב מיד אחר החטא, ובין מי שנשתרש בחטא זמן ארוך, והקטן שבכולם מי שאינו שב עד לעת זקנותו בראותו כחו תש וגם יסורין באים עליו, ואף על פי כן גם תשובה זו מקובלת. ולז"א לרבותא אפילו בעת שצר לך ויבואו עליו יסורים באחרית ימי האדם, בל ימנע ובל יתיאש מלשוב אז, כי אל רחום ה' ויקבל גם תשובה כזו.
<b>ויש</b> לרמוז עוד עם מה שארז"ל (ברכות ה.) במי שיצרו מתגבר עליו יזכור לו יום המיתה, ויש לדקדק דהיה לו לומר יזכור לו המיתה, דהא יום המיתה מכל חי מכוסה, ופרשתי כי לפעמים יצר הרע מסית האדם בדברים קלים שאדם דש בעקביו, ואומר לו הרבה מצות וזכיות יש בידך, ואף אם תעבור בדבר קל כזה לא יקראך עונש רב. אכן דע כי כל האדם תלוי בשעה שקודם פטירתו, ולכן האדם אז בסכנה כי מתרבים אז מסיתים להסיתהו, כי אף על פי שהיה צדיק כל ימיו אם עובר עבירה אז ומתדבק בס"א ח"ו נמצא נשמתו יוצאת להס"א וזה דבר מר, ולכן תיקנו המודעה כידוע, ויש לך אדם שעבר ג"כ עבירה זו שעבר זה, אלא שפטירתו היה זמן רב אחרי עשותו אותה, אין אצלו הפגם גדול כמו בזה, ואף על פי ששוים שניהם ממש בזכיות וחובות, וכן להיפוך ברשע, אם ישוב קודם מותו נשמתו מתדבקת אז בקדושה בעת יציאתה, ויוצאת אל הקדושה, וזהו אצלה תיקון גדול יותר, מאחר שעשה תשובה זו עצמה יום או יומים קודם פטירתו.
<b>סוף</b> דבר עת הפטירה היא עת שעיקרו של אדם תלוי בה, ואם כן כיון שאין אדם בטוח בחייו אפילו רגע, אם כן כל רגע יזדרז במצוה ובתשובה אף שבידיו זכיות הרבה פן ימות מיד, ואז פגם קל מהקלות נחשב לחמור שבחמורות, ולכן בהסיתו יצרו יאמר ליצרו שיזכיר לו להאדם יום המיתה, אם יוכל להזכיר לו ולהבטיחו עד אז יחיה, יהיה מקום קצת לדברי היצר, שעד אז יהיה פנאי להרבות עוד במצות, וגם שלא יהיה פגם העבירה גדול כל כך וכאמור, אבל מאחר שאין אתה יכול להבטיחני על ככה למה אשמע לך לעשות כך. וזהו שרמזו רז"ל באמרם (אבות ב, י) שוב יום אחד לפני מיתתך ישוב היום שמא ימות למחר נמצא כל ימיו בתשובה. סוף דבר העצה היעוצה לאדם לענין התשובה, שכל שעה ושעה יחשוב אולי אז אחרית ימיו, ועי"ז יזדרז בכל עת לתשובה ויתרחק מעבירה, ולזה אמר בצר לך יהיה בלבך בכל עת כדברים אלה מצאוך באחרית הימים, ועי"ז תשוב.
<b>ויקרא</b> משה אל כל ישראל ויאמר אליהם שמע ישראל את החוקים כו' ולמדתם אותם ושמרתם לעשותם. ירצה באומרו ולמדתם אותם שהוא ציווי בפני עצמו על הלימוד, כענין והגית בו יום ולילה, כי עם היות שלא המדרש עיקר אלא המעשה (אבות א, יז) מ"מ הלימוד יום ולילה הוא הכרחי ג"כ, וכמו שמצינו (שבת י"א.) באותן שתורתן אומנתן שהיו פטורים מכמה דברים, ומה שהזהירם בכאן על שקידת הלימוד יתכן עם מ"ש בחובת הלבבות בשער חשבון הנפש, שיחשוב האדם עם נפשו הטובה הגדולה שעשה לנו הקב"ה בנתינתו אלינו התורה, ויחשוב אילו איזה אדם מלמדו כמה היה מחזיק לו טובה וכמה היה ראוי שיגמלהו עבור זה, מכל שכן למלך מלכי המלכים הקב"ה שהודיענו תורתו התמימה, והמיעוט שבגמולים על נתינת התורה הוא שיתמיד בתורה זו יום ולילה ע"ש. וזה מבואר בנוסח ברכת אהבת עולם כו' תורה ומצות חוקים ומשפטים אותנו למדת על כן ה' אלהינו בשכבנו ובקומנו נשיח בחוקיך, היינו כדברי החובת הלבבות, שהמיעוט שבגמולים על נתינת התורה הוא ההתמדה בה תמיד.
<b>ובזה</b> מבואר אצלי מה שאמר דוד המלך ע"ה (תהילים קיט, צט) מכל מלמדי השכלתי כי עדותיך שיחה לי, דלכאורה אין ביאור לדברים אלו, ולפי פשוטו יהיה בכאן ביאור תיבת כי כמו כי קרוב הוא, שפירושו אף על פי שקרוב הוא, וכך אמר דוד המלך ע"ה, שעם היות כי התורה ברורה אצלו ובשעה שהיה פותח לדרוש נעשו הכל כחרשים, והתורה היה לו שיחה יום ולילה, אף על פי כן נתן אל לבו ללמוד מכל אדם אפילו ממי שהוא קטן ממנו.
<b>אולם</b> לדברינו יתכן עם דברי החובת הלבבות, אמר מכל מלמדי השכלתי, שראוי שיהיה עדותיך שיחה לי יומם ולילה, כי חשבתי עם נפשי כמה טובה אני מחזיק למלמדי וכאמור, ולכן לפי שבפרשה זו סיפר להם משה רבינו ע"ה מהטובה שעשה ה' בנתינת התורה, כאמרו ויגד לכם את בריתו כו' ואמר מן השמים השמיעך כו' השמע עם קול אלהים מדבר מתוך האש כו' וכמוהו הרבה מה שסיפר להם מענין זה הטובה הכפולה שעשה ה' ונתן להם את התורה, ואחר שהסביר להם דבר זה אמר להם עכשיו כי המיעוט שבגמולות על טובה זו הוא, ולמדתם אותם, להתמיד בלימוד מלבד ושמרתם לעשות דהיינו קיום המצות.
<b>ויקרא</b> משה אל כל ישראל ויאמר אליהם שמע ישראל את החוקים ואת המשפטים כו' ולמדתם אותם כו'. ודאי שכל משנה תורה אמר משה רבינו ע"ה אל כל ישראל בכללם, וכמ"ש בראש הספר אלה הדברים אשר דבר משה אל כל ישראל, ואם כן לא היה לו להזכיר כאן שקרא אל כל ישראל. אך יתכן אי אפשר היה שיהיו כולם בקיבוץ אחד בכל משך אומרו כל דברי הספר, ולא ימלט לפעמים יצאו כמה וכמה מהם באמצע הדברים בהצטרכות ללכת לאהליהם, ובודאי בשביל כך לא הפסיק משה רבינו ע"ה את דבריו, מאחר שהרוב עמדו במקומם, ולפעמים כשהיה לו לדבר איזה דבר הכרחי לא התחיל לדבר עד שקיבץ את כולם, ובזה נאמר בריש פרשת וילך משה וידבר את הדברים האלה אל כל ישראל כי הגיד להם ענין פטירתו והבטחתם על ירושת הארץ ע"י יהושע בן נון, הוצרך לומר בקיבוץ כולם, וכן כאן שרצה לחזור עשרת הדברות קבצם כעמיר גורנה.
<b>עוד</b> יש לדקדק מה שקיבץ כאן לכולם הוא כי הזהירם כאן על הלימוד במשפטי התורה, כאומרו ולמדתם, והיינו הלימוד בדיני התורה שהוא עיקר הלימוד כדי לשמור ולעשות ולקיים כל מצות בדינים התלוים בה, ולימוד זה צריך שקידה רבה, כאומרו והגית בו יומם ולילה ויגיעה רבה ופלפול ושמעתא בעי צילותא (מגילה כ"ח:), וארז"ל במדרש (פסיקתא דר"כ ק"א:) בראשונה שהיתה הפרוטה מצויה היו בני אדם רצין לשמוע דבר הלכה עכשיו שאין הפרוטה מצויה אין בני אדם רצין אלא לשמוע דברי אגדה, כי כשהפרוטה מצויה יש להם הרחבה אל עיון בפלפולי התורה, משא"כ כשאין הפרוטה מצויה, וזה נוהג שבעולם, אבל צריך האדם היושב בדוחק להעמיס על עצמו עול העיון והפלפול כאלו יושב בהרחבה ואז שכרו מרובה וסופו ג"כ ללמוד מעושר, וארז"ל (ברכות נ"ה.) שלשה הקב"ה מכריז עליהן כו', ולזה קיבץ כאן את כל ישראל להזהירם על עיון התורה, לומר בל יהיה שום הבדל בזה, אלא בין היושב בהרווחה בין היושב בדוחק, כולם יהיו רצון לדבר הלכה.
<b>ובזה</b> אני מבאר מ"ש דוד המלך ע"ה (תהילים קיט, יד) בדרך עדותיך ששתי כעל כל הון, שהדבר תמוה שידמה דוד המלך ע"ה שמחת התורה לשמחת ההון, וגם לא יאומן כלל שישמח דוד המלך ע"ה בשמחת ההון, ואדרבה מרבה נכסים מרבה דאגה (אבות ב, ז), ואיה השמחה. גם סותר דברי עצמו שאמר (שם עב) טוב לי תורת פיך מאלפי זהב וכסף, וכאן השוה אותם כאלו נשקלו במאזנים. גם יש לדקדק דמעיקרא אמר בדרך בב' השימוש, וגבי הון אמר כעל כל הון, והוה ליה למימר נמי כבכל הון, או שיאמר גם תחלה על דרך עדותיך כו', גם אומרו בדרך מיותר, דהוה ליה למימר בעדותיך ששתי.
<b>ואחשוב</b> בזה, כי דרך עניני פלפול התורה, כמ"ש הט"ז בא"ח סי' מ"ז על פסוק (ירמיה ט, יג) ולא הלכו בה שלא עסקו בפלפול הלכה ביגיעה, כי ענין הפלפול כטורח והליכת הדרך וע"ש בט"ז, וידוע בדברי חז"ל שדוד המלך ע"ה היה דורש בעמקות התורה ופלפולה בנגלה ובסודותיה, ולז"א בדרך עדותיך כו', וידוע כי דוד המלך ע"ה כמה עתים עברו עליו, ובעת הטובה היה גדול מכל מלכי ארץ, ובעתים אחרים היה נודד ומטולטל, וביקש לחם מאחימלך וברזילי שהביא לו מזון ודומיהן, ומתחלה אמר טוב לי תורת פיך, היינו פלפול התורה, הוא טוב לי בהיותו נמשך מאלפי זהב וכסף, שכך הוא נוהג שבעולם כשהפרוטה מצויה אוהב דבר הלכה, ואמנם אחרי כן כאשר חלפו עליו עתות הצער, וראה כי אין לבבו כ"כ לדבר הלכה, אז טרח את עצמו עד שהיה לבו שש על פלפול התורה בעת עניו כמו בעת טובתו, והתפאר על זה לפני ה' ואמר בדרך עדותיך, היינו הפלפול, ששתי עכשיו כעל כל הון, כמו שאני שש על הפלפול הלכה אצל כל הון (כי תיבת על ביאורו אצל כידוע) ונכון.
<b>ובזה</b> אמרתי בדרך הלצי, ואתהלכה ברחבה כי פקודיך דרשתי (תהילים קיט, מה), כי פירוש המלות הוא שהיה הולך ברחבה של עיר ואיך שייך ע"ז כי פקודיך דרשתי, כי מי דורש ברחוב, לכן פירש"י ז"ל ברחבה בהלכה המרוחבת ופושטת בישראל, היינו פלפול הלכה להוציא הדינים לאור. ולדרכנו אמרנו בדרך הלציי, כי ידוע דור דור ודורשיו, והנה הדורש צריך לידע אם הפרוטה מצויה או לא כדי לידע אם יאמר להעם הלכה או אגדה, בודאי הדורש יודע זאת כי הוא מתפרנס מהעיר, כאשר אנשי העיר בריוח גם הוא בריוח, משא"כ בהיפך, אבל דוד המלך ע"ה היה דורש של הדור וביתו היה מלא כל טוב ודרכו היה לדרוש בעמקי התורה והלכה, והיה צריך שידע אם הדור בהרוחה שיהיו רצין לשמוע מפיו דבר הלכה, הוצרך לילך ברחבה של עיר לידע מעמדם אם הפרוטה מצויה אצלם, וזה אומרו ואתהלכה ברחבה כי פקודיך דייקא דרשתי, שהייתי דורש פלפולי הלכה להוציא לאור דיני התורה הנוהגים בכל מצוה ומצוה.
<b>וישמע</b> ה' את קול דבריכם בדברכם אלי ויאמר ה' אלי שמעתי את קול דברי העם הזה אשר דברו אליך היטיבו כל אשר דברו. יש לדקדק, בדברכם אלי מיותר, גם אשר דברו אליך מיותר, גם וישמע ה' את קול כו' מיותר, ודאי שמע ה' הנוטע אוזן הלא ישמע (תהילים צד, ט). ויתכן עם מ"ש בפרשת יתרו בביאור וישב משה את דברי העם אל ה', ותוכן הענין כי מדריגת נביאות משה רבינו ע"ה בקבלת התורה היה התלבשות קול עליון בקולו של משה רבינו ע"ה זולת אמצעי, וזהו משה ידבר והאלהים יעננו בקול, כי אמר משה רבינו ע"ה דיבורים נגד ה' ונתלבש קול עליון באותו הקול, ורצה ה' שישראל לא ישיגו אלא באמצעות משה רבינו ע"ה, ששני הקולות יתלבשו בקול דבריהם באותן דיבורים טובים שדברו כלפי משה רבינו ע"ה, כל אשר דבר ה' נעשה, ומשה רבינו ע"ה טען עבור ישראל שישיגו בעצמם בלי אמצעי, ואז צריכים להסב דיבורם כלפי ה', וזהו וישב משה את דברי העם אל ה', ר"ל שלימד אותם להסב דיבורם כלפי מעלה, ונעתר לו ה' ושמעו ב' דברות הראשונות במדרגה גדולה הזו, דהיינו בלי אמצעי ע"ש.
<b>וכאשר</b> ראו ישראל שאי אפשר להם לסבול גודל מדרגה זו, חזרו בהם ורצו שיהיה כאשר רצה ה', שישמעו יתר הדברות באמצעות משה רבינו ע"ה ולכן הסבו עכשיו דבריהם כלפי משה רבינו ע"ה, כמש"ה מתחלה ותקרבון אלי כל ראשי כו' ותאמרו הן הראנו ה' וכו' קרב אתה ושמע ואת תדבר אלינו כו', כדי שבאותן דבורים יתלבשו ב' הקולות, דהיינו קול עליון המלובש בקול משה רבינו ע"ה, שניהם יחדיו יתלבשו בקולם, ואז יוכלו לסבול.
<b>ולז"א</b> וישמע ה' את קול דבריכם בדברכם 'אלי' דייקא, ויהיה פירוש וישמע כענין (כתובות ק"ח:) שומע אני את דברי אדמון, שביאור שומע הוא שהוטב בעיניו, והכי נמי קאמר שהוטב בעיני ה' קול דבריכם של עכשיו שדברתם 'אלי' דייקא, כדי שתשמעו באמצעותי, ויאמר ה' אלי שמעתי, ר"ל הוטב בעיני את קול דברי העם הזה אשר דברו אליך, לא כמו בראשונה שעל פיך הסבו דבריהם כלפי מעלה, ולא יכלו לסבול, משא"כ עתה הטיבו כל אשר דברו. ואמנם מה שנתרצה ה' בראשונה שישמעו בלי אמצעי יתבאר אי"ה בפסוק שאחר זה.
<b>ובזה</b> מיושב מה שנתקשו המפרשים במה שמצינו לרז"ל בסוף מכות (מכות כ"ד.) שאמרו אנכי ולא יהיה לך מפי הגבורה שמענום, דמשמע כי יתר הדברות לא שמעו מפי ה', והרי הכתוב אומר את הדברים האלה דבר ה' אל כל קהלכם בהר כו' ויכתבם על שני לוחות אבנים כו', וכן אמר הכתוב ויתן ה' אלי את ב' לוחות כו' ועליהם ככל הדברים אשר דיבר ה' עמכם כו', וכתיב ג"כ ויכתוב על הלוחות כמכתב הראשון את עשרת הדברים אשר דבר ה' עליכם בהר. הרי מבואר שכל עשרת הדברות שנכתבו בלוחות שמעו כלם מפי ה', וא"כ דברי רז"ל סותר לכל המקראות האלה, ותו דבמקראות נמי משמע לכאורה כדברי רז"ל, דהרי חזינן דאנכי ולא יהיה כולם נאמרו בלשון מדבר בעדו, אנכי ה' כו' לאוהבי ולשומרי מצותי כו' ומדבור לא תשא ואילך הכל בא בלשון נסתר, כי לא ינקה ה' כו' ולא אמר כי לא אנקה וכדומה הרבה.
<b>ועם</b> דברינו מובן הכל, כי כל עשרת הדברות שמעו בהשגת נבואיי מפי ה', אלא שהיה במדרגה קטנה אשר בנבואה, שנתלבש קול עליון בקול משה רבינו ע"ה, לא כמדרגת משה רבינו ע"ה שנאמר בו פה אל פה, והיינו בלי אמצעי כלל, לכן כיון שהקול עליון נתלבש בקול משה רבינו ע"ה, וגוף הקול לא היה להם כח להשיג במדרגת פה אל פה, לכן לא שמעו כמדבר בעדו כיון שעיקר השגתם היה קול משה רבינו ע"ה, משא"כ ב' דברות הראשונות שמעו בלי אמצעי כלל, כמדרגת משה רבינו ע"ה, וזהו אומרם מפי הגבורה שמענום, ר"ל בלי אמצעי כלל ונכון. ועיין בספר העקרים מאמר שלישי פ' י"א שהביא קושיא זו וע"ש שתירוצו הוא קרוב לדרכנו, אבל המעיין יראה שאין דבריו מספיקים כלל לישב הדברים על מתכונתם, כי לא ראה דברי האור הגדול האר"י ז"ל, כי עם דבריו מובן באר היטב וכפי שכתבנו וק"ל.
<b>מי</b> יתן והיה לבבם זה להם ליראה אותי כו' למען ייטב להם כו' לעולם. קשה איך שייך שאמר ית"ש כלשון בני אדם שאומרים מי יתן והיה ואיך שייך שיאמר ה' ככה, הלא בידו הכל, וכי תימא הכל בידי שמים חוץ מיראת שמים (ברכות ל"ג.) שעשה כן ית"ש כדי שיהיה בחירה לבני אדם, הא ליתא דאכתי איך שייך מי יתן, דבשלמא לשון בני אדם כשאומר כזה כוונתו בדרך בקשה שיתן ה' והיה, אבל בית"ש לא שייך דבר זה, דאם יראת שמים אינו בידו, אינו ביד שום נמצא שיתן זה, ומאי קאמר מי יתן והיה כו'.
<b>ויראה,</b> דהנה דבר אלהינו יקום לעולם, וכמ"ש קצת מפרשים דאף דהידיעה אין מכריח את הבחירה, מ"מ הדיבור מכריח, לכן משה רבינו ע"ה עבור ששמע כל התורה מפיו ית"ש נתבטלה הבחירה, כיון שדבורי ה' נתלבשו בקולו ודיבורו שהוא נפשו ממש, הרי הטה את נפשו אל כל הטוב, משא"כ ישראל עבור ששמעו ע"י שליח, נשאר הבחירה חפשיית אצלם. ואחשוב שלטעם זה אמרו רז"ל (חולין ה.) מומר לעבודת גלילים הוי מומר לכל התורה כולה ודינו כנכרי, מה שאין הדבר בכל שאר דיני התורה דקי"ל (עירובין ס"ט:) מומר לדבר אחד לא הוי מומר לכל התורה, והיינו כיון דאנכי ולא יהיה לך מפי הגבורה שמענו, וכמו שביארנו בפסוק הקודם, ששמעו ב' דברות אלו בלי אמצעי, ולא אותו דור בלבד שמעו אלא נשמת כל כלל ישראל של כל הדורות שעתידין לבוא כולם שמעו, כמש"ה ולא אתכם לבדכם כו' כי את אשר ישנו פה כו' ואת אשר איננו פה, א"כ הציווי שלא לעבוד עבודת גלילים כולנו שמענו מפי הגבורה, וא"כ נתבטל הבחירה לענין ע"ג מכל נשמת ישראל, ולכן העובד ע"ג מופת חותך הוא שכבר נסתלקה מאתו נשמה הישראלית טרם שעבד עבודת גלילים, דאם לא כן לא היה לו בחירה לעבודת גלילים ולכן דינו כעכו"ם וק"ל.
<b>ולפי</b> זה לפי מה שרצה משה רבינו ע"ה שיאמרו רצוננו לשמוע מפי מלכנו, ושהשי"ת ימלא בקשתם ויקבלו כולם כל התורה מפי ית"ש בעצמו, והיה נמשך ביטול בחירה, והיה בזה תרתי לרעותא, שכיון שהיה ביטול בחירה והיה שכר העבודה מעוט, וה' רצה לזכות את ישראל שיהיה בחירה חפשיית בידיהם כדי להרבות שכרן, ובשלמא במשה רבינו ע"ה אף שנתבטל בחירתו, מ"מ שכרו הרבה מאד, כמ"ש במ"א, לפי שהוא ברוב עבודתו לה' בא למדריגה זו, משא"כ בישראל. שנית, עפ"י מה שכתב הגאון תבואת שור בחידושיו ליבמות (דף צ"ו) אהא דאמרינן בסוטה (דף י"ג) משה רבינו ע"ה לא מת כתיב הכא וימת שם משה וכתיב התם ויהי שם עם ה' מה להלן עומד ומשמש אף כאן עומד ומשמש, וז"ל אבאר טעם משה רבינו ע"ה לא מת, גם מה שאמר מה התם עומד ומשמש כו', והוה ליה למימר בקיצור מה התם חי אף כאן חי.
<b>ונראה</b> לי ע"פ מ"ש המפרשים טעם למה הקב"ה ישלם שכר לצדיקים בעולם שאחר התחיה, ולא אחר המיתה בגן עדן, ומן הדין ראוי לשלם תיכף אחר המיתה, שהרי הקב"ה מקיים כל התורה, וכתיב ביומו תתן שכרו, פירוש תיכף שנגמר העבודה מגיע התשלומין, והאדם במותו נגמרה עבודתו, ותירצו דקי"ל (ק"י:) שליח האומר לפועלים עשו מלאכה אצל בעל הבית ושכרכם על בעל הבית שניהם אינם עוברים על בל תלין, זה שאין פעולתו אצלו וזה משום שלא שכרו, והכי נמי היה משה רבינו ע"ה מדבר לישראל, ואמר להם ששכרם אצל הקב"ה ולא חל על שניהם מצות ביומו. והנה במצות שעשה משה רבינו ע"ה אי אפשר לומר כן, שהרי עשה מפי הקב"ה בעצמו, ולכן קאמר מה שם עומד ומשמש אף כאן עומד ומשמש, פירוש שעדיין משמש ולא נשלם עבודתו עד עת קיבול השכר. ועפ"ז יש לפרש הפסוק וימת שם משה עבד ה' על פי ה' דה"ק וימת שם כלומר דעומד ומשמש, דילפינן שם שם כמ"ש ויהיב טעמא לזה משום דהוא עבד ה' על פי ה', פירוש דעבודתו על פי ה' מעצמו ולא ע"י שליח, ועיקר השכר הוא אחרי התחיה, ולכן הוצרך להיות עומד ומשמש עד אותו זמן וכמ"ש עכ"ל ושפתים ישק.
<b>נמשך</b> מזה דאם היו ישראל מקבלין כל התורה מפי ה' לא היה נשאר להם שום שכר לעולם שכולו ארוך אחר התחיה, דאי אפשר לכולם להיות במדריגת משה רבינו ע"ה בלתי ימותו, וא"כ היו מקבלין שכר תיכף כשנגמרה עבודתן, הרי שתים אלה היה להם לישראל אם היו מקבלין כל התורה מפי ה', משא"כ עתה שלא שמעו רק ב' דברות מפי ה' בלי שליח, ואחשוב שלזה ארז"ל כל מה שישראל אוכלין בעולם הזה אין אוכלין אלא בשכר אמונה, וכן אמר הכתוב (חבקוק ב', ד) וצדיק באמונתו יחיה, כי באמת הרבה מפרשים הקשו אהא דשכר מצוה בהאי עלמא ליכא (קידושין ל"ט:), הא כתיב ביומו תתן שכרו, וסבירא ליה דכל יומא ויומא נגמרה עבודת אותו היום, שלא כהתבואות שור, ותירצו ג"כ כהתבואות שור, ממילא זכות אמונה ששמענו מפי הגבורה אנכי ולא יהיה לך אוכלין בעולם הזה וק"ל. אח"כ שמעתי אומרים כן בשם גדול אחד משא"כ כל התורה.
<b>ובזה</b> יפורש הפסוק שהגיד ה' למשה רבינו ע"ה שהטיבו כל אשר דברו שישמעו ע"י שליח, והטעם, כי מי (אפשר לו אשר) יתן והיה לבבם זה להם ליראה אותי כל הימים, דהיינו שיתבטל בחירתן זה אי אפשר ליתן, והטעם, למען ייטב להם ולבניהם, ר"ל שע"י הבחירה יהיה להם שכר טוב הרבה, וגם לעולם, ר"ל עולם הבא שהיא נצחיית, ושייך בו לעולם, ולהתבואות שור קאי לאחר התחיה, וליתר מפרשים אפילו אחר מיתה היה מנוכה השכר, כיון דהיה שכר מצוה בהאי עלמא משום ביומו, לכן לך אמור להם שובו לכם כו' אשר תלמדם 'ועשו' דייקא, כי כל מה שאדם עושה בהכרח לא מצד הבחירה לא יגונה ולא ישובח, ואין העשיה מתיחסת להעושה כלל, כמו דרך משל ראובן שהרג נפש בחרב אם שואלין מי הרג הנפש הזה משיבין ראובן הרגו ואין משיבין החרב הרגו, כי החרב לא בבחירה עשה ואין העשיה מתיחסת רק להאדם ההורג שהוא בעל בחירה. ועד"ז ביארו המפרשים במשנה דאבות (ו', ד) אם אתה עושה כן אשריך כו' כידוע. והכי נמי קאמר הכא למען תלמדם אתה, ואז ועשו בארץ, 'ועשו' דייקא, שתהיה העשיה מתיחסת אליהם, כי תשאר בחירתם חפשיית וק"ל.
<b>אולם</b> יש להבין עדיין כיון שהטיבו אשר דברו מדוע לא עשה ה' ככה מתחלה, וכי מתפעל ח"ו על פי דבריהם, הס מלהזכיר. איברא, שכך היה כוונתו יתברך מתחלה, וכך היה צריך שמתחלה ישמעו בעצמן ושיאמרו את דבריהם ושיאמר ה' למשה רבינו ע"ה לך אמור להם שובו לכם לאהליכם ואתה פה עמוד עמדי כו' והם ישמעו דברים אלו, כל זה היה בכוונה, דהנה הקשה הרמב"ם ז"ל בפ"א מה' יסודי התורה במאמר ה' שאמר וגם בך יאמינו לעולם וגם במאמר ישראל שאמרו היום הזה ראינו כי ידבר אלהים את האדם כו', דמשמע שמאז הוא שהאמינו במשה רבינו ע"ה והרי כתוב הדר הוא מכבר גבי קריעת ים סוף ויאמינו בה' ובמשה עבדו, וע"ש מה שתירץ בקצרה.
<b>ונתבארו</b> דבריו יותר מדברי בעל העקרים (מאמר א' פי"ח) בחקרו במה יודע ויתאמת הדת היותו אלהית בלי זיוף כלל וכלל, ואמר שיתאמת דבר זה מצד השליח כשיתאמת היותו שליח להנתן דת על ידו, והאמתות זה הוא על ב' פנים. האחד אמתות עצמיי, ואחד בלתי עצמיי. העצמי הוא כמו הרוקח שמביא לפני חכמי הרופאים טרייאקא, ואמר שיכולה הטרייאקא זו להציל מכל מיני סמים ומכל החלאים ועשה כן לרפא בו כמה חולים משונים, זהו אמתות עצמיי, שנבחן עצמיית הטרייאקא היותו כמאמר הרוקח. והבלתי עצמי הוא, אם יאמר הרוקח שיכול לעשות טרייאקא מועיל לכל מיני החולאים, בראיה שהוא ילך במו אש ולא יכוה או ילך על פני המים ולא יטבע, ודאי אף שעשה כן לעיני כל הברואים, אין זה ראיה עצמית על הטרייאקא שיעשה תועיל לחלאים.
<b>ועל</b> אלו הדרכים הם אמתות הנביא או השליח, כי הנביא שיתן אות ע"י נסים שיעשה, הנה זאת אות שהוא איש שראוי להעשות מופתים על ידו, אבל אין זה אמתות עצמי לנבואה, וק"ו שאיננו אות לענין שתנתן תורה על ידו, כי כבר ימצאו נסים נעשים על ידי הצדיקים שאינם נביאים, וכמו שארז"ל בבבא מציעא (נ"ט:) בענין מחלקותו של ר"א שנעקר החרוב ממקומו ועוד דברים, ואף על פי כן לא קבעו הלכה כדבריו.
<b>ולזה</b> כל האותות שעשה משה רבינו ע"ה קודם מתן תורה, היו אותות אל היותו צדיק ועבד ה' וראוי להעשות מופתים על ידו ושהשם שומע צעקתו ומקיים דבריו, ועל זה בלבד היתה האמנת ישראל בו, ולזה נאמר בקריעת ים סוף ויאמינו בה' ובמשה עבדו, ירצה, שהאמינו שהיה עבד ה' אבל מסופקים היו עדיין במציאות הנבואה, תדע, שהרי אחר מתן תורה אמרו היום הזה ראינו כי ידבר אלהים את האדם וחי, הרי שעד המעמד ההוא היו מסופקים במציאות הנבואה, אף שהאמינו היות משה רבינו ע"ה עבד ה', וראוי להעשות על ידו כל היד החזקה אשר ראו עיניהם, ולכן אמר ה' למשה רבינו ע"ה בעת מתן תורה הנה אנכי בא אליך בעב הענן בעבור ישמע העם בדברי עמך וגם בך יאמינו לעולם, כלומר אני רוצה לאמת להם מציאות הנבואה אמתות עצמיי, וגם שאתה שליח מאתי לתת תורה על ידך, וזה ע"י שהם עצמם ישיגו אל מעלת הנבואה, ובזה יתאמת להם מציאות הנבואה עצמה, ועוד שישמעו איך שאני מדבר אליך, לך אמור להם שובו לכם לאהליכם ואתה פה עמוד עמדי ואדברה אליך את כל המצוה והחוקים והמשפטים אשר תלמדם לעשות כו' הרי יתאמת להם אמתות עצמי כי אתה שליח ליתן על ידך תורה שתהיה לדורות עולם.
<b>וזה</b> ההבדל בין הנביא ובין השליח, כי הנביא אמתות נבואתו או בהגדות העתידות שלא יפול דבר מכל דבריו ארצה, או בעשיית מופתים, ואז מצוה פרטית היא בתורה לשמוע אליו, ועז"א הכתוב (שמואל א ג, כ) וידע כל ישראל מדן עד באר שבע כי נאמן שמואל לנביא לה' ולא הפיל מכל דבריו ארצה, והרי זה כמי שעשה הטרייאקא כמה פעמים ונסה אותה שהיא אמיתית שמאז והלאה זה הרוקח בחזקת אמתי עד שינוסה פעם אחרת ונמצא מזויף, וכן הנביא אשר התאמת נבואתו מצד הגדות העתידות או מצד מופתים מצוה לשמוע אליו כל עוד שלא ימצא שקר בדבריו, כי כבר אפשר שהנביא יהיה נביא אמת ויכזב בשום פעם בבחירת עצמו, ולא מצד הנבואה, כי לא איש אל ויכזב, וכמו שקרה לחנניה בן עזור שמתחלה היה נביא אמת ואח"כ כזב בשבירות המוטות מעל צואר ירמיהו, ולזה נענש כמבואר בירמיהו (כח') ע"ש. אבל השליח דהיינו שהוא שליח ליתן דת על ידו, והתאמת שליחותו אמות עצמיי כמ"ש ששמעו כל ישראל קול ה' מדבר למשה רבינו ע"ה שהוא שולחו אליהם ליתן להם תורה לדורות עולם, אי אפשר שיכנס בו הכזב מצד בחירת עצמו, כי אם היה עתיד לכזב בבחירת עצמו, לא היה ה' עושהו שליח, כי הוא ית"ש יודע כל העתידות, עכ"ד בקצרה.
<b>הנה</b> נתבאר היטב דאף שכתב כבר ויאמינו בה' ובמשה עבדו, עדיין לא היה אמונה עצמיית להם על היות משה רבינו ע"ה נביא, ומכל שכן על היותו שליח, כי על אלו הדברים כל האותות ומופתים שבעולם אינם ראיה ובירור, ולכן אמר ה' למשה רבינו ע"ה הנה אנכי בא אליך כו' למען ישמע העם בדברי עמך וגם בך יאמינו לעולם, ר"ל שיתאמת להם עוד ב' אמונות אשר הם הכרחיים להתורה. אחת, מציאות נבואה מן השמים. השנית, היותך שליח. וכן היה, כי אמונת הנבואה התאמת להם בחוש, כי כולם הגיעו למעלת הנבואה. ומציאות היותו שליח עד שאי אפשר שיפול בו שום כזב אפילו מבחירת עצמו, התאמת להם מצד ששמעו בעצמם מפי ה' שהוא עושהו שליח לשינתן הדת על ידו, דת מתמדת לדורות עולם, הרי ידע ה' שלא יכזב לעולם וכאמור, ואז הוא שהאמינו ישראל בתורה אמונה עצמיית.
<b>ובזה</b> מיושב מ"ש רז"ל (ברכות ל"ב.) הובא ברש"י ז"ל ואת תדבר אלינו שתש כחו כנקבה, שנצטער על מאמר ישראל קרב אתה ושמע כו', ומקשים העולם והרי הקב"ה הודה לדבריהם שהטיבו אשר דברו ואיך נטה משה רבינו ע"ה מן האמת שדבריהם טובים, והוא נטה עד קצה האחר שהיו דבריהם רע בעיניו. ועם האמור מובן, כי כך המשך הפסוקים, כי נתבאר אשר א"ל ה' וגם בך יאמינו לעולם, היינו שיתאמת להם מציאות נבואה, וגם יתאמת להם היותו שליח לענין הדת, כי לענין הדת אין מספיק בירור על היות משה רבינו ע"ה נביא, שהרי בנביא יצוייר שבעתיד יפול בו הכזב, וכמו שקרה לחנניא בן עזור וכדברי העקרים הנ"ל, וכל דת שלא נתאמת שלוחו על היותו שליח אי אפשר לשמוע אליה, ואפילו אם יתאמת היותו נביא, וא"כ הוצרך בהכרח שיתאמת תורת משה אמות עצמיי שהוא השליח שתינתן הדת על ידו, ועל זה נאמר וגם בך יאמינו לעולם, והוא כוונת משה רבינו ע"ה שכל התורה ישמעו כל ישראל מפי הגבורה, וכמ"ש בפרשת יתרו על פסוק כה תאמר לבית יעקב כו', שלזה היה רצון משה רבינו ע"ה כדי שיתאמת להם התורה בהחלט.
<b>אמנם</b> בראות ישראל שאין בכחם לסבול קול אלהים חיים מדבר מתוך האש, ויראו לנפשם כי תאכלם האש הגדולה, טענו עם משה רבינו ע"ה שבהכרח שיסתפקו בהתאמתות מציאות הנבואה שנתאמת עתה להם בשמעם דברות הראשונות מפי הגבורה, והגיעו הם כולם בעצמם למדרגת הנבואה, ואף שעדיין אין זה מספיק על הדת וכאמור, מ"מ מה יעשו אחרי שאי אפשר שישמעו כל התורה מפי עליון פן ימותו, לכן די להם בהתאמתות ענין הנבואה מצורף אל התאמתות להם צדקות משה רבינו ע"ה מכבר ע"י המופתים שעשה לעיניהם, כי מאחר שהתאמתה הנבואה א"כ אין חשש אל הדת, רק פן יכזב בשום פעם כחנניה בן עזור, והנה כבר הוחזק משה רבינו ע"ה לצדיק אשר לא קם כמוהו ודאי לא יכזב, ועי"ז יתחזק התאמתות הדת להם.
<b>וזה</b> שאמרו היום הזה ראינו כי ידבר אלהים את האדם וחי, ר"ל כבר התאמת לנו עתה מציאות הנבואה, ודאי אם היה אפשר התאמתות הדת בעצם היה טוב יותר, אכן זה אי אפשר כי תאכלנו כו' לכן קרב אתה כו' ואת תדבר אלינו ושמענו ועשינו, ירצו באומרם ואת תדבר כו', ר"ל איש כמוך שהוחזק לנו מכבר רובי צדקותיו ודאי נשמע אליך ועשינו כל דבריו, וההכרח מביא אותנו להסתפק בהתאמתות נבואה מבלי התאמתות השליחות. ולזאת הרע הדבר בעיני משה רבינו ע"ה, כי עדיין לא יהיה התאמתות עצמיי אל הדת, ולכן תש כחו על זה, כי חשש בהמשך הזמן יעלו בלבם ספיקות ח"ו בהדת פן נמצא איזה זיוף מצד הבחירה, ואמנם מי כהיודע פשר דבר, ועשה ה' פשר דבר באופן שהטיבו ישראל את דבריהם לבלתי ישמעו עוד מפי ה', ואעפ"כ לא יפול שום ספק בדת, וזה מצד אומרו לך אמור להם כו' ואתה פה עמוד עמדי כו', וכל ישראל שמעו דברים אלו וידעו אשר ה' עשהו שליח לשינתן הדת על ידו, ושוב אי אפשר שיפול בו הכזב אפילו מצד הבחירה, דודאי יודע ה' שלא יכזב לעולם בבחירתו, דא"כ לא היה עושהו שליח.
<b>והנך</b> רואה שנתיישב מה שהוקשה לנו אשר נראה ח"ו שנתפעל ה' מדברי ישראל, כי למה לא עשה כך מתחלה, והרי אתה הראת לדעת שהכל היה בכוונה מוחלטת, שמתחלה ישמעו כל ישראל כדי שתתאמת להם הנבואה אמות עצמיי, ואח"כ בראותם שאין בכחם לסבול, ויאמרו למשה רבינו ע"ה אשר דברו ואז ידבר לו ה' את דבריו אשר אמר לך אמור להם כו', והם ישמעו כל זאת ויתאמת להם שליחות משה רבינו ע"ה, כל זה היה בכוונה כי בדרך זה התאמת לנו כל תורתנו הקדושה עלינו ועל זרעינו לדורות עולם לא תנוסח ולא תשתנה.
<b>ועם</b> האמור אני מפרש בדרך דרוש פסוקי כי תשא (שמות לג, יג) מאמר משה רבינו ע"ה אל ה', ואתה אמרת ידעתיך בשם וגם מצאת חן בעיני ועתה אם נא מצאתי חן בעיניך הודיעני נא את דרכיך כו', ודרשו רז"ל (ברכות ז.) כי שאלתו היתה שאלת צדיק ורע לו רשע וטוב לו רשע בן צדיק כו' ע"ש. והנה רש"י ז"ל פירש שם בפרשת תשא וז"ל: ואתה אמרת ידעתיך הכרתיך משאר בני אדם בשם חשיבות, שהרי אמרת לי הנה אנכי בא אליך בעב כו' וגם בך יאמינו לעולם עכ"ל, והדבר תמוה אשר לא מצא רש"י ז"ל חביבות משה רבינו ע"ה אצל ה' זולת אומרו וגם בך יאמינו לעולם, גם תימה מה תלוי קושית צדיק ורע לו בזה.
<b>ויפורש</b> בדרך דרוש, כי כתבנו בפרשת בראשית על מאמר (בראשית רבה יב, טו) בתחלה עלה במחשבה כו' במדת הדין כו', כי יש תירוץ על שאלת צדיק ורע לו צדיק וטוב לו רשע ורע לו כו' ועיין שם באורך, ותמצית הענין, כי הצדיקים עלו במחשבה ולכן הנהגתם במדת הדין דהא המחשבה היה לברוא במדת הדין, משא"כ הרשעים לא עלו במחשבה כלל רק יצאו בעולם במעשה, ושם כתיב ביום 'עשות' (דייקא) ה' אלהים שבמעשה הקדים מדת הרחמים, לכן מתנהגים ברחמים, ומצד זה צדיק רע לו רשע טוב לו. ומה שנמצא גם להיפוך הוא מצד שיש נשמה שמצד מזגה טובה, ובבואה לזה העולם נעשה רשע מצד בחירה, וכן יש להיפוך נשמה אשר מצד מזגה מוכן לרע ובבואה לזה העולם בוחרת בטוב מצד הבחירה, וא"כ לדעת המפרשים שאומרים שבדבר התלוי בבחירה השם יתברך מסלק ידיעתו, ומ"ש רז"ל (סנהדרין ל"ח:) שהראה הקב"ה לאדם הראשון דור דור וחכמיו, היינו הנשמות אשר מצד מזגם מוכנים שיהיו חכמים וצדיקים, אבל לא אותם שמצד הבחירה יהיו צדיקים, מאחר שהידיעה מסולקת מהבחירה, א"כ יצוייר אנו רואים אדם רשע ומזגו היה טוב, וא"כ עלה במחשבה ומתנהג במדת הדין, והוא רשע ורע לו, ויצוייר ג"כ אנו רואים אדם צדיק ומזגו היה מוכן לרע ולא עלה במחשבה, והוא צדיק וטוב לו, זהו כללות דברינו שם, וא"כ אין מקום לשאלה מפני מה צדיק וטוב לו כו'.
<b>איברא,</b> רוב המפרשים ימאנו בזה וכדבריהם משמע בדברי חז"ל בכמה דוכתי אין המקום להאריך כאן, דגם בדבר התלוי בבחירה אין הידיעה מסולקת כלל, כי יודע ה' בראשונה מה שיבחור האדם כל רגע ורגע כל ימי היותו על אדמתו, ואעפ"כ אין הידיעה מכרחת הבחירה כאשר הזכרנו מזה במ"א. וכדבריהם מוכח מכל דרושנו שכתבנו פה, כי באמור ה' וגם בך לא יאמינו לעולם, היינו האמנת היותו שליח כדי שלא יפול חשש כזב בדת מצד הבחירה, והיינו דכיון ששמעו ישראל בעצמם אשר ה' עושהו שליח לינתן דת על ידו ודאי לא יכזב מצד בחירתו, דאם ידע ה' שיכזב ח"ו בשום פעם לא היה עושהו שליח, הרי מוכח בהדיא דיש ידיעה בכל מה שיבחור האדם לעולם, ולכן דברי מפרשים הללו יתד הוא בל ימוט, ומקרא מלא בפרשת וילך הנך שוכב עם אבותיך וקם העם הזה וזנה כו', ודי בזה כאן, וא"כ נשאר שאלת משה רבינו ע"ה היטב, ולא שהוקשה לו על צדיק ורע לו רשע וטוב לו, דאדרבא בזה אין קושיא וכאמור, כי זה עלה במחשבה וזה לא עלה, רק הקושיא על יתר ב' הדברים צדיק וטוב לו רשע ורע לו.
<b>וממילא</b> אתי שפיר ואתה אמרת ידעתיך בשם, שהרי אמרת וגם בך יאמינו לעולם, מוכח מזה דאין הידיעה מסתלק מהבחירה, וא"כ אני שואלך מפני מה צדיק וטוב לו צדיק ורע לו רשע וטוב לו רשע ורע לו, ר"ל מפני מה יש חילוק בין הצדיקים שזה טוב לו וזה רע לו, וכן למה יש חילוק בין הרשעים, הרי כל מין הצדיקים הן צדיק במזגו או מבחירתו עלה במחשבה, וכל מין הרשעים לא עלה במחשבה כדמוכח ממאמרך וגם בך יאמינו לעולם, א"כ הודיעני נא את דרכיך. ואמנם התשובה על זה צדיק בן צדיק כו', יבואר עם דברי התבואות שור שהבאתי, כי שכר מצוה בהאי עלמא ליכא, אף דכתיב ביומו תתן שכרו, מ"מ כל ימי חיי האדם עומד ומשמש ולא נשלם עבודתו עד יום מותו ואז מגיע לו שכר היום לעשותם ולמחר לקבל שכרם (עירובין כ"ב.), ולפ"ז לפעמים שמתגלגל הצדיק עוד הפעם אל זה העולם לאיזה טעם הכמוס אצלו ית"ש, מגיע לו גם בעולם הזה שכר מעשיו אשר בגלגול הראשון, דהא כבר נשלמה עבודתו הראשונה, והאר"י ז"ל פירש צדיק בן צדיק היינו שהיה צדיק גם בגלגול א'.
<b>וממילא</b> מובן התשובה, דבאמת כל הצדיקים עלו במחשבה ומתנהג במדת הדין, ומעשים טובים שלו אין מגינים עליו להיטיבו בזה העולם, כי שכר מצוה בהאי עלמא ליכא, רק אם יהיה צדיק בן צדיק אז טוב לו בעולם הזה, משא"כ אם היה רשע בגלגול א'. וכן כל הרשעים לא עלו במחשבה, ומתנהג במדת הרחמים ומעשיו הרעים אין מריעים לו בזה העולם, כי נשאר שמור לו לעולם הבא, ועד יום מותו מחכה לו שמא ישוב על כל עונותיו, ויהיה העונש למפרע בחנם, משא"כ אם בגלגול א' היה רשע ולא עשה תשובה, מוכרח עכשיו לישא גם בעולם הזה עונש עונותיו, משא"כ אם היה צדיק מתחלה אז טוב לו, והבן ודו"ק.
<b>כי</b> ישאלך בנך מחר לאמר מה העדות והחוקים והמשפטים כו'. ארז"ל (ירושלמי פסחים פ"י ה"ד, ע:) שזה שאלת בן חכם, עיין בפירש"י ז"ל סוף פרשת בא ועיין מזה באורך ביפה מראה על הירושלמי בפרק ערבי פסחים. ואולם להמשיך אלה מקראי קודש, וגם שיש לדקדק למה כפל כל הדברים עדות חוקים ומשפטים, ויתר דקדוקים, נאמר קצת בדרך דרוש. הנה ארז"ל (מכות כ"ג:) רצה הקב"ה לזכות את ישראל לפיכך הרבה להם תורה ומצות, ופירש הרמב"ם ז"ל בפירוש המשנה, כי כשיקיים אדם מצוה אחת מתרי"ג מצות לשמה מאהבה כראוי, זוכה בה לחיי עולם הבא, ועז"א כי בהיותם הרבה, אי אפשר שלא יעשה האדם בחייו אחת מהן על מתכונתה וע"ש שהאריך. ועיין בעקרים מאמר ג' פכ"ט ועמש"ל פרשת עקב מזה בפסוק בשבעים נפש ירדו אבותיך מצרימה, וגם כתבנו שם ביאור אחר למקראי קודש הללו ע"ש.
<b>הרי</b> לדעתו ז"ל מצוה אחת תספיק ליתן השלימות לאדם, ומה שצוה ה' הרבה מצות הוא חסד מאתו כי רצה לזכותנו והרבה לנו מצות כדי שיהיה לנו כמה דרכים לקיבול השכר וקניית השלימות, ועיקר הציווי הוא רק לקבל שכר, דאלולא הציווי לא היינו יודעים מה לעשות, וכי תימא א"כ המצות השכליות אשר אפילו אם לא יצטוו היינו מבינים מעצמנו כי טוב בעיני ה' לעשותם, ולמה הוצרכו אלו להצטוות, דבשלמא אי נימא דצוה ה' לעשות דוקא כל המצות ובהחסר אחת מהם אין שום שלימות להאדם, הוי אתי שפיר, שאלולי לא בא הציווי על מצות שכליות כלל, אמור יאמר אני לא אקיימם ואעפ"כ יבא שלימותו ע"פ המצות האמורות בתורה, לכן הוצרך לפרוט כולן, אבל לדעת הרמב"ם ז"ל הנזכרת אין ציווי כל המצות רק למען ידעו שהן מצות, והן דרך ומבוא לקיבול שכר, א"כ לא הוצרכו מצות השכליות להתבאר בתורה כלל.
<b>ויש</b> לומר לפי שארז"ל (קידושין ל"א.) גדול המצווה ועושה ממי שאינו מצווה ועושה, ומטעם שביארו בתוס' לפי שיצר הרע יש בהם והאדם דואג עליהם לפי שירא מהעונש וכידוע, לכן באו גם מצות השכליות בתורה כדי שהמקיימן יהיה מצווה ועושה, ויהיה השכר יותר גדול. ונאמר כי זה עצמו שאלת הבן חכם הנזכר בכאן, ושואל מה העדות והחוקים והמשפטים, ר"ל למה נצטוו גם מצות השכליות, כיון שכל ריבוי הציווים אינו אלא בשביל שרצה הקב"ה לזכות את ישראל, רק מחמת שיש לתרץ כדי שיהיה האדם מצווה ועושה וכמ"ש, לזה בא לסתור תירוץ זה בתיבת אתכם, וזה כי אמרז"ל (שבת פ"ח.) ויתיצבו בתחתית ההר אמר רב אבדימי בר חמא מלמד שכפה עליהם ההר כגיגית ואמר אם אתם מקבלין התורה מוטב כו' אמר רב אחא בר יעקב מכאן מודעה רבה לאורייתא ואמר רבא אף על פי כן הדר קבלוה בימי אחשורוש.
<b>והקשה</b> הרשב"א איך שייך בכאן טענת מודעה, שזה לא נאמר אלא בשני אנשים שוים, משא"כ במלך הא קיי"ל דינא דמלכותא דינא (גיטין י:), ועמו מחוייבים לקיים גזירותיו, הכי נמי מחויבים ישראל לקיים גזירת התורה, ותירץ ז"ל דהא דקי"ל דינא דמלכותא דינא הוא כשגוזר הגזירה ההוא על כל עמו, וכיון שלא ניתנה תורה רק לישראל והרי כל הארץ של הקב"ה ואעפ"כ לא צוה לכל האומות רק ז' מצות, ולישראל לבד נתן התורה, איכא טענת מודעא, ע"כ דבריו.
<b>וממילא</b> כיון דאיכא מודעא על הקבלה, הרי אין ישראל בכלל מצווה ועושה כלל דהא אין כאן ציווי מחמת המודעא, וא"כ אין נפקא מינה בהציווי רק למען ידעו ישראל שבאלה הדברים חפץ ה', וכאשר יקיימום יקחו שכרן, וא"כ הדרא הקושיא דא"כ אין צריך ציווי על מצות שכליות. וזה שרמז בתיבת אתכם, דלפי שלא צוה רק אתכם לבד ולא לשום אומה, יש טענת מודעה, ואין כאן מצווה ועושה, ולזה יפול שאלתו למה הוצרכה ציווי במצות השכליות וכאמור, והרי זה שאלת בן חכם.
<b>ועל</b> זה באה התשובה ואמרת לבנך כו', ענין התשובה יהיה שהמודעא בטילה ואז נתישבה שאלתו. וזה כי יש לבטל מודעא זו מכמה פנים והם רמוזים כאן. א' דהא קיי"ל (יו"ד סימן רס"ז) עבד שנשבה ופדאו אחד לשם עבדות הרי זה ישתעבד לרבו שני, וא"כ מאחר שהיינו עבדים במצרים לפרעה ובשבי היינו שם וה' פדה אותנו לשם עבדות לקבל תורתו, וכמו שאמר ה' למשה רבינו ע"ה בתחלת שליחותו בהוציאך את העם ממצרים תעבדון את האלהים על ההר הזה, הרי שעל מנת כן פדה אותנו לקבל תורתו, א"כ הרי בהכרח אנו משועבדים לה', ואין כאן מודעא, ועז"א הכתוב ואמרת לבנך עבדים היינו לפרעה במצרים ויוציאנו ה' כו' והרי אנו משועבדים לו ית"ש.
<b>ב'</b> כמו שפירש הרב בעל פרשת דרכים ז"ל (דרוש כ"ב) את המכילתא פרשת יתרו, ואתם תהיו לי ממלכת כהנים כביכול איני מעמיד ואיני משליט עליכם אלא אני כו', ופירש דהכוונה שלא לבטל טענת המודעא מצד דלא שייך בזה דינא דמלכותא דינא, כדכתב הרשב"א שהקדוש ב"ה לא גזר רק על עם ישראל לבד, לז"א דזה אינו, ששאר העכו"ם הם תחת שר אבל אתם אינכם תחת שר אלא תחת רשותי, וא"כ הרי אני משוה גזירותי על כל מלכותי עכ"ד.
<b>וענין</b> דבר זה כי חלק ה' עמו, נתאמת לנו בחוש מראותנו ההבדל שבין עונשי ישראל לעונשי העכו"ם, וכמש"ה (ירמיה מו, כח) כי אעשה כלה בכל הגוים אשר הדחתיך שמה ואותך לא אעשה כלה ויסרתיך למשפט כו', ר"ל כי יסורי עונש הבא לפעמים הם כאשר ייסר איש את בנו שילך בדרך טוב לטוב לו, והאב עושה כל טצדקי דאפשר כדי שיהיה בנו מטיב עניניו ומעשיו לטוב לו, ולא יצויר בשום אופן שיעשה האב איזה תחבולה שילך בנו בדרך לא טוב כדי שיענישו, שהרי ודאי האב אינו חפץ בעונש בנו, ואם מענישו הוא רק כדי שילך בדרך טוב, ולכן מהנמנע שיסבב האב איזה סיבה לשילך בנו בדרך לא טוב, ולכן עונשי ישראל אינם רעים, אבל אדרבא הם טובים בהחלט, כי כל דבר הולך אחר התכלית והכוונה, משא"כ עונשי עכו"ם הם עד לכלה, כיון שאינם חלקו של ה' ולא באלה חפץ.
<b>והמופת</b> לזה עונש ראשון שנענשו העכו"ם עבור ישראל, הם פרעה ומצרים, וראינו סבב הוא ית"ש להכביד לב פרעה ולב עבדיו לבלתי שמוע אליו כדי שיהיה מקום להענישם, בעבור יראו עמו הנקמה ההיא וישמחו, ולכן עונשי מצרים הם עונשים רעים, וכן עונשי יתר העכו"ם, ועל זה אמר הכתוב כאן ויתן ה' אותות ומופתים גדולים 'ורעים' דייקא, בפרעה ובכל ביתו לעינינו, 'לעינינו' דייקא, ר"ל שסבב עליהם בלתי ישמעו לו כדי שנראה הנקמה בעינינו, מזה אתה הראת לדעת כי העכו"ם אינם חלקו ורק חלק ה' עמו, וא"כ בטלה טענת המודעה וכאמור.
<b>ג'</b> יש לבטל טענת המודעא כמ"ש לעיל בפרשת יתרו על פסוק כה תאמר לבית יעקב ע"ש מהא דקי"ל (בבא קמא ס"ב.) תלוהו וזבין זביניה זבינא משום דאגב אונסא דזוזי גמר ומקני, וקי"ל נמי דאף בתלוהו ויהיב אם קיבל אז איזה טובה ממנו הוה ליה כתלוהו וזבין דגמר ומקני, ועז"א ואותנו הוציא משם, דלכאורה הוא מיותר דכבר אמר ויוציאנו ה' ממצרים כו', אלא דשם רומז לטעם הראשון שכתבנו תחלה, וכאן רומז לטעם אחר, דכיון דאותנו הוציא מעבודה קשה וקבלנו כל הטובות ממנו, אין כאן מודעא וכאמור.
<b>ד'</b> הקשה הרשב"א ז"ל אהא דאמר רבא הדר קבלוה בימי אחשורוש, דא"כ בבית ראשון אמאי נענשו, הא אז עדיין היה המודעא, ותירץ דאע"פ שהיה מתחלה באונס מ"מ אין כאן מודעא, דמתחלה לא נתן להם את הארץ אלא על מנת שיקיימו את התורה כדכתיב (תהילים קה, מד) ויתן להם ארצות גוים בעבור ישמרו חוקיו, ממילא כיון שחטאו גלו ונטל ה' את שלו, דלענין זה אין מועיל המודעא, ואחר שגלו יש באמת טענת מודעא, ומשום הכי הדר קבלוה בימי אחשורוש, משא"כ בהיותם בארץ אין כאן טענת מודעא עכ"ד והובא בפר"ד שם.
<b>ולזה</b> אמר הכתוב בהושע (ט', א) אל תשמח ישראל אל גיל כעמים (פירש"י לפי שהם לא קיבלו התורה) כי זנית מעל אלהיך פירוש משא"כ אתה קבלת התורה לא ישבו בארץ ה' ושב אפרים מצרים ובאשור טמא יאכלו, ר"ל לבלתי תאמרו אף שאנו קבלנו התורה מ"מ הרי הוא כאלו לא קבלנו מחמת המודעה, לז"א לא ישבו בארץ ה', דכל זמן שהם בארץ ישראל ליכא מודעא, ושב אפרים מצרים ובאשור אז טמא יאכלו, דאז חזרה טענת המודעא, משא"כ עתה וכאמור, ועז"א למען הביא אותנו לתת לנו את הארץ כו' ויצונו כו', ר"ל שעל מנת כן נתן לנו את הארץ ע"פ הציווים שציונו וכדברי הרשב"א ז"ל.
<b>אכן</b> יש לערער על תירוץ הרשב"א הנ"ל, בהקדם לבאר פסוקי יחזקאל (לג', כג) ויהי דבר ה' אלי לאמר בן אדם יושבי החרבות האלה על אדמת ישראל אומרים לאמר אחד היה אברהם ויירש את הארץ ואנחנו רבים לנו ניתנה הארץ למורשה לכן אמור אליהם כה אמר ה' אלהים על הדם תאכלו ועינכם תשאו אל גלוליכם ודם תשפוכו והארץ תירשו עמדתם על חרבכם (שמתם בטחונכם בחרבכם) עשיתן תועבה ואיש את אשת רעהו טמאתם והארץ תירשו ע"כ. והביא הפרשת דרכים בשם הילקוט לפרש כל הנך עוונות דחשיב קרא בשבע מצות, והקשה הפרשת דרכים מדוע לא הוכיחם רק על ז' מצות, ותירץ שם דנגד כל התורה היה טענת מודעא, משא"כ בז' מצות ליכא מודעא ע"ש בדבריו. אלא דיש לדקדק מאד בפסוקים אלו, באומרו אחד היה אברהם מאי קמ"ל, וכי הוה אמינא שאברהם היה שנים, וכן באומרו ואנחנו רבים מי יאמר שהם אחד, גם מה ענין יחיד או רבים אל דבריהם אלה, והוה ליה למימר בקצרה אברהם ירש את הארץ ולנו ניתנה למורשה. גם יש לדקדק מה זו טענה אברהם ירש את הארץ, וכי בחנם ירש הלא משמרו את מצות ה', ככה גם הם אם ישמרו חוקיו יירשו, ואיך נעלם מאתם תשובת ה'.
<b>ונראה,</b> דכבר הזכרנו קושית הרשב"א על המודעא, הא דינא דמלכותא דינא, ותירץ על זה הפרשת דרכים שם דהר"ן כתב במס' נדרים ר"ן נדרים כ"ח. דליכא דינא דמלכותא רק במלכי אומות לפי שהארץ שלו לבד אינו שייך כלל לבני המדינה והוא מחלק להם ארצו לכן מצד זה מחויבים לקיים גזירותיו, (משא"כ במלכי ישראל לא, לפי שארץ ישראל כל ישראל שותפים בה), וכי תימא זה לא שייך רק בפעם הראשון שמחלק את הארץ, לכן אותן האנשים מחויבים לקיים גזירותיו, משא"כ בניהם כבר זכו בארץ מכח אבותיהם, זה אינו, דבקבלת האבות גזירותיו מחמת דינא דמלכותא דינא מועיל גם על זרעם, אבל אם יחדש גזירה חדשה על הבנים באמת אין שייך דינא דמלכותא דינא, ולפ"ז כיון דארץ ישראל בירושה מאברהם, כמו שדרשו רז"ל (בבא בתרא קי"ז:) ונתתי אותה לכם מורשה ירושה היא להם מאבותיהם, לא שייך דינא דמלכותא דינא, שכבר הארץ שלהם. אלא דכיון שנתן ה' לאברהם את הארץ למען אשר יצוה את בניו את ביתו כו', א"כ קבלת האבות גזרותיו מחמת דינא דמלכותא דינא מועיל לזרעם, דבאברהם ודאי הוי דינא דמלכותא דינא, דהא הארץ של ה' ונתנה לו.
<b>איברא,</b> דמבואר בחו"מ (סי' שס"ט) דלא אמרינן דינא דמלכותא דינא במלכי ישראל אלא כשגוזר על כל האומה אשר תחת ממשלתו, משא"כ כשגוזר על אדם יחידי. ולפ"ז באברהם ששמר כל התורה ליכא דינא דמלכותא דינא, הא הוא נתיחד בזה מכל בני דורו והיה איש יחידי בעולם בקבלת גזירותיו ית"ש, ולא נשאר רק קבלת ישראל שקבלו התורה שהם רבים אומה שלימה אשר בחר ה' לחלקו, והאומות נתן אז לשרים, ושייך דינא דמלכותא דינא וכמ"ש תחלה בטעם השני, והא ליתא, דהא אז נמי לא שייך דינא דמלכותא דינא כיון שכבר יש להם ארץ ישראל בירושה מאברהם וא"כ ליכא דינא דמלכותא דינא כלל כמו במלכי ישראל, וא"כ עמדה טענת המודעא במקומה אף בארץ ישראל.
<b>ובזה</b> מדוקדק היטב אומרם אחד היה אברהם שנתיחד מכל בני דורו ויירש את הארץ וליכא דינא דמלכותא דינא, דהא אחד היה ואנחנו רבים, ר"ל אע"ג שאנחנו רבים וחל עלינו דינא דמלכותא, זה אינו, דהא לנו ניתנה הארץ למורשה ירושה היא לנו מאבותינו, וכיון דליכא דינא דמלכותא חזרה המודעא למקומה. ועל זה השיב ית"ש על הדם תאכלו כו', וכדברי הילקוט שאתם עוברים על ז' מצות שנצטוו בני נח, דבהו לא נתיחד אברהם מכל בני דורו, דהיו לכל האומות, וכשאתם עוברים עליהם איך תאמרו נירש את הארץ, דנהי דמצד קבלתכם ליכא דינא דמלכותא דכבר הארץ מורשה, מ"מ היה דינא דמלכותא בז' מצות על אברהם, וחל גם על זרעו, וכאמור והבן כי נכון הוא.
<b>ולפ"ז</b> יצא לנו דגם בהיותם בארץ יש טענת המודעא בכל התורה לבד בז' מצות וכמ"ש, וא"כ אין מקום כלל לתירוץ הרשב"א, דממה נפשך, אי בז' מצות בלאו הכי ליכא מודעא אף כשגלו, דהא הוא גזירת מלך על כולם וכמ"ש, ואי בכל התורה אף בארץ ישראל איכא מודעא וכאמור. איברא, דלמאן דאמר דארץ ישראל הוי מוחזקת מאבותינו משום דהקב"ה לא נתן ארץ ישראל להאבות, רק שנשבע להם לתתה לזרעם ולא זכו בהם האבות כלל רק בעת שנכנסו לארץ ישראל אז זכו בה אתי שפיר תירוץ הרשב"א דליכא מודעא בכל התורה כיון שנתן ה' להם את הארץ בעבור ישמרו חוקיו, לכן כל זמן שהם בארץ ישראל ליכא מודעא.
<b>ובהא</b> מתורץ דקדוק עצום בפסוקי פרשתן, באומרו למען הביא אותנו לתת לנו הוא מיותר לגמרי, דלא היה לו לומר אלא למען הביא אותנו אל הארץ כו'. ועם דברינו יבא על נכון, דהרי בא לבטל טענת המודעא כתירוצא דהרשב"א, מצד שנתן ה' לנו את הארץ על תנאי שמירת התורה, והרי כבר אמרנו דאם ארץ ישראל ירושה היא לנו ליכא תירוץ הרשב"א ז"ל, משום הכי מדייק למען הביא אותנו לתת 'לנו' דייקא, שבבואנו לארץ ישראל אז יהיה הנתינה שנתן לנו את הארץ, רק אשר נשבע לאבותינו, ר"ל לא שיתן לאבותינו רק נשבע להם לתתה לנו, ואם כן ליכא מודעא וכתירוץ הרשב"א וכאמור ונכון. והרי נתבאר לנו ד' טעמים בביטול המודעא.
<b>ה'</b> יש לבטל טענת המודעא, דזה לא שייך אלא בראובן שאנס לשמעון שיעשה איזה דבר שיומשך ממנו טובת ראובן, משא"כ דרך משל ראובן שאנס לשמעון שלא ילך בדרך המדבר לפי שיש שם נחשים כקורת בית הבד וימיתוהו, ואחר עבור האונס הלך שמעון באותו הדרך ונשכו הנחש, היעלה על דעת שע"י שצוו את ראובן היה אליו באונס לא יומת מנשיכת הנחש, וה"נ ענין התורה וכל מצותיה אינם רק עצות יעוצות לאדם שבקיימו התורה יחיה, ובעברו על התורה שהולך חוץ לדרך התורה שם יש נחשים ועקרבים וס"א שימיתוהו, ואם כן אף שקבלת התורה היתה בכפייה, אמת שאותה הכפיה היה לטובתנו לבלתי נכשל, ומה יועל כפיה זו לעובר על כל התורה ובא למקום גדודי חיות ולסטים וכאמור. ואם תאמר הלא כל העמים שלוים ושקטים אף אם עוברים על כל הלאוין לבד מז' מצות שלהם, כבר מבואר קושיא זו בזוהר הקדוש ששאל מין לראב"ש והשיב לו כי ישראל הם דמיון הלב ע"ש באורך, והענין כי נשמת ישראל מפנימות העולמות ממקום הקדושה, משא"כ נשמת עובדי כוכבים הם הם הגדודים הנ"ל, ואין מזיק להם עוברם על הלא תעשה, ואין להאריך בזה כי הוא ידוע.
<b>וכי</b> תימא תירוץ זה לא שייך אלא במצות לא תעשה שבעברו העבירה יצא למקום סכנה אבל עדיין במצות עשה שחייבין ישראל לקיימם, ונענשים אף כשאינו עידן ריתחא כגון בחובת הגוף, תיקשי בהא הרי כל האומות אין מקיימים ואין להם עון ועונש. הא נמי לאו קושיא היא, כי נשמת ישראל ממקום פנימי מקור הקדושה אי אפשר להם לקבל חיותם רק דרך מצות ההם, וזולתו אין להם חיות, משא"כ עובדי כוכבים שחיותן מבחוץ, אין צריך כלל לאותן המצות, ואף אם יעשה לא ימשוך ע"י שום שפע וחיות, כי אין חיותן נוגע כלל במקום המצוה, ואדרבא מצינו (סנהדרין נ"ח:) עכו"ם ששבת חייב מיתה, היפוך מישראל ששביתת השבת ממשיך לו חיות עצום ורב, ועיין בדברינו פרשת עקב בפסוק בשבעים נפש, תראה מזה באורך ההבדל שבין ישראל לעובדי כוכבים בחיוב קיום המצות.
<b>ובזה</b> יש להבין מהו לשון נתינת התורה וכאמרנו נותן התורה, וכן אומרו על התורה לא בשמים הוא כבר נתנה לנו, והלא לכאורה כל התורה אינה רק גזירת מלך על עבדיו והודיעם גזירותיו, ומהו ענין נתינה, ואיך שייך לומר לא בשמים היא, הרי אדרבא עיקרה בשמים היא, רק שהודיע ג"כ לנו למען נדע מה הן גזירותיו. אך הענין הוא, להודיע שאין זה כענין גזרת מלך על עבדיו לעשות איזה דבר, שלא ימלט מעשה ההוא רק באחד מב' פנים, או שהוא טובת המלך ואין לעבד שום טובה מעשיה זו, לכן נותן לו המלך שכר על עשייתו, או שאין במעשה ההוא גם טובת המלך, רק גוזר עליו עבודה למען ידע כי הוא עבדו, אבל גוף המעשה בחנם, ואעפ"כ נותן לו שכר, והשכר הוא רק הסכמיי שהסכים המלך שמי שיעשה מעשה זו יתן לו שכר, משא"כ עניני מצות התורה אינו כך, אלא שכר מצוה הוא המצוה בעצמה, שממשיך איש הישראל בצנור זה על עצמו תענוג רב ונפלא, ולכן הוכרח למסור התורה לנו בנתינה ומסירה, שהתורה וכל הכח והחיות אשר בקרבה הוריד משמים ונתנה לנו, משום הכי אומות העולם שלא ניתן להם התורה, אין כח בידם להמשיך לעצמם איזה תענוג ע"י קיום המצוה, והבן היטב והרי כל זה טעם מספיק לשאין מקום למודעא.
<b>ועל</b> זה אמר ויצונו ה' לעשות את כל החוקים חוקים ידוע דברים שהשטן ואומות העולם משיבים עליהם כגון כלאים ושעטנז (יומא ס"ז:) והם מצות לא תעשה, וכן מורה אומרו ליראה כו' שענין יראה שייך במצות לא תעשה שירא שלא לעבור עליה האלה כו' לטוב לנו, אין אלו גזירות מלך, רק הכונה לטובתנו לחיותנו ע"י זהירות מהלא תעשה לבלתי בוא ח"ו אל מקום סכנה, ואין ענין זה למודעא, וכי תימא במצות עשה יש מודעא וכמ"ש, לזה אמר וצדקה תהיה 'לנו' דייקא, כי נשמור לעשות (לעשות היינו מצות עשה שהוא בקום ועשה) את כל המצוה כו', ר"ל דוקא לנו יש הצטרכות כל המצות עשה, משא"כ באומות העולם אין מועיל להם כלל קיום המצוה, ולפעמים אדרבא הוא סבת מיתתם, וכענין השבת וכאמור.
<b>וכן</b> ענין הצדקה שאמר הכתוב (משלי יד, לד) צדקה תרומם גוי וחסד לאומים חטאת, ודרשו רז"ל (בבא בתרא י:) צדקה תרומם גוי אלו ישראל כו', וכן ארז"ל (פסחים ח.) האומר סלע זו לצדקה בשביל שיחיה בני או שאהיה בן העולם הבא הרי זה צדיק גמור, ואמרו על זה כאן בישראל כאן בעובדי כוכבים, הרי כמה מצות שבישראל הם סבת חיותן ובעכו"ם הם סבת מיתתן, ועכ"פ שיהיה איזה מצוה סבת חיותן אינו בנמצא כלל, ולזה אמר וצדקה תהיה 'לנו' דוקא כי נשמור לעשות, אכל בעכו"ם אין שייכות למצות עשה, ולכן אמר וצדקה תהיה לרמז שכל המצות לענין זה כמו הצדקה, אשר תרומם גוי, משא"כ בעובדי כוכבים וכאמור.
<b>והרי</b> רמז בתשובה זו לבן חכם ה' תשובות דליכא מודעא, וממילא נתישבה שאלתו, דמשום הכי נצטווינו גם על מצות השכליות כדי שיהיה השכר יותר ויותר, משום דגדול המצווה ועושה, ומה שהקשה לך דגם עכשיו הוי כאינו מצווה מחמת המודעא, לא קשה מידי דאין כאן מודעא וכאמור. ועל זה מסיים וצדקה תהיה לנו כי נשמור לעשות כו' כאשר 'צונו' דייקא, דהא על זה היה עיקר שאלתו דבמצות השכליות היה הציווי בחנם דמעצמנו נדע זאת, וגם השכר לא יגדל על פי הציווי, כיון דהציווי כאילו אינו מחמת המודעא, משא"כ אחר שסתר לו טענת המודעא, ממילא צדקה יותר גדולה תהיה לנו אם נשמור לעשות כל המצוה ('כל' דייקא אפילו שכליות) על פי הציווי, והיינו כאשר צונו. ודו"ק בכ"ז שהוא דרך דרוש ועמ"ש עוד בביאור פסוק וצדקה תהיה לנו בפרשת ראה בפסוק השמר לך כו'.
<b>ועם</b> זה יש לבאר דברי המגיד אלו קרבנו לפני הר סיני ולא נתן לנו את התורה דיינו, אלו נתן לנו את התורה ולא הכניסנו לארץ ישראל דיינו, והקשו המפרשים, חדא, מה היה המעלה בקריבה לפני הר סיני בלי נתינת התורה, ועוד דהיה לו לומר כלישנא דקרא ויתיצבו בתחתית ההר, הכא נמי היה לו לומר אלו קרבנו תחת הר סיני. ועם האמור יתכן, כי חשב שם כמה מעלות טובות למקום עלינו אשר בעבורם נתחייבנו בקבלת התורה והמצות, ולא מהני מודעא וכאשר ביארנו. ועז"א אלו קרבנו 'לפני' הר סיני דייקא, ר"ל אלו לא כפה ההר כגיגית רק שהעמידנו לפני הר סיני, אז אף אם לא נתן לנו את התורה, 'נתן' דייקא, וכמש"ל, דמטעם שהתורה ניתנה לישראל ולא בשמים היא בטלה המודעה, משא"כ אם לא כפה ההר אז בלאו הכי לא היה טענת מודעא, ואז אפילו לא נתן לנו את התורה בנתינה, רק שהודיענו אזהרותיה דיינו, והיינו גם כן מחויבים לקיים. ואמר עוד דמאחר שנתן לנו התורה אם כן נתבטלה מודעא, ואם כן אפילו לא הכניסנו לארץ ישראל דיינו, ומכל שכן שגם הכניסנו לארץ ישראל, דנתבטלה ג"כ המודעא, וכדברי הרשב"א ז"ל ודו"ק.
<b>בהפטרה</b> תקס"א
<b>נחמו</b> נחמו עמי יאמר אלהיכם כו'. שמעתי ביאור נחמד בזה מהו שני פעמים נחמו, ומהו יאמר אלהיכם לשון עתיד. דהנה נודע צדיקים מהפכין מדת הדין למדת הרחמים ורשעים בהיפוך, וידוע כי דיבור הוא קשות ואמירה הוא רכות, ונודע כי הויה רחמים ואלהים דין, ולכן כשנבא ישעיה הפורעניות בהפטורת חזון (ישעיה א, כ) אמר כי פי ה' דבר, ר"ל הויה שהוא רחמים דיבר קשות, כי הפכו מדת הרחמים למדת הדין, ועתה ניבא על העתיד אחר שיתרצה להם הש"י יהיה נחמה כפולה, ומהו כי יאמר אלהיכם, ר"ל מלבד שיתנהג השי"ת עמנו במדת הרחמים אלא שיתהפך גם מדת הדין למדת הרחמים, ואלהים שהוא דין יאמר ג"כ רכות וק"ל ודפח"ח. ארז"ל (פס"ז ואתחנן ד', כו) חטאו בכפלים שנאמר (איכה א, יח) חטא חטאה ירושלים, ולקו בכפלים שנאמר (ישעיה מ, ב) כי לקתה מיד ה' כפלים בכל חטאותיה, ומתנחמין בכפלים שנאמר (שם) נחמו נחמו ע"כ. יש לדקדק מה חטאו בכפלים, אם הכונה שעשו חטא אחד ב' פעמים, אם כן מה לקו בכפלים, הרי על כל חטא מגיע עונש, ותו דאין סובל כלל על זה האופן לשון חטאו בכפלים, ותו מה ענין מתנחמין בכפלים, ותו מה הוקשה לרז"ל בדברים אלו עד שיהיו צריכין למאמרם זה.
<b>והנלענ"ד,</b> בהקדם מה שראיתי בספר אחד ביאור נחמד על פסוק (דברים כח, מג) הגר אשר בקרבך יעלה עליך מעלה מעלה ואתה תרד מטה מטה, שיש לדקדק בכפל לשון מעלה מעלה וכן מטה מטה, וגם שנודע בזוהר הקדוש שכל פסוקי תוכחה הם תוכחה מגולה ואהבה מסותרת שיש בהם טובות לישראל, ומה טובה נמצא בזה. ופירש, כי נודע שיש נבראים אשר טבעם ליפול למטה, כגון מיני הדומם, ויש שטבע שלהם לעלות למעלה כמו שלהבת אש או עשן ורוח וכדומה, והנה זה הדומם לא יעלה למעלה אלא ע"י סבה המכריחו, כגון שישליכהו אדם בכח למעלה, שכח האדם ההוא מכריחו לעלות ובעבור הסבה ישוב לטבעו ויפול, וכן אם יניחהו האדם על מקום גבוה הרי סבה זו הכריחו להיות מקומו למעלה וכאשר נרצה שיעלה עוד יותר למעלה צריך עוד סבה חדשה, וכן בכל פעם שנרצה שיעלה יותר צריך סבה חדשה, משא"כ אם נרצה שירד למטה אזי אין צריך שום סבה, ומעצמו בנפילה אחת ירד עד התהום, כי טבעו לירד, משא"כ השלהבת וכדומה הוא להיפוך, שכאשר נרצה שיעלה אין צריך סבה להכריחו ומעצמו בעליה אחת יעלה עד גבול המעלה כולו בפעם אחת, משא"כ כאשר נרצה שירד צריך לזה סבה שיכריחו, ובעבור הסבה לא ירד עוד אם לא בסבה חדשה.
<b>וכן</b> הוא ההבדל בין ישראל לעכו"ם, כי ישראל הם מצד נשמתם חלק אלוה ממעל, ולכן האיש הישראלי מצד טבעו מוכן לעלות בלי שום סבה, ובפעם אחת יעלה עד למעלה, וכאומרו והיית רק למעלה ולא תהיה למטה כי תשמור כו', ר"ל עבור שישמור מצות ה' ואין לו סבה להורידו, הרי הוא רק כפי ערך עונש החטא שהוא סבה להורדה, ואי אפשר שירדו יותר אם לא בסבה חדשה, אבל העכו"ם שנפשם מצד טבעם היורדת היא למטה לארץ, ואי אפשר להם לעלות אם לא ע"י סבה, והוא ע"י חטא ישראל ולא יעלו רק עד מקום שכח הסבה מכריחם, וכאשר ירצו לעלות יותר אי אפשר אם לא בסבה חדשה, אבל ירידתם היא בלי סבה, וגם הוא בפעם אחת עד עמקי התהום.
<b>וזהו</b> שאמר הכתוב ראו חבתכם לפני המקום ומה ביניכם לבין העכו"ם, כי הגר אשר בקרבך יעלה עליך מעלה מעלה, ר"ל כאשר יהיה לו עליה הוא רק עליך, ר"ל ע"י מעשיך שהוא הסבה המכריחו לעלות אבל לא בלי סבה, ולכן עלייתו הוא מעלה מעלה, ר"ל פעמים הרבה שלכל עליה צריך סבה חדשה, לא כדרך ירידתם שהוא בלי סבה ובפעם אחת, אבל ואתה הוא בהיפוך שעלייתך הוא בלי סבה, לכן עלייתך בפעם אחת, אבל תרד אי אפשר אם לא מטה מטה, שלכל ירידה צריך סבה חדשה, משא"כ בעליה אמר והיית רק למעלה, ר"ל שאין צריך מעלה מעלה רק למעלה לבד בפעם אחת, עכ"ד והוא נכון ודפח"ח.
<b>ולפי</b> זה הוקשה לרז"ל באומרו נחמו נחמו כאלו צריכים הם להתנחם כמה פעמים, הרי עליית ישראל ונחמתם הוא בפעם אחת וכאמור, ולזה תירצו ואמרו חטאו בכפלים כו', הענין הוא עם האמור בחובת הלבבות שאמר החכם לתלמידיו אלמלא לא היה בכם חטא הייתי מפחד עליכם במה שהוא יותר חמור מהחטא, אמרו לו ומהו א"ל הגובה והגאון, הרי כי מי שאין לו חטא והוא מתגאה יש תירוץ על גאוותו, ומי שהוא איש חוטא יש לו מעלה שאינו מתגאה, וחסרון שהוא חוטא, ומי שאין בו שום חטא יש לו בהיפוך מעלה וחסרון, המעלה שאין לו חטא והחסרון שבקל יתגאה, ואם כן החוטא ומתגאה יש לו ב' החסרונות ההפכיים, והיינו חטא כפול.
<b>ואנו</b> רואים שישעיה ע"ה הוכיח לדורו על רוב גאונם וגאוותם שהלכו נטויות גרון, וכן בכמה מקומות, ולזה אמר חטאו בכפלים שנאמר חטא חטאה ירושלים שהוא חטא כפול וכאמור, ועל זה מדה כנגד מדה לקו בכפלים, הענין הוא כי אמר הכתוב כאיש אשר אמו תנחמנו כו', ר"ל כי הבן שעובר על רצון אביו ומצוה לאחד להכותו, והנער בוכה אזי ע"י הבכיה מתעורר רחמי האב יותר ויותר מאשר היה בראשונה, ומנחמו אח"כ ומקרבו בכפלי כפלים מאשר בראשונה, כי ע"י ההכאה נתעורר רחמניות גדול יותר ויותר מאשר היה נמצא, כי אף שבהכאה יש חסרון גדול, מ"מ גם יש בה מעלה, כי עי"ז יתעורר רחמנות רב.
<b>אמנם</b> כל זה הוא בהיות המכהו מכה אותו בפני אביו, משא"כ אם מצוה לאחד להוציאו מביתו ולהכותו, ואין אביו רואה ושומע כלל, אזי אין בהכאה זו שום מעלה, ואז ההכאה בכפלים, וארז"ל (סוטה ה.) על המתגאה שאמר הקב"ה אין אני והוא יכולים לדור במחיצה אחת, נמצא אילו לא חטאו בכפלים שלא היו מתגאים, אז היה העונש בפני השי"ת, היה מעלה בזה שהיה מעורר רחמים מרובים, משא"כ על ידי שחטאו בכפלים סרו מעליהם השגחת השי"ת, אם כן לקו בכפלים כאמור, ומתנחמין בכפלים, ר"ל שעל ידי שחטאו בכפלים שהיו מתגאין, ואמרו רז"ל כל המתגאה כאלו עע"ג ודומה לעכו"ם ח"ו, וכמאמר ז"ל (תנחומא עקב ג) לא מרובכם מכל העמים, כי טבע העמים מתגאין, משא"כ ישראל ולכן אלו שמתגאין נדמו לעכו"ם, לכן צריך נחמתם להיות כפולה ואתי שפיר ודו"ק והבן. חסלת פרשת ואתחנן

עקב



Section 1

<b>והיה</b> עקב תשמעון את המשפטים האלה ושמרתם ועשיתם אותם כו' עד והסיר ה' ממך כל חולי כו'. יש לדקדק תיבת ושמרתם מיותר, כי באומרו תשמעון את כו' ועשיתם אותם די.
<b>ונקדים</b> מה שפירשתי הפסוק (תהילים קמז, טו) השולח אמרתו ארץ עד מהרה ירוץ דברו. ויש לדקדק דהיה לו לומר לארץ או עד ארץ, ותו עד מהרה אין לו מובן, דבדבר שיש לו המשכת זמן שייך לומר לשון עד כמו שאומרים עד זמן פלוני, אבל על דבר שנעשה מיד במהרה אין נופל כלל לשון עד.
<b>ונראה</b> לי שהפסוק מודיע חסדי ה' וכחו, כי כשגוזר טוב על האדם משלחו במהרה, אבל בגזירה רעה ח"ו מעכב הדבר ההוא לאורך ימים אולי ישוב, ונודע שאמירה הוא רכות ודיבור קשות, ונודע משארז"ל (גיטין פ"ח:) על פסוק (דניאל ט, יד) וישקוד ה' על הרעה כו' ואמר אביי ש"מ מהרה דמארי עלמא תתנ"ב שנה, הרי שאפילו על דבר שהש"י גוזר שיהיה מהרה מתעכב עד תתנ"ב שנה שזהו מהרה שלו, מכל שכן בדבר שלא גזר שיהיה מהרה הוא מעכבהו יותר ויותר, משא"כ דבר טוב מיד שהוא גוזר מתקיים, ואף כי ה' בשמים והאדם על הארץ, מ"מ גזירתו לטובה מתקיים ברגע כי כבודו מלא הארץ. וכענין הכתוב (איוב לח, כב) ישלח ברקים ויאמרו הננו וארז"ל (בבא בתרא כ"ה.) לא כשלוחו של בשר ודם שברצות השליח להגיד התשובה צריך לחזור למשלחו, אבל בהש"י שמלא כל הארץ כבודו לא כתיב וישובו, ואם כן שליחות אצל הקב"ה אין הענין כשולח שליח ממקום למקום דהא לית אתר פנוי מניה, אלא ענינו כשעושה איזהו דבר ע"י שליח והמשלח אצלו.
<b>ולזה</b> אמר הכתוב שמדת הש"י כך הוא, השולח אמרתו, ר"ל גזירה טובה שנכלל בלשון אמירה הוא שלוח ארץ, לא אמר לארץ כי הוא גם על הארץ וכאמור, ורומז שהטובה מתקיים מיד, משא"כ עד מהרה ירוץ דברו, דיבור קשה אפילו כשהש"י רוצה שירוץ הדבר ולא יתעכב, אפילו הכי מתעכב עכ"פ עד מהרה דמארי עלמא וכאמור, והבן כי הוא נכון בע"ה.
<b>אמנם</b> אע"פ שמדת הש"י כך היא, מ"מ לפעמים משנה ממדתו בשני הדברים, בהקדם מה שפירשתי בפסוק (בראשית טו, יג) ידוע תדע כי גר יהיה זרעך כו', ויש לדקדק מאחר שאמר ועבדום למה אמר כי גר יהיה כי בכלל ר' ק', ותו באומרו וגם את הגוי, תיבת וגם אינו מובן, דהא הם דברים הפכים, והכי היה לו לומר אך את הגוי כו', ותו תיבת את מיותר.
<b>ונראה</b> לי דהנה מצינו (משלי טז, יח) לפני שבר גאון ולפני כבוד ענוה, והענין הוא כי כל העולמות נבראו על פי התורה, וכל הנהגתן כל ימי עולם מתנהג על פי התורה, ולכן כל המדות שמצינו שהתורה נדרשת בהן, מוכרח ג"כ שבמדות אלו יתנהג העולם, מאחר שהנהגתן על פי התורה, ומצינו במדות התורה (פסחים כ"ג.) אין ריבוי אחר רבוי אלא למעט, כי מאחר שהוא מרבהו ומגדלהו מאד נתמעט, כי לא תעלה במעלות כו', ורבוי השמן בנר הוא סבה לכבות אורו, וכן אין מיעוט אחר מיעוט אלא לרבות, כי אחר שהדבר נתמעט מאד ומאן דאיהו זעיר איהו רב אצל הש"י כי אינו משתמש רק במאנין תבירין, לכן במדות אלה מתנהג העולם, לפני שבר גאון, כשמתנשא ברבוי אחר רבוי אזי נתמעט, ולפני כבוד ענוה, כשנתמעט במיעוט אחר מיעוט אזי נתגדל אח"כ.
<b>אכן</b> מחסדי הש"י שלא לענוש את האדם ע"י רבוי אחר רבוי, כי יפול הנופל מאיגרא רמא לבירא עמיקתא ויגדל הכאב מאד, ולכן ארז"ל (פס"ז שלח יד, ח) אין הקב"ה נפרע מהאומה עד שמפיל השר שלה, כי בעוד השר קיים אזי האומה מלאה כל טוב וכאשר יפילו תהיה מאיגרא רמא כו', לכן תחלה מפיל השר שלה, ואז האומה אזלא ונדלדלה מטה מטה בהדרגה ולא יגדל הכאב כ"כ. אולם במצרים מצינו שלא עשה הש"י כך, כי הקשו המפרשים איך נאמר על הים וירא ישראל והנה מצרים נוסע אחריהם, שאמרו ז"ל (שמות רבה כא, ה) שר של מצרים, ואם כן איך שלח ה' את ידו תחלה במצרים בהיות השר שלהם עדיין קיים. ותירצו, כיון שמרדו בישראל ונשתעבדו בהם יצא הקב"ה ממדתו ושלח עונשים בהיות השר עדיין קיים כדי שיהיה מפלתם מאיגרא רמא כו', ולא יתעכב עונשם שיהיה בהדרגה, אלא בדרך לפני שבר גאון, דהיינו ריבוי אחר ריבוי, ותו לפי שהוכרח מפלת מצרים להיות בהיות השר עדיין קיים שאז הם מלאים כל טוב, בכדי שיתקיים ואח"כ יצאו ברכוש גדול, כי אילו נפל שרם תחלה אזי לא היה בידם טובם, כי היו יורדים מטה מטה.
<b>ודע</b> עוד שחקרו המחברים למה נענשו המצריים בעונשים גדולים כ"כ על השתעבדם בישראל, והא גזירה מאת ה' היתה כאומרו ית"ש ועבדום וענו אותם, שזה מורה על השתעבדות יותר מדאי, ונאמרו תרוצים על זה. ומה שנ"ל על זה שלא היתה הגזירה כלל רק על גירות לבד, ובזה יתיישב המשך הפסוקים על נכון, ויתישבו כל הדקדוקים, והכי פירושו ידוע תדע כי גר כו', ר"ל אני גוזר רק שיהיו גרים בארץ מצרים, אבל הם לא יעשו כך אלא ועבדום וענו אותם כו', ולכן עבור השתעבדם בהם בחנם, אצא ממדתי לענשם בריבוי אחר ריבוי לא בהדרגה, וידוע דאתין וגמין רבויין, וזהו שאמר וגם את הגוי דייקא, ר"ל שאדון אותם בהיותן ברבויים וטובם בידם, ותרוויח בזה ואח"כ יצאו ברכוש גדול, ודו"ק כי הוא נכון בע"ה.
<b>הרי</b> מצינו שאף שמדתו של הש"י להיות עד מהרה דידיה דבורו הרעה ולא נעשה פתגם הרעה מהרה אלא בהדרגה, מ"מ לפעמים משנה זאת וכאמור, וזה בעבור ישראל, וכן נמי מצינו לענין מדה טובה, אף שמדתו של הש"י שיתקיים הטוב ההוא מיד וימהר לבא, מ"מ לפעמים לטובת ישראל שולח הטוב בהמשך זמן בהדרגה, וכן מצינו בדרז"ל שאמר הש"י שגאולת מצרים לפי שהיה כ"כ בפומביה, וברגע יצאו מבירא עמיקתא מאפילה לאור גדול, שלט עין הרע, אבל לעתיד נאמר (משלי ד, יח) ואורח צדיקים כאור נוגה הולך ואור עד נכון היום, ר"ל כמו אור היום שמאיר ובא בהדרגה מעט מעט עד שנעשה אור גדול, ומתוק האור עי"ז וטוב לעינים שלא ישלוט בו עין הרע, מאחר שהוא בהדרגה, הרי משנה הקב"ה מדתו לטובת ישראל.
<b>אמנם</b> הקב"ה אינו וותרן ומדתו לשלם מדה כנגד מדה, וכל טובה שעושה לישראל אי אפשר מבלעדי שנמצא איזה עבודה שישראל עובדים אותו בדבר המתייחס ודומה להטובה ההיא, ואם כן לכאורה יפלא מאחר שהש"י מדתו שיביא הטוב מהרה בלי הדרגה והוא משנה מדה זו לטובת ישראל, מהו תמורת הטובה ההיא שישראל עושים להש"י. ואומר אני על פי ההוא דפרק כל הבשר (חולין ק"ה.) דאמר אנא להא מלתא חלא בר חמרא לגבי אבא דאילו אבא כי הוה אכיל בשרא האידנא כו' ואלו אנא בהא סעודתא כו', וקשה בשלמא אדם אחר שאינו נוהג בהנהגה זו יש לומר שאינו יודע זאת כי לא שמע עדיין שראוי לנהוג כך, משא"כ הוא שכבר ראה או שמע מאביו שנהג כך, והיה לו געגועין על אותה הנהגה עד שקרא לעצמו חלא, אם כן מדוע לא נהג כך.
<b>אך</b> הענין, עבודת ה' צריך להיות בהדרגה ולא כל הרוצה ליטול כו', ויש מדות חסידות דאסור להתנהג בהם רק מי שמוחזק כבר בחסידות, וזהו מרומז ג"כ בפסוק ואורח צדיקים כאור נוגה, שפירשתיו תחלה כפשוטו על הטובה שעושה הש"י עם הצדיקים שנותן הטובה בהדרגה כדי שלא תשלוט עין הרע, אך מרומז בו ג"כ על מעשי הצדיקים שמוכרח להיות בהדרגה, ולא שמי שמתחיל לעבוד ה' יעשה תיכף כל מיני החסידות, ולכן מאחר שישראל מדקדקים בזה להיות עבודתן במתון, לכן במדה זו עצמה יתנהג הש"י, ויתן הטובה במתון ובהדרגה מעט מעט, עד נכון היום שיהיה האור מתוק ורב וכאמור.
<b>עוד</b> ארז"ל (דברים רבה ג, ו) כל מה שישראל אוכלין בעולם הזה אינם אוכלים אלא ע"י חולי ויסורין, כי שכר מצוה בהאי עלמא ליכא, וחד אמר כל מה שישראל אוכלין בעולם הזה אינו אלא ע"י ברכותיהן של אומות, כי ברכת ישראל אין כל העולם הזה כדאי לו ונשאר לעולם הבא, והקשו המפרשים הא ארז"ל (סנהדרין ק"ה:) שברכותיו של בלעם נתהפכו לקללות, הרי שאין יכולין ישראל להתברך מפי העכו"ם, אכן התירוץ על זה הוא כי ברכותיו של בלעם נתהפכו עבור שנתן בהם עין הרע, ולכן אין ברכות העכו"ם יכולין להתקיים בישראל מפני שמברכין בעין הרע, אבל בעת שרוצה הש"י להיטיב לישראל בהדרגה, דאז אין עין הרע שולט וכאמור, אז יכולים להתברך בעולם הזה מברכת העכו"ם.
<b>ובכן</b> נבוא אל הביאור, דלכאורה שכל האדם יגזור שמיד ששומע אדם איזה מצוה או חסידות יעשהו מיד, לזה אמר שאינו כך, אלא צריך להיות בהדרגה שיש דברים שאף שאתה שומעם צריך אתה להמתין מלעשותם עד שתדע שנכון לבך והגעת למדריגה זו לנהוג בחסידות ההוא, עבור זה יהיה לך טובה שיהיה טובך מאת הש"י ג"כ בהדרגה וכאמור. ולזה אמר והיה עקב תשמעון כו' ושמרתם לשון ואביו שמר, ר"ל אף שתשמע הדבר ההוא מ"מ תמתין על העשיה ולא תעשהו מיד, עי"ז גם הש"י יעשה כך, ושמר לך את הברית הוא דבר קטן ואח"כ את החסד שהוא יותר גדול וכמ"ש בזה באור החיים, ואהבך ואח"כ וברכך ואח"כ והרבך כו' ויהיה הכל בהדרגה ולא ישלוט עין הרע, ותרויח עוד בזה כי ברוך תהיה מכל העמים, כיון שאין עין הרע שולט אזי תוכל להתברך מברכות האומות, ואם כן והסיר ה' ממך כל חולי שלא תצטרך לאכול בעולם הזה ע"י חולי ויסורין, מאחר שתוכל לאכול ע"י ברכותיהן של העמים וכאמור, ודו"ק בכל זה.
<b>ויענך</b> וירעבך ויאכילך את המן וכו' שמלתך לא בלתה מעליך כו' וידעת עם לבבך כו' ושמרת את מצות ה' אלהיך כו'. מקראי הקודש אלו מחוסרי הבנה אין צריך להאריך בדקדוקים. והנראה, שביאר להם משה רבינו ע"ה איך האדם הוא מבחר המציאות, וכל המציאות לא נמצאו אלא בשביל האדם שהוא תכלית כל המציאות, והיה זה לאות שהאדם נברא לעבוד את בוראו, ומכל מין האדם בחר ה' בישראל וקרבן אליו וקראם בנים, לזאת מוטל עליהם חיוב עבודתו.
<b>ויבוארו</b> פסוקים אלה עם דברי הרב בעל העקרים (מאמר ג' פ"א) וז"ל בקצרה: היה בקדמונים מי שחשב כי האדם הוא חסר היצירה בערך שאר בעלי חיים, כי הם לא יצטרכו בהמות לרכוב עליהם ללכת ממקום למקום כי הם בעצמם קלי התנועה, וכן לא יצטרכו כלי מלחמה להלחם מאויביהם כי כלי מלחמתם נוצרים עמהם בטבע, כקרנים לשור והקוצים לקיפוד והמגן לחומט ודומיהן, וכן לא יצטרכו לעשות שום מלבוש כי לבושם נוצר עמם בטבע וגדל עמם בטבע, וגם לא יצטרכו שום תיקון אל המזון כי מזונם נמצא תמיד, והאדם חסר מכל זה וצריך לו הכנות רבות ועשיות הרבה לכל אלה, כי לא יאכל רק לחם ויתר הרבה מאכלים דקים זה צריך טרחה, וכן המלבושים והבנינים למחסה ומסתור מזרם וברד, וכן כלי מלחמה וסוסים לרכוב עליהם בלכתם ממקום למקום ודומיהן.
<b>וזה</b> הדעת נתבאר הפסדו מכל וכל, כי נתבאר במופת שתכלית כל המציאות הוא מין האדם (ע"ש שהאריך בראיות על זה) וע"כ הוא גדול על כולן וכובש כל הבעלי חיים תחתיו ורודה בהן, לפי שהשגותיו כולן הן כוללות, והשגות כל הבעלי חיים הן פרטיות כי לא ישיגו ענינים כוללים, וע"כ ימצאו להם כלים פרטיים ותחבולות פרטיות כפי השגותיהם הפרטיות, כי ימצאו להם כלים פרטיים להלחם בהם מין פרטי ממיני המלחמה, כמו קרנים לשור והקוצים בעור הקיפוד ודומיהן, משא"כ האדם שנתקבצו בו כל השלימיות הפרטיות שנמצאו בכל הבעלי חיים, והוא משיג השגה כוללת אשר בכל הבעלי חיים ויותר הרבה, וע"כ הושמו בו כלים כוללים דהיינו הידים שבהם יש כח כולל כל מיני המלחמה, כי כאשר ירצה יקח רומח בידו ולפעמים סייף ולפעמים מגן וצינה ודומיהן הרבה, כי אם נבראו עמו כל כלי המלחמה היו עליו למשא כבד לנושאם עליו תמיד, ולזה התחכם הש"י ביצירתו לעשות לו כלים כלליים אשר בכחם כל כלי המלחמה, ונתן לו שכל כללי שישיג כללי הדברים וכל ההשגות, וישתמש בהם לעת הצורך ויניחם כשלא יצטרך אליהם ולא יהיו עליו למשא.
<b>וכן</b> המלבושים הם דבר חוץ מגופו, כדי שיקח מהם בעת הצורך ויניחם מאתו בעת שאין צריך, ולא יכבד עליו כצמר לכבשים שיכבד עליהם ויצטרכו לגוזזים. וכן נתן לו שכל לבנות בנינים חזקים להסתר שם מרגשת פועלי און, כמקום חורי עפר וכוכים אשר לבעלי חיים. וכן יוכל להשיג בשכל הכללי אשר לו כל התחבולות הפרטיות אשר בכל אחד מהבעלי חיים וכל ההשגות הפרטיים אשר להם, וכמו שארז"ל (עירובין ק:) אלמלא נתנה התורה לישראל למדנו צניעות מחתול וגזל מנמלה ועריות מיונה, ר"ל כי מדות הפרטיות אשר בכל אחד מבעלי חיים כולם נקבצו באו באדם מצד שהוא וכליו והשגותיו כלליים כו' וע"ש שהאריך.
<b>ולכן</b> כאשר בחר ה' בישראל מכל העכו"ם שהם יהיו המשיגים שלימות התכלית אשר במין האדם, הראה להם הענין האמור, שהאדם במינו הוא השלם בכל השלימות יותר מכל המציאות מצד שכלו והשגותיו, וכל עניניו הם כלליים, ואף שהוא צריך לטרחות רבות עי"ז, הנה כאשר יהיה דבוק בקונו יתבטלו מעליו הטרחות ההם ומלאכתו נעשית ע"י אחרים, והראה להם דבר זה בחוש, כי אמנם החסרון אשר מצד מזונו שצריך להרכבת כמה מינים ואין מאכלו אלא הלחם, משא"כ בשאר בעלי חיים שמזונו מוכן לפניו תמיד לזאת נתן להם המן אמרז"ל (יומא ע"ה:) לחם שמלאכי השרת ניזונין בו, שמזה יראה שהוא למעלה בעולמות העליונים שורש המזונות אשר הם בזה העולם, והם בפשיטות בלי הרכבה כלל, וכלול בו כל המזונות הפרטיים.
<b>ממילא</b> כשנתן מזון זה לישראל ראו מזה ב' ענינים. הא' כי האדם הוא כללי לכן מזונם ג"כ כללי. ב' אף שמצד הכלליות שבהם יצטרכו לטרחא להרכבת מזונם כפי מזגם, הנה בהיותם דבוקים בה' אכלו את המן מזון הכללי בלי שום יגיעה בעולם. ואם מענין כלי מלחמה היו מ' שנה במדבר ואח"כ כבשו האומות לא בחרבם ולא בקשתם. ואם מצד המלבוש שהבעלי חיים גדל המלבוש עמהם, ראו כל ארבעים שנה שהיו בגדיהם מגוהצים והיו גדלים עמהם. ואם מצד הבתים נתן להם בתים אשר לא בניתם וכרמים וזתים אשר לא נטעתם כו', והם דומים בזה למלך חכם שכבש כל העולם ע"פ חכמתו, וחלק לעבדיו לכל אחד ואחד מדינה אחת, ולבנו לא נתן שום מדינה רק מסר לו חכמה הכלליית אשר בה הוא כבש כל המדינות, ולא רצה ליתן לבנו שום מדינה בכדי שיזדרז בנו להשתדל באותה החכמה שמסר לו, כדי שעי"ז יכבוש כל העולם, וכמוזכר משל זה בדברי רז"ל.
<b>כך</b> הוא הענין הזה שבחר ישראל לחלקו והם בניו, ומסר להם התורה אשר עי"ז אינם צריכים לשום טרחא ומלאכה, וכל באי עולם מתחת רגלינו, וכן לנגד הבעלי חיים כל אחד ואחד יש לו השגה פרטית וכלים פרטים, ולמין האדם נתן השכל והמדע אשר בזה יכבוש כל הבעלי חיים, כמש"ה (תהילים ח, ז) כל שתה תחת רגליו, מחמת הבינה שניתן בו יותר מכל הבעלי חיים, אלא שדבר זה כולל כל מין האדם, משא"כ לישראל מסר התורה אשר בה יכבוש הכל ויועיל לו שלא יצטרך לשום טרחא, משא"כ אומות העולם עם היות שיש להם מעלה נגד הבעלי חיים בהשגה הכלליית, מ"מ יש להם גם חסרון עי"ז כי יצטרכו לטרחות רבות.
<b>וכל</b> זה הוא ענין פסוקים הללו שהורה להם משה רבינו ע"ה מעלת מין האדם בכללו, אשר להם השגות כלליות ומעלות ישראל בפרטות, אשר הם יוסיפו עוד מעלה שבהיותם דבוקים בה' לא יצטרכו אפילו לשום טרחא וכאמור. ולזה התחיל ואמר כל המצוה אשר אנכי מצוך היום תשמרון לעשות כו', כי עליכם מוטל כל המצוה יותר מכל מינים ואפילו ממין האדם, וזה יוודע לך מצד שראית הנהגתך כל מ' שנה במדבר, מזה תראה אם מצד המזון שיפול לב אדם לומר שצריך יותר טרחא מכל הבעלי חיים, הנה ויאכילך את המן שהוא מזון הכללי ובזה עודף מין האדם על הבעלי חיים מצד שכל עניניו כלליים, וגם בזה יש יתרון לישראל על העכו"ם, כי העכו"ם יש להם חסרון על פי כלליותם במה שצריכין לטרחא, וישראל אין צריכין לטרחא כלל.
<b>וזה</b> שאמר למען הודיעך כי לא על הלחם לבדו יחיה האדם, ר"ל שאין לאדם מזון פרטיי כי על כל מוצא פי ה' כו', ר"ל כל מה שנברא בעשרה מאמרות שבהם ברא ה' כל המציאות, הכל הוא מזונו וכאמור. ואם מצד הבגדים הנך רואה שמלתך לא בלתה שגדל לבושם עמם, הרי בהיותכם דבוקים בה' אינכם צריכים לטרחא בזה. ואם מצד שיתר הבעלי חיים אינם צריכים בהמה לרכוב עליה כי הם קלי התנועה, והאדם צריך לריבוי בהמות בלכתו ממקום למקום, הנך רואה ורגלך לא בצקה. ומכל זה וידעת עם לבבך כי כאשר ייסר איש את בנו כו', הוא המשל הנ"ל שלא מסר המלך לבנו רק חכמתו כדי שיזדרז להשתדל בה, וממילא כיון שאתה הראית לדעת יתרונך על כל המציאות כולם, וידעת שאתה תכלית כולם, לזאת בהכרח ושמרת את מצות ה' אלהיך.
<b>ועל</b> זה נמשך ג"כ אמרו אח"כ כי ה' אלהיך מביאך, ר"ל הכל בא לך בלי טרחא, בתים אשר לא בנית כרמים וזתים אשר לא נטעת והכל בלי טורח, מזה תבין שאתה מיטב ותכלית כל הבריאה, ולכן וברכת את ה' אלהיך כו', ואמר אח"כ השמר לך כו' ובתים טובים תבנה וישבת כו' ר"ל שתתחיל להתעסק ג"כ בעניני העולם, ואז ושכחת את ה' אלהיך המוליכך במדבר כו' המאכילך מן כו' שאז לא עסקת כלל בעניני העולם, ועתה שתתעסק בעניני העולם תשכח כל זה בראותך שאתה מתעסק בעניני העולם. לזה אמר וזכרת את ה' אלהיך כי הוא הנותן לך כח לעשות חיל למען הקים כו', ר"ל שאף שאתה מתעסק בעניני העולם, אינך דומה ליתר מין האדם כי ה' נותן לך כח לעשות חיל שלא בדרך הטבע משא"כ לעכו"ם, לכן אתה מוכרח לעבוד את ה'.
<b>והיה</b> אם שכח תשכח את ה' אלהיך והלכת אחרי אלהים אחרים כו' העידותי בכם היום כי אבוד תאבדון כגוים אשר ה' מאביד מפניכם כן תאבדון עקב לא תשמעון בקול ה' אלהיכם. יש לדקדק באומרו כגוים כו' מה צורך למשל ולראיה זו. ותו באומרו עקב כו' והוא דבר מובן מעצמו אין מהצורך להזכירו כלל. ותו היה די לו באומרו בקול ה' ומה הזכיר עוד אלהיכם.
<b>והנראה</b> שיובן עם דרז"ל (עבודה זרה נ"ה.) ששאל המין מ"ט נאמר בע"ג קנאה כלום מתקנא אלא חכם בחכם כו', והיה התירוץ משל לבן מלך שגידל כלב והיה מעלה את הכלב בשם אביו, והענין כי ודאי מלך גדול אשר יש לו גם באיי הים מדינה קטנה לא נחשב בעיניו למאומה, והחליפו את מלכם באיש בזוי לא ירע למלך כלל, אלא אם כן יהיה גם השני חכם וגבור כמותו מצד הקנאה ירע בעיניו, משא"כ בבנו של מלך אין הדבר כן, לכן גם בענין ע"ג לא ירע בעיני הש"י כלל מצד כלום מתקנא כו', ועולם הזה השפל לא נחשב למאומה בעיני הש"י, אך מאחר שישראל נקראו בנים למקום מצד נשמותיהם שהם חלק אלוה ממעל ממש, אשר לצד זה מיחד הש"י שמו על ישראל בכל מקום לומר ה' אלהיכם כי אנו מתיחסים אליו, משא"כ בעכו"ם לא נקרא שמו עליהם, אלא נקרא מלך הגוים סתם, אבל לא שיאמר אלהיכם, לכן מצד קורבה זו שישראל בנים למקום מתקנא על ע"ג, זהו ביאור דרז"ל הנ"ל.
<b>וזהו</b> מאמר הכתוב (הושע ט, א) אל תשמח ישראל אל גיל בעמים כי זנית מעל אלהיך, ופרש"י ז"ל ידוע שהוא שאף שהאומות עכו"ם שמחים לא כן אתם, וזהו אומרו הטעם כי זנית מעל 'אלהיך' דייקא, שמיוחד שמו עליך ונקרא אלהיך, לכן כאשר תזנה מעליו רב כעסו עליך, משא"כ בעובדי כוכבים כלום מתקנא כו'. ולפי זה יקשה אם כן הגוים אשר הוריש ה' מפני ישראל שסיפר עליהם בתורה שהיו עכו"ם, מדוע כעס הש"י עליהם כלום מתקנא כו'. אכן גוים האלה לא נתגרשו רק כדי שיירשו ישראל את ארצם כאשר נשבע ה' לאבותינו, וכמאמר הכתוב (דברים ז, ח) ומשמרו את השבועה כו' רק לבל יהיה עוולה לפניו ית"ש לכן לא נתגרשו עד שנתמלאה סאתם, אבל עיקר גירושיהם לא היה רק מפני ישראל שהם יבואו במקומם.
<b>ובזה</b> יובנו הפסוקים והיה אם שכח כו' והלכת אחרי אלהים אחרים העידותי בכם כי תאבדון, ובל תאמר כלום מתקנא כו' והגוים לא נאבדו רק מפני (ישראל) כאמור, לזה אמר שאין הדבר כן אלא כגוים אשר ה' מאביד מפניכם, ר"ל כשם שאבידת הגוים יש להם סבה מחמת מפניכם, כן תאבדון גם אתם לסבה אחרת, והוא עקב לא תשמעון בקול ה' 'אלהיכם' דייקא, שמיוחד שמו עליכם ואתם בנים למקום וכאמור.
<b>ובזה</b> יובנו ג"כ פסוקי ראה (דברים יב, כט) כי יכרית ה' אלהיך את הגוים אשר אתה בא שמה לרשת אותם מפניך כו' השמר לך פן תנקש אחריהם אחרי השמדם מפניך ופן תדרוש לאלהיהם לאמר איכה יעבדו כו' לא תעשה כן לה' אלהיך. ויש לדקדק באומרו אחרי השמדם, איך זה סבה להנקש אחריהם, אדרבה זהו סבה מבלי הנקש אחריהם אחרי שלא הצילו אלהי העמים את עמם. ועם האמור יובן אמרו כי יכרית כו' מפניך, ר"ל שתבין ותשכיל שלא נכרתו האומות רק מפניך שתירש ארצם לקיים השבועה אשר נשבע לאבותינו, אבל לא מפני רשעתם לבד, כי כלום מתקנא כו' השמר לך פן תנקש אחריהם אחרי השמדם 'מפניך' דייקא, ר"ל שיש חשש שתנקש אחריהם מאחר שנשמדו רק מפניך, ואם כן תאמר איכה יעבדו כו' אעשה כן גם אני ואין לי עונש, לזה אמר כי אתה לא תעשה כן לה' 'אלהיך' דייקא, שמיוחד שמו עליהם שהוא אלהינו ואנחנו בניו וכאמור.
<b>ועתה</b> ישראל מה ה' אלהיך שואל מעמך כו'. ובגמרא (ברכות ל"ג:) אטו יראה מלתא זוטרתא היא אין לגבי משה מלתא זוטרתא היא, וכבר צווחו ביה. גם יש לדקדק בפסוק כי אם ליראה משמע דבר זה לבד, וקחשיב עוד ללכת בכל דרכיו כו'. גם לשון ועתה צריך ישוב. ורז"ל למדו מכאן (שם) הכל בידי שמים חוץ מיראת שמים, ויש לדקדק דהיה לו לומר חוץ מיראת ה'.
<b>ונ"ל</b> עם משפירש"י ז"ל בפרשה זו בפסוק פחדכם ומוראכם פחד בקרובים ומורא ברחוקים, כי ענין פחד הוא יותר מיראה כי יש לו פחד וכל גופו מרתת, והיינו מדבר קרוב שהוא רואה בעיניו, משא"כ מורא הוא מה שהוא דואג בדבר שיהיה אח"כ, וזהו ענין איוב שאמר (איוב ג, כה) פחד פחדתי ויאתני ואשר יגורתי יבא לי, שיש לדקדק כפל הלשו,ן גם השנוי, כי ויאתני הוא עבר, ויבא הוא עתיד. ויובן עם הנ"ל, שאמר כי פחד שפחדתי דהיינו מדבר קרוב כבר ויאתני, ולכן שפט מזה שגם אשר יגורתי שפירושו יראה דהיינו מדבר רחוק, ג"כ יבא אליו וק"ל.
<b>ואלו</b> ב' מיני יראה הם נגד יראת ה', שיש מי שכבר הגיע למדרגת שויתי ה' לנגדי תמיד, והוא כמשל השר העובד המלך אשר בעמדו לפני המלך כל גופו מרתת ומזיע מרוב פחד, וזה נקרא פחד לפי שרואה המלך בעיניו, וכשהוא בביתו אינו מרתת, רק מורא יש לו מהמלך בהיותו יודע כי שלטנותו עליו וירא ממנו עבור על דבריו, ואין זה נקרא רק יראה, ויראה זו תועיל רק לענין שאינו עובר על ציווי המלך.
<b>כך</b> הענין פחד מהש"י, מי שיודע שהש"י מלא כל הארץ כבודו כמבואר בש"ע א"ח סימן א', זה יש לו פחד מהש"י כי קרוב הוא אל המלך ועומד לפניו וכל גופו מרתת, וזהו נקרא פחד והיינו יראת רוממות, ויש מדריגה פחותה שאין נדמה לו תמיד במחשבתו שעומד לפני המלך, אלא שאף על פי כן יודע ששלטנותו ומלכותו עליו וירא מעשות עבירה, וזה אינו נקרא פחד רק יראה, ויראה זו תועיל ג"כ שעי"ז הולך בדרכי השם, ורוב בני אדם אי אפשר להיות להם תמיד יראת רוממות, רק לפעמים כששכלו חזק ומתבונן ביראת ה', אבל על הרוב אין בו רק יראה כהירא מדבר רחוק ממנו כנ"ל, ואמר הכתוב (משלי כח, יד) אשרי אדם מפחד תמיד דייקא, והוא מדריגת צדיקים הגדולים אשר כל ימיהם ביראת הרוממות.
<b>והנה</b> נודע בספרים כי יראת רוממות אי אפשר להיות בראשונה, אלא תחלה צריך להיות סתם יראה, והנה ארז"ל (שבת ק"ד.) הבא לטהר מסייעין לו, ממילא תחילת הצדקות שאדם מצדיק מעשיו זהו שלו, אבל כל מה שעושה אח"כ אינו שלו רק הש"י סייע לו, אם כן יראה הקטנה הוא של אדם ובידיו, משא"כ יראת הרוממות שהוא בא אח"כ אינו של האדם רק מן השמים הוא, והנה יראה הקטנה שהוא הירא מדבר רחוק מכונה יראת שמים, רמז לגבוה שמים מארץ כך הוא ענין יראה הזו, ולזה אמר הכל בידי שמים ר"ל שגם יראת הרוממות הוא בידי שמים כאמור, חוץ מיראת שמים דייקא, דהיינו התחלת היראה זהו ביד האדם וק"ל. וכבר נתבאר שענין יראה הקטנה הוא רק מועיל שילך בדרכי הש"י ולא יעבור על מצותיו, ולזה אמר מה ה' שואל 'מעמך' דייקא, רק 'ליראה' דייקא, לא פחד, וזה מועיל עכ"פ ללכת בכל דרכיו, זה הוא שואל מעמך, משא"כ יראה הגמורה הוא בעצמו יתן לך, ופריך אטו יראה כו' ומשני לגבי משה שהיה לו יראה הגדולה, הוא ראה שיראה זו זוטרתא וקטנה היא.
<b>או</b> יאמר כי לגבי משה ובימיו שראו כל האותות ועונשי הרשעים כקרח ודומיהן, אז היתה יראה זו הקטנה דבר קטן, ולכן אחר שסיפר משה רבינו ע"ה להם בסדרה זו כל העונשים של הרשעים, אמר 'ועתה' דייקא, מה ה' שואל כו' שהוא דבר קטן אצלכם. הש"י ישים אותנו מיריאיו וחושבי שמו אמן כן יהי רצון.
<b>בדרך</b> אחר יבואר בהקדם מאמרם ז"ל (אבות ב, ח) אם למדת תורה הרבה אל תחזיק טובה לעצמך כי לכך נוצרת, ויש לדקדק איך אומרים לאדם אל תתגאה במה שעשית כי יפה עשית, ואיך אמר כי לכך נוצרת אם כן אדרבה יחזיק ויחזיק טובה שעשה דבר הטוב מאוד, מדחזינן שנברא בשביל אותו דבר אם כן הוא טוב מאוד.
<b>אמנם</b> יפורש עפ"ד האלשיך (ירמיה ט, כב) אל יתהלל החכם בחכמתו כו', ויש לדקדק בחכמתו בגבורתו בעשרו מיותר. ותו מאי כי באלה חפצתי וכי בחכמה כו' אינו חפץ, והרי מצינו (שבת צ"ב.) אין השכינה שורה אלא על חכם גבור ועשיר. ופירש האלשיך ז"ל דקודם יצירה מכריזין חכם או טפש כו' ואלו צדיק ורשע לא קאמר כדי שיהיה זה נשאר לבחירתו, לזה אמר כה אמר ה' אל יתהלל חכם בחכמתו של ה' וכן בגבורתו ובעשרו כי אם ביראה יתהלל, והטעם כי באלה הנזכרים חכמה גבורה עושר חפצתי קודם יצירתך, ואני הנותן לך כל אלה אינו תלוי בבחירתך.
<b>גם</b> יתכן לפרש כי באלה חפצתי, דהנה אין שייך בהקב"ה לשון חפץ כי הכל בידו ומה שחפץ נעשה מיד, רק בענין יראת שמים שזה אין בידו, לכן בזה שייך אצלו יתברך לשון חפץ, שחפץ שיצדיק אדם דרכו, ומשום הכי אין לו באוצרו אלא יראת שמים, משום שזה חשוב אצלו לפי שאין תלוי רק בבחירת האדם, וז"א כי באלה חפצתי, ר"ל ביראה יש אצלי חפץ לפי שאינו שלי, ממילא בזה יוכל להתהלל כי הוא שלו. ולזה אמר התנא אל תחזיק טובה לעצמך כי לכך נוצרת, שמעת היצירה ניתן לך זה בכחך מאת הש"י חכם או טפש והבן.
<b>ובזה</b> מדוקדק תיבת הרבה, ע"ד כל שחכמתו מרובה ממעשיו כו' (אבות ג', ט), וזה סימן שאין בו יראה ואינו לומד לשם שמים, ונאה דורש ואין נאה מקיים, והיינו אם למדת תורה הרבה, ר"ל יותר ממעשיך, אם כן אין בך יראת שמים רק חכמה לבד, אם כן אין לך במה להחזיק טובה, דאי משום החכמה הרי לכך נוצרת, מתחלה ניתן לך זה בכחך ואין זה שלך וכאמור. וזה ג"כ יאמר הכתוב, ועתה ישראל, ר"ל אחר הנסים הללו שסיפרתי לכם, שמזה אתם רואים שהוא ית"ש כל יכול ולא יבצר ממנו מאומה, אם כן אין שייך אצלו חפץ ושאלה ובקשה, אם כן מה ה' שואל בדבר שהוא מעמך שאינו בידו רק בידך, אין זה כי אם ליראה והבן ודו"ק.
<b>את</b> ה' אלהיך תירא כו'. ארז"ל (פסחים כ"ב:) לרבות ת"ח. וארז"ל (שבת קי"ט:) כל המבזה תלמיד חכם אין רפואה למכתו. ויש לדקדק דהיה לו לומר אין לו רפואה. ותו בשלמא אם ידענו שיש לו מכה יתכן לומר עליה שלא יהיה לה רפואה, ומה נעשה במי שאין לו מכה ומבזה תלמיד חכם, והרי הוא אינו צריך רפואה כלל. ויראה לבאר דארז"ל (בבא מציעא ל"ג:) הגד לעמי פשעם אלו תלמידי חכמים ששגגות נעשו להם כזדונות ולבית יעקב חטאתם אלו ע"ה שזדונות נעשו להם כשגגות. הרי תלמיד חכם ועם הארץ כל אחד יש לו מעלה וחסרון, מכה ורפואה, שעם הארץ יש לו מכה שאינו יודע איך ישמר מהחטא להיותו עם הארץ לזאת חטאיו רבים, ונגד זה יש לו מעלה ורפואה שזדונותיו כולם אצלו שגגות, ותלמיד חכם יש לו מכה ששגגתו עולה זדון, וכנגד זה יש לו מעלה ורפואה שיודע לישמר אפילו משגגות.
<b>ואמנם</b> התלמיד חכם אשר לבבו שפל עליו ומוחזק בעיני עצמו לעם הארץ יש לו ב' המעלות גם יחד ואשרי לו, וע"ז אמרו רז"ל (מגילה כ"ח.) למי נושא עון למי שעובר על פשע ומשים עצמו כשירים, וכן בהיפך העם הארץ המבזה תלמיד חכם מצד היותו בעיני עצמו ג"כ תלמיד חכם כמוהו, יש לו ב' החסרונות שהרי אינו יודע להזהר מהחטא מצד היותו עם הארץ, ואף על פי כן שגגתו עולה זדון מצד היותו מחזיק עצמו לתלמיד חכם, ואם כן זה גרע משאר עם הארץ שהם במכה שלהם יש בה ג"כ רפואה ומעלה, משא"כ זה המבזה תלמיד חכם אין רפואה למכתו וק"ל.
<b>בשבעים</b> נפש ירדו אבותיך מצרימה ועתה שמך ה' אלהיך ככוכבי השמים לרוב כו'. יש לדקדק שהתחיל לומר אשר עשה אתך את הגדולות ואת הנוראות כו' ומסיים בשבעים נפש ירדו כו' משמע שזהו ג"כ אחד מהנפלאות, והרי ידוע דנפלאות היינו מה שיוצא מגדר הטבע, וענין זה אינו חוץ מהטבע, אדרבה כך הוא דרך וטבע העולם, והרי אבינו הראשון אדם יציר כפיו של ה' אחד היה וממנו נתמלא כל העולם כולו, וכן נח ובניו שנשארו לבדם ומהם נפצה כל הארץ, ואם כן מה פלא יש במה שמשבעים נפש נעשית אומה אחת. ובפשוטו יאמר על שהיה זמן קצר רד"ו שנה שהיו במצרים ונעשה בזמן קצר כזה אומה גדולה, וכמו שבאמת סיפרו רז"ל מפלאי ריבויים במצרים שהיו יולדת ששה בכרס אחד וכדומה (ברכות ס"ג:), אלא שעדיין יש לדקדק למה פרט כאן פלא הזה יותר מכל הנפלאות שכללם כולם גם יחד, באומרו את הגדולות ואת הנוראות האלה כו', ויהיה גם פלא זה כאחד מהם, ולמה יצא זה מהכלל לפורטו בפני עצמו.
<b>ולבאר</b> זה אזכירה מ"ש הרב בעל העקרים (מאמר א' פכ"ג) וז"ל: והרביעי הוא אמונה שהשלימות האנושי יושג במצוה אחת ממצות תורת משה, שאם לא כן תהיה תורת משה מרחקת את האדם מהשגת שלימות האנושי שהוא חיי עולם הבא, כי מאחר שע"י תורת בני נח היו האנשים משיגים מדריגה מה מהעה"ב, כאמרם ז"ל (תוספתא סנהדרין י"ג) חסידי אומות העולם יש להם חלק לעולם הבא, ר"ל המקיימים ז' מצות בני נח יש להם חלק לעולם הבא, ואם היה צריך כל בעל תורת משה כל ריבוי המצוות שבאו בתורה כדי להקנותו מדריגה ממדריגות עולם הבא, היתה תורת משה מרחקת האדם מקניית השלימות יותר ממה שמקרבת אותו, וזה הפך אמרם ז"ל (מכות כ"ג: במשנה) רצה הקב"ה לזכות את ישראל לפיכך הרבה להם תורה ומצות עכ"ל. והאריך עוד בזה במאמר ג' פכ"ט ופרק ל' ע"ש באורך.
<b>ואמנם</b> עם היות דבריו אמתיים ואנו מאמינים כן, מצד שכן אמרו ז"ל בפירוש (קידושין ל"ט:) כל העושה מצוה אחת מטיבין לו כו', מ"מ הראיה שהביא על זה, דאם לא כן אין תורת משה רבינו ע"ה זכות אלא חובה, שמתחלה לא היה רק ז' מצות והוא הרבה במצות, אומר אני שראיה זו אינה, שהרי גם הרב מודה שבקיימו ריבוי המצוות יתוסף שלימותו בעולם הבא, ואינו דומה המקיים מצוה אחת להמקיים כל המצות, כמ"ש בעצמו במאמר ג' ע"ש, הרי שגבול כל השלימות אשר אי אפשר לאנושי להשיג יותר בעולם הבא הוא כללות כל התורה וכל מצוותיה דוקא, והפוחת מהם תפחת שלימות בעולם הבא בערך מה שפיחת מהתורה, ואם כן עדיין קושיתו במקומו עומד, שכיון שבני נח לא היה להם רק ז' מצות הרי גבול כל שלימותם תלוי רק בז' מצות, וע"י תורת משה רבינו ע"ה תלוי גבול כל השלימות בריבוי מצות מאד.
<b>וכי</b> תימא שגם לבני נח שניתן להם ז' מצות לא השיגו אפילו בקיום כל הז' מצות רק קצת מהשלימות ולא כולו, וכן משמע קצת מדברי הרב ז"ל, אם כן תקשה גם על אותן ז' מצות למה נצטוו בז' כדי להשיג קצת מעולם הבא הרי גם באחת היו משיגים קצת מעולם הבא, ותו יקשה מה נשתנה אלו מאלו, הלא עולם חסד יבנה, ולמה לדורות הראשונים בני נח לא ניתן עצה לשיוכלו להשיג כל גבול השלימות, ולמה לא הודיעם רק ז' מצות.
<b>אמנם</b> האמת כאשר לימדונו רז"ל ומבואר בכתבי האר"י ז"ל כ"פ, כי כל אחד מישראל צריך לקיים תרי"ג מצות במעשה דיבור ומחשבה, ואם לא השלים מוכרח להתגלגל, הרי שגבול השלימות תלוי דוקא בכל התורה, וממה שאנו רואין שבני נח לא נצטוו רק ז' מצות, ודאי גבול שלימותם היה די בזה, וכל זה יודה הרב בעל העיקרים. ומה שהוקשה לו דאם כן אין טובה נמשכת מתורת משה רבינו ע"ה, אינה קושיא כל עיקר, כי נקח משל בידינו, העובר בהיותו בבטן אמו הוא במנוחה ושלוה וכל מזונו הוא רק מה שמגיע לו מקצת ממה שאמו אוכלת, ויותר מזה אין צריך כלל ואין לו שום טורח, ובצאתו מרחם אמו יש לו טורח ועמל יותר, כי הצטרכותו יותר וצריך שדי אמו לינק מהם, וצריכה אמו לתקן איבריו תמיד ולכורכו בסמרטוטין ולרחצו בכל יום, וכשמתטנף תבא אמו ותקנח את בנה, ולפעמים יש לו צער ובוכה מחמת העדר הצטרכותו לפעמים. אח"כ נתגדל יותר וצריך יותר מבראשונה, כי צריך מאכל ומלבושים ויתר דברים. אח"כ נתגדל יותר וצריך לילך ג"כ לבית הספר לחכמו ולהרגילו בכל מדע. ובהתגדלו עוד צריך ישא אשה ולקנות בית דירה ולבקש איזה עסק להתפרנס ממנו הוא וכל בני ביתו וזה הוא לו טורח גדול, האם נאמר שטוב היה לו יותר היותו בבטן אמו שלא היה הצטרכותו רק מעט בבלי עמל וטורח, ואח"כ הצטרכותו מרובה והוא צריך טרחא, ודאי אין הדבר כך כי זהו עיקר ההצלחה האנושית הגופיית, וכל העתים הראשונים שעברו עליו שהיה לו בהם טרחא מעוטה הכל לא היה רק הכנה ודרך לשיגיע לימי גדלותו שאז עיקר זמן הצלחתו הגופיית, והרי ראינו איוב בבוא עליו היסורים העצומים ההם צווח (איוב כט, ב) מי יתנני כירחי קדם כימי אלוה ישמרני, ופירשו רז"ל (נדה ל:) איזהו זמן שיש בו ירחים ואין בו שנה הוי אומר זה ירחי לידה, הרי שקודם בוא אליו היסורין והיה מצליח ברוב הצלחה כמו שסיפרו רז"ל, לא נתרעם כלל לומר שבמעי אמו היה טוב לו יותר מחמת שלא היה לו שום עמל וטורח, רק בעת היסורין אמר שאפילו שעובר בבטן אמו עדיין לא הגיע לשום הצלה, אף על פי כן היסורין כבדו עליו כ"כ עד שיותר היה טוב לו בבטן אמו, מחמת שאז היתה עלי שמירה האלהית, כמש"ה (תהילים כז, י) כי אבי ואמי עזבוני וה' יאספני.
<b>ומעתה</b> ממשל זה של הצלחה אנושית הגופית, ממנו נקח להבין ענין ההצלחה האנושית הנפשיית כי שניהם שוים. והענין כי ביארנו בפרשת בראשית הטעם שלא נצטוו בני נח רק על ז' מצות, היינו כי אז היה מעורב טוב מועט ברע מרובה, כאשר ראינו שבהפרדס באורך הזמן נתפרדו ע' אומות גדולות אשר נשמותיהם מהרע, אבל הטוב זה שנתברר ונפרד מהם לא היו רק ע' נפשות שבאו למצרים, וכמש"ה (דברים לב, ח) יצב גבולות עמים למספר בני ישראל, הרי שנפש אחד מאיש הישראלי היה טמון ברע של אומה שלימה, והיה שם כעובר בבטן אמו עד שנשמטו ונתפרדו מהם כאשר ישמט העובר מרחם אמו בעת לידתו.
<b>ולכן</b> בבני נח שהיה הטוב בהם רק כעובר בבטן אמו וכל המצות כולן הם להצטרכות פרנסת נשמות הקדושות שהם ממקור הקדושה אשר שם התורה, ולפי שהצטרכות העובר במעי אמו הוא מעט בהיות עדיין לא הגיע להצלחה האנושית, לכן לצורך הצלחתם של אז היה די להם ז' מצות לכל הצלחה האפשריות להם אז, משא"כ אחר שיצא הטוב מהרע, כאשר יגדל הגוף שאז הוא הצלחתו האמתית וכמ"ש, כך היה ענין גדלות נשמות הקדושות נשמות ישראל, שאז הוא הצלחתם האחרונה התכליתית, אז הצטרכותם מרובה וצריך טרחא, לכן אין שלימותם אלא בקיום כל התורה. וממילא שוב אין מקום לקושית הרב בעל העיקרים לומר מה טובה נמשכת מתורת משה רבינו ע"ה, הלא מתחלה היה די בז' מצות, כאשר לא יאמר איש נכבד ומצליח, מי יתנני כירחי קדם וכאמור, וכל זה מובן והוא ברור.
<b>ועל</b> זה ירמזו אלה מקראי קודש, התחיל לומר את ה' אלהיך תירא אותו תעבוד כו'. ירצה, שתתאמץ מאד בעבודתו כי צריך אתה לקיים כל המצות, וכמו שאמר בפרשה דלעיל כל המצות אשר אנכי מצוך היום תשמרון לעשות למען תחיון, ר"ל שגבול השלימות שהוא חיי העולם הבא תלוי בכל המצות דוקא, וכן יזהירם גם כאן ואמר עוד הוא תהלתך כו', לכן מהראוי לך להתאמץ בזה.
<b>וכי</b> תימא אם כן לא עשית לנו טובה אלא רעה, שמתחלה היה די בז' מצות, לזה אמר ראה נא כי בשבעים נפש ירדו אבותיך מצרימה שנפרדו מע' אומות, כי כל נפש ונפש היה תוך אומה שלימה והיה שם בבחינת עובר במעי אמו, לכן היה די להם בז' מצות משא"כ ועתה שמך ה' ככוכבי השמים לרוב, כי דרך מדריגות הקדושה בהתיחדם גם יחד יאירו זה בזה ויתנוצצו לרבבות נצוצות חדשות, לכן כאשר בחינת השבעים נפש יצאו מהסתרם, אז הארץ האירה מכבודם, והאירו והוציאו נצוצות, לכן מהם נעשה ריבוי העם, ועכשיו אתם בבחינת ההצלחה האחרונה האנושיית הנפשיית, לא כבראשונה שהייתם תוך בני נח כעובר במעי אמו, לכן עתה צריכים אתם לטרוח ולקיים כל המצוות, ולזאת ואהבת את ה' אלהיך ושמרת משמרתו חקותיו ומשפטיו ומצותיו, שתיבות אלו כוללים כל התורה וק"ל.
<b>ורואה</b> אני את הדברים האלה ביאר לנו משה רבינו ע"ה עוד בביאור יותר בפרשת ואתחנן, ומבלי שנאריך בדקדוקים כי יובנו מעצמם. אמר שם (דברים ו, כ) כי ישאלך בנך מחר לאמר מה העדות והחוקים והמשפטים אשר צוה ה' אלהינו אתכם, הוא קושית הרב בעל העקרים מדוע לבני נח היה די בז' מצות, ואתכם דייקא צוה ה' תורה שלימה אשר יש בה עדות גם חוקים גם משפטים וזו שאלה טובה.
<b>על</b> זה אמר תשובה ואמרת לבנך עבדים היינו לפרעה במצרים כו', ידוע כי אף שכבר יצאו הע' נפש מתוך קליפות כל האומות, אף על פי כן עדיין היו במצרים בבחינת עובר במעי אמו ויציאת מצרים היה כמו לידה, ולכן היה במצרים כל המכות ההם, כי היה להם חבלי לידה כאשה בעת יציאת העובר ממנה שיש לה חבלים וצעקתה נשמע כמו שארז"ל, כך היתה צעקה גדולה במצרים, ולזה אמר שתשיב לבנך, הנך יודע כי עבדים היינו לפרעה במצרים ועד עת שיצאנו משם היינו כעובר במעי אמו, ומטעם זה ויוציאנו ה' ממצרים ביד חזקה דייקא, כמו העובר כשיוצא מבטן אמו יש לה צער לידה, וצריכה התפעלות עצום מן המילדות וכדומה, ועוד ויתן ה' אותות ומופתים גדולים ורעים במצרים כו', כי היה להם חבלי לידה וכאמור.
<b>הרי</b> שעד אותו העת היינו רק בבחינת עובר שצורכו מועט, עבור שאז אין זמן הצלחתו, ואותו העת הוא רק הכנה עד שמגיעתו לשלימותו האחרון שהוא הצלחתו האמתית, ולזה אמר ואותנו הוציא משם (מבחינת העיבור) למען הביא אותנו לתת לנו את הארץ אשר נשבע לאבותינו, הוא גדלותנו והצלחתנו ושלימות האמיתי הנפשיי לנו, ולכן ויצונו ה' לעשות את כל החוקים האלה, 'כל' דייקא, שאנו צריכין לקיים כל המצות לטוב לנו כל הימים לחיותנו כו', כי הצטרכותנו עכשיו מרובה ושלימתנו תלוי דוקא בקיום כל התורה, וצדקה תהיה לנו כי נשמור לעשות את כל המצוה, ירצה שאצלנו אין נחשב לצדקה כלל אלא אם כן נקיים כל המצות, לא כמו שהיה די לבני נח ז' מצות וק"ל. חסלת פרשת עקב

כי תצא



Section 1

<b>תקס"א</b>
<b>כי</b> תצא למלחמה על אויביך ונתנו ה' אלהיך בידך ושבית שביו כו'. נקדים מ"ש דוד המלך ע"ה (תהילים פט, מט) מי גבר יחיה ולא יראה מות ימלט נפשו מיד שאול סלה. יש לדקדק באומרו מי גבר יחיה ולא יראה מות, הרי מצינו כמה שלא מתו כאליהו ורבי יהושע בן לוי ודומיהן. ותו מאי ולא יראה מות, היה לו לומר ולא ימות. ותו תימה איך אמר מי גבר כו' ימלט נפשו מיד שאול שעשה לנמנע היות יוכל אדם לינצל מגיהנם, ואדרבה כלל מסור בידינו כי הצדיקים ינצלו מגיהנם, והרי פסוק זה מרפה ח"ו ידי עובדי ה', כי יאמרו אך שוא עבוד ה' ח"ו ומה בצע לשמור משמרתו אחרי שאי אפשר להמלט מהגיהנם.
<b>ונלענ"ד</b> ביאור הפסוק לאמתו ע"פ משארז"ל (סוכה נ"ב.) יצרו של אדם מתגבר עליו בכל יום, אמרם ז"ל יצרו של אדם ולא אמרו יצר הרע מתגבר על האדם אולי יפורש, כי נודע שיש שני מיני יצר הרע, האחד הוא המלאך המסית אשר לזה נברא וזהו מלאכתו, ועליו ארז"ל (שם) לעתיד לבוא מביא הקב"ה היצר הרע לצדיקים נדמה להם כהר ולרשעים נדמה כחוט השערה הללו בוכין והללו בוכין. דצריך להבין על מה זאת עשה ה' ככה, ולמה הצדיקים והרשעים לא יראו את היצר הרע כמו שהוא באמת אם כהר אם כשערה.
<b>אלא</b> הענין ע"פ משארז"ל (שם) כל הגדול מחבירו יצרו גדול הימנו, והיינו כי הלא לא ברא הש"י את היצר הרע אלא כדי שיהיה בחירה ושיתן שכר, ואמנם היצר הרע היה מבטל הבחירה ומטהו לרע לרוב פיתויו והיה רחוק משכר ועלול להפסד, רק שאמר הש"י בראתי היצר הרע בראתי לו תורה תבלין (קידושין ל:) שהתורה מדחה היצר הרע, ולכן האדם עומד בין המשפתים כי היצר הרע מטהו לרע והתורה מטהו לטוב ונשאר עומד על בחירתו, לכן לא ניתן רשות להיצר הרע לפתות לאדם אלא כערך התורה שבו, דאם לא כן בטלה הבחירה, ולכן כל הגדול מחבירו יצרו גדול ממנו, ולכן לעתיד לבוא הרשע יראה יצר הרע שלו שהוא כחוט השערה והצדיק יראה יצר הרע שלו שהוא כהר, והרי זה יצר הרע אחד אשר לא ניתן לו רשות לפתות רק לכל איש ואיש כפי ערך שיכול לעמוד נגדו.
<b>אבל</b> יש מין יצר הרע השני שהוא תאות הגוף מצד עצמו מצד היסודות וכמ"ש הרח"ו איך מכל יסוד נמשך תאוה אחרת, וכאשר אין האדם מחליש כחם אזי מתגברת התאוה יותר מכדי כח ושכל האדם, עד שלא יוכל להלחם נגדו מצד עצמו אם לא מצד עזר הש"י, ולכן אמר יצרו של 'אדם' דייקא, ר"ל היצר של האדם עצמו שמצד יסודות גופו 'מתגבר' עליו דייקא, ר"ל שגובר יותר מכדי כח אשר ביד האדם להלחם נגדו, משא"כ היצר הרע הראשון שאין לו רשות להתגבר יותר מן כחו של האדם, אבל זה מתגבר, ולכן צריך לזה עזר מן הקב"ה ודו"ק ואלמלא הקב"ה עוזרו אינו יכול לו, ואם רואה אדם שיצרו מתגבר עליו יעסוק בתורה (כי בראתי לו תורה תבלין) אי אזיל מוטב ואם לאו יקרא קריאת שמע שיש בו עול מלכות שמים ומטיל יראה ואהבה על האדם אי אזיל מוטב ואם לאו יזכיר לו יום המיתה ע"כ (ברכות ה.).
<b>וישP</b> לדקדק דמשמע דיזכור לו יום המיתה ודאי מועיל, והרי באמת יצוייר שגם זה אינו מועיל, וכמאמרם ז"ל על פסוק ואחריהם בפיהם ירצו סלה, אלא הענין מבואר בר"ח כי באמת אין די בהזכרה בפה ולבו בל עמו, אלא צריך לצייר נגד פניו ולבו, וידמה בנפשו כאלו מת כבר ובשרו נרקב ועצמותיו מתפזרים ונרקבים, וכאשר יצייר כזאת לפניו בעת בא אליו תאוה או כבוד אזי בודאי יתבטל הכל ממנו, כי מאחר שמצייר הוא בעיני עצמו שכבר מת זה שנתים ימים ובשרו נרקב, ושאם עומדים לפניו כל מיני תאות וחמדות אין בו הרגשה כלל או אם יכבדוהו אין פונה אליו כי אינו יודע ואינו מרגיש, אך בשרו עליו יכאב ונפשו עליו תאבל, ודאי דבר זה מועיל לבטל כל רע מאתו.
<b>ואחשוב</b> רמז נכון לזה בפסוק וכבוד עשו לו במותו (דברי הימים ב לב, לג) הכתוב גבי חזקיה מלך יהודה דלכאורה מאי קמ"ל. אלא הענין הוא לפי שבימי אחז אבי חזקיה נעשו ישראל כעפר לדוש עבור רשעתו והיה מבוזה בעיני כל ישראל, וכאשר מלך חזקיה החזיר כל ישראל בתשובה ולמדם כל התורה והיו כל ישראל תלמידיו מצד שלמדם תורה, ועבדיו מצד שהיה מלך, וגם עזר לישראל שנתגברו בימיו, ועי"ז היה מכובד מאד בעיני כל ישראל יותר מכל המלכים והיה לו כבוד רב, וחשש אולי ירגיש קצת מהכבוד בנפשו ליהנות מזה, לכן צייר לפניו ענין המיתה כאמור, ואזי כל הכבוד שעשו לו היה בעיניו כמו הכבוד שעושין לאדם אשר מת, ועי"ז לא היה כלל הרגשה בנפשו מאותו הכבוד. וזהו שאמר וכבוד עשו לו, ר"ל כל הכבוד שהיה לו מכל ישראל כל ימי חייו היה במותו, כי תמיד בעת הכבוד היה נדמה לו שכבר מת והוא רמז נכון. נמצא מי שרואה תמיד המות לפניו ממש אזיל היצר הרע מאתו ואינו חוטא ועי"ז ניצול מגיהנם, משא"כ מי שאינו נוהג ככה, אם כן היצר הרע מתגבר עליו וחוטא וסופו יורש גיהנם.
<b>ובזה</b> ביארתי הסליחה של ערב ראש השנה אדם איך יזכה בכל יום למות מחכה. וזה תימה, דאטו משום זה לא יזכה. אלא שהוא בלשון שאלה ותשובה ששואל אדם איך ובאיזה אופן יזכה והשיב בכל יום כו' שעל ידי זה ניצול מעבירות, ושאל עוד בשר מה ידבר, ר"ל מה יש לו לדבר והשיב והוא מובל כו', ר"ל שידבר ויזכיר דבר זה תמיד שע"י שמדבר בפיו יכנס הדבר בלבו לזכור היטב, וכמו שפירש התבואות שור פסוק הודיעני ה' קצי כו' (תהילים לט, ה) ע"ש. וזשה"כ מי גבר יחיה ולא יראה מות ימלט נפשו כו' והאי ימלט נפשו נמשך לשלמעלה, ור"ל שלא מצינו גבר אשר בעת חיותו אינו רואה המות לפניו שיוכל למלט נפשו מהגיהנם שזה אי אפשר, ואינו נמלט מהגיהנם אלא ע"י שיזכור לו יום המיתה, דהיינו שיראה זאת מצוייר לפניו ובעיניו יראה ויבין. כן נלע"ד ביאר פסוק זה.
<b>אך</b> עדיין יש לדקדק מדוע אמר דוקא לשון גבר ולא אמר אדם או איש או אנוש. ותו יש לדקדק דעשה לנמנע שינצל האדם מהגיהנם ומן יצר הרע בלתי ע"י הזכרת יום המיתה, והרי הש"ס אמר (ברכות שם) יעסוק בתורה יקרא קריאת שמע אי אזיל מוטב ואי לא אזיל הוא שיזכור לו יום המיתה, הרי שיצוייר לפעמים שע"י העסק בתורה לבד אזיל היצר הרע מניה וניצול מהגיהנם בלי הזכרת יום המיתה ע"י תקנות הראשונות.
<b>אמנם</b> הנה המפרשים דקדקו במאמר זה בהא דקאמר אי אזיל מוטב ואם לאו כו', הרי שב' תקנות הראשונות המה מסופקות והתקנה אחרונה היא ודאית, אם כן למה יתחיל כלל בראשונות ולא יעשה תיכף זכרון יום המיתה. ומה שנ"ל בזה כי נודע שחולי הנפש כמו חולי הגוף הבא מצד שיסוד אחד גובר על חבירו, ורפואתו הוא בדבר המנגד, דהיינו אם גבר יסוד אש צריך ליקח סמים המקררים, וכן בהיפוך אם יסוד המים גבר צריך ליקח סמים המחממים, וכן בכל היסודות, וכך הוא בחולי הנפש שהמה התאוות הנמשכים מרוע היסודות כאמור, יש מצד חימום היצר הרע שמחמם לעבירה, ויש מצד עצלות ועצבות וקרירות, והרפואה הוא להרגיל בהפכו כמ"ש הרמב"ם ז"ל (הל' דעות פ"ב ה"ב), ועין במה שהאריך בענין זה הגאון יעב"ץ בסידור שלו בחלק ב' ע"ש.
<b>והנה</b> נראה שגם בחולי הגוף כתוב בספרי הרפואות לכל חולי כמה מיני רפואות, רפואה הראשונה אם תועיל ואם לא תועיל עשה זאת ואם לא תועיל עשה אחרת, והענין, כי דרך משל אם יש לו חולי המחמם וצריך לו סמים המקררים, ויש מיחוש אולי ע"י סמים המקררים יתעורר חולי אשר מצד הקרירות, לכן צריך רפואה מהסמים להיות לפי ערך החולי, שאם החמימות מעט צריך ליתן רפואה מהסמים אשר יש בכחם קרירות כפי ערך החימום מהחולי, ועי"ז מתמזג ונעשה במזג השוה, ואם החימום מהחולי הרבה צריך לו סמים אשר יש בכחם קרירות רב כפי ערך החולי.
<b>ולכן</b> כך דרכו של הרופא כשבא אצל החולה אם מבין בו שיוכל עוד לחיות כמה ימים בלי רפואה, כי עדיין לא גבר בו החולי מזמן רב, אזי עושה נסיונות עבור שאינו יודע שיעור החימום מהחולי, לכן נותן בתחלה הרפואה הראשונה כי חושש אולי החימום אינו רב כ"כ, ואז אם יתן לו הסמים המקררים הרבה אולי יתחדש בו חולי המקרר, וכאשר רואה שזו הרפואה אינו מועיל אזי מסתמא החימום והחולי רב, אזי נותן לו הרפואה השניה אשר יש בה קרירות יותר, ואם גם זה אינו מועיל אזי נותן הרפואה השלישית, וככה מנסה עד קצה האחרון לידע שיעור החולי. אכן בבואו אל החולה ורואה שהוא מסוכן שלא יוכל לחיות איזה ימים בלי רפואה, אז אין לו פנאי לנסות וליתן לו בתחלה הרפואה הקלה, כי חושש אולי לא תועיל רפואה הראשונה ובעוד שיעשה לו רפואה השניה ימות, לכן מוכרח ליקח תיכף הרפואה האחרונה המועיל בודאי, ואם יתעורר איזה חולי עליו על ידי קרירות אזי יהיה לו פנאי אחר כך לתקן אותו החולי, אבל זה החולי אשר עליו עתה מוכרח לרפאות מיד כי אין פנאי לנסות.
<b>וכן</b> הענין ברפואות הנפש, הנה באמת זו הרפואה מן זכרון יום המיתה על הדרך שפירשנו שיצייר במחשבתו שהוא כבר מת זה ימים ונרקב בשרו ועורו ודאי היא רפואה מועלת, שעי"ז ודאי יתבטל מאתו חימום כל התאוות, אבל יש חשש שעי"ז יתחדש בקרבו חולי נפש אחרת, והיינו עצלות ועצבות ולא יוכל לעשות שום מצוה בשמחה, ולכן ענין ההנהגה בזה הוא כמו הנהגת הרופא שאמרנו, כי אם עדיין לא גבר החולי בו כל כך ועדיין יש בקרבו קצת תשוקה ורצון לעבודת הבורא ית"ש, רק שיש בו ג"כ תאוות רעות אזי טוב לו שיעשה נסיונות ולא יקח מיד הרפואה האחרונה, אלא יעסוק בתורה אי אזיל מוטב ואם לאו יקרא קריאת שמע, ואם גם זה אינו מועיל אזי יזכור יום המיתה, אבל מי שרואה בעצמו שכבר גבר עליו החולי והוא צריך לרפואה מיד, כי יסתכן בלי רפואה בראותו שכבר גברו עליו התאוות עד קצה האחרון, אזי אין לו פנאי לנסות כלל והוא מוכרח מיד לעשות רפואה של זכרון יום המיתה, ואם עי"ז יתחדש בו חולי העצבות שלא יניחהו לעשות מצוה יעשה אח"כ רפואה לזה, אבל כעת אין לו לחשוש לזה כלל, כי לרשע אמר אלהים מה לך לספר חוקי כו' (תהילים נ, טז), ונודע כי גבר הוא המדרגה הפחותה מורה על רשע גמור, ולזה אמר מי גבר יחיה ולא יראה מות ימלט נפשו מיד שאול, ר"ל כי מי שכבר הוא במדרגת גבר והוא ברשעתו שכבר גבר עליו החולי מאד, אי אפשר לו למלט נפשו מיד הגיהנם, אם לא שיראה המות לפניו וכאמור.
<b>בדרך</b> אחר נראה לבאר אמרם ז"ל יזכור לו יום המיתה כי דקדקו המפרשים דתיבת לו מיותר. ונראה לי בהקדם ב' מאמרים. מאמר א' במסכת סנהדרין (ס"ג.) אמר ר' יוחנן משום רשב"י אלמלא וי"ו שבהעלוך לא נשתייר משונאיהם של ישראל שריד ופליט, ר"ל שישראל בעשותם העגל לא כפרו בהשי"ת לגמרי דהרי אמרו העלוך בלשון רבים הרי שעבדו בשותפות, אבל אילו כפרו בהש"י לגמרי ח"ו לא נשתייר כו'. והוא תמוה, דהרי העובד עבודת גלולים בשותפות הוי עובד עבודת גלולים ועון חמור הוא, ועל כרחך שהשי"ת מחל להם, אם כן נהי דהעובד עבודת גלולים בלי שותפות הוא חמור יותר, מאן לימא לן דעל זה לא היה השי"ת מוחל להם.
<b>מאמר</b> ב' במס' מגילה (י"ב.) שאלו תלמידיו את רשב"י מפני מה נתחייבו שונאיהן של ישראל שבאותו הדור כליה (בימי המן) א"ל אמרו אתם א"ל מפני שנהנו מסעודתו של אותו רשע א"ל א"כ שבשושן יהרגו שבכל העולם כולו אל יהרגו א"ל אמור אתה א"ל מפני שהשתחוו לצלם של נבוכדנצר א"ל וכי משוא פנים יש בדבר א"ל הם לא עשו אלא לפנים ולפיכך אף הוא לא עשה עמהם אלא לפנים. ויש לדקדק במאמר זה. חדא, באמרו אם כן שבשושן יהרגו, והרי באמת הגזירה נתבטלה ולא נהרג אפילו אדם אחד, ועיקר קושיתו הוא רק על הגזירה הראשונה, ואם כן היה לו לומר על שושן יגזור על כל העולם אל יגזור, אבל מה הלשון אומרת שבשושן יהרגו. ב' באומרם לו וכי משוא פנים יש בדבר, ולדידהו מי ניחא דגם לטעם שלהם הרי מאחר שחזינן שיצאה הגזירה להשמיד, אם כן מסתמא עון חמור הוא, ואם כן קשיא וכי משוא פנים יש בדבר ואיך נתבטלה הגזירה. ג' מה הוקשו וכי משא פנים יש בדבר כו' הרי ישראל עשו תשובה כנודע מדברי הצומות וזעקתם אשר עשה מרדכי וישראל.
<b>לבאר</b> כל זה נבין משארז"ל (ברכות ל"ד:) במקום שבעלי תשובה עומדין אין צדיקים גמורים יכולים לעמוד, וצריך להבין מה ועל מה זה. גם צריך להבין שנודע (יומא פ"ח: במשנה) האומר אחטא ואשוב אחטא ואשוב דוקא שני פעמים אין מספיקין בידו לעשות תשובה, אבל פעם אחד יכול לחטוא חטא קל כדי שיקיים מצות תשובה שהיא אחת מרמ"ח מצוות עשה, וגם זה צריך ביאור, הלא טוב שלא יחטא האדם בשום פעם ולא יצטרך לעשות תשובה.
<b>אולם</b> הענין, כי זה לעומת זה עשה האלהים קדושה וטומאה, ומן חטא אדם הראשון נתערב טוב ורע הכל ביחד, ועיקר מעשינו ותורתנו ומצותינו לברר הניצוצות קדושות מתוך הטומאה, ומחמת התערובות הזה יש באדם יצר טוב ויצר הרע, נשמה מצד הקדושה ונשמה מצד הטומאה, ועי"ז יש בחירה לאדם, וכשנמשך אחר נשמה הקדושה אזי נפרש ונבדל לגמרי מהטומאה ונעשה צדיק גמור אשר אין לו נגיעה כלל בטומאה (וכן להיפוך), נמצא זה הצדיק אינו עושה רק שפורש את עצמו מהטומאה, אבל הטומאה נשארת במקומה לא נתבטלה, משא"כ האדם החוטא שנכנס לתוך הטומאה ואח"כ עושה תשובה מאהבה שזדונות נעשו כזכיות, הרי הוא מהפך הרע לטוב ומעביר רוח הטומאה מהארץ, שזהו עיקר התכלית המקווה, לכן שכרו עד אין חקר, ולכן תשובה היא אחת ממצות עשה וק"ל.
<b>ובזה</b> מובן מדוע בכל עת שיש צרה ח"ו לישראל והש"י מושיעם, לא די להם שיש להם תשועה מן העו"ג, אלא גם יש להם נחמה כפולה שמתגברים עליהם ונוצחים אותם, וכבר נאמרו טעמים על זה במפרשים. ועם האמור מובן כי כל עת צרה ליעקב הוא ע"י חטאותם ואין תשועתם בא אלא ע"י תשובה, ואז מהפכים שורש הרע לטוב, וכיון שהעובדי כוכבים כל חיותם מהרע ואלו ביערו רוח הטומאה מהארץ סר כחם מעליהם ונופלים לפני ישראל.
<b>והנה</b> לפי זה האדם החוטא ושב שעי"ז מבער רוח הטומאה מן הארץ, היה ראוי לכאורה שיבא משיח ומיד יכלו כל שונאי ישראל, כיון שחיותם מהטומאה וכבר נתבער רוח הטומאה. אלא דהא ליתא, חדא, דאף שאדם אחד ע"י כח תשובתו ביער רוח הטומאה מן הארץ, היינו בשורש נשמתו לבדו, אבל כללות הטומאה עדיין נשאר. ותו דודאי יש מדרגות בטומאה כמו בקדושה שכל עוד שעושה מצות יותר ויותר עולה ממדרגה למדרגה, וכל המצוה שהיא גדולה יותר מדרגתה בקדושה כך גבוה יותר בטומאה להיפך, ולכן זה שעשה עבירה ומכל מקום עדיין לא הגיע למדרגה עליונה שבטומאה, לכן אף שאח"כ עשה תשובה ונתהפך מדרגה זו שבטומאה לטובה, מ"מ עדיין המדרגה העליונה שבטומאה נשאר במקומו.
<b>ולפי</b> זה אם יצוייר שכל ישראל יחד יעשו העבירות כולם שיעברו על כל התורה ואח"כ יעשו תשובה, אז יתבער כל רוח הטומאה מהעולם, דבזה אין שייך ב' תירוצים הנ"ל, מאחר שכללות ישראל עברו על כל התורה והוא כללות כל רוח הטומאה, ואח"כ בעשותם תשובה הפכו כל הרע בכללו לטוב, אם כן נתבער כל רוח הטומאה והיה ראוי שיכלו כל שונאי ישראל כי לא נשאר להם שום חיות כלל. ובהיות כן קשיא הא קי"ל (עירובין ס"ט:) חמורה עבודת גלולים שכל המודה בה ככופר בכל התורה הרי שעבודת גלולים לבדה היא כללית כל רוח הטומאה, אם כן הרי כל ישראל עשו העגל כי חור נהרג ואהרן אף הוא חטא כמש"ה (שמות לב, כה) כי פרעה אהרן, ומשה רבינו ע"ה לא נחשב בזה כי הוא לא היה בעל בחירה כלל כאשר ביארנו במ"א ואח"כ כששבו מדרכם איך ישארו העובדי גלולים בעולם, הרי היה כאן כל ישראל וכללות כל רוח הטומאה נהפך לטוב.
<b>אכן</b> התירוץ הוא לפי שעבדו עבודת כוכבים בשותפות, ויש מדרגה גבוה וחמורה יותר בעובד גלולים דהיינו העובד בלי שותפות, לכן כששבו אף שאותו המדרגה שברוח הטומאה נהפך לטוב, מ"מ עדיין נשאר המדרגה העליונה ממנה. ולפ"ז שפיר קאמר דאלמלא וי"ו שבהעלוך דהיינו אם עבדו בלי שותפות, אם כן אח"כ כששבו לא נשתייר משונאיהם של ישראל דייקא שריד ופליט. והבן כי נכון הוא בע"ה.
<b>ובזה</b> נבא לביאור מאמר דמגילה הנ"ל עם מה שאמרנו, דמהאי טעמא כשנושעים ישראל מאוביהם רואים ג"כ נקמה בשונאיהם ע"י שעשו תחלה עבירה ועשו תשובה והפכו הרע לטוב, ולכן שאלו מפני מה נתחייבו שונאיהם של ישראל שבאותו הדור כליה, 'שונאיהם' דייקא, ר"ל מפני מה כשהיה להם ישועה אז הרגו בשונאיהם כו' וכי איזה עבירה עשו עד שנאמר שהפכו הרע לטוב, ואמרו לפי שנהנו כו' שהוא איסור ואח"כ עשו תשובה והפכו הרע לטוב. א"ל אם כן שבשושן יהרגו כו', ר"ל אותם יהודים שבשושן שעשו עבירה לכן כששבו הרגו בשונאיהן, אבל יהודים שבכל העולם מה כח היה להם להרוג בשונאיהם, א"ל אמור אתה א"ל מפני שהשתחוו לצלם ששם היו כל ישראל לכן כולם היה להם כח להרוג בשונאיהם, א"ל וכי משוא פנים יש בדבר, ר"ל דאם כן ראוי שיהרגו כל העובד גלולים באין שריד ולמה נשא להם פנים, בשלמא לדבריהם שהוא בשביל שנהנו שזה איננו העבירה החמורה מכולן, דהא יש עבירות חמורות מזו לכן לא נהרגו כולן וכאמור לעיל, משא"כ אי בשביל הצלם ושם היו כל ישראל ועבודת גלולים שקולה ככל התורה למה נשאר פליטה מהעובד גלולים, ועל זה תירץ הם לא עשו אלא לפנים, ר"ל באמת אילו עבדו העבודת גלולים בלבם ודאי כך היה שכאשר שבו לא היה נשאר פליטה מן העובד גלולים אבל באמת לא היתה העבירה כ"כ חמורה לפי שלא היה רק לפנים ואתי שפיר.
<b>ועם</b> האמור נתנו בעלי המוסר עצה נבחרה לאדם כאשר יסיתהו יצרו וישליך בו תאוות לאיזה ענינים מהעבירה, אם כבד עליו לדחות היצר הרע, הנה ישכיל וישים בכל עת אל לבו איך ההרהורים והתאות הבאות תמיד אל האדם הן הנה כענין המלך השולח את בנו למרחוק למדינת שונאי המלך ומתנגדיו כדי להרוג בהם מכה רבה ולהחזיר את המדינה אל המלך אביו אשר המה גזלו מאתו, ומה שהמלך שולח את בנו ולא אדם אחר הוא לפי היותו בן חיל מאד ונאמן ואהוב מאד לאביו ולא יוכל ענין כזה להעשות על ידי אחר רק ע"י הבן האהוב, ככה המה התאוות, כי בכל התאוות ודברים הרעים יש ניצוצות הקדושה, ונשלחו אותן התאוות אל האדם הישראל, שעי"ז הוא יורד ונופל אל אותו הרע, כי במקום שהמחשבה שם כל האדם שם, וכששב האדם תיכף ומיד ומדחה התאוה מפני פחד ה' ואהבתו, אז מיד הוא עולה משם ועולים עמו כל הניצוצות אשר היו שם והרע הפך לטוב והחזיר הכל אל הש"י.
<b>ומה</b> שנעשה ענין זה ע"י האיש הישראל, הוא לטעם היותנו בנים אהובים בנים בחונים ברורים ונאמנים לפני אבינו שבשמים, אין נעשה עסק כזה רק על ידינו, הנה כאשר ישים האדם אל לבו דבר זה אזי בחשק נמרץ יתלהב לבו לעשות רצון אבינו מלכנו וללחום מלחמתו, ויהיה קל בעיניו לדחות התאוה כמעביר הפקק מעל הצלוחית, וכל המרבה להעמיק בדבר זה הרי זה משובח ויתברך מאלהי אמן והבן.
<b>ואחשוב</b> שלזה רמזו ז"ל יזכור לו יום המיתה, בתיבת לו ירצו על יצר הרע דאיירו ביה, ר"ל שיזכור האדם וישים אל לבו כי היצר הרע שמתגבר עליו הוא לו יום המיתה, ר"ל להיצר הרע, ושבשביל זה נפל לו התאוה כדי לבטל הרע ההוא, ושהוא הבן האהוב והנאמן לפני אבינו שבשמים ללחום מלחמתו ובחשק זה ידחהו והבן. ואל ענין זה רמזתי בפסוקים שהתחלנו, אמר כי תצא, ר"ל כשיתגבר תאוה ח"ו על האדם שהוא ענין יציאה שיורד מהקדושה אל מקום הרע, ויוצא מרשות היחיד לרשות הרבים, אזי תדע כי יציאה זו היא למלחמה על אויביך וכאמור, ואז בידיעה זו עצמה ובסבתה ונתנו ה' אליהך בידך, והיינו כאמור יזכור לו כו' שעי"ז נדחה היצר הרע ונתהפך הרע לטוב, ושבית שביו היינו הניצוצות שהיו שם בשבי יוקחו משם והבן ודו"ק.
<b>לא</b> תראה חמור אחיך כו' נדחים בדרך והתעלמת מהם הקם תקים עמו. ערש"י ושפתי חכמים מה שהקשה בפסוק דלשון לא תראה משמע שמצוה שלא יראה כלל אלא יעלים עין כאומרו והתעלמת, והאמת אינו כך. ועם כי ודאי הפירוש האמת הפשוט כמו שפירש"י ז"ל, מ"מ הדרשה תדרש ודברי תורה כפטיש יפוצץ סלע. עוד יש לדקדק בכפל לשון הקם תקים, וגם שינוי הלשון כי הקם אינו מורה על ענין חיוב כמו תקים שמורה תיבה זו על חיוב גדול. עוד בפסוק הוכח תוכיח את עמיתך ולא תשא עליו חטא, יש לדקדק ג"כ בכפל לשון הוכח תוכיח והשינוי ג"כ כנ"ל דתיבת הוכח אינו כ"כ לשון חיוב כמו תיבת תוכיח. עוד יש לדקדק ולא תשא עליו חטא אין לו ביאור והבנה.
<b>ונ"ל</b> עפ"י משל וידבר פסוק אחד מהמשל ופסוק אחד מהנמשל. והענין הוא אדם אחד הולך בדרך והוא עיף ויגע ומשאוי נושא על כתיפו ובא למקום טיט ורפש בשני רגליו ואינו יכול לזוז משם כלל וכלל והוא עומד והמשאוי עליו, ובהיותו עומד כך עבר לפניו איש אחד והתחיל לבקש ממנו ולבכות לפניו שיעזור לו וריחם עליו ורצה לקחת המשאוי מאתו בכדי שיצא זה מהטיט, ובהיות לא נשמר היטב בלקיחתו המשאוי וכבד עליו המשאוי, וכאשר התחיל זה למשמש בהמשאוי לקחתה מעל כתפו הכביד עליו ונפל כולו לתוך הטיט ואותו המשאוי עליו, אח"כ הלך לו האיש העוזר וכאשר ראה זה שהלך לו התחיל לצעוק אחריו וקללו קללה נמרצת על שאינו רוצה לעזור לו. ונבין הטעם למה בראשונה ביקש ובכה שיעזרהו ואח"כ קללו שיעזרהו. והטעם פשוט, שבראשונה מה שבא לעזור לו הוא רק מנדבת לבו ואילו לא רצה לעוזרו אין לקללו עבור זה, משא"כ אחר שעזר לו פעם אחת וקלקל לו יותר מאשר היה תחלה, לכן הוא מחויב לעזרו כיון שהוא המקלקל.
<b>הנמשל</b> הוא האדם הולך ומשאוי עליו, הוא מה שאמר הפסוק (תהילים לח, ה) כי עונותי עברו ראשי כמשא כבד יכבדו כו', ומתנהג כך עד שעונותיו ילכדנו כנלכד ברגליו ואינו יכול לזוז כלל, והיה מצוה מהש"י שהרואה יעזור לו ליטול המשא מאתו, והוא שיתן לו עצות ויוכיחנו ויזהירנו לקיים מצוה ולברוח מעבירה, ועל העבר לעשות תשובה שבזה משליך העונות מעל כתפו, ובאמת עצה זו של התשובה אינו דבר כבד לעשות הגם שהוא דבר יקר וחשוב בעיני הש"י, אבל מ"מ אינו כבד לעשות כי ענין התשובה הוא דבר קל שישים האדם אל לבו גדולת הש"י מכל נבראיו כל העולמות ותולדותיהן והשגחתו על כולם בכל רגע כמימרא, וישים אל לבו שפלותו איך אדם להבל דמה כו', ויצייר בלבו שמלך מלכי המלכים הזה קרא לשפל הזה וצוהו מצות והזהירו מעבירות וזה עבר על ציוויו, וכאשר ישים זאת אל לבו יפול עליו פחד ובושה גדולה כי אפילו שר קטן שמזהיר איזה דבר אין עוברין על ציוויו, ומחמת זה יתחרט מאוד על שטות הגדול הזה שעשה למרוד במלך מלכי המלכים הקב"ה, וממילא כאשר החרטה גדולה אצלו אזי ממילא מקבל על עצמו בלב שלם מהיום והלאה לבל ישוב עוד לכסלה והיינו עזיבת החטא, ושתי אלה החרטה ועזיבת החטא הן הן עיקרי התשובה והש"י מקבלו.
<b>ואם</b> אמנם צריך ג"כ לתעניתים כמבואר בדברי רז"ל וידמה לאדם שזהו דבר כבד, אין הדבר כך, כי אין הקב"ה בא בטרוניא עם בריותיו עבודה זרה ג. ורחמנא ליבא בעי (סנהדרין ק"ו.), וכאשר מצא הקב"ה את לבבו נאמן בחרטה ועזיבת החטא, אזי עוזר לו הקב"ה אח"כ ומתענה לאט לאט לפי כחו. לא כאותן הסוברים שהתענית הוא עיקר התשובה, וכאשר מתחיל אלול הם מתענים הרבה והנהגת עשייתם ודיבורם ומחשבתם כהנהגתם בכל שנה ועושה עבירות ותיכף מתענה ומיד אחר התענית עושה ג"כ כמנהגו, וגם ביום התענית גופיה עושה ג"כ כחפצו, הכזה יהיה צום, והמה סוברים שזהו התשובה וזה הבל וכסילות.
<b>ופירשתי</b> פסוק בתהלים (קז', יז) אוילים מדרך פשעם ומעונותיהם יתענו כל אוכל תתעב נפשם ויגיעו כו', ואמרתי כפשוטו כי העושה תשובה יש מהם אשר התעניתים והסיגופים מזיק להם מאד ויש שאין מזיק להם כלל, וההפרש הוא כך, כי מי שיודע לעשות תשובה כראוי ונכון, שמגביר בעצמו החרטה הגדולה והבושה כנ"ל ומורגל בזה מאד וחפץ מאד שיתפייס לו הקב"ה, וכאשר מתענה וידע שבזה נמחל לו העון והקב"ה כביכול מתפייס, הנה אי אפשר שתענית זה יזיק לו כי אינו מרגיש ברעבון כלל לגודל התענוג והנחת רוח שיש לו מזה במה שעושה דבר שהקדוש ברוך הוא מתפייס בו, מה שאין כן השוטה שאין לו חרטה ולא עזיבת החטא ובושה ודאגה רבה על מעשיו כלל, והולך מהעבירה ומתענה תיכף, הנה זה מרגיש צער גדול מהתענית עד שיכלו התעניתים להזיק לו חס ושלום.
<b>והנה</b> ארז"ל (סוטה ג.) אין אדם חוטא אלא אם כן נכנס בו רוח שטות, ממילא העושה עבירה נחשב לשוטה, ואמר הפסוק כי עוד אוילים מדרך פשעם, ר"ל שיש אוולת יותר מאולת הפשעים, ומהו האולת ואמר כי מעונותיהם יתענו, ר"ל תיכף שהולכים מעונותיהם תיכף מתענים בלי הקדמת חרטה ובושה וכל תנאי התשובה, ועי"ז כל אוכל תתעב נפשם כאמור, אלא צריך להקדים החרטה והבושה היטב ואז גם התעניתים יהיו קלים עליו.
<b>נמצא</b> כי ענין העצה שנותן לזה להסיר משא העונות מעליו הוא דבר קל. אולם לפעמים זה הבא לעזור לו מקלקלו, והוא ע"פ מה שארז"ל (יבמות ס"ה:) כשם שמצוה לומר דבר הנשמע כך מצוה כו', כי מתחלה היה שוגג ולא היה המשאוי כבד כ"כ עליו, ועי"ז המוכיחו נעשה מזיד ואז המשאוי כבד מאד מאד, עד שנמשל לגמרי כשוכב לארץ ומשאוי עליו ואינו יכול לזוז באחד מאיבריו, לכן כשאירע כך חובה על המוכיח להוכיחו עוד עד מאה פעמים עד שיסלק המשאוי מעליו, כי בתחלה קודם שהוכיחו לא היה מחויב כ"כ להוכיחו, ואילו העלים עיניו אין להאשימו כ"כ כי חושש שמא יעשנו מזיד, משא"כ אחר שהוכיחו וקלקל לו מחויב לעזרו. וזה אמר הפסוק הראשון מענין המשל ואמר לא תראה כו', ר"ל אם אין לך רחמים גדולים כ"כ על חבירך הנה מי ימחה בידך שלא לראות והתעלמת מהם, ואף על פי כן אני מצוך מצד מצוה הקם, אבל אינך מחויב בדבר רק שאני מצוך על זה, אבל פעם ב' תקים דייקא דפעם ב' הוא חיוב יותר דהיינו באופן כנ"ל שעל ידו נתקלקל מאשר היה.
<b>והפסוק</b> הב' הוא הנמשל, ואמר הוכח תוכיח, ר"ל כאשר הוכחתו פעם אחת מחוייב אתה להוכיחו פעם ב', לכן אמר בתחלה הוכח שהוא לשון שאינו חיוב כ"כ משום דלפעמים אינו מחויב כלל להוכיח כשחושש אולי לא ישמע לו, משא"כ על פעם ב' אמר תוכיח שהוא מורה חיוב גמור כי אתה קלקלתו. וביאר הטעם למה יש אז חיוב, ואמר ולא תשא עליו חטא, ר"ל שאם הוכחתו פעם אחת ועזבתו, אם כן תשא עליו את החטא, ר"ל חטא שהוא שוגג ואינו משאוי כ"כ אתה עושה ממנו משאוי ע"י שנעשה מזיד, וזהו ולא תשא כו', וזהו שדרשו ז"ל אפילו מאה פעמים כי כל מה שמוכיחו יותר נעשה מזיד יותר ומחוייב יותר להוכיחו עד ישוב בתשובה שלמה והבן.
<b>שלח</b> תשלח כו' למען ייטב לך והארכת ימים. יש לדקדק, איך אמר שיעשה המצוה על מנת לקבל פרס. ויש לדקדק עם משארז"ל (בבא בתרא י:) האומר סלע זו לצדקה בשביל שיחיה בני או שאהיה בן עולם הבא הרי זה צדיק גמור ופריך עליה ומשני כאן בישראל כאן בעכו"ם, וטעם הדבר כי העכו"ם אינם מודים להקב"ה רק בהיטיבו להם ואם לאו קורא תגר, וזהו מאמרנו (תהילים פו, ט) כל גוים אשר עשית יבואו כו' ויכבדו לשמך כי גדול אתה, היינו כמש"ה (דברים ג, כד) את גדלך ופירשו זו מדת טובך, והיינו כי חסד נקרא גדולה ור"ל שיכבדו לשמך בעת כי גדול אתה שאתה מיטיב, וכן ועושה נפלאות אתה אלהים לבדך, כמ"ש רז"ל (נדה ל"א.) ע"פ לעושה נפלאות גדולות לבדו שאין בעל הנס מכיר בניסו מבואר דלשון זה מיירי בנסים, ולז"א כל גוים יכבדו בעת כי גדול אתה היינו שמתנהג עמם בחסד ועושה נפלאות כו', משא"כ אנחנו עמך כו' נודה לך לעולם כשם שמברכין על הטובה כו', זהו פשוטו.
<b>ועוד</b> יתכן לומר טעם הדבר כי ישראל באומרו שיחיה בני הוא ג"כ לקיום רצון ה' להרבות הדמות ושיחיה לעבודתו, וגם באומרו אהיה בן העולם הבא הרי העולם הבא הרוחני היא ההשגה הגדולה ועבודה יתירה ודביקות נמרץ. ועל זה אמרו רז"ל (ברכות ס"ד.) צדיקים אין להם מנוחה אפילו בעולם הבא שנאמר (תהילים פד, ח) ילכו מחיל אל חיל כו' רצו לבל תאמר שהצדיק אחרי מותו הוא בחינת עומד כמו מלאך כי היום לעשותם ולמחר לקבל שכרם (עירובין כ"ב:) נמצא אינו עושה כלום רק מקבל שכרו כפועל, אלא שהעולם הבא הוא תענוג העבודה תענוג רוחני שאינו פוסק וגם שם הולך ממדרגה למדרגה שנאמר ילכו כו', אם כן זה האומר שאהיה בן עולם הבא הרי כוונתו לעבוד את ה' בעבודה רבה ויתירה, משום הכי אין זה שלא לשמה, משא"כ העכו"ם אשר היו בימי קדם שאינו זוכה לעולם הבא כיון שאין לו עולם הבא כזו רק מדרגה תחתונה כידוע, לכן באומרו שיהיה בן עולם הבא הכוונה בו רק להנאת עצמו, וכן באומרו שיחיו בניו העכו"ם לכן הוי שלא לשמו. ממילא אתי שפיר באומרו למען ייטב לך והארכת ימים שדרשו רז"ל (קידושין ל"ט:) לעולם שכלו ארוך שהכוונה בו לעולם הבא, וענין כולו ארוך היינו שהוא ענין שאינו פוסק ואין לו גבול והולך תמיד ממדרגה למדרגה וכאמור, ממילא לא הוי כלל על מנת לקבל פרס. ומלבד זאת ביארנו בפרשת ואתחנן (ובפרשת שופטים) כי כשמקבל הצדיק שכר זהו עצמו עבודה ע"ש באורך.
<b>ובדרך</b> פנימי י"ל עם מש"ה (תהילים סא, ז) ימים על ימי מלך תוסיף, ר"ל מדת המלכות שנחסרו ספירותיה כנודע, ובתורה ובעבודה מוסיפין לה ספירותיה, וידוע כי הספירות נקראו ימים ולפעמים שנים, וזהו ימים על ימי מלך תוסיף שנותיו כמו דור ודור, שיהיו ספירותיה גמורים כמו בדורות הראשונים שהיתה בשלימות, ישב עולם לפני אלהים מדה זו נקרא עולם, וכל עיקר שלימותה שתהיה תורה שבעל פה שוה עם תורה שבכתב, ותקבל מבינה כמו תורה שבכתב, אבל בהיותה קצרה אינה מקבלת רק מתורה שבכתב, ונודע שבינה נקרא אלהים וזהו ישב עולם לפני אלהים והבן. וזהו הכונה באומרו והארכת ימים, והיינו ג"כ למען ייטב לך כי מדה זו עצמה היא כללות וכנסת נשמות ישראל וטובתה וטובת ישראל הכל אחד. והבן וה' יכפר.
<b>זכור</b> את אשר עשה לך עמלק. במדרש ר' תנחומא (פסיקתא רבתי יב, ח) משל למלך שנטע פרדס ובו אילנות טובים והושיב אצלו כלב רע אמר מי שיבא ויקצץ האילנות ינשכנו הכלב, לימים הלך בנו של מלך וקצץ האילנות ונשכו הכלב ואח"כ בכל עת שרצה המלך להזכיר לו חטאו שחטא לא הזכיר לו בפירוש החטא כדי שלא יהיה נבעת מלפני המלך אלא אמר לו זכור מה שעשה לך הכלב, כך כשהקב"ה רוצה להזכיר לישראל חטאם אמר זכור את אשר עשה לך עמלק ע"כ. וכן מצינו בפרשת דברים שלא הזכיר החטאים רק ברמז, אמנם לא מצינו זה רק בישראל מאהבתו אותנו אינו מזכיר החטא בפירוש, ולזה רימז דוד המלך ע"ה (תהילים לב, ב) אשרי אדם היינו ישראל שקרויין אדם אשרי להם, דאף כשחוטאין עדיין חביבותם גביה, דהא אנו רואין כי לא יחשוב ה' לו עון אינו מזכיר להם בעון בהדיא.
<b>בהפטרה</b> (ישעיה נד') ברגע קטן עזבתיך וברחמים גדולים אקבצך כו' בשצף קצף הסתרתי פני רגע ממך ובחסד עולם רחמתיך אמר גואלך ה' צבאות כי מי נח זאת לי אשר נשבעתי מעבור מי נח עוד על הארץ כן נשבעתי מקצוף עליך ומגער בך ע"כ. ויש לדקדק הא דאמר ברגע קטן עזבתיך ווי דגלותא אתמשך זה כמה מאות שנה הלזה יקרא רגע. ובאהבת יונתן פירש עם שדקדק עוד מאי הוא תיבת קטן הא ודאי כל רגע הוא קטן וכיון דאמר ברגע תו אין צריך לדקדק קטן. ופירש בדרך דרוש ע"פ הש"ס דברכות (ז.) ואל זועם בכל יום וכמה זעמו רגע וכמה רגע א' מה' אלפים כו' ובתר הכי קאמר רגע כמימריה ע"ש, ומסיק דבאמת הרגע מתחלק לרגעים ובכל יום כועס הרגע הגדול א' מה' אלפים כו' ובימי בלעם אי אפשר לומר שלא כעס כלל דהא זועם בכל יום אמר קרא, אלא שלא כעס רק רגע הקטנה דהיינו כמימריה ואז לא היה יכול לומר רק כלם, ויהפוך ה' את הקללה לברכה ונעשה מלך, ואח"כ נעשה קללה כי נמשך מזה שישראל שאלו מלך והיו מלכי ישראל שהחטיאו לישראל ועי"ז גלו, נמצא נמשך כל ענין הגלות ע"י רגע הקטנה הזו.
<b>והנה</b> המלך שכעס על בנו ונשבע לבל יבא להיכלו משך זמן רב וגירשו, ותיכף ומיד שב אפו וינחם על בנו, ולהחזירו אי אפשר שכבר נשבע, והמלך מצטער כל משך השבועה, אזי מיד כשנגמר משך הזמן שעליו נשבע ובנו בא אצלו התחיל מפייסו מאד ומרחמו ונותן לו מתנות, משא"כ אם בן הזה עשה באמת מעשה רעה גדולה והמלך אינו מתנחם ומצטער כלל בכל אותו משך, ולא שב אפו ממנו כלל בכל משך ההוא, אזי בסוף המשך אף על פי שבנו בא אצלו, מ"מ אינו מפייסו ומרחמו כ"כ כי די לו לאותו הבן במה ששב אל היכל המלך. ממילא בישראל שעיקר הכעס לא בא רק ע"י מלכי ישראל, וזה נמשך ע"י רגע הקטנה, לכן בגאולה שאנו מצפים יהיו רחמים גדולים מאד, כיון שהאף לא היה רק אותה רגע הקטנה, לזה אמר ברגע 'קטן' דייקא עזבתיך שלא נמשך האף אפילו רגע הגדולה רק רגע הקטנה, לכן ברחמים גדולים אקבצך אלו דברי הספר הנ"ל. וע"ש כי לא הארכתי להביא כל דבריו רק במקומות הצריכים תוספות ביאור קצת ביארתיו, ועיין בגוף הספר.
<b>וקרוב</b> לדרכו פירשתי ג"כ פסוקים אלו בדרך דרוש, שעל פי מה שביארתי בכמה מקומות זה הענין שהקב"ה כועס בכל יום הוא חסד וטובה, כדי שע"י הכעס הזה יוכלו הצדיקים להגין על הרשעים, דאי לא היה הכעס הזה אז אין התחברות כלל לצדיקים עם הרשעים, והנפש החוטאת כו', והקב"ה רוצה שיהיה להם חיבור ויגינו הצדיקים על הרשעים, ועל זה ברא העולם, דאם לא זאת לא היה בורא רק צדיקים לבד, ואם הכרח שיהיו ג"כ רשעים כמו המוץ שצומח עם התבואה לא היה בורא העולם כלל, רק ע"י חסד זה ברא העולם למשוך אלה את אלה שיגינו צדיקים על הרשעים, וזה אי אפשר רק ע"י שכועס, ובעידן ריתחא יש קטרוג על הצדיק ג"כ ואז ניצולו אף הרשעים, והיינו כי רגע באפו חיים ברצונו (תהילים ל', ו) וביארתי זה באורך בחיבור זה וחידושי לחולין פרק אלו טריפות גבי ערוקאי כזית שאמרו במקום מרה כו' ע"ש באורך כי איני כופל כאן הדברים.
<b>וזהו</b> שאמר ברגע קטן עזבתיך, ר"ל מה שאני כועס בכל יום רגע הוא לתכלית שיהיה וברחמים גדולים אקבצך, ר"ל שיהיה קיבוץ וחיבור לצדיקים עם הרשעים שיוכלו להגן עליהם, והודיע הקב"ה לישראל אהבתו עליהם שאפילו הכעס שכועס הוא רחמים גדולים ולטובתם. ואמר עוד בשצף כו' רגע ממך היינו הרגע שכועס והוא לסבה כדי שימשוך מזה ובחסד עולם רחמתיך, היינו החסד שעליו בראת העולם שיוכלו הצדיקים להגן על הדור.
<b>ואולם</b> בדרוש לפרשת שלח ביארתי שם בארוכה ענין דור המבול שאין להם חלק לעולם הבא שהיה זאת ע"י נח שהיה ביניהם צדיק, ומחמת זה לוקט מכם כל הניצוצות שבהם יעוי"ש באורך, נמצא שהיה שם להיפך שע"י הצדיק שהיה ביניהם אבדו כולם, וקרוב לזה הוא מאמר רז"ל (זוהר ח"א רנ"ד.) שנקרא מי נח עבור שלא התפלל עליהם. ולזה אמר כי מי נח זאת לי כו' ששוב לא יהיה כן, אלא אדרבא הצדיק יגין על דורו והבן כי קצרתי.
<b>ובדרך</b> אחר ביארתי בהקדם המשנה באבות (ד', כב) ואל יבטיחך יצרך שהשאול בית מנוס לך. ויש לדקדק באומרו ואל יבטיחך יצרך מה יש לו להבטיח, ותו באומרו שהשאול הוא בית מנוס והוא תמוה. ונודע דשאול יש לו ב' פירושים או קבר או גיהנם ושניהם לא יתכן לקרותם בית שאינם רק בור שחת, וגם לא יתכן לנוס שמה כי לשון מנוס הוא מנוה הרעה לנוה היפה.
<b>וביארתיו</b> בג' דרכים. דרך א' בהקדם מאמר רבה בר בר חנה בבא בתרא ע"ג. אישתעו לי נחותי ימא מההוא גלא דמטבע לספינתא בין גלא לגלא תלת מאה פרסי ורומיה ש' פרסי זמנא חדא הוי אזלינן באורחא ודלי לן גלא עד דחזינא ביה מרבעתא דכוכבא זוטא והוה ביה כמבזר ארבעין גריוא ביזרני דחרדלא ואי דלינן טפי הוה מקילינן מהבליה ורמא ליה קלא גלא לחבריה חברתי שבקת מידי בעלמא דלא שטפתיה דליתיה אנא ונאבדיה א"ל פוק חזי גבורתא דמרך מלא חוטא חלא ולא עברי ע"כ. ויש לדקדק מי מדד בשעלו רום הגלים ומרחקם זה מזה בצמצום כ"כ לבל יטעהו ראות עיניו במנין וקצב הפרסאות. ותו מאי הוה אזלינן באורחא היה לו לומר בספינתא, ותו למה כוכבא זוטא ראה ולא כוכב גדול שהוא נראה למרחקים יותר מהקטן. ותו למה נתן שיעור בארבעים סאה חרדל שהוא תופס מקום יותר מתבואה כפירשב"ם, היה לו ליתן שעור כמבזר תבואה ויהיה שיעורו רי"ש או שי"ן גריוי, ותו מאי נפקא מינה בסיפור מעשה ההוא בגמרא.
<b>ואבארהו</b> כפי שראיתי במפרשים רק שהוספתי ב' דברים. בהקדם דברי בעל בחינות עולם בראשו, העולם ים זועף והזמן גשר רעוע. המשיל העולם לים מהטעמים שיתבארו אח"כ, ובני אדם שבתוכו משולין לספינות ההולכות ומשוטטות בים, ואמר שאין דומה העולם לים כשעומד ושותק אלא דומה לים זועף, כך אין מנוחה לאדם אלא שבע כל ימיו כעס ומכאובות לא ישקוט ולא ינוח כמו שאין מנוחה להספינה כשהים זועף.
<b>ואמר</b> עוד שהזמן דהיינו ימי חיי האדם דומה לגשר רעוע, רצונו דאם כל אדם בעת הולדו היה בטוח שיחיה ע' שנה אז היה זמנו דומה לגשר חזקה אשר ההולך עליה בטוח, אבל כיון שארז"ל (שבת קנ"ג.) ישוב היום שמא ימות למחר, לכן הזמן דומה לגשר רעוע חלושה אשר אין עליה בטחון לבלתי יפול הנופל ממנה וצריך ההולך עליה לילך לאט ולישמר לבל יפסע במקום חלוש פן יטבע בים, אלא חופש כל פסיעותיו להעמיד רגליו באיזה מקום חזק ואם לאו הוא מסוכן, כך צריך האדם לשמור רגליו ופסיעותיו לבלי יפסע במקום חלוש כי הוא מסוכן אלא יפסע במקומות חזקים. והמקומות החזקים היינו קיום המצות, והמקומות החלשין הם עשיית עבירות שהם מקומות מסוכנים מאד, ולפעמים האדם עושה מחסרון ידיעה ולא ידע כי בנפשו הוא, כגון לדבר בבית הכנסת שהחמיר בזהר הקדוש, או לדבר דברים בטלים בשבת שזה נחשב לחילול שבת, ומכל שכן חילול שבת גמור, או שאינו מכבד את השבת בתוספות מחול על הקודש בתחלתו ובסופו, וכן כמה דברים שכל אלה הם מקומות מסוכנים ח"ו.
<b>והנה</b> מה שדימה העולם לים, ביארו בספרי מוסר הטעם כי להיות רוב בני אדם אשר אינם משימים עיניהם על דרכיהם נכשלים בקנאה ותאוה וכבוד כמבואר במשנה, ולזאת דומה לים אם בענין התאוה ארז"ל (קהלת רבה א, לד) אין אדם מת וחצי תאוותו בידו יש לו מנה מבקש מאתים, כך כל הנחלים הולכים אל הים והוא איננו מלא (קהלת א, ז), וכמו שכל המים ההולך אל הים שם הם שבים ללכת, כך תאות רשעים תאבד ולא במותו יקח הכל לא ירד אחריו כבודו.
<b>וענין</b> הכבוד הוא הגאוה ודומה לגלי הים שכל אחד מתנשא עד כמה שיוכל כמו הים שמתגעשים גליו, כך היצר הרע מעלה לשמים שיאו של האדם ורוצה לאבדו, וכן הקנאה שכל אחד מתקנא בחבירו ורוצה למשול עליו דומים לגלי הים שכל אחד רוצה להתגבר על חבירו. וכמו שהים הולך וסוער גל הולך וגל בא, כן היצר הרע מסעיר לב האדם עליו בכמה מיני גאוות והרהורים ושאר דברים זה הולך וזה בא. וכמו שברא הקב"ה חול גבול לים שאם יהיה סוער כל היום כולו לא יצא מגבולו, כך עשה הקב"ה גבול להיצר הרע שעד אותו הגבול הולך וסוער ומחטיאו אבל לא יעבור הגבול, ואותו הגבול הוא תשובה, שכשעושה תשובה אזי לא נתן רשות להחטיאו, כי בראשונה היה עבירה גוררת עבירה משא"כ כששב.
<b>והנה</b> ענין הגאוה שבבני אדם הוא שטות גדול, כי יש ב' מיני גאוה, האחד שהוא אומר בלבו שהוא גדול מחבירו, אבל על כל פנים גם חבירו נחשב בעיניו למאומה, רק שהוא בעיני עצמו הוא חשוב יותר, כמו דמיון עץ ארז בין שאר עצים הקטנים ממנו. ויש מין גאוה שהוא מצוייר בעיני עצמו נגד חבירו כמו ארז בלבנון נגד קש יבש, אשר לא יתכן לומר על זה שהוא גדול ממנו אלא שאין להם שום ערך ויחוס ודמיון.
<b>ויצוייר</b> שראובן ושמעון עומדים יחד ושניהם מתגאים זה נגד זה, ראובן אומר בלבו ששמעון נגדו כקש נגד הארז, ושמעון אומר בלבו להיפוך שראובן נגדו כקש נגד הארז היש שטות גדול מזה, וזה נמשך מחמת שהולך האדם בשרירות לבו ועוסק תמיד בהבלי עולם, ואינו משים על לבו בשום פעם מהו מצוה ומהו עבירה עד שכל דרכו ישר בעיניו ונעשה גדול וחשוב בעיני עצמו, משא"כ המשים לבו על דרכיו ורואה שאי אפשר לצאת ידי שמים כי אדם אין צדיק כו' והן במלאכיו ישים תהלה, אי אפשר שיתגאה, אבל זה שכל ימיו טרוד בפועליו ובעסקיו זה מתגאה מאד, ומדי יום יום הולך וגדל בעיני עצמו עד כי גדל מאד ושוב אי אפשר לו לשמוע בקול מוכיחים, כי כל אדם הוא קטן מאד בעיניו והוא גדול מכל באי עולם, אם כן מי הוא זה המוכיח אשר הוא ישמע לקולו.
<b>והנה</b> נודע המשל של העוללות אפרים בענין שמינה המלך שני שרים כו' והיו ג' כתות, כת אחת עזבו אותו השר תיכף בראותם שאינו מרויח, והכת הב' לא עזבוהו עד שראו שמתמוטט והולך ודל, וכת הג' לא שמו לבם גם לזאת עד סוף המשך ששבו לביתם בפחי נפש, כך ענין היצר טוב ויצר הרע כו', כת אחת עוזבים היצר הרע בימי עמידה שמזה מבינים שיתמוטט, כת הב' אין עוזבין אותו עד ימי ירידה, וכת הג' לא שמו לבו גם לזאת כל עוד נשמתם בהם עד לסוף שבים לביתם בפחי נפש. וכתב שם שג' זמנים הללו מרומזים בחודש אחד שיש להלבנה ימי עליה שהולכת ומתוספת, וימי עמידה, ואח"כ הולכת ומתמעטת יעוי"ש.
<b>והנה</b> נודע שב' אנשים הנולדים ברגע אחד יתדמו בכל עניניהם על הרוב עבור שנולדו במזל אחד, מה שאין כן אם נולד בשעה שאחריה שוב לא יתדמו כ"כ ועל כל פנים קצת יתדמו, עד שהנולדים בחודש אחד ג"כ יתדמו קצת מן הקצת, כמ"ש חז"ל, אבל הנולד בחודש זה להנולד בחודש אחר אפשר שיתרחקו זה מזה עד שלא יהיה להם שום יחוס ודמיון, וידוע שמהלך אדם בינוני ביום עשרה פרסי, ממילא בחודש שלם יהיה שי"ן פרסאות ולכן אפשר שכוונו רז"ל באמרם שי"ן פרסי היינו על מרחק חודש שלם כמו ששי"ן פרסי הוא מרחק גדול בכמות והחודש הוא מרחק גדול באיכות כנ"ל.
<b>וידוע</b> ג"כ שהמוכיח לחבירו ומחזירו למוטב יכונה בשם כוכב על שם ומצדיקי הרבים ככוכבים לעולם ועד (דניאל יב, ג), וזה ירמוז רבה בר בר חנה שישתעו לי נחותי ימא, ר"ל אותם העוסקים תמיד רק בהבלי העולם הדומה לים, וסיפרו לו מענין גלא דמטבע לספינתא, ר"ל איך היצר הרע מחטיא את האדם ומטביעו ומגביהו להתגאה, ואמר בין גלא לגלא שי"ן פרסי, ירמוז על מ"ש לעיל שראובן ושמעון עומדים יחד והם בהיפוך מקצה לקצה, לראובן נדמה שאין לשמעון יחוס כלל אליו ולשמעון נדמה להיפוך, והיינו בין גלא לגלא שי"ן פרסי כו', ר"ל מרחק חודש שלם שאין יחוס כלל מזה לזה. ורומיה דגלא שי"ן פרסי, ר"ל משך הזמן שאיננו חור בו יצוייר שהוא מהשוטים כת הג' אשר אינם חוזרים אפילו בימי ירידה, והיינו שי"ן פרסי חודש שלם. זמנא חדא הוה אזלינא באורחא, ר"ל שלא נתתי לב על דרכי ועל דברי תורה ודלינן גלא, ר"ל שהיצר הרע הגביהו כ"כ עד דחזאי בי מרבעתא דכוכבא, ר"ל שהיה נדמה בעיני הכוכב, ר"ל כל מי שהיה מוכיחו להחזירו למוטב, חזיתיה זוטא, ר"ל שהיה קטן בעיניו והוא היה גדול מכל הבא להוכיחו עד שלא שמע לקול שום אדם, ואמר דאי הוה מידלי טפי אזי הוה מיקלא שלא היה נשאר בו עוד שום ניצוץ ודבר טוב ולא היה אפשר לו כלל לחזור בתשובה. רק שמיהר והרהר תיכף תשובה בלבו, וענין התשובה הוא ששם ללבו כמבזר ארבעין גריוי ביזרני חרדלא.
<b>הענין</b> הוא, שחרדל דרך לזורעו מעט כי הוא דבר חריף ואין לכל אדם צורך בו, ואפילו המשתמש בו אינו צריך רק מעט מזעיר, ולכן דרך כל אדם לזרוע בכל שדהו תבואה שהוא צורך לו ולכל אדם, אבל חרדל אינו זורע רק כמלא כף איש. ואם יצוייר שאיש אחד היה לו שדות הרבה וזרען כולם חרדל הנה הוא שוטה גדול ומפסיד כל מעותיו, כי אין נמצא לו שום סוחר על זה ונשאר מונח במקומו עד שכלה מאליו. כך הענין בעוסק כל ימיו בצורכי עולם הזה שהוא כענין החרדל אשר אין צריך להשתמש בו רק מעט משך היותו בזה העולם, משא"כ עניני עולם הבא הוא כתבואה הצריך לכל אדם ולעולמי עולמים וצריך לעסוק בזה הרבה, ובעסקי עולם הזה רק מעט כזריעת החרדל.
<b>וסיפר</b> לו אותן נחותי ימא שכאשר הגביהו היצר הרע ככה מחמת שעסק כל ימיו רק בעולם הזה, עדיין נשאר בו דבר טוב והרהר בתשובה ושם על לבו אשר הוא דומה כאותו השוטה שזורע מקום של מ' סאה חרדל ומאומה לא ישא בעמלו אשר הוא עמל, וכאשר הרהר בתשובה היטב חרה להיצר הרע על שהונח לו עדיין דבר טוב עד שיוכל להרהר בתשובה, ורמא קלא גלא לחברתה, ר"ל שסער עליו כח היצר הרע ואמר לגל הראשון שבקת מידי בעלמא (האדם נקרא עולם קטן) שהנחת לו עדיין דבר טוב ולא שטפת אותו, וניתי אנא ונאבדיה שלא ישאר לו שורש וענף, והשיב לו חזי גבורתא דמרך שאין לו כאן רק מלא חוטא דחול דהיינו רק מעט תשובה שהרהר בלבו, ועי"ז תו לא עברינן שאין אנו יכולים להחטיאו עוד כאמור. וזהו ביאור יפה לכל המאמר ההוא, והוא כמפרשים רק שהוספתי בו דברים הרבה.
<b>היוצא</b> מזה שהזמן הוא גשר רעוע מחמת שאין לו הבטחה על ימי חייו לכן צריך שמירה מאד, וזהו ענין שארז"ל (תנחומא ויחי א, א) שימי אדם כצל עוף הפורח ולא כצל אילן או צל אדם המולך ממקום למקום, והיינו שדימהו לצל עוף הפורח שהוא רץ מהרה והצל אחריו, כך נמשלים ימי האדם בהיות שאינו בטוח שלפעמים נמשך זמן חייו ולפעמים הוא רץ לבאר שחת ואין נמשך זמן חייו והוא כמרוצת צל עוף הפורח. ולכן צריך לעשות תשובה בכל יום כמארז"ל ישוב היום שמא ימות למחר. וזהו שהזהיר התנא ואל יבטיחך יצרך לומר לך עוד יבא זמן שתעשה תשובה כאשר יבואו ימי הזקנה או ימי העמידה, ומה לך כי נזעקת למהר לעשות תשובה בהיותך עדיין נער ורך, ומתי תתעדן בטוב העולם, לזה אמר שלא תבטח על זה כי לפעמים השאול בית מנוס, ר"ל שיצוייר שהאדם רץ לבית עולמו כמו שנס מפני דבר ואינו בטוח בחייו אפילו יום אחד, לכן כל עוד נשמתו בו צריך לשוב בכל יום.
<b>דרך</b> ב' ביארתי על פי מה שפירש של"ה ז"ל המאמר בזוהר חדש ותקח מפריו ותאכל ותתן גם לאישה כו' הדא הוא דכתיב (ירמיה ט, כ) כי עלה מות בחלונינו, וביאר כי מה שאמר הש"י לאדם הראשון כי ביום אכלך ממנו מות תמות אינו בדרך עונש כלל, אלא שאי אפשר בענין אחר והיינו כי מתחלה היה כתנות אור, ר"ל שהגוף היה אור רוחניי והיה מוכשר להשיג כל ההשגות, ועל ידי אכילת עץ הדעת נעשה כתנות עור, ר"ל שנעשה כגוף גשמיי וחומר ואינו מעותד ומוכשר להשיג השגות, והשי"ת ברא את האדם כדי להטעימו מטוב עולם הבא ולעדנו בהשגת כל הסודות והשגות הנאותות שזהו העידון הגדול, ולכן בלתי אפשר אם לא שימות ויתפרד הגוף מהנשמה ותוכל הנשמה להשיג ולאור באור החיים, משא"כ קודם החטא שהיה יכול להשיג כל זה בעודו בחיים אם כן למה ימות.
<b>וזה</b> שאמר הש"י כי ביום אכלך ממנו, אזי אי אפשר לך שתאור באור החיים אלא אם כן מות תמות, והנה האדם הבונה בית צריך לעשות בו חלון והיינו לפי שעשה ארבעה מחיצות המפסיקות בעד האורה צריך הוא חלון שיכנס דרך שם האורה, משא"כ קודם עשיית המחיצות שהיה המקום כולו אור, אז לא היה צורך לחלון, כן הענין בזה שמתחלה היה כולו כתנות אור ולא היה מחיצה המבדלת בינו ובין השגות הקדושה לא היה צריך לחלון ולסבה להשיג האור, משא"כ אח"כ שנעשה כתנות עור גוף חומר והוא מחיצה המבדלת בינו ובין ההשגה היה צריך לחלון שדרך בו יכנס האורה, ואותו החלון הוא המות שעל ידו נכנס השגת האור כאמור.
<b>ואיתא</b> בזוהר חדש (מאמר ותקח מפריו) שאות מ"ם פרח באויר והקיפוה ו' ת' מארבע רוחות כידוע, והנה סופי תיבות ותקח מפריו ותאכל ותתן הוא חלון, והוא לכוונה זו שאלו ראשי תיבות של ד' תיבות אלו הקיפו את אות המ"ם מארבע רוחות ונעשה מות בכל סטרין, ורימז הפסוק למה נעשה כך ומרמז בסופי תיבות חלון, כי הוצרך המות להיות חלון שיכנס דרך בו האורה, וזהו שצווח קרא כי עלה מות, ר"ל שמות יש לו עליה וחשיבות גדול, ומפרש מהו החשיבות וקאמר בחלונינו, ר"ל שנעשה אצלנו חשוב כמו חלון. וזהו כוונת המאמר הה"ד כי עלה כו' אלו דברי של"ה ז"ל. והוא מתוק מדבש ומוסר גדול וכל אדם שישים זאת אל לבו מה הוא ומה חייו עד שכל תקוותו על המות, כמו הבית שלולא החלון אינו כלום ועולם חשוך בעדו, כך הוא בלא המות אינו כלום וכל תקותו הוא המות, כשישים זאת ללבו ודאי לא יתגאה, וזהו שאמר ואל יבטיחך יצרך להגבירך שתתגאה כי תן אל לבך שהשאול ר"ל הקבר הוא בית מנוס לך שכל תקותך עליו ושוב לא תתגאה.
<b>דרך</b> ג' ביארתי אם נפרש שהשאול היינו גיהנם, ואמרתי בדרך משל הארי שאין כל בריה יכולה לשלוט בו רק מחמת שאוהב בשר, כמאמרם ז"ל ברכות ל"ב. אין ארי נוהם מתוך קופה של תבן כו' ועי"ז עושין תחבולה מילדותו, מושכין אותו בנתינת בשר כל עת עד שבוטח את עצמו על אותן בני אדם וחושב שהם לו אוהבים נאמנים עד אח"כ. והארכתי במשל ההוא איך מזדיינים אח"כ ומורים לו חצים והוא בורח ורוצה להחבא ורץ עד שמגיע לעיר ורוצה ליכנס לבתים להחבא בפניהם, וכל השערים סגורים כי כל הדרים יראים מן הארי, ואח"כ מחמת אין ברירה רץ אל מקום התפיסה להחבא שם, ולרוב גבהות שיש בו צריך לחשוב גם זה דמות בית לו ורץ שם לנוס מפניהם ושם נתפס.
<b>כך</b> הענין שהנשמה הוא דבר קדוש מאוד ואיך יש הוי אמינא להתגבר עליה לתפסה, זולת מחמת שהתאוה קשורה בגוף מעת הוולדו, ובא היצר הרע כאוהב נאמן וממלא כל תאותו עד שהוא בוטח בו ואינו נשמר ממנו, ואחר המות בא הוא וכל הקליפות שברא במעשיו בעודו בחיים ומזדיינים נגדו והוא בורח מהם וזהו כף הקלע, וזה הוא כמה וכמה שנים ויסורים אלו גדולים מאד, עד שבא למקום ישוב גן עדן, ושם גם כן הגיהנם תחילתו פיו צר באר שחת, ואח"כ המדורות הגדולות כל מדורה שי"ן פרסי כו' ורוצה לברוח מהם לגן עדן, אמנם רואה כל שער היכלותיו סגורות מחמת שראו רשע רץ ואינם רוצים שיכנס שמה כי הוא מסריח כנבלה, ומחמת אין ברירה רואה פי הגיהנם וחושב הנה זה יש לו ג"כ צורת בית, ואומר בלבו לנוס שמה ונס מפניהם עד שמשם נופל לגיהנם, והארכתי במשל הזה וכאן קצרתי.
<b>וזה</b> אומרו אל יבטיחך יצרך, ר"ל אל תבטיח א"ע בו ותחשבהו כאוהב לך כי אחר כך יתלבש נגדך בכלי זיין כ"כ עד שהשאול שהוא הגיהנם יחשב בעיניך כבית, ותנוס שמה מרוב צרותיך שיהיו לך ממנו בהזדיינו נגדך, ויביא לך חיילות קליפות שבראת במעשיך, כי העובר עבירה בורא קליפה, ובפרט בדיבור פה שיצויר שמדבר כל היום ליצנות ולשון הרע ורכילות וכדומה, ודבר קל להאדם לדבר כל היום ולא ידע כי בנפשו הוא כי מכל דיבור ודיבור נברא משחית אחר ויוכל לברוא ביום אחד כמה וכמה אלפים, משא"כ בעשיית עבירה שמכל עבירה עושה משחית אחר ואיך אפשר שיעשה אדם ביום אחד כמה אלפים עבירות, משא"כ עבירות התלוים בדיבור הפה הוא דבר מר מאד, ולכן מאד מאד צריך לשמור את הפה.
<b>ומחמת</b> זה כתב הרב בחובת הלבבות (שער הפרישות פ"ה) וז"ל: שצריך האדם להרגיל את עצמו בסגירת פיו עד שיהיה מורגל כ"כ בסגירת פיו שיהיה תנועת לשונו יותר כבד עליו מתנועת כל אבריו, והיינו לרוב החומרא והסכנה שיש בתנועת הלשון יותר מבתנועת כל שאר האברים, שמכל דיבור נברא משחית אחר, ובכלל זה המדבר בבית הכנסת שהחמיר מאד בזוהר הקדוש (ח"ב קל"א:) האי מאן דמשתעי בבי כנישתא כו' וזה ג"כ בורא מכל דיבור ודיבור משחית אחר ובמקום קדוש, והוא דמיון מעמיד צלם בהיכל ח"ו, לכן מאוד צריך לפרוש מזה ולעשות גדר שלא ישיח שום שיחה בבית הכנסת, וכשצריך לו מאד לדבר דבר הנה לא רחוק מאתו פתח בית הכנסת ויצא וידבר את דבריו, ומכל שכן כשמדבר שם בתפילין כי השח בתפילין הוא בלאו הכי עון פלילי, מכל שכן בהצטרפות אלו השנים בית הכנסת ותפילין עליו והוא משיח בהם הנה גדול עונו מנשוא. ומכל שכן שע"י השיחה לא יתן דעתו לעניית ברוך הוא וברוך שמו ואמן, ועל זה יש עונש גדול ר"ל, וידוע בספרים המעשה שאירע להגאון בעל הלבושים בזה כו'.
<b>לזאת</b> כל העבירות התלוים בדיבור צריך לעשות מאד משמרת למשמרת, ובכללו השח דברים בטלים בשבת שהוא ג"כ עון חמור וביותר שארז"ל (שבת קי"ח:) כל המשמר שבת שבת כהלכתו אפילו עע"ז כדור אנוש מוחלין לו, ומכל שכן על שאר עבירות, רק שעושה תשובה בחרטה כראוי, ואז ע"י שמירת השבת נמחלין עונותיו. והנה שמירת השבת כהלכתו הוא אכילה ושתיה ושינה וביטול מלאכה, רק שיעשה לשם שמים ושלא ידבר דברים בטלים, היש חיך מתוק מזה שבעד דבר קל כזה משיג מחילת עונותיו, מי פתי יסור מזה ובשאט בנפש ידחה הדבר הזה, ובאמת זהו מאמר ז"ל (שבת י.) מתנה טובה יש לי בבית גנזי ושבת שמה כו', דלכאורה למה פרט מצות שבת לקרותה מתנה יותר משאר כל המצות, ובאמת כל התורה נקרא מתנה כמש"ה (במדבר כא, יח) וממדבר מתנה, אבל השבת פרט בפני עצמה וקראה מתנה טובה, והיינו עם האמור כי בכל המצות יש קצת דברים שהיצר הרע מכביד עליו שהוא היפך תאותו, משא"כ מצוה זו שהיא ככל תאות האדם אכילה ושתיה שינה ביטול מלאכה, רק שיעשה הכל לשם שמים למען כבוד השם יתברך שצוה לכבד ולענג את השבת ושלא לדבר בה דברים בטלים, ועל ידי זה מוחלין עונות, לכן ודאי זהו מתנה טובה מאוד, ממילא מי שאינו עושה זאת אינו רק אדם משוגע וחסר דעה ופתי, ושמירת השבת הוא ג"כ מקרב את הגאולה.
<b>אכן</b> רעה ממארת בהרבה קהלות ממהרין להתפלל ערבית במוצאי שבת בעוד שיש זמן קצת עוד איזה מנוטין ללילה, וזה לרוב מהירתן לעשות מלאכה, ואנשים צועקין כבר יש ג' כוכבים, ועל הרוב אינם רואין כלל ג' כוכבים ואף שרואין מ"מ בינונים בעינן ואין אנו בקיאין בבינונית, לכן זהו עון פלילי ובזיון גדול לשבת קודש, ואין להתפלל ערבית עד שיהיה לילה לכל מראה עיני כל בני אדם לבלתי יהיה חוזה בכוכבים.
<b>ואפתח</b> במשל פי שהיתה מלכה אחת ודרך המלכה כל כבודה פנימה אינה יוצאת מפתח ביתה, פעם אחת חשקה מאד לטייל ולנסוע לאיזה עיר, והנה לא היה לה שום מכיר מחמת שהיא תמיד סגורה ומסוגרת, ונזכרה שבעיר אחת יש לה איזה מכיר מכבר ונסעה לאותה העיר, ובבואה לשם כבר התחיל ליחשך ובאתה אל כל בתי העיר האכסניות ולא רצה שום בעל הבית להניחה לביתו, עד שבתוך כך פגע בה מכירה ויאמר לה מה לך לבקש אכסניות בואי אלי, ותסר אליו ויפנה כל ביתו וחדריו ועליותיו ולנתה המלכה אצלו וחרה לה מאד על כל בני העיר, ואמרה בלבה שבבואה אל המלך תרע מאד לכולם ותיטיב מאוד לאותו מכירה. ויהי סמוך ליום התחילה המלכה להכין את עצמו וכל המטלטלין שלה לקטו כל משרתים אחד לאחד כדי לשוב לביתה בתחלת היום, ויהי עוד רגע סמוך ליום כעס אותו בעל הבית השוטה וצווח למשרתו לזרוק אותה וכל אשר לה החוצה, באמרו מה לי ולך לפנות כל חדרי ועליותיו ואין לי מקום לנוח עליו, והמלכה התחננה אל תעשה לי בושה זאת בעבור זו הרגע הרי אתה רואה שבעוד רגע בלאו הכי אני נוסע מאתך, ולא השגיח עליה וזרק כל אשר לה החוצה, וכעסה מאד עליו עד ששכחה מעשי כל בני העיר וכעסה רק עליו.
<b>כך</b> הנמשל שבת המלכה כל כבודה פנימה, וזהו מאמרם ז"ל מתנה טובה יש לי בבית גנזי דייקא, כי דרך המלכה כך הוא כל כבודה פנימה, וחשקה להתגלות בעולם הזה ולא היה לה מכיר רק ישראל ע"י אברהם יצחק ויעקב שקיימו כל התורה עד שלא ניתנה, ובאתה לזה העולם ושום אומה לא קבלוה עד שקבלוה ישראל, ופונים עבורה כל בתיהם וחדריהם ועבדיהם ואמהותיהם שכולם אסורין במלאכה בכל המקומות ובכל החדרים הוא שבת קודש, ובהגיע סמוך ללילה שמתחיל שבת להתלקט ולילך כו', והכל מובן.
<b>והנה</b> ארז"ל (שבת קי"ח:) אלמלי שמרו ישראל שבת היו נגאלין, ועתה אף על פי ששומרין מ"מ ע"י רגע זו שממהרין מעכבין ביאת הגאולה, ואם תקשה למה בשמירת כל המעת לעת כהלכתו לא יבוא הגואל, ואם היו ממתינין עוד רגע זו היה בא. לז"א כי יש שני רחמים רחמים סתם ורחמים גדולים דהיינו מדות העליונות כנודע, ואין הגאולה באה אלא אם כן נתעורר עלינו רחמים גדולים, וזה מתעורר במנוחת שבת עד הלילה כידוע, לכן מחמת שמקלקלין אותה שעה היא עיכוב הגאולה.
<b>ועל</b> זה אמרתי דרך רמז הפסוק שהתחלנו, שאומר הקב"ה לנו ראו טפשות וסכלות מאתכם כי ברגע קטן כו' מחמת רגע זו הקטנה עזבתיך שאין הגאולה באה ואיך לא תתאפקו על רגע הקטנה. ואם תשאלו מה קפידא כ"כ ברגע אחת ומעט זמן, ומדוע לא יבא הגואל ע"י שמירה כל המעת לעת, לזה אמר וברחמים גדולים אקבצך, ר"ל שאין הגאולה וקיבוץ שלך בא אלא ע"י רחמים גדולים שמתעורר באותו העת, לכן צריך האדם לעשות גדר לעצמו עבור שיודע כי עונותיו עברו ראש, וכשמתחרט על עונותיו ישמור שבת כהלכתו שהוא דבר קל מאד, ויבלום פיו לבל ידבר כל המעת לעת עד הלילה רק בדברי תורה, ועי"ז מוחלין עונותיו מבלי שיצטרך לסיגופים הרבה, ומקרב ג"כ את הגאולה כן יהיה רצון. חסלת פרשת תצא

שופטים



Section 1

<b>דרוש מדבר בכח הצדקה</b>
<b>צדק</b> צדק תרדוף פירש"י ידוע, ופשוטו לרדוף אחר נתינת הצדקה, ולשון תרדוף כמשחז"ל (שבת ק"ד.) שכן דרכן של גומלי חסדים לרדוף אחר דלים, שצריך הנותן לרדוף אחרי המקבל, לראות ולהשגיח אם יש לו במה להתפרנס. רק יש לדקדק בכפל לשון צדק צדק למען תחיה כי צדקה מצלת ממות וירשת את הארץ ירצה ארץ החיים דהיינו עולם הבא, ויכוין שבשכר צדקה יקבל בעולם הזה גם בעולם הבא. וקשה הא אחז"ל (אבות א, ב) אל תהיו כעבדים המשמשין את הרב על מנת לקבל פרס, ואיך אמר למען תחיה כו'.
<b>ולכאורה</b> יש לומר על פי משארז"ל (בבא בתרא י:) ומאן דעביד הכי לאו מעליותא הוא והתניא האומר הרי סלע זו לצדקה בשביל שיחיה בני או שאהיה בן העולם הבא הרי זה צדיק גמור ומשני כאן בישראל כאן בעובדי כוכבים, מבואר דבישראל שרי. אך כשנדקדק החילוק הוא, שהישראל אפילו שאומר בשביל שיחיה כו' או שיהיה בן העולם הבא, מ"מ עיקר כוונתו לקיים מצות בוראנו, רק שבשעת מעשה מתפלל ג"כ משא"כ העובד כוכבים, ואם כן הדרא קושיא לדוכתא, דאיך אמר כאן למען, דמשמע דמתיר ליתן על תנאי הזה. גם צריך להבין החילוק שבין ישראל לעו"כ יותר היטב. גם יש לדקדק באומרם הרי זה צדיק גמור, דמשמע שאין למעלה הימנו, הרי ודאי מי שנותן בלי שום כוונה עדיף מניה, והיה די באומרו הרי זה צדיק, דהא עדיין אינו צדיק גמור, ועיין רשב"ם בבא בתרא פ"ק שמיישב ע"ש.
<b>לא</b> תטע לך אשרה כל עץ אצל מזבח כו'. יש לדקדק סמיכות הפסוקים. ואפשר ע"פ אומרם (כתובות פ"ח.) כל המעלים עיניו מן הצדקה כאלו עובד כוכבים, מיהו זה עצמו צריך הבנה למה ידמה זה לזה. גם אצל מזבח קשה, הא בכל דוכתי אסור עיין רש"י ז"ל.
<b>נקדים</b> לזה ד' מאמרים, מאמר א' בבבא בתרא פ"ק (י:) א"ר אבהו שאלו את שלמה בן דוד עד היכן כחה של צדקה א"ל כבר פירש דוד אבא פיזר נתן לאביונים צדקתו עומדת לעד, וקשה מה זו שאלה ומה זו תשובה, ולמה שאלו דוקא על הצדקה. ובפסוק יש לדקדק דתיבת צדקתו מיותר.
<b>מאמר</b> ב' שם (י"א.) מעשה במונבז המלך שבזבז אוצרותיו בשני בצורת אמרו לו אבותיך אצרו ואתה מפזר א"ל אבותי גנזו במקום שאין עושה פירות ואני גנזתי במקום שעושה פירות שנאמר אמרו לצדיק כי טוב כי פרי מעלליהם יאכלו, ויש לדקדק ממה נפשך אם אבותיו רשעים היו, מה זו שאלה מדוע אינך רשע, ותו דמלכי חשמונאי צדיקים היו, אלא על כרחך דהם ג"כ כיונו לשם מצוה לשם כלל ישראל, שיהיה מונח אוצרות בבית המלכות, למען יהיו ישראל חשובים בעיני עובדי כוכבים, וצר ואויב ייראו מהם, ולכן שאלו אבותיך אצרו, ר"ל שהם עשו באצרם ג"כ מצוה ולמה פזרת, אם כן קשה מה השיב להם, הלא גם מעשיהם עשו פרי כיון שעשו מצוה, גם יש לדקדק מה הוצרך להביא הפסוק אמרו כו', אטו בלאו הכי לא ידענו שיש שכר על מצוה, וכל התורה מלא מזה.
<b>מאמר</b> ג' במדרש (תנחומא תשא כז, א) כשעלה משה רבינו ע"ה למרום הראהו הקב"ה אוצרות של שכר ושאלו משה רבינו ע"ה וא"ל הללו לבעלי מצוה זו והללו לבעלי מצוה זו וכן כולם, אח"כ הראהו אוצר אחד גדול ושאלו זה למי א"ל מי שיש לו משלו אני נותן לו מאוצרות הראשונים ומי שאין לו משלו אני נותן לו מאוצר זה הגדול שהוא אוצר של מתנת חנם ע"כ. והוא תמוה לרבים, דודאי הקב"ה אינו וותרן ומי שטרח בערב שבת יאכל בשבת עבודה זרה ג. ואי כפשטות מדרש זה אם כן שוא עמלו עושי מצות, שעי"ז מפסידין התענוג הרב הזה מהאוצר הגדול מכל האוצרות.
<b></b> בדרך פשוט קרוב להלציי אמרתי, דהנה רוב בני אדם אין מקיימין מצוה כראוי בכל פרטיה ותנאיה, ולכן שכרה קטן כי אין המצוה בשלימות ומלאה חסרונות, ויצוייר שיהיה לאדם מצוה בשלימות עפ"י מ"ש בחובת הלבבות שער הכניעה פ"ז לפעמים יאמרו לאדם בעולם הבא מצוה שעשה ויאמר שלא עשאה מעולם, וישיבו לו עשאה מי שסיפר בגנותך וכן בעבירה ע"ש. נמצא המצוה שעשה זה המספר בגנות הוא כשליח לזה, ושלוחו של אדם כמותו, וקי"ל כתובות פ"ה. בשליח דמצי משלח למימר לתקוני שדתיך לא לעוותי, נמצא החסרונות של המצוה נשארים על זה המספר בגנות, והמצוה נשארה נקיה וזכה ביד זה, ואז שכר מצוה זו גדול, לזה אמר מי שיש לו משלו, רצה לומר שאין לו רק מצות שעשה הוא בעצמו, משא"כ מי שאין לו משלו, ר"ל שהביא מצות אחרים, כי היה מהנעלבים ואינם עולבים, שכר מצוה זו גדול וק"ל.
<b>מאמר</b> ד', ארז"ל (ברכות ה:) לאו כל אדם זוכה לב' שלחנות, וע"פ הרוב אין להצדיק בעולם הזה כלום, והרי ארז"ל (תענית ח.) עשר בשביל שתתעשר ומקרא מלא (מלאכי ג, י) בחנוני נא בזאת כו', ממילא משמע שהמקיים כל התורה ואינו בעל צדקה, אין לו בעולם הזה, ואם הוא ג"כ בעל צדקה יש לו גם בעולם הזה ודבר זה טעמא בעי.
<b>נקדים</b> איזה פסוקים. אמר שלמה המלך ע"ה (קהלת ז, י) אל תאמר מה היה שהימים הראשונים היו טובים מאלה כי לא מחכמה שאלת על זה, והוא תמוה שעל הקושיא לא אמר שום תירוץ, ודברי מהר"ם שי"ף ז"ל ידוע. ובפרשת ראה השמר לך פן יהיה דבר עם לבבך בליעל לאמר כו' נתון תתן ארז"ל (בבא קמא ל"א.) אפילו מאה פעמים לו ולא ירע לבבך בתתך לו יש לדקדק תיבות בתתך לו מיותר כי בגלל הדבר הזה יברכך כו', וארז"ל (שבת קנ"א:) גלגל הוא שחוזר בעולם, וקצת אין לו ביאור שיתן הפסוק טעם זה על נתינת הצדקה. ובפרשת לך לך (בראשית טו, א) אחר הדברים האלה היה דבר ה' אל אברם במחזה לאמר אל תירא אברם אנכי מגן לך שכרך הרבה מאד, ופירש"י שהיה ירא ע"י הנס שנעשה לו במלחמת המלכים שמא נתקבל כל שכרו, לכן אמר לו הקב"ה כך, ויש לדקדק מה היא היראה של אברהם אבינו ע"ה ומה היא התשובה, גם יש לדקדק בכפל לשון אנכי מגן לך שכרך הרבה מאד, שהיה די באחד מהם.
<b>נקדים</b> ב' משניות באבות, אל תהיו כעבדים המשמשין את הרב על מנת לקבל פרס אלא היו כעבדים המשמשין את הרב שלא על מנת לקבל פרס. ויש לדקדק דתיבת על מנת מיותר, והיה די באומרו המשמשין את הרב לקבל פרס כו'. משנה ב' הוי זהיר במצוה קלה כבחמורה שאין אתה יודע מתן שכרן של מצות (אבות רפ"ב), והקשו המפרשים מאחר שאין נודע שכר המצוה כמה הוא, אם כן כל המצות שווין אצלנו, ואם כן איזו היא קלה ואיזו היא חמורה, ועוד יש לדקדק בלשון מתן שכרן, דתיבת מתן מיותר.
<b>וקודם</b> בואי לבאר כל זה, אקדים בשם חכם אחד במה שפירש במשנה (אבות ד, ב) ששכר מצוה מצוה ושכר עבירה עבירה על פי משל, ואני הרחבתי עוד יותר המשל והנמשל ויבוארו ממילא כל המאמרים והפסוקים הנ"ל, והענין הוא להסביר מדוע יותר שכר לשומרי מצוה ועונש להעוברים, והלא אם יחטא האדם מה יפעל להש"י ואם יצדק מה יתן לו.
<b>ואמר</b> החכם הנ"ל על פי משל, שהיה מלך אחד מושל בכיפה וחכם גדול ושלם בכל המעלות, ועל כולם היה לו מדה שהיה טבעו תמיד להיטיב לכל האנשים בכל מני הטובות, ולא היה אפשר לו להיות בלעדי זה כי מטבע הטוב להיטיב, ולא היה יכול לסבול שיארע איזה תקלה או עונש אפילו לשונאו, כי לא היה רק טוב, ובהיותו מיטיב תמיד לאנשים ונותן להם מתנות, ראה כי עדיין אין טובותיו שלמים בהיות המקבלים מתביישים ממנו, כי מאן דאכיל דלאו דידיה בהיל לאסתכולי ביה, וישת עצות בנפשו לעשות באופן שלא יתן להם בדרך מתנה, רק שהם ישרתוהו ויתן להם בדרך תשלומי שכירות. אכן המלך אין צריך לשירותא, כי יש לו כמה אלפי משרתים ואינו צריך כלל לשום אדם שישרתהו, וירא המלך מדבר אחד גדול מאד על כמה מאות פרסאות במדינותיו, ויצו המלך לעבדיו ויקחו אוצרות רבות של אבנים טובות ומרגליות, ויפזרו במדבר ההוא מקצה ועד קצה, והמדבר היה מלא חול הדק והגס ויערבו בו אותן האבנים טובות ומרגליות, ואותן האוצרות לא היו חשובים כ"כ בעיני המלך נגד כל האוצרות הרבים והנכבדים אשר לו, לכן הפקירם כדי שיגיע בזה אל תכלית מבוקשו.
<b>ויצו</b> המלך ויעבירו קול בכל מדינות מלכותו, וגם במכתב לאמר, היות המלך יש לו היזק רב כ"כ, ולינצל מאותו ההיזק צריך כמה וכמה רבבות אנשים שילקטו לאחד אחד כל אותן האבנים טובות ומרגליות מתוך החול, לכן כל איש ואשה מכל המקומות ילכו אל אותו המדבר וילקטו מידי יום יום ולעת ערב יתנו כל אחד ואחד לממונה המלך כל מה שליקט באותו היום והמלך יפרנסם ויתן לכל איש ואשה בעד כל יום ויום סך כך וכך, וכל אשר לא יבא לאותו המדבר אחת דתו ליענש מאד, וכוונת המלך בזה אף על פי שאין צריך לכל עשיה הזו רק כדי שיסברו האנשים שהם משרתים למלך ועושים הצטרכותו ושוב לא יתביישו מליקח את אשר יתן להם המלך, ומיראה פן יתעצלו איזה אנשים מלילך שמה, ונמצא לא יקבלו טובה מהמלך, לכן הוכרח ליתן עונש על הדבר, כדי שכולם ילכו ואחד מהם לא יעדר.
<b>ואחרי</b> הכרוז הזה נתקבצו כל איש ואשה לאותו המדבר, והיו ביניהם ב' כתות. כת א' אנשים רעים במזג ושוטים, ובבואם לשם שכחו ולא השגיחו על מה ולמה באו, ולא עשו כלל מצות המלך ולא לקטו כלל רק אכלו ושתו, ולא עוד אלא שכל מה שלקטו אנשים אחרים, לקחו הם ועירבום בתוך החול וטנפום וירמסום ברגליהם. הכת הב' עשו כל אשר צוה המלך, והיה לעת ערב בבואם אצל הממונה, נתן לאלו שכרם ולאלו עונשם.
<b>ויש</b> לנו להבין איזה דבר היה נחת רוח יותר למלך, אם הלקיטה שלקטו או הקיבול שכר, ובודאי שהקיבול שכר הוא לו נחת רוח יותר, כי הלקיטה אינו כ"כ הצטרכות למלך, שהרי אם רצה לא היה מערב האוצרות תוך החול, וגם אחרי שננתערבו אם רוצה ללוקטם יש לו כ"כ רבבות משרתים שיוכלו ללקוט הכל, ואם כן אין זאת נחת רוח למלך רק שעשו ציוויו, וגם שהוא הכנה לקיבול השכר אשר בזה היה עיקר חפצו, נמצא שבעת הלקיטה עדיין לא נשלם חפצו ורצונו, עד עת קיבול השכר, ממילא קיבול השכר הוא יותר נחת רוח למלך מהלקיטה, וכן בהיפך לענין העונש לאותן שרמסו האבנים טובות ומרגליות תוך החול, אין עגמת נפש למלך כ"כ בעשייתם, שהרי כשירצה המלך ילוקטו לאחד אחד, רק עיקר הצער שלו על קבלת העונש שקיבל אותו השוטה, כי המלך הוא טהור עינים, לא יוכל לסבול כלל בקבלת איזה אדם עונש על ידו.
<b>והנה</b> אותו הכת שעשו כאשר צוה המלך וילקטו יום יום, נחלקים לג' כתות במהות כוונתם. כת א' ראו כי המלך הרבה מוהר ומתן בעד שכירות של כל יום ויום, והוטב בעיניהם מאד כי בביתם מתפרנסים במלאכה כבדה ושכירות כל יום לא יגיע לשיעור חלק ממאה משכר שנותן המלך, לזאת עושים ומשתדלים יפה בעבודם כדי שיקבלו השכר ההוא. הכת הב' הם יותר בעלי בינה, ובהבינם גדולת ומעלת אותו המלך, אומרים בלבם שלא נכון לעשות רצון מלך זה בשביל קיבול שכר, אלא נכון לעשות רצונו ושלא לקבל שכר, ובכל ערב בהשיבם ליד הממונה כל מה שלקטו לא רצו ליקח מאומה. הכת הג' היו עוד יותר בעלי בינה, וחקרו לדעת מה זאת איך הגיעו למדבר זה אותן האבנים טובות ומרגליות ומי עירבן שם, ונתוודע להם שהמלך עצמו עשה זאת, וכאשר זאת ראו כן תמהו על מלך חכם כמוהו מה זאת עשה לערב ולהפסיד בידים ולשכור אח"כ כ"כ הרבה פועלים בשכר הרבה לתקן העיוות, וחקרו בדבר ויבינו כל כוונת המלך שהוא שמוכרח לעשות טובות שלימות לכל הבריות, לכן הוצרך לכל עשיה הזאת.
<b>וכאשר</b> נתברר להם זאת אמרו זה לזה, אמת כי נכון הדבר לעשות רצון המלך זה בלי קיבול שכר כדברי כת הב' הנ"ל, אבל מאחר שעיקר הרצון והנחת רוח של המלך בקיבול שכר, אם כן אם לא נקבל שכר אין אנו משלימין עיקר רצון המלך, אם כן אדרבה מוכרחים אנו לקבל כל השכר ההוא כדי שיהיה נחת רוח למלך, וכן עשו וקיבלו השכר תמיד. ממילא כת א' וכת ג' שניהם לוקחים שכר, ובכוונתם רחוקים כרחוק מזרח ממערב כי כת א' מקבלים שכר להנאתם, וכת הג' מקבלים שכר עבור לקיים רצון המלך.
<b>והנה</b> המלך הבין שהאנשים ודאי חלוקים בהבנתן, והבין שיש שמקבל שכר להנאת עצמו ויש להנאת המלך, ויחפוץ לידע ולחלקם זה מזה, כי באמת מרחק רב ביניהם, כי לכת הא' די ליתן להם שכר הקצוב בעד עבודת כל יום ויום, משא"כ כת הג' אשר קיבולם השכר הוא עבור רצון המלך, ואם כן בעד קיבול שכר שהם מקבלים מגיע להם שכר יותר גדול מהראשון, דהא כבר אמרנו שעיקר רצון ונחת רוח של המלך בקיבול שכר יותר מבלקיטה, אם כן אם על הלקיטה מגיע השכר הקצוב, ממילא בעד קיבול השכר מגיע להם שכר יותר גדול, וכאשר יקבלו השכר הגדול ההוא, מגיע להם עוד שכר יותר גדול, וכל זה עד לאין תכלית, שכל עוד יותר שנותן המלך להם שכר מגיע להם יותר, ואי אפשר בשום פעם שיהיה להם די פרעון, דבשלמא אותם שמקבלים ההשכר להנאתם, אם כן בעד קיבול השכר אין מגיע להם שכר, ודי להם בהשכר הקצוב, משא"כ אלו שמקיימים מצות ורצון המלך בקבלת השכר ההוא, אם כן קיבול שכרם בעד עבודת יום אחד יגיע עד לאין קץ כאמור.
<b>ולזאת</b> חפץ המלך להבחין בין הכתות ההמה, כדי שיתן לכל אחד כראוי לו, ויצו המלך להממונה שכמה ימים ימנע מליתן שכר להאנשים, וישתמט מהם וידחם בדחיות, ועי"ז יתברר לו, וכן היה כי הכת הא' בראותם שנמנעים מליתן שכר נשמטו אחד אחד כל אחד לעירו ולמשפחתו, והכת הב' נשארו, והכת הג' נשארו ג"כ כי מה שקיבלו שכר בראשונה היה לפי שהבינו שרצון המלך הוא, ועכשיו שראו מניעת נתינת שכר, אומרים בדעתם אם רצון המלך לבלתי יותן שכר טוב הוא ונעבדהו בחנם, ומזה הבין המלך בשכל כת הג' בטוב כוונתם והתחיל ליתן להם שכר הרבה, וכל אשר נתן להם יותר נתחייב יותר כאמור, ונתן וחזר ונתן עד אין הפסק.
<b>עד</b> הנה דברי המשל. והנמשל, הנה הקב"ה שברא כל העולמות רק שיהיה למי להיטיב כנודע, והוא טהור עינים מראות בדבר רע שיקרה לברואיו, ומאתו לא תצא הרעות, רק מטבע הטוב להיטיב, אכן הנשמה יש להם נהמא דכיסופא כנודע, לזאת רצה הש"י שידמה לבני אדם שהקב"ה חייב להם שכר עבור שישרתוהו, ובאמת אינו צריך לשירות שלהם, כי כמה עולמות מלכים ושרפים ואשר משרתיו כולם עומדים ברום עולם, מה עשה השי"ת, הנה הס"א המכונה בשם מדבר, לקח הקב"ה כמה וכמה רבבות ניצוצות קדושות שיפלו תוך מדבר הקליפות, והניצוצות ההמה הם דברים יקרים וחשובים מאוד, ונתן השי"ת לעמו תורה ומצות, כדי שבכל יום ויום ילקטו בני ישראל ניצוצות קדושות מתוך הקליפות, וקצב על זה שכר הרבה היום לעשותם ולמחר לקבל שכרם (עירובין כ"ב.), ויש בבני אדם ב' כתות, כת א' אנשים רעים וחטאים שאינם משגיחים על מה באו לעולם, ואינם עושים מצות ואינם מלקטים כלום, ולא זו בלבד שעושים עבירות, אלא שכל מה שאנשים אחרים מלקטים, הם לוקחים ודורסים וזורקים אל תוך הקליפות, ע"י העבירות שעושים.
<b></b> הנה בענין נפילת ניצוצות תוך הקליפות להבינו יש בו שכליות הרבה, אך יש בו ג"כ מה שיוכל כל איש להבינו, ואמרתי בכאן מוסר על שהאנשים מזלזלים מלילך לבית הכנסת להתפלל, ואמרתי להם כי להיות שאמרו ז"ל (ברכות ו.) אין תפלתו של אדם נשמעת אלא בבית הכנסת, אם כן מה שמתפלל בביתו אינו עולה למעלה, ונשארו דיבורים הקדושים מוטלים באשפה, והאדמה של חוץ לארץ היא אדמה טמאה ומלאה קליפות, ממילא נופלים ניצוצות קדושות תוך הקליפות, כי דווקא הבית הכנסת הוא מקדש מעט, ושם השראת השכינה מעט כאמור (יחזקאל יא, טז) ואהי להם למקדש מעט, ממילא משם יוכלו התפלות לעלות, וגם ברבים שמתפללין בבית הכנסת, וזכות הרבים גדול, ואל כביר לא ימאס, משא"כ כשמתפללין בביתם, ומעתה צאו וראו כמה שמות הוי"ה ברוך הוא וברוך שמו הגדול מזכירין בתפלה, וכשהתפלה אינה עולה לרקיע, ח"ו נופל כו' ודעו כי שמות שמזכירין, בהם יש בהם יותר קדושה משמות הכתובים בספר תורה, כי הם יותר רוחניים ויותר במעלה כמבואר למבינים.
<b>ועתה</b> אם יצויר לכם שיחתוך איזה איש השמות מהספר תורה ויטילם לאשפה או למקום כו' ח"ו, מה המשפט אשר חרצתם לו, הלא ודאי אמרתם כי איש כזה אין ראוי להיות לו חלק לעולם הבא, עתה תבינו בעצמכם מה אתם עושים, וראו גם משארז"ל (ברכות ח.) מי שיש לו בית הכנסת בעירו ואינו נכנס לתוכו להתפלל נקרא שכן רע, הענין הוא כי בית הכנסת הוא מקדש מעט, ע"ד השוכן אתם בתוך טומאותם (ויקרא טז, טז), והשראת שכינה קצת בבית הכנסת, ממילא עי"ז קורא הקב"ה לכל בני העיר שכנים, וזה נקרא שכן רע, כמו שקורא אדם על שכן אינו יהודי שדר סמוך לו, ועוד הארכתי במוסר על זה.
<b>כת</b> הב' הם הנשמרים מעבירות ועושים מצות, ועי"ז מלקטים מדי יום ביום כמצות המלך הגדול ברוך הוא וברוך שמו, ולמחר לקבל שכרם, ממילא עיקר הרצון והנחת רוח של הקב"ה כביכול הוא בעת קיבול שכרם, דהא עיקר הלקיטה אין בו כ"כ צורך להקב"ה, שאם רצה לא היה מפזר כלל, וגם אחר הפיזור אם רצה היה מכנסם כאמור בהמשל, וכן בעונש שמקבל הרשע, אזי עיקר העבירה שיש לו הוא בעת קיבול עונשו, כי זהו קשה ושנאוי לפניו ית"ש יותר מהעבירה, ככל המבואר במשל. וזהו מאמרז"ל ששכר מצוה מצוה, ר"ל השכר של מצוה הוא עיקר המצוה, והעונש של עבירה הוא עיקר העבירה. ולדעתי לזה כיוון הנביא ע"ה (ישעיה א, ה) על מה תוכו עוד תוסיפו סרה, כוונתו לבל תאמרו בדעתכם שאחר שהקב"ה יעניש לכם הרי הוא כאלו לא חטאתם, דזה אינו, דאדרבה על דבר זה עצמו שתוכו, עוד העבירה יותר גדולה כי העונש הוא עיקר העבירה והבן.
<b>והנה</b> כת מקיימי המצות נחלקים לג' כתות. כת אחת עובדים בעבור השכר כי רב הוא, והעבודה קלה כמאמר הש"י (מיכה ו, ג) ומה הלאתיך כו'. כת ב' בעלי בינה יותר מאלו, אומרים שהוא בושה גדולה לעבוד להקב"ה בשביל הקיבול שכר, אלא במצותיו חפץ מאד, ולא בשכר מצותיו. אמנם כת הג' הם בעלי בינה יותר מאלו, אחרי שמשימים על לבם שהקב"ה בעצמו, אילו רצה לא נפזרו הניצוצות או שהיה מלקטם, ועל מה עשה ככה להרבות מוהר ומתן לישראל, שהם יהיו המלקטים, ומזה מבינים שאין זאת כי אם שחפץ מאד להיטיב לישראל, והקיבול שכר הוא עיקר הנחת רוח לפניו, אם כן אדרבה נעבדהו כדי שנקבל שכר, וזהו קיום רצונו ועשיית נחת רוח לפניו, והקב"ה הוא הבוחן לבבות וכליות, ויודע ההפרש בין כת א' לכת הג', ממילא לכת א' די במה שקצב השכר לכל מצוה, כיון שקבלת השכר היא להנאת עצמם, משא"כ כת הג' שקבלת השכר רק לעשות נחת רוח לפניו, ממילא בעד השכר מגיע יותר שכר, וכן עד אין תכלית כל מה שמקבלים שכר יותר מגיע להם יותר.
<b>וזהו</b> כוונת המדרש שהראה הקב"ה למשה רבינו ע"ה אוצרות הרבה, כל אוצר הוא שכר הקצוב למצוה אחת, והאוצר היותר גדול מכלם שאין לו סוף והפסק שאל משה רבינו ע"ה מהו, והשיב לו הקב"ה מי שיש לו משלו, ר"ל 'משלו' דייקא, שהשכר שיש לו הוא משלו, ר"ל בשביל עצמו, אני נותן לו משלו, שדי לו בשכר הקצוב ההוא, ומי שאין לו משלו, ר"ל שיש לו שכר ורוצה בקבלת השכר, רק שאינו משלו, היינו שאינו בשביל עצמו, רק לעשות נחת רוח לפני, אני נותן לו מזה, לכן אותו האוצר גדול מאחר שהנתינה מאותו האוצר אין לו סוף והפסק, שכל מה שנותנין יותר מתחייבין יותר, ונקרא האוצר מתנת חינם עבור שנותנים ממנו בחנם בלי שום עבודה, רק נותנים שכר בעבור קיבול שכר.
<b>והנה</b> מהראוי היה שגם עונש הרשע יהיה בלי סוף, כי כיון שעונש הרשע הוא יותר עבירה מהעבירה עצמה, אם כן בעבור העונש מגיע עוד יותר עונש, וכן עד בלתי תכלית. אכן היה מחסדי הש"י שאינו עושה כן, ודוקא עם הצדיק מתנהג ככה שהשכר אין לו הפסק, אבל עם הרשע אינו מתנהג כך, דאם לא כן לא היה שום רשע בעולם שיהיה לו תקומה, לכן זה מחסדיו שלרשע אינו נותן רק עונש הקצוב על העבירה. וזהו פירוש הפסוק (ישעיה ג, י) אמרו צדיק כי טוב, ר"ל שלהצדיק טוב מאד, ומהו הטובה כי פרי מעלליהם יאכלו, ירצה כי פרי מעלליהם היינו השכר שהוא פרי המעשים של הצדיק, ואמר כי בעד פרי המעללים עצמם אוכל, ר"ל שיש לו שכר בעד השכר, אבל אוי לרשע רע, אינו רק כי גמול ידיו יעשה לו, רצה לומר שאין לו רק עונש הקצוב על העבירה.
<b>נמצא</b> דלפי זה אי אפשר לומר שאסור לעבוד להקב"ה בשביל קיבול שכר, שהרי אדרבא, הכת הג' שהם בעלי בינה יותר, הם עובדים דוקא בשביל קיבול פרס, כדי שיהיה קיבול השכר ההוא נחת רוח לפני הש"י. רק שההפרש בין כת הא' לכת הג' הוא כאשר ביארנו לעיל, כי כת הא' כשנמנע המלך מליתן לו שכר, אזי שוב אין עובדו כיון שהוא רוצה בקיבול השכר בשביל הנאת עצמו, משא"כ כת הג' אף על פי שעובדים בעבור קיבול שכר, מ"מ העבודה אינה תלויה בקיבול השכר, ואף בהעדר שכרם לא יפסקו מלעבוד, מאחר שמה שהם רוצים בקיבול שכר אינו רק בעבור רצון הקב"ה.
<b>והנה</b> נודע (משנה קידושין ג, ד) כי כל תנאי צריך שיהיה כפול דוקא, ואם אינו כפול אף שבפירוש הוא אומר שנותן מתנה זו כדי שיעשה לו דבר זה, מ"מ כל דלא כפליה לתנאי אנו אומרים שאף על פי שנותן בשביל זה התנאי, מ"מ דעתו שגם אם לא יתקיים התנאי מ"מ יתקיים המעשה, משום הכי בעינן כפול, ומבואר בפוסקים דבלשון על מנת לא בעינן תנאי כפול, כי בלשון על מנת נכלל ג"כ הלאו, דדוקא כשיהיה דבר זה יתקיים המעשה ואם לאו לא יתקיים.
<b>ובזה</b> מבואר המשנה, שלא אמר אל תהיו כעבדים המשמשין את הרב על מנת לקבל פרס, דאדרבה ראוי לעבוד להקב"ה לקבל שכר, וכמו כת הג' הנ"ל, רק שאין ראוי לעבוד בשביל הקיבול שכר להנאת עצמו, כמו כת הא', אשר בהמנע השכר ימנע מהעבודה. ולזה אמר התנא אל תהיו כו' על מנת לקבל פרס, על מנת דייקא, ר"ל באמת תעבדו בשביל קיבול שכר, רק שהקיבול שכר לא יהיה בדרך על מנת אלא היו כעבדים כו' שלא על מנת כו', ר"ל שהכוונת קיבול שכר לא יהיה דרך על מנת, דהיינו כמו כת הא' אשר בהמנע השכר תמנע העבודה, אלא היו כמו כת הג' שאף על פי שחפצים בקיבול שכר, מ"מ אין מעשה העבודה תלוי בתנאי הקיבול השכר.
<b>והנה</b> אילו לא היה שכר המצוה רק מה שמגיע בעד המצוה, אזי היה סברא שיחקור האדם בין המצות איזה מצות שכרן מרובה מאחרות, וידבק לעשות תמיד אותן המצות, ובאותו הזמן שירצה לעשות אותה המצוה ששכרה אינו כל כך רב, מוטב לעשות באותו הזמן מצוה ששכרה יותר, אבל למה שביארנו כי עיקר השכר הוא מה שנותנין בעד השכר, וזה אין לו הפסק, ומתרבה השכר בכל רגע כפלי כפלים, כי מה שמקבל שכר יותר מגיע לו עוד יותר, אם כן אין חילוק, כי אפילו סך מצער, אם מתרבה ומתגדל בכל רגע בכפלים לאין מספר וקצבה יעלה ג"כ שיעורו עד אין שיעור ומספר, ולכן לא ניכר כלל החילוק אם ההתחלה בשכר רב או פחות, לכן כל המצות מצד זה שקולים. ולזה אמר התנא הוי זהיר במצוה קלה כבחמורה משום שאי אתה יודע מתן שכרן של מצות. ר"ל שאין אתה יכול כלל לידע השיעור ממה שנותנין בעד השכר, וזהו לשון מתן שכרן, היינו מה שנותנין בעד השכר, וזה נקרא מתן מלשון אוצר של מתנת חינם שנתבאר לעיל והבן.
<b>ובזה</b> נבא לבאר פסוקי ואתחנן (דברים ג, כג) וזה תוארם, ואתחנן אל ה' בעת ההוא כו' פירש"י לשון מתנת חינם, אף על פי שיש לצדיקים לתלות במעשיהם הטובים אין מבקשין מאת המקום אלא מתנת חינם. וקשה דבאמת טעמא מאי, וכיון שיש להם לתלות במעשיהם למה מבקשים מתנה, היתכן מי שיש לו מנה אצל חבירו וצריך למעות שיבא אליו ויבקש מתנה מאתו, הלא זה יאמר לו, למה אתן לך מתנה אפרע לך חובך ויהיה לך די צרכך. ועיין בעקרים מאמר ד' פ' כ"א ביאור נחמד בפסוקים אלו.
<b>ה'</b> אלהים אתה החילות להראות כו' אעברה כו' עלה ראש הפסגה כו' מבואר בספרים דבאמת מלתא דתמיה הוא, בארץ ישראל שהוא ת' פרסה איך אפשר לראותה כולה ע"י שעולה לראש ההר, ואם היה בדרך נס לא היה צריך לעלותו ההרה. וביארו כי באמת עולם זה כולו הוא כגרגר חרדל נגד הגלגל, וכן כל גלגל נגד חבירו, רק האדם מצד קטנו בהיותו תולדות זה העולם, אינו יכול לראות כל העולם, אבל הצדיק מצד נשמתו שהוא גבוה מעל גבוה, אזי בהעלות הצדיק שכלו ונשמתו אל מקום מדרגתו, אזי הוא סוקר כל זה העולם בסקירה אחת, כי הוא נגדו מאפס ותוהו נחשב, ואינו אפילו כגרגר חרדל, וזהו עלה ראש הפסגה שהעלהו אל מקום מדרגתו וראה בעיניך כי לא תעבור כו' יש לדקדק דמשמע דהכי קאמר שיראה בעיניו שאי אפשר שיעבור, והכי היה לו לומר וראה בעינך כל הארץ כי לא תעבור כו'.
<b>ועתה</b> ישראל שמע אל החוקים יש לדקדק בלשון ועתה מה נמשך זה אל הקודם אשר אנכי מלמד אתכם לעשות למען תחיו ובאתם וירשתם כו' יש לדקדק בלשון ועתה מה נמשך זה אל הקודם אשר אנכי מלמד אתכם לעשות למען תחיו ובאתם וירשתם כו' (יש לדקדק איך צוה לעבוד על מנת לקבל פרס) לא תוסיפו ולא תגרעו כו' יש לדקדק בשלמא לא תגרעו ניחא, אלא לא תוסיפו למה הוא לכאורה זה שרוצה להוסיף לזריז נחשב, הגם שע"פ הסוד ודאי ניחא הכל, מ"מ רצוני לבארו ג"כ בדרך דרוש. ובסוף הענין אז יבדיל משה שלש ערים כו', פירש"י אף על פי שאין קולטין עדיין אמר משה מצוה שאפשר לקיימה אקיימנה כו' וזאת התורה אשר שם משה לפני בני ישראל, ויש לדקדק מאי וזאת התורה שעדיין לא הזכיר להם איזו מצוה, ולפשוטו קאי אל אח"כ.
<b>ויבואר</b> כל זה עם דרושנו, והענין נודע (קידושין ל"ט:) כי שכר מצוה בהאי עלמא ליכא, מצד גודל השכר שאין כל זה העולם יוכל לסבול שכר מצוה אחת, אולם זה בצדיק שעושה מצוה בשלימות, משא"כ אם אין המצוה כ"כ בשלימות, אין השכר גדול כ"כ, ויוכל זה השכר להיות בזה העולם, אולם השכר של השכר זה ודאי גדול מאד, אפילו אם המצוה לא היתה כ"כ בשלימות, שאז היה גוף השכר קטן, מ"מ ע"י שמתרבה בכל רגע שכר השכר בכפלי כפליים, הוא גדול ורב מאד.
<b>והנה</b> משה רבינו ע"ה הבין, שלענין לעשות פעולה זו לבטל הגזירה שיוכל לבא לארץ ישראל צריך זכות רב, ולהיותו עניו מאד, ולא היה שכר מצות שעשה חשוב בעיניו, והיה נדמה לו שאין בשכר המגיע לו כדאי לפעולה זו, לכן לא מצא מקום לזה רק ע"פ השכר המגיע בעד השכר, ששכר זה הוא רב מאד, והקב"ה השיבו כיון שאתה אומר שגוף השכר המגיע בעד המצות אינו כדאי שאעשה לך זאת, רק אתה רוצה בעד שכרו של השכר, גם אני אומר לך ששכר זה גדול מאד, וליתא בהאי עלמא. והנה משה רבינו ע"ה ברוב צדקותיו אילו נתן לו הקב"ה כל עולם הזה אין זה נחשב בעיניו לקיבול שכר אפילו מעט מזעיר, כי לא חפץ באלה כלל, רק כל מגמותיו היה לגדל ולקדש שמו של הקב"ה בעולם, וכאשר כבש סיחון ועוג ונתקדש על ידו שם שמים זה היה נחשב אצלו קיבול שכר על מעשיו הטובים, וזה פשוט.
<b>ומעתה</b> יובן כל הנ"ל, שאמר ואתחנן אל ה' בעת ההוא דווקא, כי בשום פעם לא היה יכול להתפלל על זה, כי בעיניו היה שכר כל מעשיו הטובים קטן, לערך שיתבטל הגזירה ושיבא לארץ ישראל, עד שמצא מקום שקיבל שכר על מעשיו הטובים, דהיינו שכבש סיחון ועוג שנתקדש על ידו שם שמים, ואז מגיע לו שכר על השכר, אז ואתחנן כו' אתה החלות להראות את (את פירושו עם) עבדך כו', ר"ל שע"י עבדך הראית את גדלך כו' אשר מי כו', וזה אצלי קיבול שכר, לזאת אעברה נא כו' וזהו שפירש"י אף על פי שלפי האמת יש לצדיקים כאלו לתלות במעשיהם, כי שכרם גופיה הוא הרבה, כי מעשיהם הטובים המה על צד היותר נאותים, מ"מ בעיניהם אינו נחשב רק למעט מצד ענותנותם, לכן אינם מבקשים רק מצד מתנת חנם, היינו אוצר של מתנת חינם שהוא שכר שנותנים בעד השכר, כאשר ביארתי לעיל.
<b>ועל</b> זה השיב הקב"ה רב לך, ופירשו ז"ל (ספרי פנחס כג) הרבה יותר מזה שמור לך כו', דלכאורה אין זה תשובה על השאלה, ועם האמור אתי שפיר שהשיבו שהשכר של אוצר זה הוא רב מאד, ואין עולם הזה סובלו, ולכן שמור הוא לעתיד לבוא, ואמר לו עלה ראש הפסגה, שהעלהו למקום מדרגתו, וראה שהוא מדרגה רמה מאד, וראה בעיניך כי לא תעבור, ר"ל שתבין בעצמך שאין עולם הזה כדאי לשכר ההוא.
<b>ואחר</b> שסיפר לישראל להסבירם ענין שכר של השכר, שהוא ע"י שעיקר מה שהקב"ה חפץ הוא רק בקיבול השכר, לזה אמר ועתה ישראל אחרי שהגדתי לכם זאת שמע אל החוקים כו' אשר אנכי מלמד אתכם לעשות למען תחיו כו', ר"ל שבזאת אני מלמד אתכם עתה לעשות מצות בשביל קיבול שכר, אחר שהקיבול שכר הוא עיקר הנחת רוח להש"י. ולכן לא תוסיפו, כי אילו לא היה השכר רק הקצוב לכל מצוה, היה יתכן להבא להוסיף על המצות לומר, שעושה בזריזות יותר ממה שנצטווה, כדי שיהיה שכרו יותר, אבל אחרי שהסברתי לכם שעיקר הרצון אצל הש"י הוא השכר, ומתרבה השכר עד אין חקר, אם כן המוסיף הוא כגורע ח"ו בטוב שכרו של הקב"ה, שמראה שצריך להוסיף כדי שיהיה לו תוספת שכר, ובאמת בלאו הכי שכר ניתוסף עד אין חקר.
<b>ולזה</b> אמר אח"כ אז יבדיל כו' אף על פי שאינו קולט, כי אילו היה אפשר להעלות על הדעת שהקב"ה צריך למעשה האדם ולכן נותן לו שכר, אם כן כמו בשר ודם שכשעושים לו עבדות מה שצריך משלם שכר, אבל כשעושים עבדות שאין צריך בו למה ישלם, הכי נמי במעשה המצות, מה לעשות מצוה אשר עתה אין בה חפץ, כמו הבדלת הערים האלו שאינן קולטות עדיין, אבל עכשיו שהסביר שאין צריך להש"י במעשי בני אדם, ועיקר מה שצוה להם לעשות מצוה, הוא רק כדי שיהיה מקום שיתן שכר לאדם, אם כן כל עלות וסבות שאפשר במציאות לעשות דבר שנדמה למצוה, אף על פי שאין בה צורך עתה יש לעשות כדי שיהיה מקום שיתן שכר, ולכן הבדיל הערים, ולזה אמר אח"כ וזאת התורה אשר שם כו', קאי על אז יבדיל, וירצה כי בדברים האלה אשר דבר לישראל בפרשה זו, שם לפניהם תורה ולימוד זה, לעשות מצוה אף על פי שאין עכשיו עדיין הגמר, מ"מ כל שיש בה קצת קיום רצון הקב"ה, יש לו לעשות וכאמור והבן.
<b>אמנם</b> להיות נודע, שכל מה שהקב"ה מתנהג עם האדם הוא מדה כנגד מדה, לכן בראותנו הנהגה זו שהקב"ה נותן שכר בעד השכר, וכן מתרבה השכר תמיד, שכל מה שנותנין לו יותר מגיע לו יותר, מוכח על כרחך שיש איזה מצוה בתורה שהיא בדמיון ענין זה, ולכן ע"י שהאדם מקיים אותה המצוה באופן זה, לכן ניתן לו ג"כ השכר באופן זה. וזו היא מצות צדקה, שארז"ל נתון תתן אפילו ק' פעמים, והענין הוא כי ארז"ל (ויקרא רבה לד, י) יותר ממה שהבעל הבית עושה עם העני עושה העני עם בעל הבית, כי הוא נותן לעני פרוטה, ובעד זה יש לו שכר הרבה מאה מנה, נמצא שנתן לו העני מאה מנה, אם כן מחויב עתה ליתן להעני יותר מבראשונה, כי בראשונה היה הנתינה רק בתורת נדבה וחסד ובחנם, והיה די בפרוטה, משא"כ עכשיו שקיבל מהעני הרבה, מחויב ליתן לו יותר, וכאשר נותן לו אם כן קיבל ממנו עוד יותר, ומגיע להעני עוד יותר, נמצא כל שנותן יותר להעני, יותר מגיע להעני, ולכן אמר נתון תתן, כי תיבת נתון אינו כ"כ בחיוב כמו תיבת תתן, והיינו שפעם ראשון הוא בתורת חסד, משא"כ אח"כ הוא חיוב גמור, כמו פריעת בעל חוב, ואם מתנהג הבעל הבית כך עם העני, אזי מדה כנגד מדה עושה לו הקב"ה, שכל מה שנותן לו יותר שכר מגיע לו יותר.
<b>והנה</b> בלשון המשנה ארז"ל (סוכה כ"ה:) חוזרת חלילה, והוא לשון הנאמר על דבר שאין לו הפסק וסוף, דימו אותו לדבר עגול שאין לו גבול וזויות, משא"כ במרובע, וז"ש נתון תתן לו אפילו מאה פעמים מחמת הסברא הנ"ל, שבכל נתינה חייב יותר להעני, ואל ירע לבבך בתתך לו, ר"ל שלא יקשה בעיניך הלא כבר נתתי לו (וזהו פירוש בתתך לו, ר"ל מאחר שכבר נתת לו) כי בגלל הדבר הזה יברכך ה', והוקשה לרז"ל מאי כי בגלל הדבר הזה יברכך, דמשמע רק עבור שנותן ק' פעמים מתברך, הא באמת גם בעד פעם אחת שנותן צדקה מתברך ג"כ, לכן דרשו בלשון גלגל שהוא דבר עגול, וכאלו אמר הפסוק כי כענין גלגל זה שאתה מתנהג עם העני שאין גבול, שבכל מה שאתה נותן יותר אתה חייב יותר, כך יהיה ענין הברכה, שכל שכר שיתן לך יותר יגיע לך יותר.
<b>וזהו</b> ענין המאמר דבבא בתרא הנ"ל, ששאלו את שלמה עד היכן כחה של צדקה שידעו שעל פי הצדקה מגיע שכר בעד השכר, ושאלו עד היכן הוא כך, ואם יש גבול וקצבה לזה, והשיב להם כבר פירש דוד אבא פיזר נתן לאביונים אזי צדקתו, ר"ל כל מצותיו שעושה עומדת לעד, שכל מצותיו שעשה נוטל בעדן שכר לעלמי עד, ואין לזה הפסק. וזהו ג"כ ענין מונבז המלך שאמר באמת אבותי שאצרו אוצרות עשו לטובת ישראל והוא מצוה רבה, אבל לא פיזרו צדקה, אם כן אין להם בעד המצוה רק השכר הקצוב, אבל פירות אין לו, משא"כ אני גנזתי במקום שעושה פירות, והביא ראיה מפסוק אמרו צדיק כי טוב כי פרי מעלליהם יאכלו, שכבר פירשתי לעיל פסוק זה לומר שבעד פרי המעללים ג"כ יאכלו, ר"ל שמקבלים שכר בעד השכר, חזינן שיש לשכר פירות ופירי פירותיהן עד עולם, והוא ודאי דוקא מדה כנגד מדה, דהיינו ע"י נתינת צדקה, ממילא אף על פי שאבותי עשו ג"כ מצוה, מ"מ הא דידי עדיף.
<b>והנה</b> דרך משל, שיצויר אדם שהוא קמצן גדול ועושר גדול ומקמץ מאד, לא מבעיא לצורך מצוה, אלא אפילו מה שהוא צורך עצמו הוא מקמץ להוציא אפילו דינר אחד, ואח"כ אנו רואין שמאסף כל ממון שיש לו ונוסע למדינה רחוקה ומוציא כל העושר ההוא בעד פרקמטיה, והרואה יפלא איך קמצן זה נעשה פתאום נדיב, ומעולם היה מקמץ מלהוציא אפילו דינר, ולא עוד שאם נעשה עתה נדיב היה לו להוציא החצי ממה שיש לו, ואיך מוציא בפעם אחת כל עושרו, אלא על כרחך דזה אינו, דאינו קמצן רק מלהוציא הוצאה אמיתית, משא"כ זה שעושה להשתכר, אינו נקרא כלל הוצאה, אלא הוצאה זו הכנסה קרי ליה, ולכן הוציא כל ממונו, כי כל מה שמוציא יותר ירויח יותר, ואלמלא היה לו יותר מעות היה מוציא יותר.
<b>והנמשל</b> הוא, כי הש"י כביכול מקמץ מלשלם להצדיק שכר בעולם הזה, כדי שיהיה צפון לעולם הבא, וזהו דוקא במי שאינו בעל צדקה שאז אין לו על מעשיו הטובים רק שכר הקצוב, אם כן אם יתן לו הש"י שכר הוי הוצאה גמורה, שלא יהיה לו זאת לעולם הבא ויפחת לו שם, משא"כ מי שהיה בעל צדקה, שאז כל מה שמקבל שכר יותר מגיע לו יותר, אם כן הוצאה זו הכנסה היא, לכן אדרבא נותן לו הקב"ה שכר הרבה בעולם הזה ומגיע לו יותר. ומובן מה שהתחלנו בריש דברינו, במשארז"ל לאו כל אדם זוכה לב' שולחנות, שזהו מחמת שמקמץ הש"י להצניע לו לעולם הבא, משא"כ עשר בשביל שתתעשר, ואמר ג"כ ובחנוני נא בזאת, כי ע"י מצות הצדקה, אז אדרבה כל מה שיכול האדם לקבל שכר בעולם הזה נותן לו, כדי שיהיה לו עוד יותר לעולם הבא.
<b>והנה</b> מה שהקב"ה חפץ מאד להיטיב להאדם, ושיהיה לו שכר בעד השכר כאשר ביארנו, כל זה דווקא בישראל, שעיקר רצונו וחפצו הוא רק להיטיב להם, משא"כ בבן נח אם מקיים הז' מצות אין לו רק השכר הקצוב על המצוה, ממילא יובן הש"ס בבבא בתרא שהבאתי, דאמר ומאן דעביד הכי לאו מעליותא הוא והתניא הרי סלע זו לצדקה בשביל שיחיה בני או שאהיה בן עולם הבא הרי זה צדיק 'גמור' דייקא, ר"ל שהברייתא מלמדנו את כל דרושנו הזה, שלבל תאמר כי העובד את הש"י בחנם בלי כוונת קבלת שכר הוא הצדיק גמור, אלא אדרבא הצדיק גמור היינו העובד בשביל קבלת שכר, כמו כת הג' שהזכרתי. ומשני כאן בישראל כו', דדוקא בישראל שייך שיעבוד להש"י בשביל קבלת שכר, כי זהו עיקר הנחת רוח של הקב"ה, משא"כ בעכו"ם דאין שייך זאת, ואם כן כשאומר שעושה בשביל שכר, אם כן כוונתו הוא להנאת עצמו והוא נכון.
<b>והנה</b> נודע הפלפול שפלפל בפרשת דרכים, בענין האבות קודם מתן תורה, אם היה להם דין ישראל או דין בן נח, ומסיק דהאבות עצמן היו מסופקים בזה, ומחמת גודל ענותנותם עלה בדעתם שדין בן נח להם, והקב"ה הודיע שיש להם דין ישראל לרוב צדקותם. ובזה יובן כי אחר שכבש אברהם אבינו ע"ה כל המלכים ועשה לו הקב"ה נס גדול כזה, אם כן לפי דעתו שהיה סבור שיש לו דין בן נח, ואין לו שכר על המצוה רק שכר הקצוב ולא שכר בעד השכר, אם כן היה סבור שכבר נתקבל כל שכרו. והשיב לו הש"י שאינו כך, ואמר אל תירא אברם, כי אדרבא עבור שאנכי מגן לך, עבור זה עצמו, שכרך הרבה מאד, כי כל יותר שהביא לך דאגה זאת, הוא יותר למעליותא, דהא עיקר הדאגה שלך היה עבור שקבלת עכשיו שכר הרבה שהוא חוץ מדרך הטבע במה שכבשת כל המלכים האלה, ואם כן אני מודיעך שיש לך דין ישראל, אם כן כל מה שהנס הזה היה גדול יותר מגיע לך יותר שכר, ולכן שכרך הרבה מאד והבן ונכון.
<b>ויובנו</b> ג"כ פסוקי הפרשה, צדק צדק תרדוף, מלמד לנו ענין הצדקה, ויאמר כי צדק אחד רודף צדק הב', כי כל מה שיותר נותן צדקה חייב יותר לעני כנ"ל, וכאשר כך תעשה אזי הקיבול שכר ג"כ יהיה כך, ואז לא יצטרך הקב"ה לקמץ מליתן לך שכר בעולם הזה, כי אדרבא כל מה שמקבל יותר בעולם הזה יגיע לך שכר יותר, לזה אמר למען תחיה, דהיינו שכר העולם הזה, וגם וירשת את הארץ, דהיינו ארץ החיים עולם הבא, כי אין זאת בשום מצוה שיזכה לב' שלחנות, רק עבור צדקה.
<b>אכן</b> הזהיר לא תטע לך אשרה כו', הענין הוא ע"פ מ"ש בחובת הלבבות שהחונף הוא יותר מעובד כוכבים, כי העובד כוכבים אינו עובד רק עבודת כוכבים אחת, והוא צבוע ומחניף לכל מי שרואה במעשיו והיה לו כעובד כל מיני עכו"ם, והנה כל מצוה היא כמו מזבח, וזהו שהזהיר אחר שסיפר גודל מעלת הצדקה, ואמר שאין זאת אלא במי שעושה זאת רק לשם שמים, משא"כ אם עושה להיות לו לתהלה ולשם ולתפארת, דאז הוי כנוטע אשרה אצל מזבח, ר"ל שעושה מצוה ועובד בה עכו"ם, ואמר כל עץ להורות שזהו כעובד כל מיני עכו"ם, ואז לא די שאין נחשב לו לצדקה, אדרבה לחטא נחשב, וכדברי רז"ל (משלי יד, לד) וחסד לאומים חטאת, לפי שעושין להתגאות, משא"כ כשנותן לשם שמים אז גדול כ"כ כחה של צדקה.
<b>והנה</b> נודע המשל שאומרים העולם, באיש אחד שהיה מכניס אורח גדול, וענין המשרת שלו שאנשים השוטים נתפתו אחריו ועלה בדעתם שהוא הבעל בית והוא הנותן להם אכילתם ועבד בהן עבודת פרך, והם מעולם לא ראו את הבעל הבית, והוצרכו לעבור זמן תפלה גם לחלל שבתות וכדומה, משא"כ מי שעיני שכל לו ידע והבין שאין זה הבעל הבית והולך לחדרים אשר שם, וראה הבעל הבית יושב ושלחנו כשלחן מלכים והרבה אורחים לפניו אוכלין ושותין ושמחים, וגם נותן להם שמירה וצדה לדרך כשרוצין לילך לביתם, והמשל הזה הוא ארוך מאד, ואין רצוני להאריך בו כ"כ.
<b>ועולה</b> משם הנמשל, כי השוטה סובר שמחשבות שאומרות לו שיעבוד עבודת פרך במו"מ, ולא ינוח ולא ישקוט, שהוא מחשבות יצר הרע, וסובר בדעתו שעי"ז יש לו הצטרכותו, והאמת אינו כך, כי היצר הרע עובד בו עבודת פרך, והש"י נתן לו פרנסתו, ואלולא עבד כך ג"כ היה הש"י נותן לו. משא"כ הנלבב יודע זאת, ועוזב עצת יצר הרע והולך בחדרי התורה וכו'. והשוטה מאזין לדברי היצר הרע, שאומר לו לך למרחקים וקמץ ממונך ולא תתן אפילו פרוטה לצדקה, משא"כ החכם עוזב כל זה ונותן צדקה, ואדרבה בזה מתברך.
<b>וזהו</b> ענין אל תאמר מה היה שהימים הראשונים היו טובים מאלה, שתראה שזה כמה שנים היה פרנסתך מצויה בריוח וטוב לך. לזה אמר כי לא מחכמה כו', ר"ל מסתמא שוטה אתה ומאזין עצת יצר הרע ולא נתת צדקה, אם כן אין לך רק שכר הקצוב וקיבלתו אז ועתה כבר אין לך, משא"כ אילו היית חכם ונותן צדקה אזי אם בתחלה קבלת שכר על המצוה היה עתה לך יותר, כי בעד שכר מגיע שכר, ואז נותן הש"י גם בעולם הזה, ואזי היה אשריך בעולם הזה וטוב לך לעולם הבא.
<b>כי</b> יפלא ממך דבר למשפט. יש לדקדק בכפל הלשון, דהיה לו לומר כי יפלא ממך דבר בין דם כו' או כי יפלא ממך משפט בין כו' מאי דבר למשפט. אך ידוע מ"ש בזהר (ח"א ס"א.) ביאור פסוק (תהילים קיב, ה) יכלכל דבריו במשפט, כי המדה נקרא צדק הוא סוד התורה שבע"פ ונקרא מדת לילה, וממנה נשתלשל ונברא לילה, וזהו סוד שאמרו בתנחומא (תשא לו, א) כשהיה משה במרום היה יודע אימתי יום ואימתי לילה כיצד כשהיה הקב"ה לומד עמו תורה שבכתב היה יודע שהוא יום וכשהיה לומד עמו תורה שבעל פה היה יודע שהוא לילה, והיינו כי תורה שבכתב הנקרא משפט, הוא סוד מדת יום ת"ת, ותורת שבעל פה הנקרא דבר, הוא מלשון סוד מדת לילה, וכל העבודה הוא לחבר האי דבר בהאי משפט, וזהו יכלכל דבריו במשפט. וזהו סוד ג"כ אשר בדברו מעריב ערבים.
<b>והנה</b> תורה שבעל פה יוצא מתורה שבכתב, ע"פ המדות שהתורה שבכתב נדרשת בהן, ובזמן הראשונים שהיו לומדים בעל פה והיו יודעים כל התורה, הנה במה שמבואר בתורה שבכתב ודאי לא יפול בו ספק, רק לפעמים נפל ספק בתורה שבעל פה, ובהכי מיירי האי קרא, ועליה אמר וקמת ועלית כו' וארז"ל (סנהדרין פ"ח:) שכשנשאלה שאלה לפני הסנהדרין אם היו יכולים להוציא דבר ההוא מתורה שבכתב ע"פ המדות שהתורה נדרשת בהן היו מוציאין ואם לאו עמדו למנין כו', עיין בהקדמה של חובת הלבבות, והנה כשאירע הספק בתורה שבעל פה, והיו מוציאין הדבר מתוך תורה שבכתב ע"פ המדות, היה זאת חיבור תורה שבעל פה לתורה שבכתב, והיו מאירים מדת לילה ממדת יום, כנזכר מענין יכלכל דבריו במשפט, אבל בעת שנפל הספק קודם שנתברר, היה זה ח"ו פירוד בין האי דבר למשפט, וזהו סוד כי יפלא ממך דבר למשפט, וקאמר עליה וקמת ועלית כו', והגידו לך את דבר משפט דייקא והבן.

Section 2

<b>תקס"א</b>
<b>כי</b> תבא אל הארץ אשר ה' אלהיך נותן לך כו' ואמרת אשימה עלי מלך ככל הגוים אשר סביבותי שום תשים עליך מלך כו'. מקשים מכאן כל המפרשים על פסוקי שמואל א' (ח', ד) וזה תוארם: ויתקבצו כל זקני ישראל ויבואו אל שמואל הרמתה ויאמרו אליו כו' עתה שימה לנו מלך לשפטנו ככל הגוים וירע הדבר בעיני שמואל כאשר אמרו תנה לנו מלך לשפטנו ויתפלל שמואל אל ה' ע"כ. ופירש"י ז"ל וירע הדבר לפי שאמרו לשפטנו ככל הגוים ע"כ. ותמהו המפרשים הרי לשון זה עצמו הוא בפרשתנו, אשימה עלי מלך ככל הגוים, ואם כן מדוע הרע הדבר בעיני שמואל ובעיני ה' ג"כ כמבואר שם.
<b>והנראה</b> לתרץ, ונדקדק עוד בפסוק עצמו, באומרו וירע כו' כאשר אמרו תנה כו' מה הוצרך הכתוב לבאר טעם למה הרע, והרי הוא מובן מעצמו אחר שסיפר תחלה דברי העם שדברו אל שמואל, וכתיב אח"כ וירע הדבר בעיני שמואל. ב' יש לדקדק מדוע הזכיר תנה לנו מלך לשפטנו, ודילג תיבת ככל הגוים, ואם לקצר בא ולא כתב רק תמצית המכוון בלי שימור המלות, אם כן לא הוה ליה להזכיר גם תיבת לשפטנו, ומאחר שהזכיר תיבת לשפטנו, יזכור גם כן תיבת ככל הגוים. וביותר קשה לפי דברי רש"י ז"ל, שעיקר מה שהרע לשמואל הוא על אומרם ככל הגוים, אם כן העיקר חסר. ובדברי רש"י יש לדקדק במה שכתב לפי שאמרו כו' למה הוצרך לבאר טעם הדבר הרי הוא מפורש בפסוק, וע"כ ודאי שרצה לפרש מה חרה אפו של שמואל, ופירש שהוא על שאמרו ככל הגוים, לפי שזה אין מפורש בפסוק, ואם כן תיבת לשפטנו שבלשון רש"י מיותר, דהא תיבת לשפטנו כתוב בקרא, ורש"י לא חידש רק תיבות ככל הגוים.
<b>עוד</b> יש לתמוה דהרי מצינו בירמיהו (טו', א) שאמר לו הקב"ה אם יעמוד משה ושמואל לפני אין נפשי אל העם כו', וארז"ל והובא ברש"י שאמר הקב"ה לירמיהו ב' פרנסים עמדו לישראל משה ושמואל וכולן לא התפללו עליהם עד שהחזירום תחלה למוטב כו', וכמבואר בקרא לקמן, שאחרי שהוכיחם על ששאלו מלך אמרו חטאנו ואמר גם אנכי חלילה לי כו' מחדול להתפלל כו', ותימא הא כאן התפלל עד שלא הוכיחם כלל, והנה כל אלה הם קושיות גדולות.
<b>וכדי</b> לתרץ כל זה, אקדים מה שפירשו המפרשים פסוק (איכה א, יח) חטא חטאה ירושלים על כן לנדה היתה כל מכבדיה הזילוה כי ראו ערותה גם היא נאנחה ותשב אחור טומאתה בשוליה לא זכרה אחריתה, דיש לדקדק בכפל לשון חטא חטאה, וגם שאר כל הפסוק אין לו חיבור ושייכות כלל. וביארו בהקדם מה שארז"ל (יומא ט:) ראשונים שנתגלה עונם נתגלה קצם אחרונים שלא נתגלה עונם לא נתגלה קצם, והך מילתא טעמא בעי, דאדרבה ראשונים שעשו בפרהסיא וחציפות יתירה יהיו נשכרים, ואחרונים שהיה להם לכל הפחות בושת פנים ועשו בצנעא יפסידו. אך הענין הוא עם מש"ה (משלי כח, יג) מכסה פשעיו לא יצליח ומודה ועוזב ירוחם, וכן מש"ה (ירמיה ב, לה) הנני נשפט אותך על אמרך לא חטאתי דצריך ביאור, דכיון שחטאו ואמרו לא חטאתי, מה תלה הש"י העונש באומרם לא חטאתי, ולא תלה העונש בגוף החטאים לומר שיענשו על חטאם.
<b>אך</b> הענין כי הש"י נתן באדם יצר הרע כדי שיהיה בעל בחירה, ולכן אין צדיק בארץ אשר יעשה טוב כו' (קהלת ז, כ), ולכן הקדים הש"י וברא תשובה, ולכן בכל שנה ושנה בימי התשובה, לב כל אדם מישראל נשבר בקרבו ועושה תשובה ומתכפר לו, וכן אפילו בכל השנה בעת שאדם כשר מוכיחו הוא נאנח ג"כ ועי"ז מתחרט ועושה תשובה, אך הדבר היותר חמור מן החטא, הוא איש שמורה היתר לנפשו על כל מה שעושה, כי זה לעולם לא יעשה תשובה, כיון שדרכו ישר בעיניו, וכן אפילו אם בעצמו יודע שחוטא, רק שמחפה ומייפה מעשים ההמה מבחוץ לעיני בני אדם, ואומר בפניהם שהוא היתר, זה ג"כ רחוק מעשות תשובה, כי אי אפשר להוכיח לאדם כזה, וכמאמרם ז"ל (בבא בתרא ט"ו:) טול קיסם טול קורה. וזה שאמר הכתוב מכסה פשעיו, ר"ל שמייפה חטאיו מלמעלה כאלו היתר הוא, לא יצליח כי לעולם לא יעשה תשובה, משא"כ ומודה, ר"ל האיש החוטא אשר יודע בעצמו שחטא הוא, רק יצריה אנסיה ומודה בפני הכל שחטא, זה בודאי סופו שיהיה עוזב, כי אנשים כשרים מוכיחים אותו, וחוזרים ומוכיחים, עד שלבסוף מוכרח שיבא אנחה בלבו ויתחרט וישוב וירוחם.
<b>ולזה</b> אמר הכתוב הנני נשפט אותך על אמרך לא חטאתי, כי על גוף החטא ממתין הש"י הרבה אולי יעשה תשובה, משא"כ האומר לא חטאתי ודאי לא ישוב ולא ישמע לקול מוכיחים, שאי אפשר כלל להחזיר אדם כזה בתשובה ע"י תוכחת מוסר וכאמור, אם לא ע"י תפלה להש"י שיתן בלבו לעשות תשובה. וזהו כוונת חז"ל, ראשונים שנתגלה כו', אין הכוונה שאלו עשו בפרהסיא ואלו בצנעה, אלא כולם עשו בפרהסיא, רק הכי קאמר ראשונים שנתגלה עונם, שבעת שעשו איזה עון אשר חטא הודו שהוא חטא, ואף על פי כן הם עוברים עליו לרוע יצרם, אבל לא בקשו צדדי היתר לחפות על הדבר ההוא, לכן היו יכולים אנשים כשרים שבהם להוכיחם ונתחרטו לבסוף, לכן נתגלה קצם, משא"כ אחרונים, חיפו את כל מעשיהם בצדדי היתר.
<b>ולזה</b> אמר הכתוב חטא חטאה ירושלים, ר"ל בעת אשר ירושלים חטאה חטא דייקא, דהיינו בבית ראשון שלא חיפוהו בהיתר, על כן לנדה היתה, כמו נדה שזמנה קצוב ז' ימים תהיה בנדתה ואחר תטהר, לכך נתגלה קצם כי לפי מלאת לבבל שבעים שנה אפקוד (ירמיה כה, ב), והטעם משום דכל מכבדיה הזילוה, ר"ל כל האנשים נכבדים שבהם היו מבזים ומוכיחים אותם, כי ראו ערותה, ר"ל שהחטא היה נראה לכל, ועי"ז גם היא נאנחה שנתחרטה ע"י התוכחה ותשב אחור, אבל בעת שטומאתה בשוליה, שמכוסה מלמעלה בהיתר, לכן לא זכרה אחריתה ע"כ דברי המפרשים בתוספת ביאור.
<b>היוצא</b> מזה שמי שיצרו מתגבר עליו ועושה רע, מוטב לו שלא יבקש צדדי היתר לא לעצמו ולא לחפות בפני אחרים, אלא אדרבא טוב שיראו הכל וידעו כי חטא הוא עושה, וירבה לו מוכיחים, וסופו לעשות תשובה, אבל מי שמייפה חטאיו בהוראת היתר בפני הבריות, לזה אי אפשר להוכיח ולא ישוב בתשובה אם לא ע"י תפלה.
<b>והנה</b> זקני ישראל כששאלו מלך משמואל, אמרו אותו לשון עצמו הכתוב בתורה, אשימה עלי מלך ככל הגוים, אך הוסיפו עוד באמצע הדברים תיבת לשפטנו, ותיבה זו אין לה הכרע כלל, ויש לפרש בו שני פירושים, אשר לפירוש האחד שאלו כהוגן בלי שום איסור, ולפירוש הב' שאלו שלא כהוגן, דהיינו דיש לומר דתיבת לשפטנו נמשך למעלה, דהיינו תנה לנו מלך לשפטנו ע"פ דיני התורה, ומה שאמרו ככל הגוים הכוונה כמו הלשון עצמו הכתוב בתורה, ר"ל ככל הגוים שיש להם מלך, כך יהיה גם לנו מלך. אבל יש לפרש דהכי קאמרו לשפטנו ככל הגוים, ר"ל שרצו מלך כזה שלא ישפטם כלל בדיני תורה, רק כמשפטי הגוים. והאמת דכוונתם היתה כפירוש הב'. והראיה דהרי הש"י כעס עליהם על מ"ש לשמואל, לא אותך מאסו כי אם אותי, ואי כפירוש האחד, הא אדרבה למנות מלך הוא ממנין תרי"ג מצות, אלא על כרחך שחטאו בזה לפי שכוונתם היה כפירוש הב'.
<b>והנה</b> אם היו אומרים כך בהדיא לשמואל, לא היה כ"כ רע בעיניו רק היה מוכיחם והיו חוזרים בהם, אך הם התחכמו לחפות על חטאתם לפני שמואל, והסתירו כוונתם, ואמרו תיבת לשפטנו אלמעלה, ושמואל הבין שכוונתם לרעה, ושהם מסתירין הרעה תחת לשונם, ולכן הרע בעיניו, כי על ידי שמסתירין החטא אי אפשר להוכיחם ואי אפשר לתקן אם לא בתפלה, וזהו כוונת הפסוק וירע הדבר בעיני שמואל כאשר אמרו תנה לנו מלך לשפטנו, ר"ל שעיקר מה שרע בעיניו הוא על שאמרו תיבת לשפטנו אלמעלה.
<b>ובא</b> רש"י ז"ל לבאר כוונת הפסוק, דלא תקשי הא אדרבה אם קאי תיבת לשפטנו אלמעלה אין בזה עון אשר חטא, ומדוע הרע בעיניו, לכן פירש"י לפי שאמרו לשפטנו ככל הגוים, ר"ל לפי שהבין שמואל כוונתם בתיבת לשפטנו אלמטה, שישפטם כמשפטי הגוים, ולכן הרע בעיניו על שהעלימו רשעתם ממנו לומר תיבת לשפטנו אדלעיל, ועי"ז לא יכול להוכיחם לפי שהסתירו חטאם בפניו, ועי"ז אינו יכול לתקן דבר זה אם לא ע"י תפלה, לכן ויתפלל שמואל כו', והבן כי הם דברים נכונים בע"ה ודו"ק.
<b>ונבא</b> לבאר יתר הפסוקים דשם וזה תוארם: ויאמר ה' אל שמואל שמע בקול העם לכל אשר יאמרו אליך כי לא אותך מאסו כי אם אותי מאסו ממלוך עליהם ככל המעשים אשר עשו מיום העלותי אותם ממצרים ועד היום הזה ויעזבוני כו' כן המה עושים גם לך ועתה שמע בקולם כו'. יש לתמוה במש"ה שמע בקול העם כו' כי לא אותך מאסו כו' מה נתינת טעם הוא זה, ואדרבא אם כוונתם בזה להקניט הש"י ח"ו אין ראוי לשמוע בקולם בזה. ועוד תימה גדולה ששני הפסוקים האלו סותרים זה את זה, דמעיקרא קאמר כי לא אותך מאסו כי אם אותי כו', ובתר הכי קאמר ככל המעשים כו' כן המה עושים גם לך, דמזה מבואר שגם אותו מאסו, וזה תימה גדולה.
<b>ולקמן</b> כשהוכיחם על ששאלו מלך, כתיב גם עתה התיצבו וראו את הדבר הגדול הזה כו' הלא קציר חטים היום אקרא אל ה' ויתן קולות ומטר ודעו וראו כי רעתכם רבה אשר עשיתם בעיני ה' לשאול לכם מלך ויקרא שמואל אל ה' ויתן קולות ומטר ויירא כל העם כו' ויאמרו אל שמואל התפלל בעד עבדיך כו' כי יספנו על כל חטאותינו רעה לשאול לנו מלך ויאמר שמואל אל העם אל תיראו אתם עשיתם את כל הרעה הזאת אך אל תסורו מאחרי ה' כו' גם אנכי חלילה לי מחטא לה' מחדול להתפלל בעדכם כו'. ויש לדקדק מה ענין המטר בעת הקציר להיות מופת להם על שלא עשו כהוגן בשאלת המלך, וכן עמד בזה בבינה לעתים. עוד יש לדקדק בלשון גם אנכי, מאי גם דמשמע שכלל והשוה עצמו עמהם, והרי הם הפכיים שהם כחוטאים והוא המכפר בעדם, והיה לו לומר ואני חלילה לי, ורש"י ז"ל מיישב זאת, ודברי תורה דפטיש כו'.
<b>נקדים</b> לבאר פסוקים בפרשת שלח לך (במדבר יד, מ) וישכימו בבוקר (היינו אחר מעשה המרגלים) ויעלו אל ראש ההר לאמר הננו ועלינו אל המקום אשר אמר ה' כי חטאנו ויאמר משה למה זה אתם עוברים את פי ה' והיא לא תצלח אל תעלו כי אין ה' בקרבכם ולא תנגפו לפני אויביכם כי העמלקי והכנעני שם לפניכם ונפלתם בחרב כי על כן שבתם מאחרי ה' ולא יהיה ה' עמכם כו' ע"כ. ויש לדקדק באומרם כי חטאנו, מאי נתינת טעם הוא זה. עוד יש לדקדק, באומרו כי על כן שבתם אין לו מובן כלל, ודברי רש"י ז"ל שהוא כאלו נכתב על אשר שבתם כו' והתורה נדרשת כו'.
<b>ויש</b> לבאר כל זאת עם הדרוש שכתבנו בדרוש בהעלותך שלח תקס"א לפ"ק, ע"ש כל הדרוש ההוא כי אין לכפול הדברים, והעולה משם, כי שכינה שורה בישראל, ר"ל השגחת הש"י אשר בה מנהיג העולמות נקרא שכינה, וניתן כח זה לישראל שהם הם המנהיגין כל העולמות' ע"י תורה ומעשים טובים, וביקש משה רבינו ע"ה שלא תשרה שכינה בעו"ג וניתן לו, ור"ל שאין כח במעשיהם להוסיף כח בנבראים או לגרוע, רק הם עצמם נשכרים או נענשים, כי גם להם ניתן עכ"פ ז' מצות, אבל כח התנהגות העולם אין בידם, ובהיות ישראל ח"ו כולו חייב, אז שב ההנהגה להש"י לבדו כימי קדם, דאם לא כן היו חרבים העולמות כרגע, וכיון שההנהגה ביד הש"י לבד, וכיון שהוא ורחמיו וחסדיו אין סוף ואין תכלית, לכן יהיה טובה מאד בעולם, ואפילו הגאולה תהיה, וכמארז"ל (סנהדרין צ"ח.) אין בן דוד בא עד שיהיה כולו זכאי כו' (רק ודאי עונשם יקבלו אח"כ), וביארנו שזה היה עצה היעוצה של המרגלים, להחטיא כל ישראל, ויבואו לארץ ישראל מצד כולו חייב ע"ש.
<b>ובזה</b> נבין מה שאמר משה רבינו ע"ה להקב"ה אחר מעשה העגל, אנא חטא העם הזה חטאה גדולה ויעשו להם אלהי זהב ועתה אם תשא חטאתם ואם אין מחני נא מספרך אשר כתבת ויאמר ה' אל משה מי אשר חטא לי אמחנו מספרי ויש לדקדק איך התחיל לומר מחני, והרי התשובה פשוטה מי אשר חטא כו'.
<b>ומובן</b> עם האמור, כי הן בהיות כולו זכאי טובה בעולם, וכן בהיות כולו חייב ג"כ טובה בעולם, אם כן בעת שיש בעולם אנשי רשע, ויש צדיק בדור באופן שאין כולו חייב, ואז ח"ו פורעניות בא לעולם, הרי כמו שהרשעים הם בעצמם הגורמים להפורעניות, גם הצדיק הוא גורם במקרה, דאלמלא הוא היה כולו חייב, ולזה אמר משה רבינו ע"ה אם תשא כו' ואם אין מחני, דאיך אהיה אני הגורם לפורענותם, והלא כמו שהם הגורמים גם אני הגורם, והשיבו הש"י מי אשר חטא כו', ר"ל אף שגם אתה גורם, מ"מ אין תרעומות עליך עבור זה, ודוקא מי שהוא גורם בעצם מצד רשעו, הוא ראוי להמחות, וזהו מי אשר חטא כו'.
<b>ואמנם</b> אף על גב דבין בכולו זכאי בין בכולו חייב מתנהג העולם ברחמים כאמור, מ"מ המרחק רב ביניהם מאד, דבכולו זכאי אז שכינה בישראל, דהיינו הנהגות כל העולמות, ולכן נלחמים ישראל בעו"ג ונוצחין, כי שכינה בקרב ישראל ולא בעו"ג, משא"כ בכולו חייב דאז השכינה מסתלקת מישראל, וההשגחה היא רק בכחו של הש"י לבדו, ולכן אף שיהיה טוב לישראל, מ"מ אי אפשר להם ללחום ולנצח, כי מאי עדיפי מיניהו.
<b>וזה</b> המשך הפסוקים שאמרו הננו ועלינו אל המקום אשר אמר ה' כי חטאנו, ר"ל כי כולנו חטאנו והוי כולו חייב. והשיב להם משה רבינו ע"ה דאם לא היה בעלייה זו צורך למלחמה הוו דבריכם שפיר, אבל אל תעלו ולא תלחמו דייקא דיש חשש כי אין ה' בקרבכם דייקא, שאין השראת שכינה בכם, ושמא הם ינצחו כי על כן שבתם מאחרי ה', ר"ל דהא זה היה העצה שלכם לשוב מאחרי ה', משום ולא יהיה ה' עמכם, ר"ל שלא יהיה תלוי בכם ההנהגה, מצד שיהיה כולו חייב, אם כן לא עדיפתו מינייהו וק"ל.
<b>והנה</b> ישראל בעת שרצו להמליך מלך, לכאורה תקשה היה להם להתקבץ כולם ולהמליך עליהם מלך. אך להיות שהיה זה חטא כמ"ש לעיל שאמרו שהמלך ישפטם ככל הגוים, וידעו שיש ביניהם שמואל שהוא צדיק גדול, ורצו שגם ידו תהיה במעשה זה כדי שיהיה כולו חייב ולא ישיגם עונש, ולזה אמר הש"י שמע בקולם כו' כי לא אותך מאסו כי אם אותי, ואם כן פן ישיגם עונש, מוטב שיהיה גם ידך עמהם כמו שהם רוצים, בשלמא אם לא מאסו רק אותך, ולא היה הדבר נוגע אלי, לא היית צריך לשמוע בקולם, משא"כ עתה.
<b>ולפי</b> שיהיה הדבר בעיני שמואל לפלא שיהיה ידו עמהם, לזה אמר הש"י אליו ככל המעשים אשר עשו מיום העלותי כו', ר"ל דמעולם היה זה דרכם, בעת שעשו איזה ענין השתדלו שיהיו גם ידי הצדיקים עמהם במעל, כדי שיהיה כולו חייב, כמו שנתבאר במרגלים, וכן בעגל שהרגו את חור והכריחו לאהרן שהוא בעצמו יעשה, כן המה עושים גם לך, שמשתדלים שיהיה ידך עמהם, ולכן מוכרח אתה לשמוע בקולם.
<b>והנה</b> אחר שהיתה ידו של שמואל עמהם בשימת המלך, לא היה יכול שמואל להוכיחם על זה ולייראם מפחד איזה עונש, מאחר דהוי כולו חייב, אכן מ"מ בכולו חייב יש פחד, דהנה מבואר בפוסקים אם יש הרבה גשמים או שיורדים גשמים בעת הקציר, אין גוזרין תענית להתפלל, רק אומרים רבונו של עולם אין ישראל יכולין לקבל רוב טובה, והנכון לומר כי כשח"ו כולו חייב, דאז נמסר ההנהגה ביד הש"י לבדו כמו בעת בריאת העולם, והנה השם יתברך אין סוף והשפעתו אין סוף, ולכן יורד לעולם רוב טובה עד שאינם יכולים לקבל, דבשלמא אם ההנהגה בידי ישראל, אף אם כולו זכאין אין אחד יכול לעכב השפע, מ"מ הלא בני אדם ומעשיהם, הכל בעלי גבול ותכלית משא"כ כשההנהגה ביד הש"י לבדו יורד הטובה בלי קצבה, כמו כשברא הקב"ה את העולם היה העולם מרחיב עד שאמר לעולמו די (חגיגה י"ב.). וכן הענין המבואר במדרש (בראשית רבה ג', ט) שהיה בורא העולמות ומחריבן, שפירש האר"י ז"ל שהוא לפי שלא יכלו לסבול ריבוי האור.
<b>ולזה</b> הוכיחם שמואל ואמר גם עתה, ר"ל אף שנתקיים מחשבתכם ששאלתם המלך מאתי והיה ידי עמכם, והוי כולו חייב, מ"מ אין בזה הצלה מעונש, הלא קציר חטים היום כו' קולות ומטר מחמת כולו חייב, ומזה דעו וראו כי רעתכם רבה אשר עשיתם לשאול דייקא לכם מלך, ר"ל מה ששאלתם מאתי גם בזה יש רעה רבה כאמור, ויאמרו אל שמואל התפלל בעד כו' לשאול דייקא כו'. והנה שמואל ודאי דמ"מ לא חטא אחרי שהש"י בעצמו צוה לו לשמוע בקולם, אם כן עשה הוא רצון הש"י שצוהו למלאת רצונם של ישראל, שאומרים בדעתם דהוי כולו חייב, אבל לפי האמת אין כולו חייב, ולזה אמר שמואל אל תיראו אתם עשיתם את כל הרעה, ר"ל אתם לבדכם חטאתם ולא אני, כיון שעשיתי ע"פ ה', ואם כן גם אנכי, ר"ל אם ישיגכם עונש גם אני הוא הגורם כמוכם, ואם כן חלילה לי מחדול להתפלל, וכמו שפירשנו לעיל גבי משה רבינו ע"ה שאמר אם תשא כו', שמצא מקום לתפלה זו, עבור שגם הוא הגורם, לזה אמר שמואל דבודאי מוכרחני להתפלל והבן ודו"ק.
<b>כי</b> תבא אל הארץ אשר ה' אלהיך נותן לך כו' אשימה עלי מלך כו' לא תוכל לתת עליך איש נכרי כו'. יש לדקדק מהיכי תיתי יעלה על דעת למנות איש נכרי והיה כשבתו על כסא ממלכתו וכתב לו כו' וקרא בו כל ימי חייו למען ילמד ליראה כו' לשמור את כל דברי ימי חייו למען ילמד ליראה כו' לשמור את כל דברי התורה הזאת ואת החוקים האלה לעשותם יש לדקדק באומרו את כל דברי התורה, הלא לפי מה דקי"ל (משנה סנהדרין ב, ג) מלך לא דן ולא דנין אותו לא מעיד כו', והמעיין במנין תרי"ג מצות יראה, כי אלו הדברים הם חלק גדול מהתורה ומנין מצותיה, וכיון שכל אלו אינם נוהגין במלך, איך קאמר את כל דברי התורה לבלתי רום לבבו מאחיו ולבלתי סור מן המצוה ימין ושמאל למען יאריך ימים על ממלכתו הוא ובניו כו'. יש לדקדק דהיה לו לומר ולבלתי רום לפי סדר הכתובים, דקאמר למען ילמד ליראה ולבלתי רום ולבלתי סור. תו באומרו סור, היה לו לומר יסור. תו באומרו מן המצוה לשון יחיד, היה לו לומר מן המצות. ותו באומרו למען יאריך כו' משמע שהתורה התירה לו לעשות ע"מ כן, וגם הא שכר מצוה בהאי עלמא ליכא.
<b>ויבואר</b> ע"פ מ"ש במקום אחר משארז"ל (קידושין ל"ט:) שכר מצוה בהאי עלמא ליכא, והקשו הקדמונים איך לא יקיים הקב"ה ביומו תתן שכרו, והיוצא מדברינו שם דדין קבלנות יש בו, דכל אדם לא נשלם עד שיקיים כל התרי"ג מצות, ואם לא השלים מוכרח להתגלגל, אך ע"י התשוקה שמשתוקק ומצפה על כל מצוה ומצוה, מתי יבא לידי ואקיימנה, נחשב לו כאלו קיים, ובזה נשלם הקבלנות, ואז מגיע שכר מצוה בהאי עלמא עיין כ"ז באורך בפרשת תולדות.
<b>ובזה</b> נבין משארז"ל (סנהדרין י"א.) הוי קבל וקיים, ר"ל שע"י שמשפיל אדם דעתו ובורח מהכבוד יאריך ימים. ועם היות הדבר כפשוטו נכון על פי הטבע, כי איש המתגאה ועושה התפעלות להתגדל, והרודף אחר כבוד, הכבוד בורח ונעשה תמיד ההיפך מכוונתו, ותוחלת ממושכה מחלת לב (משלי יג, יב), משא"כ שפל רוח וזה פשוט. יבואר גם כן לדרכנו עפ"י הדין ומשפט, כי ביארנו בדרוש שלח לך תקס"א התרגום יונתן כד חמי משה ענוותנותיה דיהושע, וביאור המאמר בעירובין (י"ג:) ג' שנים נחלקו בית שמאי ובית הלל ע"ש באורך כל הדרוש, יוצא משם כי מי שהוא בתכלית ענוה, מובטח לו שלא יתגלגל, כי עיקר הגלגול להשלים מצוה שחסר לו, והעניו עבור שאוהב כל ישראל ממילא כל מה שאחרים עושים נחשב כאלו הוא עושה.
<b>ובזה</b> יבואר (תהילים קא, ה) גבה עינים ורחב לבב אותו לא אוכל עיני בנאמני ארץ לשבת עמדי הולך בדרך תמים הוא ישרתני, ואיכא למידק מה התפאר בזה, הא אדרבא קי"ל (מגילה כ"ח:) אסור להשתמש במי ששונה הלכות. ולדרכנו יובן, דהנה ענין משרת של אדם הוא, כי מה שצריך האדם לעשות עושה המשרת ההוא עבורו ובמקומו, ולזה אמר גבה עינים כו', ר"ל שאני בתכלית ענוה, עד שאיני יכול לסבול כלל גבה עינים, אלא עיני בנאמני ארץ כו', היינו ענוי ארץ, ולכן כל איש אשר הולך בדרך תמים הוא ישרתני, שכל מה שהם עושים הוי כאלו אני עושה. וזהו גם כן ענין בן זומא (ברכות נ"ח.) שראה אוכלסא בהר הבית ואמר ברוך שברא כל אלו לשמשני, הוא ג"כ הודאה על שנתן ה' בלבו להיות עניו וק"ל.
<b>וכתבנו</b> שם דלכאורה ימשך מזה נזק בעבירה חמורה אשר אין לה תקנה בגיהנם, ויוכל כל אדם להתתקן בגלגול, וזה לא יתגלגל ותאבד הנשמה, וכתבנו כי שמים שמים לה' ע"ש, ולכן בעבירה חמורה ניטל הבחירה ממנו ע"ש באורך כי לא אכפול כאן הדברים. ונודע מאמרם ז"ל (הוריות ח.) אחת מכל מצות ה' איזה מצוה אחת ששקולה ככל התורה כו', הרי דדבר חמור הכולל כל התורה יקרא מצוה אחת בלשון יחיד, עבור שכוללת כל השיעור קומה והוא מובן.
<b>ובזה</b> יבוארו פסוקי פרשתן, כי להיות שהמלך חסר לו הרבה ממצות התורה, כי לא דן כו', אם כן מי הוא זה מישראל אשר ירצה למלוך, כי יהיה מוכרח להתגלגל לשלימות נשמתו בתרי"ג מצות ויאבד הגוף הראשון כמש"ה (תהילים מט, יא) כסיל ובער יאבדו ועזבו לאחרים חילם, ולכן סלקא דעתך אמינא שימליכו עליהם איש נכרי, לזה אמר מקרב אחיך תשים עליך מלך לא תוכל כו', וכי תימא מי הוא זה יתרצה למלוך, ויוכרח להתגלגל להשלים נפשו. לזה אמר הנני נותן לו תקנה שישלים נפשו בכל התרי"ג בלי גלגול, ומהו התקנה והיה כשבתו על כסא ממלכתו וכתב לו את משנה התורה כו' למען ילמד ליראה את ה' אלהיו ולשמור את כל דברי התורה, 'כל' דייקא, ר"ל שעי"ז ילמוד ויתבונן תקנה שיקיים את כל התורה וכל התרי"ג אף על פי שהוא מלך.
<b>ומהו</b> התקנה, אמר לבלתי רום לבבו מאחיו שע"י ענוה ישתלם בכל התרי"ג, ולזה אמר לבלתי ולא אמר ולבלתי, כי נמשך לדעיל שע"י שלא ירום לבבו ילמוד לשמור את כל התורה. וכי תימא דיש חסרון בעבירה חמורה הכוללת כל השיעור קומה וכאמור, לזה אמר ולבלתי סור מן המצוה ימין ושמאל, ר"ל שמדבר חמור הנקרא מצוה בלשון יחיד יהיה ניטל הבחירה ממנו, ולזה אמר לבלתי סור ולא אמר לבלתי יסור, דאם כן היה לשון ציווי, ובאמת אינו ציווי כלל, כי לא בדעתו תליא, אלא מבטיחו שלא יהיה לו בחירה כלל בדבר כזה.
<b>ואמר</b> עוד שירויח עוד ע"י ענוה, למען יאריך ימים על ממלכתו, הוא מענין המאמר הוי קבל וקיים, שע"י הענוה מאריך ימים מהטעם שאמרנו, דכל זמן שאין האדם נשלם בכל התרי"ג, הוי ליה משפט קבלנות ולית ביה משום ביומו תתן שכרו, ואז ליכא שכר מצוה בהאי עלמא, משא"כ אם נחשב לו כאלו קיים כל התרי"ג, אז יש לו משפט שכיר יום, ואית ביה משום ביומו תתן שכרו, ואיכא שכר מצוה בהאי עלמא, ממילא כיון דע"י ענוה נחשב לו כאלו קיים כל התרי"ג וכאמור, ממילא יש לו שכר מצוה בהאי עלמא, ולכן הוי קבל וקיים. ולזה אמר למען יאריך ימים על ממלכתו והבן היטב.
<b>כי</b> בו בחר ה' אלהיך מכל שבטך לעמוד לשרת בשם ה' הוא ובניו כל הימים. יש לדקדק תיבת לעמוד מיותר, ודרז"ל ידוע שאמרו (זבחים כ"ג:) אין שירות אלא מעומד, ולמדו מכאן שיושב פסול לעבודה. ונלע"ד דהנה משרת שעומד את עצמו אצל בעל הבית על שנה תמימה ומתפשרים על השכירות, הנה עמידה זו שמעמיד את עצמו אצלו, הוא הכנה על השירות על כל השנה, ואחר כך בכל השנה עושה גוף השירות.
<b>ואמנם</b> רז"ל למדונו, כי בעבודת הש"י אינו כך, אלא כל ימי חיי האדם אינו אלא הכנה על שירות, כי אין שום אדם מתחיל לשרת כלל את פני ה', רק כל ימיו הוא הכנה וחשק ורצון שחושק לעבוד את ה', ועיקר העבודה הוא בעולם הבא, וכל שירות האדם בעולם הזה אינו אלא הכנה ורצון, נמצא כל ימיו הוא כמו המשרת בשעה שעומד את עצמו אצל הבעל הבית, והיינו שארז"ל (אבות ד', טז) העולם הזה דומה לפרוזדור לפני העולם הבא התקן עצמך כו' דלכאורה מי לא ידע בכל אלה, אלא הכוונה על האמור וק"ל. וזש"ה כי בו בחר ה' לעמוד לשרת כו' כל הימים, ר"ל כל הימים ימי חייו הוא עומד לשרת וכאמור וק"ל.
<b>ואמנם</b> דרשת רז"ל הנ"ל נוגע ג"כ לכוונה זו, כי מדרך העולם החייט העושה מלאכה אצל השר בביתו של השר, הנה בעת שמתפשר עם השר על מלאכתו ודאי עומד לפניו, כי עדיין אינו עוסק במלאכה רק עושה ההכנה לגוף השירות, אבל אח"כ כשעושה מלאכתו הוא יושב, ואף לפעמים השר עומד ומביט, ואף על פי כן הוא יושב, כי במלאכת השר הוא עוסק ורצון השר שישב, בכדי שיטה שכלו ולבו אל המלאכה, ולפי שבשירות של הש"י אין כל ימי חיי האדם, רק ההכנה לשירות, לכן אין ישיבה בעזרה, והיו הכהנים מוכרחים לעמוד בשעת שירותם, לידע ולהודיע שאין כאן שירות רק הכנה לשירות, ולכן יושב פסול לעבודה, כי דמו בנפשו, שהוא משרת למלך הכבוד והבן.
<b>ובזה</b> אפשר להבין משארז"ל (בראשית רבה מח, ו) שב ואתה סימן לבניך שאלהים נצב בעדת אל והם יושבין, והיינו לפי שארז"ל (שבת י.) כל הדן דין אמת לאמתו כאילו נעשה שותף להקב"ה במעשה בראשית בבריאות העולם, אם כן הוא עוסק אז במלאכת ה' ממש ודו"ק. חסלת פרשת שופטים

כי תבוא



Section 1

<b>לא</b> עברתי ממצותיך ולא שכחתי. איתא ברבה פרשת עקב (ג', ה) שאם אין מעשרין כראוי העכברים אוכלין, ואיתא בהוריות (י"ג.) האוכל ממה שעכבר אוכל משכח תלמודו, וז"ש לא עברתי ממצותיך שנתתי מעשר כראוי ולא שכחתי. מג"א בספר שמן ששון פרשת בראשית.
<b>ובאו</b> עליך כל הברכות האלה כו'. אמרו כל מיותר, שהרי חושב אח"כ כולם בפרוטרוט, והיה די שיאמר ובאו עליך הברכות האלה, ואין לומר דכל אתי לרבות איזה ברכות שלא נזכרו כאן, דהא אמר האלה, ועוד דבהני פרטי דחשיב נכללו כל מיני ברכות. ויובן אצלי על דרך שכתב במגיד מישרים פרשת לך לך על פסוק (משלי ד, כב) כי חיים הם למוצאיהם ולכל בשרו מרפא, וז"ל: ונראה לי דקאמר ולכן משום דאיכא מלתא דאיהו מרפא לאבר אחד ומזיק לאבר אחר, כעין מ"ש על טחול יפה לשינים כו', קאמר דאורייתא לאו הכי, אלא לכל בשרו מרפא עכ"ל. והטעם, לפי שכל הרפואות מרפאים על פי הטבע, לכן אם הוא רפואה לפי ערך טבע אבר אחד, הוא הפך טבע אבר האחר, לפי שהאברים הפוכים ונחלפים בטבע, משא"כ התורה שרפואתה למעלה מהטבע וק"ל. וכן הענין כאן, כי כל הברכות דקחשיב כאן רחוק על פי הטבע שיקובצו כולם בשנה אחת, אם גשומה או שחונה, כי מה שיפה למין זה קשה למין אחר, וזה כידוע. לכן אמר שעל ידי קיום התורה, ובאו עליך כל הברכות 'האלה' דייקא, עם שהם הפכיים כי ברכה הנמשכת מקיום התורה הוא למעלה מהטבע.
<b>ובאו</b> עליך כל הברכות האלה והשיגוך כי תשמע בקול ה' אלהיך. צריך לדקדק מאי מלת והשיגוך שהוא מיותר, כי די באמורו ובאו עליך כל הברכות האלה. ויובן עם מה שהארכנו בפרשת בלק בפסוק לא הביט און ביעקב, לבאר, כי בין אם ישראל עושין רצונו של מקום או לא, אף על פי כן כל הברכות וכל ההצלחות מושפעות מאתו ית"ש בכוונה מיוחדת על ישראל, אלא שאם אין עושין רצונו של מקום, אינם מוצאים אותה ההצלחה עד שבא אחר והכיר בה ונטלה, וכשעושין רצונו של מקום ה' מאיר עיניהם למצוא ולהשיג כל המושפע עליהם, ע"ש שביאר ענין זה באורך.
<b>ולזה</b> לא די לו באומרו ובאו עליך כו', כי זהו גם כשאין עושין רצונו של מקום, גם דמלת עליך לפעמים ביאורו בשבילך, וזהו ודאי גם כשאין עושין רצונו של מקום, לכן עיקר מאמרו הוא והשיגוך, שלא יבא לידי אחרים, כי מיד בבואה עליך תכיר בה ותטלנה, וזהו דוקא כי תשמע בקול ה' שענין זה הוא רק בעושין רצונו של מקום.
<b>כי</b> תשמע בקול ה' אלהיך. לכאורה כל זה מיותר, דהא כבר התחיל לומר והיה אם שמוע תשמע, עוד קשה דכאן אמר תשמע בלשון עתיד וכן בפסוק ונתנך ה' לראש, ואלו לקמן גבי הקללות כתיב כמה פעמים כי לא שמעת בקול ה' לשון עבר. גם צריך לדקדק מדוע באו הקללות בריבוי ואצל הברכות הוא מקפץ ועולה. ויתכן כי בעונשים אין ה' נותן עונש אלא אחר מעשה העבירה, ואינו נדון על שם סופו, ולז"א כי לא שמעת לשון עבר, ולכן נתבארו העונשים כולם הראויים על מעשי העבירות, אבל במעשים טובים האדם נדון על שם סופו, והש"י מקדים לו שכר מתחלה ע"י שגלוי לפניו שעתיד לעשות מצוה, ולכן אמר כי תשמע לשון עתיד, ושכר זה הוא דבר מועט, נגד עיקר השכר שמשלם לו ה' אחר המעשה, לכן באו הברכות בקיצור, אבל עיקר השכר לא יכילהו רעיון בינה לעתים דרוש א.
<b>ויומתק</b> עם זה תיבת האלה, עם מה שביארנו בריש פרשת ראה, כי שכר מצוה בהאי עלמא ליכא, אבל מה שמשלם ית"ש שכר על העתיד ישנו ג"כ בהאי עלמא, ומיושב מה שנתקשו איך אמר קרא כאן שכר העולם הזה, כיון דשכר מצוה בהאי עלמא ליכא, לזה דייק ובאו עליך כל הברכות האלה שהם בעולם הזה, אף על פי כן יבואו עליך, בעבור כי לעתיד תשמע בקול ה' אלהיך ועיין בפסוק ונתנך ה' לראש.
<b>וראו</b> כל עמי הארץ כי שם ה' נקרא עליך ויראו ממך. וארז"ל (ברכות ו.) אלו תפילין שבראש. נלע"ד מה שהכריחם לזה, כי מבואר בכתבים עיין במשנת חסידים ריש מס' תפלת העשיה וז"ל: וכדי שתחול עליו קדושה כו' יעשה עצמו כסא לקדושה ויחשוב כי ראשו כסא להוי"ה נקידה להוי"ה קמץ כו', ע"ש שביאר בכל האברים איך הם כסא להוי"ה, ולבסוף כתב וז"ל: וכל הכוונות האלה של הויות הם בפנימיותו, אבל בחיצוניותו בצלם אלהים עשה אותו כו' ע"ש.
<b>ונראה</b> לי רמז לזה, וזכרתי להם ברית ראשונים כו' לעיני הגוים להיות להם לאלהים אני ה', ר"ל כי אז ביציאתם מצרים לא יחרץ כלב לשונו, כי הש"י תקנם אז כראוי, והיה עליהם חופף שם אלהים בשלימות, ופחדו הקליפות מהם, אבל שם הוי"ה לא נראה בחיצוניותם לבלי יתהנו החיצונים. ולז"א לעיני הגוים להיות להם 'לאלהים' דייקא, ר"ל שלעיני הגוים לא היה רק שם אלהים, אבל באמת אני ה', רצה לומר דבפנימיותם שורה הוי"ה ב"ה בכל אבר.
<b>לזה</b> הוקשה לרז"ל איך אמר קרא וראו כל עמי הארץ כי שם ה' נקרא עליך הלא שם הוי"ה אינו נראה ואינו כלל בחיצוניותם, לכן הוכרחו לבאר דקאי אתפילין של ראש כדאיתא בתיקוני זוהר חדש דתפילין הם הוי"ה ע"ש, רק דבתפילין של יד אי אפשר לפרשו, דהא בעינן שיהיה מכוסה, כמשארז"ל (מנחות ל"ז:) והיה לך לאות ולא לאחרים לאות, ולא שייך ביה וראו כו', לכן פירשו דקאי על של ראש, כנלע"ד וק"ל.
<b>ונתנך</b> ה' לראש כו' והיית רק למעלה ולא תהיה למטה כי תשמע. יש לדקדק דתיבת רק מיותר, גם אומרו כי תשמע מיותר, דהא כולה פרשה בעושין רצונו של מקום מיירי. ואולי לפי דקיימא לן (ברכות ה:) שרחוק שיזכה האדם לשני שלחנות, כי רצה ה' לזכות את ישראל שלא יאכל עולמו בחייו, ולכן מי שהוא למעלה בעניני עולם הבא מוכרח עפ"י רוב שלא יהיה לו מעלה בעניני עולם הזה כדי שלא יקופח קצת משכרו, וכאומרם (קידושין ל"ט:) שכר מצוה בהאי עלמא ליכא, אך כתבנו בפסוק ובאו עליך כל הברכות, דמה שמשלם ה' שכר לאדם בעד שהוא עתיד לעשות מצוה ועדיין לא עשאה, שכר זה ניתן גם בעולם הזה, א"כ יש די בשכר זה שיהיה גם בעניני עולם הזה למעלה, ושכר המצוה עצמה לא יקופח.
<b>וזה</b> שהבטיח והיית רק למעלה בכל עניניך, ולא תהיה למטה כלל, אפילו בעניני עולם הזה, וזה יהיה כי תשמע לשון עתיד. ומדויק בזה מה דסיים אשר אנכי מצוך היום לשמור כו' מלשון ואביו שמר, וירצה, שימתין האדם תמיד מתי תבא מצוה זו לידי ואקיימנה, ובזה נתרבה שכרו יותר על העתיד, ויספיק המעט מהשכר ההוא לכל טוב עולם הזה, ויזכה לב' שלחנות.
<b>תחת</b> אשר לא עבדת את ה' אלהיך בשמחה ובטוב לבב מרוב כל כו'. יבואר על נכון עם דברי הבעל העקרים (מאמר ב פרק ט"ו) וז"ל בקצרה: שיש אל החכם שמחה במה שהוא מרגיש שיש בו משלימות החכמה כו', ושמחה זו עם היותה בעל תכלית בהכרח, כיון שהשגת האדם הוא שהוא בעל תכלית, מ"מ תיתוסף תמיד, לפי שכל מבקש איזה דבר, אם הדבר המבוקש הוא בעל תכלית יכלה הכוסף והשמחה כשישיגנו, אבל אם הדבר הנכסף והמבוקש בבל תכלית אי אפשר שיכלה הכוסף ולא שתפסק ההשגה, ולזה תתמיד השמחה תמיד, ולזה אמר הכתוב (תהילים קה, ג) ישמח לב מבקשי ה', כי להיות הש"י ושלימותו בבל תכלית, כל מבקש ה' אע"פ שישיג מה שישיג לעולם תשאר התשוקה ותתמיד השמחה ותתוסף תמיד כשתתוסף ההשגה.
<b>ועז"א</b> המשורר (תהילים קה, ד) דרשו ה' ועוזו בקשו פניו תמיד, כלומר כי השמחה במה שתשיגו ממנו לא תפסק עוד, כי תמיד תוסיפו שמחה מצד היותו יתברך בבל תכלית והשלימות אשר בו רבים או בבל תכלית וכל שיושג בו תוסיף תשוקה להשיג עוד ותתוסף השמחה, וע"ז הדרך אמר הכתוב (תהילים מ', יז) ישישו וישמחו בך כל מבקשיך, כי להיותו בבל תכלית תהיה שמחה מתמדת ונתוספת תמיד, וז"ש ויאמרו תמיד יגדל ה', כי כל שישיגו יותר יכירו יותר גדלו כי הוא בבל תכלית, וע"ש שהאריך.
<b>נמצא</b> כי עבודת ה' ובקשת פניו תוסיף שמחה בכל עת מריבוי השלימות הבבל תכלית הנמצאים בו, והפך מזה ממש הוא עבדות האויב ח"ו, כי הוא האויב בשר ודם אין בו מהשלימות מאומה, וכל מה שמוסיף עבודה לו תוסיף עצב עמו. אם מצד העבדות בעצמו שמוכרח לעבדו חנם, ואם מצד שבעבדו את אויבו אין לו פנאי לעבוד את עצמו ולהשגיח בצורכי פרנסתו, כמש"ה (שיר השירים א, ו) שמוני נוטרה את הכרמים כרמי שלי לא נטרתי, ומוסיף עוני תמיד מחמת עבדות האויב ועי"ז מוסיף עוצב תמיד, לז"א תחת אשר לא עבדת את ה', שהעבודה זו היא מתמדת בשמחה וטוב לב הבא מרוב כל השלימות הנמצאים בית"ש הבבל תכלית, ולכן נגד זה מכ"מ ועבדת את אויביך, אשר העבודה זו הוא הפך ממש שגורם רעב וצמא וחוסר כל והאויב יתן עול שתהיה מוכרח לעובדו הפך רצונך, ויהי כעול ברזל על צוארך עד כו'.
<b>ומה</b> נעמו עם זה דברי הרב בינה לעתים (דרוש כ"ו) שכתב וז"ל: ועבדת את אויביך אשר ישלחנו ה' בך ברעב ובצמא כו', דפשטיה דקרא ברעב ובצמא חוזר על ישראל, שיהיו רעבים גם צמאים, ולדעתי הכי פירושו שיסבב הוא יתברך להאביד מכם עשרכם במה שתעבדו את אויביכם, ואילו היו האויבים אלו עשירים ומלאים כל טוב אולי היה מספיק להם היותכם עבדים אצלם, ולא יתנו עיניהם בממונכם כי לא יצטרכו משלכם כלום, אולם לא יהיה כן, כי האויבים הללו ישלחם ה' בך ברעב ובצמא כו', שיהיו עניים מרודים רעבים וצמאים ויחסרו כל טוב, באופן שמחמת חסרונם ורעבונם יצטרכו לתת עול ברזל על צוארך שהוא עול המסים וארנוניות כדי למלאות חסרון סיפוק צרכיהם, ויהיה כן עד גדר שישמיד אותך ויכלה כל אשר לך. עכ"ל ש"י. וממילא כפי מה שפירשנו דהך מרוב כל דקאמר קרא לא קאי אהעובד אלא אנעבד, שהוא הקב"ה, יתכן טפי פירש הרב בינה לעתים דהך מחוסר כל ורישא מרוב כל, דבר והפוכו, ואתי שפיר וק"ל.
<b>גם</b> כל חלי וכל מכה אשר לא כתוב בספר התורה הזאת יעלם כו' ונשארתם במתי מעט כו'. חיבור ב' פסוקים אלו יראה, דדרשו רז"ל איכה רבה א' גם כל חלי זו מיתת צדיקים, והנה ארז"ל (יומא ל"ח:) שאין צדיק נפטר עד שנולד צדיק אחר דוגמתו כמש"ה (קהלת א, ה) וזרח השמש ובא השמש ביום שמת רבא נולד רב אשי, וא"כ לכאורה אין כל כך רעה במיתת הצדיק אל הנשארים, כיון שעל כרחך אותו היום בא דוגמתו לעולם.
<b>אכן</b> מסתבר דהא דאמרינן וזרח השמש כו', היינו אם נפטר הצדיק לכפר על הדור שלא יבא הפורענות, א"כ יש בזה הגנה כפולה, שזה שמת מיתתו מכפרת ומגין מהצרה, וזה שנולד הוא מגין ג"כ, משא"כ כשנפטר הצדיק כדי שלא יראה הרעה ח"ו, מסתברא דלא בא צדיק אחר לעולם, דהרי על הראשונים מצטערים לבלתי יראה ברעה והוצרך להסתלק ואיך יוסיפו עליהם חדשים, ולזה באומרו גם כל חלי כו', שהוא מיתת צדיקים, אמר אח"כ ונשארתם במתי מעט, ר"ל בל תאמר שאל יחסר המזג שיולד צדיק אחר במקומו, אלא זה שנחסר לא ימולא.
<b>ובזה</b> יש לבאר הפסוק במלכים (מלכים ב יט, ג) יום צרה ותוכחה כו' כי באו בנים עד משבר וכח אין ללידה. וירמוז לענין מיתת צדיקים, כי כמו יולדת שיש לה צער וחבלי לידה, אך שאין זה צר לה כל כך, כי יש לה ולד ויצא הפסדה בשכרה, כך מיתת צדיקים היא רעה גדולה, רק נגד זה נולד צדיק אחר, לז"א כי באו בנים עד משבר, שהחבלים באו והצדיק נסתלק, וכח אין ללידה לזכות לצדיק אחר, כי הראשון נפטר בשביל שלא יראה ברעה. הש"י ייטיב לנו ברחמיו.
<b>ונתן</b> ה' לך שם לב רגז כו'. יש בזה קצת נחמה עם מ"ש בינה לעתים (דרוש ב') וז"ל: כבר ידענו היות הלב באדם כעין נביא נאמן להודיעו מה שיקרהו מן הטוב או הפכו, כי אם חרד וירא או מתעצב הוא הוראת צרה מעותדת לבא לו, ואם הוא שמח ועלז הרי כמבשר בשורות טובות, וזהו מאמר הלל ע"ה (ס.) כששמע קול צווחה בעיר אמר מובטח אני שאין זה בתוך ביתי, ועליו הכתוב אומר (תהילים קיב, ז) משמועה רעה לא יירא נכון לבו בטוח בה' כאשר הובא בברכות, וכבר צווחו עליה קמאי ז"ל, איך היה משתבח על זה כאלו נשען על רובי זכיותיו, ואין זה מענותנותו של הלל הזקן ע"ה, והם ז"ל פירשו שהוא מצד מדת הסבלנות שהנהיג את בני ביתו כמוהו, לבלתי הרים קול על היסורין אלא לקבל בסבר פנים יפות, ועם שהענין עצמו אמתי ונכון, מ"מ לא יצדק עליו פסוק משמועה רעה לא יירא.
<b>אבל</b> אני אומר שנתכוין למה שאמרנו, שכששמע קול הצווחה לא הרגיש התפעלות בלבו מעצבון וחרדה, רק היה לבו נח ושקט, מזה נתאמת לו שזה ודאי אינו בתוך ביתו, שאלו היה כן לא יבצר מלהיות בלבו חרדה ועצבון, והוא ממש מש"ה משמועה רעה לא יירא, כשתגיע לאזניו איזה שמועה של רעה, לא יירא שמא יהיה על דבר נוגע אליו, וזה כי נכון לבו בטוח בה', לפי שלבו אינו מצטער וחרד, אלא אדרבה הוא נכון ובטוח בה' עכ"ד.
<b>והנה</b> אנו רואים חסדו בגלות החיל הזה מהפחדים רבים שמגיע מאת העו"ג מפחד גזירות רעות, ולא תקום הגזירה ולא תהיה והיה זה מחסדו ית"ש, שע"י הפחדים ניצולים הם מהגזירות ההם ונחשב להם הפחד כאילו בא עליהם אותה הגזירה. וחס ה' עוד יותר על ישראל כי בראותם הפחדים אשר בלבם מזה ישפטו בדעתם ושכלם שבודאי יבואו ויהיה יגונם רב מאוד מחנהו, לכן הודיעם כי בגולה לא יהיה להם מורך לבם להוראת המעותד לבא עליהם, כי ה' בעצמו יתן להם לב רגז וחרד, כדי שבחרדה ההיא ינצלו מהצרות וכאמור. חסלת פרשת תבא

נצבים



Section 1

<b>אתם</b> נצבים היום כולכם כו' כי את אשר ישנו פה כו' ואת אשר איננו פה כו'. יש לדקדק, איך כורתין ברית עם מי שאינו שם, ודרז"ל ידוע (תנחומא נצבים ג, א) שהיו שם כל הנשמות. כי אתם ידעתם את אשר ישבנו בארץ מצרים כו' ותראו את שקוציהם כו' פן יש בכם כו'. יש לדקדק, דהאי כי אתם ידעתם הוא כנותן טעם על היפוך הדבר, דהוא נותן טעם דלכן הוצרך כריתת הברית אולי למדו ממצרים ושאר הגוים, ואם כן למה הוצרך כריתת הברית לאשר איננו פה דהיינו דורות שלא נבראו עדיין, הרי בהם אין חשש זה. פן יש בכם שורש פורה ראש כו'. ירצה בלשון שורש פורה, אולי יש מי שנשמתו משורש הטומאה ונמשך אחר העובד גלולים. ויש לדקדק, דמעיקרא חשש שלמדו ממצרים ויתר הגוים, ולחשש זה אין צריך שיהיה נשמתו משורש פורה.
<b>והיה</b> בשמעו את דברי האלה הזאת והתברך בלבבו לאמר שלום יהיה לי כי בשרירות לבי אלך. ויש לדקדק, איך ע"י שישמע האלה יתפעל לומר שלום יהיה לו. ותו מאי כי בשרירות, דלשון כי הוא נתינת טעם, והוה ליה למימר אם בשרירות לבי. לא יאבה ה' סלוח לו כו' כי אז (לא נודע אימתי) יעשו כו' כל האלה ככתובה בספר הזה. יש לדקדק לאיזה ענין דייק הכתובה בספר הזה. והבדילו ה' לרעה מכל שבטי ישראל ככל אלות הברית הכתובה בספר התורה הזה. יש לדקדק, מה ענין הבדלה זו, ומה נתן עוד סימן הכתובה בספר התורה כו'. ואמר הדור האחרון כו' על מה עשה כו'. (יש לדקדק מה זו קושיא, הלא התירוץ פשוט כדקאמר). ואמרו על אשר עזבו כו' אלהים אשר לא ידעום ולא חלק להם. יש לדקדק דמשמע דלא קפיד רק על מה שלא ידעום. ויחר אף כו' הנסתרות לה' אלהינו והנגלות כו'. פסוק זה אין לו מובן לגמרי.
<b>והנראה</b> בהקדם לבאר מש"ה (תהילים מ, ז) אזנים כרית לי עולה וחטאה לא שאלת אז אמרתי הנה באתי במגלת ספר כתוב עלי כו' לעשות רצונך אלהי חפצתי כו'. אין לכ"ז ביאור. ורז"ל דרשו במגלת ספר בתורה כתוב ורמוז עלי אל תצר את מואב מפני פרידה טובה כו'. ונראה לי לבאר זאת כי ראשית מקראות אלו (שם שם ו) רבות עשית אתה ה' אלהי נפלאותיך ומחשבותיך אלינו אין ערוך אליך אגידה ואדברה עצמו מספר, ופירשו כת הקדמונים ע"פ חקירת הרמב"ם ז"ל (הל' תשובה פ"ה ה"ה) בידיעה ובחירה, ורבו התירוצים, ואחד מהתירוצים הוא כי גם הבחירה לבדה בלתי סתירת הידיעה היא ג"כ אצלנו מכלל נפלאות ה'. כי רואים אנו שכל מה שברא הש"י לא ישנו את תפקידם האש שורף והמים מכבין, וכן הברואים הנוראים המלאכים עומדים ומשמשים כל אחד כפי מדריגתו וערכו, ובריאות הרעים עושים ההיפוך, כי כל אחד יש לו כחו וחיותו שנתן בו הש"י ולכן אינו יודע כלל לעשות אופן אחר, ולכן זה הנברא שהוא האדם שרואין אנו שיש בו בחירה אין זה אצלנו אלא נפלאות ה', לכן גם אף שהידיעה סותרת לה אין זה קושיא כיון שבלאו הכי הבחירה הוא מנפלאות ה' ואין לנו לחקור בעניני ידיעותיו של הש"י, כי אין חקר לתבונתו וא"א לנו להשיגו.
<b>וכתב</b> אחד מגדולי המחקרים הקדמונים, שהוא נהג בעצמו שכאשר התחיל לחקור בשכלו ולהעמיק בישוב קושיא זו העלה בשכלו כאמור כי אין חקר לתבונתו ואין לנו לחקור כלל על זה, אמנם כאשר שאלו אדם אחר שיתרץ לו קושיא זו, ולא רצה לומר לו תירוץ זה, כי יהיה משמעות הדברים בעיני השואל ההוא שהקושיא נשארה אין לה מתרץ, אלא אמר לו הנה יש אתי תירוץ רק הם דברים ארוכים מאד אי אפשר לומר לך כ"כ במהירות. ואמרו שזהו שאה"כ רבות עשית אתה כו' תרתי דסתרי והם נפלאותיך דהיינו הבחירה, ומחשבותיך דהיינו הידיעה, וישוב קושיא זו אלינו, ר"ל כשאני בעצמו חוקר זאת אזי התירוץ הוא אין ערוך אליך, ר"ל אין חקר לתבונתו, אבל אגידה ואדברה לאדם אחר כשאני רוצה לומר ישוב קושיא זו לאחר הוא עצמו מספר, עכ"ד והוא דרך מליצה.
<b>ויש</b> שתירצו קרוב לדברים אלו שביארנו, כי הידיעה מסולקת ממה שיבחור האדם לעצמו ומה שהראה הש"י לאדם הראשון דור דור כו' (סנהדרין ל"ח:) הוא שידיעתו ית"ש מקפת לפי מזגי הנשמות הנמשכות מידי דור דור, איזו מוכנת מצד מזגה לטוב ואיזו להיפוך, אבל מהבחירה מסלק ידיעתו וזה כמש"ל בפרשיות הקודמות (עיין בפרשת קרח) כי יש נשמה שמצד מזגה מוכנת לטוב ושניה לה להיפוך ואעפ"כ בשניהם יש בחירה. ולהסביר ענין זה יותר עם המבואר במדרש רבה פרשת תולדות (בראשית רבה סג, ג) הגמון אחד (מאדום) שאל לזקן אחד מי תופס המלכות אחרינו הביא נייר חלק ונטל קולמוס וכתב עליו ואחרי כן יצא אחיו וידו אוחזת בעקב עשו, היינו כמ"ש רש"י ז"ל (בראשית כה, כו) רמז שאין עשו מספיק לגמור מלכותו עד שבא יעקב ונוטלה ממנו, אמר ההגמון ראו דברים ישנים יוצאים מפי זקן חדש ע"כ. ומאמר זה כולו תמוה, למה הוצרך להביא נייר חלק ולכתוב עליו, היה לו לומר הפסוק בפיו או להראות לו תוך ספר התורה, וכן מהו דברים ישנים יוצאין כו'.
<b>ופירש</b> בנזר הקודש כי בתורה נרמזו כל בני אדם שהיו ושעתידים להיות הטובים והרעים, כולם נקבצו באו מרומז בתורה במדריגת מעשיהם, ואע"ג דצדיק ורשע לא קאמר כדי שלא לבטל הבחירה, היינו בדיבור מפורש, כי כח הדיבור היוצא לפועל ודאי מבטל כח הבחירה, ומהאי טעמא לא נכתבו הרמזים ההם בתורה בפירוש, אבל מ"מ הכל ידוע לפניו במחשבה, והמחשבה אינה מבטלת כח הבחירה, כי המחשבה תקבל שינוי והתהפכות לפי שעדיין הוא בכח לבד, והכי נמי הרמז שבתורה הוא אחד מבחינת פרד"ס והרמז ודרש הם בסוד המחשבה לבד ומקבל שינוי והתהפכות, כי רמז ודרש יכולים להיות נדרשים לאופן אחד ולהפכו, כי כן כל דבר אשר הוא בכח לבד והוא מחשביי יתהפך לכמה גוונים בדבר והפכו.
<b>ומהאי</b> טעמא אמרינן (ויקרא רבה כב, א) שהראה ה' למשה רבינו ע"ה כל מה שתלמיד ותיק עתיד לחדש, ולכאורה אם תלמיד ותיק חידש איזה איסור ע"פ דרש או רמז שבתורה ודורות שלפניו לא ידעו מזה, אטו נימא שהיה אצלם שגגת הוראה ונכשלו באיסור זה, והשתא בהמתן של צדיקים כו' (יבמות צ"ט:), אלא כי הדרש ההוא היה בכח והיה מקבל התהפכות, עד בוא התלמיד ותיק והוציאו לפועל, והסכימו לו החכמים שכן הוא דרש הפסוק הוי כאלו אז הוא שנכתב אותו הפסוק כי אז יוצא לפועל, והכי נמי כן הוא ברמזים של פרטי האנשים דורות הבאים, כל עוד שהם ברמז בסוד המחשבה עדיין הבחירה קיימת, עד עת בואו ובוחר בטוב או בהפכו דאז מוציא מכח אל הפועל עניני מעשיו, ואז גם אותו רמז הרומז עליו יוצא לפועל וכאלו אז הוא שנכתב.
<b>ובזה</b> יובן מדוע לא נכתב ערכו היקר של משה רבינו ע"ה בתורה עד סוף התורה שנכתב ביום שמת בו משה רבינו ע"ה, ולחד מאן דאמר בגמרא בבא בתרא ט"ו. שיהושע כתב אותן פסוקים אחר מיתת משה רבינו ע"ה, מדוע לא נכתב תחלה זאת, כי אף שאמרנו שהאנשים באו רק ברמז שלא לבטל הבחירה, היינו אנשים שלא היו עדיין אבל אותן שהיו בעת שנכתבה התורה באו שמותיהן ומעשיהן מפורש בתורה להיות אין להם הפסד בזה לענין בחירתם, כיון דבלאו הכי כבר הוציאו בחירתן לפועל, ולטעם זה מצינו בנח שאמר ה' דיבור מפורש (בראשית ז', א) כי אותך ראיתי צדיק לפני, והיינו כיון שכבר יצאה בחירתו לפועל, וכן במשה רבינו ע"ה גופי' מצינו בפרשת בהעלותך (במדבר יב, ג) והאיש משה עניו מאד מכל האדם כו', הרי כתבה התורה משבחיו בעודו חיים, ומדוע אם כן לא כתוב כל שבחו שם.
<b>ויובן</b> כל זה עם משארז"ל (יומא ל"ח:) כיון שעברו רוב שנותיו של אדם ולא חטא שוב לא יחטא, והטעם עם מה שאמרנו, כי הרמז הרומז אליו כולל דבר והפכו ובעת בוא האדם ההוא לעולם ומוציא בחירתו לפועל אז יוצא פסוק הרומז אליו ג"כ לפועל וכאלו נכתב אז דמי. ולפ"ז לכאורה אי אפשר לצדיק לבחור אח"כ ברע וכמו כן לרשע לבחור בטוב, מאחר שמיד שהוציא מתחלה בחירה שלו לפועל כבר נכתב הפסוק ההוא על ידו ושוב אין לו בחירה. אלא דזה אינו, כי הרמז הרומז על האדם ירמוז על כל יום ויום מימיו בפני עצמו, כי כל יום הוא ניצוץ מיוחד מחלקי הנשמה שלו, ולכן אף שביום זה הוציא בחירתו לפועל ויצא גם הרמז לפועל, מ"מ יום הבא אחריו עדיין הוא ברמז בעולם המחשבה ומקבל התהפכות.
<b>ואמנם</b> בכל התורה המיעוט נגרר אחר הרוב ונדון כמוהו, וכהא דתנינן (חולין כ"ט. ) רובו של אחד כמוהו, לכן כאשר הוציא רוב ימיו לפועל בטוב ונכללו ברמז הפסוק ההוא בפועל, ממילא גם מיעוט ימיו הנשארים נגררים אחר הרוב, והרי יצאו כולם לפועל ולכן שוב לא יחטא ונתבטל באמת כח בחירתו, ולטעם זה בנח שהיה אז בן ת"ר שנה ועברו רוב שנותיו ונתבטל בלאו הכי בחירתו, לזה שוב הגיד לו ה' כי אותך ראיתי צדיק לפני, כיון שאין זה מזיק לבחירתו, וכן במשה רבינו ע"ה נכתב אז בפועל והאיש משה עניו מאד כי כבר עברו אז רוב שנותיו, כי היה בן פ' שנה בעת יציאת מצרים, ואמנם שאר שבחיו לא הזכירו אז.
<b>והטעם</b> עם משארז"ל בחגיגה (ד:) על מקרא (משלי יג, כג) יש נספה בלא משפט, בעובדא דמרים מגדלי דרדקי וקאמר שם הנך שני מאי עבדי' בהו וקאמר חזינן צורבא מרבנן דלא קאים במיליה היינו תלמיד חכם עניו המעביר על מדותיו ונותנים לו אותן השנים, ולכן בהיות משה רבינו ע"ה העניו מכל בני דורו לא נודע עדיין אם עברו רוב שנותיו, כי עם היות ימיו קצובים ק"ך שנה, עדיין אולי יזדמן עובדא כזו ויחיה יותר, ולכן עדיין לא עברו רוב שנותיו ולכן אי אפשר להיות נכתב שבחיו, ואמנם שבח זה עצמו של הענוה שבו, שפיר נכתב, דבזה כבר נתבטלה בחירתו ממה נפשך כיון שעברו רוב שנותיו בענוה ודאי יהיה עניו לעולם והבן כי נכון הוא וק"ל.
<b>ובזה</b> יובן ג"כ משארז"ל (חולין קל"ט:) משה מן התורה מנין בשגם הוא בשר, לכאורה הדבר תמוה מאד שיבקשו רמז למשה רבינו ע"ה אחרי שמלא כל התורה וידבר ה' אל משה וכדומה, אלא לפי ששמו לא נכתב בפירוש אלא בעת היותו, אבל קודם בואו לעולם הזה עכ"פ מוכרח להיותו ברמז לבד בתורה וק"ל, ולפיכך צריך להניח גליון חלק בספר תורה להורות שהתורה היא כדוגמת נייר חלק המוכן לכתוב בו תמיד חדשות בהיותו יוצא מכח אל הפועל ע"י חכמי הדורות, והכי נמי כן הוא ברמז זה הבא בתורה וידו אוחזת בעקב עשו, המורה שיעקב יטול הגדולה מעשו ויכלהו, ואנן קיימ"ל (סוטה ט.) אין הקב"ה נפרע מהאומה עד שיתמלא סאתה, אם כן פסוק זה מרמז שאז יתמלא סאת עונות אדום, ואם כן לכאורה יש ביטול בחירה לאדום אלא דמ"מ הבחירה במקומה, כיון שאינו בתורה רק ברמז, ובעשותם הרשעות הוי כאלו אז נכתב בתורה מקרא זה וכדאמרן.
<b>ולזה</b> לא רצה הזקן לומר לההגמון ההוא פסוק זה בפיו או להראות לו בכתב בספר תורה, פן יתריז כנגדו לומר שאם זהו ביאור הפסוק א"כ יש ביטול בחירה, לזה הביא נייר חלק וכתב עליו המקרא הזה לרמז לו שהתורה היא כדמיון נייר חלק וכאלו עתה הוא שנכתב מקרא זה, והגמון ההוא הוטב בעיניו רמז הזה ואמר ראו דברים ישנים אשר כתובים בתורה מקדם רק יוצאים מפי זקן חדש וכאלו הוא כתב עתה המקרא הזה וכאמור עכ"ד. ובזה מובן היטב הענין שאמרנו כי הידיעה הוא התורה שהיא ידיעתו של הקב"ה, ואורייתא וקוב"ה חד, ולכן נרמזו כל דורות הבאים בתורה כי ידיעתו מקפת כולם במדריגת מעשיהם, אך לפי שידיעה זו הוא רק ברמז סוד המחשבה שהוא בכח ולא בפועל, ומקבל התהפכות כמו הרמז שיכלול דבר והיפוכו, לזאת אין הבחירה בטלה וכדאמרן.
<b>ואמנם</b> להבינך היטב ג"כ איך הידיעה מסולק מן הבחירה, יובן ג"כ עם מ"ש המפרשים על מש"ה (תהילים יח, כא) יגמלני ה' כצדקי כו', כי האדם אינו רק שבוחר במחשבתו בטוב וחפץ עשותה, אבל גמר המעשה ה' עוזר לו ואין זה משלו, וכמאמרם ז"ל פתחו לי כמחט כו', ומדינא לא היה מגיע לו שכר רק על המחשבה, אלא כי לך ה' החסד כי אתה תשלם לאיש 'כמעשהו' דייקא. נמצא גמול המחשבה הטובה ההיא הוא ממש דוגמת מחשבה ההיא, כי ה' עוזר לו להוציא מחשבתו לפועל ולמעשה, וזהו יגמלני ה' כצדקי כי הגמול הוא ממש כמו צדקי כבור ידי ישיב לי, וביאר יותר כי שמרתי דרכי ה' וגם מה שלא רשעתי היינו מעשה המצות בפועל הוא מאלהי ואין שלי רק המחשבה, ועוד חסד יותר מזה ואהי תמים עמו ואשתמר מעוני, 'עוני' דייקא, (דהוה ליה למימר מעונות), ר"ל אם כבר עשיתי עונות ואשתמר מהם שאני עושה תשובה, אזי וישב ה' לי כצדקי שנחשבים העונות כזכיות.
<b>או</b> ירמוז דיוק תיבת מעוני, לומר שהעון מוכן לפניו והוא נסתר ממנו אז נחשב כזכיות, וכמאמרם ז"ל (יומא פ"ו:) היכי דמי בעל תשובה באותו מקום כו', וזהו שאה"כ (תהילים כב, ד) הרב כבסני מעוני ואפילו מחטאתי טהרני שלא יהיו נחשבים כשוגג אלא כזכיות, והטעם כי פשעי אני אדע שעדיין אין כחי תשש שעדיין אני יש לי ידיעה מאותן הפשעים ואיני כענין חסרא לגנבא כו' (סנהדרין כ"ב.), וגם חטאתי נגדי תמיד באותו מקום ופרק כו', לכן מהראוי שיהיה נחשב לי כזכיות עכ"ד. עכ"פ יצא לנו שענין הבחירה של אדם אינו רק על המחשבה, אבל פועל המעשה איננו בלתי לה' לבדו, ממילא אם כן ידיעת ה' המביט מה שיבחר האדם היינו מה שיבחר במחשבה כי יותר מהמחשבה אין בידו כלל לבחור, ממילא רמזי התורה על מדריגת האדם שזהו עצמו ידיעת ה' היודע מה שיבחר האדם אין הכל רק בסוד המחשבה, ומקבל התהפכות ואין נגמר הרמז ההוא לצאת לפועל עד עת בוא האדם לזה העולם, ואז הוא כאלו נכתב הפסוק ההוא והבן.
<b>וזהו</b> שאמר אדוננו דוד המלך ע"ה אחרי שהתחיל לומר רבות עשית כו' המדבר מחקירת הידיעה והבחירה וכמש"ל, הוסיף לבאר תירוץ על זה ואמר, הנה אזנים כרית לי, ר"ל כבר עשית לי הכנה להיות צדיק כאלו כרת לי אזנים שיהיו בית קיבול לשמוע דבריך ע"י שרמזת עלי בתורה מימים קדמונים, וקדמה ידיעתך על צדקי נפשי לפניך, ומטעם זה עולה וחטאה לא שאלת כי איני בגדר זה שאחטא ואביא קרבן, מאחר שמצד מזגי אני מוכן להיות צדיק, ואף על פי כן אז אמרתי כי יש חילוק בין לשון דיבור ללשון אמירה, כי לשון דיבור הוא על דיבור שיצא כבר מפי האדם ואמירה הוא במחשבה כעינן ויאמר בלבו, ר"ל אז שהייתי רק בסוד הידיעה היה רק בסוד המחשבה והרמז. ומ"ש אמרתי ולא אמר אמרת, ירמוז על מ"ש כי לא נודע אז רק מחשבתו הטובה וכמ"ש, נמצא שהיה אז הכל במחשבה לבד וברמז עד הנה באתי לזה העולם אז במגלת ספר כתוב עלי, דהוי כאלו אז הוא שנכתב הפסוק ההוא, והטעם דהא לעשות רצונך אלהי חפצתי, כי מכל מעשים הטובים אין שלי רק המחשבה והחפץ, משא"כ 'ותורתך' דייקא, ר"ל שלך הוא, מה שבתוך מעי, ר"ל מה שיוצא לפועל במעשי אברי הוא שלך, נמצא כי כל הידיעה הכל הוא בסוד המחשבה, ואם כן הבחירה במקומה וכדאמרן והבן.
<b>ויש</b> שתירצו על הידיעה והבחירה, כי מאחר שענין ידיעתו ית"ש הוא שמביט לסוף דבר בקדמותו ומביט בחירת זה האדם, וממילא הרי כבר אמר הכתוב (חבקוק א, ג) טהור עינים מראות ברע והבט אל עמל לא תוכל, ממילא לא הביט און שבוחר הרשע ולכן מגיע עונש לרשע כי יש לו בחירה כי הידיעה מסולק מאתו, וכי תימא אכתי איך מגיע שכר לצדיקים שאצלו יש ביטול בחירה כיון שכבר משמים הביט ה' וידע צדקו. אין זה קושיא, כי באמת הש"י משלם לו שכר רק מצד חסדו, ולא היה לנו קושיא רק על עונש הרשע כי ודאי לא יעשה עונש אלא אם כן בכח ובטענה חזקה, משא"כ השכר נותן לפנים משורת הדין, עכ"ד.
<b>ויש</b> פנים לזה ממה שמצינו בתחלת קבלת התורה ועתה אם שמוע תשמעו בקולי כו' וההיפוך לא הזכיר כלל וכן בכמה דוכתי, ופירש רש"י שהתורה נדרשת כך מכלל הן אתה שומע לאו ולא פירש רק אופן האחד ואופן הב' נשמע ממילא, וצריך לדעת למה באמת התורה נדרשת כך, אלא שלפי שהוא טהור עינים כו' לא הביט רק באופן הטוב ולכן לא דיבר בפיו רק דבר הטוב אבל אופן הרע לא הזכיר כלל רק נדרשנו ונבין מעצמנו מכלל הן, ומה שבתוכחה נכתב ואם לא תשמעו כו', באמת כבר עמדו רז"ל על זה בקידושין (ס"א:) וביארו שהוצרך לומר כך על צד ההכרח לר' חנינא בן גמליאל כדי שיהיה תנאי כפול, ולתנא קמא דלא בעי תנאי כפול תירץ באופן אחר דהוי אמינא לא עונשא ולא אגרא יעוי"ש. ובזה יפורש משה"כ (תהילים סב, יב) אחת דבר אלהים שתים זו שמענו, ירצה, הנה אנו רואין שלא דיבר ה' רק אופן אחד הוא אופן הטוב, והשנית שמענו מעצמנו מכלל הן, והטעם כי עוז לאלהים שעי"ז יש כח וטענה למדת הדין, כי עי"ז אין ביטול בחירה לרשע וכדאמרן, וכי תימא עדיין קשה על שכר הצדיק אין זה קושיא כי ולך ה' החסד כו', וכדאמרן.
<b>והנה</b> אמרז"ל (תנחומא נצבים א, א) בשעה ששמעו ישראל הקללות שבתוכחה הוריקו פניהם מי יכול לעמוד בא לו כו' ואתם בני יעקב לא כליתם. והטעם עם מה שאמרנו שהתורה הוא כדמיון נייר חלק היוצא לפועל ע"י חכמי הדורות, וכן בתוכחה נרמזו כל טובות וכמבואר בזוהר הקדוש ולכן הרמז הטוב שבהם מקיל מיד משמעות חומר המקרא ולכן אין מתקיימין הדברים ככתבן ח"ו, כי בעת יפרשו חכמי הדורות וימצאו רמז של טובות במקראות ההמה הוי כאלו אז נכתב המקרא ההוא לטוב, והוקל עי"ז העונש המבואר במשמעות המקרא ההוא, ועי"ז ישראל מתקיימים וק"ל.
<b>ובכן</b> נבא אל ביאור פסוקי הפרשה, אמר אתם נצבים כו' ואת אשר איננו פה, היינו כי בשעת מתן תורה היו כל הנשמות שהיו ושעתידין להיות כי כולם רמוזים בתורה ומשם נמשך חיותן, ולכן גם בברית זה שכרתו ברית חדשה על כל התורה היו שם כל הנשמות. וביאר למה הוצרך לחזק הברית כ"כ, כי אתם ידעתם אשר ישבנו בארץ מצרים, קאי גם על הנשמות שיצאו מתוך קליפת מצרים ומתוך קליפת ז' עממין, ומשום הכי יש חשש פן יש בכם שורש פורה, ר"ל אותה הנשמה הנמשכת מהרע כמו שביארנו בפרשת קרח ובפרשת ויגש שממשכת נשמה אחת חלק הרע, נמצא שיש בה שורש פורה הקליפות ומתאוה לעבור על התורה.
<b>אלא</b> דביארנו שם דאפילו הכי יש בחירה כי יש בה כל הטוב בכח, ויש חשש פן בראות האדם בעצמו איך לבבו פונה מה' מזה יבין שנשמתו הוא שורש פורה ויתיר לעצמו לעבוד עבודת גלולים ולעבור על התורה, מאחר שהוא משורש פורה אם כן כבר קדמה הידיעה על מזג נשמתו שיהיה רשע וכמש"ל בד"ה ויש שתירצו קרוב לדברים, והידיעה היינו התורה, ואם כן נרמז בתורה שיהיה רשע ובטל הבחירה, מזה יתיר לעצמו להיות רשע באומרו שאין לו בחירה ולא יודה במש"ל דמה שאין בתורה רק ברמז יקבל שינוי והתחלפות מאחר שאינו רק בכח ובמחשבה, וגם לא יודה במ"ש לעיל דאין חקר לתבונתו ואין הידיעה מבטלת הבחירה, אלא יאמר שבאמת הידיעה מבטלת הבחירה ובאמת אין עונש, כך יש לנו חשש, דאי משום הנשמות הקדושות לא היה צריך לחזק כ"כ את הברית דמעצמם יקיימו התורה, משא"כ השורש פורה חוששני שיתיר לעצמו מטעם שיאמר שנתבטלה בחירתו ואין לו עונש.
<b>אלא</b> דלכאורה גם בזה אין חשש, דהא בלאו הכי יש לומר תירוץ האחרון דלעיל, דוהבט אל עמל לא תוכל והידיעה מסולק מרע, וכמו שביארנו אחת דבר אלהים שלא דיבר בפירוש אופן הב', לז"א והיה בשמעו את דברי האלה כו', ר"ל ע"י ששמע דברי האלה לא יודה על האמת שזהו על צד ההכרח, משום תנאי כפול לר"ח בן גמליאל ולת"ק כדאית ליה, אלא יוכיח מזה דגם בזה יש ידיעה, ומה שאמר הכתוב יתברך בלבבו שלום יהיה לי שלא יקבל עונש, והטעם כי בשרירות לבי אני הולך, ר"ל כיון שהוא חושק לזה הרי הוא שורש פורה ויש בו ידיעה שיהי רשע ורמוז בתורה ונתבטלה בחירתו, ולא יאמין שדברי התורה מקבלים דבר והיפוכו, ובכל עת שמוציא מעשיו לפועל הוא ככותב אותו הפסוק.
<b>והנה</b> האמת הוא דבחירה לא נתבטלה ומגיע לו עונש, ולא די שלא הועיל לעצמו בסברתו זו אלא אדרבא קלקל לעצמו, דהא כתבנו דמהאי טעמא אתם בני יעקב לא כליתם, כי דברי תורה מקבלים דבר והיפוכו, ולכן רמזי הטובות מפסוקי האלות מקילין חומר משמעות הכתובים, ממילא כיון שנודע שמדותיו של הש"י הוא מדה כנגד מדה, לכן זה שהרשיע להתיר לעצמו להיות רשע ע"פ סברתו שדברי הכתובים לא ישתנו, ממילא יתנהגו עמו כסברתו ויקבל ענשו ככל הכתוב בפסוקי האלות, וז"ש לא יאבה ה' סלוח לו כי אז, ר"ל ע"י שיאמר כן בלבו יגרום שיעשן אף ה' בו ורבצה בו כל האלה 'הכתובה' דייקא, שלא יהיה לו שום קולא אלא ככל הכתוב, כיון דסבירא ליה דאי אפשר לקבל שינוי וכנ"ל, והבדילו ה' לרעה מכל שבטי ישראל, דאלו בהם נאמר ואתם בני יעקב לא כליתם, כי אין מגיע עליהם כחומר משמעות אלות הכתובים וכאמור, משא"כ זה יובדל מהם לרעה ככל אלות הברית 'הכתובה' דייקא וכאמור.
<b>ואמר</b> הדור האחרון כו' שיהיה קשה להם קושיא הנ"ל על מה עשה ה' ככה כו' מה חרי האף הגדול הזה דייקא, ר"ל שהביא כל האלות המפורשות במשמעות הפסוקים, הרי קיימא לן כי אתם בני יעקב לא כליתם מחמת רמזי הטובות אשר בכתובים ההם, ואמרו על אשר עזבו כו' אלהים אשר לא ידעום ולא חלק להם, ר"ל שהורו לעצמם היתר היפך האמת שהרשיעו לעבוד עבודת גלולים ע"י שאמרו שכבר יש עליהם ידיעה על זה שיהיו רשעים ושיעבדו עבודת גלולים, וזה חלק אדם רשע מאלהים שנחלק לו ואי אפשר לשנות הבחירה, אבל זה שקר, דבאמת לא ידעום ולא חלק להם, ולכן נמדד מדה במדה ויחר אף כו' להביא את כל הקללה הכתובה וכאמור.
<b>ולכן</b> הנני מזהיר אתכם בל תתירו לכם בסברתכם זו שהידיעה ביטלה הבחירה, אלא תדעו ותבינו שעדיין הבחירה קיימת כי הנסתרות לה' אלהינו, ר"ל הידיעה הוא בסוד המחשבה לבדה שנקרא נסתר, ומשום הכי אינו בתורה רק ברמז ובהסתר, ולכן הנגלות לנו ולבנינו לעשות את כל דברי התורה שלא נתבטל בחירתנו. וגם רומז תירוץ השני שאין לנו להרהר על עניני ה', כי אין חקר לתבונתו ואין לנו רק להשתדל לחזק בחירתנו לטוב, וזהו הנסתרות לה' אלהינו שדרכיו נעלמים ונסתרים מאתנו מלהבינם, ואין לנו רק הנגלות להשתדל להחזיק בחירתנו לעשות את כל דברי התורה הזאת.

Section 2

<b>תקס"ו</b>
<b>אתם</b> נצבים היום כולכם כו'. יש לדקדק דתיבת נצבים מיותר, גם כולכם מיותר דהא לכולם מדבר. וכן עמד רש"י ז"ל בפרשת דברים גבי ותקרבון אלי כולכם ע"ש. ותו כיון דאמר כולכם למה פרט עוד אח"כ ראשיכם כו' וכלל עוד לומר כל איש ישראל וחזר ופרט טפכם נשיכם כו', ואומרו אשר בקרב מחניך יתכן לומר גרי אמת אשר היו בתוך הענן ואולי שגיירו בעת הגלות, ובא למעט הערב רב שאינם גרים רק גרורים והם לא היו בקרב המחנה, ותו באומרו אשר אנכי כורת כו' למה כרת אז ברית ודרז"ל ודרש"י ידוע. כי אתם ידעתם כו' והתברך בלבבו כו' עיין במה שדקדקנו בזה לעיל. למען ספות הרוה את הצמאה אין לו ביאור כלל. ותו אומרו הנסתרות כו' ג"כ אין לו ביאור ועיין לעיל.
<b>נקדים</b> לבאר מאמר בירושלמי פ"ק דראש השנה אמר ר"א ולך ה' החסד כי אתה תשלם לאיש כמעשהו ואי לית ליה הוא יהיב ליה מן דיליה ע"כ. ולקמן בדרוש לשבת שובה המתחיל בפסוקי וירא כתבנו לבאר זה ונבאר זה כאן בדרך אחר. נקדים לבאר מש"ה בפרשת חוקת (במדבר כ, א) ויבואו בני ישראל כל העדה מדבר צין כו' פירש"י ז"ל עדה השלימה שכבר מתו מתי מדבר ואלו פירשו לחיים והוא מאמר רז"ל, ולא יכולתי להבין מהו ענין עדה השלימה.
<b>ולבאר</b> כל זה הנה ראוי לכל אדם להשית נגד עיניו תמיד עונשי הגיהנם ויתר העונשים. כי לאו כל אדם זוכה שיוכל להיות לו יראת הרוממות בראשיתו, וצריך מתחלה לשמור את עצמו עכ"פ עבור יראת העונש, ולהשים נגד עיניו מאמר התנא (אבות ד, כב) ואל יבטיחך יצרך שהשאול בית מנוס לך, וכתבנו במ"א שיש לדקדק איך קרא לגיהנם בית והלא הוא שוחה עמוקה ובור צרה ושם כידורי אש יתמלטו, וניתן כח ברשעים לסבול יסורי השריפה ההוא תמיד, הלזה יקרא בית, ותו מאי מנוס מי הוא הפתי שינוס לשם.
<b>וביארנו</b> כי יקרה לפעמים איש בזוי ושפל שנתפס בגנבתו וכדומה ונתנוהו במאסר בכבלי ברזל, והמאסר מקום צר ויושב שם זמן ארוך אך בשרו עליו יכאב מרוב היסורין ושופי עצמותיו לא רואו ובשרו פלי פלי עד שאי אפשר שיסבול יסוריו. ובהמשך זמן רב עד ששומרי האסורין האכזרים מרי נפש נכנס בעצמם קצת רחמנות, ואף על פי כן אי אפשר לפוטרו מהאסורין, ונתנו עצה בנפשם להקל הכבלים מעט על רגליו ועשו עצמם כישנים, ונתן אל לבו לברוח וינתקו הכבלים מעל רגליו והתחיל לברוח, ונפל עליו אימת מות פן ירדפו אחריו, וראה לפניו נהר גדול וברח לשם בחושבו כי לשם לא ירדוף אחריו שום אדם. והרואה יפלא עליו מה נס וברח אל הנהר אשר אחד מאלף שינצל משם ותתקצ"ט חלקים שנטבעים וימות שם אך לפי שיסוריו במאסר ההוא היה קשה לו יותר מהמות, לזאת חשב בלבו אם יהיה האחד מאלף שינצל הלא טוב, ואם ימות שם, הוא חפץ ובוחר במות מבחייו.
<b>הנה</b> כי כן משפטי הרשעים קודם בואם לגיהנם מרים וקשים אלף פעמים יותר מגיהנם, והוא בידי אכזרים והשגחה סרה מעליו שם, וסובל כך זמן ארוך עד הגיע זמן שיכנס לגיהנם ושם יצא משפטו כמה זמן יהיה בגיהנם. ובהגיע הזמן נותנים לו הממונים מקום וידים לברוח, והוא בורח משם ובהתחילו לברוח אימת מות נופלת עליו פן ירדפו הממונים אחריו, ורואה הגיהנם לפניו ונס לשם בחושבו ששום בריה לא ירדוף אחריו לשם, והוא ממש כענין המשל שאמרנו שיפלא עליו להיכן הוא בורח למקום צרה וצוקה ואין הדבר ברי שינצל, וכמשארז"ל בפרק אין דורשין (חגיגה ט"ו:) שאל נימוס הגרדי את ר' מאיר כל עמר דנחית ליורה סליק או לא א"ל כל דהוי נקי אגב אמיה סליק כו'. אך התירוץ הוא עם האמור, כי יסוריו מרים לו מגיהנם וכשרואה הגיהנם לפניו הוא בורח לשם כאלו היה בית מושב עיר חומה, ואומר אל לבו אם ינצל משם טוב ואם ח"ו ישאר שם בוחר הוא בזה מיסוריו הראשונים. וז"ש התנא אל יבטיחך יצרך לעשות הדבר קל בעיניך, כי ידוע תדע שיסוריך יהיו כ"כ מרים לך עד שהגיהנם יהיה לך בית מנוס נגד יסורים הראשונים וכאמור. הנה כי כן הם משפטי יסורי הגיהנם והקודמים לו.
<b>עוד</b> ישים האדם אל לבו שיש עוד יסורים היותר קשים מזה רח"ל, כי יש עבירות שאי אפשר שימורק ע"י גיהנם, כמארז"ל (יומא פ"ו.) בד' חלוקי כפרה. והוצרך להיות מגולגל. ובענין הגלגול הקשו המפרשים שיש סתירה, כי הפסוק אומר (איוב לג, כט) הן כל אלה יפעל אל פעמים שלש עם גבר דהיינו שאין מגולגל רק ג' פעמים, ובמקום אחר מצינו שיוכל להתגלגל אפילו אלף פעמים. והתירוץ הוא, כי הרשע יתגלגל בדומם שהוא כל כדור הארץ ואבנים וכיוצא, ושם נקרא הנפש ההיא אבידה כדבר האבוד כמו מי שאובד מרגלית יקרה תוך הר מלא חול, שאף שנודע שהמרגלית מונחת באותו הר מ"מ הוא דבר אבוד כי אי אפשר למוצאה תוך ריבוי חול ההוא. ויוכל להיות שיגולגל אלף פעמים מדומם לדומם אחר, ואח"כ מתתקן מעט ויוצא מהדומם ומגולגל בצומח, וכאשר נעקר הצומח מהקרקע או יבול עלהו מרגיש הנפש ההוא טעם מיתה ויכול גם שם להתגלגל אלף פעמים מצומח לצומח אחר, ובכל אחד טועם ומרגיש טעם מיתה.
<b>אחר</b> כך מתגלגל בחי ויכול להתגלגל תחלה בבהמות וחיות טמאות, ואח"כ בטהורות עד שמתגלגל לצאן שהוא החשוב יותר בבהמות טהורות, כי ישראל נמשלו לצאן וכמש"ה (יחזקאל לד, לא) ואתן צאני צאן מרעיתי אדם אתם, ואז הוא קרוב לתיקון כשיבוא בגלגול אדם, רק תחלה יגולגל ע"פ הרוב בעבד ושפחה וכדומה קודם שיבוא לנפש ישראל, וכשמגולגל באדם אם מתקן מעשיו טוב, ואם הרשיע יתגלגל עוד בדומם צומח חי מדבר כנ"ל. באופן כי מש"ה פעמים שלש דקדק לומר עם גבר דהיינו שיגולגל ג' פעמים באדם, אבל בין כל גלגול וגלגול יגולגל בדומם צומח חי מדבר אלפים פעמים וכאמור. וכל זה בשלא עשה תשובה אבל אם עשה תשובה אין לך דבר שעומד בפני התשובה, אפילו דברים חמורים שנתחייב בגלגולים מרים ממות הכל מתוקן בתשובה, ולא עוד אלא שלוקח שכר כפלים כי הזדונות נעשו כזכיות (יומא פ"ו:), ולא עוד אלא שהקב"ה מקרבו וקוראו רעהו כביכול נגד מה שמתחלה היה נקרא רשע. וזהו שרומז הכתוב בפרשת משפטים (שמות כב, ו) כי יתן איש אל רעהו כסף או כלים לשמור כו' קאי על הנשמה שנותן הקב"ה לאדם ונקראת בחינת כסף או כלים, ואמר על זה שם על כל דבר פשע, ר"ל על כל מיני עבירות חמורות על שור על חמור כו', ר"ל בין שנתחייב להתגלגל בשור או אפילו בחמור או שנתחייב גלגול בשה דהיינו צאן, או בשלמה הוא בחיה צומח, או אפילו על כל אבדה שנתחייב גלגול בדומם, יש על זה תיקון אשר יאמר כי הוא זה, ר"ל שיעשה תשובה וצריך להתוודות ולפרט כל חטא וחטא, ואז עד האלהים יבא דבר שניהם, ר"ל דברי הוידוי שהתוודה על כל עבירה ועבירה, ואז אשר מתחלה ירשיעון אלהים, ר"ל שהיה נקרא רשע ע"י מעשיו, ואח"כ לא די שאינו נקרא רשע ואין לו עונש אלא גם ישלם שנים, ר"ל ששכרו בכפלים שהזדונות נעשו כזכיות וגם שהוא לרעהו וכאמור. הנה לכל זה זוכה הבעל תשובה. אבל כשלא שב ח"ו אז מוכרח להתגלגל כ"כ פעמים כאמור.
<b>וזה</b> סוד האבות שהיו רועי צאן תדיר ובבית רשעים, כמו יעקב אבינו ע"ה בבית לבן, ומשה רבינו ע"ה בבית יתרו בהיותו כהן מדין, והענין, כי שופריה דיעקב מעין שופריה דאדם (בבא מציעא פ"ד.) דהיינו כח תיקונו. ובאיכותו של אדם הראשון היו תלוים כל ניצוצי קודש שיעור קומה דקדושה שהם נפשות כלל ישראל שהם ס' רבוא נפשות קדושות, ובחטא אדם הראשון נפלו ממנו ניצוצי קודש לעמקי הקליפות ושוב היה תיקונם עולה אחת לאחת במדריגת דומם צומח חי מדבר ממדריגה למדרגה כמו שנתבאר תחלה, ובהיותם במדריגת חי קרובים לתקון לבא לגלגול צאן, באו בצאן לבן שהיה אז שורש החיצונים והנפשות היו אז עדיין מסורים בידם, והיה יעקב אבינו ע"ה רועה אותן כדי להמשיך הצאן תחת רשותו, והתחכם בזה בתחבולות הצגת המקלות עקודים נקודים וברודים וכדומה, ומאז עלו אח"כ למדריגת אדם והיה תיקונם אחת לאחת.
<b>ולכן</b> איתא במדרש פרשת וישלח (בראשית רבה עג) כי מתחלה היה שבעים צאן ללבן ויליף לה בגזירה שוה דכתיב כי מעט אשר היה לך לפני ונאמר להלן במתי מעט, ואח"כ נעשו ששים רבוא עדרו צאן, כי תחלה נכללו במדריגת שבעים נפש שירדו עם יעקב למצרים והם השורש הכולל לכולם, ואח"כ אלו ע' נפש נתפשטו לכמה ניצוצים עד שעלו ס' ריבוא נפש שיצאו ממצרים, וממילא כי האי גוונא נמי הוי באלו הצאן שהיה בהם נפשות אלו, היו תחלה ע' ואח"כ ס' ריבוא, ועיין בנזר הקודש שם.
<b>ובזה</b> אני מבאר משה"כ (בראשית לב, ג) וישלח יעקב מלאכים כו' עם לבן גרתי ואחר עד עתה ויהי לי שור וחמור צאן ועבד ושפחה ואשלחה להגיד לאדוני למצוא חן בעיניך. דמלבד דקשה מה ענין מציאות חן ע"י דברים אלו, עוד קשה אומרו צאן, והוה ליה למימר וצאן כמו וחמור ועבד כו'. ויתכן כי ידוע ברצות ה' דרכי איש גם אויביו ישלים אתו (משלי טז, ז), ר"ל כי הס"א כאשר יש בתוכה הניצוצי קדושה אז הם בכח הניצוצות קדושות מתגברים על האדם ח"ו, אבל בהתגבר האדם ומוציא מהם הניצוצות קדושות הם נכנעים תחתיו ודורשים שלומו, וכאשר מצינו בתנאים שהיו החיצונים משרתים להם וכדומה. וז"ש יעקב אבינו ע"ה לעשו, ידוע תדע כי מה שאחר עד עתה בבית לבן הוא כי ויהי לי (ר"ל ע"י) שור וחמור אותן הניצוצות קדושות העשוקים שהיו בשור וחמור רחוקי התיקון נעשו אצלי צאן, ומיד שנעשו צאן שוב נעשו עבד ושפחה, כי באו לבחינת אדם ויצאו מתחת יד הסט"א, ואשלחה להגיד זאת לך כי הוצאתי כבר הניצוצות קדושות, ועי"ז אמצא חן בעיניך, כי עי"ז גם אויביו ישלים וכאמור, וכן היה בסוף, ולפעמים ע"י קרבן יוכל להיות שיעלה הגלגול מבחינת צאן לבחינת אדם ישראלי בלא שיהיה תחלה בעבד ושפחה.
<b>ובזה</b> אני מבאר דברי משה רבינו ע"ה במצרים (שמות יב, כא) משכו וקחו לכם צאן למשפחותיכם, ר"ל משכו הניצוצות קדושות מהצאן לכם למשפחותיכם תיכף בלי שיהיה תחלה בבחינת עבד, והיינו ע"י ושחטו הפסח וכאמור. הנה נתבאר קצת ענין הגלגול והוא חמור יותר מהגיהנם, וכמ"ש האר"י ז"ל אילו היו יודעים בני אדם צער הגלגול כו', כי אפילו הגלגול הקרוב לתיקון שהוא במדרגת צאן הוא מר יותר מהגיהנם, כי כאשר הנשמה תתגלגל באדם אינה זוכרת כלל מה היה בראשונה, אבל כשהנשמה בגלגול דומם צומח חי זוכרת מי היא ושהיה תחלה אדם המהלך בקומה זקופה, ושעכשיו היא מהלכת על ארבע ונהפך לצורת בהמה, וזה מר לה מאד יותר מהגיהנם יעוי"ש. ובזה כתבתי בפרשת ויקרא לבאר פסוק (ויקרא א, ב) אדם כי יקריב כו', והמאמר ברז"ל (חולין ה.) להביא בני אדם שדומין לבהמה יעוי"ש.
<b>הנה</b> כאשר יזכור האדם זאת תמיד לנגד עיניו לא יחטא, ועוד יותר דבר מר מזה, כי כאשר מוכרח האדם לבא בגלגול א"כ ח"ו הגופים הראשונים שלא תיקנו את הנשמה נאבדים, והארכתי בענין זה בפרשת שלח בדרוש המדבר במעלות ענוה שהראשונים נתמרמרו ע"ז, ואמנם אין לאדם לחקור הרבה בזה וע"ז נאמר (דברים כט, כח) הנסתרות לה' אלהינו, ואין לו להאדם רק לעשות מצות ה' ולא לחקור בזה, ואם יבא לחוש פן יצטרך להתגלגל וח"ו יאבד גופו, אדרבה ע"י חשש זה ישתדל לקיים כל התורה לבל יצטרך להתגלגל, אבל אין לו לאדם לחקור בזה רק אנו סומכין עליו ית"ש שרוצה לבלתי ידח ממנו נדח, ויעשה כל טצדקי שלא יאבדו הגופים הראשונים.
<b>אכן</b> מי שירצה לחקור קצת באיזה אופן יעמדו גופים הראשונים בתחייה, יוכל לומר בדרך זה, כי כשם שאדם אין צדיק אשר יעשה טוב ולא יחטא (קהלת ז, כ), כן בהיפוך מן הנמנע שימצא רשע שלא יעשה כמה מצות, וכמשאז"ל (עירובין י"ט.) פושעי ישראל מלאים מצות כרמון, ואם כן הגופים הראשונים אף שלא תיקנו הנשמה והוצרכה להתגלגל, מ"מ לא יתכן שלא תיקנו כמה ניצוצות ממנה, ולכן הגוף האחרון שמתקן כל הנשמה ואי אפשר לו שלא יפגום וכאמור, יארע הדבר שהוא פוגם באותן הניצוצות קדושות אשר תיקנו הגופים הראשונים, וממילא אלו הניצוצות קדושות הם הפקר בלי בעלים, כי הגוף הראשון אף שהוא תיקן אותם הניצוצות קדושות המעטין, מ"מ כיון שפגם כל הנשמה איך שייך לו אותן הניצוצות קדושות המעטין, והגוף האחרון שיתיקן כל הנשמה מ"מ אין לו זכות באותן הניצוצות קדושות עבור שהוא פגם בהן, ולכן אלו הניצוצות קדושות אין להם בעלים, והם של הקב"ה לעשות בהן מה שירצה, וכיון שהם שייכים לו יתברך עושה זאת מצד חסדו ונותנן להגוף הראשון בתורת חסד, וע"י הניצוצות קדושות אלו עומדין בתחייה, והם אנשים פחותי הערך כי אין להם רק ניצוצות קדושות מעטים, ועכ"פ עומדים בתחייה.
<b>הרי</b> לקושיא זו יש שני תירוצים. תירוץ אחד, הנסתרות לה' אלהינו. תירוץ ב', ע"י שהגוף האחרון פוגם וכאמור. וזה יתכן לביאור הירושלמי הנ"ל ולך ה' החסד כי אתה תשלם לאיש כמעשהו, אמר תשלם לשון עתיד, כי קאי על עת התחייה ואמר שאז אף שישלם לאיש כמעשהו, היינו שיתן לגוף הראשון אותן הניצוצות קדושות שתיקן במעשיו, מ"מ אינו רק בתורת חסד, כי לא זכה בהן, וז"ש אי לית ליה מן דליה, ר"ל מעשים דליה לית ליה כי לא זכה בהם הוא, יהיב ליה מן דליה, ר"ל הקב"ה נותן לו אלו הניצוצות קדושות השייכים לו שגם הגוף האחרון לא זכה בהם וכאמור והבן.
<b>והנה</b> ידוע כי ס' ריבוא אותיות בתורה, והם שיעור קומה דקדושה ס' ריבוא נשמות ישראל כאשר יבואר אם ירצה השם בפרשת וילך בפסוק כי לא דבר רק הוא מכם ע"ש באורך. והנה ידוע כי כאשר יתבררו ויצאו מתוך הס"א כל הניצוצות קדושות שהם כללות נשמת ישראל, אז תהיה הגאולה במהרה, ויקויים ואת רוח הטומאה אעביר מן הארץ (זכריה יג, ב), ואם כן עדיין בשום פעם לא נגמרו יציאת כל הניצוצות קדושות מתוך הס"א כמובן, ואם כן אין רוחניות התורה בשלימות כי הלא רוחניות התורה הם שיעור קומה של הקדושה שהם ס' ריבוא נשמות, וזהו סוד גלות התורה שנמסרו רזין לחיצונים שעדיין הניצוצות קדושות תוך הס"א, ועדיין יש גלגולים בדומם וצומח אפילו בחי, כיון שאינם בקומה זקופה כראוי למדרגת אדם, אם כן אותן הנשמות קדושות שהם הניצוצות קדושות הם בשביה ובצרה גדולה ואין התורה בשלימות.
<b>ובזה</b> אני מבין מה שארז"ל (גיטין ס.) תורה מגילה מגילה ניתנה שלא כתב משה רבינו ע"ה כל התורה בפעם אחת, כי בכל מ' שנה כל מה שהוציא ניצוצי קדושה שהם אותיות התורה אז כתב אותה הפרשה אשר מצרופי האותיות ההם. אכן מובן מזה כי לבסוף בעת שהשלים וכתב כל התורה ע"כ אז כבר נשלם לצאת כל שיעור קומה דקדושה, לכן נשלמו ס' ריבוא אותיות התורה, ולכן נאמר מנין בני ישראל בתורה שהיו ששים רבוא, להורות על זה שהיה מספר בני ישראל ס' ריבוא כמספר אותיות התורה לפי שנגמרו כולם לצאת מהס"א.
<b>ואף</b> שהיו שם איזה פרטים יתרים מן ס' ריבוא שהיה ג' אלפים ועוד יותר על ס' ריבוא, היינו כי ידוע התנהגות כלל ישראל המחולקים לפרטי האנשים, כהתנהגות גוף האדם המחולק לאברים, שידוע שכל אבר יש לו מין חיות בפני עצמו, וכל מיני החיותים ההם נכללים בראש ומוח, לא שיש בראש מין חיות אחר מחדש מה שאינו באברים, אלא שבו כלולים חיות כל האברים, כי האברים אין בהם כח לשאוב החיות ממקום החיים אלא באמצעות המוח, לכן כל מה שיש בגוף יש בראש, רק שבגוף הם בפרט דהיינו כל מין חיות באבר מהתיחס לו, ובראש נכללים כולם כאחד בכלל, וכדומה לזה התנהגות כללות ישראל, כי כל איש פרטי הוא חיות בפני עצמו והוא אות אחד מהתורה, והצדיקים הגדולים שבדור אשר באמצעותם נשפע החיות ממקור החיים לכל הפרטיים הם בחינת הראשים, וארז"ל שהוא לא פחות מן ל"ו צדיקים, ידוע היה להם ברוח הקודש שזהו מספר הפחות מה שצריך שיהיו בחינת ראשים אל הדור, אבל יכולים להיות יותר, והיו אז אלו הג' אלפים ופרוטרוט היתרים על ס' ריבוא הם היו הצדיקים הגדולים בחינת ראשי הדור, שאינם חיות ענין מחודש אלא הם הכוללין, כי כל איש פרטי דבוק רק באות אחד מהתורה, ואלו הם הדבוקים בכל התורה כולה.
<b>ועכ"פ</b> מובן מה שאמרנו, כי בראותנו שנגמרה התורה כולה על כרחך אז הוא שהוציא משה רבינו ע"ה כל שיעור הקומה בשלימות, וזהו אומרם ז"ל כל העדה עדה השלימה, שהיה כל העדה שהם כל השיעור קומה דקדושה הכל בשלימות, ובקומה זקופה במדרגת אדם לא היה חסר אפילו ניצוץ אחד שיהי תוך הס"א, או שיהיה מגולגל בדומם וצומח, ואפילו בחי שאינו הולך בקומה זקופה, אלא כל השיעור קומה היה נכלל באלו הס' ריבוא וכולם בקומת זקופה, ומסתמא אילו היו נכנסין כך לארץ ישראל ולא היו פוגמים, היה מתקיים ואת רוח הטומאה אעביר מן הארץ כמו שיהיה לעתיד, רק שפגמו בבואם לארץ ישראל קודם שנתישבו בה, וחזרו הניצוצות קדושות ליפול מעט מעט, אבל עכ"פ אז כשהשלים משה רבינו ע"ה את התורה היה הכל בשלימות.
<b>ובזה</b> יש לי להבין מה שהיה תמוה אצלי מקדם במה שמצינו בשלמה המלך ע"ה שמלך על החיצונים והחיות והעופות, ומדוע בדורו של משה רבינו ע"ה לא מצינו רק כל נשיא משל על שבטו ומשה רבינו ע"ה משל על כולם, ולא מצינו שמשלו על אומות העולם (זולתי אותן שצוה ה' להומם ולאבדם) ולא על חיות ובהמות וכדומה, והרי ארז"ל (ראש השנה כ"א:) ביקש שלמה להיות כמשה יצאה בת קול כו', ויותר תימא כי אפילו ברשעים מצינו דוגמא זו, כי בנבוכדנצר כתיב וגם את חיות השדה נתתני לו לעבדו, וארז"ל (שבת ק"נ.) שרכב על ארי וקשר בו תנין ומדוע היה זאת.
<b>ויתכן</b> כי כאשר חטאו ישראל ונגזר עליהם להיותם משועבדים תחת יד נבוכדנצר וכדומה, לכן כיון שבחטאם נפלו הניצוצות קדושות שהם נשמות ישראל בדומם צומח חי בכל פינות העולם, לכן ממילא היה ממשלתו על כל העכו"ם וגם על חיות ובהמות, עבור שהיה בהם גלגולי נשמות, וכן בימי שלמה ע"ה כבר היו כמה נשמות קדושות בדומם צומח חי לכן במושלו על ישראל משל על כולם, משא"כ בדור השלם ההוא שהיה כל השיעור קומה דקדושה בבחינת אדם בקומה זקופה, לכן לא היה ממשלתם רק על ישראל לבדם והבן ונכון.
<b>עוד</b> אני מבין בזה מה שכפי הנראה מהכתובים ודברי רז"ל היו כל הדור ההוא כולם בשוה בבחינת נבואה וכמעט כולם במדרגה אחת (חוץ הערב רב), וכמאמרם ז"ל (מכילתא בשלח ב') ראתה שפחה כו' וכן מצינו ברכות נ. אפילו עוברין שבמעי אמן אמרו שירה. וזה כי הרב פרי מגדים בפתיחה לאורח חיים חשב כמה מיני בני אדם הנחלקים בענין חיובם במצות, כמו נשים ועבדים וקטנים וגרים וכו' יעוי"ש באורך, והטעם כי לפי שכל נשמה מהס' ריבוא נשמות אינם בשלימות, והרבה ניצוצות קדושות מהם תוך הס"א או בגלגול דומם צומח חי, לכן לא ישתוו כל האישים, כי נשמה אשר רובה מתוקן בא ונתגלגל או נתעבר באדם מישראל ולכן חייב בכל המצות זולת מה שאי אפשר לקיים בזמן הזה, זה מורה על חסרון שיש בה שאינה מתוקנת לגמרי, כי נשמה אשר היא בשלימותה בהכרח שתקיים כל התורה, והנשמה אשר חסירה עוד יותר תבא בגוף פחות הערך, כגון בנשים ועבדים או גרים או קטנים ודומיהן, וכפי ערך פחיתות הנשמה כך תפחת חיובה במצות, שהרי אנו רואין בני נח לרוב פחיתותן אינם חייבין רק בז' מצות, וכאשר ביארנו בפרשת בראשית בפסוק ויצו ה' אלהים על האדם ע"ש, ונמשך מזה כי בדור ההוא שהיה כל שיעור קומה דקדושה בשלימות, היו הנשים ועבדים וקטנים וגרים שוים, וכולם היו במדרגה גדולה, הנה כי כן היה גדול מעלת הדור ההוא, שלא היה אפילו ניצוץ אחד תוך הס"א או בדומם צומח חי וכאמור.
<b>איברא,</b> דלכאורה אף שזו היה מעלה גדולה מ"מ לכאורה נמשך מזה חסרון. והוא עם מה שאמרנו תחלה התיקון של גופים הראשונים, ע"י שהגוף האחרין פגם כמה ניצוצות של נשמתו, ונותנים אותם הניצוצות קדושות לגופים הראשונים, וממילא כיון שאותו הדור תיקנו כל הניצוצות קדושות, אם כן לא נשאר כלום לאותן הגופים שהיו בראשונה לשיוכלו לעמוד לתחיה. איברא, דמ"מ כיון שאח"כ פגמו שוב גם גופים הקודמים יעמדו לתחייה. שנית, דאפילו אם לא היו פוגמים מכל מקום יש תיקון ע"פ תירוץ הראשון דהנסתרות לה' אלהינו כמו שביארנו לעיל, ואמנם משה רבינו ע"ה בקש מישראל שיעמדו באותה מדרגה עד שיתישבו בארץ ישראל שלא יפגמו כלום, ומ"מ יהיה תיקון לגופים הראשונים ע"פ הנסתרות לה' אלהינו, והיה חושש פן אחר פטירתו בבואם לארץ ישראל כשירצו לחטא, יורו היתר לעצמם שעושים זאת כדי שיהיה תיקון לגופים הראשונים, שיאצל ניצוצות קדושות מנשמותיהם אל הגופים ההם, ולזה הזהירם שאין זה היתר כלל, כי בלאו הכי יהיה תיקון גם לראשונים ע"פ תירוץ הראשון וכאמור.
<b>ובזה</b> יתבאר כל המשך הפרשה. אמר דעו לכם כי עתה שהשלמתי כל התורה הנכם עכשיו במעלה העליונה, כי אתם כולכם, ר"ל כל שיעור קומה דקדושה שהם ס' ריבוא נשמות כולכם נצבים בקומה זקופה כמשפירש"י ז"ל (במדבר טז, כז) גבי דתן ואבירם יצאו נצבים בקומה זקופה, אין מכם אפילו ניצוץ שיהיה מגולגל, אפילו בחי, רק כולכם באתם לבחינת אדם, ולכן מנינכם ס' ריבוא נגד כל אותיות התורה, ולכן לכם ניתנה עכשיו תורה שלימה לעדה השלימה ותכנסו היום בברית, וראיה יהיה לכם על זאת שאין אפילו ניצוץ אחד בגלגול שהרי ראשיכם היא רק לשבטיכם ואין ממשלה לראשיכם על חיות ובהמות ואומות וכמש"ל. וכי תימא מהיכן נלקחו ג' אלפים ופרוטרוט היתרים על ס' ריבוא מאחר שאין בתורה רק ס' ריבוא אותיות, לזה אמר תדעו כי זקניכם ושוטריכם אינם בחינה מחודשת, רק שם כללות של כל איש ישראל וכמש"ל. ואמר עוד כי לטעם זה שאתם במעלה זו שאמרתי לכם טפכם נשיכם כו' כולם במדרגה רמה וכמש"ל, וכל זה הוא לעברך היום בברית כו', ר"ל שנשלם היום כל התורה בשלימות וכאמור.
<b>אכן</b> פן תאמרו שממעלה גדולה יומשך רעה לגופים הראשונים שלא יעמדו בתחיה ח"ו, ולכן הנני מודיעכם שאף שאתם במעלה זו, מ"מ ולא אתכם לבדכם כו' ואת אשר איננו פה שאף גופים הראשונים יעמדו, ואם תקשו למה הוצרכתי להודיעכם זאת שגופים הראשונים יעמדו, וכי מה איכפת לכם בגופים ראשונים, הנה אגיד לכם טעם הדבר מה שהוצרכתי להודיעכם, והוא כי אתם ידעתם את אשר ישבנו בארץ מצרים כו' ולכן יש חשש פן יש בכם שורש פורה הנוטה למעשיהם, רק שע"י אלות הברית ודאי יפרוש עצמו מלחטוא, וחוששני פן אפילו בשומעו את דברי האלה הזאת אעפ"כ יתברך בלבבו לאמר שלום יהיה לי שלא ישיגהו עונש בחטאו, כי בשרירות לבי אלך לכוונה טובה למען ספות לשון ספות ביאורו כאדם שנותן משלו לזולתו, מלשון מי קא ספו לך מאליה (פסחים ג:) ודומיהן הרוה את הצמאה, שיוחלק מגוף השבע היינו האחרון שתיקון הנשמה יוחלק ממנו לגוף הצמא, הוא הגוף הראשון, ויורה היתר לעצמו לחטוא לכוונה זו. לכן הנני מודיעכם כי אין זה היתר ולא יאבה ה' סלוח לו כי בלא זה יעמדו הגופים הראשונים בתחיה, ואם כי יפלא מכם באיזה אופן יהיה זאת. אני אומר לכם הנסתרות לה' אלהינו ואין לכם לחקור זאת, והנגלות הוא רק לעשות את כל דברי התורה, 'כל' דייקא, לקיים כל התורה לתקן כל נשמתו בשלמיות.
<b>כי</b> את אשר ישנו פה כו' ואת אשר איננו פה. ופירש"י שאף דורות העתידים לבא קבלו התורה, וכן הוא בזוהר לך לך הובא בשל"ה מאמר ב' מעשרה מאמרות, שכל הדורות היו בקבלת התורה ומה שלא ראו אותם כל ישראל כמו אדם הראשון שהראה לו הקב"ה כל הדורות (עבודה זרה ה.) היינו לפי שהיו חפצים לראות בדברים יותר עליונים, כי ראו והשיגו במתן תורה אורים גדולים וענינים והשגות נוראות ונפלאות לכן לא שמו כלל לבבם ועיניהם לאלו. ובזה יש לרמוז פסוקי תהלים (ח', ג) מפי עוללים ויונקים יסדת עוז, פירוש אף הדורות שעדיין לא באו בעולם היו בקבלת התורה, וקראם עוללים ויונקים להיותם עדיין לא יצאו לפועל המעשה ומציאותם עדיין מעוטה, ואמר שאף הם היו שם ומה שלא ראו אותם ישראל הוא מטעם כי אראה שמיך מעשי אצבעותיך, דהיינו אורות העליונים ראינו אז, וא"כ מה אנוש כי תזכרנו ותפקדנו לנו שנראהו, עבור זאת לא שמנו לבנו להם כלל ולא ראינום.
<b>עוד</b> יש לפרש פסוקים אלו, כי איתא (שבת פ"ח:) שהמלאכים רצו שיתן ה' התורה להם כי המה מצרנים שהם בשמים וקרובים יותר לעילתם ית"ש, אמנם מה שלא זכו בדינם בזה הוא כי ישראל הם יותר מצרנים מצד נשמותיהם החצובות מתחת כסא הכבוד ונשמותיהם חלק אלוה ממעל. ובזה יש לכוון מה שאמר הקב"ה למשה רבינו ע"ה אחוז בכסא כבודי והחזר להם תשובה, פירוש בטענת כסא כבודי תוכל להחזיר להם תשובה וכאמור, ולזה אמר כי אראה שמיך כו' קשה מה אנוש כו' למה תזכרהו ותפקדהו הלא הוא גוף עכור, וצ"ל ותחסרהו מעט מאלהים היינו שנאצל מהש"י והוא כנר בפני האבוקה כדברי רז"ל (פסחים ח.) והוא כחלק נגד הכל והיינו מעט מאלהים, ולשון ותחסרהו הוא לשון מושאל ור"ל שנאצל מאלהים, ולכן כבוד והדר זה תעטרהו שנתת להם התורה אשר על ידה תמשילהו במעשי ידיך, ר"ל במה שאתה רוצה לעשות המשלת את האדם כמשארז"ל (מועד קטן ט"ז:) צדיק מושל ביראת אלהים שהקב"ה גוזר והצדיק מבטל, הרי שאתה המשלתו על מעשי ידיך וגם כל שתה תחת רגליו שכאשר מקיים התורה כל המציאיות נכנעים לו ונשמעים אליו, צונה ואלפים כו' הכל תחת ממשלתו, וגם עובר ארחות ימים שיכול למשול על הימים לחלקם ולהפיצם לעבור בתוכם כמשה רבינו ע"ה ור' פנחס בן יאיר.
<b>ויתכן</b> שרומז לר' פנחס בן יאיר, ולזה אמר עובר לשון יחיד ואורחות לשון רבים לרמוז למ"ש רז"ל שם בריש חולין (ז:) אעובדא דר' פנחס בן יאיר כמה נפיש גברא ממשה ושתין רבוא דאלו התם חדא זמנא והכא תלתא זימני, ור"ל שנס הזה היה יותר גדול, דהתם היה זכות הרבים כלל ישראל, ואלו ר' פנחס בן יאיר היה לבדו, ועוד ששם נחלק פעם אחת וכאן ג' פעמים והיינו עובר ארחות וק"ל.
<b>ותראו</b> את שקוציהם כו' כסף וזהב אשר עמהם. עמ"ש רש"י ז"ל שזה בדרך ליצנותא דע"ג שיראים פן יגנבו מהם, ואפשר עוד כי אה"כ (דברים יג, ד) גבי נביא שקר שיפתה לע"ג שלא תשמעו אליו כי מנסה ה' אלהיכם אתכם, ר"ל שית"ש הוא מרגיל אתכם בדרכי העבודה כדי שתתחזק בלבכם תכונת האהבה ויהיה לכם שכר על זה שלא תהיו נפתים אחר הנביא ההוא, בעבור התועלת המדומה שאתם רואים בעבודת עבודת גלולים, וההצלחה הבאה על ידם בעושר ונכסים, שזה הדבר המפתה את האדם לעבודת גלולים כמו שאומרים העולם שבכל עבירה תלוי כיס של כסף, וברוך שנתן ארך אפים לעוברי רצונו ומצליחן (ברכות נ"ז:) שאם לא כן היתה מתבטלת הבחירה ולא היה שכר טוב כ"כ הרבה לצדיקים הסובלים עול יראותו בכור עוני. וראיתי בס' תולדות יעקב יוסף בדרך הלצה ויאמר מלך סדום אל אברם תן לי הנפש והרכוש קח לך, כי מלך סדום רמז להיצר הרע, ואומר לאברם שרמז לצדיק תן לי הנפש, ר"ל שיפקיר לו נשמתו בהמשך לרצונו ועי"ז והרכוש קח לך וש"י. ולז"א גם כאן כי אתם ידעתם את אשר ישבנו בארץ מצרים ותראו את שקוציהם, ירצה, שעם היות שראיתם השקוצים והגלולים עץ ואבן להם ראיתם רבוי הכסף והזהב אשר עמהם, ולזה חוששני פן יתפתה מכם איש או אשה לחמדת הצלחה ההיא. (עקרים מאמר ד פרק ג).
<b>ואמר</b> הדור האחרון כו'. ידוע (איכה רבה ד, טו) ששפך הקב"ה חמתו על עצים ואבנים כדי שיתקיימו ישראל. ואמנם אנו רואין שגם נהרגו מעם ה' לרבבות, וכבר צווח אסף על זה באמרו (תהילים עט, ב) אלהים באו גוים בנחלתך כו' וגם נתנו נבלת עבדיך מאכל כו' ואיך יתכן שמאת ה' היתה זאת, דאם כן למה זאת היה לו לשפוך חמתו על עצים ואבנים, אלא כי היינו חרפה לשכנינו ולעג לסביבותינו, ר"ל שאע"פ שאמרו הם שבמעשיהם שעשו הם מקיימין גזירותיך לא כן הוא, אלא שהיינו חרפה להם וכל אשר מצאה ידם לעשות עשו מבלי אשר ישימו ללבבם אם מאתך יצאה הגזרה. ובראותנו שאתה שותק להם על כרחך צריך לומר כמו שארז"ל (יומא ס"ט:) הן הן גבורותיו הן הן נוראותיו שרואה ושותק, אם כן ממה נפשך אם אתה מראה נוראותיך במה שאתה שותק למזעימיך, א"כ עד מה ה' תאנף להעניש על חטאת עמך, ואם אתה מעניש א"כ שפוך חמתך על הגוים כו' כי אכל את יעקב וגם את נוהו השמו, ועבדי תרתי דסתרי, ואין להם תירוץ לומר שקיימו את גזירותיך.
<b>ואמנם</b> איך נהייתה זאת, על כרחך שזהו מחמת שגרם החטא הסתרת פני השגחתו ח"ו, לכן עשו האויבים כרצונם, שאילו היה מצד ההשגחה היה די בחורבן בית המקדש וירושלים ששפך חמתו על עצים ואבנים. וזש"ה ואמר הדור האחרון כו' וראו את מכות הארץ ההיא ואת תחלואיה, היינו הריגות רבבות ישראל וגם גפרית ומלח שריפה כל ארצה כו' והנך הם תרתי דסתרי, ואמרו על מה עשה ה' ככה ואמרו על אשר עזבו כו' היינו מהסתרת ההשגחה וכאמור. השי"ת ירחם עלינו ויגאלנו במהרה.
<b>אתם</b> נצבים היום כולכם לפני ה' אלהיכם ראשיכם כו' כל איש ישראל. יש לדקדק, מאחר דכלל תחלה ואמר כולכם למה פרט אח"כ עוד בפרוטרוט. ותו מאי בא למעט בתיבת היום דקאמר, הא ודאי דתמיד אנו עומדין לפניו ומושגחים מאתו בכל רגע בלי הפסק. ובמדרש אתם נצבים היום בראש השנה ויליף בגזירה שוה דכתיב באיוב (א', ו) ויהי היום ויבואו בני האלהים להתיצב והתם בראש השנה הוי. וקצת קשה דהנך דברי מוסר שאמר להם משה רבינו ע"ה בפרשה זו לא מצינו שיהי להם שייכות לראש השנה, ושידברו מעניני ראש השנה. ולא אתכם לבדכם אנכי כורת את הברית הזאת ואת האלה הזאת כי את אשר ישנו פה עמנו עומד היום לפני ה' אלהינו ואת אשר איננו פה היום. קשה, הא בתחלה קאמר אתם נצבים היום כולכם כו' משמע שלא נחסר אחד ואיך אמר עתה ואת אשר איננו פה, ודברי רז"ל ידוע. פן יש בכם איש כו' והיה בשמעו את דברי האלה הזאת והתברך בלבבו לאמר שלום יהיה לי כי בשרירות לבי אלך למען ספות הרוה את הצמאה כו' כי אז יעשן כו'. לכאורה הדבר תמוה, כלפי לייא, אטו משום דישמע את דברי האלה יתברך בלבבו. ותו קשה הזאת מיותר, והיה די באומרו את דברי האלה.
<b>אכן</b> הפירוש כפשוטו כך הוא, כי כתב בתוכחת כי תבא (דברים כח, סא) גם כל חלי וכל מכה כו' וארז"ל זו מיתת צדיקים וכמאמר ז"ל מועד קטן כ"ח. שמיתת צדיקים מכפר על הדור, וזה נמשך מצד היות ישראל ערבים זה לזה (שבועות ל"ט.), וארז"ל לא נכנסו ישראל לערבות עד שבאו לערבות מואב, ומהאי טעמא בתוכחה הראשונה לא כתב מיתת צדיקים משום שאז עדיין לא היה ערבות שלא באו אז עדיין לערבות מואב, רק בתוכחה השניה שכבר באו לערבות מואב. ובזה מדוקדק הלשון גם כל חלי וכל מכה אשר לא כתובה בספר התורה הזאת, והכוונה, כי משה רבינו ע"ה הגיד לישראל בפיו את כל משנה התורה והגיד להם גם הקללות, וידעו ישראל כי כבר כתובים הקללות בהספר תורה עצמה, לכן הודיעם ואמר כי עתה נתחדש עוד דבר אשר לא כתובה בספר התורה, והיינו מיתת צדיקים, מחמת שעדיין לא באתם אז לערבות מואב. וע"ז אמר להם משה רבינו ע"ה אולי יהיה איזה איש אשר בשמעו את דברי האלה הזאת דייקא, ר"ל שישמע שנתחדש מיתת צדיקים שהוא נענש עבור הדור, והתברך בלבבו לאמר שלום יהיה לי, 'לי' דייקא, וזה פשוט.
<b>איברא,</b> דלפי זה קשיא מה באה התשובה על זה לא יאבה ה' סלוח לו כו' באיש ההוא כו' לומר שהוא עצמו יהיה נענש, הלא באמת כך היא המדה דמיתת צדיקים מכפרת ואם כן קושיא חזינן הכא ותירוצא לא חזינן, דזה המתברך בלבבו שפיר קאמר לכאורה. עוד יש לדקדק באומרו כי אז יעשן האי אז מיותר ולא ידענו אימתי, והכי היה לו לומר לא יאבה ה' סלוח לו כי יעשן אף ה' כו'.
<b>והבדילו</b> ה' לרעה מכל שבט ישראל ככל אלות הברית הכתובה בספר התורה הזה. יש לדקדק דמעיקרא אמר הכתובה בספר הזה ומדוע הכא קאמר בספר התורה הזה. ואמר הדור האחרון בניכם אשר יקומו כו' וראו את מכות הארץ ההיא ואת תחלואיה כו'. (יש לדקדק כפל לשון מכות הארץ ותחלואיה). גפרית ומלח כו' כמהפכת סדום ועמורה כו'. יש לדקדק סדום ועמורה מאי בעי הכי, ומאי נפקא מינה אם נהפך כסדום או לא כסדום. ותו דבאמת לא נעשה בארץ ישראל כאשר נעשה בסדום, כי סדום נעשה שממת עולם ארץ מלחה ולא תשב. ואמרו על מה עשה ה' ככה לארץ הזאת כו' ואמרו על אשר עזבו את ברית כו'. תמוה שעשה בכאן קושיא ותירוץ, דהיינו שיאמרו על מה עשה ה' ככה והתירוץ על אשר עזבו, ובאמת הקושיא והתירוץ פשוטים אינם צריכים להאמר כלל לרוב פשיטותם. ויחר אף ה' בארץ ההוא להביא עליה את כל הקללה הכתובה בספר הזה. יש לדקדק מדוע כאן אמר בספר הזה כמו שאמר בראשונה ולא אמר בספר התורה הזה כאשר אמר בפעם שניה. ויתשם ה' מעל אדמתם כו' וישליכם אל ארץ אחרת כיום הזה. יש לדקדק תיבת כיום הזה אין לו ביאור, דהא באותו היום עדיין לא היה שום דבר וגם הוא מיותר לגמרי.
<b>וקודם</b> שנבא לבאר פסוקי הפרשה שהתחלנו נקדים תחלה עוד איזה הקדמות, ישעיה הנביא ע"ה אמר (ישעיה נב, יא) הברו נושאי כלי ה' כי בחפזון לא תצאו ובמנוסה לא תלכון כי הולך לפניכם ה' כו', וקאי על גלות בבל שהתנבא שיצאו משם. ויש לדקדק, חדא, מה נתינת טעם הוא כי בחפזון לא תצאו למה שאמר הברו כו', עוד יש לדקדק, כי האדם השוכן בשביה בתפיסה קשה ומצפה תמיד לצאת ממנה אזי בודאי מיד כשפותחין לו הוא יוצא משם בחפזון כי נחפז ללכת משם, ולמה אמר כי בחפזון לא תצאו, ותו מה הבטחה היא זו להם לישראל ומאי נפקא מינה להם בהא אם יצאו בחפזון או לא. ותו יש לדקדק כפל הלשון בחפזון כו' ובמנוסה כו'. ותו יש לדקדק על שינוי הלשונות דבזה אמר בחפזון ובזה אמר במנוסה ובזה תצאו ובזה תלכון.
<b>וביארתי</b> זאת ע"פ מה שביארתי באורך לעיל פסוקי ישעי' סימן ל"ח שובו לאשר העמיקו כו' ומשנת בערב כל אדם יטו ויקראו כו', וביארתי שם מדוע ליחיד לא מהני תשובה רק בעשרה ימים שמראש השנה עד יום הכיפורים, וגם מהאי טעמא בעובדי גלולים לא מהני תשובה רק בישראל, ולא אכפול כאן הדברים כי כבר בארתים שם בהרחבה, ותמצית הענין שהסברתי שם ע"פ משל כי המורד במלכות נדחף מהיכל המלך אל החוץ ושם הקליפות והלסטים, וחוטפין אותו ועושין עמו מה שלבם חפץ, ואז לא מהני לו שום תקנה ותשובה, משא"כ בני המלך שחוטאין אין נדחפין מיד מהיכל המלך כי אין דינם נחרץ כ"כ תיכף להיותם בני מלך, ואין עושי הדין יכולים לעשות תיכף הדין ולהוציאם מהיכל המלך כי בושין הם מהמלך, וגם אח"כ שהדין נעשה בהם ונדחפין מתוך היכל המלך לחוץ, מ"מ אין מתרחקים תיכף משם כי הקליפות והלסטים בורחים מלפניהם, ולכן עוד יש להם לפייס למלך, זולת בעבור ראש השנה ויום הכיפורים שהם הימים אשר כל מי שהוא מבני ביתו של המלך צריך להראות לפניו ולהיות בהיכלו, וכאשר רואים הלסטים אז שעדיין הם מבחוץ ולא נכנסו להיכלו של מלך, אז יודעים ביחוד שנטרדו מלפני המלך, ואז שוב אינם יראים וחוטפין אותם למען הרחיקם מעל גבולם, ושוב לא מהני תשובה. עיי"ש בדברינו באורך ותבין, וע"ש איך ביארתי במשל הזה כל הפסוקים והמאמרים הנ"ל כי לא אכפול כאן.
<b>ועכ"פ</b> קיצור הדברים, שאף על פי דבעובד גלולים לא מהני תשובה, כי ברגע שחטא נדחף מהיכל המלך ומיד חוטפין אותו הקליפות ומרחיקים אותו משם, ואף אם צעוק יצעק אין קולו נשמע, מ"מ בישראל יש לו ב' זמנים לעשות תשובה זמן א' קודם שנדחף מהיכל המלך ית"ש, כי הישראלי להיותו בן המלך אינו נדחף תיכף. זמן השני אפילו אחר שנדחף מ"מ להיות ישראל צלם אלהים עליו ושם הוי"ה חופץ עליו, ובכח זה הורגים תמיד בקליפות, לכן הם יראים ובורחים מהם ואינם יודעים שנדחף מהיכל המלך עד בא ראש השנה ויום הכיפורים ועדיין לא עשו תשובה, אבל עד אותו העת אין הקליפות עושין להם מאומה.
<b>וזהו</b> אומרו הברו נושאי כלי ה', ר"ל אתם ישראל יכולין ליטהר ולינקות ע"י תשובה, אע"ג דבעו"ג לא מהני, וזה לשני טעמים. האחד, כי בחפזון לא תצאו, ר"ל שאין אתם יוצאין תיכף מהיכל המלך, נמצא קודם יציאתכם משם יש לכם פנאי לפייס להקב"ה. ושנית, ובמנוסה לא תלכון, ר"ל שאפילו אחר יציאתכם מהיכל המלך אעפ"כ עדיין אתם נשארים שם, ואין הקליפות חוטפין אתכם להוליככם במנוסה כמו שעושין לעובדי כוכבים, ולכן זמן לכם לשוב, ונתישבו כל הדקדוקים והבן היטב כי קצרתי וסמכתי על המעיין שם שנתבאר כ"ז בארוכה.
<b>ועם</b> כל מה שנתבאר עד הנה ביארתי המשנה בראש השנה (פ"א מ"ב) בארבעה פרקים העולם נידון בפסח על התבואה בעצרת על פירות האילן ובחג נידונין על המים בראש השנה כל באי עולם עוברין לפניו כבני מרון, ובגמרא (ר"ה טז.) מייתי אדם נידון בכל יום שנאמר (איוב ז, יח) ותפקדנו לבקרים ואידך קאמר אדם נידון בכל רגע שנאמר (שם) ולרגעים תבחננו. והקשיתי מאחר דעל כרחך זה אמת ברור שהאדם נידון בכל יום ובכל רגע, ואם כן מה כח דינו של ראש השנה יותר מדין של כל יום ורגע.
<b>ויובן</b> עם שני הקדמות הנ"ל שהקדמנו. הקדמה א' מה שיצא לנו מכל ההמשך שפירשנו (בפרשת בהעלותך) שכל עיקר ההשגחה אינה רק על הצדיק הראשון שבדור, והוא עיקר המושגח, אבל על כלל הדור אי אפשר שתהיה ההשגחה בעצמם, כי הקב"ה טהור עינים ולכן אינם מושגחים רק בדרך העברה באמצעות הצדיק. הקדמה הב' הוא מה שיצא לנו מכל המשך שפירשנו פסוקי ישעיה ע"פ הנמשל הנ"ל, ויצא משם שבראש השנה ויום הכיפורים אינו כך, אלא כל אחד ואחד מישראל מוכרח להראות ומושגח בהשגחה ממש שלא באמצעיות, כאשר מבואר ע"פ המשל הנ"ל, דמשום הכי לא מהני תשובה רק אז, ממילא אתי שפיר דזהו עצמו החילוק בין כל ימות השנה ובין אלו הימים, כי להיות אמת שנידון בכל רגע והוא ענין היותו מושגח ומושפע בכל רגע, ונידון אם ראוי ליקבל, מ"מ באמת אינו מושגח רק באמצעות הצדיק, ואם כן עיקר ההשגחה והדין הוא על הצדיק.
<b>וזהו</b> אומרו אדם נידון בכל יום, ולא אמר דנין את האדם בכל יום, כאלו מעצמו נידון וכאלו הדבר נעשה ממילא, כיון דבאמת עיקר ההשגחה הוא רק בהצדיק, ולכן אין הדין ההוא חמור כיון שעיקר הדין וההשגחה הוא על הצדיק, ומאחר שהוא זוכה בדין אז זכותו מגין על כולם, משא"כ בראש השנה כל באי עולם עוברין לפניו דייקא, שכל אחד ואחד בא בפרוטרוט לפניו ומושגח בפרטות על כל מעשיו, ואז אין הצדיק מגין עליו כיון שהוא מושגח ונידון בפני עצמו, ולכן הרשע נכתב אז למיתה כי מדת הקב"ה טהור עינים כו' והבט עמל לא יוכל, ממילא הרשע המובא לפניו הוא מוסתר מנגד עיניו וזהו עצמו כתיבתו למיתה והבן.
<b>והנה</b> המפרשים הקשו בחורבן בית המקדש שנהרגו כמה אלפים חסידי עליון וכלל ישראל ג"כ נענשו וחרבה הארץ ושמם בית קדשנו, והלא ארז"ל שאמר הקב"ה לאברהם שבזמן שאין בית המקדש קיים מיתת צדיקים מכפרת, ולמה לא כיפרה אז מיתת צדיקים להועיל שלא תחרב הארץ ולא יגלו ישראל מעל אדמתם. ויתורץ עם האמור, כי בכל ימות השנה שעיקר ההשגחה והדין בהצדיק, ולכן ארז"ל (יבמות קכ"א:) שהקב"ה מדקדק עם הצדיק כחוט השערה, והטעם ע"פ הנ"ל מחמת שעליו משגיח תמיד והוא טהור עינים, ממילא בדבר מועט שפוגם יוגרע ההשגחה וההשפעה ח"ו, משא"כ כלל הדור אשר בהם אין ההשגחה בעצם, לכן אף על פי שפוגמין אין נמנע שפעם זולתי כשפוגמין בדבר חמור ח"ו, ממילא אז מיתתו מכפר והוא מדוכא מעונותינו ובחבורתו נרפא לנו, משא"כ בדין הפרטי אשר בראש השנה שכאו"א נידון בפני עצמו לכן אין מיתת הצדיקים מכפר כ"כ, כיון שכאו"א מושגח, וכשמעשיו רעים הוא נסתר מלפני השי"ת וזהו סיבת עונשו ומיתתו, ולהיות גזירת החורבן והצרות נגזר עליהם בראש השנה לכן אף על פי שנהרגו בזדון חסידי עליון לא הועיל זאת לשלא יגלו ישראל, ולקמן בדרוש שאחר זה אי"ה יבואר טעם אחר לזה.
<b>ובכן</b> נבא אל ביאור אלה מקראי קודש, אתם נצבים היום כולכם לפני ה' אלהיכם, ר"ל שאתם כולכם מושפעים מאתו ומושגחים, ושמא תאמרו שאתם מושגחים בהשגחה באמצעות הצדיק, לזה אמר שאינו כך, אלא כל אחד בפרט, לזה אמר ראשיכם זקניכם כו' כל איש ישראל שכל אחד ואחד בפרט מושגח ונידון, והוקשה להמדרש הלא באמת אינו כך דהא ההשגחה של כלל ישראל אינה רק באמצעות הצדיק, לזה אמר המדרש אתם נצבים היום בראש השנה שאז נידונין בפרטות, ולזה דייק קרא ואמר היום, שענין זה אינו אלא היום בראש השנה, ולכן הכרח גדול שכל אחד בפני עצמו יתקן מעשיו, כיון שכל אחד עומד לפני ה' לידון, ושמא תאמרו שזה אשר לא שב ועומד מבחוץ להיכל המלך ואינו בא לפני ה' הוא לא יהיה מושגח ונידון, לזה אמר שאין הדבר כך כי את אשר ישנו פה עמנו עומד היום לפני ה' אלהינו ואת אשר איננו פה היום, ר"ל שבאמת נידונין הן העומדים היום בהיכל המלך והן אותם שאינם, זה פורש למיתה וזה פורש לחיים, כאמרם ז"ל (ראש השנה ט"ז.) רשעים גמורים נכתבין לאלתר למיתה כו' לכן ההכרח גדול שכל אחד ישוב ויתקן מעשיו.
<b>ואמר</b> להם משה רבינו ע"ה עוד, שעל פי הקדמה זו דעו נא וראו פן יש בכם כו' והתברך בלבבו כו', ר"ל שיסמוך עצמו על מיתת צדיקים שיכפר כאשר ביארנו בריש הדרוש יעוי"ש, לא יאבה ה' סלוח לו, כי אז, ר"ל בראש השנה, יעשן אף ה' באיש 'ההוא' דייקא, כיון שאז כל אחד ואחד נידון בפני עצמו אם כן יחול העונש על האיש ההוא דהיינו החוטא עצמו, ורבצה בו כל האלה הכתובה בספר הזה. ירצה בזה, כי כל מקום אמרו בספר הזה הכוונה על ספר דברים, והיינו התוכחה שבמשנה תורה, ומקום אומרו בספר התורה הזה היינו התוכחה הראשונה שבספר התורה, ולכן לא אמר בספר הזה רק בספר התורה הזה. וכאן הכוונה לומר כי האלה הכתובה בספר הזה, דהיינו מיתת צדיקים, הטעם הוא להיותו הוא מושגח בעצמם לכן הקב"ה מדקדק עמו כחוט השערה ונענש, משא"כ כלל ישראל שאין השגחתם עצמיית לכן אין נענשים כ"כ, לכן אמר כי אז, ר"ל בראש השנה יעשן אף ה' באיש ההוא עצמו ורבצה בו בחוטא עצמו כל האלה הכתובה בספר הזה. ירצה, כי כמו האלה שבספר הזה שעל הצדיק היינו להיות מושגח, אם כן בראש השנה תדבק בו האלה זו עצמה דאז הוא ג"כ מושגח כמו הצדיק בכל עת.
<b>או</b> ירצה כפשוטו ורבצה בו כל האלה הכתובה בספר הזה, ר"ל שיהיה מיתת צדיקים, ואף על פי כן והבדילו ה' לרעה ככל אלות הברית הכתובה בספר התורה הזה, היינו תוכחה הראשונה שהחוטא עצמו יענש, ואם כן יהיה תרתי דסתרי, שאע"פ שיהיה מיתת צדיקים מ"מ גם כל אחד בפני עצמו יענש, להיות שבראש השנה כל אחד בעצמו מושגח ונידון. ועז"א עוד ואמר הדור האחרון כו', ר"ל דור אחרון עתידים להקשות על זה, בהיות וראו את מכות הארץ ההוא ואת תחלואיה כפל, ר"ל שיש בה פורעניות כפולה שיש בה מיתת צדיקים ואעפ"כ גם גפרית ומלח כו'.
<b>וזהו</b> כמהפכת סדום כו' אשר הפך כו', ר"ל כמו בסדום שלא נמצא שם שום צדיק ונהפך כך נחרב ארץ ישראל, אע"פ שבאמת היו שם אלפים צדיקים ולמה לא כיפרה הריגתם ועל מה עשה ה' ככה כו', ואמרו על אשר עזבו כו' ויחר אף ה' להביא עליה הקללה הכתוב הבספר הזה, ר"ל מיתת צדיקים ואעפ"כ גם ויתשם ה' מעל אדמתם כו' וישליכם אל ארץ אחרת כיום הזה, ר"ל שהגזירה נגזרה עליהם ביום אשר הוא כיום הזה, דהיינו בראש השנה, ולכן אז לא הועיל להם כל זאת ונענש כל אחד ואחד, והבן היטב תראה שמדוקדקים הפסוקים ונתישבו הדקדוקים בעז"ה. נמצא עיקר הכוונה להורות איך ימים האלו ימי דין לכל איש ואיש בפרטות, ואין לשום אדם לסמוך על הצדיק כי אם אין אני לי מי לי.
<b>ולרמז</b> זה ארז"ל (ר"ה טז:) ג' ספרים נפתחין בראש השנה, דלכאורה צריך להבין כיון שאדם נדון בכל יום מדוע אין נפתחין ספרים אלו רק בראש השנה. ויובן עם האמור, כי באמת בכל יום עיקר המושגח והנידון הוא הצדיק וא"כ אין נפתח אז רק ספרן של צדיקים והשאר הם מושגחים באמצעותו, משא"כ בראש השנה נפתחין הג' ספרים כל אחד בפני עצמו, לכן כל יחיד ויחיד מוכרח לשוב בתשובה שלימה, ויכתבו כל ישראל בספרן של צדיקים לחיים ולשנת גאולה במהרה בימינו כן יהי רצון.
<b>בהפסוק</b> שהבאתי לעיל הברו נושאי כלי ה' כי בחפזון לא תצאו ובמנוסה לא תלכון שדקדקנו לעיל מאי נפקא מינה אם יצאו בחפזון או לא, וגם מה נתינת טעם הוא אל הקודם יעוי"ש ומה שתירצנו. ובקצרה נראה לי לישב בשום לב מדוע ממצרים יצאו בחפזון ולעתיד לבא לא תהיה היציאה בחפזון, ונ"ל בהבין דרך משל שני אנשים בעלי מחלוקת זה עם זה ודרכם שכל אחד נוסע אל השררה ופועל אצלו כרצונו, ואח"כ נוסע השני ופועל להיפך, וזה דרכם כל הימים כאשר בעו"ה כך ההנהגה עתה. ומסתמא בין שני הצדדים ודאי האחד רוצה ביושר והשני רוצה בעולה. והנה זה הרוצה עולה כאשר היה אצל השר והביא ממנו אגרת לפקידו שיעשה הדבר כרצונו, מ"מ הוא ירא בעצמו כי יודע בעצמו שעולה הוא ודואג ואומר בלבו הנה זה שכנגדי יסע אל האדון ויסביר לו איך דבר זה הוא עולה, ובודאי יתרצה אליו האדון ויבטל דברי האגרת הזאת, ולכן מה עושה הוא נחפז וממהר ואץ מאד שיקוים תיכף דברי האגרת טרם יסע שכנגדו להשר. משא"כ הרוצה היושר כשמביא אגרת מהשר הנה זה אינו נחפז למהר לחוש מעשהו כי אינו מפחד משום דבר.
<b>וזהו</b> הענין עצמו בזה, כי נודע (תנחומא טו, ה) ששר של מצרים טען הללו עובדי עו"ג כו' ואינם ראוים לגאולה, ומשה רבינו ע"ה עמד נגדו בעד ישראל, אכן בעצמו ידע שלא היו ראוים אז לגאולה רק השי"ת בעצמו מיהר את הקץ, לכן מיד שניתן רשות מהקב"ה שיגאלו היו נחפזים לגמור היציאה ממצרים טרם יקטרג שר של מצרים, משא"כ לעתיד לבוא שארז"ל (סנהדרין צ"ז:) אין הדבר תלוי אלא בתשובה, ואז בדין תהיה הגאולה, אז אין צריך חפזון.
<b>והטעם</b> מה שגאולת מצרים היתה אף בלא תשובה ולא כן גאולה העתידה, היינו להיות אז לא היה גאולה שלימה והיה יכול להיות אף שלא היו כדאין כ"כ, משא"כ לעתיד לבוא שרוצה הקב"ה להעלותנו במדרגה רמה וישכון בינותינו בקביעות ויהיה ברית שלום לא יופר, לכן אי אפשר אם לא נשוב בתשובה שלימה, וזהו אומרו הברו כו', ר"ל עשו תשובה כי לא בחפזון תצאו, ר"ל כי גאולה זו שאתם מצפים אי אפשר שתהיה כראשונה שהיתה בחפזון, מחמת שלא הייתם ראוים לגאולה וכנ"ל ואף על פי כן נגאלתם, אבל עתה לא יהיה כך כי לא תהיה הגאולה עד שתהיו כדאין ותהיה הגאולה בדין ולא יהיה חפזון, והטעם כי הולך לפניכם ה' כו' ר"ל שהש"י רוצה להעלותכם במעלות רמות ושישכון בינותיכם תמיד, לכן אי אפשר אלא בהקדם תשובה. דרוש מדבר בגנות הגאוה
<b>אתם</b> נצבים היום כולכם כו' כל איש ישראל. פירש"י שכינסם משה רבינו ע"ה להכניסם בברית. ויש לדקדק בלשון נצבים, היה לו לומר עומדים, ותו מאי נפקא מינה אם הם בעמידה או בישיבה, ומיותר לגמרי תיבת נצבים והיה לו לומר אתם היום כולכם לפני ה' כו'. ותו אחר שכלל תחלה ואמר כולכם מה פרט עוד הפעם הראשים והזקנים והשוטרים וכל איש ישראל. ותו באומרו כל איש ישראל תיבת איש מיותר והיה די באומרו כל ישראל. טפכם נשיכם וגרך כו'. יש לדקדק כי באמירת כל ישראל לכאורה נכלל הכל, ומצד הסברא לענין להכניסם בברית ודאי הסברא נותנת שיתאספו כולם הגדולים והקטנים וכן חוטבי עצים, דהא קי"ל בגיטין פ"ב (כ"ג: רש"י ד"ה אף שלוחכם) דעבדים בני ברית הוו דאיתנהו במצות, ואם כן מאיזה סברא הוי אמינא שיגרעו אלו עד שהוצרך לפרש. ותו דלכאורה הכל מיותר דמה הוצרך לספר להם כל זאת שהם שם באותו מעמד קיבוץ כולם כי מסתמא ידעו, או אפילו אם היה יוכל להיות עולה על דעתם שחסר שם איש אחד, מאי נפקא מינה להו, דמ"מ כיון שהם שם ונכנסו לברית מחויבים לקיים.
<b>לעברך</b> בברית כו' למען הקים כו' ולא אתכם לבדכם כו' כי את אשר ישנו פה כו' ואת אשר איננו פה עמנו היום. קשה דהא תחלה קאמר שכולם הם שם ולא נפקד מהם איש, ודרז"ל ידוע. ותו אם יצוייר שאיזה איש איננו שם איך אפשר לכרות עמו ברית, דלמא אי הוה הכא לא רצה, וגם דמסתמא כיון שלא בא לאותו הקיבוץ ודאי שאינו רוצה ליכנס באותו הברית. כי אתם ידעתם את אשר ישבנו בארץ מצרים כו' ותראו את שקוציהם כו' כסף וזהב אשר עמהם. (אשר עמהם מיותר ודברי רש"י ז"ל ידוע). פן יש בכם איש כו' אשר לבבו פונה היום מעם ה' אלהינו ללכת לעבוד את אלהי הגוים ההם. יש לדקדק, לבבו פונה משמע רק במחשבה והא קאמר בתר הכי לעבוד את אלהי הגוים ההם א"כ מיירי בעובד גלולים ממש, ואם כן היה לו לומר אשר פונה היום מעם ה' ולא לבבו פונה, ותו דתיבת ללכת מיותר ומאי נפקא מינה אם ילך לעבוד או יעבוד במקומו.
<b>גם</b> יש לדקדק דלא מסתבר שיוכיחם משה רבינו ע"ה לאותו הדור על עסק עבודת גלולים ומי חשידי בעיניו בהכי, הלא הם היו בני דור המדבר שהיו דור דעה ומסתמא אבותיהם ספרו להם כל הנסים, וגם ביניהם היו מקצת שהיו מיוצאי מצרים עדיין כמבואר בבבא בתרא (קי"ז:), ואם כן איך הוי אמינא שהם יעבדו עבודת גלולים, ומה גם שהיו תלמידי משה רבינו ע"ה שהוא בודאי הדריכם תמיד למוטב, ותו דאף אם תאמר שהיו חשודים בעיניו, מ"מ איך בשעת כריתות הברית לא יזכיר רק הדבר החמור, היה לו להזכיר כל מצות התורה בכללם לכרות ברית עליהם, אבל בהזכירו רק עבודת גלולים יאמרו שאינו מקפיד רק ע"ז.
<b>והיה</b> בשמעו את דברי האלה הזאת כו'. כבר פירשתי בזה לעיל דהכוונה שישמע האלה הזאת הכתובה במשנה תורה שמיתת צדיקים תהיה, וע"ז יסמוך לומר שלום יהיה לי כי מיתת צדיקים יכפר, ועל זה השיב לא יאבה ה' סלוח כו'. ויש לדקדק דתיובתא חזינן הכא ופירוקא לא חזינן, דהא קושית אותו האיש קושיא וטענה חזקה, כיון שהמדה דהצדיק נתפס א"כ שלום יהיה לי, והתירוץ שהשיב משה רבינו ע"ה, כי אז יעשן אף ה' וקנאתו באיש ההוא ורבצה בו כו' זה לא ידענו דהא באמת המדה אינו כך אלא דהצדיק נתפס. לא יאבה כו' כי אז יעשן כו' האלה הכתובה בספר הזה כו' והבדילו ה' לרעה מכל שבטי ישראל ככל אלות הברית הכתובה בספר התורה הזה. קשה מדוע תחלה אמר בספר הזה ואח"כ בספר התורה הזה ולמטה אמר עוד הפעם בספר הזה. ואמר הדור האחרון כו' את מכות הארץ ההיא ואת תחלואיה. יש לדקדק כפל לשון מכות הארץ ותחלואיה. כמהפכת סדום ועמורה כו'. יש לדקדק מה ענין סדום שהוא שממת עולם. ואמרו על מה עשה ה' ככה לארץ הזאת כו' ואמרו על אשר עזבו כו' יש לדקדק דזו הקושיא על מה עשה והתירוץ על אשר עזבו הם דברים פשוטים ומובנים מעצמם וילכו ויעבדו יש לדקדק אשר עזבו את ברית כו' וילכו ויעבדו כו' הוא כפל לשון דהא הכל אחד. ויחר אף ה' כו' ויתשם כו'. יש לדקדק בהם כפל לשון.
<b>והנה</b> המעיין בדרושים הראשונים בפרשה זו יראה שהרבה מהדקדוקים הנ"ל יישבנו שם וקצת אשר לא נתישב שם, והדרוש הזה אמרתי פעם אחת בבואי לעיר קטנה, וראיתי שמחמת שמעולם אין דר שם נשוא פנים המה כולם מתגאים כל אחד ואחד על חבירו מקטנם ועד גדולם, והיטב חרה לי על הדבר ואמרתי שם בבית הכנסת דרוש זה לגנות הגאוה כאשר תראה לקמן.
<b>ונקדים</b> לבאר פסוק בתהילים (ק', ג) שאמר דוד המלך ע"ה דעו כי ה' הוא האלהים הוא עשנו ולו אנחנו עמו וצאן מרעיתו בואו שעריו בתודה כו', ואין לתיבות אלו שום חיבור והמשך. ופירשתי בהקדם מה שאמרו רז"ל לא מרובכם מכל העמים חשק ה' בכם כי אתם המעט, ופירשו רז"ל (תנחומא עקב ג', א) בזכות שאתם ממעטין עצמכם לפני חשקתי בכם, כי כשאני משפיע גדולה לעכו"ם הם מתגאין זה אומר אעלה על במתי עב וזה אומר מושב אלהים ישבתי, אבל כשאני משפיע גדולה לישראל הם ממעטין עצמן לפני, נתתי גדולה לאברהם אמר ואנכי עפר ואפר למשה רבינו ע"ה ונחנו מה כו'.
<b>ויש</b> להבין בזה שני דברים, חדא, קשיא לכאורה מאיזה סברא יהיה הדבר הזה שכל יותר שיש גדולה לאדם יותר יושפל ויכנע דעתו, הלא הסברא החיצונה בודאי הוא להיפוך, וא"כ קשה בשלמא כאשר ניתנה תורה ונתחדשה הלכה ונראה בעליל שהקב"ה חפץ בענוה ומואס בגסות, ממילא כל אדם ואדם מדריך עצמו ומלמד את עצמו עד שיבא לידי מדה זו להיות נבזה בעיניו נמאס, משא"כ קודם שנודע דבר זה שהקב"ה חפץ במדה זו, אם כן ודאי הסברא היתה שכל שיש יותר גדולה לאדם יותר דעתו זחה עליו, ואם כן מאין באו ישראל לידי מדה זו שכל מה שיש להם יותר גדולה יכנעו יותר, דמשמע ודאי שמצד טבעם הם כך, ובאמת מנהג זה הפך הטבע והפך השכל, ומאין היה להם מדה זו קודם קבלת התורה.
<b>שנית,</b> מה דקשיא לן הכל טעמא מאי, מדוע טבע של ישראל שכל מה שיש יותר גדולה יושפל יותר וטבע של עובדי כוכבים להיפך. ובשלמא אחר קבלת התורה ודאי כך הוא כי כל איש אשר בשם ישראל יכונה דעתו שפילה בהיות כך הוא דרכה של תורה, משא"כ העובדי כוכבים שלא קבלו התורה הם הולכים במושכל ראשון להתגאה בגדולה. משא"כ קודם קבלת התורה מה נשתנו אלו מאלו, ומהיכן לקחו אלו טבע זו ואלו ההיפך, הא אמרינן דבשביל מדה זו בחר הקב"ה בישראל ואם כן אין מובן.
<b>ואמרתי</b> להסביר דבר זה בהקדם ענין והחיות רצוא ושוב וענין הרקיע על ראשי החיות. הענין הוא, כי בהשתלשלות העולמות שנשתלשלו וירדו זה למטה מזה מעלה לעלול, ובכל עולם נבראו תולדות אותו העולם אשר כלולים בהם קדושת אותו העולם, כמו בעולם היצירה כלול במלאכים מקדושת היצירה, זולת בזה העולם נותן נשמה לעם עליה כלולה מקדושת עולמות הגבוהים. וכל תולדות עולם אחד אי אפשר להשיג ולהתקדש מהקדושה שלמעלה מהם, כי אם יתקרבו יותר מהשגה שנבראו בטלים ממציאותם, כי מציאותם אי אפשר לסבול יותר קדושה ורוחניות והתקרבות מה שניתן בהם בעת מציאותם, ועד פה תבא ולא תוסיף. זולת האדם מצד נשמתו יוכל לילך ולהתקרב ממדרגה למדרגה, ומ"מ גם באדם יש גבול דהיינו עד אותו המקום שזיכך נשמתו וטיהרה וקידשה בקיום התורה ופרישות, עד אותו מקום יוכל להשיג ולהתקרב לאט לאט, משא"כ כשהדבר שלא בהדרגה יש ג"כ ביטול מציאות על דרך הציץ ומת (חגיגה י"ד:) ועל דרך בקרבתם לפני ה' וימותו.
<b>ולכוונה</b> זו ארז"ל (בבא בתרא ע"ה.) מלמד שכל אחד נכוה מחופתו של חבירו, ירצו בזה, היות ידוע כי גוף ההשגה הוא התענוג של עולם הבא, והחופה האמורה הכל רומז להשגות גדולות וקדושות, ממילא כל מי שקידש עצמו יותר בקיום התורה נתקרב יותר והשגתו יותר, והאיש אשר למטה ממנו שלא קידש עצמו כזה אם כן השגתו יש לו גבול עד פה תבא ולא תוסיף, וכאשר ירצה להתקרב להשגתו של זה שלמעלה ממנו במדרגה יתבטל ממציאותו, וכינו זאת לדבר הנשרף וירמזו על ביטול מציאותו שהוא כנשרף מלהבת אור הקדושה שאינו יכול לסבול. וזהו מאמרם ז"ל שכל אחד נכוה מחופתו של חבירו, ר"ל שיוכל לישרף ממציאותו בהשגת חבירו, וזהו ענין המלאכים המתחדשים בכל יום ונשרפין, היינו בבואם להשיג יותר משרשן ולהתקרב יותר אזי הם בטלים ממציאותן.
<b>והנה</b> יש שני מיני מלאכים, האחד אשר מוכרח שיהיו חיים וקיימים לקיום העולם, כי עולמות שלמטה נשתלשלו מעולם המלאכים, ובקיומם מושפעים העולמות שלמטה, והב' הם אותן המלאכים המתחדשין בכל יום ונתבטלים כאמור. ולפי שכל הנמצאים משתוקקים לעלות לשורשן ולהתקרב בהשגה ויש לחוש פן יתבטלו, ובאמת הם מוכרחים להתקיים לקיום העולמות לכן זה ענין רקיע שעל ראשי החיות, והוא מענין גבול ומסך מבדיל בין עולם המלאכים לבין שורשן, שהוא עולם שלמעלה מהם, בכדי שיהיה גבול להשגתן והתקרבותן.
<b>ואולם</b> אף על פי כן לרוב תשוקתם לעלות ולהתקרב והם משוטטים מעט למעלה מהמסך שלהם בהשגתם, והיה נמשך להם ביטול מציאות, לכן זהו ענין החיות רצוא ושוב שהם מוכרחים מיד להוריד השגתן, וכל מה שהם פורחים בהשגתם למעלה מגבולם הוא בהעברה בעלמא כמי שהוא רץ בהעברה וחוזר מיד, וזהו רצוא ושוב, ולטעם זה נקרא הקדושה אין כנודע מספר הזוהר, וזה כי תיבת אין יש בו שני משמעות, לאו והן, כאשר בלשון הש"ס (שבת קי"ג.) אין ולאו ורפיא בידיה, הרי שלשון אין יש בו במשמע הן, וזהו טעם שנקרא הקדושה אין, כי יש בו שני דברים מציאות וביטול מציאות, כי באמת הוא מציאות קדוש וטהור וזך מאד ובהיר, ואולם לרוב דקותו ובהירתו כל מה שעולה הוא יותר דק ויותר בהיר עד שלא ניכר ונישג, לכן שם הקדושה אין, כי יש בו מציאות וביטול מציאות ביחד, ובכח הבורא ב"ה לעשות שני הפכים בנושא אחד מציאות והעדר, וזהו ג"כ ענין רצוא ושוב דהיינו מציאות והעדר.
<b>ולטעם</b> זה לפי שנשמות ישראל אצולים והם חלק אלוה ממעל, לכן לרוב קדושתן הם שני ענינים דהיינו מציאות והעדר, כי נאצלו ממקום קדוש אשר לו מציאות והעדר, וכל מה שהנשמה מתקרבת יותר לשורשה נמשך לה יותר ביטול מציאות, עד שההעדר יותר מהמציאות, וכענין הנר נגד האבוקה שכל מה שמתקרבת להאבוקה כהה אורה, עד שנכנסת לתוך האבוקה ממש ונעשה הכל אחד ומתלהבת בכלל האבוקה, כך כל מה שמתקרבת הנשמה שהיא חלק אלוה ממעל, אזי בהתקרב החלק אל הכל הוא כערך הנר לפני האבוקה, ולכן נמשך לה ביטול מציאות עד שההעדר יותר מהמציאות, והוא כענין רצוא ושוב שאמרנו, עד שזוכה הנשמה על פי מעשיה שתתקרב בעולם שכולו ארוך אל הכל ממש, ונכלל החלק בתוך הכל והבן.
<b>ולכן</b> גדולת ישראל והשגתן שנמשך ממקורו ממקור נשמתם, ממילא כל מה שתתרבה גדולתן והתקרבותם נמשך להם יותר העדר, וזהו ענין הענוה אשר הוא טבע דבק לאיש הישראל, וזהו כוונת אמרם כל מה שאני משפיע להם גדולה הם ממעטין את עצמם לפני, כי כל מה שתתרבה התקרבותן וגדולתן יש בהם יותר העדר, משא"כ חיות העובד גלולים אשר הוא נמשך מהס"א שהוא מרוחק מהקדושה, וכלל הדברים מה שהוא קרוב להקדושה נמשך לו יותר העדר, וכל מה שמתרחק מהקדושה מציאותו יותר נתגשם, כאשר נראה בהשתלשלות העולמות שכל מה שנשתלשל שיורד ונתרחק ממקור הקדושה אזי כפי ריחוקו כך הוא גסותו ועבותו, ולכן בעובדי כוכבים הוא ההיפוך שכל מה שנשפע להם גדולה וכל השפעה הוא דרך מקורו, ומאחר שמקורן בטומאה ממילא גדולתן דרך שם נשפעת, נמצא שכל מה שיש להם יותר גדולה והתקרבות למקורן אזי נתרחקים יותר מהקדושה, ובטל מהם ההעדר ונקנה להם מציאות, וזהו אומרם כל מה שאני משפיע גדולה לעו"ג הן מתגאים, כי נקנה להם מציאות ונסתלק מהם ההעדר.
<b>ולטעם</b> זה הקליפה נקרא לא, כי בענינים אלה ההעדר הוא סיבת קיומו, כי ההעדר בא מחמת קורבתו יותר למקור המקורות, ולכן זהו סיבת קיומו, כי הקב"ה חי וקיים, משא"כ המציאות הנמשך מהתרחקות הקדושה הוא סיבת ביטולם, כי כל נמצא מוכרח להתבטל, כי כל מה שיש לו תחלה יש לו תכלה, רק קיום הנמצאים הוא בסיבת הקורבה להמקור והבן. ולסיבה זו ארז"ל (סוטה ד:) כל המתגאה כאלו עובד גלולים, דלכאורה איך ידומה הגאוה לעבודת גלולים ובאיזה דרך יבא מתוך גאוה לעבוד עבודת גלולים, ולפי האמור כי נשמת ישראלית מצד טבעה ומקורה אי אפשר כלל שיהיה בה גאה וגאון, ולכן בראותנו איש ישראל מתגאה הנה נודע בבירור שכבר נפשו עקורה ממקורה ע"י מעשים רעים שקדמו לו, והוא שואב חיותו ומושפע מהס"א ממקור חיותו של עובד גלולים, דאם לא כן אין באפשרי כלל לנשמה ישראל להיות מתגאה, ולכן המתגאה כאלו עובד גלולים, והיינו מצד שכבר חיותו נשפע מהס"א, ולכן עי"ז אפשר למתגאה לבא ממדרגה למדרגה עד שתביאהו לעבוד עבודת כוכבים בפועל, כמאמרם ז"ל (שבת ק"ח:) כך הוא דרכו של היצר הרע היום אומר לו עשה כך ולמחר עשה כך עד שאומר לו לך עבוד עבודת גלולים, כי הוא מסיתהו בהדרגה מעט מעט.
<b>והנה</b> לפי האמור הנה מה שישראל הם ענוים ולא כן העובד גלולים אין זה מצד בחירתם וטובתם, רק כי הקב"ה בעצמו הוא העושה הדבר הזה, כי נתן נשמה לעם ישראל ממקום היותו מציאות והעדר, משא"כ לעובד גלולים נתן נשמה ממקור אחר ולכן בטבעם להתגאות, ואם כן מדה טובה זו אשר לישראל והמדה רעה אשר לעו"ג הוא מעשה הש"י בעצמו. ולפ"ז קשה איך אמר קרא לא מרובכם כו' כי אתם המעט, ואמרינן שבשכר שהם ממעטים את עצמם בחרם הקב"ה לעם, הרי מדה זו לא משלהם היא רק משל השי"ת בעצמו ומה שכר מגיע להם בעד זאת.
<b>ותירצתי</b> דרך משל, שהיה עשיר אחד גדול ולו בת יחידה והיה חפץ להשיאה לבעל, ונסע אל הישיבה אשר שם תלמידים הרבה לנסותם, ומי מהם אשר ייטב בעיניו יותר מזולתם בלימוד אותו יבחר ויעשרהו ויתן לו את בתו לאשה. ויהי מדי בואו לשם מצא אחד חן בעיניו מאד וחפץ היה לבחור בו כי אהבו, אכן אי אפשר לעשות כך וצריך לנסות כדרך כל הארץ. מה עשה נסה אותם בדבר חריפות גדול ועמקות, וידע ששום אחד מהם לא ישיג אותו הדבר אם לא יגיד להם, וקרא בסתר לאותו אשר נשא חן בעיניו והגיד לו את דבר החידה, ואח"כ בין כל התלמידים אשר כולם רצו לידע את החידה ולא יכלו, ויבא הוא בתוכם ויגד לו, ויגד העשיר להתלמידים ראו כי בזה אני בוחר עבור יודעו להשיב לי את אשר שאלתיו.
<b>והנה</b> אותן התלמידים לא הוקשה להם כלום מדוע בחר בזה, כי הם סברו שמלבו הגיד לו את אשר שאל, משא"כ זה עצמו שידע כי אותו העשיר הוא בעצמו הגיד לו את דבר החידה, ולא די שהגיד לו אף גם העשירו עבור זה עושר גדול ואת בתו נתן לו לאשה, וכראותו טובה הגדולה הזו התחיל מחבקו ומנשקו על הטובות כפולות אשר עשה לו בחנם בלא דבר.
<b>הנמשל</b> הוא הענין עצמו שאנו מדברין, כי הקב"ה רצה לבחור בין כל העו"ג אומה אחת לחלקו, ולהטיבה ולהעלותה וליתן לה התורה שנמשלת לבתו של הקב"ה. ומהראוי היה לבחור בין כולם האומה אשר היא טובה מכולם במדות ודיעות, בתוך כך הוטב בעיני הקב"ה אומה הישראלית ונשאו חן בעיניו עד שנתרצה לבחור בם לחלקו, אכן לבלי יהיה קנאה בדבר שיאמרו העובד גלולים מדוע בהם בחר, עשה הקב"ה נסיון שהאומה אשר יש לה מדה זו שכל עוד שיתוסף לו גדולה יותר יושפל דעתו יותר, הוא האומה אשר אבחר לחלקי.
<b>ובאמת</b> שאלה זו הוא חריפות גדול, ובלתי אפשרי כלל לילוד אשה שיהיה לו מדה זו לטבע דבק אשר כל שיוגדל יותר ישפיל דעתו יותר, ואי אפשר זאת בלעדי עזר הש"י במה שנותן נשמה מהקדושה אשר שם מציאות והעדר, והקדים הקב"ה ונתן נשמות אלו לעם ישראל ומחמת זה יש להם מדה זו, משא"כ העובד גלולים אי אפשר כלל שיבואו למדה זו, ואמר הקב"ה ראו כי בהם בחרתי עבור זו הטובה שמצאתי בהם את אשר חפצתי, ממילא בעיני העו"ג אין התימה מה שהקב"ה בחר בישראל, כי רואים הם זו המדה טובה אשר בהם, משא"כ עם ישראל בעצמם הם יודעים שמדה זו לא משלהם היא רק משל הקב"ה, ולא די במה שהשפיע להם מדה טובה הזו, אף גם זאת עשה שבעבור זה בחר בנו מכל עם ונתן לנו תורתו, הנה עלינו להודות ולהללו מאד על הטובות כפולות אשר עשה לנו בחנם.
<b>וזהו</b> עצמו מה שהודה דוד המלך ע"ה להקב"ה ואמר הוא עשנו ולא, ר"ל הקב"ה בעצמו עשה זאת אשר בטבע בריאותנו המציאנו באופן שיש בו מציאות והעדר ביחד, והיינו הוא עשנו ולא כפי הכתיב שהוא לא באל"ף, שהמציאנו במציאות והעדר, ומחמת זה הוא בנו מדת הענוה, ועי"ז עצמו אנחנו עמו וצאן מרעיתו, שע"י המדה שהוא עצמו הטביע בנו עי"ז בחר אותנו להיות עמו וצאן מרעיתו, הרי זה טובות כפולות בחנם, ולכן בואו שעריו בתודה כו' וק"ל.
<b>ונקדים</b> עוד מה שפירשתי מאמר רז"ל (איכה רבה ה, סה) חטאו בכפלים ולקו בכפלים חטאו בכפלים דכתיב (איכה א, יח) חטא חטאה ירושלים ולקו בכפלים כדכתיב (ישעיה מ, ב) כי לקתה מיד ה' כפלים בכל חטאותיה, והקשו המפרשים איך יצוייר חטא בכפלים הלא חטא היינו מי שעובר על מה שכתוב בתורה, ואם יאמר חטאה בכפלים היינו שעשה עבירות פעמים הרבה, מהו אומרו ולקו בכפלים, למה זה נקרא כפלים, הרי ודאי לפי מנין העבירות שעשה ככה הוא העונש.
<b>וביארתי</b> דבר זה על פי דברי חובת הלבבות שאמר החכם לתלמידיו אילו לא היה לכם עון הייתי מפחד עליכם במה שהוא יותר חמור מהעון אמרו לו ומהו אמר להם הגאוה והגאון ע"כ. הנה הסביר להם שלפעמים עבירה שאדם נכשל בה הוא לא יותר טובה מאם עושה מצוה, כי הגאוה הוא חמור יותר מהעון כי הוא נחשב כעובד עבודת גלולים, ולכן האדם אשר לא בא שום עבירה לידו יצוייר לו שעי"ז יבא התרוממות וגיאות בלבו עבור שאפילו פעם אחד לא עשה עבירה, משא"כ כשנכשל איזה פעם בעבירה אז שוב לא יבא לידי גאות, כמש"ה (תהילים נא, ה) וחטאתי נגדי תמיד, והוא מתבושש תמיד מחטאתו אשר חטא ואי אפשר לו להתגאות.
<b>הרי</b> שמי שאין לו שום עון יש בו מעלה וחסרון, המעלה שהוא נקי מעבירות, והחסרון הוא שיוכל להתגאות, ומי שיש לו איזה עונות יש בו להיפך מעלה וחסרון, החסרון הוא שאינו נקי מעונות, והמעלה הוא שאינו מתגאה. ויש אדם שיש בו תרתי לטיבותא, שהוא נשמר ברוחו ואין בידו שום עון אשר חטא, ואפילו הכי הוא שפל רוח בפני כל אדם. ויש ג"כ אדם שיש בו תרתי לריעותא, שמלבד שעונותיו עברו ראש, הנה הוא ג"כ מתגאה ונחשב בעיניו לצדיק הראשון כי אינו רואה נגעי עצמו, הנה זאת היא מדה רעה תרתי לריעותא, תרי ריעותא דסתרי אהדדי.
<b>וכיוצא</b> בזה שמעתי בשם גדול בפסוק (איכה א, ו) היו שריה כאילים, ואמרו ז"ל (שבת קי"ט:) למה נמשלו שרים שבאותו הדור כאילה לומר לך מה אילה זו ראשה של זו בצד זנבה של זו כך היו סנהדרין שבאותו הדור. ופירש כי הענוה נמשך מצד היות האדם שפל ברוחו וירא שמים ומכיר כל הפחיתות והחסרונות שיש בו ומתבייש בהם תמיד, וכל המדות טובות שיש בו אינו רואהו כלל מצד היותו מפחד כל היום תמיד מעבירות והחסרונות שבידו, משא"כ בחבירו אינו רואה רק המעלות ומדות הטובות ולא החסרונות, לכן הוא בעיניו נבזה ונמאס נגד כל מי שרואה, כי הוא מעריך חסרונותיו נגד טובותיו של חבירו.
<b>והגאוה</b> שאדם מתגאה נגד חבירו נמשך מצד היות בו מעט יראת שמים או לא כלום, ולכן כל עבירותיו וחסרונותיו קטנים מאד בעיניו, עד שלרוב קטנותן נעלמין הם ממנו לגמרי, וכל הטובות ומעלות שיש לו המה אצלו גדולים ורבים מאד, משא"כ בחבירו כל המדות טובות אשר הוא רואה בו המה קטנים מאד, וחסרונות חבירו רבים ורעים מאד בעיניו, ולכן מתגאה נגדו כי הוא מעריך תמיד מעלותיו נגד חסרונות חבירו, ולזאת הסיבה ארז"ל (יומא ט:) שבית המקדש נחרב בעון שנאת חנם, וזה נמשך ע"י האמור כי כל אחד לא ראה חסרונותיו רק טובותיו, ובחבירו לא ראה רק חסרונותיו, ולכן היו שונאים זה את זה חנם, וזהו שרמזו רז"ל שהיה ראשו של זה בצד זנבו של זה, ר"ל שכל אחד העריך מעלותיו דהיינו ראשו נגד חסרונות חבירו והבן ודפח"ח.
<b>וזהו</b> עצמו ענין חטאו בכפלים שאמרו רז"ל, וירצו שהיה בחטאם תרתי לריעותא דלא די שחטאו והיה להם חסרונות רבות, אם כן מהראוי היה שיהיה להם עכ"פ הטובה הנמשך מהחסרונות דהיינו מניעת הגאוה, ובאמת הם לא עשו כך רק לא ראו כלל חסרונות עצמם ונתגאו, נמצא שחטאם היה תרתי לריעותא תרתי דסתרי אהדדי, וזהו שקראו רז"ל שפיר חטאו בכפלים, ולסיבה זו נדונו מדה כנגד מדה ולקו בכפלים.
<b>ונבאר</b> מהו ענין לקותא בכפלים, איך יהיה מדה כנגד מדה. ונקדים דהנה הקשו המפרשים הרי ארז"ל שאמר הקב"ה לאברהם שמיתת צדיקים יכפר על כלל ישראל, ואם כן מדוע בחורבן בית המקדש מאחר שנהרגו בזדון חסידי עליון ולמה לא הציל מיתתן את כלל ישראל, והיה הרג רב גם בכלל ישראל וכבר דברתי מזה לעיל בפרשה זו.
<b>ועם</b> מה שאמרנו תירץ בטוב, כי הקב"ה מתנהג עם כל הבריות מדה כנגד מדה, דאפילו בזמן שישראל חוטאים ויודעים פחיתותם ויש ביניהם צדיקים ואותן החוטאים מכירים ערך עצמם וערך הצדיקים, אז כך היא המדה שהעמיד הקב"ה בעולמו שנוטל את הצדיק והדור מתכפר. משא"כ אם הרשעים מתגאים ומחזיקים עצמם לצדיקים ואין מכירים כלל ערך הצדיקים, ואדרבה אין הצדיקים נחשבים להם לערך עצמם לכלום, וכמאמר הכתוב (ישעיה סה, ה) אל תגש בי כי קדשתיך, אז העונש כפול כי הצדיק נתפס בעונות הדור, עבור שכך היא המדה שהוא נתפס, ואעפ"כ אינו מכפר על הדור לפי שהקב"ה דנם מדה כנגד מדה, והלא הם בדעתם הם המה הצדיקים וזה הצדיק לא נחשב בעיניהם לצדיק, אם כן לדעתם אין מיתתו מכפרת עליהם, כי הלא לכל אחד ואחד לדעתו ורשעתו שאומר שהוא הצדיק, אם כן ראוי שיהיה הוא הנתפס בעון הדור, ולכן כך הוא ונענשים כולם איש בעונו ימות, משום הכי בחורבן בית המקדש שהיה להם הגאוה ראשו של זה בצד זנבו של זה כאמור, לכן עלתה להם כך שהצדיקים מתו, ואפילו הכי כלל ישראל לא נתכפרו, ונתיישב קושית המפרשים הנ"ל. וזהו עצמו אמרו ז"ל חטאו בכפלים דהיינו עבירות שחטאו היה בכפלים, תרתי לריעותא חוטאים וגאים, ולכן לקו בכפלים שהיה העונש תרתי לריעותא מדה כנגד מדה, שהצדיקים נתפסו ואפילו הכי לא נתכפר הדור והבן.
<b>והנה</b> מצינו בדורו של משה רבינו ע"ה ג"כ שהיה מדה זו בהרבה מהם וכמצינו במחלוקת קרח שאמרו (במדבר טז, ג) רב לכם כי כל העדה כו' ומדוע תתנשאו, וכן כמה פעמים נאמר וילונו על משה כו', וכל זה גרם להם גסות הרוח, וכן שחשדוהו באשת איש (סנהדרין ק"י.) וכדומה, הרי שהיה בהם גאוותנים שלא נחשב משה רבינו ע"ה בעיניהם, ובאמת עם ישראל בטבעם רחוקים ממדה זה כנ"ל, רק ירשו דבר זה מצד היותם במצרים ושם נתגדלו, ומצרים נקראים רהב שהם גאוותנים כנודע, וכן אח"כ עברו בין שאר עכו"ם ומדתם היא שהם מתגאים, ומצרים על כולם, ומצד שישראל נתגדלו ביניהם למדו מדתם כי הרגל נעשה טבע, ולכן נמצאו בהם גאים, וכמש"ה בפרשת קרח ודתן ואבירם (במדבר טז, כז) יצאו נצבים, ופירש"י ז"ל דלשון נצבים ביאורו שיצאו בקומה זקופה ונתגאו נגד משה רבינו ע"ה, עם היותם רשעים אפילו הכי נתגאו וחשבו עצמם לצדיקים כמשה רבינו ע"ה או יותר ממנו.
<b>ואחרי</b> שראה משה רבינו ע"ה שיש מדה זו בישראל, לכן בעת שהכניסם בברית התורה הוכרח להוכיחם להסיר מהם מדה רעה זו, והסביר להם איך כל מעלת ישראל אשר בעבורם הקב"ה מכניסם בברית תורתו יותר מכל שאר עובד גלילים, היינו עבור שטבעם בשפלות מצד היותם מציאות והעדר, ולכן כיון שאני מכניסכם בברית מוכרחים אתם להסיר מדה רעה זאת מקרבכם, והסביר להם איך מדה זו רעה מאד מאד בכדי שיפרשו ממנה.
<b>ובזה</b> יבואר המשך כל המקראות כולם. אמר אתם נצבים כולכם נצבים היינו קומה זקופה וגאוה כאמור. והנה גדר הגאוה וגדר הענוה ומדה בינונית הממוצע ביניהם כך היא, כי הגאוה היינו מי שהוא אדם שפל ומלא פחיתות וגרוע מחבירו מחזיק עצמו יותר ויותר טוב וחשוב ממה שהוא, ובעיניו הוא ראוי להיות ראש שבטי ישראל. וגדר הענוה הוא ההיפוך, שאיש טוב וצדיק ובעל מעלות ומדות טובות וראוי להיות ראש וליתנו עליון, הוא מוחזק בדעתו לפחות שבפחותים ונבזה בעיניו נמאס. ומדה הממוצעת היינו שכל אחד מכיר ערכו כפי מה שהוא, ומכיר פחיתותו נגד מי שהוא טוב ממנו, וגם מכיר מעלתו נגד מי שהוא פחות מערכו.
<b>וזה</b> יהיה שטח המקראות, אמר להם תימה עליכם כי אתם נצבים היום, 'נצבים' דייקא, כי ביום הזה שאתם באים שאכניס אתכם בברית התורה ואתם יש לכם מדה זו שאתם נצבים בקומה זקופה וגאוה. וביאר להם גדר הגאוה שאני רואה בכם כך הוא, ראשיכם שבטיכם זקניכם ושוטריכם הם כל איש ישראל, ר"ל כל איש ואיש מכם הוא חפץ להיות ראש וזקן או שוטר, כי השפל שבשפלים מוחזק בעיני עצמו לראש בני ישראל. ולא זו בלבד שאתם מתגאים אלא אף גם טפכם נשיכם ג"כ יש להם מדה זו, הגם שלא יאה יהירותא לנשי (מגילה י"ד:), והנה אם נכבד ובעל משפחה מתגאה אין כל כך תימה בדבר, אלא אף גם וגרך אשר בקרב מחניך, היינו מי שאינו בעל משפחה רק גר בעלמא שבודאי לא נכון שיתגאה, כמש"ה האחד בא לגור וישפוט שפוט, ואפילו הכי גם הם מתגאים.
<b>והנה</b> אם אדם עשיר שפרנסתו מזומנת לו בקל הוא מתגאה אין כ"כ תימה בדבר, אכן איש דל ואביון אשר פרנסתו באה בטורח גדול אם הוא מתגאה הוא דבר רע, וכמשרז"ל (פסחים קי"ג:) שהקב"ה שונא דל גאה, וזהו אומרו מחוטב עציך עד שואב מימיך שאפילו הדלים והבעלי מלאכות הם מתגאים. ואיך אתם נצבים בקומה זקופה לעברך בברית ה' אלהיך כו' והרי ולא אתכם לבדכם אנכי כורת את הברית הזאת, ר"ל מדוע אני כורת אתכם לבדכם ובחרתי בכם מכל העובד גלולים, היינו מטעם כי אשר ישנו פה ואיננו פה, ר"ל מצד היות נשמת ישראל במציאות והעדר ביחד, ואם כן איך עולה על רוחכם שבגיאות וקומה זקיפה תכנסו בברית.
<b>אמר</b> עוד להודיעם מהיכן בא להם מדה זאת אשר לא בטבען להיות כך, לזה אמר כי אתם ידעתם את אשר ישבנו בארץ מצרים שהם גאים וכן בקרב הגוים אשר עברתם, שטבע כל העובד גלולים להיות מתגאין, ועי"ז ותראו את שקוציהם כו' אשר 'עמהם' דייקא, הסביר להם כי לא בעבודת גלולים ממש מדבר כי לא חשידי ליה על עבודת גלולים, רק העבודת גלולים אשר 'עמהם' דייקא, היינו בפנימיותם וטבעם דהיינו הגיאות שהוא נחשב כעובד גלולים, לזאת אני חושש פן יש גם בכם איש כו' אשר לבבו פונה היום, 'לבבו' דייקא, ר"ל אולי מחמת שהייתם בין העו"ג למדתם דרכם להיות לב מתגאה, ואם תהיו סבורים שאין כל כך רעה במדה זו, לזה אמר ללכת לעבוד כו' שמדה זו הוא תולדה דעבודת גלולים, ויכול ללכת על ידה ממדרגה למדרגה עד שיבא לעבוד עבודת גלולים ממש, כמאמרם כך הוא דרכו של יצר הרע היום אומר לו עשה כך כו' עד שאומר לו לך עבוד כו', ואני חושש אולי יש בכם דבר זה ומדה זו, ולא זו בלבד רק והיה כשמעו כו' והתברך כו' שיסמוך את עצמו לאמר שלום יהיה לי כי יסמוך על מיתת צדיקים, לזה אמר כי אין הדבר כך כי אז (ר"ל אחר שיש לכם מדת הגאוה) יעשן אף ה' באיש ההוא בעצמו ולא יכופר במיתת צדיקים.
<b>ורבצה</b> בו כל האלה הכתובה בספר הזה, ירצה בזה כי מקום שאומר בספר הזה היינו התוכחת של משנה תורה ששם כתוב מיתת צדיקים, ובמקום שאומר בספר התורה הזה ירצה התוכחה הראשונה שאינה באותו ספר, לכן אמר בספר התורה הזה והכוונה לתוכחה הראשונה ששם עדיין לא היה מיתת צדיקים, רק החוטא עצמו נידון. וזהו כוונתו כאן כאשר ביארנו, חטאו בכפלים ולקו בכפלים דעבור שמתגאה וחושב בעצמו לצדיק, לכן מודדין כמדתו והוא נענש, אף שבאמת הוא רשע מ"מ כמדתו מודדין. וזהו אמרו ורבצה בו הקללה של ספר זה, דהיינו הקללה הזו שהוא מיתת צדיקים תרבץ בו, כיון שהוא מתגאה עצמו וחושב את עצמו לצדיק.
<b>ואמר</b> הדור האחרון כו' וראו את מכות הארץ ההיא ואת תחלואיה, כפל דהיינו שיראו שלקו בכפלים ונעשה גפרית כמהפכת סדום שנחרב לגמרי עבור שלא נמצאו בתוכם צדיקים שיגינו עליהם, כך חרבה ירושלים אף על פי שהיה בה צדיקים ומתו, ואפילו הכי לא כיפרה מיתתן על הכלל, ואמרו על מה עשה ה' ככה לארץ הזאת שהלקה בכפלים, ואמרו לתרץ קושיא זאת דמה שלקו בכפלים היינו עבור שחטאו בכפלים, וזהו אומרו על אשר עזבו כו' היינו שהיו רשעים וגם וילכו ויעבדו אלהים אחרים (היינו גאוה שהוא כעובד גלולים) אשר לא ידעום ולא חלק להם, ירצה שמדה זו אין בטבע נשמות ישראל שיהיה כך, רק בעובד גלולים, ולכן עבור שחטאו בכפלים לכן לקו בכפלים, וזהו אומרו ויחר אף כו' להביא הקללה הכתובה בספר הזה היינו מיתת צדיקים, וגם ויתשם ה' מעל אדמתם באף ובחימה וישליכם כו'.
<b>זהו</b> תוכן כלל הפרשה שהוכיחן משה רבינו ע"ה בעת כניסתן לברית, שירחיקו מעצמם מדת הגאוה כי היא מגונה מאד, ואי אפשר כלל בנשמה ישראלית שיהיה לה טבע זאת, אילולא אם ח"ו עוקר נפשו משורשה ח"ו, ולכן כל איש ישראל כשמרגיש בעצמו איזה פעם קצת שמץ מנהו ממדת הגאוה, אזי מחויב הוא להתפחד ולירא וליבוש ולהכלם בעצמו כי בודאי לא על חנם הוא, כי כל נשמה ישראלית לא תבא בלבה גאוה רק ענוה ושפלות, וכאשר ישים האדם זאת אל לבו יתרגל בענוה. והש"י ישימנו מהעובדים אותו בכל לב אמן. דרוש שאמרתי בק"ק סראקא אלול תקס"ו לצורך נדבת בדק בית הכנסת הק'
<b>דברי</b> הימים (א', כח) ויקהל דוד את כל שרי ישראל כו' ויקם דוד המלך על רגליו הודיע כי עם היותו מלך רב ושליט והיה זה לעת זקנתו, מ"מ לפי שרצה לעשות דבר גדול לאסוף נדבה לבנין בית המקדש עמד על רגליו שהרי אפילו בסתם צדקה כך הוא, כנודע מסידור הארי"י ז"ל גבי ואתה מושל בכל ויאמר שמעוני אחי ועמי אני עם לבבי לבנות בית מנוחה לארון ברית ה' לפי שרצה לומר לבנות בית המקדש להשראת שכינה, ואין זה דרך כבוד לומר כך כי השמים ושמי השמים לא יכלכלוהו, לזה אמר שהבית הוא מנוחה לארון הקודש כי היה תמיד מטולטל, כמש"ה (דברי הימים א יז, ה) ואהיה מתהלך מאהל אל אהל, ועכשיו יהיה מנוחה לארון, ובדרך העברה אמר עוד כמטמין תחת לשונו ולהדום רגלי אלהינו ר"ל כי גם כביכול בית דירה יהיה להשראת שכינתו, כי אף שהשמים ושמי השמים לא יכלכלו הודו מ"מ מאהבתו לישראל צמצם שכינתו בין ב' בדי ארון.
<b>והכינותי</b> לבנות וגו' ובכל כחי הכינותי לבית אלהי כו' ועוד ברצותי בבית אלהי (ומרוב רצון וחשק שיש לו לבנות בית ה') יש לי סגולה זהב וכסף נתתי לבית אלהי למעלה מכל הכינותי לבית הקודש תיבת למעלה, ר"ל חוץ מכל אשר הכינותי שלשת אלפים ככרי זהב כו' ומי מתנדב למלאות ידו היום לה' ויתנדבו שרי האבות כו' וישמחו העם על התנדבם כי בלב שלם התנדבו לה' וגם דוד המלך שמח שמחה גדולה הודיע שדוד המלך ע"ה רוצה שיתן ויתנו אחרים, ושמח על נדבת העם כאשר שמח על נדבת עצמו.
<b>ויברך</b> דוד את ה' לעיני כל הקהל כו' וסיים וכי מי אני ומי עמי כי נעצר כח להתנדב כזאת כי ממך הכל ומידך נתנו לך, מתנצל לפני ה' בל יהיה מקום לרואים שמחתם הגדולה לחשוד אותם כמחזיקים טובה לעצמם ונהנים מאד על ריבוי הנדבה העצומה ההיא, לזאת אמר דבריו לפני ה' שאמת שמחתנו היא רק שזכינו להתנדב לבנין ביתך, אבל אין אנו מחזיקים טובה לעצמנו כי ידענו שלא כחנו ועוצם ידינו עשה לנו את החיל הזה, כי מה כחי ומה כח עמי כאין ואפס הוא ויודעין אנו כי ממך הכל, הן מה שנתנו לך והן הנשאר בידינו הכל הוא ממך.
<b>אכן</b> הקשה בינה לעתים על כפל אומרו ממך הכל ומידך נתנו לך, ע"ש בדבריו הנעימים בדרך דרוש. ולפשוטו ירצה על ב' דברים, כי ביארו המפרשים נתון תתן לו ולא ירע לבבך בתתך לו כי בגלל הדבר הזה יברכך ה' כו' (דברים טו, י), ומדייקי מהו אומרו בגלל הדבר הזה כמורה באצבע. ואמרו במשל האב הקונה לבנו קטן פירות הרבה ונתן לו, ואח"כ מבקש מאתו תן לי אחת מהם הנה הילד חכם מבין כי אביו אינו צריך לו כי הכל הוא בעצמו נתן לו ואם יכעוס עליו גם את הכל יקח מאתו, ואם שירצה יתן לו עוד פירות כהנה וכהנה, ומה שמבקש ממנו שיתן לו הוא רק לנסותו לדעת את אשר בלבבו אם הוא טוב שכל ואוהב לאביו כראוי לבן חביב, ולכן מיד נותן לו ברצון גמור וחשק נמרץ לאהבת אביו, ובראות אביו דבר זה קונה לו עוד הרבה ונותן לו, ועל זה נאמר (משלי יא, כד) יש מפזר ונוסף עוד.
<b>אמנם</b> הילד הסכל אינו מבין כל זאת ולמיעוט שכלו אינו אוהב לאביו, ורעה עינו שיתן לאביו פרי אחד ואינו רוצה ליתן לו, ואז אביו כועס עליו ולוקח הכל מאתו, ומוסיף עוד הכות אותו. היתכן ישאלנו איש אחד למה הכית את בנך, הלא אתה לא רצית מאתו רק פרי אחד ועתה לקחת הכל, ומדוע הכיתו, הלא תירוץ קושיא זו פשוטה כביעותא בכותחא, כי לא רצה תחלה רק שבנו יתן לו מרצון לבו, אבל מה שהוא עצמו לקח מאתו בחזקה אין זה כלום, אחר שאין בנו הנותן, ולזה הכהו, והנמשל מובן.
<b>ולזה</b> אמר הכתוב ולא ירע לבבך כו', ר"ל עיקר הדבר שתתן ברצון לא בעל כרחך, כגון מפני הבושת או שנתמשכן על הצדקה, כי הרי רק בגלל הדבר הזה שתתן ברצון לב הוא שיברכך ה', כי עיקר הדבר מה שנתן לך הרבה ואח"כ מבקש ממך מעט, שתתן לכלים שבורים שהוא משתמש בהם הם העניים, אין זה כי אם לנסותך אם תתן ברצון לבך, אבל הוא אינו צריך לנתינה שלך שאם רצה היה נותן בעצמו להעני, ואם תתן בעל כרחך אין בזה טעם לשיברכך אלו דברי המפרשים.
<b>וזה</b> שאמר כי ממך הכל, התנצל לפני ה' שאנו משולים לילד החכם שמבינים אנחנו כי ממך הכל, ולכן אנו נותנים ברצון ושמחים על הנדבה, והוסיף עוד לומר ומידך נתנו לך, לומר שאין הנמשל דומה למשל הילד החכם, כי בהמשל אם אמנם אין ליחס המתנה אל הילד לומר שנתן מתנה לאביו כיון שמאתו הכל, מ"מ יש ליחס אל הילד ב' דברים אחד מעשה הנתינה, כי אחר שהגיעו לידו הפירות מאת אביו נתן בידו לאביו. שנית, הרצון שהיה לו בנותנו לאביו. אמנם בהנמשל לא כן הוא, כי גם היד הוא יד ה' והרצון הוא רצון ה', מצד הנשמה חלק אלוה ממעל המאיר ביד, והוא כח היד ליטול וליתן ומאיר במוחו ונעשה רצון ומחשבה ושכל, והרי זה דומה לילד רך וקטן בן חודש אם נותן אביו לידו פירות וחוזר ונוטל יד הילד ומערה הפירות ליד של עצמו, אין ליחס לילד זה לא הנתינה ולא הרצון, לזה אמר 'מידך' דייקא נתנו לך, ונתבאר זה בדברינו יפה במ"א.
<b>ה'</b> אלהינו כל ההמון הזה אשר הכינונו לבנות לך בית לשם קדשך ומידך הוא ולך הכל וידעתי אלהי כי אתה בוחן לבב, ירצה כי מאחר שכבר התנצל שאין ליחס להם שום מעשה כי הכל הוא מאתו יתברך אם כן הלא כמו זר נחשב כל מעשה ההוא, כי הרי הוא הממציא רבי רבבות עולמות, ואם רוצה להיות לו כביכול בית דירה בישראל מאהבתו להם, הלא יברא בית גדול ונורא יהיה מיוחד להשראת שכינתו וכאשר אנו מקוים בבנין העתיד. לזה אמר כי כל המעשה שאתה רוצה שיתנדבו ישראל לבית המקדש הוא רק לבחון לבבם, אם אין להם אלא לב אחד לך וליתן בשמחה ומישרים תרצה ר"ל אתה רוצה ובוחר במי שיש לו יושר לבב ונותן בשמחה וכיון שכן הוא. הנה אני ביושר לבבי התנדבתי כל אלה (ר"ל אני שיודע את לבי הנני מעיד על עצמו שנדבתי ביושר לבב) ועתה עמך הנמצאים פה ראיתי בשמחה להתנדב לך ר"ל על עצמו אני מעיד כי מכיר ויודע אני מה שבלבי ואמנם עמך אף שאי אפשר לידע מחשבת לבב כל אחד, מ"מ הנה ראיתי שבשמחה מתנדבין.
<b>ה'</b> אלהי אברהם יצחק וישראל אבותינו שמרה זאת לעולם ליצר מחשבות לבב עמך והגן לבבם אליך. ירצה, כי לפי שרצון לבם ושמחה הוא להם שתשרה שכינתך ביניהם לכן תן להם כפעלם להכין לבבם אליך תמיד, כדי שתתמיד השראת שכינתך ביניהם, הנה ביארנו פירוש המלות של כל הענין.
<b>אכן</b> נשאר לנו לדקדק באומרו ראיתי בשמחה להתנדב לך, והרי תיבת להתנדב הוא לשון עתיד ומשמעו שראה אותם בשמחה קודם התנדבם שהיו שמחים להתנדב, והלא בפרשה לא נזכר שמחת העם אלא אחר הנדבה, באומרו וישמחו העם על התנדבם כי בלב שלם התנדבו, ואם אמנם ודאי גם קודם הנדבה היה להם שמחה על שיתנדבו, מ"מ השמחה שאחר הנדבה היה יותר מהשמחה שקודם הנדבה, כי השמחה שקודם הנדבה היה מעורב במלחמת היצר הרע, אשר לא ימלט יבא גם הוא להתיצב בתוך המתנדבים בעם ויטיל מחשבות דופי וקצת צער על חסרון כיס הון רב, והיה צריך מלחמה עמו וזירוז נגדו, וביותר צריך לזרז במקום שיש חסרון כיס (תורת כהנים), ולכן עדיין אין השמחה במילואה מפאת תערובות המלחמה אשר בקרבה, משא"כ אחר הנדבה שכבר נתיאש לבם מהון ההוא שנתנו ולא היה עוד מלחמה אז שמחו מאד על התנדבם, לכן לא הזכיר הכתוב רק השמחה שאחר הנדבה שהיא העקרית, ואם כן קשה מאחר שדוד המלך ע"ה סיפר לפני ה' בשבח עמו על רוב שמחתם, מה הזכיר השמחה שקודם הנדבה הרי היה לו להזכיר השמחה שאחר הנדבה, כי היא היתה בשלימות נמרץ יותר מהראשונה.
<b>טרם</b> נבאר זאת נקדים לבאר פסוק סוף קהלת, סוף דבר הכל נשמע את האלהים ירא ואת מצותיו שמור כי זה כל האדם, פירש"י ז"ל לצורך זה נברא כל האדם, ויש לדקדק מאי קמ"ל ומהיכן הוי אמינא שלא כל אדם נברא לזה, ומה חילוק בין אדם לאדם כי על כל מעשה האלהים יביא במשפט על כל נעלם אם טוב ואם רע. פירש"י ז"ל שהמשפט על הטוב הוא וכגון הנותן צדקה לעני בפרהסיא ע"ש, ויש לדקדק באומרו כי על כל מעשה כו' מאי נתינת טעם הוא על הקודם. עוד קשה באומרו על כל נעלם וכי על נעלם בא במשפט ולא על הגלוי.
<b>נקדים</b> פסוקי נצבים עיין בדרוש הקדום כל הדקדוקים בהדרוש ההוא רק שנתחדש בו דברים באופן אחר ולא אכפול בכאן מה שנתבאר שם רק אציין בקצרה וארמוז לשם. ויובן בהקדם משארז"ל לא מרובכם מכל העמים כו' כי אתם המעט שכל מה שאני משפיע להם גדולה הם ממעטין עצמם לפני, וקשה מהיכן היה טבע זו לישראל.
<b>אכן</b> פירשנו רבבה כצמח השדה נתתיך כו' (יחזקאל טז, ז), (ונתבאר ריש פרשה בהר) והענין בקצרה, כי נשמת ישראל חלק אלוה ממעל כביכול ממקור הקדושה, ועל זה ארז"ל (פסחים ח.) למה צדיקים דומין בפני השכינה כנר בפני האבוקה, הוא משל נמרץ כי אבוקה הוא ריבוי אלפי רבבות נרות דולקות יחד שהוא מאיר מאד, ומה גם אם יצוייר עמדו במקום גבוה מאוד אז מאיר מסוף העולם עד סופו, ויש לו עוד מעלה שאם כל הרוחות שבעולם באות ונושבות בו לא יכבוהו אדרבא יתוסף עוד אורו, ואם לוקחים מאבוקה זו נר אחד למקום רחוק אז אורו מועט, גם הוא מסוכן מפני הרוח שיכול לכבות אותו, וצריך שמירה מהרוחות לבל ינשבו בו. ואם רוצים להחזיר הנר אל האבוקה כבראשונה, הנה כל עוד שיתקרב יותר אל האבוקה יכהה אורו יותר, וכשמתקרב ממש להאבוקה נתבטל ונכבה אורו לגמרי, רק שבאותו רגע עצמו נכלל בהאבוקה ומאיר מאד בכלל כל האבוקה כבתחלה.
<b>וכן</b> נשמת ישראל שהם חלק אלוה כביכול, שנחלק והובא האור ההוא אל הגוף, הנה נתקטן אורו שאינו מאיר רק בגוף אחד כדוגמת הנר הנחלק מהאבוקה, וגם שהוא מסוכן וצריך שמירה מכמה פגעים ע"י שנחלק ובא אל הגוף, והוא השמירה מעבירות ומדות רעות ודומיהן שיכולין ח"ו לכבות אותה, וכמה יש שנאמר עליהן אין להם חלק לעולם הבא או יורדין לגיהנם ואינם עולין ח"ו ודומיהן. ואמנם לפי שכל חלק משתוקק אל הכלל, לכן זהו עבודת איש הישראל כל ימי חייו, שבתשוקתו ויראתו ואהבתו שממשיך על עצמו מתקרב החלק אל הכלל כביכול, וכל מה שמתקרב יותר יותר נכהה אורו והוא כעין ביטול מציאות, ואם מתקרב עד ה' הנה באותו רגע נתבטל מציאותו ממש, והוא התפשטות הגשמיות, רק שבאותו רגע ממש נכלל בית"ש, וזה עיקר גדלותו של איש הישראלי, אמנם היות הנשמה יש לה מסך מבדיל שהוא הגוף, הנה אח"כ מתרחק ממקורו ואז יש לו מציאות כדמיון הנר בהיותו רחוק מהאבוקה יש לו מציאות ומאיר שם במקומו, וכך אומרים משכילי דורנו, ותחסרהו מעט מאלהים וכבוד והדר תעטרהו (תהילים ח, ו) ירצה, כי ברגע שהאדם מתרחק מעט מהש"י אז קונה בדעתו כבוד והדר והתפארות כי מרגיש מציאות בעצמו, אמנם מיד כשרואה הרגשת מציאות מיד מתחרט ושב ומתקרב אל ה' וקונה ביטול מציאות.
<b>נמצא</b> איש הישראלי כל ימיו הוא במציאות וביטול מציאות ואמנם עיקר המציאות הוא רק בעת ביטול מציאותו שאז נכלל בהאבוקה, וז"ש (זוהר ח"א קכ"ב:) מאן דאיהו רב, ר"ל בעת שיש לו מציאות שהוא רחוק מה', איהו זעיר, כי אז הוא נר קטן ומסוכן מכמה פגעים וכאמור, משא"כ מאן דאיהו זעיר, שמתבטל מציאותו בהתקרב החלק אל הכלל, אז הוא רב שנכלל באבוקה וכאמור, נמצא עיקר מציאות איש ישראלי וגדלותו הוא בעת ביטול מציאותו, משא"כ חיות עובדי כוכבים מהס"א שאינם נחצבים מהקדושה, ואין להם ביטול מציאות כלל, לכן עיקר מציאותם הוא מציאות גשמיי, וכל שיש לו גדולה יותר בעושר וכבוד ועניני עולם הזה מתגאה יותר, משא"כ ישראל כל שגדול יותר הוא יותר קרוב לה' יש לו ביטול יותר.
<b>ובזה</b> ביארתי פסוק (תהילים ק, ג) הוא עשנו ולא, וכמבואר לעיל בדרוש הקודם, והרי זה דומה למה שאמרו חכמי המחקר, אופן הגרעין הנזרע בארץ ומגדל אילן ממנו, והוא כי כח הצמיחה ניתן בכל כדור הארץ, והגרעין אשר כבר קיבל כח הצמיחה מעט מעת שגדל מהארץ, וכשמניחין הגרעין בארץ אזי כח הצמיחה אשר בהגרעין שהוא חלק מועט מכח הצמיחה הכללי אשר בארץ, משתוקק החלק להתחבר אל הכלל ואי אפשר לו מחמת מסך המבדיל שביניהם שהוא גוף הגרעין, ולפי שהחלק שבגרעין מתקרב תמיד בכח אל הכלל, לכן מתקלקל בארץ גוף הגרעין, וכל שמתקלקל הגרעין יותר מתקרב יותר החלק אל הכלל, ובשעה שהזרע כלה לגמרי נתבטל כל מציאות החלק ההוא, כי אין לו במה לשכון רק שבאותה רגע עצמה נכלל החלק בהכלל, ועי"ז צומח ומתגדל. והרי ממש גדלותן של ישראל כעין גדלות הצמח, שעיקר גדלותו הוא ביטול מציאותו, לא כמציאות עו"כ שהוא בדברים גשמיים עושר ותענוגים ותכשיטים, וזש"ה רבבה כצמח כו' ואתה לא כן עשית אלא ותבואי בעדי עדיים לכן את ערום ועריה וק"ל.
<b>ובזה</b> אנו מבינים אומרם כל המתגאה כאלו עו"כ, והגאוה תולדה דעובד כוכבים, וקשה למה, אלא לפי שהגאוה אינה שייך לנשמת ישראל, לכן כשאנו רואים איש ישראלי מתגאה זהו לראיה כי כבר יש לו חטאים רבים עד שנעשו מסך מבדיל בינו ובין ה', ואין יכול הנר להתקרב להאבוקה ואין לו ביטול מציאות בשום פעם ומתגאה כעובד כוכבים, ולכן עי"ז יכול להיות שלבסוף יעבוד עבודת כוכבים, כמו אלו שאמרו (יחזקאל כח, ב) מושב אלהים ישבתי ודומיהן, שנמשך ע"י שלא יש להם ביטול מציאות בשום פעם, כשארז"ל (שבת ק"ה:) כך דרכו של יצר הרע היום אומר לו עשה כך כו' עד שלמחר אומר לך עבוד עבודת כוכבים.
<b>ובזה</b> אני מבין משארז"ל (נדרים פ"א.) הובא המאמר בט"ז א"ח סימן מ"ז אמר ר"י אמר רב מאי דכתיב (ירמיה ט, יא) מי האיש החכם ויבן את זאת ואשר דיבר פי ה' אליו ויגידה על מה אבדה הארץ ויאמר ה' על עזבם מה תורתי אשר נתתי לפניהם כו' דבר זה נשאל לחכמים ולנביאים ולמלאכי השרת ולא פירשוה עד שפירש הקב"ה בעצמו שנאמר ויאמר ה' על עזבם כו'. ודבר זה הוא תימה רבה, כי הרי אם נשאל לתינוק מבין קצת מדוע נחרב ארץ ישראל הלא מיד ישיב אמרים על אשר מיאנו לשמוע תורת ה', ומה היה זאת שלא ידעו חכמים ונבונים. עוד קשה מהו אומרו אבדה הארץ, הלא הארץ לעולם עומדת, עוד קשה אומרו תורתו אשר נתתי לפניהם כנותן סימן על התורה באיזה תורה מדבר, והלא תורה אחת ניתנה והכל יודעין כי ה' נתנה, ואם כן אומרו אשר נתתי לפניהם הוא אך למותר.
<b>עוד</b> נבאר פסוקי ישעיה (א', צ) הוי גוי חוטא עם כבד עון כו' על מה תוכו עוד תוסיפו סרה כל ראש לחלי וכל לבב דוי מכף רגל ועד ראש כו' ארצכם שממה כו' אדמתכם לנגדכם זרים אוכלים אותה כו' ולא נאריך בדקדוקים כי אין המשך למקראות אלה. גם אומרו אדמתכם לנגדכם זרים אוכלין אותה משולל הבנה כי מי ראה אנשים אוכלי אדמה, כי רק הנחש עפר לחמו, גם תיבת לנגדכם אין לו ביאור.
<b>עוד</b> נבאר פסוק ריש פרשת קרח (במדבר טז, ח) ויאמר משה אל קרח שמעו נא בני לוי המעט מכם כי הבדיל אלהי ישראל אתכם מעדת ישראל להקריב אתכם אליו לעבוד את עבודת משכן ה' כו' ויקרב אותך ואת כל אחיך בני לוי אתך ובקשתם גם כהונה, כי הנה דברים הללו כפי הנראה אמר משה רבינו ע"ה אל קרח לפייסו על שלרוב גאותו בחר בגדולה ורצה להיות כהן גדול, ואמר משה רבינו ע"ה דברי פיוסין שיסתפק בגדולה הניתנה לו היותו לוי, ובאמת אין גדולת הלוים דומה לגדולת כהן גדול, כי כהן גדול הוא רק אחד בין כל ישראל, והלוים הם שבט שלם בישראל, והוצרך משה רבינו ע"ה לפייסו שאף על פי כן יסתפק בזה, אבל עכ"פ דבר פשוט הוא שאלו היה רק לוי אחד בישראל היה פיוס זה טוב הרבה יותר, מאחר שגדולת הלוי קרוב לגדולת הכהן גדול, ואם כן אחר שמשה רבינו ע"ה רצה להשתיקן בפיוסים, למה הזכיר תוך הפיוס ויקרב אותך ואת כל אחיך בני לוי אתך, הלא טוב היה שיכחיד דבר זה תחת לשונו, כיון שדבר זה ממעט איכות הפיוס וזה הרגש עצום. וגם יש לדקדק אומרו המעט מכם היה לו לומר המעט לכם.
<b>ולבאר</b> אלה הענינים, הנה נבין תחלה משארז"ל (ברכות ח.) שהציבור חביב מאד בעיני ה' ותפלתן נשמעת והן אל כביר לא ימאס וכדומה וצריך טעם למה. גם משארז"ל (יבמות קכ"א:) הקב"ה מדקדק עם הצדיקים כחוט השערה, גם שהצדיק נתפס בעון הדור (שבת ל"ג:) כל זה צריך הבנה וטעם, ודבר זה למדנו מתורתו של הר"ן ז"ל בדרשותיו בפרשת בראשית רק נוסיף בו ביאור. והענין הוא כשנראה התנהגות אברי הגוף הנה יש בגוף ב' מיני אברים, יש אברים פחותי הערך והם כל אברי הגוף בכללן, ויש אברים חשובי הערך שבם המוח והלב שהם נקראים מלכים אל שאר האברים, ונבין ונשכיל ונראה כי אברים הפחותים רחוק שימצא בהם הפסד גדול וכליון שיתקטן אבר החי או יתבטל, אלא עומד על עמדו עד בא חליפתו, מה שאין כן האברים החשובין מצאנו לבעלי הטבע והמחקר שעשו נסיון, ונתנו את הארי בחדר אפל כמה זמנים ונתנו לו שם מאכל ומשתה ומרוב צערו מת, וכל אבריו היו בריאים ויפין כאשר בתחלה, ובדקו באברים הפנימים וראו שלבו נתקטן מרוב צערו ונשאר קטן מאד, וכן יקרה לפעמים במוח עד שארז"ל (חולין מ"ה:) נתמזמז מוחיה דדין וכדומה.
<b>וטעם</b> הדבר הוא כי האברים הפחותים יתלכדו ולא יתפרדו וחיבורם חזק מאד עד שכמעט הם לאבר אחד ולכן כל כאב שיש באיזה אבר אינו גורם לו כליון, כי איש את רעהו יעזורו ומקבל האבר עזר רב מיתר כל האברים, לכן בעמדם יעמודו כל ימי צבאם לא ישתנו ולא יתקטנו ואין הכאב נרגש בו כ"כ, הגם שהכאב הוא באותו אבר עצמו מ"מ אין ההרגש כ"כ חזק, עבור ששאר האברים אשר אין בהם כאב הם מתחברים לאחדים עם זה האבר ומוסיפים תת כחם בו, משא"כ האברים החשובין הם מובדלים מיתר האברים ואין בהם כל כך דיבוק וחיבור רק שייכות מעט, כענין המלך עם העם שאין לו עמהם רק שייכות שהוא מלך והם עמו, אבל אין להם השתוות וחיבור כל כך, לכן האברים החשובין אין להם עזר רב מכל האברים, ולכן כאב פועל בהן הרבה עד שאפשר להם ישתנו ויתקטנו, ולא זו בלבד אלא אפילו כאב אשר בשום אבר מהאברים הפחותים, יגדל הרגש אותו הכאב בלב ומוח, וכמ"ש בזוהר הקדוש שהשיב ר"א בר"ש להעובד כוכבים ששאל מדוע ישראל מעונין ביסורין יותר מכל האומות והשיב לפי שישראל הם הלב ועיקר הצער והכאב נרגש בלב וכן במוח, כמשארז"ל (נדה ט.) ראשה ואבריה כבדים עליה.
<b>נמצא</b> כי ב' מיני אברים אלו יש בכל אחד מעלה וחסרון, כי אברים החשובים יש בהם מעלה רבה מצד שהם מלכים וחשובים וקרובים אל ה' יותר משאר האברים, כי בהם משכן השכל והחיות, ויש בהם חסרון שבקל יקבלו שינוי והתקטנות וכאמור, וגם כאב של כל האברים מרגישים הם יותר מאשר האבר בעצמו מרגיש, ואברים הפתותים יש בהם מעלה וחסרון, כי חסרונם הוא אשר הם פחותי ערך, ומצד זה יש להם ג"כ מעלה כי לצד שהם פחותי הערך עי"ז כולם יש להם חיבור ודביקות והיו לאחדים, לכן לא יקבלו הפסד גמור או התקטנות כי איש את רעהו יעזורו, ועוד שאם יארע בהם איזה כאב אין ההרגש בהם כ"כ, כי אברים החשובים הם מרגישים יותר בכאב אלו האברים וכאמור.
<b>הנה</b> כי כן הוא התנהגות גוף פרטי אשר מורכב מאברים, וכמוהו הוא התנהגות האומה ישראלית בכלל, אשר כולם הם גוף אחד המחולק לאברים רבים, כי מצד נשמתן הם לאחדים רק שמחולק בגופים הרבה, והם בכללות כגוף המחולק לאברים. ויש בכלל האומה ב' מיני אברים, כי יש אברים הפחותים הם המוני העם אנשים פחותי הערך, ויש בחינת ראשי הדור המה תלמידי חכמים וצדיקים אשר הם בחינת ראשי הדור ולב הדור, והם בחינת מלכים וכמ"ש (משלי ח, טו) בי מלכים ימלוכו הנאמר על תלמידי חכמים וצדיקים.
<b>ויש</b> בכל אחד מעלה וחסרון, כי המון העם שהם בחינת אברים פחותי הערך יש להם דביקות בזמן שיש אהבה ביניהם והיו לאחדים כגוף אחד ממש, ולכן מקבלים עזר זה מזה, וכל אחד יעזר מכל ישראל, איש את רעהו יעזורו, ומקבלין דין מן דין ומושפעים זה מזה, ואף אם יש באחד איזה מדה רעה או איזה חטא שהוא כאב הנשמה אין הכאב נרגש כל כך עד שיתקטן ויכלה ח"ו, כי מקבל עזר מכללות ישראל, ובמעט עונש הוקל חטאו מעליו לא יקבל כליון או הפסד והתקטנות עצום וזהו מעלתם, ולזה ארז"ל הן אל כביר לא ימאס, ולא עוד אלא שאין הכאב שהוא חטא נרגש בהם כל כך, אלא אם כן הוא חטא גדול, ואף בהיותו גדול אינו נרגש כל כך עבור היות כולם לאחדים, וז"ש רז"ל (בראשית רבה לו, ח) על פסוק (הושע ד, יז) חבור עצבים אפרים הנח לו שבזמן שיש שלום בישראל אפילו עובדי כוכבים ומזלות אין נענשים, וזהו עבור דבקותן וכאמור, והרי זה מעלת הצבור אשר הם פחותי הערך.
<b>אמנם</b> התלמידי חכמים והצדיקים עבור שהם גבוהים יותר מכל העדה במעלה, והם דמיון המוח והלב ששם משכן השכל והחיות, והם דמיון מלכים, אין התחברותם אל הכלל רק מעט מצד חשיבותן הרב, ולכן מעט מהכאב נרגש בהם, וזשארז"ל שהקב"ה מדקדק עמהם כחוט השערה, ולא עוד אלא שכאב הפחותים נרגש בהם יותר משירגישו הפחותים עצמן, וזה שארז"ל שהצדיק נתפס בעון הדור, והרי זה ממש כהתנהגות הלב עם יתר האברים בגוף הבעל חי.
<b>ואמנם</b> מעלת הצדיקים גדולה ממעלת הפחותים, כי מעלת הצדיקים שהם קרובין לה' הוא מעלה נצחית לעולם הבא, וחסרונם שהקב"ה מדקדק עמהם היא חסרון קטן שהוא רק בעולם הזה, אבל עולם הבא עין לא ראתה, משא"כ הפחותים הם להיפוך, כי חסרונם שאינם קרובין כ"כ אל ה' ניכר בעולם הבא, ומעלתם שאין ה' מדקדק עמהם הוא רק בעולם הזה, אבל בעולם הבא לא יגיע למדרגה עד יקבל עונשו גם על דברים קטנים כידוע, ועכ"פ יש לכל אחד מעלה וחסרון וכאמור. איברא יש מי שיש בו ב' החסרונות, כגון אדם שפל ערך שמתגאה על הצבור הרי עם פחיתתו נבדל מהעדה, ויש לו חסרון של אברים החשובין כי ה' מתנהג עם האדם כמדתו, וכן להיפוך התלמיד חכם וצדיק המשים עצמו כשירים יש לו שני המעלות, כי עם רוב מעלתו יש לו עוד מעלת האברים הפחותים וק"ל, וז"ש רז"ל (מגילה כ"ח.) למי נושא עון למי שעובר על פשע ואמרו (ראש השנה י"ז:) למי שמשים עצמו כשירים.
<b>על</b> כל פנים יצא לנו כי האיש שקנה מדריגה היותו תלמיד חכם וצדיק, עם היות גדלה מעלתו, מ"מ נמשך ג"כ קצת חסרון ע"י היותו נבדל מהעדה לטובה וכאמור, אלא אם כן יהיה לו שכל זה שיוכל עם רוב מעלתו להשים עצמו כשירים, אבל מלאכה רבה הוא זה, ועל ענין זה הוכיח משה רבינו ע"ה לקרח כי ע"י שנבדל לטובה מתוך הצבור לעבודת הלוים וגדלה מעלתו ונעשה מאברים החשובין נמשך לו החסרון אשר יקרה באברים החשובים שכאב מעט נרגש בו וממעטו ומקטנו, ולזה נמשך לו גאוה שהוא הקטנות האמיתי, כמש"ל מאן דאיהו רב איהו זעיר, ונתקטן כ"כ עד שנמשך בו גאוה וביקש להיות כהן גדול, וכל זה נמשך לו עבור שנבדל לטובה מתוך הצבור, עם היות שעדיין נכלל בצבור דהיינו כל שבט לוי אשר הם שוים אליו בעבודת לוים, אף על פי כן מתוך שנבדל מצבור הכללי נמשך לו זאת, ולא עמד בנסיון זה אשר עם רוב מעלתו יעשה עצמו כשירים עד שיהיה בו ג"כ המעלה של אברים הפחותים, ואם כן מכל שכן אם יהיה כהן גדול שאז יבדל הוא לבדו מכל הצבור קל וחומר שלא יוכל שאת, ויומשך לו חסרון רב והתקטנות גדול ומיעוט עצמם.
<b>וזה</b> שאמר לו משה רבינו ע"ה הנה נא שים אל לבך ותבין כי המעט מכם, ר"ל מה שנתמעט מכם מעלתכם וקראת אתכם התקטנות ומיעוט ע"י גסותכם הזה, זה בא מהמעלה כי הבדיל אלהי ישראל אתכם מעדת ישראל לטובה להקריב אתכם אליו, והגעתם למעלת האברים החשובים שאתם קרובים לה' יותר מיתר הצבור, מזה קרה לכם החסרון אשר יקרה לאברים החשובין, עם היות כי ויקרב אותך ואת כל אחיך בני לוי אתך, והרי שנשארת עדיין בכלל הצבור, אף על פי כן קרה לך זאת כי לא יכולת שאת משא גדולה זו ושתעשה עצמך כשירים, ולזאת קרה לך מיעוט והתקטנות, ובקשתם גם כהונה שכהן גדול הוא רק אחד ולא תוכל שאתו, והבן כי נכון הוא.
<b>ואמנם</b> בזמן שיש ח"ו בין הצבור שנאת חנם, אשר זה אי אפשר שיוולד אלא מפאת שכל אחד מתגאה על חבירו ומתנשא לאמר אני אמלוך, אז יש להם ב' לגריעותא, כי עם היותם אנשים פחותי ערך ואברים הפחותים מ"מ אינם לאחדים, ויקרה להם חסרון של אברים החשובין, וז"ש רז"ל חלק לבם עתה יאשמו כי כשיש שנאת חנם ביניהם אז נענשים ח"ו. ובזה יש להבין מלתא דתמיה מה שאירע לארץ ישראל ארץ צבי כתיב בה (דניאל יא' - ראש השנה י"ג.) שנתכווצה ונתקטנה, וגבול חוץ לארץ ארצות העמים הרחיבה נפשה ונתפשטה תוך גבול ארץ ישראל, ועונש זה לא שמענו ואבותינו לא סיפרו לנו שיארע זאת לשום ארץ וחוצות, אף שכמה פעמים אירע ששפך ה' חמתו על איזה ארץ מהארצות עבור חטאתם ותשם הארץ ההיא ותחרב, אבל זה לא שמענו שתתכווץ הארץ ויקטן גבולה וארצות שסביבותיה תפסו ואכלו את גבולה, ומה זה נשתנה ארץ ישראל מכל הארצות.
<b>אולם</b> ארץ ישראל עלה במחשבה והיא לב העולם ואמצעיתה, וכל ארצות העמים הם האברים פחותי הערך, ולכן יכולה ארץ ישראל להתכווץ ולהתקטן כמו הלב וכאמור, שזהו חסרון הנמשך לאברים החשובין, ואילו לא היה בישראל שנאת חנם אזי אף שארץ ישראל עצמה בעולם הוא מבחינת אברים החשובין, אף על פי כן מצד הנפש של ישראל שיש בהם מעלת האיברים הפחותים היה מגין על ארץ ישראל שלא תתכווץ, אבל לפי שגם בהם היה שנאת חנם והיה בהם חסרון של איברים החשובים, והיה זה בשנים מעולם שנה נפש, דהיינו בעולם ובנפש לכן נתקטן ארץ ישראל ונתכווץ. ומה מאוד מתקו דברי רז"ל (יומא ט:) שאמרו ללמדך ששקולה שנאת חנם נגד ג' עבירות, ר"ל שהפסד שנאת חנם חמור מעבודת כוכבים, דהא בזמן שיש שלום אין נענשים על עבודת כוכבים מטעם האמור.
<b>וז"ש</b> ישעיה ע"ה הוי גוי חוטא עם כבד עון, הזכיר הכל בלשון יחיד, וירצה, אף אם שלום בעולם וכל הגוי המה לאחדים אף על פי כן כשחוטא ועובד עבודת כוכבים יש לצעוק עליו הוי, ואמנם אעפ"כ אין נענשים ואין מוכים על זאת ועל מה תוכו, השיב על זה שאינם מוכים אלא אם כן עוד תוסיפו סרה, ר"ל כשעושה דבר שחמור יותר מעבודת כוכבים והוא שנאת חינם אז מקבלים עונש, וטעם הדבר שהרי הנך רואה כל ראש לחלי, ר"ל כל איזה כאב אשר באחד מאברים ההרגש הוא בראש, וכן וכל לבב דוי. מכף רגל, ר"ל אם יש איזה כאב בכף רגל, ועד ראש, ר"ל מיד נרגש הכאב בראש, ולכן ע"י שנאת חינם נמשך להם חסרון של אברים החשובים ונרגש הכאב בהם ונענשים, ולא עוד אלא שעי"ז ארצכם שממה באופן כזה שאדמתכם לנגדכם (ר"ל ע"י התנגדות שלכם) זרים אוכלים אותה, שארצות אחרים אכלו ומיעטו את גבולה והיא נתקטנה והבן.
<b>וזשארז"ל</b> דבר זה שאלו לחכמים ולנביאים ולא פירשוה והוא על מה אבדה הארץ הוא השאלה עצמה ששאלנו, מה זה עונש הגיע לארץ ישראל שלא הגיע לשום ארץ כי אבדה הארץ שהיתה גדולה ונתקטנה ונאבד הארץ ממש, והשיב ה' על עזבם את תורתי אשר נתתי לפניהם, יובן במשארז"ל (עירובין נ"ד:) על פסוק אשר תשים לפניהם ולא אמר תלמדם אלא תשים לפניהם, שיהיה להם כשולחן הערוך, הכוונה להציע להם תמצית הענין בקצרה מתוך האריכות, שאז נעשה הדבר לפניהם כש"ע וזהו טעם קריאת שם החיבור ש"ע, ששם תמצית כל הדינין אחרי צאתם מאריכות הפלפול שבחיבור הבית יוסף.
<b>והנה</b> אותו העובד כוכבים (שבת ל"א.) שאמר גיירני על מנת שתלמדני כל התורה על רגל אחת אמר לו הלל ע"ה ואהבת לרעך כמוך, הרי כי זהו קיצור כל התורה ואידך פירושה הוא. וז"ש על עזבם את תורתי אשר נתתי לפניהם דייקא, שהוא ואהבת לרעך כמוך, ור"ל ע"י שנאת חינם וכאמור ונכון וז"ש חז"ל חטאו בכפלים היינו ב' לריעותא שאף הפחותים היו מחזיקים עצמן לראשים, ולקו בכפלים שהיה להם חסרונות של אברים הפחותים ושל החשובים, ומתנחמין בכפלים שלעתיד יהיה להם ב' לטיבותא, כמש"ה (צפניה ג, יב) והשארתי בקרבכם עם עני ודל (תרגום יונתן: ענוותנין) וחסו בשם ה', שעם שיהיו צדיקים יהיו ג"כ שפלים בעיניהם.
<b>ובזה</b> יבוארו פסוקי הפרשה אמר אתם נצבים כו' הכל כמבואר לעיל בדרוש הקדום ד"ה ובזה עד אולי יש בכם דבר זה ומדה זו והנה תוכחה שבפרשת בחקותי נגד חורבן בית ראשון, ולכן שם הקללות מועטות שלא היה רק ע' שנה, לפי שלא היה בהם שנאת חינם, וע"ד חבור עצבים כו' שכיון שיש שלום אין העונש כל כך חזק, ותוכחה שבמשנה תורה נגד החורבן בית שני, קללות מרובות כי קץ האחרון נעלם מעין כל לפי שנעשה ע"י שנאת חינם ועדיין מרקד בעו"ה, לזה אמר אחרי שיש בעם גאוה ומזה נצמח שנאת חינם, והיה בשמעו את דברי האלה 'הזאת' דייקא, שבא על עון שנאת חינם, והתברך בלבבו לאמר שלום יהיה לי, ר"ל אף על פי שיש מדת הגאוה מ"מ יהיה לי שלום עם כולם ולא יהיה לי מדה של שנאת חינם, ואז בשרירות לבי אלך כי חבור עצבים כו' דיוק זה של שלום יהיה לי הבנתי מספר דברי שמואל למען ספות הרוה את הצמאה היינו כמו שנתבאר כי באיברים הפחותים אין נרגש כאב כ"כ להקטינו ולכלותו עבור ששאר האברים שאין בהם כאב מחוברים עמו עוזרים לו ומשפיעים בו, וכן כשיש שלום בין ישראל שזהו מעלת האברים הפחותים ע"י שלום וחיבור שביניהם, והיינו למען ספות הרוה את הצמאה.
<b>עז"א</b> לא יאבה ה' סלוח לו כי אז, ר"ל כשיש מדת הגאוה אף שיהיה לו שלום, מ"מ ע"י הגאוה קונה חסרון של האברים החשובים ונרגש בו הכאב, לכן יעשן אף ה' וקנאתו באיש ההוא המתגאה, שכאב שאר האברים נרגשים בו כמדתו שמחזיק עצמו לחשוב, ורבצה בו כל האלה הכתובה בספר 'הזה' דייקא, במשנה תורה שבא על שנאת חינם יבא עליו גם אם יהיה לו שלום, כיון שהוא מתגאה וכאמור, ועי"ז והבדילו ה' לרעה מכל שבטי ישראל, שהוא חסרן איברים החשובים והבדלה זו הוי לרעה, לא כאברים החשובין שההבדלה שלהם הוא לטובה, כי המעלה יתירה על החסרון וכמו שנתבאר לעיל, ומה גם אם יש בו שני המעלות, משא"כ זה שהוא באמת מהפחותים ואין לו רק חסרון של אברים הפחותים.
<b>ועל</b> זה אמר ככל אלות הברית הכתובה בספר התורה דייקא 'הזה' היינו בפרשת בחוקותי ששם מדבר בזמן שאין שנאת חינם ומיירי באברים הפחותים, וזה עם היות שנבדל, מ"מ הוא ג"כ מהפחותים, לכן אותה הבדלה הוא רק לרעה והבן. ואמר הדור האחרון כו' ואמרו כל הגוים על מה עשה ה' ככה לארץ הזאת כו' מה שלא נעשה לשום ארץ מארצות העמים והוא עבודת הארץ, והיינו שאלה על מה אבדה הארץ, ואמרו תירוץ על זה על אשר עזבו כו' אשר כרת עמם בהוציאי אותם מארץ מצרים, שיש לדקדק מה צורך ליתן סימן שהיה הברית בצאתם ממצרים הלא זה דבר ידוע, לפי שאז נאמר ויחן ישראל נגד ההר בלב אחד ושלום, ועי"ז כרת עמם ברית, והם עזבו זאת ונתגאו ומזה נמשך שנאת חינם, והיינו דוגמת על עזבם את תורתי אשר נתתי לפניהם כמו שנתבאר לעיל, ועוד נמשך וילכו ויעבדו אלהים אחרים כו' כי גאוה תולדה דעבודת כוכבים ויוכל ללכת ממדריגה למדריגה, היום אומר לו עשה כך כו' עד שאומר לך עבוד עבודת כוכבים והולך ועובד, והיינו וילכו ויעבדו כו' אלהים אשר לא ידעום ולא חלק להם, כי גאוה אינו חלק ישראל כי חלק העכו"ם הוא, לא כאלה חלק ישראל, כי חלקם וטבעם ענוה ושפלות והם החליפו מדתו ונתגאו, לכן ויחר אף כו' הכתובה בספר 'הזה' דייקא שנאמר על שנאת חינם הנמשך מגאוה, ויתשם ה' מעל אדמתם וישליכם אל ארץ אחרת, ר"ל שנתש מן האדמה והשליך אל ארצות העמים, שאבדה הארץ ונתקטנה וארצות זרים אוכלים את גבולה.
<b>ואמנם</b> טעם שמאס ה' ופסל הגאוה ובחר בענוה, הנה ודאי ע"פ סוד הוא פגם גדול למעלה ידוע הוא לה', וקצת ידוע ג"כ לנביאים ובעלי רוח הקודש, אבל טעם הנגלה הוא כי הרי רצה ה' לזכות את ישראל לפיכך הרבה להם תורה ומצות שיעשו למען יהיה נחת רוח לפניו שאמר ונעשה רצונו, ואמר הכתוב (ירמיה כג, כד) אם יסתר איש במסתרים ואני לא אראנו נאום ה', ר"ל כשאדם עושה מצוה אם במסתר מחשבתו יש קצת תערובות התפארות לבני אדם, אז אין ה' רואה ומביט כלל אל המצוה ההיא כי מאוסה היא בעיניו, וה' חפץ שמעשה המצוה שאדם עושה לא יהיה בלתי לה' לבדו, ודבר זה אי אפשר כל זמן שיש לאדם שמץ גאוה, כי אז חפץ להתכבד ולהתפאר בפני בני אדם, ואז כמעט מן הנמנע שלא יתערב במעשי מצות שעושה שמץ התפארות, וכפי רוב הגאוה שיש בו כך יהיה ריבוי התערובות ההוא.
<b>ולכן</b> בחר ה' בישראל שהם ענוים ושפלים בעיניהם וחפץ שלא יהיה בהם אפילו שמץ כל דהוא מגסות, ואז מעשה המצות שיעשו לא יהיה בלתי לה' לבדו, ולזה אחר שהוכיחם משה רבינו ע"ה על מדת הגאוה בא ליתן להם טעם על שנמאס דבר זה בעיני ה', ואמר הנסתרות, ר"ל טעם הנסתר הוא ידוע לה' אלהינו, והנגלות אשר הוא ידוע לנו ולבנינו לכל מיני אנשים בשוה, הוא לעשות את כל דברי התורה הזאת בשלימות, וכאמור שזה אי אפשר בלתי ענוה.
<b>והנה</b> לזאת יחרד לב איש ויתר ממקומו בהתבוננו בדברים האלה ואמור יאמר הי תורה והי מצוה דמגני עלן, כי מי משלנו יתפאר במדת השפלות עד קצה אחרון, וכיון שיש תערובות גסות רוח אפילו כל שהוא, על כן אין נעשה פתגם מעשי המצוה בשלימות, אמנם עם היות שכך הוא האמת מ"מ יש קצת תנחומין לזה כי אין ה' מקפח שכר שום מצוה אפילו שיהיה בה תערובות קצת התפארות, והוא כי כשם שהאדם צריך לבא לגיהנם על העבירה שעושה עד ימורק עונו והיה כלא היה, כך יבא בגיהנם על תערובות מחשבה אחרת שנתערב במעשיו הטובים, וכמש"ה (קהלת ז, כ) כי אדם אין צדיק בארץ אשר יעשה טוב ולא יחטא, ר"ל אין שכיח שבמעשה הטוב לא יהיה חסרון תערובות מחשבה, ואז ימורק פגם מחשבה ההוא והיה כלא היה ואז נשאר מעשה המצוה בשלימות.
<b>ועל</b> זה אמר שלמה המלך ע"ה סוף דבר כו' ואת מצותיו שמור כי זה כל האדם, בל תאמר שלא יעשה אדם מצות אלא אם כן מי שיודע בעצמו היות בו שפלות עד קצה האחרון, אלא כל אדם יעשה מצות, וטעם הדבר כי אלהים יבוא במשפט על כל נעלם (היינו מחשבה שהוא בסתר ונעלם מעינים) אם טוב כו' כפירש"י ז"ל הנותן צדקה לעני בפרהסיא שיש בו תערובות התפארות יבא במשפט על המחשבה ההוא, ואז תשאר המצוה נקיה. כלל העולה כי כל אדם ירבה במצות אף על פי שיודע שאינם כ"כ בשלימות כי גוף המצוה אינה בטלה וכאמור. והכי נמי מסתברא, שהרי הנותן סלע לעני הרי הועילו מעשיו שנתפרנס העני ומקיים נפש אחת מישראל ואיך יתבטל זאת, וכן שאר מעשי המצות הרי הועיל במעשיו ולא יתבטלו, והמחשבה שנתערבה בה יקבל עונשו וישאר המצוה בשלימות.
<b>אכן</b> נלע"ד למצוא מצוה אחת שאין הדבר כן, אלא שלא יעשנה אלא אם כן ידע אינש בנפשיה שאינו עושה בלתי לה' לבדו. בהקדם שהיה קשה לי מעולם ענין הבית שבנה שלמה המלך ע"ה ראש החכמים ודאי נעשה בכל חוזק, ואיך במשך זמן מועט שעמד ת"י שנים היו צריכין כמה פעמים לחזק את בדק הבית כי נתקלקל, והרי אנו רואים בנינים שבונים בנאים אומנים ומכוונים לבצר החומה, יוכל לעמוד משך זמן רב בלי שיצטרכו לחזקו, ואיך בנין שעשה ראש החכמים בכל מיני חכמה ואתו אומנין חכמים לא יעמוד כ"כ. ולא עוד אלא שכפי השכל בנין שנעשה לשם ה' אשר מאהבת ישראל רוצה שיהיה לו דירה ביניהם היה ראוי שיעמוד לעד לעולם, ואם אמנם נחרב היינו על פי גזירת ה', אבל כל ימי עמדו מהראוי מצד השכל שלא יארע בו אפילו בדק וקלקול כל דהו יותר ויותר משארי בנינים, ואיך אירע שלא עמד אפילו כערך שאר בנינים, עד שבזמן מועט הוצרכו כמה פעמים לחזק את בדקו, ודבר זה פליאה בעיני מעולם. ומצאתי בדברי הימים ב' כ"ד פ"ז בפירש"י שם (אין פירוש ד"ה מרש"י ז"ל) שעמד בזה, והמעיין שם יראה כי עדיין אין קושיתנו מתורץ.
<b>איברא</b> נתישבתי בדעתי וראיתי שהרי יותר מזה קשה, הרי ה' ברא רבי רבבות עולמות עד אין חקר, ואם מאהבתו את ישראל רצה שיהיה לו כביכול בית דירה בישראל, הקצור קצרה ידו, יברא בית גדול ורם בארץ ישרה שכינתו שם בקרב ישראל וכמו בנין בית המקווה ב"ב, ולא לאסוף נדבות מכל איש אשר ידבנו לבו עד שכמעט אין זה בדרך הכבוד לו יתברך, אלא על כרחך דהא לאו קושיא הוא כלל, שהרי בכל המצות כולם אם יצדק איש מה יתן לו, ואין צריך הוא ית"ש למעשי התחתונים, רק כל עניני המצות הם כי רצה ה' לזכות את ישראל לפיכך הרבה להם תורה ומצות, והנה בנין בית הבחירה הוא גם כן מצוה אחת כמו כל המצות, ורצה לזכות את ישראל גם בזו המצוה וזה פשוט.
<b>ובהיות</b> כן גם קושיתנו לא קשה מידי, כי הדור ההוא שנבנה בית המקדש בימיהם הם קיימו כולם מצות בנין בית הבחירה שכולם התנדבו, אכן הדור שאחריהם לא קיימו מצוה זו, לכן בכל עת שהוא דור חדש כי דור הולך ודור בא, היתה זאת בהשגחה שהיו צריכין לחזק את בדק פעמים ואספו נדבות מכל ישראל כמבואר בפסוקי מלכים כ"פ, כדי שיקיימו כל הדורות מצוה זו, ואם כי נראה שקצת דורות אשר בימיהם לא חזקו את בדק הבית, מי יודע בסוד הגלגול אולי לא הוצרכו בימיהם לקיים מצוה זו, כי כבר קימוה בגלגולים הראשונים וק"ל.
<b>איברא</b> דלפי זה קשה דמעת חורבן בית שני זה זמן רב וכמה דורות חלפו ועברו, ואין בן דוד בא עד שיכלו כל הנשמות שבגוף (יבמות ס"ב.), ומאז ועד עתה באו נשמות חדשות הרבה כידוע, איך יקיימו דורות אלו מצות בנין בית הבחירה, וכי תימא שיהיה זה כמו מצות קרבנות ודומיהן אשר קיומם בדורות אלו הוא ע"י עסק התורה, כי כל העוסק בפרשת עולה כאלו הקריב עולה (מנחות ק"י.) ויהיה גם זה כאחד מהם, זה אינו, דהטעם שהעוסק בתורת עולה כו' הוא כי אי אפשר לקיים שום מצוה אלא אם כן תקדם לה הידיעה בכל דיני המצוה ההיא, נמצא העוסק בדיני המצוה הוא הכנה לקיום המצוה ההיא לכשיבנה בית המקדש וכמ"ש ר' ישמעאל (שבת י"ב:) לכשיבנה בית המקדש אביא חטאת שמינה, לכן נחשב הלימוד לעשיה, משא"כ בנין הבית המקווה ב"ב אינו מעשה ידי אדם ואין שייך בזה הכנה, ואין מקום כלל לומר שיהיה הלימוד נחשב למעשה.
<b>אמנם</b> תירוץ דבר זה בהקדם מה שפירש האלשיך ז"ל בפסוקי ישעיה (סב', ו) על חומותיך ירושלים הפקדתי שומרים כל היום וכל הלילה תמיד לא יחשו ביארו רז"ל כלפי שהתרעמה קדושת ירושלים לפני ה' בצאתם בגולה אולי ח"ו ישכחנה ית"ש, ולפייס אותה מינה שומרים מלאכים המזכירים תמיד את ה' כביכול והודיע לירושלים זאת כי הפקיד שומרים כאמור. ועוד מוסב הדיבור כלפי השומרים ואומר להם אתם המזכירין את ה' אל דמי לכם ואל תתנו דמי לו עד יכונן ועד ישים את ירושלים תהלה בארץ.
<b>וביאר</b> הוא ז"ל כי בנין בית העתיד ב"ב יבא מהשמים בנין של אש וזה נעשה מרוחניות התורה ומעשים טובים שעושים ישראל מעת שנחרב בית המקדש, וכמו בנין גשמי שנעשה מאסיפת אבנים שמשימין אבן אל אבן עד שנגמר, ויש מקומות שדי באבנים קטנים כגון באמצע הכותל, ויש מקומות שצריך אבנים גדולות כמו בפינות הבית ויסודותיו כך הוא בנין הרוחני חומת אש, כי המצות מאנשים פחותי הערך אשר אינם כ"כ חשובים הם כענין אבנים הקטנים, והמצות מאנשים צדיקים הרמים הם כענין אבנים גדולות, ומכולם נגמר הבנין, וכל ישראל יש להם חלק בו ומי שאין לו חלק בו לא יראנו.
<b>ואמנם</b> יקשה שבכל דור יש צדיקים הרבה אשר ממעשיהם הטובים כבר נגמר הבית ביתר שאת ויתר עוז, ומה זה ככה עיכובא שעדיין לא נבנה בית המקדש, והתירוץ לזה כי אחד בונה ומאה סותרים, כי כל איש העושה עבירה מפיל קצת מחומת בית המקדש ואם עושה ח"ו עבירה גדולה יצוייר שמפיל ח"ו כותל שלם אשר עמלו בוניו בו, ולזה צוה ה' הוכח תוכיח עד הכאה וקללה ולהתקוטט בחוטאים, ואם אמר יאמר הלא מאי איכפת לך במעשי, דברי שטות דיבר, כי אם יבנה איש בית לעצמו ובא אחד ומפיל וסותר חומתו אשר עמל בו, הלא ישבר ידיו ורגליו ואין עושה לו משפט על ככה.
<b>ולזה</b> התרעמה קדושת ירושלים פן ישכחנה ח"ו, כי מעט בונים והרבה סותרים, ומי יודע עד מתי קץ הפלאות, לזה מינה ה' שומרי החומות בלי יניחו לסותרה, והם המוכיחים את עם ה', ולמוכיחים יונעם המונעים את עוברי עבירה בלי יפילו חומת בית המקדש, ולזה אמר על חומותיך ירושלים הפקדתי שומרים כו' ומיסב הדיבור אל המוכיחים ואומר להם, אתם המזכירים את ה' אל דמי לכם כו' לא ישיג אתכם עייפות למחות בעוברי עבירה ולהתקוטט עמהם אלו דבריו ז"ל.
<b>על</b> כל פנים יצא לנו כי אדרבא מימות החורבן כל אותן הדורות הם הם המקיימים מצות בנין בית הבחירה בכח מעשיהם וכאמור. איברא לאשר לאו כל אדם זוכה יהיה במעשים טובים שלו כח לבנות מהם חומת בית הגדול והקדוש הרוחני חומת אש, לכן עוד נתן ה' לישראל מעין מצוה זו ממש, והוא מש"ה (יחזקאל יא, טז - מגילה כ"ט.) ואהיה להם למקדש מעט אלו בית הכנסת, ולעתיד לבא יוכלל קדושת ורוחניות כל בתי כנסיות שבחוץ לארץ בבית המקדש, ולכן הנותן לבנין בית הכנסת או לבדק בית הכנסת הרי הוא ממש כנותן נדבה על בית המקדש העתיד, שהרי אותה קדושה עצמה תוכלל בבית המקדש, וע"י מצוה זו יש כח גם לשאר מעשיו הטובים שיתהווה מהן בנין ההוא העתיד והבן.
<b>יצא</b> מכלל דברינו כי נדבות שעשו ישראל על בנין המשכן ובית המקדש כמעט אינו דרך כבוד של מעלה, כי הוא אשר עשה כל העולמות כאשר רצה להיות לו כביכול דירה בישראל מאהבתו אותם, מהראוי יבנה בנין מפואר גדול ונורא יבא משמים כאשר יהיה לעתיד, אלא שמחל על כבודו באשר רצה לזכות את ישראל שיהיה להם חלק במקום השראות שכינתו. וביאר האלשיך ז"ל אפריון עשה לו המלך שלמה (שהשלום שלו) מעצי הלבנון (שיר השירים ג, ט), הוא דרך תימה איך עשה ה' כביכול לעצמו דירה מעצים ועשה עמודיו כסף ורפידתו זהב מרכבו ארגמן אין זה אלא תימה, ומתרץ שבאמת אין זה מכוון כלל לענין השראת קדושתו, רק תוכו רצוף אהבה מבנות ירושלים, כי כל איש שנתן הנדבה נתן באהבה גדולה, לכן תוכיות המינים שנבנה בית המקדש מהם שרצוף בתוכם אהבה ורצון, זה משך השראת קדושתו.
<b>נמצא</b> לפי זה שגם מצות נדבות בנין בית הבחירה אם לא יהיה בתוכו אהבה ורצון ולא יתערב בתוכו שום פניה והתפארות, אינו נחשב לכלום, כי אין זה מושך השראת הקדושה, ואם כן הלא אמרנו שהנדבה אינו כלל מדרך כבוד של מעלה אלא שרצה ה' לזכות את ישראל שיהיו הם הממשיכים השראת שכינתו, וכיון שאין המשכה זו באהבה וברצון גמור אינו כלום וכאלו לא עשה מאומה, והמאסף אותה הנדבה אשר רואה שהאנשים נותנים בעל כרחך לבנין בית הכנסת וכדומה, חוששני לו מחטאת, כיון שאין בזה התכלית המכוון אם כן אינו דרך כבוד של מעלה, ואם אמנם ראינו בפוסקים (הובא בדרכי משה לטוח"מ סי' קס"ו) איך יהיה הגבייה על בנין בית הכנסת ופסקו שגובין לפי הנפשות לא לפי הממון ע"ש, שנראה מזה שכופין על נדבות בנין בית הכנסת, דאם לא כן מה להם לפסוק הדין בגבייה זו אם לא תהיה אלא ממה שיתן כל איש ברצון לבו.
<b>אחשוב</b> כי כוונתם נוכל לפרש בהיפוך, כי פן יאמרו עשירי העיר רצוננו ליתן כל הצטרכות בית הכנסת משלנו כדי לזכות במצוה רבה זו אשר נחשבה כנותן לבנין בית המקדש ממש וכאמור, וביותר אם יש עשירים בעיר המספקים כל צרכי עניי עירם, הלא יבואו בטענה מה לכם אתם העניים לנדב לבנין בית הכנסת מההספקה שאנו נותנין לכם, ומזה יחסר לחמכם ונצטרך ליתן לכם כי הלא כל מחסורכם עלינו, מוטב אנחנו ניתן בעצמנו על בנין בית הכנסת מה שתתנו, ואפוכי מטרתא למה לן, שתתנו אתם על הבית הכנסת ואנחנו נחזור לכם. לזה אמרו הפוסקים כי דין התורה נותן שיתנו לפי הנפשות, כי רצה ה' לזכות גם העניים שיהיה להם חלק וזכרון בבנין בית הכנסת. אבל לע"ד אין זה דרך כבוד שלמעלה לאסוף נדבה לצורך בנין המפואר בית הנעשה לשכון כבוד ה' בתוכו אשר הוא משגיח עלינו מן החלונות וכאמור, ואין לקבל אלא ממי שמביא בעצמו ברצון ושמחת לבו.
<b>ולפי</b> זה תיקשי לכאורה על דוד מלך ישראל אם הוא התנדב נדבה מאד לבנין בית המקדש מרוב רצונו ושמחת לבבו כאשר העיד על עצמו, מי התיר לו לומר לכל האסיפה ההוא מישראל ליתן נדבה, אולי יתנו בעל כרחך מרוב הבושת ומצות המלך וכדומה. ובזה נתבארו פסוקי דברי הימים כי נתנצל את עצמו על זאת לפני ה', כי מתחלה אמר וכי מי אני כו' וכאשר ביארנו שטחות הפסוקים בפתח דברינו, ואמר אח"כ וידעת אלהי כי אתה בוחן לבב כאשר ביארנו, שעיקר מצות נדבת בנין בית המקדש הוא אינו רק לבוחן הלבבות ומישרים תרצה, שמצוה זו איננה כשאר המצות אשר גם אם יש בהם איזה תערובות מחשבה אחרת מ"מ לא נתקלקלה המצוה, רק יקבל עונש על המחשבה ההוא ותשאר המצוה נקיה בלי סיג, משא"כ מצוה זו אין לעשותה אלא אם כן הוא ביושר לבב, וז"ש ומישרים תרצה על זה אמר הנה אני ביושר לבבי התנדבתי כל אלה.
<b>ואם</b> תאמר איך צויתים להתנדב הלא לא ידעתי את לבם, לזה התנצל ואמר ועתה עמך הנמצאים פה ראיתי בשמחה להתנדב לך, ירצה, כי קודם שצויתים על הנדבה רק שאספתים והבינו הם שהאסיפה הוא לעשות נדבה על בנין בית המקדש, והיו שמחים מאוד על זה, ובראותי שמחתם אז אספתי הנדבה מהם, ולכן לא הזכיר כאן השמחה ששמחו אחר הנדבה, כי לא הוצרך להזכיר רק לענין התנצלותו, שבראותו השמחה שקודם הנדבה אז אסף הנדבה ההוא, ומיושב מה שדקדקנו בפתח דברינו, וה' הטוב יזכנו ויחיינו לראות בנין בית המקדש אשר אנו מצפים במהרה בימינו, ונבנתה העיר על תלה וארמון על משפטו ישב כן יהי רצון.

Section 3

<b>תקס"א</b>
<b>אתם</b> נצבים היום כולכם כו'. פירש"י מלמד שכינסם כו' ומ"א למה נסמכה כו' ובמדרש הביאו המפרשים אתם נצבים היום בראש השנה, ויש לדקדק מה ענין ראש השנה לזה, ופירש בתולדות יעקב יוסף על זה ואבארהו בתוספת נופך, דהנה ארז"ל (ירושלמי נדרים ט, ד) ואהבת לרעך כמוך זה כלל גדול בתורה, והוא מצות עשה שיהיה אחדות ושלום בישראל, וכמש"ה (משלי ג, ל) אל תריב עם אדם חנם אם לא גמלך רעה, ויש עוד סגולה אל האחדות בימים הללו שעי"ז נזכה בדין בבית דין של מעלה בימי הדין, וכנודע חבור עצבים כו' משא"כ חלק לבם ונפקא מינה בין כל השנה ובין הימים אלו לענין האחדות הוא משארז"ל (יומא פ"ז.) רב היה ממצי נפשיה לההוא טבחא אף שהטבח פגם נגדו, כשראה רב שאין לו שכל לפייסו השתדל רב עצמו לפיוס, ובזה יש נפקא מינה, דבשלמא בכל ימות השנה אין בזה רק עשה ולא תעשה, משא"כ על מי שפגם נגדו רשאי אני לשנאתו, וכמש"ה אם לא גמלך רעה, משא"כ עכשיו שהוא מצד הסגולה לזכות בדין וק"ל.
<b>והנה</b> תיבת כולכם מורה יש אחדות וכולם בלב אחד, אכן יש ג"כ חסרון במשמעות תיבת כולכם, כמ"ש רש"י ז"ל פרשת דברים (א', כב) ותקרבון אלי כולכם, ולהלן הוא אומר ותקרבון אלי כל ראשי שבטיכם כו' אותה קריבה היתה הוגנת כו', הרי דלשון כולכם מורה דכל אפין שוין, שאין עמי הארץ מכבדין לתלמידי חכמים וילדים לזקנים, ולזה אמר אתם נצבים היום בראש השנה, ר"ל שיהיה לכם תקומה (כדברי מ"א שהביא רש"י ז"ל דנצבים היינו תקומה) בראש השנה בדין אם יהיה כולכם לפני ה' אלהיכם, ר"ל שתהיו באחדות, אך לבל תטעו שאני מתיר לכם ג"כ משמעות הב' של תיבת כולכם, דהיינו שיהיה כל אפין שוים, לזה אמר ראשיכם זקניכם ואח"כ כל איש ישראל, אף שיהיה אחדות, מ"מ לא יהיה בכם כל אפין שוין אלא החשוב חשוב קודם וק"ל.
<b>פן</b> יש בכם איש או אשה כו' אשר לבבו פונה היום מעם ה' אלהינו ללכת לעבוד כו'. קשה איך נחשדו אותו הדור בעיניו שיעלה בלבם לעבוד עבודת כוכבים ואם בא להוכיחם היה לו להוכיחם בשאר דברים. ולפשוטו יש לישב משום דיש לדקדק עוד דתיבת ללכת מיותר, ואטו במקומו מותר לעבוד עבודת כוכבים. ויש לומר על פי משארז"ל כך הוא דרכו של יצר הרע היום אומר לו עשה כך ולמחר אומר לו עשה כך עד שלבסוף אומר לו לך עבוד עבודת כוכבים והולך ועובד, ור"ל שאף אם היצר הרע מסיתו רק לדבר קל לא יאבה לו, כי עיקר כוונת יצר הרע שאותו דבר קל הוא הליכה והכנה לעבודת כוכבים כאמור, ולה אמר פן יש כו' אשר לבבו פונה היום מעם, ר"ל אף שאינו רק פניה בעלמא מאת ה' תקפיד מאד, כי הוא ללכת לעבוד כו', ר"ל שהוא הליכה והכנה לעבודת כוכבים ח"ו.
<b>או</b> יראה על פי ששמעתי ותחסרהו מעט מאלהים וכבוד והדר תעטרהו (תהילים ח, ו), שכל זמן שמקיים האדם שויתי ה' לנגדי לא יבא לגאות ובקשת הכבוד בהיותו עומד לפני מלך גדול. אבל אם מסיח דעת אפילו מעט והיינו ותחסרהו מאלהים, אזי תיכף וכבוד והדר תעטרהו, ואחז"ל (סוטה ד:) כל המתגאה כאלו עובד כוכבים, ולזה אמר אם לבבו רק פונה מעם ה' אזי הוא ללכת לעבוד עבודת כוכבים כי יתגאה וכאמור, גם לפשוטו יש לומר דלאו דוקא על עבודת כוכבים כיוון משה רבינו ע"ה בזה, דבאמת לא נחשד אותו הדור בעיניו על זה בהיות ידעו נפלאות ה', אלא כיוון על שאר עבירות שהם ג"כ חמורות כעובדי כוכבים, כענין חילול שבת וכל המתגאה וכל הכועס וכל המעלים עין מן הצדקה וק"ל.
<b>ועל</b> דבר זה פירשו המפרשים מ"ש בתוכחה ועבדתם שם אלהים אחרים אשר לא ידעת, שיש לדקדק, חדא, הרי שם כתובים עונשים על עבודת כוכבים ומה זה העונש, ותו שח"ו שיעבדו ישראל עבודת כוכבים בגלות, וכבר נתעוררו חז"ל על זה, ותו מאי אשר לא ידעת מאי נפקא מינה בעבודת כוכבים אם היא ידועה או לא. ופירשו דבאמת הוא רחמנות גדול ודבר מר בהיות לאחר מות האדם מראין לו חתם ידו כתוב בו שעבד עבודת כוכבים כל ימיו, והוא יזעף לבו שם וצועק שלא עלה בלבו אפילו הרהור עבודת כוכבים, ואומרים לו שעבר על דברים הנ"ל שנחשבים כעבודת כוכבים, וזה דבר מר כי אם ח"ו יעבוד איש עבודת כוכבים יודע ומכיר עונו ועלול לשוב ולסגף עצמו בסיגופי מות, בידעו כי רע ומר עוזבו את ה' ורע עליו המעשה שעשה, משא"כ זה שעבד כוכבים ואינו יודע כלל שהוא עובד כוכבים אין עולה בלבו כלל לשוב וזהו אשר לא ידעת וק"ל.
<b>והיה</b> בשמעו את דברי האלה הזאת והתברך בלבבו לאמר שלום יהיה לי כו'. קשה מאיזה טעם יתברך. גם לשון כי בשרירות אינו מובן, דמשמע שהוא נתינת טעם דעל ידי שילך בשרירות לבו ויוסיף חטאי שלותא על זדוניתא יהיה לו שלום, ונהפוך הוא. לא יאבה ה' סלוח כו' יש לדקדק, דכל אלה הם דברים פשוטים ומה חידש משה רבינו ע"ה בזה, וגם לשון כל מיותר והיה די באומרו ורבצה בו האלה כו'. והבדילו ה' לרעה מכל שבטי ישראל ככל אלות הברית הכתובה בספר התורה הזה. יש לדקדק דתיבת לרעה מיותר, דזה מובן מעצמו כשאומרים על איש שראוי הוא להיות נבדל מעדת ישראל אזי הוא לרעה ולא לטובה. עוד יש לדקדק בשנותו כאן את לשונו דמתחלה אמר כל האלה הכתובה בספר הזה דמשמעותו ספר דברים, והיינו התוכחה של כי תבא, וכאן אמר בספר התורה הזה, דמשמעותו של בחקותי שאינו בספר הזה רק בספר תורה הזה.
<b>ואמר</b> הדור האחרון כו' על מה עשה ה' ככה לארץ הזאת מה חרי האף הגדול הזה ואמרו כו'. יש לתמוה בכל זה, כי קושיא זו ותירוץ זה המה דברים פשוטים למאד ומה חידש משה רבינו ע"ה בזה, וגם אומרם מה חרי כו' אינו מובן דמסתמא אם כעס הש"י היה לו על מה לכעוס. גם יש לתמוה בזה דסיים ויחר אף ה' כו' להביא עליה את כל הקללה הכתובה בספר הזה, מדוע כאן שינה ואמר בספר הזה כמו בפעם ראשון, ומדוע רישא וסיפא בספר הזה ומציעותא בספר תורה הזה, גם תיבת כל מיותר. והנה בדרושים הקודמים כבר יישבנו כמה דקדוקים מזה וכאן נתרץ בדרכים אחרים בע"ה.
<b>נקדים</b> מ"ש הפסוק בפרשת תבא (דברים כח, סא) גם כל חלי כו' פירש בעל הטורים כל חלי בגימטריא צ"ח קללות אלו שבמשנה תורה ע"ש, משמע שמפרש כך דתוכחת תבא נקרא כל חלי עבור נכללו בו כל העונשים כולם גם יחד לעוברי רצונו, משא"כ תוכחת בחקותי אין בו רק מ"ט קללות, ועל זה אמר קרא גם כל חלי, ר"ל אלו צ"ח אשר לא כתיב בספר התורה הזה, ר"ל אף שבתורה דהיינו בתוכחת בחקותי אינם כתובים אפילו הכי יעלם עליך כו'. וצריך להתבונן, חדא, דמדוע באמת בתוכחת בחקותי לא נזכרו כל העונשים רק מ"ט ובפרשת תבא נזכר הכל, ותו דבפרשת בחקותי סיים ואף גם זאת כו' הרי בהדיא דכליון ושמד אי אפשר, משום דלא ישלח כל העונשים אלא ישאר מקום הרווחה שיוכלו עמוד, ובפרשת תבא אמר גם כל חלי כו' עד השמדך משמע כליון ושמד ח"ו וזהו דבר שאי אפשר וכאמור.
<b>ונקדים</b> תחלה לבאר פסוקי דוד המלך ע"ה (סי' ק"ט) בהתפללו על שונאיו דואג ואחיתופל אשר אמרו עליו שהוא איש דמים ואמרו לו (סנהדרין ק"ז.) הבא אל אשת איש מיתתו במה ודנו אותו בחיוב מיתה ח"ו, והתפלל עליהם אלהי תהלתי אל תחרש כו' תחת אהבתי ישטנוני, יש לדקדק דמשמע ע"י שאני אוהבם בשביל זה הם שנאוני, ובאמת אדרבה רבותא הוא דודאי אם היה הוא שונאם פשיטא שגם היו שונאים לו, והיה לו לומר אף שבאהבתי ישטנוני, ותו דתיבת תחת אין לו מובן, דמשמעותו שאהבה מלמעלה ושנאה רבעה תחתיו, והיה לו לומר בעבור אהבתי ישטנוני וישימו עלי רעה תחת טובה ושנאה תחת אהבתי גם בזה הדקדוקים כנ"ל הפקד עליו רשע ושטן יעמוד על ימינו יש לדקדק דארז"ל אלו מיימינים לזכות כו', הרי דלשון ימין במקרא הכוונה על היפוך זכות, ואם כן איך יאמר כאן שאפילו השטן ילמד עליו זכות והוא היפוך כוונתו ורצונו, בהשפטו יצא רשע (יש לדקדק דהיה לו לומר יצא חייב) ותפלתו תהיה לחטאה יש לדקדק איך יתהוה חטא מתפלה. יהיו ימיו מעטים כבר הזכרתי במ"א שיש דרש בזה שלא ילינו דינו, כי קי"ל בסנהדרין (ל"ב.) דיני נפשות גומרים בו ביום לזכות וביום המחרת לחובה, כי מלינין את הדין, דלמא איכא דחזי ליה זכותא, וכן גם בבית דין שלמעלה, אף ששם ליכא סברא זו דשם אין צריך כ"כ ישוב דעת לחפש זכות כי הכל גלוי שם, מ"מ שמא יתפלל זה בתוך כך מעומקא דלבא ע"י שיתעורר מעצמו בבכי ע"י הדין שנתעורר עליו בבית דין שלמעלה, אף על גב דאיהו לא חזי מזליה חזי (מגילה ג.) וע"י התפלה יהיה לו מליץ אחד, והוי ג"כ דלמא איכא דחזי ליה זכותא, ולזה התפלל דוד המלך ע"ה שימי משפט של דואג יהיו מועטים שלא ילינו דינו, כי חש פן בת דינא בטל דינא (סנהדרין צ"ה.), ויש לדקדק אם הנימוס להלין הדין איך התפלל שלא יעשו כמנהגם ודינם. והנה התפלל דוד המלך ע"ה עד עתה שיהיה נידון דואג בדיני נפשות ואח"כ התפלל שיהיה נידון גם דיני ממונות ואמר ינקש נושה לכל אשר לו ויבוזו זרים יגיעו אל יהי לו מושך חסד, ויש לדקדק מדוע תחלה בדיני נפשות לא יאמר זאת שלא יהא לו מושך חסד, ונבאר כל זה באופן נאות ומחודד בעה"י.
<b>ונקדים</b> גמרא דספ"ק דסנהדרין (י"ז.) אמר רב כהנא סנהדרין שראו כולם לחובה פוטרין אותו מאי טעמא כיון דגמירי הלנת דין דלמא איכא דחזי ליה זכותא והני תו לא חזו ליה ע"כ. הפשוטו הוא דכיון דכלם ראו לחובה, מסתמא שוב לא ימצאו זכות. אכן המפרשים הקשו, חדא, מאי קאמר מאי טעמא, הא הטעם פשוט משום דכתיב (במדבר לה, כד) ושפטו העדה והצילו העדה דבעינן עדה שופטת ועדה מצלת (סנהדרין ב.) ובהא ליכא עדה מצלת, ותו מאי טעמא קאמר הני תו לא חזי זכותא הא קיימא לן המלמד חובה יכול ללמוד זכות, הרי דיצוייר במי שלמד חובה שאף על פי כן ימצא זכות אח"כ, משום דמצות עשה למצוא זכות לישראל בכל האפשר, כמ"ש והצילו העדה.
<b>ופירש</b> בספר עין יוסף פרשת בראשית דהכי קאמר דבאמת משום הכי פוטרין אותו משום דבעינן עדה מצלת וליכא, אלא דר"כ דאמר מאי טעמא הוקשה לו מאי טעמא פוטרין מיד, הא קיימא לן דמלינין הדין משום שמא ימצא אחד זכות, אם כן גם הכא נהי דהשתא ליכא עדה מצלת, מ"מ דלמא אחר ההלנה ילמד אחד זכות ויהיה עדה שופטת ועדה מצלת ויתחייב, לזה אמר כיון דגמירי הלנה דלמא איכא כו', ר"ל כיון דעיקר מצות הלנה הוא רק משום אולי ינצל ע"י זכות שימצא לו, והני אסור להם ללמד זכות כיון דע"י הזכות שימצא אחד מהם יתחייב והוי האי זכות חובה, וקיימא לן בדיני נפשות המלמד זכות אין יכול ללמד חובה, ואם כן ההלנה לא יועיל, משום הכי אין צריך כלל הלנה ופוטרין מיד עכ"ד ע"ש עוד שכתב גם בבית דין שלמעלה כך הוא, דאם ראו כולם לחיבה פוטרין ע"ש.
<b>והנה</b> דואג נקרא בפסוק (מלכים) (שמ"א כא, ח) אביר הרועים פירש"י ראש הסנהדרין, וקיימא לן (סנהדרין י"ח:) לא תענה על רב, ממילא כשלימד דואג חובה על דוד המלך ע"ה לומר שחייב מיתה ח"ו, ודאי הוכרחו כולם לומר כך, ואם כן ראו כולם לחובה, ואם כן היה זכאי היפך כוונת דואג, ולזאת התחכם דואג והתחיל למצוא עליו איזה זכות בכדי שלא יהיה כולם לחובה, אולם לא לימד את הזכות האמיתי עליו, כמשארז"ל (שבת נ"ה:) כל האומר דוד חטא אינו אלא טועה, כי ירא לומר האמת כי כשישמעו כל הסנהדרין דברי אמת יודו לדבריו, ויהיה כולו זכאי, אלא התחכם וצידד בזכותים של שקר בכדי ששום אחד לא יודה לו. ועל זה אמר דוד המלך ע"ה עד מה כבודי לכלימה, ר"ל שהזכות הזה והכבוד אין הכוונה רק לכלימה כנ"ל, כי באמת תאהבון ריק, רצה לומר שרוצים חיובי, ומשום הכי מזכים כדי שיהיה חייב, והראיה תבקשו כזב סלה ברצותכם ללמד זכות אתם מסתירים הזכות האמתי, רק מבקשים אתם זכות של שקר וכזב כאמור וק"ל.
<b>והנה</b> ארז"ל (סנהדרין צ.) דואג ואחיתופל אין להם חלק לעולם הבא שהיו רשעים גמורים, לכן לא מצא דוד המלך ע"ה מקום להתפלל עליהם שיצאו מחויב בבית דין של מעלה, דכיון שאין להם שום זכות א"כ יהיו בית דין של מעלה רואין כולם לחובה ויפטרו, אך אחרי שעשה דואג הדבר האמור שבכוונה לימד זכות כדי שיצא דוד המלך ע"ה חייב, והיה נגלהו זכות אבות ואהבה וטובה אבל תחתיה תעמוד הבהרת דשנאה רבעה תחת אהבה ורעה תחת הטובה, והיות דרכו של הש"י מדה כנגד מדה, לכן מצא דוד המלך ע"ה מקום לבקש שיצא חייב בבית דין של מעלה שישולם לו כמעשהו שיהיה לו ג"כ אחד מלמד זכות בכוונה שיצא חייב, אך ודאי בית דין של מעלה לא יכון לעשות כזאת, כי שם דנין דין אמת, וכשאין לו זכות מי ילמד זכות עליו, לכן ביקש שימנה ויושיב הש"י בדינו של דואג גם איזה רשע ושטן בכדי שהוא יעשה הדבר הזה שלימד זכות כדי שיצא חייב, וכאשר עשה כן יעשה לו.
<b>והיינו</b> דקאמר תחת אהבתי ישטנוני, ר"ל תחת האהבה רבעה שטנה תחתיה, דכוונת הלומד זכות שימשך מזה חיוב וישימו עלי רעה תחת טובה, ושנאה תחת אהבתי היינו כנ"ל, שלמעלה נגלה אהבה וטובה ותחתיו רבעה רעה ושנאה, לכן תן לו כפעלו והפקד עליו בדינו רשע ושטן שיעמוד על ימינו, ר"ל שילמד זכות עליו בכדי שיצא חייב וק"ל.
<b>אולם</b> עדיין לא הועיל, דהא איכא למיחש כשילינו את דינם משום דלמא תוך כך יתפלל ויהיה להם אחד מלמד זכות ומליץ בבית דין, ואם כן ע"י שגם תחלה לימד אחד זכות אם כן יהיה לו ב' מזכין, ושמא עי"ז יזכה בדין. לזאת נתן עצות שלא יועיל גם זאת, דהנה עיין בסנהדרין (מ"ג:) גבי אמר אחד מן התלמידים יש לי ללמד זכותו נשתתק כו' ע"ש ובפרש"י ז"ל, ויש לומר לכאורה בזה דאם אחד שהיה מלמד זכות וסילק את עצמו מן הדין קודם גמר הדין שאחר ההלנה, אזי סותרין הדין וצריכים להושיב דיינים מחדש כמ"ש רש"י ז"ל בלשון האבעיא ע"ש, ואף דקאמר שם במי שזוכה ומת רואין אותו כאלו הוא חי ועומד במקומו, היינו משום שלא סילק את עצמו מהדין מדעת עצמו, משא"כ זה שסילק את עצמו בכוונה איך ימנו אותו במנין המזכין וק"ל אכן מי שלימד חובה אם סילק את עצמו אין דינו נסתר כי מלמד חובה אינו חשוב כ"כ שיסתר דינו בהסתלקו.
<b>וממילא</b> זה הרשע שילמד זכות על דואג ואחיתופל כדי שיצאו חייב, הוי האי זכות חובה, ממילא אם יסתלק מהבית דין קודם ההלנה, אין הדין נתבטל בשביל זאת, ואם כן נשאר על כל פנים שם כולם מחייבין, ועתה לא יועילו בההלנה, דנהי שיתפללו ויהיה להם מליץ אחד, אדרבה זכות זה יהיה חובה להם דהא נשאר בבית דין כולם מחייבין, ואם כן אף אם יהיה אח"כ ע"י התפלה מליץ אחד לא יועיל, והיכא דאין פעולה בהלנה אין מלינין כלל כדברי העין יוסף הנ"ל בפירוש דברי רב כהנא, ואם כן אחר שיסתלק הרשע שלימד זכות מהדין, יצאו דואג ואחיתופל תיכף מחויב מהדין בלי הלנה.
<b>והיינו</b> דקאמר בהשפטו יצא רשע, ר"ל ביום הראשון קודם ההלנה תיכף בהשפטו יצא ויסתלק אותו הרשע שלימד זכות, ואם כן ותפלתו תהיה לחטאה, ר"ל לא יועיל כי יפגע בתפלה כי אדרבה תפלתו תגרום קצת קלקול, מאחר דקודם התפלה נשאר בבית דין כולם מחייבין, ואח"כ יש מזכה ואם כן יהיו ימיו מעטים שלא ילינו דינו כלל. ובתר הכי קאמר הנה כל זה שבקשתי שיהיה עליו אחד מלמד זכות הוא רק בעת שיהיה נידון דיני נפשות, דשם כשרואין כולם לחובה פוטרין, אבל בעת כי ינקש נושה לכל אשר לו ויבוזו זרים יגיעו, ר"ל שיהיה נידון דיני ממונות, אל יהי לו מושך חסד כלל, ר"ל שלא יהיה לו אף מלמד זכות, כיון דבדיני ממנות אף אם רואין כולם לחובה יצא חייב, מוטב שילמדו כולם חובה עליו. ודו"ק כי הוא חריף בעז"ה.
<b>והנה</b> בש"ס דסנהדרין ובפוסקים מבואר כל החילוקים לענין דיני נפשות בין ישראל ובין בני נח. ונדבר מהאי דינא דרב כהנא בסנהדרין שראו כולם לחובה אם גם בבני נח דינא הכי, ויראה דדין זה תלוי בשני הביאורים שיש בדברי רב כהנא, דלפי הפשוטו נוהג גם בבני נח יש לעיין דלכאורה בבני נח אין צריך הלנה כלל וע"ש בעין יוסף, ומ"מ יש לומר אף אי נימא דהלנה אין צריך, מ"מ צריך על כל פנים מתינות בדין שיצא לאור אולי יש זכות והני לא חזי וק"ל כיון דבעי הלנה דלמא איכא דחזי ליה זכותא והני לא חזי, ואי משום קושית המפרשים הנ"ל שהקשו למה לא ימצאו זכות כיון דמצות עשה הוא והצילו העדה לא קשה מידי, דבבני נח אין זה מצות עשה כלל, ועיקר קרא דושפטו והצילו לא נוהג בבני נח, דהא קי"ל (סנהדרין נ"ז:) בן נח נידון בדיין אחד דלא בעי כלל עדה שופטת ועדה מצלת, ומ"מ אף דדי לו בדיין אחד אף על פי כן כשיש בדינו בית דין שלם ורואין כולם לחובה י"ל דפוטרין, וכן מבואר בעין יוסף שם במ"ש על פ' ה' משמים השקיף כו' היש משכיל כו', ולכן כיון שאין בזה מצות עשה אמרינן דהני תו לא חזי ליה זכותא, נמצא טעם הפשוטו שבדברי רב כהנא שייך בבני נח ולא בישראל משום קושית המפרשים דבישראל שפיר חזי ליה זכותא כיון דמצוה הוא, אבל כוונת רב כהנא כפי הביאור של העין יוסף הנ"ל דעיקר הפטור משום והצילו העדה דבעינן עדה מצלת, זה אין שייך רק בישראל, משא"כ בב"נ דלא צריך גביה כלל עדה מצלת, דהא נידון בדיין אחד וכאמור.
<b>ולפי</b> זה נראה לי דשני הפירושים אמת, דתרווייהו טעמי איצטריך, דטעם הפשוטו אינו שייך רק בבני נח ולא בישראל, וטעם השני אינו שייך רק בישראל ולא בבני נח. והיוצא מזה דבין בישראל ובין בבני נח איתא לדינא דרב כהנא אלא שהוא מטעמים חלוקים, מטעמא דישראל ליכא בב"נ וכן איפכא, והנה קיימא לן (עירובין ס"ט:) דמומר לעבודת כוכבים ולחלל שבת הוי מומר לכל התורה כולה ונחשב כיוצא מן הכלל ישראל, אכן ודאי פשוט דדוקא לרעה נחשב כעובד כוכבים ובן נח אבל לא לטובה, לכן מה דקיל בבן נח וחמיר בישראל נחשב לרעה כישראל שלא יהא חוטא נשכר. לפי זה נראה לי דין חדש, דאם נידון אחד בדיני נפשות על שחילל שבת בפרהסיא ג' פעמים דאז הוי כמומר לכל התורה כיוצא מכלל ישראל, אזי אף אם ראו כולם לחובה חייב, משום דהאי אית ביה ב' לריעותא, רעות בן נח ורעות ישראל, לכן לית ביה לא טעם שבישראל כיון דהוא אינו נחשב ישראל, וכן לית ביה טעם שבבן נח משום דלרעתו אמרינן לחומרא אע"פ שחטא ישראל הוא (סנהדרין מ"ד.) ודו"ק.
<b>ובזה</b> יתורץ פסוק דפרשת כי תבא כפי פירוש בעל הטורים, והיינו דהתוכחה דפרשת בחוקותי מתחיל ואם לא תשמעו לי כו' פרש"י נתקלקל היסוד, דלית בהו עובד כוכבים ולא חילול שבת ודומיהן דברים שבעבורם נחשבים כיוצא מהכלל ח"ו, אלא שאינם עמלים בתורה כראוי ואין מדקדקין במצות, אכן בתוכחה של פרשת כי תבא כתוב שם ולא תסור מכל הדברים כו' ללכת אחרי אלהים אחרים לעבדם והיה אם לא תשמע כו' הרי דמיירי בעובד כוכבים דזה הוי יצא מכלל ישראל, משא"כ ההוא דפרשה בחוקותי דמיירי בשאר עבירות דאמרינן בהו אף על פי שחטא ישראל הוא.
<b>והשתא</b> מיושב דבאמת כל חלי דהיינו הל"ח קללות שהן כללות העונשין של כל התורה, אי אפשר שיחול על ישראל, דממה נפשך אם יש בהם איזה מצות אם כן ודאי לא יבא עליהם כללות העונשים כולם, דהרי לא על כל התורה עברו, ואם עברו ח"ו על כל התורה כולה, אם כן לא ימצא להם שום לומד זכות בבית דין, והוי ראו כולם לחובה ופוטרין. ומהאי טעמא בבחקותי אין כתוב שם כל הצ"ח רק קצתם, משום דאף על פי שחטא ישראל הוא, ונוהג בו דינא דרב כהנא, ואיכא האי ממה נפשך, ומשום הכי קאמר נמי התם לא געלתים לכלותם, והיינו משום האי ממה נפשך, דאם עברו ח"ו על כל התורה הרי ראו כולם לחובה, ואם לאו נהי דיצא חייב משום שיש גם לומד זכות מ"מ כללות כל העונשים אי אפשר שיבא עליהם, משא"כ בכי תבא דמיירי בעוב"כ שזה נחשב לרעה כבן נח וגם לרעה כישראל, לית ביה דינא דרב כהנא, לכן בעוברו על כל התורה חייב כליה כי יגיע לו כל כללות העונשים.
<b>לכן</b> כלל משה רבינו ע"ה ואמר גם כל חלי, ר"ל כל הצ"ח עד תומם אשר לא כתוב בספר התורה הזה, ר"ל דבפרשת בחקותי אינם כתובים משום דאי אפשר שיגיעו כולם ע"י ממה נפשך הנ"ל, מ"מ אם תעבוד עבודת כוכבים יעלם כו' עד השמדך ח"ו כי יגיעו כולם עד תומם ודו"ק כי הוא עמוק, ושייך לזה גם מ"ש לעיל בפרשת קרח ובהעלותך בביאור פסוקי צפניה ה' אלהיך בקרבך כו' שיוצא משם ענין חילול שבת בפרהסיא שהוא כעובד כוכבים ושנחשב יוצא מן הכלל ונמשך ממנו כליה לאותו האיש ח"ו ע"ש, ולפי שכתוב שם בפרשה הנ"ל באורך לא אכפול כאן הדברים ומשם תדרשנו.
<b>ועתה</b> נבא לביאור הפרשה אמר פן יש בכם כו' לעבוד את אלהי כו', ר"ל שיעבוד עבודת כוכבים או חילול שבת וכדומה החמור כעבודת כוכבים וכמ"ש לעיל דבהא מיירי, ואהא קאמר דאף והיה בשמעו את דברי האלה שיש עונשין על זה בעולם הזה והתברך בלבבו לאמר שאעפ"כ שלום יהיה לי, והטעם כי בשרירות לבי אלך, ר"ל שגם על כל התורה יעבור ויוסיף חטא שלותא על זדוניתא, באופן שלא יהיה בו מתום ולא יצא מחויב מבית דין של מעלה, כי יראו כולם לחובה שלא ימצא לו שום לומד זכות, ואהא קאמר דליתא, כי אז בעשותו כן יעשן כו' ורבצה בו כל האלה דייקא, הכתובה בספר הזה דייקא, ר"ל דבעוב"כ אדרבה כשיהיה כולם לחובה יגיע לו כל הרעה יחד כל הצ"ח, הכתוב בספר הזה היינו בספר דברים וכמו שנתבאר, דכיון דמיירי התם בעובד כוכבים וכהאי גוונא לכן אמר שם גם כל חלי כו' דכך הוא דיני דעובד כוכבים דבהיות כולם לחובה ירבץ בו כל הצ"ח עד תומם.
<b>ואהא</b> מפרש הטעם דאף דקי"ל בראו כולם לחובה פוטרים, היינו בישראל, משא"כ זה שנבדל מעדת ישראל. ובל תאמר הא גם בבני נח דינא הכי, להכי קאמר והבדילו ה', 'לרעה' דייקא, מכל שבטי ישראל, דוקא לרעה נבדל מעדת ישראל אבל לא לטובה, לכן דין ראו כולם לחובה אין נוהג בו, ואינו נפטר משום והבדילו ה' לרעה כו' ככל אלות הברית הכתובים בספר תורה הזה, ר"ל דאית ביה ב' לריעותא, דגם האלה שבספר תורה הזה, ר"ל של בחוקותי, דשם אמרינן אע"פ שחטא ישראל הוא, גם זה נוהג בו לחומרא, ולכן אף אם כולם מחייבין חייב ודו"ק היטב.
<b>ואהא</b> קאמר ואמר הדור האחרון כו' שיהיה קשה להם קושיא הנ"ל על מה עשה כו' מה חרי האף הגדול הזה, ר"ל איך אפשר שיגיע חרון אף הגדול הזה בראותם שנעשה בלי חמלה כלל ובלי שום הרווחה רק כמהפכת סדום כו', אם כן קשה ממה נפשך אם היה להם איזה זכות שלא עברו על כל התורה אם כן איך הגיעו כל העונשים עד תומם, ואם לאו הרי ראו כולם לחובה ויפטרו.
<b>וזהו</b> מה חרי כו' ר"ל איך יש מקום שיחול חרון זה בממה נפשך, ואמרו על אשר עזבו כו' היינו התירוץ הנ"ל, דכיון דעבדו עבודת כוכבים לכן ויחר אף כו' להביא עליה את כל הקללה דייקא, הכתובה בספר הזה דייקא, ר"ל בפרשת נצבים דמיירי מעבודת כוכבים, דאז יצוייר כל העונשים גם יחד עד כלה ח"ו על אותו העובד עבודת כוכבים כאמור, ודו"ק היטב כי הוא חריף והשי"ת ישימנו מאנשי עבודתו העובדים אותו בלב שלם ויגאלנו גאולת עולמים אמן. חסלת פרשת נצבים

וילך



Section 1

<b>תקס"ה</b>
<b>ויאמר</b> אליהם בן מאה ועשרים שנה אנכי היום לא אוכל עוד לצאת ולבא וה' אמר אלי לא תעבור את הירדן הזה. (ודרשו רז"ל ראש השנה י"א.) היום מלאו ימי ושנותי. ויש לדקדק, מאי נפקא מינה בהא, ולאיזה ענין הגיד להם זאת. עוד דרשו רז"ל (סוטה י"ג:) לצאת ולבא בדברי תורה מלמד שנסתמו ממנו מסורת ומעיינות החכמה. ופירשו המפרשים הטעם, כדי שלא יצטער שניטל הגדולה מאתו וניתנה ליהושע ע"ש. והוא תימה, דסתימה זו עצמה יותר צער הוא לו מענין הגדולה. עוד יש לדקדק ביאור לצאת ולבא. עוד יש לדקדק חיבור וה' אמר אלי לא תעבור את הירדן הזה. ולקמן, ויאמר ה' אל משה הן קרבו ימיך למות קרא את יהושע והתיצבו באהל מועד ואצונו וילך משה ויהושע ויתיצבו באוהל מועד. יש לדקדק, למה הוצרך שיתיצבו שניהם, ואמר מתחלה ציווי למשה רבינו ע"ה ואח"כ ליהושע ולמה הוצרך להיות זאת בפעם אחת, והרי הדיבור ליהושע היה יכול להיות בפעם אחר שילך לבדו לאהל מועד.
<b>וירא</b> ה' באהל בעמוד ענן ויעמוד עמוד הענן על פתח האהל ויאמר ה' אל משה הנך שוכב כו'. יש לדקדק, למאי נפקא מינה הודיענו שעמד עמוד הענן על פתח האהל, ומאי נפקא מינה אם היה הענן באהל עצמו או חוץ לפתח האהל. וכדוגמא זו מצינו בפרשת בהעלותך גבי ותדבר מרים ואהרן במשה כו' ויאמר ה' פתאום אל משה ואל אהרן ואל מרים צאו שלשתכם אל אהל מועד ויצאו שלשתם וירד ה' בעמוד ענן ויעמוד פתח האהל ויקרא אהרן ומרים ויצאו שניהם ויאמר שמעו נא דברי אם יהיה נביאכם כו' ושם קשה ג"כ ממש כמו כאן, למה קרא שלשתן לאהל מועד מאחר שלא דיבר רק לאהרן ומרים, וכן הקשו שם המפרשים, (ועיין ישוב ע"ז בס' העקרים מאמר ג' פרק י"א ע"ש), גם קשה למה הזכיר שעמד הענן על הפתח דוקא ומאי נפקא מינה, והרי שם בפרשה הקודמת גבי הזקנים כתיב ויעמד אותם סביבות האהל וירד ה' בענן וידבר אליו כו' ולא כתוב שם אם עמד בפתח האהל או לא, ולמה כאן ביאר שעמד בפתח האהל, וגם בפרשת קרח ובכמה דוכתי שנגלה ה' בענן באהל מועד לא נזכר בשום מקום שעמד פתח האהל דוקא, והוא דבר תמוה וטעמא בעי מדוע נשתנו אלו שני המקומות לבאר בהם שעמד בפתח האהל. גם קשה למה קראם שיצאו מאהל מועד וכן הקשה שם רש"י ז"ל.
<b>ויצו</b> את יהושע בן נון ויאמר חזק ואמץ כי אתה תביא את בני ישראל אל הארץ אשר נשבעתי להם ואנכי אהיה עמך. פירש"י ויצו מוסב למעלה כלפי שכינה כמו שמפורש אל הארץ אשר נשבעתי להם, והקשו המפרשים מדוע לא הביא ראיה מהא דכתיב ואנכי אהיה עמך ולא כתיב והוא יהיה עמך. גם קשה מאי טעמא לא כתוב בהדיא ויצו ה' את יהושע בן נון, ובמדרש (דברים רבה ט, א) קשה לפני הקב"ה לגזור מיתה על הצדיקים תדע לך שכך היה צריך לומר למשה הנה אתה מת אלא הניח אותו ותלה המיתה בימים שנאמר הן קרבו ימיך למות. ויש לדקדק מאי נפקא מינה אם כתוב כך או כך הרי הכוונה אחת הוא שימות ואם קשה עליו לגזור למה גזר.
<b>עוד</b> שם במדרש רבה (דברים רבה ט, ו) רבנן אמרי למה הדבר דומה לאוהבו של מלך שכיבד את המלך והביא לו דורון חרב חדה אמר המלך התיזו את ראשו בה אמר לו אותו האיש אדוני המלך במה שכיבדתיך בה אתה מתיז ראשי כך אמר משה רבש"ע בהן קלסתיך שכן כתוב (בפרשת עקב) הן לה' אלהיך השמים ושמי השמים הארץ וכל אשר בה כו' ובהן אתה גוזר עלי מיתה א"ל הקב"ה שכן רע אתה רואה הנכנסות ואין רואה את היוצאות אי אתה זכור בשעה ששלחתיך לגאול אותן ממצרים ואמרת לי הן לא יאמינו לי ע"כ. ותמוה שאין המשל דומה לנמשל, דבשלמא בהמשל התיזו את ראשו באותו הסייף וטען זה במה שכיבדתיך, משא"כ כאן אטו תלוי מיתתו בלשון הן, ומה ענין הן קרבו ימיך להן לה' אלהיך, ותו וכי עכשיו גזר עליו והלא כבר נגזר.
<b>לבאר</b> כל זה נקדים מ"ש בפרשת יתרו (תקס"ה) לבאר פסוקי שמואל ומאמר (סנהדרין ק"ב.) תפסו הקב"ה לירבעם בבגדו ע"ש. יוצא משם כי ביום שנשלם ק"ך שנה למשה רבינו ע"ה אז נשלם זמן תורה והתחיל זמן נבואה. ואמנם כל ענין אשר היא בעולם שנה נפש הנה אף בזמן שאין אותה המדה נוהגת מ"מ בעולם ישנה, דהיינו באותו מקום מהעולם המתיחס למדה זו, וזה בעבור שגם מהזמן לא נתבטל אותה המדה כי בהגיע זמן ההוא בשנה האחרת יוחזר אותה המדה. ואמנם בחינות ומדריגות התורה בעבור הזמן גם במקום לא נמצא, כי אנו יודעין שזאת התורה לא תשתנה ולא תהא תורה אחרת, לכן ימי התורה עלו למקורן ולא נשארו גם במקום, ולכן אע"פ שכתבנו כי אוהל מועד הוא מקום מדריגת תורה שמשם יצא הדיבור תמיד למשה רבינו ע"ה, לא היה זה אלא כל ימי משה רבינו ע"ה שהיה זמן תורה, משא"כ כיון שימי משה אשר היה ימי תורה עלו לגמרי למקורן בל יוחזרו עוד, והוא ענין הן קרבו ימיך למות שפירש המדרש (דברים רבה ט, א) תלה המיתה בימים, ר"ל שהימים נסתלקו בל יוחזרו עוד, ממילא לא היה עוד מדריגת תורה לא בזמן ולא במקום, ולא נשאר א"כ אלא בנפש משה רבינו ע"ה, ונתבטלו א"כ חד בתרי דהיינו בזמן ובמקום, ולא היה יכול עוד להמשיך הדיבור מבחינת תורה.
<b>אך</b> שרצה משה רבינו ע"ה לחיות עוד ואפילו שלא יהיה רק במדריגת נבואה, ואולם גם זה אי אפשר כי המקום ממדרגת נבואה הוא רק בארץ ישראל מעבר לירדן, משא"כ בארץ סיחון ועוג שלא נתקדש לגמרי בקדושת ארץ ישראל כמו שהאריך בזה הפרשת דרכים, וא"כ בשלמא יהושע ושאר הנביאים אז השיגו מדריגות נבואה אף בארץ סיחון ועוג, אף שהמקום אינו מקום נבואה, מ"מ כיון שנפשם הוא מדריגת נבואה והזמן הוא זמן נבואה אחר ימי משה רבינו ע"ה, ממילא נתבטל המקום ברוב והיו יכולים להשיג נבואה, משא"כ משה רבינו ע"ה שנפשו תורה והזמן נבואה והמקום אינו מקום נבואה, ואין ב' מדריגות בעולם שנה נפש שוים, לא היה יכול להשיג נבואה, ואם היה בא לעבר הירדן שהוא מקום נבואה והזמן נבואה היה נתבטל מדריגת הנפש חד בתרי והיה יוצא ממדריגת תורה ובא למדריגת נבואה, משא"כ אחר שנגזר עליו לבלתי יעבור את הירדן לא היה יכול לצאת ממדריגת תורה ולבא למדריגת נבואה, וא"כ נסתמו ממנו מעיינות החכמה שלא היה אפשר לו להמשיך הדיבור לא מבחינת תורה ולא מבחינת נבואה, ואז ראה בעצמו שאין צורך לו שיחיה מאחר שנסתמו ממנו מעינות חכמה לטעם האמור.
<b>וזה</b> ביאור הפסוק הראשון, כי ידע שישראל יצטערו על פטירתו והבינם דבר זה, ואמר להם בן ק"כ שנה אנכי היום שמלאו ימי כו' ונשלם בחינת תורה לא אוכל עוד לצאת ולבא, ודרשו רז"ל (סוטה י"ג:) דמיירי בדברי תורה, ר"ל לצאת מתורה ולבא לנבואה, דהא וה' אמר אלי לא תעבור את הירדן הזה לכן בהכרח שימות. ואמנם עדיין יש לשאול מאחר שקשה לפני הקב"ה לגזור מיתה על הצדיקים ולא מת רק לפי שנסתמו ממנו מעיינות החכמה, הקצור קצרה יד ה' לבלתי יסתלקו ימי תורה ויהיה עוד ימי תורה ולא יסתמו ממנו מעיינו חכמה. אך אמר הכתוב (תהילים קטו, טז) השמים שמים לה' והארץ נתן לבני אדם, ר"ל השמים וכל העולמות קדושתם שוה תמיד כי הנהגתם מה' בעצמם, לכן הם תמיד בקדושה אחת בשוה כל עולם ועולם כערכו, אבל הארץ שהאנשים בה עשה ה' שיהיו בעלי בחירה והם מנהיגים קדושתה כפי ערך קדושתם ועבודתם, לכן גם אחרי שנתמעטו נשמות ישראל ולא היו רק בערך נבואה, אי אפשר עוד שיהיה זמן תורה כי הארץ נתן לבני אדם לא ישנה ה' מהנהגתם.
<b>ולטעם</b> זה כששאל משה רבינו ע"ה והן לא יאמינו לי כי יאמרו לא נראה אליך ה' אמר לו ה' שיעשה להם אותות ויאמינו ע"פ הטבע בראותם האותות ומתחלה לא ציוהו ה' על האותות, ויש להפליא על משה רבינו ע"ה איך שאל והן לא יאמינו לי הקצור קצרה יד ה' מליתן בלבם שיאמינו, אף שהבין במדריגתם במצרים שמשוקעים בטומאה ואינם בעלי אמונה בטבע, והרי ראינו בימי יחזקאל שרצו כולם להשליך עול הקדושה מעליהם ואמר ה' (יחזקאל כ, לב) והעולה על רוחכם היה לא תהיה כו' אם לא ביד חזקה ובחימה שפוכה אמלוך עליכם, הרי שלפעמים משנה ה' מכפי הנהגות בני אדם. אכן משה רבינו ע"ה טען כן מצד והארץ נתן לבני אדם, ומאחר שהבין בהם שאינם במדרגת אמונה אי אפשר להם שיגאלו, וע"י דיבורו ושאלתו של משה רבינו ע"ה ציוהו על האותות.
<b>איברא</b> נאמר לה' הארץ ומלואה והוא סותר פסוק והארץ נתן לבני אדם, ופליגא בהא רבי יוחנן וריש לקיש בפרק שלוח הקן (חולין קל"ט.) גבי תרנגולת של הקדש שמרדה ע"ש (וכתבנו מזה במ"א) וכן הך דע"ז (נ"ב:) גבי ובאו בה פריצים וחללוהו תלוי ג"כ בהא. ואיברא דהא והא איתא, דאף שעל הרוב נותן הארץ להנהגת בני אדם ואין ה' משנה מכפי ערך קדושת הנהגתם, מ"מ לפעמים לצורך העולם מתנהג באופן לה' הארץ ומלואה והכל בידו, וכמו בימי יחזקאל שעשה בחרב חדה ובחימה שפוכה מפני שהיה אז צורך בכך, ומשה רבינו ע"ה גופיה אף שמתחלה שאל והן לא יאמינו לי והיינו מצד והארץ נתן לבני אדם, מ"מ בסוף חזר בו ואמר הן לה' אלהיך השמים ושמי השמים הארץ וכל אשר בה, והיינו לה' הארץ ומלואה שכמו שהשמים הנהגתם וקדושתם אין מסור רק לה' כך הארץ וכל אשר בה וכמש"ל.
<b>ולכן</b> עתה ביקש משה רבינו ע"ה, מאחר שקשה לפני הקב"ה לגזור מיתה על הצדיקים, א"כ יתנהג בדרך לה' הארץ ומלואה ויהיה עוד הזמן תורה בעולם ויחיה, כיון שבעת הצורך מתנהג כך הקב"ה לשנות מערך קדושת בני אדם למעליותם. וזש"ה ויאמר ה' כו' הן קרבו ימיך למות וכמ"ש במדרש שבאמת קשה מיתתו אלא תלה מיתתו בימים, שמאחר שהימים ימי תורת מסתלקים א"כ נסתמו ממנו מעיינות חכמה וטוב לו למות, אז אמר לו משה רבינו ע"ה מאחר שקשה מיתתי א"כ הרי כיבדתיך בחרב חדה ואמרתי הן לה' אלהיך כו' היינו לה' הארץ ומלואה, שלפעמים מתנהג בחרב חדה ובחימה שפוכה, וא"כ אין הכרח שימות, והשיב לו הקב"ה הלא אמרת והן לא יאמינו שהוא והארץ נתן לבני אדם והבן.
<b>ואמנם</b> יום שנפטר בו משה רבינו ע"ה היה בחינה ממוצעת כולל תורה ונבואה, כי היה סוף תורה ותחלת נבואה, כי הלא ראינו הדיבורים שאמר ה' אז הוא ענין משה מת יהושע מכניס (סנהדרין י"ז.) הרי סוף תורה ותחלת נבואה, וכן הדיבור שנתיחד ליהושע בן נון ראינו שהוא בחינה ממוצעת, דהרי יהושע בן נון לא היה רק נביא ואעפ"כ כתוב הדיבור ההוא בתורה, הרי ראינו בדיבור זה בחינת תורה ובחינת נבואה, והיינו לפי שהיום הוא בחינה ממוצעת, סוף זמן תורה ותחלת זמן נבואה.
<b>ואמנם</b> קשה, אחרי שנפש יהושע בן נון לא היה רק בחינת נבואה איך היה יכול שיגיע אליו הדיבור ההוא, אם באהל מועד הרי המקום תורה והנפש נבואה והזמן ממוצע ואין שנים שוים, ואם חוץ לאהל מועד הרי הנפש והמקום נבואה והזמן ממוצע. אמנם אמרינן במסכת שבת (ו.) לענין רשות היחיד דמקום הפתח משמש כלפנים וכלחוץ, פעמים כלפנים ופעמים כלחוץ, הרי דמקום הפתח הוא בחינה ממצוצעת בין לפנים ובין לחוץ, ולכן הודיע הכתוב שעמד עמוד הענן פתח האהל, ולכן היה הזמן ממוצע והמקום ממוצע, לכן היה יכול לקבל דיבור ממוצע, ואמנם לפי שעדיין לא קבל יהושע בן נון דיבור בימי משה רבינו ע"ה לכן הוכרח להיות דיבור הראשון בבחינת קול עליון בקול משה רבינו ע"ה, ושני הקולות נתלבשו בדיבור יהושע בן נון.
<b>לכן</b> אמר ה' למשה קרא את יהושע והתיצבו כו' שידבר יהושע בן נון אל משה רבינו ע"ה כדי שיתלבשו ב' הקולות בקולו וכמ"ש לעיל בענין שמואל עם עלי, ועשה ככה וילכו יחדיו ונתיחד תחלה הדיבור למשה רבינו ע"ה ואח"כ ב' הקולות נתלבשו בקול יהושע בן נון, והשיג הדיבור השייך אליו וכאמור. ולז"א הכתוב ויצו את יהושע ולא פירש מי המצוה, כי באומרו סתם סובל ב' פירושים או שה' הוא המצוה או משה רבינו ע"ה ושניהם אמת, אלא דמדכתיב אשר נשבעתי ידעינן שיצא הדבר מפי עליון, אלא לפי שנתלבש בקול משה לכן ב' הפירושים אמת והבן.
<b>וענין</b> זה עצמו הוא בפרשת בהעלותך, כי ראינו מרים ואהרן שהיו במדריגת נבואה ונתיחד הדיבור אליהם לומר להם שמעו נא דברי. ואמנם נכתב הדיבור ההוא בתורה הרי דיבור זה היה בחינה ממוצעת בין תורה ובין נבואה, ולכן ראינו איכות הדיבור שמדבר ממדרגת משה רבינו ע"ה וממדרגת נביאים. וקשה הרי הזמן זמן תורה והמקום מקום תורה, ואף אם שם ה' אז בנפשם בחינה ממוצעת לצורך השעה הרי בטל בזמן ובמקום, לכן הודיע הכתוב שעמד עמוד הענן על פתח האהל והיה המקום ממוצע ג"כ ונתבטל המקום בתרי. ואמנם איך שם ה' בנפשם בחינה ממוצעת, הוא ע"י שצוה אותם לילך שלשתן לאהל מועד ושם נתלבש קול עליון בקול משה רבינו ע"ה, ושני הקולות יחדיו נתלבשו בקול אהרן ומרים והוא בחינה ממוצעת.
<b>ולכן</b> בתחלה נכנסו שלשתן לאהל מועד ואח"כ לשיתלבשו שני הקולות בקולם קראם לצאת מאהל מועד אל הפתח ששם מקום הממוצע, ועל זה הוכיחם מענין המאורע, ואמר הביטו וראו אם יהיה נביאכם הוכרחתי להיות במראה אליו אתוודע, 'אליו' דייקא, שאי אפשר לכם לקבל דיבור זה שהוא בחינה ממוצעת בלתי על ידי התלבשות בקולו וכדאמרן, ומדוע לא יראתם לדבר בו, וממילא נתישב מה דבשום מקום לא כתוב שעמד עמוד הענן על פתח האהל, משום דבכל מקום שירד עמוד הענן לאהל מועד דיבר עם משה לבדו, ואותו הדיבור היה בחינת תורה, וכן גבי הע' זקנים עמדו הם סביבות האהל והדיבור לא היה רק למשה רבינו ע"ה, משא"כ באלו הב' מקומות שהדיבור היה בחינה ממוצעת הוכרח להיות פתח האהל וכאמור והבן.
<b>וחרה</b> אפי בו ביום ההוא והסתרתי פני מהם והיה לאכול כו'. יש לדקדק בלשון והיה לאכול, וכי לא סגי באומרו ומצאוהו רעות כו'. גם מה שכבר דקדקתי באומרו ואמר ביום ההוא הלא על כי אין אלהי בקרבי כו' שהוא לשון קושיא, ומאי קושיא איכא הכא, וגם התירוץ ואנכי הסתר כו' מה חידש בזה הא כבר אמר והסתרתי פני כו'. ויראה, כי הנה אמר הכתוב (תהלים מו, ב) עזרה בצרות נמצא מאד על כן לא נירא בהמיר ארץ ובמוט הרים כו', דיש לדקדק דתיבת מאד לא יתכן כל כך דהא עזרה היינו ישועה מהצרות, וכיון שחלפה הצרה אין שייך בזה ריבוי עזרה או מיעוט עזרה דכל הישועות שוים, דהיינו שנפטרו מהצרה ונושעו ממנה, גם אומרו על כן לא נירא בהמיר כו' הוי כנותן טעם בהדבר עצמו, דהא ע"י מציאות העזרה בצרה שוב אין ממה לירא.
<b>אולם</b> נודע היות כל צרה הוא ס"א וכמ"ש בזוהר הקדוש (זוהר ח"א ס"ה:) מחבלא הוה אזיל בגו מיא כו', ונודע ג"כ כי הרצון שהיה לית"ש לברוא עולמות, אותו הרצון מתפשט בכל המציאות והוא המקיימם לעולם כל ימי מציאותן, והוא נשמת פנימיותם והוא מלובש בכמה וכמה לבושים, וכפי ערך מיעוט הלבושים כך ייטב הנמצא ההוא כי אינו רחוק כ"כ ממקור הטוב שהוא הרצון הנמשך מית"ש, שהוא ורצונו אחד, ועכ"פ גם במציאות גשמי אשר מרובה בלבושים, מ"מ הוא טוב כיון שחיותן ופנימיותן של כל המלבושים הוא מקום הטוב, וא"כ קשיא לכאורה במציאות הס"א אשר כפי הנראה הוא התנגדות לרצונו ית"ש, וממה נפשך אם אין נמשך רצון לתוכו מאין לו מציאות, ואם נמשך הרצון לתוכו היה טוב ולא רע.
<b>לתרץ</b> קושיא זו, מבואר בכל הספרים כי בכל ס"א יש ניצוץ המקיימו, ר"ל רצון מית"ש שיהיה דבר מורה התנגדות, מחמת שבשום פעם או בשום ענין יומשך עי"ז איזה ענין טוב, ומחמת זה הרצון מית"ש לקיימו אבל אינו רק רצון מועט כערך ניצוץ והבן, וא"כ אחר שיצא דבר הטוב שבו לפועל הרי יצא הניצוץ ההוא מהס"א ובהכרח נתבטל אותו הס"א כי כבר אין בו ניצוץ הרצון ההוא, כי אותו הרצון שוכן כבר בהטוב שיצא לפועל, וזה מובן לכל בעל דעת.
<b>וכן</b> ענין כל צרה הן ליחיד הן לרבים ח"ו שהוא ס"א כאמור וה' לא חפץ באלה שהרי כל המציאות לא המציא רק מחמת שטבע הטוב להטיב אבל להרע ודאי לא יחפוץ, וא"כ אין רצון בצרה, ומהיכן מציאותה, אלא שיש בו רצון דק ומעט והוא הניצוץ שבו המקיימו ומעט הרצון הוא דרך משל כדי שעי"ז יטיב האדם מעשיו או שיכנע לבו, א"כ ניצוץ דק ההכנעה שהוא מדה קדושה הוא מקיים כל הצרה, ולכן כל בעל דעת בכל צרה יחפש הניצוץ שבו, כי הניצוץ הוא ההיפוך מהצרה, כי הצרה הוא הס"א ענינה להרע לאדם והניצוץ שבתוכה ענינו לעזור לאדם להטיב מעשיו או להכנע וכדומה. נמצא בתוך הצרה יש ניצוץ עזרה בתוכו והוא מחיה כל הצרה, וא"כ כשאדם בעל דעת ומחפש כוונת הצרה שעיקרה הוא הוא העזרה ששוכן בתוכה שהוא הניצוץ ומיד כשמוציא הניצוץ ההוא ונדבק בלב האדם הרי שתים טובות עשה, כי הוציא ניצוץ קדוש מתוך הקליפות, ושנית כי כשיצא הניצוץ קדושה מהצרה ממילא נתבטל הצרה ואין לה שום מציאות. ולטעם זה אמר ה' (מל"א כא, כט) הראית כי נכנע אחאב לפני לא אביא הרעה בימיו, כי הוא מצא העזרה תוך הצרה והוציאה שהוא הכנעת לבו, ודעת לנבון נקל בכל כיוצא בזה.
<b>אמנם</b> שכל זה לא יבינו שוטים וכל העובדי כוכבים, כי הם אינם מצד הקדושה, אדרבה מהס"א, והם ממש להיפוך, כי כל זמן שיש בתוכה ניצוצות קדושות יש להם מציאות, ובצאת הניצוצות קדושות מהס"א מתבטלים עמהם, משא"כ ישראל שכל הנהגתם מצד הקדושה א"כ אין הצרה אצלם אלא כל זמן שהניצוץ עזרה עדיין תוך הצרה וכאמור, וישראל יש להם דעת זה להבין למצוא העזרה תוך הצרה ולהוציאו, ולז"א הכתוב (ירמיה מו, כח) כי אעשה כלה בכל הגוים אשר הדחתיך שמה ואתך לא אעשה כלה ויסרתיך למשפט ונקה לא אנקך, ירצה, כי עונש העוב"כ מצד הס"א ובצאת הניצוץ הקדוש מהם נעשה בהם כלה, משא"כ בישראל אי אפשר להיות כלה, כי ויסרתיך למשפט שהצרה הבאה בשום פעם ח"ו על ישראל, אין הכוונה אלא בשביל דבר טוב הוא העזרה הנמצא בה, ומשום הכי ונקה לא אנקך שיהיה ח"ו כלה וק"ל. ולז"א עזרה בצרות נמצא מאד, שמאד יש לנו דעת זה למצוא העזרה תוך הצרה, על כן לא נירא בהמיר ארץ כשיהיה כלה בכל הגוים וכאמור והבן.
<b>ולטעם</b> זה כשם שראינו השגחה מית"ש על ישראל בהיותם חונים בארצם וכל טוב שבעים, כך ממש או יותר נתראה ההשגחה עליהם בהיותם בארץ אויביהם בצרות צרורות כי נראה בעין בעליל לארץ כאב הרודה את בנו בשבט כדי שיטיב דרכו, ומיד כשיטיב דרכו שורף ומכלה השבט, והוא אומרו (משלי ג, יב) את אשר יאהב ה' יוכיח וכאב את בן ירצה, והוא אומרו (ישעיה י, ה) אשור שבט אפי, וישראל מוציאין העזרה תוך הצרה וכאמור, הרי רואין סיבת הצרה לטובה בהשגחה מעולה כאב הרודה את בנו. ובחורבן בית ראשון טרם הבינו ישראל סיבת הצרות, עלה בדעתם שהוא משנאתו אותם ח"ו רצו לפרוק עול ואמרו (סנהדרין ק"ה.) עבד שמכרו רבו כלום יש לו עליו כו', וסברו שסיבת הצרות מחמת שהשליכם מעל פניו ומבלי השגחה מצאום הרעות, אמר להם ית"ש ע"י יחזקאל הנביא ע"ה והעולה על רוחכם היה לא תהיה כו' אם לא ביד חזקה ובחימה שפוכה אמלוך עליכם כו', הודיעם בזה שאין הצרות מהעדר השגחה אדרבה מרוב ההשגחה לצורך העזרה הנמצא בהצרה, דהיינו שימלוך עליהם ויכנעו מפניו. יוצא מזה שבעת הצרות כמעט נראית יותר ההשגחה שבעתים של הטובה.
<b>אמנם</b> לפעמים יתהוה ח"ו איזה צרה לישראל אשר נלאו כל חכמי לב למצוא עזרה בתוכה, א"כ דמוה לכלה ח"ו, וכמו שבעו"ה נתהוה בזמננו זה בושנו מכל דור, שעלה בימינו מה שלא היה בשום דור ולא נשמע כמוהו, וילאה האדם למצוא בצרה זו תכלית טוב וניצוץ שבתוכו, כי ודאי הנותנים לכאורה לא יראו בנחמות ציון והיו דראון לכל בשר, והניתנים אוי לנו כי ראינו בעינינו שנעשים שם בריאה חדשה ולבם מתטמטם לא יצלחו לכל בעו"ה, והם נאכלים ממש ונתקלקלים ודומים לבהמה, אפילו בחוזרים משם אוי לנו כי חטאנו הרבה אחרי שעלתה זאת בימינו ההיתה זאת בימי אבותינו, וממילא בהיות לא נמצא בזהו תכלית טוב יצוייר שח"ו יעלה בדעת מעטי השכל שעזב ה' ח"ו, וצרות אלו יאמרו בודאי שבאים מהעדר השגחה, שהרי כל צרה שמצד השגחה בהכרח שימצא בה תכלית טוב שהוא הניצוץ אשר בקרבה.
<b>ואחשוב</b> שבזה ועל כיוצא בזה דיבר הכתוב כאן ואמר למשה רבינו ע"ה להודיעם אשר יקרא אתכם באחרית הימים, כי והסתרתי פני מהם באמת, ועי"ז והיה לאכול, ר"ל שהצרות יהיו מבלי תכלית טוב נמצא בהם אלא אדרבה כדבר הנאכל ונכלה. ואמר ביום ההוא הלא על כי אין אלהי בקרבי מצאוני הרעות האלה, לא כמו שהוגד לנו ע"י יחזקאל הנביא ע"ה שהצרות מצד השגחה והלא רעות אלה מורים שבאו מצד העדר השגחה, כיון שאין נמצא בהם תכלית טוב, ויעלה בדעתם עי"ז כמו שעלה בדעת דורו של יחזקאל, לז"א והאמת אינו כן רק ואנכי הסתר אסתיר פני, ר"ל לא כמו שאתם סוברים שעזבתי, אלא שהסתרתי פני לשעה מהם ועי"ז באמת מצאום צרות אשר ילאו למצוא בהם התכלית, אבל עכ"פ תכלית טוב נמשך מהסתרת פנים, שעי"ז תתרבה ההכנעה יותר כמובן, או לאיזה טעמים כמוסים אצלו ית"ש אשר אין לנו דעת להשיגו והבן.
<b>ורז"ל</b> באו לחזק יותר דבר זה אמרו (חגיגה ה.) כל מי שאינו בהסתר פנים ובוהיה לאכול אינו מהם, ולכאורה יפלא אשר מכל התוכחות הנמצאים בתורה לא הזכירו רז"ל אלא אלו השנים הסתר פנים והיה לאכול. ומובן עם דברינו, כי כל התוכחות מורים השגחה כאב על בנו, משא"כ אלו הב' המורים לכאורה העדר השגחה, דע לך דאדרבה זו השגחה יתירה ונוספת עוד על הראשונה, ולכן יצוייר ששאר התוכחות יבואו אפילו על מי שאינו מהם רק מצד היותו שוכן עמם ונדמה להם למראית העין, ויצויר ג"כ ההפך שימצא איש אנשים מישראל אשר עליהם לא יעבור הכוס. משא"כ אלו השנים הם בהשגחה יתירה עד שכל מי שאינו כו' והבן, והש"י יתן בלבנו לשוב אליו באמת ויגאלנו במהרה גאולה עולם אמן.
<b>ויאמר</b> ה' אל משה הנך שוכב עם אבותיך וקם העם הזה וזנה אחרי כו' וחרה אפי בו ביום ההוא כו' ומצאוהו רעות רבות וצרות יש לדקדק כפל הלשון רעות וצרות ואמר ביום ההוא הלא על כי אין אלהי בקרבי מצאוני הרעות האלה ואנכי הסתר אסתיר פני ביום ההוא על כל הרעה אשר עשה כי פנה אל אלהים אחרים. יש לדקדק, מה הלשון אומרת הלא על כי אין אלהי כו' ומאי קמ"ל, דודאי דכך הוא, ולשון הלא הוא לשון קושיא, וא"כ משמע דהכי קאמר ואמר ביום ההוא להקשות איזה קושיא הלא על כי כו' ומתרץ ואנכי הסתר כו' כך הוא שטח המשך המקראות, ובאמת לא חזינן הכא לא קושיא ולא תירוץ. ותו מאי דקאמר בתר הכי ואנכי הסתר כו' הוא מיותר לגמרי, דהרי כבר התחיל בזה מעיקרא ואמר והסתרתי פני מהם ומה הוסיף בפסוק ואנכי הסתר כו' ותו יש לדקדק דמעיקרא אמר והסתרתי פני מהם ואח"כ אמר ואנכי הסתר אסתיר פני ולא אמר מהם, ותו יש לדקדק מאי לשון בקרבי הוה ליה למימר על כי אין אלהי בתוכנו.
<b>ואזכיר</b> בזה דברי הגאון בפרשת דרכים מה שפירש בפסוקים האלה בדרך דרוש ומיושב לדרכו הקושיא האחרונה ואביא דבריו בקצרה. בהקדם דאמרינן במסכת שבת (פ"ח.) ויתיצבו בתחתית ההר מלמד שכפה עליהם ההר כגיגית כו' ואמרינן עלה מכאן מודעא רבה לאורייתא, והקשו הקדמונים הא ישראל קבלו התורה בשבועה וגבי שבועה לא מהני טענת אונס לבטל השבועה, אם לא היכא שנשבע בפיו וביטל בלבו והלא ישראל ברצון נשבעו ולא ביטלו בלבם, ותירצו דמאי טעמא בעינן ביטול בלב אע"ג דבכל דוכתא קי"ל דכל עשיה שאדם עושה באונס לאו כלום הוא ולמה לא יועיל אונס לבטל השבועה היכא דלא ביטלה בלב, היינו משום דעל הלב אינו אנוס דאין חברו יודע מה בלבו, משא"כ בהש"י שיודע מחשבות אדם ותחבולותיו ה"ל אנוסים גם על המחשבה ולא בעינן ביטול בלב. ובמדרש (תנחומא יתרו ג, א) מפרש הפסוק ועל נסותם את ה' לאמר היש ה' בקרבנו אם אין כך אמרו ישראל אם מהרהרין אנו בלבבינו והוא יודע מחשבותינו נעבדנו ואם לאו נמרוד בו, וזהו היש ה' בקרבנו, ר"ל מחשבותינו, כי ישראל היו מסופקים אם הקב"ה יודע מחשבות.
<b>עוד</b> הקדים שם הפרשת דרכים דלענין עבודת כוכבים לא מהני טענת המודעא, וזהו אמרו ומצאוהו רעות רבות כו' ואמר ביום ההוא הלא על כי אין אלהי 'בקרבי' דייקא מצאוני הרעות, ר"ל שהם יוכיחו שדעתם אמת היה ח"ו שאין הקב"ה יודע מחשבות דאם איתא שהוא יודע מחשבות א"כ יש לנו טענת המודעא ואינם ראוים לעונש, וזהו הלא על כי אין אלהי בקרבי כו', ועל זה השיב להם שאינו כך דאע"ג דבוודאי אני יודע מחשבותם, ואז איתא לטענת המודעא, מ"מ ואנכי הסתר כו' כי פנה אל אלהים אחרים ובעובדי כוכבים לא מהני טענת המודעא עכ"ד שפתים ישק.
<b>ובדרך</b> זה ביארתי ג"כ פסוקי נצבים (דברים כט, יז) פן יש בכם איש או אשה כו' אשר לבבו פונה היום מעם ה' אלהינו ללכת לעבוד את אלהי הגוים כו', ויש לדקדק בתיבת לבבו דכיון דמיירי מעבודת עובדי כוכבים הוה ליה למימר אשר פונה היום מעם ה' אלהינו, דהא תיבת לבבו משמע רק מחשבה בעלמא, ותו יש לדקדק והיה בשמעו כו' והתברך בלבבו לאמר שלום יהיה לי, מאיזה סברא יאמר בלבו שיהיה לו שלום, ותו דאם יתברך בלבבו לאמר שלום יהיה לי ולא יאמין בשכר ועונש, א"כ במה סתר משה רבינו ע"ה את דבריו ואמר לא יאבה כו' כי אז יעשן כו', דכיון דזה אינו מאמין מה מהני מה שאומרים לו ובאיזה סברא יש לסתור דבריו של זה המתברך בלבבו.
<b>ויובן</b> דהענין איתא במדרש (תנחומא נח ג, א) שהקשה בההוא דכפה ההר כגיגית למה הוצרך הש"י לזה הרי כבר קודם זה נתרצו ישראל לקבל התורה, ותירץ דהש"י עשה זאת בכוונה כדי שיהיה לישראל טענת מודעא וינצלו מעונשים קשים, והענין הוא דאע"ג דבאמת לאו טענה מעלייתא הוא מכל וכל, מ"מ הצלה פורתא מיהת איכא לבלתי יענשו בתוכחות הכתובים בתורה, ואהני להו טענה זו לסתום פי המקטרגים, לכן אף כשנענשין אין נענשין בכל האלה הכתובה, דאהני מיהת טענה זו להקל מעליהם העונש שבתוכחה.
<b>ובהא</b> פירשתי פסוק בירמיה (כ', ז) פתיתני ה' ואפת חזקתני ותוכל מדוע הייתי לשחוק כל היום כולו לועג לי, פירש"י ז"ל דמיירי שנתפתה להקב"ה להיות נביא ולילך בשליחותו וישראל משחקים בו, והנה באמת יש לדקדק דאדרבה ירמיה הצטער תמיד על ישראל והתפלל עבורם ולמה אמר בזה דלטוריא עליהם. ותו יש לדקדק כפל הלשון במלות דסתרי דהיינו פתיתנו חזקתני. ולדברי המדרש הנ"ל יש לפרש דאדרבא ירמיה התפלל וטען בזה טענה בעד כלל ישראל, וזהו אומרו רבש"ע הלא מתחלה פתיתני ה' לקבל התורה ואפת שכבר נתרצתי לקבל, ואעפ"כ אח"כ חזקתני ותוכל שכפית הר כגיגית, על כרחך אין זאת כי אם לפתוח לנו פתח תקוה להקל העונש מעלינו, כדי שיהיה קצת פתחון פה בטענת מודעא, וכיון שכן מדוע הייתי לשחוק בין העוב"כ ולא הקלת העונש כלל.
<b>והנה</b> נודע כי יצרא דעבודת כוכבים הוה תקיף מאד בימים ההם, כמבואר בדברי רז"ל (סנהדרין ק"ב:), וזה היה ענין אומרם היש ה' בקרבנו אם אין שפירש המדרש הנ"ל אם מהרהרין כו', דלכאורה מאי נפקא מינה להו בהא בחקירה זו. אלא הענין הוא לפי דיצרא דעבודת כוכבים הוה תקיף ואעפ"כ לא היו יכולין לעבוד כוכבים ומזלות מחמת חומר עונשו, ולכן חיפשו עלילות אולי יוכלו לעבוד כוכבים ומזלות עכ"פ במחשבה, אולי אינו יודע מחשבות ויוכלו למלאות יצרם ותאותם במחשבה עכ"פ, לזאת רצו לחקור זאת אם מהרהרין כו'.
<b>וזהו</b> שדיבר אליהם כאן פן יש בכם איש כו' אשר 'לבבו' דייקא פונה היום כו' לעבוד את אלהי הגוים ההם, ר"ל שרוצה לעבוד עכו"ם במחשבה, והיה בשמעו את דברי האלה דעונש עבודת כוכבים חמור, והתברך בלבבו לאמר שלום יהיה לי כי בשרירות 'לבי' דייקא אלך, ר"ל שלא יעבוד כוכבים ומזלות רק במחשבה ויאמר שאינו יודע מחשבות ח"ו, לזה אמר להם דעו נא וראו כי תפלו בפח גדול מזה, דא"כ כשתאמרו שאינו יודע מחשבות ח"ו לא יאבה ה' סלוח לו על שום עבירה א' כי אז יעשן כו' ורבצה בו 'כל' האלה דייקא, דהא מה שישראל יש להם קיום ולא ירבץ בם כל האלה הוא, כי טענת המודעא אהני להקל מעליהם, משא"כ זה שיאמר שאינו יודע מחשבות ח"ו א"כ בטלה טענת המודעא וא"כ קלקל לעצמו יותר על תיקונו, ובמ"א הארכתי בענין זה עוד.
<b>ונבא</b> לבאר בדרך מוסר הפסוקים שהתחלנו, בהקדם לבאר פסוק בירמיה (יז', יא) רפאני ה' וארפא כו', ונוסח זה תיקן לנו ג"כ בנוסח התפלה רפאנו ה' ונרפא הושיענו כו', וקשה, חדא, כפל הלשון רפאנו ונרפא, ותו רפאנו משמע שצריך הקב"ה לרפאות ובלעדו אי אפשר כאשר באמת כך הוא, ולשון ונרפא משמע שהרפואה מעצמה. ופרשתי דבר זה בדרך המוסר, דהנה לכאורה צריך להבין הרי ארז"ל (סנהדרין צ"ז. ) כלו כל הקצין ואין הדבר תלוי אלא בתשובה, ודבר גלוי וידוע שאם היו כל ישראל שבין בתשובה ברגע א' אזי תיכף ישלח הש"י לנו את הגואל, מחמת שע"י התשובה היינו כולנו נעשים מנוקים מעון, וא"כ הלא אנחנו מאמינים בענין יום הכיפורים כי ביום הזה יכפר עליכם לטהר אתכם מכל חטאתיכם, וא"כ ביום הכיפורים נעשים כל ישראל מנוקים מעון ומדוע לא יהיה הגאולה מיד במוצאי יוה"כ.
<b>ואמרתי</b> לבאר זאת בדרך משל, הנה נודע שיש למלך תחת ממשלת מדינותיו שני מיני רופאים, האחד הוא רופא דברים גסים ועבים, ורופא זה ממונה על האנשי חיל שלו ואנשים אלו המה גסים בטבעם ואנשים בריאים וחזקים ומעולם בל יראה בכל אבריהם הפנימים שום חולי ומכשול זולת מחמת שהולכים למלחמה ולפעמים נעשה במקצתם מומים או מחוסרי אבר, וגם מחמת שמורגלים לעשות מעשים רעים ומכים אותם מכות אכזריות ונעשה גופם מלא חבורות ופצעים אכזרים ורעים, ולזה ממונה אותו הרופא שהוא אינו מלומד רק לרפאות אלו החבורות ופצעים, ויותר מזה כגון לרפאות איזה חולי פנימית כל זאת אינו יודע כי לא למד רק לרפאות רפואות חיצונים אשר באיברים מבחוץ מחמת הכאות וכאמור, ורפואות הללו הרפואה קשה יותר מהמכה עצמה כידוע דבר זה, כי צריך לרפאות בסמא חריפא שידובק הבשר וירפא מן הפצעים הרבים וכאב הרפואה גדול ורב יותר מכאב המכה.
<b>השני</b> הוא רופא אשר לא ידע בכל אלה הרפואות, רק למד חכמת הרפואות אשר בכל האברים הפנימים, ורופא זה ממונה על השרים ועבדי המלך שהם לא יוכו במלחמה כי הם לעולם לא יבואו נגד המלחמה החזקה וגם כן אין עושין בשום פעם שום מעשה אשר יתחייבו להכותם ושיהיו להם פצעים בגופם, לזאת כל אבריהם וגופם מבחוץ כולו שלם ויפה, רק מבחינת היותם מורגלים במאכלים דקים והם בטבעם דקים מאד לזאת אין אבריהם הפנימים כל כך חזקים אשר מחמת זאת הם צריכים לרופא מומחה ובקי בחכמת הרפואה כדי שיחזיק תמיד את מזגם וכחות הגוף הפנימים לכל אשר ימצא להם בדק. והנה חולאים הללו אינם כאב כל כך רק מיחוש בעלמא שמרגיש לפעמים השתנות במזגו שאינו חזק כראוי, והרפואה הוא ע"י סמים מועילים וערבים לגוף שיתענג בהם ועי"ז נחזקו כחותיו.
<b>ואירע</b> פעם אחת שהיה בעיר אחד רוב אנשי העיר היו חלאים ר"ל ולא נרפאו והיו מוטלים על ערש דוי. בתוך כך אירע שהדאקטר של המלך עצמו עבר דרך אותה העיר, ויהי כשמוע החולים דבר זה שלחו אליו אנשים לבקש ממנו מאוד שיחוס וירחם עליהם, להיות שהוא הרופא של המלך עצמו ובודאי הוא מומחה שאין כמוהו יעשה זאת למען רחמיו שישב שם איזה ימים וירפאם, ויהי הרופא הלך אליהם וישא עיניו וירא כי כולם הם מוכים במכות חיצונות בעלי מומים ומחוסרי אבר פצע מכה חבורה, ואמר בלבו רפואות אלו אינם שייכים לי ומה שלחו אחרי, ויאמר בלבו אראה מזגם וכחות גופם הפנימים אם הם חזקים כראוי, וינסה זאת בחכמתו וירא כי גם כחותם הפנימים באיבריהם הם ג"כ חולים מאד.
<b>וכראותו</b> כך השיב להם הנה בדבר המכות החיצונות אשר לכם בחנם הטרחתם אותי כי דבר זה אינו שייך לי ואיני מלומד ברפואות האלה כלום ובחנם הטרחתם אותי בזה. אולם אמת הדבר שגם מזגיכם וכוחותיכם ואברים הפנימים הם ג"כ מלאים חלאים אשר מאד אתם צריכים לי שארפא אתכם, אכן זהו דבר שאי אפשר כלל טרם תרפאו בגופיכם מבחוץ בכל איבריכם לא אוכל כלל לעשות לכם פעולתי ברפואות השייכים לי. לזאת העצה היעוצה מאתי לכם קחו לכם רופא אחד שירפא אתכם כל המכות החיצונים אשר בכם ואח"כ ארפא אתכם אנכי ותהיו מבית ומחוץ ככל האנשים. זהו המשל והנמשל צריך לבאר באורך.
<b>והנה</b> נודע כי חולי הנפש כמו חולי הגוף, ורפואת הנפש כמו רפואת הגוף, ולכן כמו שיש לגוף ב' מיני חלאים מבית ומבחוץ כאשר אמרנו במשל, כך יש לנפש שני מיני חלאים, מין חולי אחד הוא באנשים כשרים אשר אינם בעלי עבירות ואינם עוברים עבירה בפועל ח"ו ואברי נשמותיהם כולם שלימים ויפים אין בהם מום או חסרון אבר, זולת שיש להם חולי בפנימיותם ע"ד כי אדם כו', והיינו במדות ובדיעות או בקנאה ותאוה וכדומה, ויש דברים שארז"ל שאין אדם ניצול מהם בכל יום, וכן מעט הגאוה והכעס וזולתן מהמדות האסורות, ומעט השיחות בטלים אשר היצר הרע מזמין לאדם לפעמים ודומיהן הן כל אלה החלאים הדקים.
<b>אמנם</b> מין חולי הב' הם חלאים רעים ונאמנים, פצעי אויב מכות רעות מוסר אכזרי בעברו על לאוין חמורים, ונודע כי רמ"ח ושס"ה הם רמ"ח אברים ושס"ה גידים של הנשמה, וכאשר עובר עליהם ג' פעמים על אחד מהם אז נעשה מחוסר אותו אבר שנכרת ח"ו אותו אבר מן הנשמה, או שעובר ח"ו על כריתות ומיתות בית דין שבאלו נאמר הכרת תכרת הנפש ההוא, שנכרת ח"ו כל הנפש ממקורה ומכף רגל ועד ראש אין בה מתום פצע חבורה ומכה טריה לא זורו ולא חובשו (ישעיה א, ו), וזהו דבר רע ומר מאד כגון ע"ג ג"ע וש"ד שהם דברים המחליאים כל הנפש בעשות אחת מהנה אפילו פעם אחת לא כלאוין ועשין שבעשות א' מהן מחליא אותו האבר לבד ובעשותו ג' פעמים כורת אותו האבר, משא"כ בעשותו אלו הדברים הוא מחליא כל הנשמה וכורתה ממקורה ח"ו.
<b>וכן</b> המחלל את השבת דאמרינן בעלמא האי תנא חמירא ליה שבת כעוב"כ ולחד גירסא מעבו"כ, וכל מיני חילול שבת הן חמורים מאד, לא מבעיא באבות ותולדות שהן מדאורייתא ומהן יש בהן סקילה או כרת וכדומה, הלא אף גם בשבותין שהם דרבנן מ"מ כיון דאביזרא דחילול שבת הוא הוא ג"כ חמור מאד, וארז"ל (ברכות ד:) כל העובר על דברי חכמים חייב מיתה, וכדומה לזה שאר עבירות החמורות הכוללות כל הנפש. וישP עון חמור מכל אלו לענין כמה ענינין, והוא מי שעוזב דייני ישראל והולך לדיין אשר ישר בעיניו, דאמרי רז"ל (קידושין מ"ט.) הרי זה מחרף ומגדף וכאילו הרים יד בתורת משה רבינו ע"ה ומחלל את השם ומייקר שם האלילים להשביחן ח"ו, והרי זה דבר חמור מאד אשר אין כמוהו, ובעו"ה שכיח זה עתה עבור אשר לבלתי יוכלו דייני ישראל לכוף ולהזמין לבעל דין, ולכן מאחר שאין כפיה על הדבר הם מסרבין והולכין כו'.
<b>ונבאר</b> בענין זה איזה מקראי קודש. הנה אמר הנביא ע"ה בירמיהו (ב', י) כי עברו איי כתים וראו וקדר שלחו והתבוננו מאד וראו הן היתה כזאת ההמיר גוי אלהים והמה לא אלהים ועמי המיר כבודי בלא יועיל שומו שמים על זאת כו' כי שתים רעות עשה עמי אותי עזבו מקור מים חיים לחצוב להם בארות בארות נשברים אשר לא יכילו המים ע"כ. ויש לדקדק כי בכל לשון עמי לשון חבה ואם הנביא מיירי כאן מאותן האנשים אשר עזבו לגמרי את ה' ועובדים עבודת כוכבים ויצאו מן הכלל בפועל ונתפרשו מן היהודים היתכן לקרותן עמי באומרו ועמי המיר כבודי כו'. עוד נקדים פסוק במלכים (מל"ב א', ג) ביהורם ששלח בחליו לדרוש בבעל זבוב אלהי עקרון לאמר האחיה מחלי זה ויאמר לו הנביא כה אמר ה' המבלי אין אלהים בישראל שלחת לבקש אלהי עקרון לכן כה אמר ה' המטה אשר עלית עליה לא תרד ממנה כי מות תמות כו'. ויש לדקדק, כי נודע היות כל התורה ונביאים וכתובים נצחיים ולא שיהיה נבואה לשעתה, ונבואה זו דהמבלי אין אלהים בישראל כו' לכאורה היא רק לשעתה.
<b>ונקדים</b> מה שפרשתי הפסוק בפרשת בשלח (שמות יז, טז) ויאמר כי יד על כס יה מלחמה לה' בעמלק מדור דור, וארז"ל (תנחומא סוף כי תצא) שאין הכסא שלם כו'. ודבר הזה הוא תמוה מאד, מי הוא אשר שלח יד בכסא הכבוד של מלך הכבוד ית"ש, ואיזה יד שולטת שם, ומלחמה מה טיבה, האם הקב"ה צריך לעשות מלחמה והלא כל הנמצאים שבעולם אם רגע כמימרא ימנע השי"ת השגחתו מהם יבוטלו ומה הוא צריך למלחמה.
<b>ואמרתי</b> בזה על פי משל, שהיה מלך אחד תקיף מאד, והיה לו אוהב נאמן אשר אהבו כנפשו, ואותו האוהב תמיד שם נפשו בכפו לטובת המלך ונלחם כל מלחמותיו והצליח תמיד כי היה איש משכיל ומצליח ונצח כל המלחמות עד שנתעשר המלך עושר גדול ומדינות הרבה כבש ע"י זה האוהב, ויוסף עוד המלך אהבו. ומלבד זאת היה זה האוהב בעל מלאכה גדול יודע לעשות בזהב ובכסף ובנחושת ובחרושת אבן, ויעש למלך כסא שן גדול בכל מיני נוי לא נעשה כן לכל ממלכות הארץ, והוטב בעיני המלך כסא הזה וכל הארץ שמעו את יופי הכסא ומתקבצים תדיר להסתכל ביופיו של הכסא ויהי זאת לכבוד גדול אל המלך, ויהי הכסא חביב מאד למלך כבבת עינו ויוסף עוד אהבו עד אשר אהבו כנפשו ממש.
<b>ויהי</b> היום אירע פעם אחת שהלך למלחמה ולא הצליח אז כפעם בפעם ונשבה בנו של אותו האוהב ויחזור לביתו ויתאבל בקרבו על בנו, ולמלך לא הגיד לבקשו על בנו מחמת כי היה אוהב למלך מאד ולא נח יום ולילה בצורכי המלך ומלחמותיו, ומחמת רוב הבושת שהיה לו מהמלך לא הגיד כלל הדבר ההוא. ויהי כי זקן אותו האוהב וידע אשר הגיע עתו, אז בא אליו המלך עם כל שריו ועבדיו והתחיל המלך בוכה מאד כי צר לו עליו פרידתו כי אהבת נפשו אהבו. וכראות אותו האוהב איך הוא חביב מאד בעיני המלך אמר בלבו הנה הגיע העת שיבקש למלך על אודות בנו, ויאמר למלך זכור נא אשר התהלכתי לפניך ונלחמתי כל מלחמותיך ושמתי נפשי בכפי ונצחתי תמיד, והנה פעם אחת נשבה בני במלחמה, ועתה תזכור לי את כל אשר עשיתי ותפדה את בני ממקום אשר הוא שבוי שם, ויבך ויתחנן לפני המלך והבטיח לו המלך וישבע לו על הדבר ההוא.
<b>ויהי</b> אחרי מותו זכר המלך את הבטחתו והלך בעצמו וקיבץ כל חיילותיו והלך בזרוע נטויה לאותה המדינה והוציא משם את בנו של האוהב והביאו אצלו, ויהי חביב לו כבבת עינו בזכרו תמיד מעשי אביו אשר עשה תמיד בשביל המלך ובראותו לפניו תמיד את הכסא הגדול והיפה אשר עשה לו אביו, ומה עשה המלך נטל אותו הבן והושיבו אצלו על כסא המלוכה הזה ויאמר לו אתה ראוי והגון שתשב עמי על כסא זה כי זה הכסא עשה לי אביך, והורגל כך עם המלך כמה זמנים והמלך הספיק לו כל הצטרכותו למאות ולאלפים.
<b>אמנם</b> אותו הבן לא חכם היה, ואירע לו פעם אחת שהיה צריך לו מעות, ומחמת מיעוט חכמתו לא הבין שיאמר למלך הצטרכותו ובודאי יתן לו כהנה וכהנה, וחשש וביקש תחבולות מהיכן יקח מעות, מה עשה הלך ושבר מהכסא המלוכה כל נתח טוב וכל הציורים היפים ואבנים טובות שהיה שם ומכרם עד שנשאר הכסא פגום מנוול מיופיו, ואח"כ לקח הכסא הנשאר ומכרו ג"כ. ולא די בזיון וקצף שמכר כסא המלך ושברו אף גם זאת שמכרו לשונא המלך ובעל מלחמתו, ויהי כשבת אותו השונא על כסא המלך הזה אשר היה שמעו בכל הארצות נתגאה בעצמו והכריז בכל המדינות כי הוא מלך ויתקבצו אליו אנשים לרבבות וימלוך עליהם ויהי בעל מלחמתו של המלך.
<b>והנה</b> זה בן האוהב בהיותו בתחלה חביב מאד למלך היו לו אויבים הרבה בעלי קנאה שקנאוהו מאד על אשר גדלו המלך מעל כל השרים ויחפשו לו תמיד עולות וישימו לו עלילות דברים בפני המלך והשרים, ויהי כשבת המלך על הכסא לשופטו יצא תמיד זכאי בדינו בראות המלך את הכסא ביושבו עליו ונזכר כי זהו הכסא המלוכה אשר עשה לו אביו של זה, ונזכר גם בשאר מעשים אשר אביו עשה לו ושוב לא היה יכול שום שר לדבר עליו חובה לפני המלך. ויהי היום אחר ששיבר הכסא ומכרו, אירע הדבר שנתעורר עליו עלילה ומשפט לפני המלך ונתעוררו עליו אויבים רבים ומעלילים. ויהי כראותו כך התחיל בוכה ואומר בלבו מה אעשה הנה בכל עת שהיה כזאת עלי ניצלתי בעבור כסא המלוכה, והן עתה לא די שאין לו סניגור אלא אף גם יעשה קטיגור כי בהזכיר אלו העלילות והמלך ישב לשפטי יפקוד ג"כ בדבר הכסא אשר עשיתי ומה אעשה עתה. ויהי כי הלך ובכה בא איש אחד ונתן לו עצה שבתוך כך טרם יתחיל דבר המשפט יראה לפדות את הכסא מאת שונא המלך ואת אשר שיבר יראה ויבקש איזה אומן טוב שיתקנו כאשר היה בתחלה. ויעשה כך, וישב לו המלך לאוהב כבראשונה וינצל.
<b>הנה</b> זה הוא המשל ידוע כי הוא דבר בדוי מלב כדי לקרב כל הענינים אל השכל, אבל הנמשל הנה הוא דבר אמיתי והוא אשר אירע לנו ממש. אחד היה אברהם אבינו ע"ה והוא היה אוהב המלך מאד ונלחם כל מלחמותיו כידוע, כי האדם לא נברא רק כדי להלחם מלחמת היצר הרע וזהו עיקר בריאת האדם כמ"ש הסמ"ג בהקדמה, ואברהם אבינו ע"ה נלחם תמיד מלחמה זו ותמיד נצח לרוב השכלתו וצדקתו וגבורתו עד שקראו הקב"ה אברהם אוהבי. ומלבד כל אלה המלחמות עשה אברהם אבינו ע"ה כסא כבוד למלך הכבוד, והכסא ידוע מה הוא, והוא שאמר הכתוב (תהלים פט, טו) צדק ומשפט מכון כסאך, נתבאר ששני דברים אלו צדקה ומשפט הוא הוא הכסא של הקב"ה, ודברים האלה עשה ותיקן אברהם אבינו ע"ה כמש"ה (בראשית יח, יט) כי ידעתיו למען אשר יצוה את בניו כו' לעשות צדקה ומשפט, וזהו הכסא היפה שעשה אברהם אבינו ע"ה להקב"ה אשר אין כסא זה בכל העולמות בלתי לה' לבדו ויוסף עוד הקב"ה אהבו. פעם אחת אירע שלא נצח את המלחמה כפעם בפעם ונכשל קצת בבמה אדע ונשבה בנו היינו שנגזר על בניו ידוע תדע כו', אח"כ ביקש אברהם אבינו ע"ה מהקב"ה על אודות ישראל לפדותם ממצרים מבור השבי והבטיח לו וכרת עמו ברית ושבועה על דבר הזה.
<b>ויהי</b> אחרי מות אברהם זכר הקב"ה את אברהם ושבועתו, ודילג את הקץ ונגלה בכבודו בתוך מצרים ויפדה את ישראל מבית עבדים וקירבם אצלו ונעשו חביבים לו מאד בזכרו תמיד מעשי אבותינו, ובראותו תמיד הכסא היפה אף נעים אשר עשה לו אבינו. ועוד זאת לקח את ישראל והושיבן אצלו על הכסא, הוא הענין משה"כ (תהילים פב, א) בקרב אלהים ישפוט, ואמר אלהים נצב בעדת אל, שהושיב דייני ישראל על זה הכסא ואלהים נצב עליהם, ואמר הש"י כי כדאי הם לשבת על זה הכסא כי הוא אשר עשה אבותם, ותמיד כראות מלך מלכי המלכים הקב"ה צדקה ומשפט שהוא הכסא אשר עשה אברהם אבינו אזי ישראל חביבים לפניו מאוד. וכאשר לפעמים נתעוללים עלילות וקטרוגים בישראל כאמרו (איוב א, ו) ויהי היום ראש השנה ויבואו בני האלהים כו', ויש שם מיימינים ומשמאילים, והקב"ה יושב על כסא המשפט, הנה כשבתו על זה הכסא מיד נזכר לפניו שזה הכסא עשה אברהם אבינו ע"ה ומיד הוא זוכר גם כל מעשי האבות ומתמלא רחמים עלינו ושוב אי אפשר לשום מקטרג ללמד חובה.
<b>אכן</b> ברוב הימים מה עושים מקצת אנשי ישראל, בשיש לו דין עם חבירו, וכמדומה לו שבמקום אחר יזכה יותר ממה שיזכה בדיני ישראל, והוא צריך למעות, ואין לו שכל ובינה לומר אל לבו הנה מעולם הקב"ה מזמין לו כל צרכו הוא הזן ומפרנס מקרני ראמים כו' (שבת ק"ז:), וגם עתה ודאי יתן לי כל צורכי ומה ארויח במה שאוציא ממון שלא כדין תורה הנה בודאי הקב"ה ישלים לי ויחסר לעושה עולה מהקצוב לו בר"ה ויה"כ. הנה היצר הרע מסמא את עיניו מלהתבונן בדבר זה, אלא מחמת שמתאוה למעות משבר את הכסא שהוא המשפט ומסרב במשפטי התורה, ולא זו בלבד שמוכר את הכסא לשונא המלך הוא ענין אמרם הרי זה מחלל את השם ומייקר שם האלילים להשביחן שנאמר כי לא כצורנו צורם ואויבינו פלילים כשאויבינו פלילים זהו עדות לעילוי יראתם.
<b>נמצא</b> הביטו נא וראו אחינו בית ישראל מה עושה זה ההולך מדייני ישראל למקום אחר, עבור מעות שמתאוה הוא לוקח הכסא מאת מלכנו מלך הכבוד ומוכר לשונא שלו ויושב השונא על כסא המשפט ונעשה מלך ח"ו, וזהו ענין עדות לעילוי יראתם. והנה בתוך כך הגיעו ימי הדין הללו ויבואו בני האלהים להתיצב ולקטרג ונתעוררו עלינו ג"כ עתה בעו"ה צרות צרורות הוה על הוה אשר לא שערום אבותינו מעת גלות הארץ כצרות אשר אנחנו רואים, הסתכלו נא, כל זמן שהיה הדין תורה נוהג בישראל לא היו אלו הצרות והגזירות, ומעת אשר התחילו ישראל לסרב בדייני ישראל מן אז והלאה מתחדשות גזירות בכל יום ויום עד אשר הצרות עברו ראש ואי אפשר לסבול כלל כאשר אתם רואים בעיניכם. וי לן היינו האי דאחרביה לבית המקדש, ועדיין הוא מרקד בינינו, כי לא חרבה ירושלים עד שלא עשו משפט בתוכה כמאמר רז"ל (בבא מציעא ל:) וכמ"ש הנביא (ישעיה א, כג) יתום לא ישפוטו כו' ועוד דוכתי טובי שהוכיחם על דבר המשפט, ומחמת זה נחרב ירושלים בעו"ה.
<b>וזה</b> ירמוז הפסוק (תהילים קכב, ג) ירושלים הבנויה כעיר שחוברה לה יחדיו, ר"ל אימתי ירושלים בתוקפה וקיומה, ומכוון נגד ירושלים של מעלה, ועולים שם שבטים להודות לשם ה', בעת כי שמה ישבו כסאות למשפט כסאות לבית דוד, שהם דנו דין תורה, ואח"כ כאשר פסקה זאת נחרב בעבור זה וגם בעבור שאר עונות, כי כל עת שהיו ישראל עושה משפט וצדקה אזי לא נחרב ירושלים גם בעבור שאר עבירות וכמש"ל, כי בכל עת שישב הקב"ה על כסא המשפט שעשה אברהם אבינו ע"ה אז נשתתקו כל מלמדי חובה, וזהו שארז"ל (מדרש תהילים עב, ג) בזמן שיש דין למטה אין דין למעלה מטעם האמור.
<b>וזהו</b> עצמו מאמר הכתוב (עמוס ה, ז) ההופכים ללענה משפט וצדקה לארץ הניחו כו' ואספתי את שלומי מאת העם הזה את החסד ואת הרחמים, ופירש"י ז"ל בזכות הצדקה ומשפט שעשה לפני אברהם נתתי להם חסד ורחמים שנאמר (הושע ב, כא) וארשתיך לי בצדק ובמשפט בחסד וברחמים, עתה שהם הופכים ללענה המשפט, והצדקה לארץ, הניחו אספתי מהם החסד והרחמים ע"כ. הנה זהו כל דברי המשל והנמשל שאמרנו. וענין הפיכת המשפט ללענה שהזכיר ולא אמר שאינם עושים משפט כדרך שאמר בצדקה שמניחים אותה לארץ, דהיינו שאינם עושים צדקה, וגבי משפט אמר שהופכים אותו ללענה, הדבר ברור שהכוונה לכל דברי המשל שאמרנו, דהיינו שמוציאים הדין מדייני ישראל ונותנים הכסא לשונא המלך.
<b>ועתה</b> אחינו מה נעשה כי זה הכסא שהיה לנו תמיד לסניגור בעת קיטרוג עתה לא די שאין לנו סניגור אף גם זאת שנעשה מזה ג"כ קטרוג, לכן אין לנו שום סמיכה רק באשר תראו שנתקן את העוות לעשות אגודות אגודות ולתקן לבלתי הביא דין ישראל רק בדין תורתינו הקדושה, ולתקן שברי הכסא ולהחזירו לאלהינו מלך הכבוד ויהיה הדבר כבראשונה ונהיה חביבים לפני אבינו שבשמים ויגאלנו מהרה.
<b>הנה</b> נתבאר הפסוק שהתחלנו, שזהו אומרו כי יד על כס יה, שהוקשה לנו איזה יד שולטת שם עד אשר נאמר ששלח יד בכסא. אכן נודע הדבר, כי אמת שאין שום יד שולטת שם זולת יד אנשי ישראל שולטים שם כמ"ש (בראשית כח, יב) והנה סולם מוצב ארצה וראשו מגיע השמימה, וביארו המפרשים שהראה הקב"ה ליעקב איך האדם הוא מוצב ארצה וראשו מגיע השמימה ועל ידו מתנהגים כל העולמות הן לטוב הן להיפוך ח"ו, וזהו אומרו והנה מלאכי אלהים עולים ויורדים בו, ר"ל ע"י מעשי האדם יש להם לפעמים עליה ולפעמים ירידה הכל כפי מעשיו. הנה שישראל ידיהם שולטות בכל העולמות הן לתקן הן לקלקל, וזהו שרמז ואמר שמחמת כי יד על כס יה, שישראל ח"ו שולחים יד בכסא ונתנוהו לשונא המלך והמליכוהו ח"ו, לזאת מלחמה לה' בעמלק כו', כי ע"י שהם ממליכים אותו הוא נעשה בעל מלחמתו של הקב"ה כמבואר בדברי המשל והדברים עתיקים ואי אפשר כאן להאריך ולבאר יותר.
<b>ועתה</b> דעו נא וראו עד היכן הדברים מגיעים, ועל זאת ידוו כל הדווים ואיך לא נשים זאת אל לבנו. אחינו בית ישראל כמה לנו זאת לחרפה ולבושה שמחמת שאין לנו כח להיות כופין לקיים התורה אין מקיימין. כי מתחלה כאשר היה דבר המלך ודתו ליתן תוקף לדין תורה לכוף היו כל ישראל צייתין הדין תורה, ועתה כאשר אין כח לכוף אין צייתין, אתמהה, אם נתן הקב"ה התורה לישראל על אופן כזה שאחרים יכופו אותם לקיימה בושו והכלמו מדרכיכם, בית ישראל שימו נא על לב כל הנאמר בו שהולך בענין זה ובמה נחשב הוא כמחרף ומרים יד ומחלל ומייקר שם אלילים. ידעתי כי טוב טוב לכל בר ישראל אשר מזרע ישראל הוא ונשמת רוח חיים באפיו, יותר יוטב בעיניו ויותר יהיה ניחא ליה להקבר חיים ולסבול שאר יסורין ממה שתאמר התורה עליו דברים האלה, רק היצר הרע מחשיך אנפוי דבר נש ומסמא עיניו שלא יתישב כלל בדעתו מה הוא עושה.
<b>זכרו</b> נא והתאוששו ודעו וראו כי רע ומר עזבכם את ה' בדבר הרע הזה. ושימו על לב תחבולות בעלי מלחמתנו הנה אם היה גוזר המלך שאין רשאין לדון כלל בדיני ישראל לא היה הקולר תלוי בצוארינו, וכבר מעשים הרבה אירעו שגזרה המלכות על ישראל לבטלם מתורה ומצות ולא היה לישראל עון אשמה בעשותם מצות ה' אשר לא תעשנה, ואדרבא בבוא אז המקטרג לקטרג על ישראל היותם בטלים מתורה ומצות עמד סנגוריא שלנו והפך הקערה על פיה ותבע שכר בטלה באומרו כי עם ה' אלה ותאבים ומשתוקקים תמיד לדברי תורה ומצות ואתה ביטלת אותם מכל זאת וכמה נהרגו וכמה נחנקו והומתו בכל מיני מיתות במה שלא רצו לבטל אות א' מהתורה ובזה זכו ישראל בדין בפני בית דין שלמעלה. ועתה בתחבולות עושה מלחמה עם ישראל ומתחכמין ואין גוזרים על ישראל לבלתי לקיים דין תורה רק אומרים שיהיה הברירה ביד היהודי לעשות כמו שירצה, אוי לאותה בושה לאיש כזה אשר מחמת שנותנים לו הברירה עוזב תורת ה' עליו נאמר (ישעיה א', כח) ועוזבי ה' יכלו.
<b>והנה</b> איך אומרים בימים האלו ימי רצון ותפלה, ואומרים בסליחות העיר הקודש והמחוזות היו לחרפה ולביזות וכל מחמדיה טבועות וגנוזות ואין שיור רק התורה הזאת, ירצו בזה, שאנו מבקשים מהש"י היות שנתן לנו כמה מתנות ואח"כ חזר ולקחם ולא נשאר לנו מהמתנות בלתי התורה ואנו מבקשים שיחזיר לנו הכל, ועתה בושו והכלמו מדרכיכם אם התורה שנשארה בידינו הוא זורק מעצמו ואינו רוצה בה, ואח"כ עומד לפני השי"ת ואומר ואין לנו שיור רק התורה הזאת, הרי זה מצח אשה זונה. וכן בבואו לפני הש"י ואומר תורה הקדושה התחנני בבקשה שפכי שיח ערב וזכרי מעשי חורב כו' רגנו שעיר ופארן דתותיך לשומרן כו', וזהו שאנו מבקשים מהתורה הקדושה להליץ בעדנו ותזכור מה שנעשה בחורב ששום אומה ולשון לא רצו לקבל התורה ואנו קיבלנוה, אמרו נא מי שאינו רוצה לציית דין תורה והולך בשרירות לבו הרע ואח"כ בא לבית הכנסת ואומר דברים הללו, אמרו נא אתם אחינו אם אין זה משוגע גמור יותר מכל המשוגעים.
<b>והא</b> למה זה דומה למלך שהיה עובר ממקום למקום ובא לעיר א' ולא רצו ליתן לו מלון ושום אדם לא רצו להניחו לבא אל ביתו, ויגמור המלך בדעתו ללון ברחוב ויאמר אל לבו בבואו לביתו ישים באנשי העיר ההוא שפטים. בתוך כך בא בעל הבית אחד מאנשי העיר ההוא ויחמול על המלך ויקחהו אל ביתו ויתן לו משכב וספות וכל צורכו עד שכמעט נתפייס המלך עבורו על כל אנשי העיר, ויהי אחר כך בהיות המלך ישן על משכבו הלך אותו הבעל הבית ולקחו עם המשכב וזרקו לחוץ, הלא בבוא המלך לביתו הנה הוא שוכח כלל במה שעשו לו אנשי העיר שלא רצו להניחו אל מלון ולא ינקום רק בזה הבעל הבית באומרו מי ביקש זאת מידך שתקחני אל ביתך, טוב היה לי ללון ברחוב ממה שעשית לי את הדבר הזה.
<b>והנה</b> גם זה הענין ממש כמוהו, שאם העובדי כוכבים לא רצו לקבל התורה הן הן אותן אנשי העיר אשר לא רצו להניח את המלך לסור אל ביתם ודאי שכעס המלך עליהם, וארז"ל (בבא קמא ל"ח.) עמד והתירן כו', ואיך ישראל שקיבלו התורה ויסור המלך אל ביתם בכבוד גדול ושככה חמת המלך בקבלנו התורה ועי"ז נתקיים העולם כמ"ש רש"י בחומש בפסוק יום הששי בפרשת בראשית, ואיך אחר שכבר הונחה תורה הקדושה אצל ישראל בכבוד גדול כראוי אח"כ הם זורקים אותה ח"ו לחוץ ואינם חפצים בה ומניחים אותה והולכים למקום אחר, הלא בזה תשכך החימה מעל העובדי כוכבים אשר לא קיבלוה ותחול על אותם שקיבלוה ועתה עוזבים אותה ומשליכים דברי תורתנו הקדושה אחרי גיום.
<b>ועתה</b> הבינו נא אם זה האיש הולך אח"כ לבית הכנסת ואומר אל התורה זכרי מעשי חורב האם אינו משוגע, ואני תמה על משוגע כזה איך לא יבקש רפואה ומזור לרפאות אותו משגעונו. וכן כשאומר מכניסי רחמים הכניסו רחמינו כו' מלאכי רחמים וכו' חלו נא פני אל כו', והלא כל המלאכים שונאים אותו מאד ואינם חפצים בו עבור שהם יורדים על ידו כאשר אמרנו לעיל בפסוק מלאכי אלהים עולים ויורדים, והנה אם איש אחד יש עלילה עליו בפני המלך והוא נידון שם במשפט בבית המלך על אותו הדבר וילך האיש ההוא הלוך ובכה לבקש פרקליטים לנפשו שיבואו בית המלך להמליץ עבורו, וימצא אותו האיש את שונאו הגדול אשר תמיד הוא יורד לחייו ומבקש המיתו ויאמר האיש לשונאו הזה בבקשה ממך עלילה יש לי בבית המלך בא נא שמה והמליץ עבורי האם אין האיש הזה משוגע, כי מה שלח זה את שונאו, הלא אדרבה כאן מצא זה מקום לגבות את חובו, ואם אינו כל כך טוב הנה בא יבא בית המלך להלשין עליו וא"כ כל זה שגעון גדול.
<b>עוד</b> זאת אשאל מכם אתם המסרבים בדיני תורה הקדושה והולכים למקומות אחרים, הנה מלבד כל מה שאמרנו שדבר זה עון גדול והוא מנודה לשמים ומחלל ומחרף ומייקר כו', הנה אפילו אם לא היה כל זאת אמרו נא אלי מה עוול וחסרון מצאתם בתורתנו הקדושה, הלא תורת ה' תמימה בלי שום מום וחסרון והיא משיבת נפש לשורשה, והיא תורה שכליית אין כחכמתה בכל החכמות והיא אלהית ונצחית וכל דרכיה דרכי נועם ויושר ולא תטה לימין ושמאל ומחכימת פתי ופקודיה ישרים משמחי לב ומשפטיה אמת וצדקו יחדיו והם נחמדים מפז ומתוקים מדבש, ואם תאמרו שאתם לא טעמתם צוף נועם מתקה, מה בכך, הלא מ"מ יודעים אתם שאמת הוא ואיך תעזבו זאת מקור מים חיים לחצוב לכם בארות בארות נשברים.
<b>אמרו</b> נא לי הראיתם שני אנשים מאיזה אומה שיש ביניהם דין ודברים ההלוך ילכו לפני דייני אומה אחרת לעשות להם משפט. באמת אין זאת כי אין שום אומה מחליף דיינים שלהם לבחור להם דייני אומה אחרת. ואיה איפוא חכמתכם להחליף דבר יקר כדיני תורתנו הקדושה בדבר הבל, הרי הראיתם לדעת שאפילו אם לא היה עון זה חמור כל כך, או אפילו אם לא היה עון כלל מכל מקום אתם משוגעים גדולים בעשותכם הדבר הזה, וזהו שאמר הנביא עליו השלום בשמו של הקב"ה (ירמיה ב, יא) הן היתה כזאת ההמיר גוי אלהים, ר"ל כי דיינים נקראים אלהים כמש"ה (שמות כא, ח) עד האלהים יבא דבר שניהם אשר ירשיעון אלהים כו', ואמר ראו נא אם איזה אומה מחלפת דיינים שלה שתעזוב דייניה ותלך לפני דייני אומה אחרת הלא אינם עושין זאת. ובאמת והמה לא אלהים, ר"ל שבאמת אינם דיינין כלל, ואפילו הכי אינם מחליפים אותם, ואיך עמי המירו כבודי בלא יועיל, ר"ל על דרך שאמרו במשנה (דאבות ו', ג) אין כבוד אלא תורה, וזהו ועמי המיר כבודי, ר"ל ממירים דייני תורה הקדושה ושכלות כזו בעד דבר אשר הוא לא יועיל, הלא זה דבר רע ושגעון מלבד העון החמור אשר בו.
<b>וזהו</b> ג"כ כוונת הפסוק השני, המבלי אין אלהים בישראל הלכת לבקש לך אלהי עקרון, והוא ג"כ רמז על זאת ששואל השי"ת לאלו הרעים וחטאים בנפשותם לילך מדיני ישראל למקום אחר, האם אין דיינים בישראל אשר הלכת לבקש לך דין אחר, ולכן קללם הש"י על אותו הדבר כי עון רב הוא. אל נא אחי אל תרעו נא ושימו עצות בנפשיכם לתקן תקנות לבלתי עשות כדבר הזה והתנדבו נא בזאת לכבוד ה' אלהינו, ומי האיש אשר לא ירצה להיות באגודה זו הגם שאין בידינו לכופו בעו"ה עכ"פ יפה היא לעדת ישראל להבדל ממנו ושיהיה בינינו נחשב כזר ונכרי, כי הנה הגם שגזירת המלך הוא לבלתי לנדות על שום דבר, האם בשביל זאת מאחר שהוא מעצמו בנידוי מהתורה כל המסרב והולך בדינים אחרים מי יתיר לו, ולכן ודאי ראוי להתרחק מאיש ההוא ומביתו כאשר מתרחקים מפני האש הגדולה, תנו נא כבוד לה' אלהינו וימלא עלינו רחמים.
<b>ונחזור</b> אל הענין שהתחלנו לבאר ענין המשל חולי הנפש לחולי הגוף, והנה נתבאר שכל עושה בכמו אלה הדברים החמורים, הנה הנשמה ח"ו מכף רגל ועד ראש אין בה מתום, ונבתאר שני מיני חולי הנפש. וכמו שהחלאים הם ב' מינים כך הרפואות הם ב' מינים, כי המין הראשון שהוא חולי המדות ושאר דברים הנה רפואתה קלה ומתוקה, משא"כ רפואות חולי המין השני היא רפואה מרה מאד עד שכמעט מרירות הרפואה יותר ממרירות המכה, והוא ענין ד' חלוקי כפרה שהיה ר' ישמעאל דורש (יומא פ"ו.), כי העובר על דברים הקלים שב בתשובה ואינו זז עד שמוחלין לו, והנה עשיית התשובה לאדם כשר על דברים אלו ובקשת רחמים מהש"י שימחול וזירוז האדם בתורה ובמצות יותר ממה שהיה תחלה, כי כל זה הוא התשובה על אותן הדברים, הנה כל זה הוא מתוק לחיך והש"י מוחל וזהו רפואה מתוקה.
<b>ויש</b> עוד דברים שהם קצת חמורים מאלה וצריך יום הכפורים להצטרך אל התשובה, הנה גם זה מתוק. משא"כ רפואות מין השני דהיינו כריתות ומיתת בית דין וחילול השם ובכללה חילול שבת וסירוב בדיני תורה הקדושה שאינו מכופר אלא ביסורין, ויש שגם יסורין אין ממרקין אלא המיתה, הן כל אלה רפואות מרים מאד ח"ו השם ישמרנו ויצילנו מכל רע, ומכלל זה עבירות שבין אדם לחבירו שלא יכופר בתשובה וגם יום הכיפורים אינו מכפר אם לא בהשיבו את הגזלה וכדומה. ונמצא שההולך מדיני ישראל לד"א כל החומרים שאמרנו לעיל מה שגורם הוא רק בהליכתו לבד אף אם לא הועילו מעשיו, משא"כ אם מעשיו הועילו והוציא ממון שלא כדין נפל עוד בפח יקוש שנעשה גזלן ואי אפשר לו להתכפר עד שישוב.
<b>ומאחר</b> שנתבאר ב' מיני החלאים וב' מיני הרפואות, מתורץ מה שהוקשה לנו מדוע אין ישראל נגאלים במוצאי יום הכיפורים ולא קשה מידי, ויתורץ על פי המשל שהתחלנו בענין הרופאים ונאמר הנמשל כענין המשל, כי יש חלאים הרבה בחולי נפש ר"ל, ואירע הדבר שבא רופא המלך עצמו הוא יום הגדול והקדוש אשר הוא מכפר ומטהר ורופא כל תחלואי הנפשות ומשכימין כל ישראל לבית הכנסת ומתפללין וצועקין כל היום ומבקשים מהש"י מחילה רפואת הנפש, הנה זה הרופא רואה אנשים מלאים חבורות ופצעים מבחוץ מכף רגל ועד ראש אין בם מתום, מה שחולי זה אין שייך כלל לרופא הזה כאמור שעל זה אין יום הכיפורים מכפר כלל, וגם גזילות ושאר דברים שבין אדם לחבירו, וכאשר מסתכל בפנימיותם הוא רואה שגם שם חולים הם מאד, ולא די שהם מלאים פצעים מבחוץ מ"מ מלאים גאוה וכעס ושנאה ונטירה וכל שאר דברים, והנה דברים אלו היה יום הכפורים מכפר זולת שאי אפשר שיכפר על דברים אלו אם לא שירפאו תחלה מהפצעים, כי רפואת דברים הפנימיים הם מתוקין והמה עסק תורה ותפלה ורדיפת המצות, וידוע כי לרשע אמר אלהים מה לך לספר חוקי (תהלים נ, טז), נמצא אי אפשר כלל ליום הכיפורים לכפר בעוד היות הפצעים עליהם, ונתישב הקושיא ונתבאר כל המשל והנמשל.
<b>והנה</b> אותן הדברים אשר אין יום הכיפורים מכפר על פי הרוב כבד מאד לאדם עצמו שיתקנהו אם לא בסיוע הקב"ה, כגון דרך משל עבירות שבין אדם לחבירו שארז"ל (ביצה כ"ט.) אם אינו יודע שגזל יעשה צורכי רבים, וכתב בחובת הלבבות שענין זה הוא לומר שכאשר יראה הקב"ה בלב אותו האדם ששב בלב שלם אזי יזמין לו הקב"ה שבאלו צרכי רבים שעושה יבואו כל הנגזלים שלו ויתכפר, משא"כ הוא לבדו אי אפשר לתקן דבר זה, משא"כ הדברים הקטנים שרפואתם מתוקה אזי רפואתו ביד האדם עצמו והוא יכול לתקן ויוה"כ מכפר מאליו, רק שכל זמן שאין מתקן ומרפא הפצעים אזי אי אפשר לו ליקח גם רפואות אלו כאשר אמרנו, ואותה הרפואה אי אפשר להיות אם לא בסיוע הקב"ה, ואחר שיש לו סיוע אלהי ומתכפר מהם אזי הוא מתרפא ממילא רפואה השנית. וזהו רפאנו ה', הוא בקשה שירפאנו ממה שאי אפשרי בלעדו, ואז ונרפא, היינו שנעשה רפואה מעצמנו מה שנתת בידינו והבן.
<b>ועתה</b> נשים פנינו לבאר אלו מקראי קודש פסוקי הסדרא שהתחלנו, ונקדים לבאר פסוקי ישעיה (א', ב) שמעו שמים והאזיני ארץ כי ה' דבר בנים גדלתי ורוממתי והם פשעו בי ידע שור קונהו וחמור אבוס בעליו ישראל לא ידע עמי לא התבונן כו' עזבו את ה' כו' על מה תוכו עוד תוסיפו סרה כל ראש לחלי וכל לבב דוי כו'. יש לדקדק למה כאן אמר שמעו שמים והאזיני ארץ מה שלא אמר בנבואה אחרת, ופירש"י ידוע. ותו הנה לשון פשיעה הוא לשון פסיעה ופרישה כמ"ש (מלכים ב ח, כב) ויפשע אדום מתחת יד יהודה, ורצה שפשעה ונפרשה אדום מתחת יד יהודה, א"כ לפי דקדוק הלשון הוה ליה למימר והמה פשעו ממנו, ולא לומר פשעו בי. ותו ישראל לא ידע עמי לא התבונן, כפל הענין במלות שונות, וגם יתר הענין אין לו קישור.
<b>ולבאר</b> זאת נקדים איזה הקדמות, מבואר בראשית חכמה שבספר הבהיר קרא להקב"ה מלך עלוב, וביאור הענין בהרחבה קצת כאשר אגיד. הנה האיש החוטא הוא פוגם בקדושה ובשמות הקדושים, והרי זה דומה לאיש אחד אשר המלך מקרבו והושיבו אצלו וילך האיש ויכה את המלך על הלחי וכדי בזיון וקצף. אולם בהעמיק הענין, פגם העבירה עוד יותר חמור מזה, כי נודע היות מעשי הקב"ה לא כמעשי בשר ודם שהאומן עושה כלי האומן הוא נפרד מהכלי ואחרי גומרו מעשהו שוב אין הכלי צריך להאומן, אבל הקב"ה אינו נפרד מכל מעשיו כי הוא מלא כל הארץ כבודו ואין עוד מלבדו כתיב, והוא אסתר לכל עלמין וממלא כל עלמין ואחרי בוראו האדם וכל הברואים הוא משפיע בכל עת ורגע קיומם וחיותם והעמדתו ובלעדי זאת לא יקוים רגע. וכן הוא הענין בשמים ובארץ וכל הנמצאים, כי להיות בעשרה מאמרות נברא העולם (אבות ה, א), ואותן המאמרות הם חיים וקיימים, דרך משל באומרו יהי רקיע ונבראו השמים ואותו הדיבור קיים לעד ודרך אותיות אותן הדיבור ישפע לעולמים החיות לשמים וכן הוא בארץ ובכל הנבראים.
<b>ונודע</b> היות נשמת האדם חלק אלוה ממעל ממש, וזו הנשמה והחיות השפיע הקב"ה בכל עת ורגע, ממילא כשאדם עושה עבירה בכח החיות אשר בקרבו, הנה לכל הפחות היה ראוי שבאותו הרגע ימנע שפע החיים מאתו ולא יוכל למרוד במלך מלכי המלכים, אבל הקב"ה אינו עושה כן, ובאותו רגע שמורד בו הוא משפיע בו החיות שלו חלקו ממעל, והרי זה דומה לאיש א' אשר המלך אוהבו מאד ויושב אצלו ולרוב הקירוב שהמלך מקרבו הוא לוקח יד המלך לתוך ידו ומשחק בו כרצונו ואח"כ לוקח ידו של המלך ומכה בה את המלך והמלך אינו מושך ידו מיד האיש, כך זה שמורד ועושה עבירה בידו הנה ידו אין לה כח מעצמו לעשות עבירה זולת החיות אשר בקרבו שהוא חלק אלוה ממש, והרי זה ביד המלך מכה את המלך והקב"ה אינו מושך החיות אז ממנו, ולכן נקרא מלך עלוב כי שום מלך בשר ודם לא היה סובל דבר זה, ולטעם זה עונש העבירה גדול מאוד, כי כדי בזיון וקצף ליקח יד המלך ולהכות בה את המלך.
<b>ועתה</b> נבין ונשכיל שאפילו אם יהיה העונש יותר גדול אין בזה די נגד בזיון המלך, ואדרבא העונש הוא יותר עבירה מעבירה עצמה, מאחר שהנשמה הוא חלקו ממש ומכונה בשם בת להקב"ה וכמבואר בזוהר הקדוש (זוהר ח"ג רע"ז.), והיא נדונת בגיהנם, וכאשר פירש האלשיך בפסוק (ישעיה סו, טז) כי הנה באש ה' נשפט, דהוה ליה למימר ה' שופט, ופירש האלשיך עם האמור, דהוה ליה כביכול כאלו הוא בעצמו נשפט כיון שהנשמה חלק אלוה ובתו, וכדומה לזה אמר בזוהר הקדוש שהשיב על קושית המין למה ישראל תלושים מכל האומות ולמה על פי הרוב בא פורעניות עליהם קודם לכל האומות, והשיב כי אנו רואין כך מגוף האדם שהלב הוא המלך ומחלק חיים לכל האברים והוא חלוש בטבעו מכל האברים ואם יכאב איזה אבר יכאב תחלה בלב ובראש כי הם המחלקים חיות לכל האיברים ובלעדם אין חיות לשום אבר ולכן עיקר הרגש כאב כל אבר בלב וראש כאמרם ראשה ואבריה כבדין יעוי"ש.
<b>ממילא</b> לפ"ז הקב"ה שנקרא לב של כל העולמות וכל הברואים והוא חיות של כל הברואים ממילא הצער שמרגשת הנשמה עיקר ההרגש בלב וראש כביכול, והיינו כי באש ה' נשפט כביכול, ממילא העונש הוא יותר עבירה מהעבירה עצמה מה שמוכרחת הנשמה לבוא בגיהנם לנקות כתמי העוונות והצער נרגש בשכינה כביכול, ממילא לפ"ז אי אפשר שיכפר העון בשום עונש זולת מחסדי הקב"ה כך הוא שע"י העונש נתכפר עון אשמה ונתרצה ונתפייס בחסדיו, ונודע היות לשון ידיעה היינו מושכל ראשון ודבר פשוט, והבנה היינו דבר שצריך להעמיק בו קצת והוא ענין הבנת דבר מתוך דבר, ונשכיל עוד כי מי שעושה לחבירו טובה אזי בעת עשיית הטובה מושכל ראשון הוא שזה יבוש מלפניו ויכנע אליו, ואין צריך לזה שכל כי הוא דבר פשוט ומוחש בחוש הראות שזה מטיב לו עתה, ואחז"ל מאן דאכיל דלאו דידיה בהיל לאסתכולי ביה, היינו מצד היותו בעת ורגע הזו מקבל טובה ממנו, ואולם אחר כמה ימים ושנים שעברו ענין הטובות שהיה זה מטיב לו ברוב הימים הוא נשכח, ואעפ"כ איש חכם ומבין דבר מתוך דבר לא ישכח זאת ולא יהיה כפוי טובה ותמיד יהיה נכנע לו ודבר זה אינו מושכל ראשון והבן.
<b>ובזה</b> נבוא אל הכתוב שסיפר הנביא לישראל ענין חטאם נגד הש"י איך הוא רב מאד ואמר שמעו שמים והאזיני ארץ כי ה' דבר, ירצה, שאע"פ שכבר בעת הבריאה ברא הש"י שמים וארץ אעפ"כ אינם מתקיימים רק באופן ששומעים ומאזינים הדבור של ה' היינו אותן המאמרות שהם חיים וקיימים כנ"ל, ומחמת שתמיד הם שומעים ודביקים באותו הדבור ומושפעים ממנו בכל עת חיות חדש, ובענין זה ג"כ בנים גדלתי, ירצה, שלא לבד שבראתים אלא ג"כ גדלתים, כי בכל עת צריכין חיות והשפעה חדשה, ולא זו בלבד אלא גם ורוממתי וא"כ והם פשעו בי, ר"ל מה שהם פושעים הוא 'בי' דייקא, כמו המשל שהזכרנו שמכה המלך ביד המלך, כיון שבלעדו אין כח וחיות אפילו רגע, א"כ מה שפשעו הוא בי.
<b>ומתרעם</b> עוד ואמר ידע שור קונהו כו', השור יש לו שכל יותר ומיד שהבעל הבית קונה אותו ונתן לו איזה פעמים לאכול אזי הוא נכנע תמיד מלפניו אפילו בשעה שאינו אוכל, משא"כ החמור אין לו שכל זה ואינו נכנע מבעל הבית רק בעת אכילתו ממש, והיינו וחמור אבוס בעליו, אבל ישראל, ר"ל תואר ישראל דהיינו תלמיד חכם ויודע שאני משפיע החיות בכל רגע ואי אפשר לפסוק רגע כמימרא, א"כ לא ידע, ר"ל אפילו מושכל ראשון אין לו כמו החמור, דכיון שבכל רגע ורגע אני מטיב לו איך לא יכנע מלפני, דאפילו החמור נכנע בעת קבלתו הטובה. ומי שהוא בתואר עמי, ר"ל שאינו תלמיד חכם ונוכל לומר שאינו יודע זאת וסובר שבשעת בריאה נפח באפיו נשמת חיים ומסתפק בזה לעולם, לא התבונן, ר"ל ע"ז אין להתרעם כל כך כמו על בחינת ישראל שאין לו אפילו מושכל ראשון, וזה לא התבונן, דאלו התבונן היה לו שכל להיות נכנע אפילו אחר קבלת הטובה כמו השור ואז היה נכנע מלפני אפילו לפי סברתו שלא נתתי בו נשמה רק פעם אחת.
<b>ואמר</b> להם עוד כי על פי הקדמה זו שאמרתי עליכם והם פשעו בי, שכביכול ביד המלך מכים המלך, א"כ הוי גוי חוטא עם כבד עון כו', ירצה, שעי"ז העון הוא חמור מאד וכבד ולא עוד כי על מה תוכו כו', הוא הדבר שאמרנו לעיל שמצד הדין כי העונש הוא יותר עבירה מעבירה עצמה, וזהו על מה תוכו, ר"ל על מה שאתם מוכים עוד תוסיפו סרה שההכאה עצמה הוא יותר עבירה מהעבירה, והראיה דהא כל ראש לחלי וכל לבב דוי, ר"ל כמו שאתם רואים שכל עיקר הרגש הכאב בגוף הוא תחלה ועיקר בלב ובראש מחמת שהם חיות של כל האברים, וא"כ הקב"ה שהוא לב וחיות של כל הנמצאים א"כ בראש ה' נשפט כנ"ל, ולכן מצד הדין אי אפשר להתכפר לכם בעונש ולכן ארצכם שממה עריכם שרופות אש, ירצה כי יוכרח הקב"ה לשפוך חמתו על עצים ובזה אולי יכופר לכם, משא"כ עונש עצמכם אין די כאמור והבן היטב שנתבאר כל המשך פסוקים אלו והוא נכון בע"ה.
<b>והנה</b> נודע היות העונשים שהקב"ה מעניש על העבירות המה כפי סכום העבירות, ואע"פ שמוסכם בין המפרשים שהבעל תשובה אינו צריך לעשות תשובה על העבירה רק על ג' פעמים, היינו דוקא כשהוא עושה תשובה, אבל כשאינו עושה תשובה אזי כשהש"י מענישו הוא מקבל העונש כפי סכום העבירות, והנה אמרנו תחלה שמשום הכי עונש העבירה גדול מאד מאחר שהוא מכה המלך ביד המלך כמש"ל באורך, וגם אמרנו לעיל כי כשאדם עושה עון חמור ר"ל אזי נכרתת הנשמה מאתו לגמרי ושוב אינו מקבל חיות מהש"י רק מסט"א, ולפ"ז היה לכאורה נמשך מזה להיות חומרו קולו, ר"ל דעונש עבירה הראשונה ראוי שיהיה חמור מאד מצד שאז עדיין נשמת רוח חיים באפו והוא מושפע בכל רגע מהש"י א"כ הוי כמכה המלך ביד המלך, משא"כ על עבירות שעושה אח"כ כיון שכבר נסתלקה הנשמה הקדושה מאתו א"כ שוב על שאר העבירות ראוי שלא יהיה עונשו חמור ג"כ.
<b>אולם</b> אחר ההבנה זה אינו, כי נודע שהש"י מלא כל הארץ כבודו ולית אתר פנוי מניה ואי אפשר לשום מציאות בעולם בלעדו, ומשום הכי אי אפשר לשום קליפה ורוח הטומאה זולת ניצוץ קדוש שבתוכו המחייהו, ממילא כשאומרים שנשמת החוטא נכרת ממנו ויורש נשמה של רוח הטומאה אז קלקולו יותר מבראשונה, כי גרם שחלק אלוה ממעל אשר בו נכרת ונתלבש תוך רוח הטומאה בסוד ומלכותו בכל משלה כאשר יבואר אי"ה באורך במ"א, וזהו ענין הסתרת פנים שכביכול השכינה מתלבשת תוך הקליפות בסוד ומלכותו בכל משלה והוכרח להתלבשות זה כדי שישפיע לו חיות, כי מחמת חטאיו אי אפשר לו לקבל חיות זולתי ע"י רוח הטומאה, לכן הוכרח הקדושה להתלבש תוך הקליפה וזהו הסתרת פנים ח"ו.
<b>ועתה</b> נבא לבאר פסוקי וילך שהתחלנו, ונודע כי ההפרש בין רעה ובין צרה, כי רעה שייך אפילו כל דהוא, משא"כ לשון צרה אינו נאמר אלא על רעה גדולה, וזה ירצה באומרו וקם העם הזה כו' וחרה אפי כו' ומצאוהו רעות רבות, ירצה, שהרעות יהיו רבות כמספר העבירות וגם וצרות, ירצה, כי אותן רעות הרבות יהיו ג"כ צרות שיהיו העונשים גדולים בכמות ובאיכות. ואמר ביום ההוא כו', ירצה, שיהיה קשה להם קושיא גדולה על היות העונשים רבות למספר העבירות, וקשה דהיינו צרות לערך העבירה היות מכה המלך ביד המלך, ויהיה קשה להם הלא על כי אין אלהי בקרבי כו', ר"ל הרי מחמת שאין חלק אלוה ממעל 'בקרבי' דייקא, היינו שכבר נסתלקה הנשמה מחמת זה מצאוני הרעות האלה, וא"כ רעות ניחא שיהיה מספר העונש כמספר העבירות, אבל על צרות קשה הרי די בעונש מעט כיון שכבר נסתלק חלק אלוה ממעל.
<b>ועל</b> זה השיב, שהאמת אינו כמו שהם חושבים שנסתלק הקדושה מהם מכל וכל, אלא ואנכי הסתר אסתיר פני מהם על כל הרעה אשר עשו, ר"ל שאין כאן הסתלקות רק הסתרת פנים שאני מוכרח להסתיר וללבש השכינה בתוך אותה הרעה אשר עשו, כי באותה הטומאה השייכה לעבירה שעושים שם נמשך נשמתם, ולכן שפיר מגיע להם רעות רבות וצרות. והש"י ישימנו מאנשי עבודתו ויתן חלקנו עם כל הצדיקים אמן כן יהי רצון. חסלת פרשת וילך

האזינו



Section 1

<b>האזינו</b> השמים ואדברה ותשמע הארץ אמרי פי יערוף כמטר לקחי תזל כטל אמרתי. יש לדקדק, בשמים האזנה ובארץ שמיעה, ובשמים דיבור ובארץ אמירה. עוד יש לדקדק, יערוף כו' תזל כו' כפל הענין במלת שונות. והתרגום יונתן ביאר מלת יערוף לשון הריגה מענין וערפו העגלה, וצריך ביאור.
<b>והנראה</b> לבאר, נקדים לבאר פסוק (הושע י, יב) זרעו לכם לצדקה וקצרו לפי חסד, וביאור המלות, כי כנה הנביא כל עשיות שאדם עושה לזריעה, והתכלית המכוון והמקווה אצלו מאותה העשיה לקצירה, ולז"א שיזרע דהיינו שיעשה מעשה הצדקה ויהיה התכלית דהיינו הקצירה לפי החסד שיהיה עליו מהש"י. ויש לדקדק, דמשמע שיש באפשרי שיעשה צדקה ולא יקבל שכר כיון דתלה הדבר בלפי חסד, ובאמת זה אינו, דכל העושה צדקה מקבל שכר. והפשוטו הוא, דלאו כל נותנים צדקה שוים, ואינו דומה נותן בסבר פנים יפות למי שנותן בפנים זועפות, כמו שמבואר ביו"ד (סי' רנ"א ס"ג) כמה מעלות ומדרגות בצדקה, וכן לפי עשרו, וכמאמר רז"ל (כתובות ס"ז. ) כדבעי למעבד לא עבד, והעני הנותן פרוטה מקבל שכר הרבה והעשיר הנותן פרוטה אין לו שכר, וכן כל כדומה לזה. והיינו לפי חסד, היינו החסד והרצון של הנותן הצדקה, כך הוא לפי פשוטו.
<b>ובדרך</b> דרוש ומוסר נראה לי לבאר, כי נודע שיש ב' מיני צדקה, דהיינו צדקה לעניים בפשיטות הוא מין א'. ומין הב' הוא כי אין עני אלא מדעת, והמדריכו ומלמדו דעה לפרוש מעבירות שבידו היינו הצדקה. והמין הב' הוא עדיף, וברוב המקומות היכא דכתב סתם צדקה המכוון הוא למין הב', כי המין הא' לא יתכן כל כך לקראותו בשם צדקה כאשר ביארו המפרשים כי ימוך אחיך ומטה ידו עמך והחזקת בו, וכן כל היכא דמזהיר על הצדקה כתיב לשון אחיך, וביארו דהענין הוא כמו שארז"ל (בבא בתרא קל"א:) הכותב כל נכסיו לבנו אחד לא עשאו אלא אפוטרופא, והטעם, דלא מסתבר כיון שכולם בניו איך יתן לאחד הכל ולהב' לא יתן כלום אלא על כרחך דלאפוטרופא עשאו, משא"כ אם חילק מעט מנכסיו להנותרים אמרינן דאע"פ שנתן לזה הרבה מ"מ היה כוונתו למתנה גמורה ואותו אהב יותר.
<b>וכן</b> הענין, מאחר שכל ישראל בני אל חי הם לא יתכן כלל שיתן לאחד הרבה ולאחד לא יתן כלום, אלא על כרחך שעשאו לזה אפוטרופא, נמצא חלק העני ביד העשיר, משא"כ מי שיש לו אפילו ר' זוז לא יטול באמת לפי שיש לומר שהש"י אין רצונו ליתן לו יותר, מה שאין כן מי שהש"י אין נותן לו כלום על כרחך שהעשיר הוא אפוטרופא דידיה, לכן כשהזהירה תורה על הצדקה כתיב תמיד אחיך להורות שאב אחד לכולם, ולכן לא יעלה בדעתך לומר שלאחד יתן ולהשני לא יתן נמצא חלקו עמך, ממילא כשנותן צדקה אינו צדקה על האמת אלא פורע לו חוב גמור. מה שאין כן מין הב' הוא צדקה על האמת, כי בכאן אין לומר שחלק עם הארץ הוא אצל התלמיד חכם, כי התורה מונחת בקרן זוית ויגעתי ומצאתי תאמין.
<b>ובזה</b> יבואר, דהנה ארז"ל (יבמות ס"ה:) כשם שמצוה כו' כך מצוה שלא לומר דבר שאינו נשמע, ולפי זה אין להגיד בזמננו דברי מוסר כלל. אולם יש לקרב הענין במשל נאות, ואומר, שבא איש אחד מאיי הים רחוקים למדינה זו והאיש שם לא ראה מעולם זריעה וקצירה כי שם ארץ מלאה והרי נחשת ומתכות ועשירות גדול, ותבואות מביאין להם ממרחקים בדמים יקרים מאד מאד. ובהגיעו לקצה מדינה זו ראה איש עומד בשדה ומפזר תבואה והרבה ממנה הולך לאיבוד תזרם ורוח תשאם, ויהי זורע זה כמשתגע בעיניו שמפסיד בידים דבר יקר כזה, וישאלהו האיש לאמר מה לך כי תשתגע לעשות כזאת, והשיבו אילו לא עשינו כזאת לא היה תבואה בעולם, כי אני זורע כדי שיתרבה כפלי כפליים במשך ב' או ג' חדשים, ויתפלא האיש על זה ונתעכב עד ראותו סוף דבר.
<b>והיה</b> בשנה ההוא גשמים מועטים והשדה זיבורית ועומדת בהר ובעת הקצירה לא עשתה כפי סך הזריעה, אזי שחק האיש על הזורע ואמר הלא אמרתי לך שאתה משתגע, והשיבו אילו לא זרענו אם כן כבר לא היה לחם בעולם, אלא אנו עושים את שלנו וזורעים והקצירה הוא כפי חסד של הש"י, ויש שנה שגשמים מרובים ואף גם עתה שהיו גשמים מועטים מ"מ לא בכל מקום היה כך מעט תבואה בעת הקצירה כמו שראית כאן, אלא שדה זו בלאו הכי זיבורית וגם שעומדת בהר וצריכה הרבה גשמים ולפעמים גם הרבה גשמים לא יועילו לה, ובא ואראך מה שזרעתי בבקעה ושם מספיק גשמים מועטים ותראה איך עשתה הרבה ויפה.
<b>והנמשל</b> הוא, כי באמת אם יש להתפלא על שאומרים דברי תורה בפני המון והרבה הולך לאיבוד שאינו עושה פירות ונעשה משוגג מזיד ויש הפסד רב, לכן היה מקום למנוע מלהגיד דברי תורה לפני המון העם, אולם אין למנוע בשביל זה, ואמר זרעו לכם לצדקה, ר"ל שתעשו פעולת הצדקה, וכוונתו על המין ב' מהצדקה, ואע"פ שתראה שהרבה הפסד נמשך מזה שנעשו אנשים משוגגין מזידין וא"כ הוי כאלו מאבדם מן העולם כי מה ערך שוגג למזיד ומוטב שיהיה שוגג, לז"א כי בשביל זאת אין לך למנוע מזה, כי מי שיש עליו חסד מהש"י ויש לו איזה זכות ודבר טוב לפני הש"י אזי יעשו דברי מוסר רושם בלבבו ויועיל לו היטב ויהיו הדיבורים נזרעים בלבו ויעשו פרי.
<b>וזהו</b> וקצרו לפי חסד, ר"ל התכלית מהצדקה הוא לפי החסד וזכות שימצא האדם לפני הש"י, כי העומד בהר דהיינו שלבבו הוא רם ונשא וגאה הוא באמת לא ישמע, וכמאמרם ז"ל (תענית ז.) למה נמשלו דברי תורה למים שמניחים מקום הגבוה ויורדים למקום הנמוך, כך מי שהוא שפל רוח ולבבו נכנע הוא בודאי ישמע והדברים יעשו פרי, ולכן אין להשגיח אפילו אם אותם הגאים נאבדים לגמרי ע"י דברי מוסר ששומעים כי נעשים מזידים, המה יאבדו ואין להמנע עבור זה מאחר שהדברים יעשו ענף ויעשו פרי אצל שארית העם שמשימים עצמם כשירים.
<b>ולזה</b> ירמוז פסוק האזינו. כי נודע שיש חילוק בין לשון האזנה ללשון שמיעה, כי לשון האזנה הוא שמיעת אוזן לבד מבלי שיכנסו הדברים בלב, משא"כ לשון שמיעה הוא קבלת הלב מענין ושמעת ישראל ושמרת (דברים ו, ג) שהוא לשון צייתי, ונודע ג"כ שארז"ל (ערכין ט"ז:) עד היכן תוכחה עד קללה, דהיינו שמתחלה אומר דברי מוסר רכים ואח"כ דברים קשים עד שיקללוהו, ואולם מי שהוא שפל רוח יעשו בו רושם דברי מוסר גם אם יאמרם בנחת, משא"כ המתגאה אפילו דברים קשים לא יעשו בו רושם, אדרבא, והתקצף וקלל.
<b>ולזה</b> אמר האזינו השמים ואדברה, ר"ל מי שהוא בחינת השמים, דהיינו רם ומתגאה, לא יהיה בו רק האזנה שישמע באזנו לבד אבל לא יציית אותי אפילו אם אדברה דהיינו לשון דיבור המורה על דברים קשים, אכן בשביל זה לא אמנע מלדבר את דברי, כי ותשמע הארץ אמרי פי, ר"ל מי שהוא בחינת ארץ, דהיינו שהוא שפל בדעתו הוא יציית לי אפילו אמרי פי דהיינו דברים רכים. ואמר נגד ב' מיני האנשים הללו, על מין הראשון אמר יערוף כמטר לקחי, ר"ל אותם הגאים יהרגום דיבורים שלי כמטר סוחף כי נעשה משוגג מזיד, אבל איני חושש לזה, כי על מין השני תזל כטל אמרתי, כטל הזה שאינו עושה רע לשום בריה כך לאותן השפלים בדעתם דברי ייטיבו להם כי יכנסו בלבבם ויעשו פרי לשוב אל ה' וירחמהו.
<b>ראו</b> עתה כי אני אני הוא כו'. באור דבר זה, כי כל מיני החסדים מושפעים מהש"י ואין נמצא אחר זולתו שיוכל להשפיע חסד על שום נמצא, וזה לפי שאי אפשר שיקווה חסד גמור משום נמצא אלא אם כן נמצאו במשפיע ההוא ד' תוארים. א' שיהיה המשפיע בלתי משתנה, כי אם הוא משתנה אי אפשר שיהיה חסד ההוא קיים בלתי משתנה, ותואר זה רק בהש"י. ב' שלא יהיה משפיע ההוא צריך לעזר זולתו, דאם לא כן אי אפשר לבטוח עליו שמא לא יהיה לו אותו העזר, וזה ג"כ ודאי אינו רק בהש"י. ג' שיהיה המשפיע יכול לפעול על שני הפכים בשוה, לפי שפעמים צריך אדם על דבר ופעמים על הפכו, דרך משל פעמים יצטרך לעשות מלחמה ופעמים לשלום, וידוע מהכוכבים שכל כוכב מורה על דבר אחד ואי אפשר לו לפעול הפכו, ולא נמצא דבר זה רק בהש"י כמו שאמר הכתוב (ישעיה מה, ז) יוצר אור ובורא חושך עושה שלום ובורא רע אני ה' בורא כל אלה. ד' שאותו המשפיע לא יהיה כח בשום נמצא למחות בידו מלעשות מה שהוא חפץ, דאם לא כן אין לבטוח עליו שמא יהיה איזה מוחה, וזה מבואר שכל נמצא יכול הש"י לעכב על ידו ואין מי שיעכב ביד הש"י, נמצא אין ראוי לבטוח בלתי בה' לבדו.
<b>ולפי</b> שהעובדי כוכבים המצירים לישראל חשבו שהש"י אין בו יכולת להצילם, ואמרו אי אלהימו כו', שדברים אלו מורים שהם חושבין כי אלהי ישראל הוא כשאר כחות העליונות שאין נמצאים בו ד' תוארים אלו ח"ו. לז"א ראו עתה כי אני אני הוא, כלומר שאין נמצא בעולם שיוכל לומר על עצמו אני אני הוא אלא הש"י שכל נמצא זולתו הוא משתנה מיום אל יום ואינו היום אותו שהיה אתמול שכבר נשתנה, ולא יפול עליו לשון אני אני הוא שאינו תדיר על תואר אחד קיים, אבל השי"ת להיותו בלתי משתנה יכול לומר על עצמו אני אני הוא, וכן אמר הנביא (ישעיה מג, יא) אנכי אנכי ה', שלא יפול זה הכפל אלא עליו ית"ש שהוא היום אותו שהיה אתמול מבלי שינוי וזה רומז על תואר הראשון. ואמר עוד ואין אלהים עמדי, הוא תואר השני, שאינו צריך עזר מזולתו. ואמר, אני אמית ואחיה, הוא תואר הג', כלומר יש לי כח על ב' הפכים בשוה, ואמר ואין מידי מציל, הוא תואר ד' שאין מי יוכל למחות בו. (עקרים מ"ד פי"ז.)
<b>אני</b> אמית ואחיה מחצתי ואני ארפא. ארז"ל (סנהדרין צ"א:) מה מחיצה ורפואה באחד אף מיתה וחיים באחד ופסוק זה ראיה לתחיית המתים, והמינים אשר כופרים בתחיית המתים אין דורשין כן, ואומרים דמיתה וחיים אינם באחד, מטעם שרחוק בעיניהם ענין התחיה, וכבר השיבו להם חז"ל (סנהדרין צ"א.) תשובה דלא הוי הוי דהוי לא כל שכן, פירוש אם נברא אדם מחדש שלא היה עדיין כלל בעולם מכל שכן שיתהוה אדם שהיה כבר.
<b>ובזה</b> יש לפרש בדרך רמז הנאמר באיוב (כג', יג) והוא באחד ומי ישיבנו נפשו אותה לו ויעש, ר"ל והוא באחד, הכוונה דמיתה וחיים באחד כמו מכה ורפואה, ועל זה אמר ומי ישיבנו, פירוש מי ישיב תשובה לאותן שאין אומרים כך, פירוש מה תשובה יש להשיב להם מאחר שרחוק בעיניהם ענין התחיה, על זה אמר נפשו אותה לו ויעש, זהו תשובתם, שאנו רואין שאותה נפשו ויעש אדם חדש ודלא הוי הוי כו' זהו תשובה לדבריהם דמיתה וחיים באחד וכתוב תחיית המתים בתורה בפירוש וק"ל.
<b>ויאמר</b> אליהם שימו לבבכם לכל הדברים אשר אני מעיד בכם היום כו' כי לא דבר רק הוא מכם כי הוא חייכם כו'. משמעות הפסוקים דקאי על דברי השירה שהגיד להם. ורש"י ז"ל פירש דקאי על כל התורה, ואומרו תיבת מכם אין לו ביאור, ורז"ל אמרו (ירושלמי שבת ה"ד דף י"א) כי לא דבר רק הוא ואם רק הוא מכם. אכן יש לדקדק, כי זה דומה למי שכבדה עליו חולי ח"ו עד שכל מאכל שיטעום לתוך פיו טועם בו טעם מר מאד, ויביא אחד אליו מאכל טוב ומתוק מאד ויאמר לו קום אכול זה המאכל כי טוב הוא מאד ומתוק לחיך ואף שאתה טועם בו טעם מר אין זה מצד המאכל אלא מצדך כיון שאתה חולה, הלא ישיבהו החולה אמת הדבר כאשר אמרת שהמרירות אינו מצד המאכל אבל מ"מ יהיה איך שיהיה איך אפשר לי ליקח ממנו כיון שהוא מר אצלי ונפשי בחלה בו. והרי לכאורה כדמיון הזה היו הדברים אלה כאילו אומר לחולי הנפשות שאינם יכולים לסבול את דברי התורה ומחמת חוליים נפשם בחלה בדברי התורה ואומר להם שימו לבבכם ואכלו את דברי התורה, כי הם מתוקים מדבש ונופת צופים ואין החסרון רק מצדכם ומה זו טענה.
<b>והנה</b> לפי משמעות הפסוקים דקאי על השירה יש לפרש תיבת מכם עם הקדמה הידוע מדברי הרמב"ן ז"ל שבשירת האזינו נרמזים כל האנשים שהיו ושיהיו עד עולם בפרוטרוט ואת אשר נגזר עליהם ומה מעשיהם, וכידוע מה שהגיד הרמב"ן ז"ל לאחד שהיה שמו ר' אבנר ושאלו איך הוא נרמז בשירה, וא"ל פסוק אמרתי אפאיהם כו' אות השלישי מכל תיבה, ואמת כי אין זה אלא כי אם מעשה אלהים שיוכל להיות דבר כזה שבפרשה קטנה הוא השירה יהיו רמוזין כל כך ריבוי אנשים בשמם ובמעשיהם, אין זה אלא מפלאות תמים דעים ית"ש ויתעלה זכרו לנצח נצחים, ועכ"פ ודאי אין לך תיבה ותיבה שבשירה שאין רמוזים בה רבבות מישראל.
<b>ולזה</b> אמר שימו לבבכם לכל הדברים כו' כי לא דבר רק הוא מכם, ר"ל אין בו אפילו דיבור אחד ותיבה אחת שיהיה ריק מכם אלא שכל תיבה ותיבה מלאה מרבבות אנשים מכם. ולפירוש רש"י ז"ל דקאי על כל התורה יש לפרש ג"כ תיבת מכם קרוב להנ"ל, בהקדם מה שידוע כי ס' רבוא אותיות בתורה נגד ס' רבוא נשמות ישראל הכולל כל שיעור קומה דקדושה, וכל נשמה ונשמה שורשה אות אחד מהתורה. ובהקדמה זו ביאר הגאון תבואות שור במס' ר"ה (ט"ז:) אהא דאמרינן ג' ספרים נפתחים של צדיקים ושל רשעים ושל בינונים, ופירש התבואות שור שאין צריך שיהיה כתוב שם בספרים כל איש בשמו ושיהיה כתוב אם הוא צדיק או רשע, אלא לפי שידוע שבתורה יש אותיות תגין נקודות טעמים, ואותיות הם בחינת גופים ותגין נקודות וטעמים הם נפש רוח נשמה, ולכן התגין דבוקים להאות כי אי אפשר לגוף שיחיה בלא נפש, אבל הנקודות והטעמים אינם נוגעים בגוף האות, כי זכה יתיר יהבין ליה רוח זכה יתיר יהבין ליה נשמה (זוהר ח"ב צ"ד:), ולכן אינם דבוקים כל כך כמו התגין, ואמנם בספר תורה שלנו לא ניתן לנו רק האותיות עם התגין, כי בבחינת נפש שוים כל ישראל, אך בתורה העליונה יש הכל נמצא, כי כל אות שבתורה הוא גוף איש ישראלי, והתג הוא נפשו, ונקודו וטעמו הם רוח נשמה שלו.
<b>ובזה</b> יבחן הצדיק ורשע ובינוני, כי הצדיק שיש לו נפש רוח נשמה ולא פגמם מאיר אות שלו בתורה העליונה עם התגין נקודות טעמים אור צח ובהיר, ומי שפגם בנשמה ואין מאיר באות שלו שבתורה בחינת הטעמים רק בחינת הנקודות לבד והוא בינוני, ומי שפגם גם בזה הוא רשע, אלו דבריו ז"ל. ועם זה יש לי להבין טעם מצות השלום שהוא ואהבת לרעך כמוך, ונצטווינו על האחדות, ויש מקום לשואל לשאול מה יזיק אם יש בעיר ב' כתות אנשים ושני הכתות הם אנשים ישרים כראוי והם כתות חלוקות שונאים זה את זה, מה יזיק זאת, מאחר שאנשי כל כת וכת הולכים בדרך התורה.
<b>ונבין</b> זאת כאשר נשכיל קדושת ספר תורה כי גדלה מאד וכל ענינה הוא קיבוץ ס' רבוא אותיות בקלף אחד ומברכין עליה ברכת התורה שהיא גדולה באיכות מכל הברכות, כי ברכת המצות אין כל ברכה רק על מצוה פרטית, וברכה זו היא על כללה, ומטעם זה הפליגו רז"ל בדבר ואמרו (בבא מציעא פ"ה.) על שלא ברכו בתורה תחלה. אבל אם יחסר אות אחד מהספר תורה נקראת ספר תורה פסולה ואין בה קדושה ההיא ואינה ראויה שוב לברך עליה, ואף אם יקחו קלף קטן ויכתבו בה האות החסר ויניחוהו בספר תורה אין מועיל, כי עיקר קדושת ספר תורה בהצטרפות ס' רבוא אותיות ההם בקלף אחד, כי ס' רבוא אותיות ההם הם כל שיעור קומה דקדושה. ויותר מזה אמרו (גיטין ס"א.) אין קורין בחומשין, והיינו אפילו ספר תורה שאין חסר ממנה אות אחד רק חלוקה לחומשין כל ספר בפני עצמו, אין מברכין עליה, והכל מטעם הנ"ל כי אין קדושתה אלא בהצטרפות כל הס' רבוא אותיות יחד.
<b>וכיון</b> שנתבאר לנו שהס' רבוא אותיות התורה הם הם הס' רבוא ישראל עם נפש רוח נשמה שלהם, ממילא בהיות כל ישראל באחדות אז הם ספר תורה כשירה וראוים לברכה, משא"כ אם יפרדו לכתות הרי הספר תורה חלוקה ושוב כל כת מהם אינם ראוים לברכה, וזהו מאמר התנא (סוף עוקצין) לא מצא הקב"ה כלי מחזיק ברכה לישראל אלא השלום, כי אינם ראוים לברכה אלא בהיות להם שלום ואחדות והבן. ובזה יובן ג"כ חבור עצבים אפרים הנח לו חלק לבם עתה יאשמו (הושע ד, יז), כי לכאורה יפלא טעמא מאי, אולם ודאי אסור למחוק אות אחד מהתורה לפסול ספר תורה שלימה קדושה כמו נותץ אבן מהמזבח, וידוע כי ית"ש מקיים כל המצות שצוה לנו, ולכן בהיות אחדות בישראל אז כלל ישראל הם ספר תורה כשרה לא יעניש ה' להם לפגום ח"ו בקדושת הספר תורה העליונה, משא"כ בהיות חלק לבם דאז בלאו הכי אין שם קדושת ספר תורה.
<b>ועכ"פ</b> יצא לנו שאין הספר תורה, רק קיבוץ כל ישראל ביחד גופיהם ונפש רוח נשמה שלהם וכל איש ישראלי נצב כולו תוך התורה, כי גופו הוא האות ונפש רוח נשמה שלו הם תגין נקודות טעמים, וראוי לאדם לבל ישכח זאת בשום רגע כמה גדלה מעלתו ואז לא יחטא, כי אם יזדמן לו איזה חטא או דבר שלא כהוגן הלא יבוש ויכלם מעצמו בחושבו מי ראה אות מהתורה יחטא או יעשה דבר שלא כהוגן ח"ו.
<b>וז"ש</b> משה רבינו ע"ה שימו לבבכם לכל הדברים, היינו בכל התורה, ותזהרו בה, כי לא דבר רק הוא מכם, שאין בכל התורה אפילו אות אחד שיהיה רק מכם, אלא כל אות הוא מלא מאיש אחד מישראל מגופו ונפש רוח נשמה שלו, והטעם כי הוא חייכם, שזה שאתם בתוך התורה הוא חיות שלכם ותזכרו זאת תמיד ולא תחטאו (ועמ"ש מזה בריש פרשת נצבים). ואל זה רמזו רז"ל באומרם ואם רק הוא מכם, הוא מוסר גדול לאיש הישראל שיחשוב תמיד בדבר זה איך כל התורה מלאה מקיבוץ ישראל, וכאשר האיש מטיב מעשיו נתמלא אות שלו אורה ותגין נקודות טעמים מאירים ביתר שאת ויתר עז, אבל בפגמו ח"ו בפגע הנוגע לגוף או לנפש רוח נשמה אז נתרוקן ונחשך אורו ח"ו או האות או התגין נקודות טעמים וכאמור, והיינו ואם רק הוא, שאינו מאיר כל כך, הוא מכם לרוע מעשיכם, ולכן כאשר יחשוב האדם תמיד בזאת ויהיה דבר זה נגד עיניו מובטח שלא יחטא.
<b>עוד</b> יש לבאר תיבת מכם, בצירוף שיש לדקדק באומרו לכל הדברים אשר אני מעיד בכם, דהוה ליה למימר לכל דברי התורה, או לכל הדברים אשר צוה ה'. ויובן במשארז"ל (ערכין ט"ז:) תמה אני אם יש בדור הזה מי שיוכל להוכיח, הענין הוא, כי מצות תוכחה לומר לעם דברי מוסר עיקר הדבר הוא לומר להם דברים המחרידים הלב ולהוכיחם על פניהם במעשיהם אשר לא כהוגן ולהודיעם העונשים המרים ולהתקוטט עמהם, כמש"ה (תהילים קיט, קנח) ראיתי בוגדים ואתקוטטה, ולטעם זה ארז"ל (ערכין ט"ז:) מצות תוכחה עד הכאה או עד קללה, ואילו היה מצות תוכחה רק כנהוג עתה שהמוכיח אומר דברי תורה ופשטים מתוקים באגדות ופסוקים ובתוכם תוכחה מוסתרה, מי הוא הפתי אשר יכהו או יקללהו בעבור אומרו דברים כאלה אשר שפתים ישק, וגם כי דברים כאלה אינם מחרידים הלב כל כך כלל, בהיות התוכחה מוסתרת ונעלמת תוך מתיקות דברי תורה.
<b>אולם</b> מה שנהוג עתה כן למוכיחים הוא בראותנו עמודי עולם קרה להם מהעונש באומרם לישראל איזה דבר שלא כהוגן, כענין (ישעיה ו, ה) עם טמא שפתים וכדומה, כי ישראל נקראו בנים למקום וכבוד הצבור גדול מאד לפני ה', ובאמת אמר ה' לנביא (שם נח, א) כשופר הרם קולך והגד לעמי פשעם כו', ירצה, בל תהיה תוכחתך להם נעלם תוך דברי תורה אלא כענין שופר המחריד מאד לב שומע קולו עם היותו קול פשוט, כי שורש השופר וקולו ממקום גבוה וטבעו להחריד השומעים כמש"ה (עמוס ג, ו) היתקע שופר בעיר והעם לא יחרדו, ולפי שהוא רק קול פשוט הבא להתעוררות הוא מחריד השומע, כך יהיה קול תוכחתך בלי מעורב בפשטי תורה וכדומה אלא קול פשוט באופן שתגיד להם רק פשעם לבד.
<b>ואמנם</b> לא היה אפשר זאת אלא לנביא שהיה שלוח מאת ה' לומר להם פשעם וחטאתם ודבר ה' אשר שם בפיו היה אומר בלי תוספת ומגרעת, משא"כ שארי אנשים הבאים להוכיח הנה הוא כמו משקל שצריך שלא יהיה נטויה אפילו נקודה אחת מהמרכז, כך צריך המוכיח לשמור פיו ולשונו, כי אם ימעט מהראוי לא קיים מצות התוכחה שהוא עד הכאה או קללה וכאמור, ואם ירבה מהראוי פן יכשל באומרו לעם ה' דבר אשר לא כהוגן, וצריך חכמה גדולה לעשות משקל לדבריו. ועל זה אמר תמה אני אם יש בדור הזה מי שיודע להוכיח, היינו לעשות פלס ומאזני משפט לפיו ולשונו לא ימעט ולא ירבה, ומכל שכן בדורותינו אלה אין אתנו יודע עד מה.
<b>ולזה</b> נתפשט עתה מנהג זה של תוכחה הנהוגה בדורנו כי מרוב המורא שלא לפגום בכבוד הצבור מוטב להם למעט בתוכחה מלהרבות, לכן כאשר ידרשו המוכיחים דברי התוכחה פיהם פתחו בחכמה ותורה ויכחידו המוסר תחת מתק לשונם השומע ישמע והחדל יחדל. ולמוכיחים יונעם ותבא עליהם ברכות טוב, אשר בראותם שלא ישמעו האנשים אליהם ולא עשו פרי בתוכחתם המסותרת, נותנים אל לבם להוכיח ולחזור ולהוכיח ולמעט בפשטים מתוקים מבראשונה כדי שתהיה התוכחה מגולה קצת יותר, ואולם גם בזה עדיין כולי האי ואולי שיחרדו לבות השומעים, כי אמר הפסוק בשבח התורה הנחמדים מזהב ומפז רב ומתוקים מדבש ונופת צופים (תהילים יט, יא), ויש לדקדק למה גבי זהב ומפז אמר רב, ולא אמר גם כן מדבש רב, וגם אומרו ונופת צופים מחוסר ביאור, ענינו הוא טפטוף מתיקות, וצריך ביאור.
<b>ופירשנו</b> כי יש ב' מיני דברים חמודים, א' הוא העושר, ב' הוא התענוג במעדנים. ויש הפרש ביניהם, כי הכסף והזהב אין בו חמדה רק בהיותו רב, משא"כ זהב אחד אין בו חמדה כלל, ולסבה זו ארז"ל (קהלת רבה א, לד) יש לו מנה מבקש מאתים כו', כי מי שלא טעם רק טעם חמדה קטנה של מנה לא יתאוה רק שיהיה לו עוד מנה כי לא טעם טעם חמדה יותר מזה, מה שאין כן אם יש לו ר' טעם טעם חמדה גדולה מהראשונה מתאוה שיהיה לו עוד ר' וכן לעולם. ואמנם מתיקות המטעמים אינו כך, כי אנו רואין בהיות כלי מלאה דבש אם יטפטף ממנה איזה טפה קטנה דרך נקב קטן מי שהוא רעבתן מניח פיו תחת הנקב לבלוע טפה המטפטפת, ואם נשאלהו מה זה לך וכי מה חשובה טפה זו נגד רבוי הדבר אשר בכלי, אף הוא ישיב אמרים ויאמר כי המתיקות עצמו אשר בכל הריבוי דבש ההוא, אותו המתיקות עצמו הוא ג"כ בטפה זו ואין חילוק ביניהם רק בין רב למעט.
<b>ואמר</b> הכא כי ב' המעלות אלו יקבצו באו יחדיו בתורה הקדושה, כי נחמדים הם יותר מהחמדה שיש בריבוי זהב ופז, כי אלו אינם חמודים אלא ברבויים אבל התורה המעט ממנה חמוד יותר מריבוי זהב ומפז, והם ג"כ מתוקים יותר מדבש ויש בהם ג"כ המעלה של הדבש שאפילו ונופת צופים, ר"ל גם הטפטוף טפה קטנה יש בה המתיקות אשר בכללה, וענין טפטוף זה האמור בתורה הוא כי התורה עמוקה מני ים ורחבה מאד באין ערך ואין מי יעמוד בכל סודה, ומכל שכן אנחנו אלה פה הלואי היה לנו ידיעה מרובה בלבוש התורה ופשטה, ועם כל זאת היה מחסדי ה' עלינו ועל כמותנו בהיותנו מעיינים בתורה ישפיע על המעיין כטפה קטנה מים אוקינוס להשכיל ולחדש איזה ענין בתורה, ועז"א כי גם טפה קטנה זו המטפטפת על המעיין יש בה ג"כ המתיקות עצמו אשר בכלל התורה ואין חילוק רק בין רב למעט וכאמור.
<b>ובהיות</b> כן, מאחר שבדורינו זה אי אפשר לומר תוכחה בצבור אלא אם כן שיהיה נעלם ומעורב תוך דברי תורה, אם כן אפילו ימעיט המוכיח בעמקי דרושי התורה מ"מ הלא יש במעט דברי תורה מתיקות רב ואם כן עדיין אי אפשר לצאת ידי חובת התוכחה, לזאת המוכיח הצבור ואומר להם דברי תורה מחוייב להודיעם שלא יהיה כוונתם על הפשטים והדרושים היוצאים מדבריו, אלא תשימו לב אל תוכיות הדברים כי בכל פשט ובכל דרוש כוונתי עליכם ועל מעשיכם וכל אחד מכם ימצא את עצמו תוך דברי, וזהו העיקר עם היות אמת כי דרושי התורה ופשטיה חיים הם למוצאיהם מ"מ עיקר החיות הוא בדברי המוסר וההנהגה טובה היוצא מתוך הדרוש ההוא.
<b>הנה</b> כי כן אנו רואין במשה רבינו ע"ה אשר הגיד לישראל את כל הספר הזה כולו תוכחות ומוסרים, וראינו כי ספר משנה התורה הזה כולל כל דיני התורה וכל פרטיה ודקדוקיה וכל סודותיה כאשר היה נאות לנאמן בית משה רבינו ע"ה בהיותו מגיד תורה לדור דעה היו דבריו כוללין כל פרד"ס של התורה, ועיקר כוונתו היה להכחיד תוכחת מוסר תחת לשונו, וכדרך שדברו חז"ל בפסוק במדבר בערבה בין תופל ולבן וחצירות כו' שהוכיחם על פניהם כל מעשיהם ואך ברמז מכוסה ומוצנע. וחס משה רבינו ע"ה פן לרוב מתיקות הדברי תורה שאומר להם לא ישימו לב אל המוסר המוצנע ברמז אין מספר, לזאת הגיד להם שימו לבבכם לכל הדברים אשר אני מעיד בכם, היינו ספר משנה תורה אשר אני אומר מעצמי כי לא דבר רק הוא מכם, ר"ל עם רוב מתיקות הדברי תורה אשר אני אומר לכם תדעו שאין בהם אפילו דיבור אחד שיהיה רק מכם, אלא בכל דיבור יש לי כוונה עליכם ועל מעשיכם ושימו לבבכם על הכוונה ההיא, כי 'הוא' דייקא חייכם, שזהו עיקר החיות שבתוך דברי תורה מה שיוצא ממנו מוסר השכל והנהגות טובות ותשובה על מעשים הרעים זהו עיקר החיות, ובדבר הזה תאריכו ימים כו' ונכון.
<b>עוד</b> ביארתי תיבת מכם קרוב לדרך הלציי, בתוכחה שאמרתי אודות משמורות שעושין בחודש אלול, והיה מדרך בעלי הבתים לשלוח איש אחד מאתם שכיר בחריקאי על המשמר, והוכחתי על ככה. ופירשתי משנת ר"י בן קיסמא (אבות ו, יב) פעם אחת הייתי מהלך בדרך כו', דהנה יש לדעת מה הרעש שעושין ישראל בחודש אלול שידוע שהוא זמן בית דין, וקשה איך דומה זה לזמן בית דין שהוא ניתן לאשר לו נושה לבקש לעצמו מעות ומיד בסוף ל' יום מחויב לפרוע אין ניתן לו זמן אחר, ואילו בכאן הלא ליחיד עיקר הזמן בעשי"ת ומה יוסיף תת כח לו הזמן בית דין ההוא מאחר שאז אין מועיל לו תשובתו עד אח"כ בעשי"ת.
<b>ותירוץ</b> קושיא זו עם מש"ל בביאור מאמר ר' כרוספדאי ג' ספרים נפתחים ע"ש, ועולה כי מי שרובו עונות צריך לעשות תשובה כפי המגיע לחטאותיו, והבינוני די לו בפשרה שכשעושה תשובה מה שבכחו ושכלו נחשב לו כאלו עשה תשובה שלימה. וישכיל האדם ויבין מעשיו ויראה בעיניו כי בהצטרכו לעשות תשובה כפי המגיע לו לא יספיקו לו עשרה ימים אלו ואולי גם כל ימיו לא יספיקו לו, והגם שאם באנו לפרוט דבר זה בפרוטרוט יארכו הדברים, אולם בדרך כלל הנה ביארתי שתה עונותינו לנגדך כו' כמו הגה (תהילים צ, ח), וקשה מה המשל הזה שהמשיל לדיבור, והוה ליה להמשיל לצל וכמש"ה כצל ימינו, וארז"ל (תנחומא ויחי א, א) כצל עוף הפורח, אבל מה ענינו אל הדיבור.
<b>ופירשנו</b> שהוא מוסר השכל, על פי דברי מדרש שמואל אל תרבה שיחה עם האשה (בה"א הידיעה) באשתו אמרו קל וחומר באשת חבירו, וא"כ מי שחפץ להבין בעצמו אם בן עולם הבא הוא יבין כשיחקור באיזה דיבורים הוציא כל ימיו כי זה הוא העיקר, וזהו כלינו שנינו כמו הגה וק"ל, וא"כ יעיין האדם בעצמו דיבורי כל השנה ויבין שעל זה לבד אין מספיקים עשרה ימים. ולזה ניתן הזמן בית דין חודש אלול, ענינו הוא, ליאש את עצמו מכל העסקים בכל החודש, ויעשה עצמו אלם לא ידבר רק דברי קדושה הרבה ויפשפש במעשיו בכל עת ולעשות תשובה, עם היות שאותה התשובה עדיין אינה מקובלת ליחיד, מ"מ לא גרע משאר מצוות עשה שמקיים אדם כל השנה באופן שיוכל להיות בקל שע"י מעשיו בחודש אלול יגיע למדריגה בינוני, ואז עושין פשר ודי במה שיוכל לעשות תשובה כפי שכלו כמו שמפשרין לעני בדבר מועט אם יש עליו תביעה מרובה, כך יהיה הפשר לעני בדעת בתשובה מועטת אשר אין שכלו משיג יותר.
<b>אכן</b> בראות קדמונינו כי רב המשא ומתן של בני אדם הם בחודש אלול, כי אז זמן אסיפת הזרעים מהשדה כאשר אנו רואין, וראו שאי אפשר לפנות מעסקיו בחודש הזה ואין הקב"ה בא בטרוניא, מצאו תקנה מדברי רבי יוחנן שדרש (חגיגה ה:) ואותי יום יום ידרשון כו', ולכן תקנו שילך כל אדם על המשמר ויהיה המעל"ע ביאוש מעסקיו ויעשה עצמו אלם ושאר התבודדות ופשפוש מעשיו ויצטער על מה שאינו יכול לעשות כן בכל החודש ויהיה נחשב לו כאלו עשה כך כל החודש ויכול להיות שיגיע למדריגה בינוני ע"ש, אמנם אירע פעם אחד דרך משל ככתוב אצלנו לעיל (וביאור משנה דר"י בן קיסמא) ע"ש באורך. היוצא משם, כי אין מועיל לאדם רק מעשי עצמו, אבל שישלם לאיש שייטב מעשיו בחריקאי אין זה כלום, והטעם, כי ענינים אלו המה חיות האדם וכאשר לא יוכל ראובן לחיות בחיותו של שמעון כך לא יזכה במעשים טובים של שמעון, זולת כיששכר וזבולן שהיה ענין אחר וק"ל, וז"ש כי לא דבר רק הוא אם הוא מכם, לאפוקי כשיהיה מאיש אחר הוא דבר רק, והטעם, כי הוא חייכם, שזהו עצמו הוא החיות שלכם וכאמור וק"ל.

וזאת הברכה



Section 1

<b>ולאשר</b> אמר ברוך מבנים אשר. כתב רש"י ז"ל ראיתי בספרי (לג, כד) אין לך בכל השבטים שנתברך בבנים כאשר ואיני יודע כיצד. ואולי יש לומר כשנדקדק עוד באומרו שנתברך, והוה ליה למימר מבורך בבנים, לשון הווה, לכן יש לומר דקאי על אותן ארבעים שנה שהיו ישראל במדבר, דבאמת אע"ג שיש הרבה שבטים שעלה מנינם יותר ממנין שבט אשר, מ"מ באותן ארבעים שנה על כרחך נתברך אשר בבנים יותר מכל השבטים, ולזה אמר לשון שנתברך.
<b>וזה</b> יבואר כשתעיין בדברינו בפרשת פנחס בפסוק לזרח משפחת הזרחי, כי בשנעמוד על השינויים שיש בין מנין של פרשת במדבר שהיה בתחלת הארבעים שנה ובין המנין של פרשת פנחס שהיה בסוף הארבעים אנו רואין כי שבט ראובן נחסר במנין השני שלשה אלפים פחות שני מאות ושלשים, ושבט שמעון נחסר הרבה, ומגד נחסר חמש אלפים ק"ן, ושבט יהודה היה יותר במנין שני, אבל לא היה המותר רק מעט שני אלפים פחות מאה, ויששכר העדיף במנין שני עשרת אלפים פחות מאה, וזבולון העדיף שלשה אלפים ומאה, ומנשה העדיף עשרים אלפים וחמש מאות, ומאפרים נחסר שמונה אלפים, ובנימין העדיף עשרת אלפים ושני מאות, דן העדיף אלף ת"ש, ואשר העדיף שנים עשר אלף פחות ק', ומנפתלי חסר שמונה אלפים.
<b>והנך</b> רואה שאשר העדיף יותר מכולם, זולת מנשה שהעדיף יותר ממנו, מכל מקום אשר נתברך יותר בבנים באותן ארבעים שנה, דהא אשר היה ששה משפחות ימנה וישוה וישוי ובריעה וחבר ומלכיאל, ובטל ממנו משפחה שלימה בסוף הארבעים דהיינו משפחת ישוה כמ"ש המפרשים בפרשת פנחס, הרי נחסר חלק ששי, ולפי מספרו של אשר בסוף הארבעים שעולה נ"ג אלף ת' א"כ המשפחה שנפלה היה ערך עשרת אלף ת"ק הרי היה העודף והריבוי באותן ארבעים שנה שנים ועשרים אלף ת', ומנשה לא העדיף רק עשרים אלף ת"ק, ותו דהא אצל הברכות בפרשת ויחי ובפרשה זו כלל אפרים ומנשה בשבט אחד ונקראו ע"ש יוסף, ואם כן פשיטא דאשר נתברך בבנים במשך הארבעים שנה יותר מיוסף שלא העדיף רק שנים עשר אלפים וחמש מאות אף שהיו אפרים ומנשה במנין הראשון מרובה שעלה מנין שניהם ע"ב אלף ת"ש ואשר אף שהיה במנין הראשון רק אחד וארעים אלפים וחמש מאות העדיף שנים ועשרים אלף ת', ממילא אתי שפיר שאשר נתברך באותן הארבעים שנה בבנים יותר מכל השבטים.
<b>אך</b> קשה דלחשבונו נתברך בנימין בבנים יותר ויותר, דהא מבנימין נמנו בפנחס שבע משפחות, ומנינם חמשה וארבעים אלף שש מאות, עולה מנין כל משפחה לערך ששה אלפים וחמש מאות, אם כן מאחר שמבנימין חסרו חמשה משפחות עולה מנינם שנים ושלשים אלף וחמש מאות, הרי עם העודף שהעדיף בנימין במנין שני עולה הכל שנים וארבעים אלף ת"ש, ובמנין הראשון היה בנימין רק חמשה ושלשים אלף ת', ואשר שהיה במנין הראשון אחד וארבעים אלף וחמש מאות לא העדיף רק שנים ועשרים אלף ת'.
<b>ויש</b> לומר, דמכל מקום כיון שנפלו ממנו כל כך הרבה קרוב לחציו לא מיקרי נתברך בבנים הואיל ונפל ממנו רב, וכמו שפירש"י ז"ל כאן נתקיימה מקצת כו' ובפלגש בגבעה נתקיימה כולה, דמשמע דמעת שנפלו הה' משפחות היה הולך וחסור, משא"כ אשר שנפילתו היה בטבע שלא נפל רק משפחה אחת כמו משמעון. ועוד יש לומר דקים להו לחז"ל שכמו שהתחיל אשר להתברך בבנים באותן ארבעים שנה שוב נתברך כך לעולם שהועילה לו ברכת משה רבינו ע"ה, וכיון דבנימין לא כן הוא ממילא מבורך אשר יותר מכל השבטים. ואפשר ליישב עוד ואין להאריך.
<b>אשריך</b> ישראל מי כמוך עם נושע בה' מגן עזרך ואשר חרב גאותך. יש לדקדק מהו הלשון חרב גאותך, הרי לא בחרבם ירשו ארץ וזרועם לא הושיעם. ואולי יהיה מלשון אשר לקחתי מיד האמורי בחרבי ובקשתי (בראשית מב, כב) שהוא לשון תפלה, והוא קרוב לפירש"י ז"ל. ויש לפרש עוד עם מ"ש בזהר הק' ע"פ (ישעיה מ, י) הנה ה' אלהים בחזק יבוא הנה שכרו אתו ופעולתו לפניו, וביאר שהפעולה והשכר האמור כאן הוא שכר מי שסובל יסורים ועונשים בגלות הזה על קידוש השם שאז יקבל שכרו, והקשה על פסוק (תהילים לא, כ) מה רב טובך אשר צפנת ליראיך, וכי הוצרך ית"ש לצפון ולגנוז הטובה לצדיקים, וכי מאן יגזול מידו אם לא יצפון. וביאר, משום דכתיב (ירמיהו א', יד) מצפון תפתח הרעה, ובגלותא דא שורה שם כל הפורעניות שיכלה במהרה בימינו, והיינו מה רב טובך אשר צפנת ליראיך, לשון צפון, לפי שמשם נמשך היסורים ועונשים על קידוש שמו הגדול ומשם יהיה שכרו אתו ופעולתו לפניו ויתהפך הקטיגור לסניגור ע"ש באורך.
<b>וזהו</b> שאמר אדון הנביאים אשריך ישראל מי כמוך עם נושע בה', כ"כ עד שאם תרצה לשוב אליו בכל לב, אז ואשר חרב גאותך, שהחרב נוקמת מעצמה היא תהיה גאותך, שמשם יומשך שיהיה שכרו אתו כנ"ל, ואם כן אין לך לעשות רק לעבוד אותו כל הימים לטוב לך ולהיות כולם כבושים תחת ידך. וזהו שאמר בתהילים (עא', כ) אשר הראיתנו צרות רבות ורעות, מאותו מקום עצמו, תשוב תחיינו, ומתהומות הארץ, ממקום הפורעניות משם עצמו, תשוב תעלנו. וזהו גם כן אומרו (תהילים קח, יג) הבה לנו עזרת מצר, היינו מהצר הצורר עצמו משם הבה לנו עזרה שיהיה שכרו אתו במהרה בימינו.
<b>ובזה</b> יבוארו פסוקי תהילים (לח', ט) נפוגותי ונדכיתי עד מאד כו' אוהבי ורעי מנגד נגעי יעמודו וקרובי מרחוק עמדו. ויש לדקדק באמרו מתחלה יעמודו לשון עתיד ואח"כ עמדו לשון עבר. והוא, כי בזוהר הקדוש אמר כי לעתיד יבוא הקב"ה כביכול לגאול את בניו ויימא לאברהם דמטא זימנא למיפרק לבריה ומגו דאברהם הוה בזבינא דלהון שנאמר אם לא כי צורם מכרם דא אברהם בגין דא יחזי גרמיה כאלו לא ניחא ליה וכאלו רוצה דיענשו עוד בגין חוביהון והקב"ה אמר אנת לא עבד אלא לאנפין כו' ע"ש.
<b>ומפני</b> זה הקב"ה לעתיד ישלם לנו מדה כנגד מדה, לפי שאברהם גופיה דהוא סניגוריא דישראל יאמר כך, לכן הקב"ה יעשה יותר ויהפוך קטיגור לסניגור כנ"ל ויהיה שכרו אתו מצפון יאתה, וזהו נפוגותי כו', קאי על גלות הזה ואמר שאם היות נפוגותי ונדכיתי עד מאד מ"מ מה ששאגתי מנהמת לבי אינו בשביל עצמי, רק ה' נגדך כל תאותי, שכל מה שאני מתאוה בגלות הזה לישועה הוא רק נגדך ובשבילך, וכל אנחותי ממך לא נסתרה, שאין אנחותי בשבילי, רק כולם ממך שאני מתאנח על כי בכל צרתם לו צר. לכן אני מבקש שתקרב הזמן שיהיה אוהבי וריעי מנגד נגעי יעמודו, פירוש מהנגע עצמו יעמודו אוהבי וריעי, שיתהפך קטיגור לסניגור, דהא וקרובי, אותן שהם באמת קרובים לי, מרחוק עמדו, לכן אתה תעשה ג"כ לאנפין ויתהפך קטיגור לסניגור ויהיה שכרו אתו ופעולתו לפניו.
<b>וענין</b> זה מרומז ג"כ בתהלים (קט', ל) אודה ה' מאד בפי כו' כי יעמוד לימין אביון להושיע משופטי נפשי, שיהיה הישועה משופטי נפשו עצמם כמ"ש מצפון תפתח הרעה, ולעתיד מזה עצמו יקום ישועה ויחיש לעשות יום נקם בלבו הנה שכרו אתו כנ"ל, וזהו אמרו ג"כ בסי' קי"ב (ד) זרח בחושך אור לישרים חנון ורחון כו', שמהחושך בעצמו מזריח האור לישרים ומהפך הקטיגור לסניגור וכאמור.
<b>או</b> יאמר זרח בחושך כו'. עם מה ששמעתי לפרש הפרשה כי אשב בחושך ה' אור לי, על פי מה שכתוב האר"י ז"ל כשאדם סוגר עיניו ומצייר השם הוי"ה ב"ה וב"ש במחשבתו אם רואה השם מצייר במחשבתו אותיות של אור ממש אז ידע שנפשו זכה למדריגה מעולה, וע"ז היה הנביא משבח ליתברך שמו שזיכהו למדריגה זו כי אשב בחושך, ר"ל כאשר אשב בעינים סגורים, אז ה' אור לי, ר"ל שמצוייר לפני שם הוי"ה ברוך הוא וברוך שמו בצורת אותיות אור, עד כאן שמעתי. ובזה יאמר ג"כ זרח כו', כשהישרים יושבים בחושך, היינו בעינים סגורים, אז זרח להם אור מן השם שהוא חנון ורחום כו', היינו הוי"ה מדת הרחמים וק"ל.
<b>ערבי</b> נחל ספר תם ונשלם